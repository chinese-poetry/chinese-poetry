[
    {
        "author": "范成大",
        "paragraphs": [
            "日滿東窗照被堆，宿湯猶自暖如煨。",
            "尺三汗脚君休笑，曾踏鞾霜待漏來。"
        ],
        "title": "戲贈脚婆",
        "id": "ae7391fc-aef5-4f59-ae35-a7e7a9ee0858"
    },
    {
        "author": "范成大",
        "paragraphs": [
            "雪不成花夜雨來，壠頭一洗定無埃。",
            "小童却怕溪橋滑，明日先生合探梅。"
        ],
        "title": "除夜前二日夜雨",
        "id": "0f0b345d-c074-4ec7-bde7-e28438712b7b"
    },
    {
        "author": "范成大",
        "paragraphs": [
            "方流桃花塢，窈窕入壺天。",
            "碧城當巖岫，清灣如澗泉。",
            "風月欲無價，聊費四萬錢。",
            "雪後春事起，紅雲蜂蝶邊。"
        ],
        "title": "次韻章秀才北城新圃  其一",
        "id": "2830ba3f-1c50-4064-bc84-0dc9bee102c9"
    },
    {
        "author": "范成大",
        "paragraphs": [
            "西城如西塞，桃花古來多。",
            "釣艇鱖魚肥，前身張志和。",
            "煙霏幾白鷺，風雨一綠蓑。",
            "清江韻新引，清絕勝陽阿。"
        ],
        "title": "次韻章秀才北城新圃  其二",
        "id": "f0902ccf-9795-4414-9108-0e992ac52413"
    },
    {
        "author": "范成大",
        "paragraphs": [
            "漠漠人間一氣平，虛無宮殿鎖飛瓊。",
            "碧雲萬里海光動，何處書來金鶴鳴。"
        ],
        "title": "夢中作",
        "id": "d841affe-da99-4462-83fd-0b3b97191837"
    },
    {
        "author": "范成大",
        "paragraphs": [
            "凍蕊粘枝瘦欲乾，新年猶未有春看。",
            "雪花袛欲欺紅紫，不道梅花也怕寒。"
        ],
        "title": "北城梅爲雪所厄",
        "id": "9bdaab7b-4d9e-47d8-8443-c15b363a639f"
    },
    {
        "author": "范成大",
        "paragraphs": [
            "雨聲和深巷屐，風力到短檠燈。",
            "可惜滴殘檐雪，從教漂盡河冰。"
        ],
        "title": "雪後六言二首  其一",
        "id": "e03ba761-22e5-447b-ba3b-a9cfb4fabd5e"
    },
    {
        "author": "范成大",
        "paragraphs": [
            "歲寒破屋萬卷，風急疎窗一燈。",
            "高卧眼生醉纈，遠遊鬚有堅冰。"
        ],
        "title": "雪後六言二首  其二",
        "id": "50098d12-7f66-4799-a48a-d81ecb5c2a4a"
    },
    {
        "author": "范成大",
        "paragraphs": [
            "東風無頼妒華年，一夜淒寒到酒邊。",
            "放盡珠簾遮畫炬，莫教檐雨濕青煙。"
        ],
        "title": "元夕大風雨二絕  其一",
        "id": "2e36e54f-240e-4a80-87ca-d956efa8eca5"
    },
    {
        "author": "范成大",
        "paragraphs": [
            "河傾海立夜翻盆，不獨妨燈更損春。",
            "凍澀笙簧猶可耐，滴皴梅頰勢須嗔。"
        ],
        "title": "元夕大風雨二絕  其二",
        "id": "d4f523a1-6063-442e-b122-4225701e9fc2"
    },
    {
        "author": "范成大",
        "paragraphs": [
            "柳顰梅笑各相惱，詩債棋讎俱見尋。",
            "莫道幽居無一事，春來風物總關心。"
        ],
        "title": "春懷",
        "id": "da1306b1-6c6a-4971-88c9-6ffeef2ef977"
    },
    {
        "author": "范成大",
        "paragraphs": [
            "陣陣輕寒細馬驕，竹林茅店小帘招。",
            "東風已綠南溪水，更染溪南萬柳條。"
        ],
        "title": "自橫塘橋過黄山",
        "id": "34a8f9ad-dc1b-4bac-aa01-6442799abcf3"
    },
    {
        "author": "范成大",
        "paragraphs": [
            "墮地錦䙀茁，解衣溫玉姿。",
            "來償食竹債，大勝伏雌炊。",
            "少日羹藜子，老來煨芋師。",
            "盤餐登異味，指動已先知。"
        ],
        "title": "次韻謝李叔玠追路送筍",
        "id": "4d8f259a-f448-4e38-b126-79efed97cf47"
    },
    {
        "author": "范成大",
        "paragraphs": [
            "拍岸清波撲岸埃，黑頭霜鬢幾徘徊。",
            "禾興門外官楊柳，又見扁舟上堰來。"
        ],
        "title": "秀州門外泊舟",
        "id": "b3563c86-aa02-4d6d-89ef-a6b1cdbaea41"
    },
    {
        "author": "范成大",
        "paragraphs": [
            "煙雨桃花夾岸栽，低低渾欲傍船來。",
            "石湖有此紅千葉，前日春寒總未開。"
        ],
        "title": "臨平道中",
        "id": "d0299687-0289-4498-9958-128bb5416c83"
    },
    {
        "author": "范成大",
        "paragraphs": [
            "王程公事兩相催，衝雨片帆連夜開。",
            "千巖萬壑在何處，山陰道中無好懷。",
            "豈有酒船尋賀老，興盡却能訪安道。",
            "鑑湖春色漫芳菲，付與青青湖畔草。"
        ],
        "title": "夜過越上不得遊覽",
        "id": "95237125-4a7a-48bc-85d8-0dfebce6b669"
    },
    {
        "author": "范成大",
        "paragraphs": [
            "桃李寂無言，垂楊照溪綠。",
            "不見苧蘿人，空吟若邪曲。"
        ],
        "title": "道中古意二絕  其一",
        "id": "7a74c567-b963-4102-81c1-1840f7821456"
    },
    {
        "author": "范成大",
        "paragraphs": [
            "浣紗寂不好，辛苦觸戰箭。",
            "東施無麗質，安穩嫁鄉縣。"
        ],
        "title": "道中古意二絕  其二",
        "id": "756a9d16-c330-45f1-acc6-2a63038377fc"
    },
    {
        "author": "范成大",
        "paragraphs": [
            "古人賦多情，無事輒愁苦。",
            "蘭亭一觴詠，感慨乃如許。"
        ],
        "title": "觀禊帖有感三絕  其一",
        "id": "afc6ca4c-9c59-4b1c-8f56-df106da719de"
    },
    {
        "author": "范成大",
        "paragraphs": [
            "寶章薶九泉，摹本範百世。",
            "白鵝滿波間，誰識腕中意。"
        ],
        "title": "觀禊帖有感三絕  其二",
        "id": "b2422e96-dda5-4c04-bdb8-92f5c5e60ad8"
    },
    {
        "author": "范成大",
        "paragraphs": [
            "三日天氣新，禊飲傳自古。",
            "今人不好事，佳節棄如土。"
        ],
        "title": "觀禊帖有感三絕  其三",
        "id": "5037a688-4ae0-474f-9753-9071d5649199"
    },
    {
        "author": "范成大",
        "paragraphs": [
            "處處槿樊圃，家家桃廡門。",
            "魚鹽臨水市，煙火隔江村。",
            "雨過張帆重，潮來汲井渾。",
            "彎跧短篷底，休說兩朱轓。"
        ],
        "title": "浙東舟中",
        "id": "9661dec2-d8d8-4478-921b-99a9941af298"
    },
    {
        "author": "范成大",
        "paragraphs": [
            "四征惟是欠東征，行李如今忽四明。",
            "海接三韓諸島近，江分七堰兩潮平。",
            "擬將寬大來宣詔，先趁清和去勸耕。",
            "頂踵國恩元未報，驅馳何敢歎勞生。"
        ],
        "title": "初赴明州",
        "id": "cc477b2a-57e3-446f-acad-97d7bbf69f24"
    },
    {
        "author": "范成大",
        "paragraphs": [
            "誰云簪紱坐成禽，亦漫爲官漫好音。",
            "身已備嘗生老病，心何曾住去來今。",
            "一波不動月空照，萬籟無情風自吟。",
            "持此東歸似同志，故應分我半山林。"
        ],
        "title": "寄虎丘範長老",
        "id": "52a6b396-e334-4599-9951-eb6a9da127ac"
    },
    {
        "author": "范成大",
        "paragraphs": [
            "雨雲渾似雪雲同，天意人心本自通。",
            "吏役驅驅騎馬滑，何如欹枕閉門中。"
        ],
        "title": "次韻汪仲嘉尚書喜雨  其一",
        "id": "0e020b92-101e-4b1d-afc0-05ea3af37225"
    },
    {
        "author": "范成大",
        "paragraphs": [
            "老身窮若不須憂，未有毫分慰此州。",
            "但得田間無歎息，何須地上見錢流。"
        ],
        "title": "次韻汪仲嘉尚書喜雨  其二",
        "id": "ee2f1275-07b5-49cb-a21f-ad9ccb78e201"
    },
    {
        "author": "范成大",
        "paragraphs": [
            "窗明驚起倒裳衣，鈴索頻搖定怪遲。",
            "即入簿書叢裏去，少留欹枕聽黄鸝。"
        ],
        "title": "曉起",
        "id": "ccfcc839-f088-40b3-bcde-4190067be75a"
    },
    {
        "author": "范成大",
        "paragraphs": [
            "颶母從來海若家，青天白地忽飛沙。",
            "煩將殘暑驅除盡，只莫顛狂損稻花。"
        ],
        "title": "大風",
        "id": "f8e7a295-9d54-4734-af3a-fa136243cbba"
    },
    {
        "author": "范成大",
        "paragraphs": [
            "大芋高荷半畝陰，玉英危綴碧瑶簪。",
            "誰知一葉蓮花面，中有將軍劍戟心。"
        ],
        "title": "大黄花",
        "id": "99d61650-2b82-4973-9d2e-e60ee1af133c"
    },
    {
        "author": "范成大",
        "paragraphs": [
            "方池留水勝埋盆，露入蓮腮沁粉痕。",
            "鈴索無聲人不到，小禽飛入閙荷根。"
        ],
        "title": "進修堂前荷池",
        "id": "2cc85842-e1a3-40b2-8313-fa6aee9983a9"
    },
    {
        "author": "范成大",
        "paragraphs": [
            "凌波仙子靜中芳，也带酣紅學醉粧。",
            "有意十分開曉露，無情一餉斂斜陽。",
            "泥根玉雪元無染，風葉青葱亦自香。",
            "想得石湖花正好，接天雲錦畫船凉。"
        ],
        "title": "州宅堂前荷花",
        "id": "df3b51b3-fd65-4919-93dc-969e98486905"
    },
    {
        "author": "范成大",
        "paragraphs": [
            "荔浦園林瘴霧中，戎州沽酒擘輕紅。",
            "五年食指無占處，何意相逢萬壑東。"
        ],
        "title": "新荔枝四絕  其一",
        "id": "d073b0f0-37a9-4169-8a6a-5098416f7fb5"
    },
    {
        "author": "范成大",
        "paragraphs": [
            "海北天西兩鬢蓬，閩山猶欠一枝筇。",
            "鄞船荔子如新摘，行脚何須更雪峰。"
        ],
        "title": "新荔枝四絕  其二",
        "id": "6e54903b-063a-42b7-9064-3fb92e77cf13"
    },
    {
        "author": "范成大",
        "paragraphs": [
            "甘露凝成一顆冰，露穠冰厚更芳馨。",
            "夜凉將到星河下，擬共嫦娥鬭月明。"
        ],
        "title": "新荔枝四絕  其三",
        "id": "a3e4cf6c-58e9-4f94-94fd-c8f0e78d358b"
    },
    {
        "author": "范成大",
        "paragraphs": [
            "趠舶飛來不作難，紅塵一騎笑長安。",
            "孫郎皺玉無消息，先破潘郎玳瑁盤。"
        ],
        "title": "新荔枝四絕  其四",
        "id": "a62c24e5-f5a0-4015-8b03-32fc1dbab6be"
    },
    {
        "author": "范成大",
        "paragraphs": [
            "一夜西風轉酒旗，午餘殘暑不多時。",
            "綠荷半蝕霜前葉，丹桂全封雨後枝。",
            "忙裏有詩償日課，老來無賦爲秋悲。",
            "梳頭小隸那知此，强向窗前數鬢絲。"
        ],
        "title": "甬東道院午坐",
        "id": "53909e09-5dd0-457d-a480-ef0b808746ae"
    },
    {
        "author": "范成大",
        "paragraphs": [
            "菊莎杞棘爨無煙，日日文書橫索錢。",
            "今日甬東官况好，東津門外看租船。"
        ],
        "title": "東門外觀刈熟民間租米船相銜入門喜作二絕  其一",
        "id": "cbaad38d-ab7b-45ce-98d4-f6a52c63cf62"
    },
    {
        "author": "范成大",
        "paragraphs": [
            "潮到靈橋綠繞船，海邊力穡屢豐年。",
            "淡青山色深黄稻，恰似胥門九月天。"
        ],
        "title": "東門外觀刈熟民間租米船相銜入門喜作二絕  其二",
        "id": "3f498465-c24c-4c6c-97da-0fbf55b5c0ed"
    },
    {
        "author": "范成大",
        "paragraphs": [
            "秋半秋香花信遲，攀枝擘葉看纖微。",
            "昨朝尚作茶槍瘦，今雨催成粟粒肥。"
        ],
        "title": "探木犀",
        "id": "3362a0e1-67ac-481a-9717-ca9107612653"
    },
    {
        "author": "范成大",
        "paragraphs": [
            "海氣烘晴入斷霞，半空雲影界山斜。",
            "輕羅小扇游蜂畔，只比東風有菊花。"
        ],
        "title": "九月五日晴暖步後園",
        "id": "151537b4-6154-43f5-a165-d85788472c46"
    },
    {
        "author": "范成大",
        "paragraphs": [
            "菊坡長恨隔橫塘，城郭山林自不雙。",
            "放棹松江花已遠，濤江之外更鄞江。"
        ],
        "title": "九日憶菊坡",
        "id": "266c543f-d654-4426-a2a2-4e87f2eb1842"
    },
    {
        "author": "范成大",
        "paragraphs": [
            "俗間佳節自匆匆，老去悲秋又客中。",
            "青嶂捲簾三面月，黄花吹鬢幾絲風。",
            "十年故國新栽柳，萬里他鄉舊轉蓬。",
            "誰與安排今夜夢，片帆飛到小籬東。"
        ],
        "title": "重陽九經堂作",
        "id": "2b534997-7bad-43de-b651-63895ef8a99e"
    },
    {
        "author": "范成大",
        "paragraphs": [
            "血色凡花太俗生，花工新意染秋英。",
            "袍紅太重鞓紅淺，畫不能摹句寫成。"
        ],
        "title": "真瑞堂前丹桂  其一",
        "id": "40d9f197-0d9e-4661-87f1-e803cd0bc78d"
    },
    {
        "author": "范成大",
        "paragraphs": [
            "官忙風月鎮長閒，開遍香紅酒尚寒。",
            "若要與花相領略，千巖隨分有闌干。"
        ],
        "title": "真瑞堂前丹桂  其二",
        "id": "658e7afe-3ada-48f5-9bba-970df6cd6e0b"
    },
    {
        "author": "范成大",
        "paragraphs": [
            "慵粧酣酒夕陽濃，洗盡霜痕看綺叢。",
            "綠地團花紅錦障，不知庭院有西風。"
        ],
        "title": "題羔羊齋外木芙蓉",
        "id": "ff456b1a-5252-461d-9572-e207ef820917"
    },
    {
        "author": "范成大",
        "paragraphs": [
            "塵事潮來不可推，身如病鶴强毰毸。",
            "簿書遮斷尋詩路，風雨驚殘問月杯。",
            "想得竹門無客到，直須雪夜有船迴。",
            "鱸鄉望眼雙明處，袛欠凌霄萬仞臺。"
        ],
        "title": "進思堂夜坐懷故山",
        "id": "5368e87b-f707-4431-9209-82294175d7e1"
    },
    {
        "author": "范成大",
        "paragraphs": [
            "柴門重客醉中歸，尚憶揮毫索紙時。",
            "何物與儂供不朽，西征卷首石湖詩。"
        ],
        "title": "楊少監寄西征近詩來因賦二絕爲謝詩卷第一首乃石湖作別時倡和也  其一",
        "id": "9fa76d80-c7fc-4c70-b723-ec18883c7058"
    },
    {
        "author": "范成大",
        "paragraphs": [
            "錦囊隨上越王臺，天海風濤亦壯哉。",
            "書到嶺頭梅恰動，一枝應伴一篇來。"
        ],
        "title": "楊少監寄西征近詩來因賦二絕爲謝詩卷第一首乃石湖作別時倡和也  其二",
        "id": "cb30b337-b793-475f-bf03-458cc231a3ba"
    },
    {
        "author": "范成大",
        "paragraphs": [
            "洞戶掩秋深，畫橋橫晚靜。",
            "嫋嫋芙蓉風，池光弄花影。",
            "懷我白鷗邊，錦帳繚千頃。",
            "明河拍岸平，紅綠染天鏡。",
            "釣船無畔岸，收拾入簿領。",
            "牆籓束院落，寒窘令人癭。"
        ],
        "title": "羔羊齋小池兩涘木芙蓉盛開有懷故園",
        "id": "d0c378e5-8fe5-4e55-a21f-075527e6203d"
    },
    {
        "author": "范成大",
        "paragraphs": [
            "登陸由來說四明，台星光處更魁星。",
            "海濱二老尊周室，館下諸生右漢廷。",
            "秋賦重增人物志，春闈俱上佛名經。",
            "一飛好趁扶搖便，咫尺西興是北溟。"
        ],
        "title": "鹿鳴席上贈貢士",
        "id": "9b10bd0a-ec4f-443a-b422-9168bd56e342"
    },
    {
        "author": "范成大",
        "paragraphs": [
            "萬壑無聲海不波，一窗油紙暮春和。",
            "醉眠陡覺氍毹贅，圍坐翻嫌榾柮多。",
            "水暖玉池添潄嚥，花生銀海費揩摩。",
            "端如擁褐茅檐下，袛欠烏烏擊缶歌。"
        ],
        "title": "大廳後堂南窗負暄",
        "id": "558b0fc3-3a70-439a-8abd-cf04d0771eeb"
    },
    {
        "author": "范成大",
        "paragraphs": [
            "刮地晴飆退海痕，出門無扇可障塵。",
            "麥枯瘠土何時雪，梅糝疎林昨夜春。",
            "天鏡風煙疑夢事，鬢霜時節尚官身。",
            "裹章束带朝還暮，慚愧青鞋紫領巾。"
        ],
        "title": "晚步北園",
        "id": "fb8ef9ea-0c83-41d8-b2b6-5eac4ff1dc66"
    },
    {
        "author": "范成大",
        "paragraphs": [
            "鴻寶刀圭下九關，十年長奉璽封看。",
            "扶持蒲柳身猶健，收拾桑榆歲又寒。",
            "天地恩深雙鬢雪，山川途遠一心丹。",
            "疲甿疾苦今何似，拜手歸來愧伐檀。"
        ],
        "title": "謝賜臘藥感遇之什",
        "id": "b69b7a5a-5723-4515-812d-0ff7dc453e23"
    },
    {
        "author": "范成大",
        "paragraphs": [
            "浮生萬法本悠哉，大笑羲娥轉轂催。",
            "官事已邀癡作伴，春風應共老俱來。",
            "雲容雪意將詩問，柳眼花心待酒媒。",
            "九十韶光天不靳，人間笑口自難開。"
        ],
        "title": "立春後一日作",
        "id": "ff8b6efc-dc67-453e-9430-b6b197b3aff4"
    },
    {
        "author": "范成大",
        "paragraphs": [
            "臘淺猶賒十日春，官忙長愧百年身。",
            "雪催未動詩無力，愁遣還來酒不神。",
            "節物何曾欺老病，書生自慣說悲辛。",
            "終朝戚促成何事，今古紛紛一窖塵。"
        ],
        "title": "春前十日作",
        "id": "ab453b7f-5333-4669-a4ca-71833a008542"
    },
    {
        "author": "范成大",
        "paragraphs": [
            "陰山陽朔雪中迴，行到天西玉作堆。",
            "乘興却遊東海上，白銀宮闕認蓬萊。"
        ],
        "title": "三江亭觀雪",
        "id": "a6e268ee-a6d9-4dd3-a366-d596d90ef324"
    },
    {
        "author": "范成大",
        "paragraphs": [
            "日出塵生萬劫忙，可憐虛費隙駒光。",
            "若教閒裏工夫到，始覺淡中滋味長。",
            "歲晚角巾思芋栗，年來手版愧耕桑。",
            "松風蘿月須相信，春水深時上野航。"
        ],
        "title": "懷歸寄題小艇",
        "id": "422583a2-62d5-4be8-84f0-d068e9761f58"
    },
    {
        "author": "范成大",
        "paragraphs": [
            "瑞葉飛來麥已青，更煩膏雨發欣榮。",
            "東風不是厭滕六，却怕雪天容易晴。"
        ],
        "title": "雪後雨作",
        "id": "cc039618-7794-4d79-a9dd-956ab47f2313"
    },
    {
        "author": "范成大",
        "paragraphs": [
            "銀竹方依檐住，瑶花又入簾窺。",
            "一白本憐麥瘦，重來應爲梅遲。"
        ],
        "title": "再雪",
        "id": "4cc7fd07-1740-4959-a202-723393489a5a"
    },
    {
        "author": "范成大",
        "paragraphs": [
            "佳節登臨始此回，聊從晻靄望蓬萊。",
            "水分江北渡頭去，風自海東潮外來。",
            "太白天寒猶带雪，十洲池暖已浮醅。",
            "一尊往酹發船鼓，我亦歸帆相次開。"
        ],
        "title": "立春日陪魏丞相登三江亭",
        "id": "03c6a5b8-e5ad-4ad5-ba0e-f80b6314c758"
    },
    {
        "author": "范成大",
        "paragraphs": [
            "夢覺春闈俱轉蓬，仙凡今隔玉霄東。",
            "聊攀鐵鎖問何似，豈敢避堂邀蓋公。"
        ],
        "title": "寄題鹿伯可見一堂  其一",
        "id": "2a467c88-77b9-4c5a-993c-ce3fb4b494de"
    },
    {
        "author": "范成大",
        "paragraphs": [
            "生來於君一歲長，決去愧我三年遲。",
            "今世誰不落第二，著鞭尚續堂中詩。"
        ],
        "title": "寄題鹿伯可見一堂  其二",
        "id": "ca01b5a8-21a1-4027-a0cb-5191a94097e0"
    },
    {
        "author": "范成大",
        "paragraphs": [
            "雪溪興盡船當迴，却擬登陸遊天台。",
            "經行見一堂前路，轉入湖山尋悞來。"
        ],
        "title": "寄題鹿伯可見一堂  其三",
        "id": "a8b776c3-6cd7-40da-8b47-f7300550b160"
    },
    {
        "author": "范成大",
        "paragraphs": [
            "牒訴繽紛塞甕天，經年癡坐兩三椽。",
            "出門納納乾坤大，依舊青山繞畫船。"
        ],
        "title": "將赴建康出城",
        "id": "93ec9c18-86ad-45a1-923d-7bc495f18fef"
    },
    {
        "author": "范成大",
        "paragraphs": [
            "大麥成苞小麥深，秧田水滿綠浮針。",
            "今年一飽全無慮，寬盡歸舟去客心。"
        ],
        "title": "寺莊",
        "id": "b5171244-18ed-4989-88a6-cd710a6e6f8f"
    },
    {
        "author": "范成大",
        "paragraphs": [
            "窗紙悲嘶萬壑風，石梁飛澗倒枯松。",
            "殷勤昨夜三更雨，添作投淵雪色龍。"
        ],
        "title": "育王方丈",
        "id": "1c28e72f-7d9b-4efc-b7cb-668808ee449c"
    },
    {
        "author": "范成大",
        "paragraphs": [
            "決甃神通未易論，雨聲留客夜翻盆。",
            "不辭客路春泥滑，且足秧田舊水痕。"
        ],
        "title": "鰻井",
        "id": "5e246c1d-bcdb-4409-bf4f-d4896cb78fbe"
    },
    {
        "author": "范成大",
        "paragraphs": [
            "二士共談碑上法，千僧同酌沼中泉。",
            "法門泉味知多少，水桶繩頭一串穿。"
        ],
        "title": "妙喜泉",
        "id": "d83f10ca-ed0b-451b-a423-2c8d26d589c0"
    },
    {
        "author": "范成大",
        "paragraphs": [
            "古來禪窟鎖巖扃，拂子崔嵬拄杖橫。",
            "塔上佛光堂上月，莫言公案不分明。"
        ],
        "title": "明月堂",
        "id": "f284ca67-fd14-41e0-861a-32c26f62d3c0"
    },
    {
        "author": "范成大",
        "paragraphs": [
            "竹輿窈窕入蕭森，逗雨梳風冷客襟。",
            "翠錦屠蘇三十里，不知脚底白雲深。"
        ],
        "title": "自育王過天童松林三十里",
        "id": "c5a9fcd4-24bb-4045-9284-50c98715a539"
    },
    {
        "author": "范成大",
        "paragraphs": [
            "抖擻軒裳一鬨塵，任教空翠滴烏巾。",
            "老身已到籃輿上，處處青山是故人。"
        ],
        "title": "香山",
        "id": "f0df672d-70e2-487d-9efe-ecf77ffa106c"
    },
    {
        "author": "范成大",
        "paragraphs": [
            "海雲晻靄日蘢葱，案指光中萬象空。",
            "想見蓬萊西望眼，也應知我立長風。"
        ],
        "title": "育王望海亭",
        "id": "1a80c987-a411-4e15-9de0-1faed33af892"
    },
    {
        "author": "范成大",
        "paragraphs": [
            "松蘿羃天墮空翠，迎面風香三十里。",
            "曾宮亭亭隔瑶水，碧瓦瓊榱五雲裏。",
            "千佛當門無半偈，聲聞未解祖師意。",
            "徧參踏破青鞋底，前樓後閣玲瓏起。",
            "閒客那知如許事，東齋聽雨爛熳睡。",
            "覺來一轉聊布施，普請雲堂來擬議。"
        ],
        "title": "天童三閣",
        "id": "e68ff2a4-9358-4ee5-8a3c-5264ded73e97"
    },
    {
        "author": "范成大",
        "paragraphs": [
            "半生三邂逅，相看成老翁。",
            "詩情故崒嵂，袖有天都峰。",
            "江山佳麗地，登臨苦匆匆。",
            "塔燈落淮水，寺樓倚霜空。",
            "攟拾著錦囊，撫掌夸窮工。",
            "歸轡不可挽，思入孤征鴻。",
            "洞天我昔遊，俛仰星一終。",
            "士友歎契闊，吏民念罷癃。",
            "婆娑故將軍，白髮簿書叢。",
            "足趼雖四方，夢寐煙雨東。",
            "歸田有脚力，尚往尋行蹤。",
            "期君斬寒藤，伴我搘枯筇。"
        ],
        "title": "送江朝宗歸括蒼",
        "id": "cfd6608d-f94f-4b05-9122-eeaa8a45408d"
    },
    {
        "author": "范成大",
        "paragraphs": [
            "天闊山長雨似煙，忽然飛去暗平川。",
            "秔禾未實秈禾瘦，不用廉纖便霈然。"
        ],
        "title": "鍾山閣上望雨",
        "id": "68dacb35-c328-4d69-b36a-6941f1c6b514"
    },
    {
        "author": "范成大",
        "paragraphs": [
            "婪尾杯殘雪滿簪，牀頭曆日費光陰。",
            "故山巧入忙中夢，新歲尤關客裏心。",
            "烏鵲倦時三匝繞，鷦鷯穩處一枝深。",
            "勞生佚老尋常事，從政那堪力不任。"
        ],
        "title": "除夜",
        "id": "a8b62d3c-85f9-4aa6-b331-2a0a17ab884e"
    },
    {
        "author": "范成大",
        "paragraphs": [
            "老來百味絮沾泥，期會關身尚火馳。",
            "幾夜鄉心欹枕處，今年脚力上樓時。",
            "酒缸幸有乾坤大，丹鼎何憂日月遲。",
            "莫道神仙無可學，學仙猶勝簿書癡。"
        ],
        "title": "元日",
        "id": "4b00a623-d97d-4a61-9211-9d5fc68681f4"
    },
    {
        "author": "范成大",
        "paragraphs": [
            "生平人比似維摩，試比尪孱不啻過。",
            "舊摘衰髯今雪徧，頻揩病眼轉花多。",
            "從來世味聊復爾，此去官身如老何。",
            "收拾頹齡加藥餌，尚堪風月對婆娑。"
        ],
        "title": "體中不佳偶書",
        "id": "dde78846-e814-49dd-a628-272a80ba057a"
    },
    {
        "author": "范成大",
        "paragraphs": [
            "老來窮苦事相違，兀坐鈴齋竟日癡。",
            "眼目昏緣多押字，胸襟俗爲少吟詩。",
            "月侵燈影吏方去，春徧梅梢官未知。",
            "直待食新方綬带，明朝騎馬過陵陂。"
        ],
        "title": "坐嘯齋書懷",
        "id": "c6963f01-a7af-4076-bce9-e919d449f288"
    },
    {
        "author": "范成大",
        "paragraphs": [
            "膴原龜坼暮春時，夾路爐薰共禱祠。",
            "喚起雲頭千嶂湧，飛來雨脚萬絲垂。",
            "無情梅塢猶紅綻，有意秧田盡綠滋。",
            "大施門開須滿願，願均此施匝天涯。"
        ],
        "title": "寶公祈雨感應用陳申公韻賦詩爲謝",
        "id": "3ede679a-35d7-4e4b-bf54-6ae8d6d1450c"
    },
    {
        "author": "范成大",
        "paragraphs": [
            "手種湖邊花百畝，東風日夜催歸去。",
            "當年辛苦種花時，不道白頭猶未歸。",
            "君如肯過城南陌，但向水雲紅處覓。",
            "煩呼猿鶴問平安，當有畦丁解看客。",
            "我今江船亦欲東，檝迎楓橋成兩翁。",
            "壓枝萬朶雖過盡，尚及巢龜蓮葉中。"
        ],
        "title": "送徐叔智運使奉祠歸吳中",
        "id": "cedde531-c12b-4f26-bd0d-4eaa3b6697db"
    },
    {
        "author": "范成大",
        "paragraphs": [
            "二千里往回似夢，四十年今昔如浮。",
            "去矣莫久留桑下，歸歟來共煨芋頭。"
        ],
        "tags": [
            "庐山"
        ],
        "title": "送舉老歸廬山",
        "id": "af602e0c-3159-4042-967f-c89a7b8cf4bc"
    },
    {
        "author": "范成大",
        "paragraphs": [
            "三十年來共葛藤，如今蓮社冷如冰。",
            "茶瓜櫻筍遊山會，從此齋厨欠一僧。"
        ],
        "title": "題現老真",
        "id": "b7145090-ebd5-4e21-ab24-f5593051f6f2"
    },
    {
        "author": "范成大",
        "paragraphs": [
            "文書煙海困浮沉，不覺盤跚百病侵。",
            "偶問客年驚我老，忽聞鶑語歎春深。",
            "今朝麥粒黄堪麫，幾日秧田綠似針。",
            "除却一犁春雨足，眼前無物可關心。"
        ],
        "title": "致一齋述事",
        "id": "ab8ed4e7-da0b-4160-97f4-b657dc63a811"
    },
    {
        "author": "范成大",
        "paragraphs": [
            "瘴雲嵐雨幾時歸，應把周南視九夷。",
            "舊說鬼神驚落筆，新傳狐兔駭搴旗。",
            "韶江石老簫音在，庾嶺梅殘驛使遲。",
            "自古朱絃清廟具，莫貪鵬海看天池。"
        ],
        "title": "次韻楊同年祕監見寄二首  其一",
        "id": "e587a08b-e02d-443f-a5f7-203c83c4611d"
    },
    {
        "author": "范成大",
        "paragraphs": [
            "吾衰長愧接輿狂，忙裏何心領燕香。",
            "塵土簿書憎鐵研，水雲蓑笠傲金章。",
            "論文無伴法孤起，訪舊有情書數行。",
            "何日却同湖上醉，露幃宵幄爲君張。"
        ],
        "title": "次韻楊同年祕監見寄二首  其二",
        "id": "7abfc74b-05bd-4680-954c-17c0229eb386"
    },
    {
        "author": "范成大",
        "paragraphs": [
            "午枕汗如洗，曉櫛氣稍蘇。",
            "莎蛩試風露，滿意鳴相呼。",
            "倦客感節物，流光不躊躇。",
            "秋聲已如許，殘暑何足驅。",
            "人言今歲熱，迥與常歲殊。",
            "此理恐未然，豈不知頭顱。",
            "年年有三伏，日日非故吾。",
            "婆娑今尚可，後當彌不如。",
            "病骨須一凉，未暇惜居諸。",
            "坐來有清思，西風搖井梧。"
        ],
        "title": "曉起信筆",
        "id": "f9be417b-ff1c-4139-86ba-a471e9874964"
    },
    {
        "author": "范成大",
        "paragraphs": [
            "秧田水滿麥棲畝，勸農使者翩然去。",
            "去年愁苦救荒時，豈敢夢爲今日歸。",
            "天津橋西官柳陌，文書燈火長相覓。",
            "江山信美不留人，寂寞回潮工送客。",
            "鏡湖一曲浙河東，萬頃太湖蓑笠翁。",
            "願賡四愁作五詠，我所思兮思剡中。"
        ],
        "tags": [
            "太湖"
        ],
        "title": "送曾原伯運使歸會稽用送徐叔智韻",
        "id": "12726805-a294-4e45-a972-947442c1e4b5"
    },
    {
        "author": "范成大",
        "paragraphs": [
            "櫛縰稱純孝，笄珈蚤隠憂。",
            "病中心已化，身外世如浮。",
            "聞道悲風木，誰能駐壑舟。",
            "佳兒行古道，足以賁潛幽。"
        ],
        "title": "王南卿母輓詞",
        "id": "fead3be3-d479-419f-b312-47588ec0edb0"
    },
    {
        "author": "范成大",
        "paragraphs": [
            "年豐方共慶，歲晚客他之。",
            "吏事朝還暮，人生合復離。",
            "江山殘夢破，風月片帆移。",
            "後會吾衰矣，桑榆一繭絲。"
        ],
        "title": "次韻鄭校書參議留別",
        "id": "fc1fcbc0-8691-4344-89ee-d32c5b7bc170"
    },
    {
        "author": "范成大",
        "paragraphs": [
            "憶隨書劍此徘徊，投老雙旌重把杯。",
            "綠鬢風前無幾在，黄花雨後不多開。",
            "豐年江隴青黄徧，落日淮山紫翠來。",
            "飲罷此身猶是客，鄉心却附晚潮回。"
        ],
        "title": "重九賞心亭登高",
        "id": "2e0415ec-7e97-427e-9615-3fa1ad0d667e"
    },
    {
        "author": "范成大",
        "paragraphs": [
            "嗜書如嗜酒，知味乃篤好。",
            "欲辨已忘言，不爲醒者道。",
            "使君青箱家，文史裝懷抱。",
            "平生名教樂，雙旌不滿笑。",
            "忽乘雪溪興，來檥秦淮棹。",
            "丘亭客漂泊，夜夜短檠照。",
            "人云太癡絕，我自斲輪妙。",
            "今朝檣竿起，昨夢繞閤皂。",
            "云有百尺樓，歸寄北窗傲。",
            "滴露紬朱黄，拂塵靜緗縹。",
            "想當呻畢時，寧復羨騰趠。",
            "古心千載事，俗眼詎能料。",
            "蕭灘富還往，取友必同調。",
            "一張復一弛，釀秫助歌嘯。"
        ],
        "title": "寄題王仲顯讀書樓",
        "id": "40c5502f-11a1-4494-a880-04e2bb0a6f2b"
    },
    {
        "author": "范成大",
        "paragraphs": [
            "東籬秋色照疎蕪，挽結高花不用扶。",
            "浄洗西風塵土面，來看金碧萬浮圖。"
        ],
        "title": "菊樓",
        "id": "574f3cb9-ece8-49c1-bc62-8508c2a106a7"
    },
    {
        "author": "范成大",
        "paragraphs": [
            "苒苒霜風掠弊貂，簿書塵外訪漁樵。",
            "林煙色淡如濛雨，塘水痕深似落潮。",
            "鴈字江天聞塞管，梅梢山路欠溪橋。",
            "騎馿索句當年事，歲暮騷人不自聊。"
        ],
        "title": "北門覆舟山道中",
        "id": "584ebc8f-8302-4c1b-a18f-e6cc05009f5d"
    },
    {
        "author": "范成大",
        "paragraphs": [
            "士進固未易，退亦良獨難。",
            "西州多故人，歸路常險艱。",
            "有道獨行意，郭舟若神仙。",
            "勿輕銀兔符，傾倒金貂蟬。",
            "唐安君昔遊，百萬蠲逋錢。",
            "我亦常客夢，醉歌采菱船。",
            "父老尚相記，况君有前緣。",
            "想見東西湖，恩波漲春瀾。",
            "此地著經濟，紗籠相後先。",
            "潭潭相業堂，新題我所刊。",
            "政爲來者地，君行豈偶然。",
            "去去進明德，後日五四賢。"
        ],
        "tags": [
            "西湖"
        ],
        "title": "送郭明復寺丞守蜀州",
        "id": "7a505442-1c74-4351-a81c-c0bd1373f632"
    },
    {
        "author": "范成大",
        "paragraphs": [
            "雪後江臯未放春，老來猶駕兩朱輪。",
            "歸心歷歷來時路，官事驅驅病裏身。",
            "未暇雞窠尋古佛，且防鶴帳怨山人。",
            "君看王謝墩邊地，今古功名一窖塵。"
        ],
        "title": "元日鍾山寶公塔",
        "id": "3d84af4f-ac12-487c-8824-593c25f04a14"
    },
    {
        "author": "范成大",
        "paragraphs": [
            "泥絮心情雪樣髯，詩囊羞澀酒杯嫌。",
            "年來萬事都消減，惟有牀頭曆日添。"
        ],
        "title": "元日馬上二絕  其一",
        "id": "1531c33a-c1d3-43b6-b044-2f28c8e1d0e9"
    },
    {
        "author": "范成大",
        "paragraphs": [
            "筋骸全比去年非，騎吹聲中憶釣磯。",
            "待得江風欺老病，何如閒健一蓑歸。"
        ],
        "title": "元日馬上二絕  其二",
        "id": "4c0503e4-5fd6-452c-94c5-1b3d9c89242e"
    },
    {
        "author": "范成大",
        "paragraphs": [
            "荒園蕭瑟懶追隨，舞燕啼鶑各自私。",
            "窗下日長多得睡，尊前花老不供詩。",
            "吾衰久矣雙蓬鬢，歸去來兮一釣絲。",
            "想見籬東春漲動，小舟無伴柳絲垂。"
        ],
        "title": "春晚",
        "id": "abb5d3f3-7acc-4bfa-b79d-8d2f10068948"
    },
    {
        "author": "范成大",
        "paragraphs": [
            "官居故偪仄，北窗誰所開。",
            "胡牀憩午暑，簾影久徘徊。",
            "高槐忽低昂，知有好風來。",
            "須臾墮几席，篆香小飛灰。",
            "病翁亦披襟，月露裝奇懷。",
            "壠頭暴背耘，永晝婦子偕。",
            "不辭夢山裂，田水如潑醅。",
            "去年豈堪說，稻根已浮埃。",
            "使君坐侯宅，窗間即凉臺。",
            "何敢訴苦熱，灑然助心齋。"
        ],
        "title": "北窗偶書呈王仲顯南卿二友",
        "id": "9fe2e8b0-f51c-4ece-bd5d-8c39a4d23f9c"
    },
    {
        "author": "范成大",
        "paragraphs": [
            "前年銀界接天迷，去歲金盤湧海低。",
            "漂泊相逢重一笑，秦淮東畔女牆西。"
        ],
        "title": "中秋清暉閣靜坐因思前二年石湖四明賞月",
        "id": "43008eb2-9205-4b61-a4c8-7df84599805b"
    },
    {
        "author": "范成大",
        "paragraphs": [
            "東風微峭護餘春，紅紫香中酒自溫。",
            "不用忙催銀燭上，酴醿如雪照黄昏。"
        ],
        "title": "玉麟堂會諸司觀牡丹酴醿三絕  其一",
        "id": "81e2528a-d112-4446-9c32-84b1eb6691ec"
    },
    {
        "author": "范成大",
        "paragraphs": [
            "洛園姚魏碧雲愁，風物江東亦上游。",
            "憶起遨頭八年夢，彭州花檻滿西樓。"
        ],
        "title": "玉麟堂會諸司觀牡丹酴醿三絕  其二",
        "id": "ed402822-506b-44c9-973f-325b55fddc56"
    },
    {
        "author": "范成大",
        "paragraphs": [
            "莫向花前惜酒杯，一年一度有花開。",
            "浮生滿百今强半，歲歲看花得幾回。"
        ],
        "title": "玉麟堂會諸司觀牡丹酴醿三絕  其三",
        "id": "6a06b195-b79e-427a-a7e7-dda2bdfb3e3e"
    },
    {
        "author": "范成大",
        "paragraphs": [
            "江上西風動所思，又將清賞負東籬。",
            "年年客路黄花酒，日日鄉心白鴈詩。",
            "籠月秦淮無舊曲，馳煙鍾阜有新移。",
            "人生笑口真稀闊，況值官忙閔雨時。"
        ],
        "title": "重九獨坐玉麟堂",
        "id": "2b744953-7dc8-4394-bbde-1ae2f1c62259"
    },
    {
        "author": "范成大",
        "paragraphs": [
            "半世吟客舍柳，長年憶後園花。",
            "爲報廬山莫笑，雲丘今屬誰家。"
        ],
        "tags": [
            "庐山"
        ],
        "title": "次韻舉老見嘲未歸石湖",
        "id": "e5fb8e63-8dd0-4248-8625-0624a8e421bc"
    },
    {
        "author": "范成大",
        "paragraphs": [
            "带束江淮翠岫圍，掌窺臺殿碧鱗差。",
            "劉郎句裏登臨眼，壓倒三江二水詩。"
        ],
        "title": "次韻曾仲躬侍郎同登伏龜樓二絕  其一",
        "id": "b714a7bf-1648-4e72-ac76-20d27819f3e6"
    },
    {
        "author": "范成大",
        "paragraphs": [
            "古來遊客謾西東，領會誰如我與公。",
            "露坐繩牀天不盡，絕勝簾雨棟雲中。"
        ],
        "title": "次韻曾仲躬侍郎同登伏龜樓二絕  其二",
        "id": "9c3e29ea-52db-4278-b63c-434e7713455f"
    },
    {
        "author": "范成大",
        "paragraphs": [
            "蒼煙枯木共荒寒，籬落堤灣洶漲湍。",
            "歸路宛然歸未得，閒將李叟畫圖看。"
        ],
        "title": "題李雲叟畫軸兼寄江安楊簡卿明府二絕  其一",
        "id": "0b66e602-991c-464b-92dc-b1f2b7028183"
    },
    {
        "author": "范成大",
        "paragraphs": [
            "新圖來自雪邊州，皴石枯槎筆最遒。",
            "明府能詩如此畫，爲渠題作小營丘。"
        ],
        "title": "題李雲叟畫軸兼寄江安楊簡卿明府二絕  其二",
        "id": "6f175fa9-8a2f-431a-ab53-f4311a55e87f"
    },
    {
        "author": "范成大",
        "paragraphs": [
            "霜痕如雨沁東郊，樂歲家家一把茅。",
            "故國丘陵多麥壠，新晴籬落有梅梢。",
            "小山何在應招隠，北嶺如今已獻嘲。",
            "歸計未成聊琢玉，飄颻風袖作推敲。"
        ],
        "title": "晨出蔣山道中",
        "id": "53a11c39-6d8b-4bff-a1ee-2cc1724d7458"
    },
    {
        "author": "范成大",
        "paragraphs": [
            "陽春白雪雅音希，俚耳冬烘輒笑嗤。",
            "麋見麗姬翻決驟，鳥聞韶樂却憂悲。",
            "爛奚輕薄人何敢，伏獵荒唐自不知。",
            "蚓竅蠅鳴莫嘲誚，彭亨菌蠢正當時。"
        ],
        "title": "有感今昔二首  其一",
        "id": "3ea75aa6-17b9-410e-ae35-052027c33245"
    },
    {
        "author": "范成大",
        "paragraphs": [
            "飄風驟雨謾驚春，掃蕩何煩臂屈伸。",
            "天識不衷宜不恕，神歆非類即非仁。",
            "休讎地下枯魚骨，且鬭尊前健犢身。",
            "靜看可憐還可笑，香山寧是幸災人。"
        ],
        "title": "有感今昔二首  其二",
        "id": "bd9ca6ae-e850-4259-b8e5-84b834b3c732"
    },
    {
        "author": "范成大",
        "paragraphs": [
            "宣華種萬竿，寒疾適相值。",
            "玉麟種千竿，偶復須藥餌。",
            "僮奴狃今昨，競道竹相祟。",
            "如將聖作狂，似以儒爲戲。",
            "此君來聲冤，林神亦短氣。",
            "我夢不平鳴，霍然推枕起。",
            "明當還石湖，賸種千畝地。",
            "未論比封君，且用執讒喙。"
        ],
        "title": "種竹歎向在成都種竹滿西園偶苦寒疾朅來金陵復種繞池未幾以眩卧閤家人子遂謂不當種竹其說甚可怪歎口占此詩",
        "id": "4284d9c6-b104-4109-abfc-87859110d727"
    },
    {
        "author": "范成大",
        "paragraphs": [
            "昨者騰章奏發倉，今茲飛檄議驅蝗。",
            "四無告者僅一飽，七不堪中仍百忙。",
            "皦日自能臨俯仰，浮雲寧解制行藏。",
            "求田問舍亦何有，歲晚倦遊思故鄉。"
        ],
        "title": "公退書懷",
        "id": "628618de-4cbd-45f5-8e27-392ae9155e67"
    },
    {
        "author": "范成大",
        "paragraphs": [
            "急雨過窗紙，新凉生簟藤。",
            "蹣跚老鈴下，來炷壁間燈。"
        ],
        "title": "初秋二首  其一",
        "id": "3c399b76-84d7-4aa8-aec7-8fcd4a339ea6"
    },
    {
        "author": "范成大",
        "paragraphs": [
            "壯歲故多病，老年知不堪。",
            "何須看公案，只此是真參。"
        ],
        "title": "初秋二首  其二",
        "id": "01e65711-2e4f-4c49-a49b-a3b86531a865"
    },
    {
        "author": "范成大",
        "paragraphs": [
            "伏翼昏飛急，營營定苦饑。",
            "聚蚊充口腹，生汝亦奚爲。"
        ],
        "title": "蝙蝠",
        "id": "96b67bb3-a361-48a8-8b71-611b5d3081dd"
    },
    {
        "author": "范成大",
        "paragraphs": [
            "壁下秋蟲語，一蛩鳴獨雄。",
            "自然遭跡捕，窘束入雕籠。"
        ],
        "title": "蛩",
        "id": "2c826fd8-33d6-4a78-8009-2b19eef94156"
    },
    {
        "author": "范成大",
        "paragraphs": [
            "素馨間末利，木犀和玉簪。",
            "醫來都屏去，頭眩怕香侵。"
        ],
        "title": "四花",
        "id": "c09230da-caf6-4509-b5f9-e0e6a5926a96"
    },
    {
        "author": "范成大",
        "paragraphs": [
            "三椽一席度秋冬，造化兒嬉困此翁。",
            "帖有王書難治眩，文如陳檄不驅風。",
            "骨枯似枿膚如腊，髮織成氈鬢作蓬。",
            "點檢病身還一笑，本來四大滿虛空。"
        ],
        "title": "謝範老問病",
        "id": "fd6c68f9-4847-4102-88dc-04c88f001da4"
    },
    {
        "author": "范成大",
        "paragraphs": [
            "法法剎那無住，云何見在去來。",
            "若覓三心不見，便從不見打開。"
        ],
        "title": "二偈呈似壽老  其一",
        "id": "54c08d76-d239-4c33-8d08-6e77f6aa8fa1"
    },
    {
        "author": "范成大",
        "paragraphs": [
            "孟說所過者化，莊云相代乎前。",
            "何處安身立命，饑餐渴飲困眠。"
        ],
        "title": "二偈呈似壽老  其二",
        "id": "94472346-15aa-45b7-b251-a14fdcc8ea03"
    },
    {
        "author": "范成大",
        "paragraphs": [
            "噩夢驚回曉枕寒，青燈猶照藥爐邊。",
            "紙窗弄色如朧月，又了浮生一夜眠。"
        ],
        "title": "諾惺菴枕上",
        "id": "47023f4d-cb6c-4992-b946-1c6c2642af6a"
    },
    {
        "author": "范成大",
        "paragraphs": [
            "五夜燈花重，東風角韻來。",
            "雪慳衣未纊，春早句多梅。",
            "寂歷羅門亞，溫黁藥鼎煨。",
            "老嫌新歲換，病喜舊星回。",
            "鬰壘先題版，屠蘇後把杯。",
            "書扉無健筆，爆竹有寒灰。",
            "餳楪牙難膠，椒盤眼倦開。",
            "陳人仍憊卧，身世兩悠哉。"
        ],
        "title": "癸卯除夜聊復爾齋偶題",
        "id": "08ba078b-3439-430a-adb3-b54e86e2b293"
    },
    {
        "author": "范成大",
        "paragraphs": [
            "攢眉輒作山字，啾耳惟聞水聲。",
            "人應見憐久病，我亦自厭餘生。"
        ],
        "title": "甲辰人日病中吟六言六首以自嘲  其一",
        "id": "1c3455c6-618f-4aa1-a372-1d8e247e7313"
    },
    {
        "author": "范成大",
        "paragraphs": [
            "目慌慌蟻旋磨，頭岑岑鼇負山。",
            "筆牀久已均伏，藥鼎何時丐閒。"
        ],
        "title": "甲辰人日病中吟六言六首以自嘲  其二",
        "id": "377e730b-2034-4350-9da2-528a2e51ba38"
    },
    {
        "author": "范成大",
        "paragraphs": [
            "政爾榮枯衛澀，剛云人厄天窮。",
            "歸咎四衝臨歲，乞憐九曜過宮。"
        ],
        "title": "甲辰人日病中吟六言六首以自嘲  其三",
        "id": "3e99607b-f788-451b-92dd-4e45064846c4"
    },
    {
        "author": "范成大",
        "paragraphs": [
            "復古既愆七日，泰來惟候三陽。",
            "曆日今頒寅正，占星更候農祥。"
        ],
        "title": "甲辰人日病中吟六言六首以自嘲  其四",
        "id": "4274b670-d5f4-4005-8abc-1b8d2dee7074"
    },
    {
        "author": "范成大",
        "paragraphs": [
            "有日猶嫌開牖，無風不敢上簾。",
            "報國丹心何似，夢中抵掌掀髯。"
        ],
        "title": "甲辰人日病中吟六言六首以自嘲  其五",
        "id": "492cdb1a-5dfe-46b3-bdef-0fa0739a1d60"
    },
    {
        "author": "范成大",
        "paragraphs": [
            "壯歲喜新節物，老來惜舊年華。",
            "病後都盧不問，家人時換瓶花。"
        ],
        "title": "甲辰人日病中吟六言六首以自嘲  其六",
        "id": "ab48462f-6175-40de-a467-c898919c8435"
    },
    {
        "author": "范成大",
        "paragraphs": [
            "夜霰三更碎瓦，晝冥一陣翻盆。",
            "頼是梅花已過，不然皴玉誰溫。"
        ],
        "title": "正月九日雪霰後大雨二首  其一",
        "id": "9be3431c-3d85-4167-9e8e-a180eb895829"
    },
    {
        "author": "范成大",
        "paragraphs": [
            "黄昏簷溜垂瀑，清曉屐聲滿門。",
            "湖光萬頃何似，小沼先吹縠紋。"
        ],
        "title": "正月九日雪霰後大雨二首  其二",
        "id": "8ef3db65-faa5-4aa1-b824-83803897ca21"
    },
    {
        "author": "范成大",
        "paragraphs": [
            "阿香真是健婦，夜半鼓行疾驅。",
            "直恐南山破碎，絕憐窗紙枝梧。"
        ],
        "title": "正月十日夜大雷震二首  其一",
        "id": "0ed65dfc-d493-4cfc-82a2-e63251c7739d"
    },
    {
        "author": "范成大",
        "paragraphs": [
            "人言有物司鼓，春到揚桴發聲。",
            "但要蟄蟲啟戶，何須一許震驚。"
        ],
        "title": "正月十日夜大雷震二首  其二",
        "id": "bb75fcb1-fa61-40fb-af49-f7e38569b820"
    },
    {
        "author": "范成大",
        "paragraphs": [
            "鏤冰影裏百千光，剪綵毬中一萬窗。",
            "不是齊人誇管晏，吳中風物竟難雙。"
        ],
        "title": "吳燈兩品最高",
        "id": "8740b8fd-1a00-4ec7-bb8a-793933f3eb32"
    },
    {
        "author": "范成大",
        "paragraphs": [
            "灕水橋西列炬香，少城樓下變燈忙。",
            "兒嬉萬里客程遠，老懶一龕春夢長。"
        ],
        "title": "燈夕懷廣蜀舊事",
        "id": "952d4745-0733-47c5-8a56-aacae32fb8b7"
    },
    {
        "author": "范成大",
        "paragraphs": [
            "斗野豐年屢，吳臺樂事并。",
            "酒壚先疊鼓，燈市蚤投瓊。",
            "價喜膏油賤，祥占雨雪晴。",
            "篔簹仙子洞，菡萏化人城。",
            "檣炬疑龍見，橋星訝鵲成。",
            "小家厖獨踞，高閈鹿雙撐。",
            "屏展輝雲母，簾垂晃水精。",
            "萬窗花眼密，千隙玉虹明。",
            "薝蔔丹房挂，葡萄綠蔓縈。",
            "方縑繙史冊，圓魄綴門衡。",
            "擲燭騰空穩，推毬滾地輕。",
            "映光魚隠見，轉影騎縱橫。",
            "輕薄行歌過，顛狂社舞呈。",
            "村田蓑笠野，街市管絃清。",
            "里巷分題句，官曹別扁門。",
            "旱船遥似泛，水儡近如生。",
            "鉗赭裝牢戶，嘲嗤繪樂棚。",
            "堵觀瑶席隘，喝道綺叢爭。",
            "禁鑰通三鼓，歸鞭任五更。",
            "桑蠶春繭勸，花蝶夜蛾迎。",
            "鳬子描丹筆，鵝毛剪雪英。",
            "寶糖珍粔籹，烏膩美飴餳。",
            "撚粉團欒意，熬稃腷膊聲。",
            "筳篿巫志怪，香火婢輸誠。",
            "箒卜拖裙驗，箕詩落筆驚。",
            "微如針屬尾，賤及葦分莖。",
            "末俗難訶止，佳辰且放行。",
            "此時紛僕馬，有客靜柴荆。",
            "幸甚歸長鋏，居然照短檠。",
            "生涯惟病骨，節物尚鄉情。",
            "掎摭成徘體，咨詢逮里甿。",
            "誰修吳地志，聊以助譏評。"
        ],
        "title": "上元紀吳中節物俳諧體三十二韻",
        "id": "eb14aef6-aa80-47f1-906b-b2ad2968ca11"
    },
    {
        "author": "范成大",
        "paragraphs": [
            "酸風如箭莫憑闌，凍合橫枝雪未乾。",
            "吳下得春元自晚，那堪天與十分寒。"
        ],
        "title": "雪寒探梅",
        "id": "70b0e28e-b5a6-4bfb-906d-922d10df33fd"
    },
    {
        "author": "范成大",
        "paragraphs": [
            "煮湯聽成萬籟，添被知是五更。",
            "陸續滿城鐘動，須臾後巷雞鳴。"
        ],
        "title": "曉枕三首  其一",
        "id": "31d67acb-01bf-42de-9337-c6a38c59a15a"
    },
    {
        "author": "范成大",
        "paragraphs": [
            "卧聞赤脚鼾息，樂哉栩栩蘧蘧。",
            "病夫心口相語，何日佳眠似渠。"
        ],
        "title": "曉枕三首  其二",
        "id": "2bc8dfff-5814-4ebe-b64d-e508335fff45"
    },
    {
        "author": "范成大",
        "paragraphs": [
            "舒慘常隨天氣，關心窗暗窗明。",
            "日晏扶頭未起，喚人先問陰晴。"
        ],
        "title": "曉枕三首  其三",
        "id": "a4b9419b-798d-488f-8823-401c0486fb9b"
    },
    {
        "author": "范成大",
        "paragraphs": [
            "春宵似暖非暖，曉夢欲成未成。",
            "風竹時驚雀噪，月窗誰伴梅橫。"
        ],
        "title": "不寐",
        "id": "9f7a758c-3428-472c-8112-6b0cd708c52b"
    },
    {
        "author": "范成大",
        "paragraphs": [
            "長病人嫌理亦宜，吾今有計可扶衰。",
            "煩君舁著山深處，恐有黄龍浴水醫。"
        ],
        "title": "戲書二首  其一",
        "id": "cefc242a-ee75-42f0-bc25-e3422ca62d04"
    },
    {
        "author": "范成大",
        "paragraphs": [
            "羣兒欺老少陵窮，口燥脣乾髮漫衝。",
            "顛沛須臾猶執禮，古來惟有一高共。"
        ],
        "title": "戲書二首  其二",
        "id": "45e2245a-ed4e-4fc7-a705-8509da7961de"
    },
    {
        "author": "范成大",
        "paragraphs": [
            "風號高木水翻洪，歷歷音聞不是聾。",
            "一任大千都震吼，便從卷葉證圓通。"
        ],
        "title": "耳鳴",
        "id": "dc8f3688-5458-4699-9df1-bd7fdb436218"
    },
    {
        "author": "范成大",
        "paragraphs": [
            "南坡玉雪萬花團，舊約東風載酒看。",
            "冷落銅瓶一枝亞，今年天女亦酸寒。"
        ],
        "title": "案上梅花二首  其一",
        "id": "ab52112e-8f3f-4a90-a9af-3b6e3a1bdfbf"
    },
    {
        "author": "范成大",
        "paragraphs": [
            "地爐火煖日烘窗，一夜花鬚半吐黄。",
            "鼻觀圓通熏百和，博山三夕罷燒香。"
        ],
        "title": "案上梅花二首  其二",
        "id": "82218877-6540-4647-aa39-182e23c73537"
    },
    {
        "author": "范成大",
        "paragraphs": [
            "孤標元不鬭芳菲，雨瘦風皴老更奇。",
            "壓倒嫩條千萬蕊，只消疎影兩三枝。"
        ],
        "title": "古梅二首  其一",
        "id": "f430452c-f12c-4a8b-85b7-772fa3cbaf3a"
    },
    {
        "author": "范成大",
        "paragraphs": [
            "誰似西湖處士才，詩中籬落久塵埃。",
            "陸郎舊有梅花課，未見今年句子來。"
        ],
        "tags": [
            "西湖"
        ],
        "title": "古梅二首  其二",
        "id": "d6b01003-d49c-45c6-adf7-19af38edee2e"
    },
    {
        "author": "范成大",
        "paragraphs": [
            "玉葉重英意已芽，新移竹外小橫斜。",
            "東齋何事春工晚，鐵樹已花梅未花。"
        ],
        "title": "至昌爲具賞東軒千葉梅然梅尚未開",
        "id": "224f5b0c-16c4-4df8-b584-78822b6f1c88"
    },
    {
        "author": "范成大",
        "paragraphs": [
            "團欒話裏老龐衰，一妹仍從海浦來。",
            "孤苦尚餘兄弟樂，如今雖病也眉開。"
        ],
        "title": "喜周妹自四明到",
        "id": "b9eac69c-98b0-4706-9cd6-1ce38b710407"
    },
    {
        "author": "范成大",
        "paragraphs": [
            "昔躔初度本除災，何意重逢作病媒。",
            "久住靈斿今日過，曆翁歡喜勸椒杯。"
        ],
        "title": "占星者謂命宮月孛獨行無害但去年復照作災今年正月一日已出而歲星作福戲書二絕  其一",
        "id": "176d7df4-c7a4-494b-bc80-3917d70f72de"
    },
    {
        "author": "范成大",
        "paragraphs": [
            "暗曜加臨有救神，煌煌福德自天仁。",
            "只煩終惠蘇殘喘，官爵從渠奉董秦。"
        ],
        "title": "占星者謂命宮月孛獨行無害但去年復照作災今年正月一日已出而歲星作福戲書二絕  其二",
        "id": "ba708d6c-f9a6-42dc-91e2-9841b2eb0446"
    },
    {
        "author": "范成大",
        "paragraphs": [
            "孤童亦復夢槐柯，無德無功用福多。",
            "天理乘除當老病，巢源王訣奈君何。"
        ],
        "title": "題藥方",
        "id": "9ad4985f-cf83-4b69-8511-b24e9ae7d79f"
    },
    {
        "author": "范成大",
        "paragraphs": [
            "舟前鵝羽映酒，塞上駝酥截肪。",
            "春工若與多葉，應入姚家鴈行。"
        ],
        "title": "園丁折花七品各賦一絕 單葉御衣黄",
        "id": "9e91e758-0607-4154-b49a-acee40d60f9c"
    },
    {
        "author": "范成大",
        "paragraphs": [
            "縹緲醉魂夢物，嬌饒輕素輕紅。",
            "若非風細日薄，直恐雲消雪融。"
        ],
        "title": "園丁折花七品各賦一絕 水精毬輕盈嫵媚不耐風日",
        "id": "9be7434c-b8f4-4ace-b3e4-62de3d592540"
    },
    {
        "author": "范成大",
        "paragraphs": [
            "豐肌弱骨自喜，醉暈粧光總宜。",
            "獨立風前雨裏，嫣然不要人持。"
        ],
        "title": "園丁折花七品各賦一絕 壽安紅深色粉紅多葉易種且耐久",
        "id": "770963ba-1b27-45bd-a484-738aad7ef829"
    },
    {
        "author": "范成大",
        "paragraphs": [
            "襞積剪裁千疊，深藏愛惜孤芳。",
            "若要韶華展盡，東風細細商量。"
        ],
        "title": "園丁折花七品各賦一絕 疊羅紅開遲旬日始放盡",
        "id": "349df3b5-c0e5-4837-af1d-458fc56c608d"
    },
    {
        "author": "范成大",
        "paragraphs": [
            "勻染十分艷絕，當年欲占春風。",
            "曉起粧光沁粉，晚來醉面潮紅。"
        ],
        "title": "園丁折花七品各賦一絕 崇寧紅",
        "id": "dc104436-846d-43f2-8e07-854d4050a755"
    },
    {
        "author": "范成大",
        "paragraphs": [
            "猩脣鶴頂太赤，榴萼梅腮弄黄。",
            "带眼一般官樣，祇愁瘦損東陽。"
        ],
        "title": "園丁折花七品各賦一絕 鞓紅",
        "id": "862c242e-cd37-4d6a-ab89-3de0dd63128c"
    },
    {
        "author": "范成大",
        "paragraphs": [
            "沉沉色與露滴，泥泥香隨日烘。",
            "滿眼艷粧紅袖，紫綃終是仙風。"
        ],
        "title": "園丁折花七品各賦一絕 紫中貴",
        "id": "cd2ba808-469b-441c-9f6d-e28a558f93d1"
    },
    {
        "author": "范成大",
        "paragraphs": [
            "東軒聞道有花開，癡坐三椽首謾回。",
            "縱得好晴猶懶看，那堪風雨揭天來。"
        ],
        "title": "聞春遠牡丹盛開",
        "id": "2dc529c6-5449-4ca4-8ebf-de16622bc010"
    },
    {
        "author": "范成大",
        "paragraphs": [
            "西樓第一紅多葉，東苑無雙紫壓枝。",
            "夢裏東風忙裏過，蒲團藥鼎鬢成絲。"
        ],
        "title": "蜀花以狀元紅爲第一金陵東御園紫繡毬爲最",
        "id": "e6fa39e0-4128-450f-8d40-d7d68dc05744"
    },
    {
        "author": "范成大",
        "paragraphs": [
            "昨遣長鬚借踏車，小池須水引鳴蛙。",
            "今朝一雨添新漲，便合翻泥種藕花。"
        ],
        "title": "喜雨",
        "id": "28ba7f20-4518-41f8-a6c8-cdae1642243e"
    },
    {
        "author": "范成大",
        "paragraphs": [
            "紛紅駭綠驟飄零，癡騃封姨沒性靈。",
            "報道海棠方熟睡，也須留眼爲渠青。"
        ],
        "title": "嘲風",
        "id": "6f00fe1a-506a-4086-8abc-08bf09a273fd"
    },
    {
        "author": "范成大",
        "paragraphs": [
            "春晴雖好恨多風，到眼花枝轉眼空。",
            "晴不與花爲道地，爭如雲淡雨濛濛。"
        ],
        "title": "大風",
        "id": "ce4dad09-9d0d-4558-ab43-6e5de4710ae9"
    },
    {
        "author": "范成大",
        "paragraphs": [
            "收盡狂飆捲盡雲，一竿晴日曉光新。",
            "柳魂花魄都無恙，依舊商量作好春。"
        ],
        "title": "風止",
        "id": "c3bee36b-e63d-4224-8f1b-dc2a63031065"
    },
    {
        "author": "范成大",
        "paragraphs": [
            "河流滿滿更滿，檐溜垂垂又垂。",
            "皇天寧有漏處，后土豈無乾時。"
        ],
        "title": "苦雨五首  其一",
        "id": "20bed3a2-f075-49ce-830d-dc3718918978"
    },
    {
        "author": "范成大",
        "paragraphs": [
            "不辭蛾化麥穗，叵忍秧浮浪花。",
            "兒孫汩汰護岸，翁媼扶携上車。"
        ],
        "title": "苦雨五首  其二",
        "id": "5f2d333b-4eb9-49f7-bda7-e866f0509288"
    },
    {
        "author": "范成大",
        "paragraphs": [
            "折筍肥梅飣坐，涎蝸鬭蟻上梁。",
            "雨工莫賈餘勇，留待稻花半黄。"
        ],
        "title": "苦雨五首  其三",
        "id": "7d5db44d-a9e6-475c-adc7-c1076e9943eb"
    },
    {
        "author": "范成大",
        "paragraphs": [
            "潤礎纔晴又汗，濕薪未爆先煙。",
            "壯夫往往言病，病叟岑岑且眠。"
        ],
        "title": "苦雨五首  其四",
        "id": "ffa7180d-4e68-4c1f-b267-36a666773194"
    },
    {
        "author": "范成大",
        "paragraphs": [
            "已厭衣裳蒸潤，仍憐書畫斕斑。",
            "匳香尚餘幾所，盡付熏罏博山。"
        ],
        "title": "苦雨五首  其五",
        "id": "fa607686-d71c-4c13-867e-c924b618a50f"
    },
    {
        "author": "范成大",
        "paragraphs": [
            "一聲霜曉謾吹愁，八尺風漪不耐秋。",
            "上座獨超三昧地，諾惺菴裏證般舟。"
        ],
        "title": "謝龔養正送蘄竹杖",
        "id": "057c1851-e041-40a4-a015-4735b10f502d"
    },
    {
        "author": "范成大",
        "paragraphs": [
            "楚望風煙倚繡楹，使君靜治有高情。",
            "袛應襦袴新翻曲，壓倒當年寡和聲。"
        ],
        "title": "寄題祝郢州白雪樓",
        "id": "8fa2b3bb-de40-44e7-83a7-d0d12acde905"
    },
    {
        "author": "范成大",
        "paragraphs": [
            "李核垂腰祝饐，粽絲繫臂扶羸。",
            "節物競隨鄉俗，老翁閒伴兒嬉。"
        ],
        "title": "夏至二首  其一",
        "id": "8fff3d88-38ef-4965-99bd-e78e1c3b88ab"
    },
    {
        "author": "范成大",
        "paragraphs": [
            "石鼎聲中朝暮，紙窗影下寒溫。",
            "踰年不與廟祭，敢云孝子慈孫。"
        ],
        "title": "夏至二首  其二",
        "id": "5f7be533-34a4-40e8-9db5-80185d2eb2b7"
    },
    {
        "author": "范成大",
        "paragraphs": [
            "熨斗薰籠分夏衣，翁身獨比去年衰。",
            "已孤菖淥十分勸，却要艾黄千壯醫。",
            "蜜粽冰糰爲誰好，丹符綵索聊自欺。",
            "小兒造物亦難料，藥裹有時生網絲。"
        ],
        "title": "重午",
        "id": "af6f4804-8d9b-4a06-9442-c64269c1ef96"
    },
    {
        "author": "范成大",
        "paragraphs": [
            "壓屋雨雲晝暗，環城霖潦夏寒。",
            "西池半沒荷柄，南蕩平沉芡盤。"
        ],
        "title": "積雨作寒五首  其一",
        "id": "9bd498c2-1d98-4a94-ae14-1e2bca0a0dd3"
    },
    {
        "author": "范成大",
        "paragraphs": [
            "已報舟浮登岸，更憐橋塌平池。",
            "養成蛙吹無謂，掃盡蚊雷却奇。"
        ],
        "title": "積雨作寒五首  其二",
        "id": "a061b11e-7d4d-42c4-9ab8-925aea265c55"
    },
    {
        "author": "范成大",
        "paragraphs": [
            "熨帖重尋毳衲，補苴盡護紙窗。",
            "餘生雪鬢禪榻，昨夢雲帆漲江。"
        ],
        "title": "積雨作寒五首  其三",
        "id": "577d8e69-e89b-473c-874d-bbe16039e05e"
    },
    {
        "author": "范成大",
        "paragraphs": [
            "婢喜蚊僵霧帳，兒嗔蝸篆風櫺。",
            "兀坐鼻端正白，忘懷眼底常青。"
        ],
        "title": "積雨作寒五首  其四",
        "id": "48410381-e56b-4c1b-a84f-e698ccabc810"
    },
    {
        "author": "范成大",
        "paragraphs": [
            "山寒禪老不下，泥滑琴僧罕來。",
            "且喚園丁閒語，喜聞湖岸未頹。"
        ],
        "title": "積雨作寒五首  其五",
        "id": "2032b1d7-fbd9-4dac-bcf0-a1c9cee29e64"
    },
    {
        "author": "范成大",
        "paragraphs": [
            "驅帚水爭溝口，卷簾日款屋山。",
            "饑燕癡兒叫怒，拙鳩去婦復還。"
        ],
        "title": "喜晴二首  其一",
        "id": "b94a46cf-1bf5-4aca-99e1-2d887e0d446f"
    },
    {
        "author": "范成大",
        "paragraphs": [
            "窗間梅熟落蔕，牆下筍成出林。",
            "連雨不知春去，一晴方覺夏深。"
        ],
        "tags": [
            "夏天"
        ],
        "title": "喜晴二首  其二",
        "id": "af90fa6f-07ac-4721-9c85-8430830cc377"
    },
    {
        "author": "范成大",
        "paragraphs": [
            "臘脚清若空，吾聞其語矣。",
            "今晨品義尊，公酒正如此。",
            "太常家有此段奇，銷得不齋醉如泥。",
            "但恨今無遏雲曲，送我菖蒲一杯綠。"
        ],
        "title": "子文大丞重午日走貺煮酒清甚殆與遠水一色何其妙哉數語奉謝",
        "id": "480f4c1f-7cf0-46eb-bf2a-2d68eddac0e8"
    },
    {
        "author": "范成大",
        "paragraphs": [
            "三年屏杯酌，甚矣吾衰矣。",
            "眼中有淄澠，猶解商略此。",
            "花酒俱來事更奇，不妨禪心絮沾泥。",
            "翠眉何時真度曲，細意煩君畫蛾綠。"
        ],
        "title": "子文見和云亦有小鬟能度曲復用韻戲贈",
        "id": "6cacdc6b-d63b-44d8-bcdc-85cd72de856c"
    },
    {
        "author": "范成大",
        "paragraphs": [
            "洞門晝挂鐵鎖，閣道秋生綠苔。",
            "蓍下略同龜伏，瓜中且免蠅來。"
        ],
        "title": "題請息齋六言十首  其一",
        "id": "08c1f9fa-f744-4934-adfa-9a320f58f184"
    },
    {
        "author": "范成大",
        "paragraphs": [
            "多謝紛紛雲雨，相忘渺渺江湖。",
            "坐隅但忌占鵩，屋上何煩譽烏。"
        ],
        "title": "題請息齋六言十首  其二",
        "id": "84ccca61-26e2-4a48-91af-58eadaec7c97"
    },
    {
        "author": "范成大",
        "paragraphs": [
            "灧澦年年似馬，太行日日摧車。",
            "笑中恐有義甫，泣裏難防叔魚。"
        ],
        "title": "題請息齋六言十首  其三",
        "id": "b04608f2-8ef2-4027-8a08-8e92978602d7"
    },
    {
        "author": "范成大",
        "paragraphs": [
            "見影蜮猶鉍鉍，聞聲厖尚狺狺。",
            "問誰毛生名紙，知我角出車輪。"
        ],
        "title": "題請息齋六言十首  其四",
        "id": "7b58cdbc-7e35-4bc8-91fd-3f5a73b2f6cf"
    },
    {
        "author": "范成大",
        "paragraphs": [
            "不惜人扶難拜，非關我醉欲眠。",
            "勞君敬枯木耳，恐汝見濕灰焉。"
        ],
        "title": "題請息齋六言十首  其五",
        "id": "69844817-f2e8-415e-b4cc-0713a256c85e"
    },
    {
        "author": "范成大",
        "paragraphs": [
            "稅駕今吾將老，結廬此地不喧。",
            "恐妨蝴蝶同夢，笑倩顛當守門。"
        ],
        "title": "題請息齋六言十首  其六",
        "id": "8387bece-d02f-4334-8e27-d77697bb6ebf"
    },
    {
        "author": "范成大",
        "paragraphs": [
            "口邊一任醭去，鼻孔慵將涕收。",
            "閒門冷落車轍，空室團欒話頭。"
        ],
        "title": "題請息齋六言十首  其七",
        "id": "fb39fe34-4f06-439b-b3c2-c86d956cc3cc"
    },
    {
        "author": "范成大",
        "paragraphs": [
            "冷煖舊雨今雨，是非一波萬波。",
            "壁下禪枯達磨，室中病著維摩。"
        ],
        "title": "題請息齋六言十首  其八",
        "id": "f939f412-dcc2-402a-939b-0c32732980b1"
    },
    {
        "author": "范成大",
        "paragraphs": [
            "親戚自有情話，來往都無雜言。",
            "酒熟徑須相報，文成聊與細論。"
        ],
        "title": "題請息齋六言十首  其九",
        "id": "21ea4b9f-a336-4911-bb0f-77482dd8a6fb"
    },
    {
        "author": "范成大",
        "paragraphs": [
            "園丁以時白事，山客終日相陪。",
            "竹比平安報到，花依次第折來。"
        ],
        "title": "題請息齋六言十首  其一○",
        "id": "dfb04519-5e8c-4c39-9c8f-eb8cb76e30ed"
    },
    {
        "author": "范成大",
        "paragraphs": [
            "摩挲漢柱愴分襟，邂逅吳船喜盍簪。",
            "別久十年知幾夢，情親萬里只初心。"
        ],
        "title": "送劉唐卿戶曹擢第西歸六首  其一",
        "id": "64d498d3-6387-4a82-a086-6fdd577fa28b"
    },
    {
        "author": "范成大",
        "paragraphs": [
            "學道何關紫與青，發身聊假佛名經。",
            "歸來解盡程書縛，千古文章似建瓴。"
        ],
        "title": "送劉唐卿戶曹擢第西歸六首  其二",
        "id": "a0a2b4c8-b2ee-4c89-8187-6234211b7674"
    },
    {
        "author": "范成大",
        "paragraphs": [
            "槐黄燈火困豪英，此去書窗得此生。",
            "學力根深方蔕固，功名水到自渠成。"
        ],
        "title": "送劉唐卿戶曹擢第西歸六首  其三",
        "id": "4e5b345a-00e4-444e-95e5-4ee3dda417b1"
    },
    {
        "author": "范成大",
        "paragraphs": [
            "中年親友惜分離，況我身兼老病衰。",
            "餘景庶幾猶及見，登瀛召客過門時。"
        ],
        "title": "送劉唐卿戶曹擢第西歸六首  其四",
        "id": "eae183c3-4a58-4433-9dba-7a445e2ea5b2"
    },
    {
        "author": "范成大",
        "paragraphs": [
            "我識岷峨最上頭，當年脚力與雲浮。",
            "兩山父老如相問，一席三椽正卧遊。"
        ],
        "title": "送劉唐卿戶曹擢第西歸六首  其五",
        "id": "760411e6-2180-47d8-91cb-dfbf3398086d"
    },
    {
        "author": "范成大",
        "paragraphs": [
            "四海西州舊故多，煩君問訊各如何。",
            "心期本自無南北，萬里天波一月波。"
        ],
        "title": "送劉唐卿戶曹擢第西歸六首  其六",
        "id": "a74ea42a-71de-4553-aef0-c064828f1645"
    },
    {
        "author": "范成大",
        "paragraphs": [
            "合江縣下初語離，共說再會知何時。",
            "壽櫟堂前哄一笑，人生聚散真難料。",
            "青燈話舊語未終，船頭疊鼓帆爭風。",
            "草草相逢復相送，直恐送迎皆夢中。",
            "昨聞親上安邊奏，玉階從容移禁漏。",
            "天香懷袖左魚符，歸作雙親千歲壽。",
            "我今老病塘蒲衰，君歸報政還復來。",
            "萬里儻容明月共，更期後夢如今夢。"
        ],
        "title": "富順楊商卿使君曏與余相別于瀘之合江渺然再會之期後九年廼訪余吳門則喜可知也今復分袂更增惘然病中强書數語送之",
        "id": "88366b31-3d25-44f6-935d-62d70eead3b5"
    },
    {
        "author": "范成大",
        "paragraphs": [
            "風月箇中老子，江湖之上散人。",
            "化鑪苦靳清福，環堵閒拋好春。"
        ],
        "title": "久病或勸勉强遊適吟四絕答之  其一",
        "id": "72232081-d76e-402e-bda2-955ecb08ac5d"
    },
    {
        "author": "范成大",
        "paragraphs": [
            "鶴怨久迴俗駕，鷗盟誰主載書。",
            "一丘一壑謝汝，三歲三秋望予。"
        ],
        "title": "久病或勸勉强遊適吟四絕答之  其二",
        "id": "0648250e-6a31-474a-82be-8bef838752db"
    },
    {
        "author": "范成大",
        "paragraphs": [
            "捫蝨即是忙事，驅蠅豈非褊心。",
            "香煖香寒功課，窗明窗暗光陰。"
        ],
        "title": "久病或勸勉强遊適吟四絕答之  其三",
        "id": "ccbeb1ac-2e86-4c82-a199-c9e9fac159c4"
    },
    {
        "author": "范成大",
        "paragraphs": [
            "羸如蓐婦多忌，倦似田翁作勞。",
            "玩具僧梳刖屨，歡悰丁尾龜毛。"
        ],
        "title": "久病或勸勉强遊適吟四絕答之  其四",
        "id": "7ec19d7f-f0ea-43b5-afb2-b845ac6aa2ee"
    },
    {
        "author": "范成大",
        "paragraphs": [
            "茙葵爛紫終陋，薝蔔嫣黄亦香。",
            "醫俗賸延竹色，療愁催拆萱房。"
        ],
        "title": "初秋閒記園池草木五首  其一",
        "id": "f981afdc-5c7a-4827-893b-7a16ff018d3b"
    },
    {
        "author": "范成大",
        "paragraphs": [
            "牛牽碧蔓自繞，雞聳朱冠欲爭。",
            "菱葩可範伯雅，蓼節偏宜麴生。"
        ],
        "title": "初秋閒記園池草木五首  其二",
        "id": "de27fbb3-376c-451c-998f-ec552cfa1141"
    },
    {
        "author": "范成大",
        "paragraphs": [
            "旱地蓮花嬌小，水盆梔子幽芳。",
            "薇帳半年春艷，桂叢四季秋香。"
        ],
        "title": "初秋閒記園池草木五首  其三",
        "id": "db1b6426-4828-4bf7-9b22-214076d0d9e6"
    },
    {
        "author": "范成大",
        "paragraphs": [
            "醉憐金琖齊側，卧看玉簪對橫。",
            "腥水留灌末利，結香旋薰素馨。"
        ],
        "title": "初秋閒記園池草木五首  其四",
        "id": "20ae019e-08eb-4b66-a6ae-7d2021612c03"
    },
    {
        "author": "范成大",
        "paragraphs": [
            "玉菡化生稚子，碧枝視現聲聞。",
            "馬齒任藏汞冷，鴻頭自勝硫溫。"
        ],
        "title": "初秋閒記園池草木五首  其五",
        "id": "0fa722d4-04e2-4f6a-8a9d-7acc75b45953"
    },
    {
        "author": "范成大",
        "paragraphs": [
            "風簾疎爽月徘徊，悵望家人把酒杯。",
            "病著幽窗知幾日，瓶花兩見木犀開。"
        ],
        "title": "巖桂三首  其一",
        "id": "fa2e3440-8f7b-4c90-9b77-5888de2a0866"
    },
    {
        "author": "范成大",
        "paragraphs": [
            "越城芳徑手親栽，紅淺黄深次第開。",
            "不用小山招隠賦，身如强健日千迴。"
        ],
        "title": "巖桂三首  其二",
        "id": "91405d2f-ca48-4d15-aac1-3b838ba14fd3"
    },
    {
        "author": "范成大",
        "paragraphs": [
            "一株蕭索倚宣華，東苑香風屬內家。",
            "丹碧屠蘇銀燭照，平生奇絕象山花。"
        ],
        "title": "巖桂三首  其三",
        "id": "2243a948-bb68-4369-8b26-634fb5162d06"
    },
    {
        "author": "范成大",
        "paragraphs": [
            "兒女無悰坐客稀，今年孤負隔年期。",
            "誰從天上牢遮月，不管人間大欠詩。"
        ],
        "title": "中秋無月三首  其一",
        "id": "d3143018-b254-4a04-92c2-0e0270615536"
    },
    {
        "author": "范成大",
        "paragraphs": [
            "撲地癡雲欲萬重，家家簾幙護房櫳。",
            "世間第一無情物，誰似中秋雨與風。"
        ],
        "title": "中秋無月三首  其二",
        "id": "d42a40a4-4632-4133-b034-51af62035e42"
    },
    {
        "author": "范成大",
        "paragraphs": [
            "一生露下風前客，兩歲愁邊病裏身。",
            "姑置陰晴圓缺事，藥寮燈火正相親。"
        ],
        "title": "中秋無月三首  其三",
        "id": "e5c0f1bc-2d8b-4678-af56-cb98c8afe828"
    },
    {
        "author": "范成大",
        "paragraphs": [
            "舊歲連新歲，凉牀又煖牀。",
            "山川屏裏畫，時刻篆中香。",
            "畏壘吾安土，支離飽太倉。",
            "若教身更健，鶴背入維揚。"
        ],
        "title": "藻姪比課五言詩已有意趣老懷甚喜因吟病中十二首示之可率昆季賡和勝終日飽閒也  其一",
        "id": "f16931b7-7d8e-473c-aac4-0fbb58fc9548"
    },
    {
        "author": "范成大",
        "paragraphs": [
            "認鹿紛紜夢，亡羊散亂心。",
            "眵昏遮眼讀，愁苦撚髭吟。",
            "幸覺行迷遠，其如卧病深。",
            "通身都放下，何用覓砭鍼。"
        ],
        "title": "藻姪比課五言詩已有意趣老懷甚喜因吟病中十二首示之可率昆季賡和勝終日飽閒也  其二",
        "id": "bab73e21-e9e0-4541-a4c2-58cf1d5707c0"
    },
    {
        "author": "范成大",
        "paragraphs": [
            "日煖衣猶襲，宵長被有稜。",
            "朝晡三楪飯，昏曉一釭燈。",
            "伴坐跧如几，扶行瘦比藤。",
            "生緣堪入畫，寂寞憩松僧。"
        ],
        "title": "藻姪比課五言詩已有意趣老懷甚喜因吟病中十二首示之可率昆季賡和勝終日飽閒也  其三",
        "id": "dfd4190a-bbde-4211-8549-ba5f4a3e067c"
    },
    {
        "author": "范成大",
        "paragraphs": [
            "繩倚扶枵骨，蒲團閣瘁膚。",
            "事疑償業債，形類窘囚拘。",
            "空劫真常體，浮生幻化軀。",
            "箇中元不二，無語對文殊。"
        ],
        "title": "藻姪比課五言詩已有意趣老懷甚喜因吟病中十二首示之可率昆季賡和勝終日飽閒也  其四",
        "id": "7035ccba-d39d-4e8c-af58-41d84a1f4fcc"
    },
    {
        "author": "范成大",
        "paragraphs": [
            "軟熟羞盤饌，芳辛實枕幃。",
            "候晴先晒席，占濕豫烘衣。",
            "易粟雞皮皺，難培鶴骨肥。",
            "頭顱雖若此，虛白自生輝。"
        ],
        "title": "藻姪比課五言詩已有意趣老懷甚喜因吟病中十二首示之可率昆季賡和勝終日飽閒也  其五",
        "id": "c39c509a-9483-459d-b60c-d1c1ed1a3c99"
    },
    {
        "author": "范成大",
        "paragraphs": [
            "數息憎晨凊，伸眉愜晚晴。",
            "隙塵浮日影，窗穴嘯風聲。",
            "捫蝨天機動，驅蚊我相生。",
            "偶然成一笑，栩栩暫身輕。"
        ],
        "title": "藻姪比課五言詩已有意趣老懷甚喜因吟病中十二首示之可率昆季賡和勝終日飽閒也  其六",
        "id": "2468ec26-0b62-4b55-88de-eebdf3c44f26"
    },
    {
        "author": "范成大",
        "paragraphs": [
            "貴仕龜鑽筴，閒居馬脫鞿。",
            "冠塵昏舊製，带眼剩新圍。",
            "堆案書郵少，登門刺字稀。",
            "掩關灰木坐，休示季咸機。"
        ],
        "title": "藻姪比課五言詩已有意趣老懷甚喜因吟病中十二首示之可率昆季賡和勝終日飽閒也  其七",
        "id": "ee37c730-6341-4ba5-a1f7-2f57c64f287c"
    },
    {
        "author": "范成大",
        "paragraphs": [
            "目眚浮珠珮，聲塵籟玉簫。",
            "秋懷潘鬢禿，午夢楚魂銷。",
            "注水瓶花醒，吹薪藥鼎潮。",
            "南柯何處是，斜日上廊腰。"
        ],
        "title": "藻姪比課五言詩已有意趣老懷甚喜因吟病中十二首示之可率昆季賡和勝終日飽閒也  其八",
        "id": "83032452-c35f-44a5-821d-8d71949e07bd"
    },
    {
        "author": "范成大",
        "paragraphs": [
            "靜裏秋先到，閒中晝自長。",
            "門闌疑泄柳，尸祝漫庚桑。",
            "腹已枵經笥，身猶試藥方。",
            "强名今日愈，勃窣負東牆。"
        ],
        "title": "藻姪比課五言詩已有意趣老懷甚喜因吟病中十二首示之可率昆季賡和勝終日飽閒也  其九",
        "id": "a62c6426-2f9c-4a91-bc47-098a4187dbac"
    },
    {
        "author": "范成大",
        "paragraphs": [
            "汗漬筇枝赤，苔封屐齒青。",
            "有醫延上坐，無客抗分庭。",
            "霽月鑽窗看，鳴琴側枕聽。",
            "莫嗔猿鶴怨，岫幌兩年扃。"
        ],
        "title": "藻姪比課五言詩已有意趣老懷甚喜因吟病中十二首示之可率昆季賡和勝終日飽閒也  其一○",
        "id": "1655ced4-b48d-401d-be21-29ff4566c803"
    },
    {
        "author": "范成大",
        "paragraphs": [
            "視絮勞群從，祗承愧闔家。",
            "乳泉供水遞，金液養丹芽。",
            "加釀厚如酪，旋舂香勝花。",
            "百端扶老憊，無物報投瓜。"
        ],
        "title": "藻姪比課五言詩已有意趣老懷甚喜因吟病中十二首示之可率昆季賡和勝終日飽閒也  其一一",
        "id": "a40d60a8-cd7e-4e3f-89ff-4c759163ac83"
    },
    {
        "author": "范成大",
        "paragraphs": [
            "學業荒呻畢，歡悰隔笑鹽。",
            "入秋先複幕，過夏亦疎簾。",
            "門客嗔愁思，家人獻吉占。",
            "尤憐小兒女，時報鵲鳴簷。"
        ],
        "title": "藻姪比課五言詩已有意趣老懷甚喜因吟病中十二首示之可率昆季賡和勝終日飽閒也  其一二",
        "id": "f01c1073-63a6-4bbc-afef-ca6bbe0f3f22"
    },
    {
        "author": "范成大",
        "paragraphs": [
            "蕭灘遠客扣田廬，貽我讀書樓上書。",
            "千里故情元共月，錯云多病故人疎。"
        ],
        "title": "贈臨江簡壽玉二首簡携王仲顯使君書來謁并示孔毅甫夢蟾圖今廟堂五府皆有題字  其一",
        "id": "878c77bd-daf2-4591-8afd-e9ea7f162f14"
    },
    {
        "author": "范成大",
        "paragraphs": [
            "卷中圖畫袖中珍，上有三階五朶雲。",
            "白日青天光範路，未饒蟾窟夢紛紜。"
        ],
        "title": "贈臨江簡壽玉二首簡携王仲顯使君書來謁并示孔毅甫夢蟾圖今廟堂五府皆有題字  其二",
        "id": "44b09ee8-0c56-4615-97c9-3092323e5d4a"
    },
    {
        "author": "范成大",
        "paragraphs": [
            "堂前趣就小嶙峋，未許蹣跚杖屨親。",
            "更遣移花三百里，世間真有大癡人。"
        ],
        "title": "壽櫟前假山成移丹桂於馬城自嘲",
        "id": "47bef01f-6641-4883-bc36-a5c16b742c59"
    },
    {
        "author": "范成大",
        "paragraphs": [
            "血忌詳涓日，尻神謹避方。",
            "艾求真伏道，穴按古明堂。",
            "謝去群巫祝，勝如幾藥湯。",
            "起來成獨笑，一病攪千忙。"
        ],
        "title": "灼艾",
        "id": "09c9273c-ca5b-4eda-a618-88e0984018c1"
    },
    {
        "author": "范成大",
        "paragraphs": [
            "甲觀秋彌月，前星蚤麗天。",
            "君親重慶日，家國中興年。",
            "英武神機遠，溫文德宇全。",
            "摛章森典則，會道極高堅。",
            "儉寶躬安履，仁端性自然。",
            "淵沖澄有量，海潤浹無邊。",
            "五學臨函丈，三朝拱邃延。",
            "頌聲敷政久，喜色問安還。",
            "銅律諧初度，桑弧絕舊傳。",
            "菊催重九近，梅占小春先。",
            "戲綵猗蘭殿，宣杯玳瑁筵。",
            "青宮千億壽，長對兩宮前。"
        ],
        "title": "東宮壽詩",
        "id": "142fb18d-7695-43d9-b6a0-77ba30fe2eb4"
    },
    {
        "author": "范成大",
        "paragraphs": [
            "圃芋今年紫，籬楓昨日丹。",
            "開爐修故事，聽雨說新寒。",
            "橘社重遊阻，楸行再拜難。",
            "此時西望眼，衰涕不勝彈。"
        ],
        "tags": [
            "洞庭湖"
        ],
        "title": "十月朝開爐偶書余病歸二年未能拜埽松楸曩常以此日侍先兄遊洞庭并寫悲感之懷",
        "id": "c54e4c4b-b1cc-497d-9563-81de376b12ef"
    },
    {
        "author": "范成大",
        "paragraphs": [
            "好在楚龔子，秋來情話稀。",
            "昨承書素說，行侍板輿歸。",
            "煙水潮平棹，風霜歲晚衣。",
            "幾時真訪戴，莫待雪花霏。"
        ],
        "title": "有懷龔養正",
        "id": "37a4c835-8beb-49a2-bebd-dcba55799103"
    },
    {
        "author": "范成大",
        "paragraphs": [
            "四十踰四髭始黄，手持漢節臨大荒。",
            "輿疾歸來皮骨在，兩鬢尚作青絲光。",
            "俛仰行年四十九，萬里南馳復西走。",
            "斑斑頷下點吳霜，猶可芟夷誑賓友。",
            "屈指如今又十年，兩年憊卧秋風前。",
            "人生血氣能幾許，不待覽鏡知皤然。",
            "長安後輩輕前輩，百方染藥千金賣。",
            "煩撋包裹夜不眠，無奈露頭出光怪。",
            "病翁高卧門長扃，垂雪毿毿骨更清。",
            "兒童不作居士喚，喚作堂中老壽星。"
        ],
        "title": "白髭行",
        "id": "4eb1dcdd-f721-44a3-b32a-8626322d9165"
    },
    {
        "author": "范成大",
        "paragraphs": [
            "憶昔驂鸞識俊英，朱旛繡斧盡能名。",
            "書隨庾嶺一枝寄，句挾韶江九奏成。",
            "吳粵交馳清夜夢，參辰不隔故人情。",
            "何時重醉金槽曲，一洗陽關別恨平。"
        ],
        "title": "但能之提刑相別十年自曲江遠寄二詩敘舊良厚次韻爲謝亦以首章奉懷略道湘南分携故事末篇自述年來衰病不復故吾也  其一",
        "id": "be1c8396-3c0b-4985-939f-41da6e14841c"
    },
    {
        "author": "范成大",
        "paragraphs": [
            "濩落枵虛似瓠壺，新添雪鬢與霜鬚。",
            "也知病叟形容變，非是仙儒骨相癯。",
            "歲晚山林如自獻，年豐田野亦多娛。",
            "無端拙恙妨清樂，未許扁舟到五湖。"
        ],
        "title": "但能之提刑相別十年自曲江遠寄二詩敘舊良厚次韻爲謝亦以首章奉懷略道湘南分携故事末篇自述年來衰病不復故吾也  其二",
        "id": "0dbc7099-6be2-4200-8d22-ad71a211e016"
    },
    {
        "author": "范成大",
        "paragraphs": [
            "夢裏何人歌式微，覺來石友在書幃。",
            "鄭環信美非吾寶，趙璧猶全任汝歸。",
            "渴水雙蟾窺海闊，出雲孤月照星稀。",
            "好將自草三千牘，莫與蚍蜉作釣磯。"
        ],
        "title": "復以蟾硯歸龔養正",
        "id": "83b7411f-5e62-4123-82e6-a6ea3f934430"
    },
    {
        "author": "范成大",
        "paragraphs": [
            "天將奇賞發清歡，疇昔登臨插羽翰。",
            "梅下尋詩騎馬滑，松梢索酒倚樓寒。",
            "閉門老子愁無頼，返棹歸來興已闌。",
            "聊掬玉塵添石鼎，自煎魚眼破龍團。"
        ],
        "title": "大雪書懷",
        "id": "b9093b86-e9df-4289-b761-a1e4d9068d54"
    },
    {
        "author": "范成大",
        "paragraphs": [
            "冥凌分職大間關，辛苦行冬强作難。",
            "費盡無邊風與雪，劣能供得一番寒。"
        ],
        "title": "雪中苦寒戲嘲二絕  其一",
        "id": "5e2e1ab0-afb3-4527-865c-f685626671e2"
    },
    {
        "author": "范成大",
        "paragraphs": [
            "茸氈帳下玉杯寬，香裏吹笙醉裏看。",
            "風雪過門無入處，却投窮巷覓袁安。"
        ],
        "title": "雪中苦寒戲嘲二絕  其二",
        "id": "dc68e509-7eac-4e16-a04a-0c81647d8c7f"
    },
    {
        "author": "范成大",
        "paragraphs": [
            "奇寒擁被曉枕，噩夢披蓑晚江。",
            "遥想漫天匝地，近聽穿幔鳴窗。"
        ],
        "title": "雪復大作六言四首  其一",
        "id": "b34851a8-32b3-4834-a139-27eba1f2a4c3"
    },
    {
        "author": "范成大",
        "paragraphs": [
            "釀成送臘三白，功在迎年九秋。",
            "樵指擔肩相賀，飯囊酒甕何憂。"
        ],
        "title": "雪復大作六言四首  其二",
        "id": "5acd7f1a-8aaa-4bcc-a0b7-941b1c26fea1"
    },
    {
        "author": "范成大",
        "paragraphs": [
            "初報折篁搶地，旋聞壓柳堆橋。",
            "寧教風過掀舞，可惜雨來半銷。"
        ],
        "title": "雪復大作六言四首  其三",
        "id": "b6e433e8-826f-4195-a51e-3db0c2fb045a"
    },
    {
        "author": "范成大",
        "paragraphs": [
            "伶俜凍雀蹲晚，噤滲疎梅鎖春。",
            "有客典衣沽酒，何人增價賣薪。"
        ],
        "title": "雪復大作六言四首  其四",
        "id": "2de41025-f5b6-44d7-9377-4f07ff230302"
    },
    {
        "author": "范成大",
        "paragraphs": [
            "綵勝金旛夢裏，茶槽藥杵聲中。",
            "索莫兩年春事，小窗卧聽東風。"
        ],
        "title": "立春",
        "id": "bed8a48d-1f10-47e7-afe7-cf0b587a1f17"
    },
    {
        "author": "范成大",
        "paragraphs": [
            "蕊珠仙馭曉驂鸞，道服朝元露未乾。",
            "天半剛風如激箭，綠綃飄蕩紫綃寒。"
        ],
        "title": "題徐熙風牡丹二首 紫花",
        "id": "1e0b80dd-3136-43d6-ad31-714a1439a715"
    },
    {
        "author": "范成大",
        "paragraphs": [
            "寒入仙裙粟玉肌，舞餘全不耐風吹。",
            "從教旅拒春無力，細看腰支嫋嫋時。"
        ],
        "title": "題徐熙風牡丹二首 白花",
        "id": "ff82fe02-1cf5-4f31-b008-c5fd8bd08a70"
    },
    {
        "author": "范成大",
        "paragraphs": [
            "群雀歲寒保聚，兩鶉日晏忘歸。",
            "草間豈無餘粒，刮地風號雪飛。"
        ],
        "title": "題黄居寀雀竹圖二首  其一",
        "id": "6f30e27b-cab8-4740-aa14-01c7af2122a6"
    },
    {
        "author": "范成大",
        "paragraphs": [
            "蔓花露下凝碧，叢竹秋來老蒼。",
            "噪雀群爭何事，么禽自囀清篁。"
        ],
        "title": "題黄居寀雀竹圖二首  其二",
        "id": "36821e61-c14b-4ce2-98b3-cfe673d7be67"
    },
    {
        "author": "范成大",
        "paragraphs": [
            "紅粉團枝一萬重，當年獨自費東風。",
            "若爲報答春無頼，付與笙歌鼎沸中。"
        ],
        "title": "題張晞顔兩花圖二首 繁杏",
        "id": "fb5daae4-2a7f-4b4b-8ce0-ce85b70911ea"
    },
    {
        "author": "范成大",
        "paragraphs": [
            "雪薄冰輕不耐春，雨中愁緒月中真。",
            "莫教夢作雲飛去，留伴昭陽第一人。"
        ],
        "title": "題張晞顔兩花圖二首 玉梨",
        "id": "1bf11130-8fd0-4117-ac1f-5f97714fb0c2"
    },
    {
        "author": "范成大",
        "paragraphs": [
            "西疇滌場浄無塵，原頭遠牧秋草春。",
            "一牛疾行離其群，一牛返顧如怒嗔。",
            "目光炯炯獰而馴，點綴毫末俱逼真。",
            "不顛不狂筆有神，妙哉吾宗散仙人。"
        ],
        "title": "題范道士二牛圖",
        "id": "9a3b4171-b2b8-4e3d-9bb5-d0abfebfe69e"
    },
    {
        "author": "范成大",
        "paragraphs": [
            "三峨參橫大峨高，奔崖側勢倚半霄。",
            "龍跧虎卧起且伏，旁睨沫水沱江朝。",
            "禹從岷嶓過其下，奠山著籍稱雄豪。",
            "告成歸來兩階舞，泗濱錫貢備九韶。",
            "覽觀此石三歎息，髣髴蜀鎮俱岧嶢。",
            "惜哉擊拊墮簨虡，輦送淮海還山椒。",
            "降商訖周謹呵護，磬氏無敢加鎸彫。",
            "劉項蝸爭鬨靈壁，血漂川谷流腥臊。",
            "水官恐此被染涴，氈包席裹吳中逃。",
            "市門大隠閲千祀，苔衣塵網薶孤標。",
            "尤物顯晦定有數，昨者惠顧不待招。",
            "我昔西遊踏禹迹，暑宿光相披重貂。",
            "十年境落卧榼夢，摩挲壁畫雙鬢凋。",
            "天憐愛山欲成癖，特設奇供慰寂寥。",
            "恍然坐我寶巖上，疑有太古雪未消。",
            "嵌根襞積巧入妙，峰頂箕踞貴不驕。",
            "爐煙雲浮布銀界，隙日虹貫凝金橋。",
            "是時歲杪卧衰疾，健起放杖驚兒曹。",
            "龍鍾繞圍喜折屐，龜手拂拭寒侵袍。",
            "太湖未暇商甲乙，羅浮天竺均鴻毛。",
            "小峨之名神所畀，永與野老歸漁樵。",
            "作詩賀我得石友，且以併賀茲丘遭。"
        ],
        "tags": [
            "太湖"
        ],
        "title": "小峨眉",
        "id": "f6ee4798-9817-4d91-aec1-dd3a7bcf7c77"
    },
    {
        "author": "范成大",
        "paragraphs": [
            "太湖嵌根藏洞宮，槎牙石生奫淪中。",
            "波濤投隙漱且囓，歲久缺罅深重重。",
            "水空發聲夜鏜鎝，中有晴江煙嶂疊。",
            "誰歟斷取來何時，山客自言藏奕葉。",
            "江上愁心惟畫圖，蘇仙作詩畫不如。",
            "當年此石若並世，雪浪仇池何足書。",
            "我無俊語對巨麗，欲定等差誰與議。",
            "直須具眼老香山，來爲平章作新記。"
        ],
        "tags": [
            "太湖"
        ],
        "title": "煙江疊嶂",
        "id": "7a80dca5-3565-461a-9138-977702ec1c32"
    },
    {
        "author": "范成大",
        "paragraphs": [
            "衡山紫蓋連延處，一峰巉絕擎玉宇。",
            "漢家憚遠不能到，寓祭灊山作天柱。",
            "我今卧遊長揜關，却寓此石充灊山。",
            "形摹三尺氣萬仞，世間培塿何由攀。",
            "南州山骨朶清淑，乳孽砂牀未超俗。",
            "神奇都賦小崢嶸，雷雨飛來伴幽獨。",
            "哦詩月明清夜闌，坐看高影橫屋山。",
            "摩霄拂雲政如此，吾言實夸誰敢刪。"
        ],
        "tags": [
            "衡山"
        ],
        "title": "天柱峰",
        "id": "aeaaf66b-d872-47c9-8a3a-0e6038989031"
    },
    {
        "author": "范成大",
        "paragraphs": [
            "一年三百六十日，日日三椽卧衰疾。",
            "旁人揶揄還歎咨，問我如何度四時。",
            "我言平生老行李，蓐食趁程中夜起。",
            "當時想像閉門閒，弱水迢迢三萬里。",
            "如今因病得疎慵，脚底關山如夢中。",
            "重簾複幕白晝靜，戶外車馬從西東。",
            "若問四時何以度，念定更無新與故。",
            "瓶花開落紀春冬，窗紙昏明認朝暮。",
            "行年六十是明朝，不暇自憐聊自嘲。",
            "婪尾三杯餳一楪，從今身健齒牙牢。"
        ],
        "title": "甲辰除夜吟",
        "id": "d22e4aab-7b01-4138-859d-7f8c5ccd1a95"
    },
    {
        "author": "范成大",
        "paragraphs": [
            "色界香塵付八還，正觀不起況邪觀。",
            "花前猶有詩情在，還作凌波步月看。"
        ],
        "title": "次韻龔養正送水仙花",
        "id": "7f414679-a17d-4c24-8ae7-ba18db336271"
    },
    {
        "author": "范成大",
        "paragraphs": [
            "屋角崢嶸斗柄移，案頭蕭索燭花垂。",
            "與時消息評新藥，若節春秋憶舊詩。",
            "饑飯困眠全體懶，風餐露宿半生癡。",
            "尊前現在休嫌老，最後屠蘇把一巵。"
        ],
        "title": "元日",
        "id": "e5985117-2519-41eb-8d35-71953a86d057"
    },
    {
        "author": "范成大",
        "paragraphs": [
            "滕六無端巽二癡，翻天作惡破春遲。",
            "邀梅勒柳何功業，誰與停杯一問之。"
        ],
        "title": "正月六日風雪大作  其一",
        "id": "2c85988d-46cb-4244-9d80-a547ef73f945"
    },
    {
        "author": "范成大",
        "paragraphs": [
            "奇寒何事入芳辰，不管燈枝欲試新。",
            "即日反風吹盡雪，東君已費一分春。"
        ],
        "title": "正月六日風雪大作  其二",
        "id": "c5b5c32e-9dc5-4ded-b522-b4510868a3cb"
    },
    {
        "author": "范成大",
        "paragraphs": [
            "粉痕紅點萬花攢，玉氣珠光寶月團。",
            "簾箔通明香似霧，東君無處著春寒。"
        ],
        "title": "元夕四首  其一",
        "id": "7a96c2b6-6030-4b65-a987-1efd05e1b70b"
    },
    {
        "author": "范成大",
        "paragraphs": [
            "不夜城中陸地蓮，小梅初破月初圓。",
            "新年第一佳時節，誰肯如翁閉戶眠。"
        ],
        "title": "元夕四首  其二",
        "id": "10d920dc-bdc6-429a-9986-f24904cc3261"
    },
    {
        "author": "范成大",
        "paragraphs": [
            "藥爐湯鼎煮孤燈，禪版蒲團老病僧。",
            "兒女强修元夕供，玉蛾先避雪鬅鬙。"
        ],
        "title": "元夕四首  其三",
        "id": "544cc342-8a44-42f2-b39b-4abd6067f074"
    },
    {
        "author": "范成大",
        "paragraphs": [
            "落梅穠李趁時新，枯木崖邊一任春。",
            "尚愛鄉音醒病耳，隔牆時有賣餳人。"
        ],
        "title": "元夕四首  其四",
        "id": "9393305d-a954-4d50-b977-f95f6227ab50"
    },
    {
        "author": "范成大",
        "paragraphs": [
            "隔年寒力凍芳塵，勒住東風寂寞濱。",
            "只管苦吟三尺雪，那知遲把一枝春。",
            "燈烘畫閣香猶冷，湯煖銅瓶玉尚皴。",
            "花定有情堪索笑，自憐無術喚真真。"
        ],
        "title": "去年多雪苦寒梅花遂晚元夕猶未盛開",
        "id": "d9041451-6675-4cf2-886e-688a9556f11c"
    },
    {
        "author": "范成大",
        "paragraphs": [
            "忠厚平生心學，敏明隨處民功。",
            "江左幕中荒政，江西縣裏仁風。"
        ],
        "title": "寄題筠州錢有文明府新昌小道院  其一",
        "id": "b5e08f2a-df49-4614-ba3f-aed194b4d54f"
    },
    {
        "author": "范成大",
        "paragraphs": [
            "勿云私淑小邑，可以匹休大邦。",
            "健筆誰能後賦，向來江夏無雙。"
        ],
        "title": "寄題筠州錢有文明府新昌小道院  其二",
        "id": "a14de08b-7919-4494-916d-009a956f29d6"
    },
    {
        "author": "范成大",
        "paragraphs": [
            "老枝當歲寒，芳蘤春澹泞。",
            "霧綃輕欲無，嬌紅恐飛去。"
        ],
        "title": "題徐熙杏花",
        "id": "19e8a529-0c38-416d-bc62-ec45e1781ce6"
    },
    {
        "author": "范成大",
        "paragraphs": [
            "秋風魏瓠實，春雨燕脂花。",
            "綵筆不可寫，滴露勻朝霞。"
        ],
        "title": "題趙昌木瓜花",
        "id": "df3c49ea-d17b-4a2d-a238-e518020d227a"
    },
    {
        "author": "范成大",
        "paragraphs": [
            "擇食麕相喚，無人意不驚。",
            "猿啼風動葉，機熟兩忘情。"
        ],
        "title": "題易元吉獐猿兩圖二首  其一",
        "id": "de34a3ba-4abf-456f-a99e-1610e2fe7b6c"
    },
    {
        "author": "范成大",
        "paragraphs": [
            "烏逐山公噪，驚麕仰望疑。",
            "春林無一事，獝狘自生悲。"
        ],
        "title": "題易元吉獐猿兩圖二首  其二",
        "id": "8f289b7a-7139-4401-9d40-8374dedc6165"
    },
    {
        "author": "范成大",
        "paragraphs": [
            "洛花肉紅姿，蜀筆丹砂染。",
            "生綃多俗格，紙本有真艷。"
        ],
        "title": "題張希賢紙本花四首 牡丹",
        "id": "ff7e3465-18b6-491c-adfa-f8c220d045ae"
    },
    {
        "author": "范成大",
        "paragraphs": [
            "染根得靈藥，無時不春風。",
            "倚闌與挂壁，相伴歲寒中。"
        ],
        "title": "題張希賢紙本花四首 常春",
        "id": "92302fb0-bbc3-455f-8cb9-b66ccf0d2874"
    },
    {
        "author": "范成大",
        "paragraphs": [
            "酒力欺朝寒，潮紅上粧面。",
            "桃李漫同時，輸了春風半。"
        ],
        "title": "題張希賢紙本花四首 紅梅",
        "id": "ef2e32c1-1e07-44dc-ad95-044dd7903015"
    },
    {
        "author": "范成大",
        "paragraphs": [
            "號名極形似，摹寫與真逼。",
            "聊以畫滑稽，慰我秋園寂。"
        ],
        "title": "題張希賢紙本花四首 雞冠",
        "id": "cf5d2df0-2695-4cc4-883d-cf4125c37548"
    },
    {
        "author": "范成大",
        "paragraphs": [
            "澹若論交味，嚶其求友聲。",
            "江湖幾魚沫，風雨一雞鳴。",
            "舊事休重說，新詩莫細評。",
            "煩將憶勤夢，歸對海山橫。"
        ],
        "title": "喜沈叔晦至",
        "id": "49a9e5a4-d8c4-415a-b516-d8887ddfb581"
    },
    {
        "author": "范成大",
        "paragraphs": [
            "二分春色到窮閻，兒女祈翁出滯淹。",
            "幽蟄夜驚雷奮地，小窗朝爽日篩簾。",
            "惠風全解墨池凍，清晝賸繙雲笈籤。",
            "親友莫嗔情話少，向來屏息似龜蟾。"
        ],
        "title": "驚蟄家人子輩爲易疏簾",
        "id": "695b31f6-544b-48f2-9ba1-e0371a28b11d"
    },
    {
        "author": "范成大",
        "paragraphs": [
            "天地同浮水上萍，羲娥迭耀案頭螢。",
            "山中名器兩芒屩，花下友朋雙玉瓶。",
            "童子昔曾誇了了，主翁今但諾醒醒。",
            "歸田贏得多無事，輸與諸公汗簡青。"
        ],
        "title": "信筆",
        "id": "bf87d584-dad0-40f5-8042-0c4e3907c252"
    },
    {
        "author": "范成大",
        "paragraphs": [
            "覆雨翻雲轉手成，紛紛輕薄可憐生。",
            "天無寒暑無時令，人不炎凉不世情。",
            "栩栩算來俱蝶夢，喈喈能有幾雞鳴。",
            "冰山側畔紅塵漲，不隔瑶臺月露清。"
        ],
        "title": "請息齋書事三首  其一",
        "id": "943bbe08-9b17-4f03-9253-b796e5904dd2"
    },
    {
        "author": "范成大",
        "paragraphs": [
            "刻木牽絲罷戲場，祭餘雨後兩相忘。",
            "門雖有雀尚廷尉，食已無魚休孟嘗。",
            "蝨裏趨時真是賊，虎中宣力任爲倀。",
            "籬東舍北誰情話，雞語鷗盟意却長。"
        ],
        "title": "請息齋書事三首  其二",
        "id": "12547685-2f74-4b64-8b39-1f9a4aa27c26"
    },
    {
        "author": "范成大",
        "paragraphs": [
            "聚蚋醯邊閙似雷，乞兒爭背向寒灰。",
            "長平失勢見何晚，栗里息交歸去來。",
            "休問江湖魚有沫，但蘄雲水鶴無媒。",
            "巖扉岫幌牢扃鑰，不是漁樵不與開。"
        ],
        "title": "請息齋書事三首  其三",
        "id": "5f8a2eb3-df17-400c-8f42-7215f0ce53a7"
    },
    {
        "author": "范成大",
        "paragraphs": [
            "素衣京洛悵成緇，青鬢江吳喜未絲。",
            "燭暗不眠談舊事，酒闌作惡問行期。",
            "琴書情話須親戚，風雨殘春更別離。",
            "屈指歸來重一笑，掃除門巷著旌麾。"
        ],
        "title": "送文季高倅興元",
        "id": "c54cbb56-ec52-494c-ba19-9fdeb414281a"
    },
    {
        "author": "范成大",
        "paragraphs": [
            "劍關雲棧守非難，函谷泥封久未刊。",
            "今日漢中誰國士，莫教春草上齋壇。"
        ],
        "title": "書懷二絕再送文季高兼呈新帥閻才元侍郎  其一",
        "id": "0d51aa98-1247-47fa-9897-9e656b14e330"
    },
    {
        "author": "范成大",
        "paragraphs": [
            "西出陽關有舊知，薰風淥水泛蓮時。",
            "煩君傳語詩書帥，更寄臺城別後詞。"
        ],
        "title": "書懷二絕再送文季高兼呈新帥閻才元侍郎  其二",
        "id": "b5f3878e-592f-4cc0-9855-3c489a3212ff"
    },
    {
        "author": "范成大",
        "paragraphs": [
            "手開芳徑越城頭，紅錦屠蘇結綺樓。",
            "不把萬枝銀燭照，淡雲微月替人愁。"
        ],
        "title": "寄題石湖海棠二首  其一",
        "id": "01af0440-be58-49ed-866f-9e3500056e86"
    },
    {
        "author": "范成大",
        "paragraphs": [
            "老懶居家似出家，園林春色雨沾沙。",
            "海棠尚自無心看，天女何須更散花。"
        ],
        "title": "寄題石湖海棠二首  其二",
        "id": "da8a519e-b16a-469f-8966-1bf7a01a65a5"
    },
    {
        "author": "范成大",
        "paragraphs": [
            "南浦回春棹，東城掩暮扉。",
            "兒修雞柵了，女挈菜籃歸。",
            "風力雖欺酒，花香尚染衣。",
            "衰翁牢守舍，腸斷釣魚磯。"
        ],
        "title": "家人子輩往石湖檢校暮歸",
        "id": "ec285d6b-7f91-4364-aba7-446af5f08129"
    },
    {
        "author": "范成大",
        "paragraphs": [
            "曉寒燕雀噤春陰，珍重清簧度好音。",
            "窗色熹微欹枕聽，夢成舟檥竹溪深。"
        ],
        "title": "枕上聞蒲餠焦",
        "id": "fc44322b-148b-4d64-88d0-fe935008c74e"
    },
    {
        "author": "范成大",
        "paragraphs": [
            "竹西歌吹荻花秋，遺老垂洟送遠遊。",
            "羌笛夜闌吹出塞，當年如此夢揚州。"
        ],
        "title": "石湖芍藥盛開向北使歸過維揚時買根栽此因記舊事二首  其一",
        "id": "4dd16264-bd78-462b-9330-c43d160a1f3e"
    },
    {
        "author": "范成大",
        "paragraphs": [
            "萬里歸程許過家，移將二十四橋花。",
            "石湖從此添春色，莫把蒲萄苜蓿誇。"
        ],
        "title": "石湖芍藥盛開向北使歸過維揚時買根栽此因記舊事二首  其二",
        "id": "ce453700-00ee-41f0-9f66-a4de62f72eea"
    },
    {
        "author": "范成大",
        "paragraphs": [
            "詞客幕天清露下，老翁卧病破窗中。",
            "高吟大醉輸公等，不見嫦娥與我同。"
        ],
        "title": "次韻龔養正中秋無月三首  其一",
        "id": "afd71f31-ca39-4a0c-b43d-e1aded01a140"
    },
    {
        "author": "范成大",
        "paragraphs": [
            "去年怪雨無端甚，今歲癡雲亦復然。",
            "減却新詩酸却酒，乘除添得一更眠。"
        ],
        "title": "次韻龔養正中秋無月三首  其二",
        "id": "39057024-56db-4329-8db5-ee900c1e598e"
    },
    {
        "author": "范成大",
        "paragraphs": [
            "丙夜清光些子見，兒童驚喜强雄夸。",
            "闌珊高興應無幾，恰似春殘看落花。"
        ],
        "title": "次韻龔養正中秋無月三首  其三",
        "id": "43d25516-96d8-4eb5-a615-89f3fcd4eb5e"
    },
    {
        "author": "范成大",
        "paragraphs": [
            "好風入簾圖畫響，斜照穿隙網絲明。",
            "檐間雙雀有時鬭，壁下一蛩終日鳴。"
        ],
        "title": "殊不惡齋秋晚閒吟五絕  其一",
        "id": "57ea9eae-b277-404d-99a4-ef36ac6109c4"
    },
    {
        "author": "范成大",
        "paragraphs": [
            "旁若無人鼠飲硯，麾之不去蠅登盤。",
            "天凉睡起枕痕煖，日晚慵來香字寒。"
        ],
        "title": "殊不惡齋秋晚閒吟五絕  其二",
        "id": "fbaa506f-8408-46cc-bccb-6251dd7c2343"
    },
    {
        "author": "范成大",
        "paragraphs": [
            "就食遷居蟻墳壤，隨風作舍蛛裊絲。",
            "百年何處用三窟，萬事信緣安一枝。"
        ],
        "title": "殊不惡齋秋晚閒吟五絕  其三",
        "id": "b26cb4bb-879e-4ebf-97a2-25b0aeddd4d2"
    },
    {
        "author": "范成大",
        "paragraphs": [
            "市聲洶洶鼓催陣，日影駸駸潮漲痕。",
            "消磨意氣默數息，把玩光陰牢閉門。"
        ],
        "title": "殊不惡齋秋晚閒吟五絕  其四",
        "id": "47dba799-6849-43e0-9ae2-32f0f0343fef"
    },
    {
        "author": "范成大",
        "paragraphs": [
            "中秋昨已等閒過，重九今還如夢來。",
            "霜鬢數莖羞墮幘，黄花三度笑空杯。"
        ],
        "title": "殊不惡齋秋晚閒吟五絕  其五",
        "id": "21fcd02f-2969-48d7-bf5c-e7dc7584c94c"
    },
    {
        "author": "范成大",
        "paragraphs": [
            "野人何苦赴官差，符使追呼撓道懷。",
            "幸有于門香積供，不如隨喜去羅齋。"
        ],
        "title": "老陳道人自云夢被召作地上主者又常受一貴家供祝之曰他日必來吾家作兒戲贈小頌",
        "id": "95a437c7-65ee-4a2d-ba02-aadbd039b6f7"
    },
    {
        "author": "范成大",
        "paragraphs": [
            "陰山磧中射生虜，馬逐箭飛如脫兔。",
            "割鮮大嚼飽何求，荐食中原天震怒。",
            "太乙靈旗方北指，掣轡逃歸莫南顧。",
            "猖狂若到殺胡林，郎主猶羓何況汝。"
        ],
        "title": "題張戡蕃馬射獵圖",
        "id": "88e39cb5-d3d0-4085-99fb-3e6717cd7dcb"
    },
    {
        "author": "范成大",
        "paragraphs": [
            "醉紅睡未熟，淚玉春带雨。",
            "阿環不可招，空寄凭肩語。"
        ],
        "title": "題趙昌四季花圖 海棠梨花",
        "id": "60ab81ab-ce2d-43f3-91f2-1837cafad8ae"
    },
    {
        "author": "范成大",
        "paragraphs": [
            "衛足保明哲，忘憂助歡娛。",
            "欣欣夏日永，媚我幽人廬。"
        ],
        "title": "題趙昌四季花圖 葵花萱草",
        "id": "dac5e08b-201b-4ccc-8a2d-5c3d164cb74f"
    },
    {
        "author": "范成大",
        "paragraphs": [
            "霜天木芙蓉，陸地旱蓮草。",
            "水花雲錦盡，不見秋風好。"
        ],
        "title": "題趙昌四季花圖 拒霜旱蓮",
        "id": "02d80276-3972-48ed-9242-47320d292004"
    },
    {
        "author": "范成大",
        "paragraphs": [
            "月淡玉逾瘦，雪深紅欲燃。",
            "同時不同調，聊用慰衰年。"
        ],
        "title": "題趙昌四季花圖 梅花山茶",
        "id": "31e9502f-9fcb-4827-a6d2-a5a3635aa51c"
    },
    {
        "author": "范成大",
        "paragraphs": [
            "石湖今日開爐，紙窗銀白新糊。",
            "童子燒紅榾柮，老翁睡煖氍毹。"
        ],
        "title": "乙巳十月朔開爐三首  其一",
        "id": "5235276c-c510-4fd7-90d7-d6abce16f4ff"
    },
    {
        "author": "范成大",
        "paragraphs": [
            "石湖今日開爐，兩壁仍安畫圖。",
            "萬事篆煙曲几，百年毳衲團蒲。"
        ],
        "title": "乙巳十月朔開爐三首  其二",
        "id": "b332b25f-8e85-4cac-87fb-e44ba46a9f10"
    },
    {
        "author": "范成大",
        "paragraphs": [
            "石湖今日開爐，俗家恰似精廬。",
            "抆涕雖無情緒，吟詩却有工夫。"
        ],
        "title": "乙巳十月朔開爐三首  其三",
        "id": "5838bb47-05a8-47ca-82d3-3fa2ea1eda7b"
    },
    {
        "author": "范成大",
        "paragraphs": [
            "春秋蘭菊殊調，南北馬牛異方。",
            "心醉井蛙海若，眼空鵬海鳩枋。"
        ],
        "title": "有歎二首  其一",
        "id": "efde5a5f-d54b-4d9b-946d-ddb03caab0cd"
    },
    {
        "author": "范成大",
        "paragraphs": [
            "貧富交情乃見，炎凉歲序方成。",
            "越秦本異肥瘠，魯衛何曾弟兄。"
        ],
        "title": "有歎二首  其二",
        "id": "53a4dd34-86c9-455e-8e60-36149455c0c0"
    },
    {
        "author": "范成大",
        "paragraphs": [
            "我昔賦遠遊，萬里無親朋。",
            "惟君同懷抱，相從共茵憑。",
            "踰嶺穿瘴茅，捫參倚枯藤。",
            "隨行一瓶鉢，澹如雲水僧。",
            "火馳炎熱場，見此玉壺冰。",
            "東歸常愧君，無力相引繩。",
            "長材屈小邑，果以循吏稱。",
            "豈不有薦墨，翩然支郡丞。",
            "五溪在何許，水駛山崚嶒。",
            "漫仕不擇地，摶扶笑鯤鵬。",
            "獨有故意長，問疾訪姜肱。",
            "亹亹談昨夢，一一記吾曾。",
            "中年畏離別，況我雪鬅鬙。",
            "此意君自解，少留對青燈。"
        ],
        "title": "留簡伯俊",
        "id": "6664517a-d524-4f69-9302-b48d95152234"
    },
    {
        "author": "范成大",
        "paragraphs": [
            "窗明似月曉光新，被煖如薰睡息勻。",
            "衝雨販夫牆外過，故應嗤我是何人。"
        ],
        "title": "枕上有感",
        "id": "749ea680-2de1-4dc1-8060-65e7e611c6ad"
    },
    {
        "author": "范成大",
        "paragraphs": [
            "靜夜家家閉戶眠，滿城風雨驟寒天。",
            "號呼賣卜誰家子，想欠明朝糴米錢。"
        ],
        "title": "夜坐有感",
        "id": "e18826fd-6a57-4010-812c-91cc4c1b8463"
    },
    {
        "author": "范成大",
        "paragraphs": [
            "聲聞與色塵，普以妙香薰。",
            "昔汝來迷我，今吾却戲君。"
        ],
        "title": "十月二十六日三偈  其一",
        "id": "576a54be-2f7f-4818-bebf-75650f175b3e"
    },
    {
        "author": "范成大",
        "paragraphs": [
            "有箇安心法，無時不可行。",
            "只將今日事，隨分了今生。"
        ],
        "title": "十月二十六日三偈  其二",
        "id": "e1b26165-7656-48d3-98c5-429f0bfc4728"
    },
    {
        "author": "范成大",
        "paragraphs": [
            "窗外塵塵事，窗中夢夢身。",
            "既知身是夢，一任事如塵。"
        ],
        "title": "十月二十六日三偈  其三",
        "id": "70f7ebce-9085-45ea-af09-a069e6c1a8f8"
    },
    {
        "author": "范成大",
        "paragraphs": [
            "吳兒與君緣不薄，再騎竹馬迎南郭。",
            "吳兒與君緣復淺，坐席纔溫旗脚轉。",
            "東人賦重越吟悲，趣了茲段隨朝雞。",
            "胸奇百鍊當活國，君豈獨私吳與越。",
            "鶴鳴樟橋猿夜啼，匈奴未滅家何爲。",
            "功成他年歸結屋，好在山花休斬竹。"
        ],
        "title": "吳歈一首送丘宗卿自平江移會稽",
        "id": "8187451d-27bc-4948-bec9-e16ef13002f3"
    },
    {
        "author": "范成大",
        "paragraphs": [
            "農圃規模昔共論，雲奎卜築又逢君。",
            "眉菴壽老長隨喜，好箇拋梁伏願文。"
        ],
        "title": "贈壽老",
        "id": "c1f45d90-5962-47f3-a527-f4c87d3e631c"
    },
    {
        "author": "范成大",
        "paragraphs": [
            "澹齋寂莫澹菴空，玉柱金庭一夢中。",
            "我病君衰猶見在，莫嫌俱作白頭翁。"
        ],
        "title": "再贈壽老",
        "id": "28ecc43c-2329-435f-bfc8-fa9a2de10480"
    },
    {
        "author": "范成大",
        "paragraphs": [
            "飯籮驅出敢偷閒，雪脛冰鬚慣忍寒。",
            "豈是不能扃戶坐，忍寒猶可忍饑難。"
        ],
        "title": "雪中聞牆外鬻魚菜者求售之聲甚苦有感三絕  其一",
        "id": "c949045b-d54f-4172-b6f3-0732b89fd618"
    },
    {
        "author": "范成大",
        "paragraphs": [
            "憂渴焦山業海深，貪渠刀蜜坐成禽。",
            "一身冒雪渾家煖，汝不能詩替汝吟。"
        ],
        "title": "雪中聞牆外鬻魚菜者求售之聲甚苦有感三絕  其二",
        "id": "c1ebca70-0e42-4fd8-b17e-769d506baef0"
    },
    {
        "author": "范成大",
        "paragraphs": [
            "啼號升斗抵千金，凍雀饑鴉共一音。",
            "勞汝以生令至此，悠悠大塊亦何心。"
        ],
        "title": "雪中聞牆外鬻魚菜者求售之聲甚苦有感三絕  其三",
        "id": "8f047339-4377-4a8f-a120-6a7c5963c3d3"
    },
    {
        "author": "范成大",
        "paragraphs": [
            "豈是從容唱渭城，箇中當有不平鳴。",
            "可憐日晏忍饑面，强作春深求友聲。"
        ],
        "title": "詠河市歌者",
        "id": "72389e0e-9da9-4a49-a546-2b84d573b54e"
    },
    {
        "author": "范成大",
        "paragraphs": [
            "情知萬法本來空，猶復將心奉八風。",
            "逆順境來欣戚變，咄哉誰是主人翁。"
        ],
        "title": "偶箴",
        "id": "4127828d-7733-4aa8-bc86-1aad6ca1aeb5"
    },
    {
        "author": "范成大",
        "paragraphs": [
            "不用桃符貼畫雞，身心安處是天倪。",
            "行年六十舊曆日，汗脚尺三新杖藜。",
            "祝我賸周花甲子，謝人深勸玉東西。",
            "春風若借筋骸便，先渡南村學灌畦。"
        ],
        "title": "丙午新正書懷十首  其一",
        "id": "9de3aeb8-d9d0-410a-b08e-ef2f20c12432"
    },
    {
        "author": "范成大",
        "paragraphs": [
            "瘦骨難勝遇節衣，日高催起趁晨炊。",
            "病憐楖栗隨身慣，老覺屠蘇到手遲。",
            "一飽但蘄庚癸諾，百年甘守甲辰雌。",
            "莫言此外都無事，柳眼梅梢正索詩。"
        ],
        "title": "丙午新正書懷十首  其二",
        "id": "1527b269-6b29-4ec8-856e-1d15f01e9ba6"
    },
    {
        "author": "范成大",
        "paragraphs": [
            "煮茗燒香了歲時，靜中光景笑中嬉。",
            "身閒一日似兩日，春淺南枝如北枝。",
            "朝鏡略無功業到，午窗惟有睡魔知。",
            "年來并束牀頭易，一任平章濟叔癡。"
        ],
        "title": "丙午新正書懷十首  其三",
        "id": "20a22e9c-ca84-42b9-a390-beb17b17ccbc"
    },
    {
        "author": "范成大",
        "paragraphs": [
            "窮巷閒門本閴然，强將爆竹聒階前。",
            "人情舊雨非今雨，老境增年是減年。",
            "口不兩匙休足穀，身能幾屐莫言錢。",
            "掃除一室空諸有，龐老家人總解禪。"
        ],
        "title": "丙午新正書懷十首  其四",
        "id": "24cd4d01-2bd2-4d15-8e08-2a4d4d0106b0"
    },
    {
        "author": "范成大",
        "paragraphs": [
            "厲風翻海雪漫天，百計逃寒息萬緣。",
            "穩作被爐如卧炕，厚裁綿旋勝披氈。",
            "尊前現在瞢騰醉，飯後無何爛熳眠。",
            "斟酌出門高興盡，從教閒却剡溪船。"
        ],
        "title": "丙午新正書懷十首  其五",
        "id": "527e4adf-4f59-48e2-b85a-c6950f1b80f5"
    },
    {
        "author": "范成大",
        "paragraphs": [
            "俗情如絮已泥沾，因病偷閒意屬厭。",
            "鵬鷃相安無可笑，熊魚自古不容兼。",
            "灰藏榾柮多時暖，雪壓蔓菁滿意甜。",
            "溫飽閉門吾事辦，異時書判指如籤。"
        ],
        "title": "丙午新正書懷十首  其六",
        "id": "480973df-9e55-4ad6-8895-ef728d7748db"
    },
    {
        "author": "范成大",
        "paragraphs": [
            "炭熟香濃石鼎煨，人言小閤是春臺。",
            "蕉心翠展一冬在，梅藟粉融連夜開。",
            "肅肅九冰妨發育，溫溫三火護恢台。",
            "養生此外無遺說，梨棗元須趁暖栽。"
        ],
        "title": "丙午新正書懷十首  其七",
        "id": "6b763ced-21eb-430a-bb36-6d707b1d2bc8"
    },
    {
        "author": "范成大",
        "paragraphs": [
            "經過掃軌但幽棲，巢穩林深寄一枝。",
            "栗里歸來窗下卧，香山老去病中詩。",
            "東風馬耳塵勞後，半夜雞聲睡熟時。",
            "俯仰平生盡塵迹，恰如腷膊幾枰棋。"
        ],
        "title": "丙午新正書懷十首  其八",
        "id": "6f349321-a2db-4506-935c-b7fd9e049381"
    },
    {
        "author": "范成大",
        "paragraphs": [
            "窗明窗暗篆煙馡，珍重晨光與夕暉。",
            "東院齋鐘披被坐，南城嚴鼓岸巾歸。",
            "幾人霜滑騎朝馬，何處燈殘織曉機。",
            "懶裏若承三昧力，始知忙裏事俱非。"
        ],
        "title": "丙午新正書懷十首  其九",
        "id": "e2bd5b12-55ad-417c-ad05-24c5a63e185f"
    },
    {
        "author": "范成大",
        "paragraphs": [
            "殊方節物記吾曾，海北天西一瘦藤。",
            "烏欖雞檳嘗老酒，酥花芋葉試新燈。",
            "瘴雲度嶺濃如墨，邊雪窺窗冷欲冰。",
            "閒展兩鄉圖畫看，卧遊何必減深登。"
        ],
        "title": "丙午新正書懷十首  其一○",
        "id": "b1a3a298-4a4b-4b94-ac10-eeda216c29c3"
    },
    {
        "author": "范成大",
        "paragraphs": [
            "飲少嘗遭大戶嗤，病中全是獨醒時。",
            "三年魯望自憐賦，萬祀淵明真止詩。",
            "破戒忽傳雲露法，賞心仍把雪梅枝。",
            "一杯未問長生事，先罥蛛塵藥裹絲。"
        ],
        "title": "雲露",
        "id": "0073245e-db07-4338-afdc-0288787a07b2"
    },
    {
        "author": "范成大",
        "paragraphs": [
            "歲復當生次，星臨本命辰。",
            "四人同丙午，初度再庚寅。",
            "長狄名猶記，沙隨會若新。",
            "童心仍竹馬，暮境忽蒲輪。",
            "鏡裏全成老，尊前略似春。",
            "三年歸汶上，千日卧漳濱。",
            "剛長交新泰，陰消脫舊屯。",
            "網蛛縈藥裹，竇犬吠醫人。",
            "窗下烏皮几，田間紫領巾。",
            "鯢淵方止水，鯤海任揚塵。",
            "波匿觀河見，維摩示病身。",
            "顰端還一笑，默識幻中真。"
        ],
        "title": "丙午新年六十一歲俗謂之元命作詩自貺",
        "id": "307d962c-5fee-4b2a-8cbf-df784f4c5d6b"
    },
    {
        "author": "范成大",
        "paragraphs": [
            "百年能有幾春光，只合都將付醉鄉。",
            "衰病豁除千日外，尚餘三萬五千場。"
        ],
        "title": "丙午人日立春屈指癸卯孟夏晦得疾恰千日矣戲書",
        "id": "cfaf5040-fc6c-41fd-b7be-727d3d00a5fa"
    },
    {
        "author": "范成大",
        "paragraphs": [
            "綵花生菜又新年，節物人情已可憐。",
            "不待春來呼我困，四時何日不堪眠。"
        ],
        "title": "春困二絕  其一",
        "id": "09b84865-1764-4730-a3c5-85380086fd2c"
    },
    {
        "author": "范成大",
        "paragraphs": [
            "諾惺菴裏呼春困，特地回頭著耳聽。",
            "若解昏昏安穩睡，主翁方始是惺惺。"
        ],
        "title": "春困二絕  其二",
        "id": "728a8827-422d-41ca-9bc5-b8de0f41d9d2"
    },
    {
        "author": "范成大",
        "paragraphs": [
            "積雪錮萬瓦，雲容如死灰。",
            "豈惟梅柳寒，小槽冰春醅。",
            "東風乃多事，仍將六花來。",
            "兒女曉翻餠，呵手把一杯。",
            "菘甲剪翠羽，韭黄㔃金釵。",
            "齒牙幸牢潔，對案心眼開。",
            "華年惜節物，況此霜鬢摧。",
            "如何千日病，三見寅杓回。",
            "旁人不堪憂，我心猶始孩。",
            "衰翁豈知道，癡絕忘形骸。",
            "化兒任惡劇，歡伯有奇懷。",
            "餘寒會退聽，一笑當安排。"
        ],
        "title": "立春大雪招親友共春盤坐上作",
        "id": "84496aba-660d-4615-86b2-31911571381e"
    },
    {
        "author": "范成大",
        "paragraphs": [
            "同雲癡不掃，梅柳春到遲。",
            "笙歌暖寒會，當任主人爲。",
            "圍尺庸何傷，袤丈乃非瑞。",
            "郢中姑度曲，山左已驅癘。",
            "世無辟寒香，誰能不龜手。",
            "鄰舍索米歸，衾裯無恙不。",
            "貧人寒切骨，無地兼無錐。",
            "安知雙綵勝，但寫入春宜。",
            "販夫博口食，奈此不售何。",
            "無術慰啼號，汝今一身多。"
        ],
        "title": "嚴子文以春雪數作用爲瑞不宜多爲韻賦詩見寄次韻",
        "id": "9092bb9a-91dd-4563-9f84-b61abacfaa2e"
    },
    {
        "author": "范成大",
        "paragraphs": [
            "龍綜繅冰繭，魚文鏤玉英。",
            "雨絲風外縐，雲網日邊明。",
            "疊暈重重見，分光面面呈。",
            "不深閒裏趣，爭識箇中情。"
        ],
        "title": "詠吳中二燈 琉璃毬",
        "id": "8d58b260-9125-456d-9e9c-277da5b4ecb0"
    },
    {
        "author": "范成大",
        "paragraphs": [
            "弱骨千絲結，輕毬萬錦裝。",
            "綵雲籠月魄，寶氣繞星芒。",
            "檀點紅嬌小，梅粧粉細香。",
            "等閒三夕看，消費一年忙。"
        ],
        "title": "詠吳中二燈 萬眼羅",
        "id": "66d5ffdc-a4c0-47c7-b17e-7ff46efda052"
    },
    {
        "author": "范成大",
        "paragraphs": [
            "問訊東風幾日來，冷煙寒霧鎖池臺。",
            "掃空積雪翻成雨，收盡殘燈未見梅。",
            "夜飲厭厭非老伴，春陰漠漠是愁媒。",
            "誰能腰鼓催花信，快打凉州百面雷。"
        ],
        "title": "元夕後連陰",
        "id": "8e3d58e9-f4b9-46ba-888b-4f0190786b53"
    },
    {
        "author": "范成大",
        "paragraphs": [
            "雨雲濃壓屋山頭，詩句端來寫客憂。",
            "雷電已將金薤取，瓊瑶難報木瓜投。",
            "無心我正銘三住，有意君堪話四休。",
            "何日尋春同步屧，先教啼鳥說來由。"
        ],
        "title": "次韻嚴子文見寄",
        "id": "66a831e7-8aee-4ef2-a3d7-398761ef8654"
    },
    {
        "author": "范成大",
        "paragraphs": [
            "灰木心形雪滿頭，鶴鳬長短不悲憂。",
            "甕畦純白無機械，蒲局梟盧任博投。",
            "若愛陶陶并兀兀，先須莫莫與休休。",
            "箇中情話誰能共，雞黍明當挽仲由。"
        ],
        "title": "再次韻述懷約子文見過",
        "id": "030a7666-138f-4536-b78c-f717cba49acf"
    },
    {
        "author": "范成大",
        "paragraphs": [
            "沉犀浦上舊仙蹤，老木長春翠掃空。",
            "敢請丹光來萬里，爲扶雲嶠駕飛鴻。"
        ],
        "title": "寄題郫縣蘧仙觀四楠",
        "id": "24028d12-4d5a-42e4-b620-7b724142d88b"
    },
    {
        "author": "范成大",
        "paragraphs": [
            "滿插瓶花罷出遊，莫將攀折爲花愁。",
            "不知燭照香薰看，何似風吹雨打休。"
        ],
        "title": "春來風雨無一日好晴因賦瓶花二絕  其一",
        "id": "8554a0d6-fa8a-4695-b1a4-b82403f3dcbe"
    },
    {
        "author": "范成大",
        "paragraphs": [
            "酒冷花寒無好懷，柴荆終日爲誰開。",
            "三分春色三分雨，疋似東風本不來。"
        ],
        "title": "春來風雨無一日好晴因賦瓶花二絕  其二",
        "id": "189984f4-7843-4213-8b49-d31eb43ad325"
    },
    {
        "author": "范成大",
        "paragraphs": [
            "古來誰道四并難，對境心空著處安。",
            "要識見聞無盡藏，先除夢幻有爲觀。",
            "削平丘垤孤峰峻，撤去籓籬萬象寬。",
            "快誦老坡秋望賦，大千風月一毫端。"
        ],
        "title": "寄題永新張教授無盡藏",
        "id": "7f9e4523-a849-4825-a49a-58736e738300"
    },
    {
        "author": "范成大",
        "paragraphs": [
            "君不見衣冠盛事今猶昔，前說燕山後崇德。",
            "聯翩五組带天香，世上籯金賤如礫。",
            "他年詩禮到雲來，日日高堂稱壽杯。",
            "桂長孫枝椿不老，却比竇家應更好。"
        ],
        "title": "寄題莫氏椿桂堂",
        "id": "c2761e1f-00f2-4e0a-b284-6f31b5c5c13c"
    },
    {
        "author": "范成大",
        "paragraphs": [
            "繡地紅千點，平橋綠一篙。",
            "楝花來石首，穀雨熟櫻桃。",
            "笑我生塵甑，慚君有意袍。",
            "故人能少駐，門徑久蓬蒿。"
        ],
        "title": "春晚即事留游子明王仲顯",
        "id": "3a1ac873-34a1-4d27-af71-99fa6565b53a"
    },
    {
        "author": "范成大",
        "paragraphs": [
            "得得跫音喜，匆匆笑口開。",
            "牢愁攻易破，歸夢挽難迴。",
            "我已疎茶椀，君今減酒杯。",
            "不知乘興棹，更得幾回來。"
        ],
        "title": "留游子明",
        "id": "5b0fe91c-cb84-4dc4-a772-762ae5fadd86"
    },
    {
        "author": "范成大",
        "paragraphs": [
            "東君不解惜芳菲，料峭寒中一夢非。",
            "剪盡牡丹梅子綻，何須風雨送春歸。"
        ],
        "title": "初夏三絕呈游子明王仲顯  其一",
        "id": "5fa5e4b9-1b9b-42ce-9ef3-f371214d1222"
    },
    {
        "author": "范成大",
        "paragraphs": [
            "一簾芳樹綠葱葱，胡蝶飛來覓綺叢。",
            "雪白荼䕷紅寶相，尚携春色見薰風。"
        ],
        "title": "初夏三絕呈游子明王仲顯  其二",
        "id": "f7684a0f-8131-46a1-a964-7c0c8d22dfc9"
    },
    {
        "author": "范成大",
        "paragraphs": [
            "送春迎夏未聞雷，日日斜風細雨來。",
            "不是故人能裹飯，柴門雖設爲誰開。"
        ],
        "title": "初夏三絕呈游子明王仲顯  其三",
        "id": "21863f41-0b34-4f23-8ff4-ace41d26fb8b"
    },
    {
        "author": "范成大",
        "paragraphs": [
            "三徑蓬蒿春雨肥，微君誰與開柴扉。",
            "電光射牛書過目，虹氣干斗酒淋衣。",
            "十年五別歲月老，一方萬里音塵稀。",
            "誰云滄海斷地脈，莫信天南無鴈飛。"
        ],
        "title": "送王仲顯赴瓊筦",
        "id": "044c315e-f251-43d3-8f02-2849b942f048"
    },
    {
        "author": "范成大",
        "paragraphs": [
            "梅雨暫收斜照明，去年無此一日晴。",
            "忽思城東黄篾舫，卧聽打鼓踏車聲。"
        ],
        "title": "梅雨五絕  其一",
        "id": "a7d89e94-da1c-4590-b464-0d7bd4d31937"
    },
    {
        "author": "范成大",
        "paragraphs": [
            "乙酉甲申雷雨驚，乘除却賀芒種晴。",
            "插秧先插蚤秈稻，少忍數旬蒸米成。"
        ],
        "title": "梅雨五絕  其二",
        "id": "78a3a218-d82c-4522-879d-f2c04d9b31b4"
    },
    {
        "author": "范成大",
        "paragraphs": [
            "風聲不多雨聲多，洶洶曉衾聞浪波。",
            "恰似秋眠隠靜寺，玉霄泉從牀下過。"
        ],
        "title": "梅雨五絕  其三",
        "id": "81b59954-7a84-45ab-abcc-714f41a864b9"
    },
    {
        "author": "范成大",
        "paragraphs": [
            "千山雲深甲子雨，十日地濕東南風。",
            "靜裏壺天人不到，火輪飛出默存中。"
        ],
        "title": "梅雨五絕  其四",
        "id": "d4138e79-6c81-4bab-a58b-9652097c6842"
    },
    {
        "author": "范成大",
        "paragraphs": [
            "雨霽雲開池面光，三年魚苗如許長。",
            "小荷拳拳可包鮓，晚日照盤風露香。"
        ],
        "title": "梅雨五絕  其五",
        "id": "fc9a16c4-1b89-4d17-893d-398e3ee166f2"
    },
    {
        "author": "范成大",
        "paragraphs": [
            "一菴濕蟄似龜藏，深夏暄寒未可常。",
            "昨日蒙絺今挾纊，莫嗔門外有炎凉。"
        ],
        "title": "芒種後積雨驟冷三絕  其一",
        "id": "d603e9a8-d54d-4970-acf4-f024724567a6"
    },
    {
        "author": "范成大",
        "paragraphs": [
            "梅黄時節怯衣單，五月江吳麥秀寒。",
            "香篆吐雲生暖熱，從教窗外雨漫漫。"
        ],
        "title": "芒種後積雨驟冷三絕  其二",
        "id": "967eadd3-7841-4aa0-a7b9-d2440e2a7484"
    },
    {
        "author": "范成大",
        "paragraphs": [
            "梅霖傾瀉九河翻，百瀆交流海面寬。",
            "良苦吳農田下濕，年年披絮插秧寒。"
        ],
        "title": "芒種後積雨驟冷三絕  其三",
        "id": "a99e0f2c-7f27-4554-a933-89d43a38b54c"
    },
    {
        "author": "范成大",
        "paragraphs": [
            "再造炎圖撫太寧，龍樓毓德會千齡。",
            "三宮疊矩深邦本，兩曜重光炳帝庭。",
            "自古東明陪出日，祇今南極是前星。",
            "鈞天歲歲家人禮，長對瑶階第四蓂。"
        ],
        "title": "東宮壽詩  其一",
        "id": "926fec75-da05-4d34-bd42-92dd86ff240d"
    },
    {
        "author": "范成大",
        "paragraphs": [
            "並世勳華照古今，朱明綵服侍尊臨。",
            "邦家大慶重親養，社稷元良萬國心。",
            "菊露壺觴秋色正，桂風殿閣月香深。",
            "欲知天序無疆處，銅律聲中治世音。"
        ],
        "title": "東宮壽詩  其二",
        "id": "c9d7bcd6-59b7-4f65-b02b-645e2923d617"
    },
    {
        "author": "范成大",
        "paragraphs": [
            "我作籌邊倚半霄，西山雲雪照弓刀。",
            "如今且說南樓勝，應共漢壇相對高。"
        ],
        "title": "寄題漢中新作南樓二首  其一",
        "id": "3d1272df-183b-499f-b896-1c3dad83e704"
    },
    {
        "author": "范成大",
        "paragraphs": [
            "甲子周天事好還，關河響動劍光寒。",
            "秦川草木多如薺，時倚樓闌直北看。"
        ],
        "title": "寄題漢中新作南樓二首  其二",
        "id": "b959fd48-63a0-4556-93c2-1a7c3bcc501c"
    },
    {
        "author": "范成大",
        "paragraphs": [
            "混俗休超俗，居家似出家。",
            "有爲皆影事，無念即生涯。",
            "莫覓安心法，翻成揑目花。",
            "作糜須穀粟，千劫漫炊砂。"
        ],
        "title": "次韻李子永見訪二首  其一",
        "id": "500acc94-0d5d-47b7-8d76-352ac3905f53"
    },
    {
        "author": "范成大",
        "paragraphs": [
            "有意能停棹，多情易憶家。",
            "清詩穿月脇，遠夢繞天涯。",
            "雨蝶衣濡粉，秋蚊喙吐花。",
            "新凉宜小駐，談笑有丹砂。"
        ],
        "title": "次韻李子永見訪二首  其二",
        "id": "ba5cdf7c-5005-44c2-b685-ff5a991f4cef"
    },
    {
        "author": "范成大",
        "paragraphs": [
            "皮下多無肉，秋來瘦不禁。",
            "骨稜春焙銙，筋蹙海山沉。",
            "蟣蝨從何有，蚊蠅枉見侵。",
            "惟餘老筇杖，相伴兩虛心。"
        ],
        "title": "自詠瘦悴",
        "id": "c6913386-caf0-49d2-af25-dc7a06c2257e"
    },
    {
        "author": "范成大",
        "paragraphs": [
            "柳花深巷午雞聲，桑葉尖新綠未成。",
            "坐睡覺來無一事，滿窗晴日看蠶生。"
        ],
        "title": "四時田園雜興六十首 春日田園雜興十二絕 其一",
        "id": "cb85f1ba-0349-495d-86eb-5dd864346f94"
    },
    {
        "author": "范成大",
        "paragraphs": [
            "土膏欲動雨頻催，萬草千花一餉開。",
            "舍後荒畦猶綠秀，鄰家鞭筍過牆來。"
        ],
        "title": "四時田園雜興六十首 春日田園雜興十二絕 其二",
        "id": "3095d6fd-8995-46cf-a3d3-f5f9e0832886"
    },
    {
        "author": "范成大",
        "paragraphs": [
            "高田二麥接山青，傍水低田綠未耕。",
            "桃杏滿村春似錦，踏歌椎鼓過清明。"
        ],
        "title": "四時田園雜興六十首 春日田園雜興十二絕 其三",
        "id": "43b17ecf-85c9-4360-8aa5-a3f7c3870df1"
    },
    {
        "author": "范成大",
        "paragraphs": [
            "老盆初熟杜茅柴，携向田頭祭社來。",
            "巫媼莫嫌滋味薄，旗亭官酒更多灰。"
        ],
        "title": "四時田園雜興六十首 春日田園雜興十二絕 其四",
        "id": "d2b44422-ec0b-44b8-9dae-94c942e1c487"
    },
    {
        "author": "范成大",
        "paragraphs": [
            "社下燒錢鼓似雷，日斜扶得醉翁回。",
            "青枝滿地花狼藉，知是兒孫鬭草來。"
        ],
        "title": "四時田園雜興六十首 春日田園雜興十二絕 其五",
        "id": "7112368f-e86c-494d-8973-c64ba1193eaa"
    },
    {
        "author": "范成大",
        "paragraphs": [
            "騎吹東來里巷喧，行春車馬閙如煙。",
            "繫牛莫礙門前路，移繫門西碌碡邊。"
        ],
        "title": "四時田園雜興六十首 春日田園雜興十二絕 其六",
        "id": "188f9b3c-99ca-4353-8ec6-7dc0867c8c35"
    },
    {
        "author": "范成大",
        "paragraphs": [
            "寒食花枝插滿頭，蒨裙青袂幾扁舟。",
            "一年一度遊山寺，不上靈巖即虎丘。"
        ],
        "title": "四時田園雜興六十首 春日田園雜興十二絕 其七",
        "id": "c0f900f9-f597-4ce8-964c-0897eaf855d0"
    },
    {
        "author": "范成大",
        "paragraphs": [
            "郭裏人家拜掃回，新開醪酒薦青梅。",
            "日長路好城門近，借我茅亭煖一杯。"
        ],
        "title": "四時田園雜興六十首 春日田園雜興十二絕 其八",
        "id": "ce26b29f-0c0c-45e0-a908-30a369c47446"
    },
    {
        "author": "范成大",
        "paragraphs": [
            "步屧尋春有好懷，雨餘蹄道水如杯。",
            "隨人黄犬攙前去，走到溪邊忽自迴。"
        ],
        "title": "四時田園雜興六十首 春日田園雜興十二絕 其九",
        "id": "9799e9da-1c6e-4754-bef1-a889fbf22464"
    },
    {
        "author": "范成大",
        "paragraphs": [
            "種園得果廑償勞，不奈兒童鳥雀搔。",
            "已插棘針樊筍徑，更鋪漁網蓋櫻桃。"
        ],
        "title": "四時田園雜興六十首 春日田園雜興十二絕 其一○",
        "id": "1b933beb-bca7-45ba-bc6d-e4e89fe38aac"
    },
    {
        "author": "范成大",
        "paragraphs": [
            "吉日初開種稻包，南山雷動雨連宵。",
            "今年不欠秧田水，新漲看看拍小橋。"
        ],
        "title": "四時田園雜興六十首 春日田園雜興十二絕 其一一",
        "id": "2752c09b-f586-4bd8-9254-b3dbbfd188e5"
    },
    {
        "author": "范成大",
        "paragraphs": [
            "桑下春蔬綠滿畦，菘心青嫩芥薹肥。",
            "溪頭洗擇店頭賣，日暮裹鹽沽酒歸。"
        ],
        "title": "四時田園雜興六十首 春日田園雜興十二絕 其一二",
        "id": "8d1ad1b2-e558-41cc-9831-4260bcfca70f"
    },
    {
        "author": "范成大",
        "paragraphs": [
            "紫青蓴菜卷荷香，玉雪芹芽拔薤長。",
            "自擷溪毛充晚供，短篷風雨宿橫塘。"
        ],
        "title": "四時田園雜興六十首 春日田園雜興十二絕 其一三",
        "id": "23f766cd-0bd9-4cad-b17e-59dd515f3088"
    },
    {
        "author": "范成大",
        "paragraphs": [
            "湖蓮舊蕩藕新翻，小小荷錢沒漲痕。",
            "斟酌梅天風浪緊，更從外水種蘆根。"
        ],
        "title": "四時田園雜興六十首 晚春田園雜興十二絕 其一",
        "id": "81e41784-0684-479f-acfb-f5a854ffb34f"
    },
    {
        "author": "范成大",
        "paragraphs": [
            "蝴蝶雙雙入菜花，日長無客到田家。",
            "雞飛過籬犬吠竇，知有行商來買茶。"
        ],
        "title": "四時田園雜興六十首 晚春田園雜興十二絕 其二",
        "id": "429b132c-c203-4b07-ab67-d335fe4e69f1"
    },
    {
        "author": "范成大",
        "paragraphs": [
            "湔裙水滿綠蘋洲，上巳微寒懶出遊。",
            "薄暮蛙聲連曉閙，今年田稻十分秋。"
        ],
        "title": "四時田園雜興六十首 晚春田園雜興十二絕 其三",
        "id": "3dac9473-67f6-4882-b222-4a5cdd84e2e8"
    },
    {
        "author": "范成大",
        "paragraphs": [
            "新綠園林曉氣凉，晨炊蚤出看移秧。",
            "百花飄盡桑麻小，夾路風來阿魏香。"
        ],
        "title": "四時田園雜興六十首 晚春田園雜興十二絕 其四",
        "id": "7907c36b-7127-4ff0-9451-6a8980d95195"
    },
    {
        "author": "范成大",
        "paragraphs": [
            "三旬蠶忌閉門中，鄰曲都無步往蹤。",
            "猶是曉晴風露下，采桑時節暫相逢。"
        ],
        "title": "四時田園雜興六十首 晚春田園雜興十二絕 其五",
        "id": "c6e83b96-b791-4b20-aaf4-fe68732ca2c3"
    },
    {
        "author": "范成大",
        "paragraphs": [
            "汙萊一稜水周圍，歲歲蝸廬沒半扉。",
            "不著茭青難護岸，小舟撐取葑田歸。"
        ],
        "title": "四時田園雜興六十首 晚春田園雜興十二絕 其六",
        "id": "a4aef057-f8bd-490c-811e-e43d554bbc4a"
    },
    {
        "author": "范成大",
        "paragraphs": [
            "茅針香軟漸包茸，蓬{木藟}甘酸半染紅。",
            "采采歸來兒女笑，杖頭高挂小筠籠。"
        ],
        "title": "四時田園雜興六十首 晚春田園雜興十二絕 其七",
        "id": "72134af1-f5b9-414d-a60c-5a90f87aafe9"
    },
    {
        "author": "范成大",
        "paragraphs": [
            "穀雨如絲復似塵，煮瓶浮蠟正嘗新。",
            "牡丹破萼櫻桃熟，未許飛花減却春。"
        ],
        "title": "四時田園雜興六十首 晚春田園雜興十二絕 其八",
        "id": "2d8133e4-2fe6-4969-b92e-c32d57aa9fc1"
    },
    {
        "author": "范成大",
        "paragraphs": [
            "雨後山家起較遲，天窗曉色半熹微。",
            "老翁欹枕聽鶑囀，童子開門放燕飛。"
        ],
        "title": "四時田園雜興六十首 晚春田園雜興十二絕 其九",
        "id": "f99bdf40-e7ff-4d59-8773-5b93a1bf02f6"
    },
    {
        "author": "范成大",
        "paragraphs": [
            "海雨江風浪作堆，時新魚菜逐春回。",
            "荻芽抽筍河魨上，楝子開花石首來。"
        ],
        "title": "四時田園雜興六十首 晚春田園雜興十二絕 其一○",
        "id": "cd6508a4-6e68-42d7-b700-6155994d31bf"
    },
    {
        "author": "范成大",
        "paragraphs": [
            "烏鳥投林過客稀，前山煙暝到柴扉。",
            "小童一棹舟如葉，獨自編闌鴨陣歸。"
        ],
        "title": "四時田園雜興六十首 晚春田園雜興十二絕 其一一",
        "id": "2144b5e0-51ab-46fa-9d88-062350aac473"
    },
    {
        "author": "范成大",
        "paragraphs": [
            "梅子金黄杏子肥，麥花雪白菜花稀。",
            "日長籬落無人過，惟有蜻蜓蛺蝶飛。"
        ],
        "tags": [
            "四年级下册",
            "宋诗",
            "田园",
            "写景",
            "劳作",
            "夏"
        ],
        "title": "四時田園雜興六十首 夏日田園雜興十二絕 其一",
        "id": "ecba162a-186c-4491-ab57-3cefa4c89438"
    },
    {
        "author": "范成大",
        "paragraphs": [
            "五月江吳麥秀寒，移秧披絮尚衣單。",
            "稻根科斗行如塊，田水今年一尺寬。"
        ],
        "title": "四時田園雜興六十首 夏日田園雜興十二絕 其二",
        "id": "0d24e933-93f8-4386-a242-fd47c6f69991"
    },
    {
        "author": "范成大",
        "paragraphs": [
            "二麥俱秋斗百錢，田家喚作小豐年。",
            "餠爐飯甑無饑色，接到西風熟稻天。"
        ],
        "title": "四時田園雜興六十首 夏日田園雜興十二絕 其三",
        "id": "c8174af7-2676-4eff-82f5-cfc834fab56d"
    },
    {
        "author": "范成大",
        "paragraphs": [
            "百沸繰湯雪湧波，繰車嘈囋雨鳴蓑。",
            "桑姑盆手交相賀，綿繭無多絲繭多。"
        ],
        "title": "四時田園雜興六十首 夏日田園雜興十二絕 其四",
        "id": "4a865807-360b-4597-95f7-eeed1492a61b"
    },
    {
        "author": "范成大",
        "paragraphs": [
            "小婦連宵上絹機，大耆催稅急於飛。",
            "今年幸甚蠶桑熟，留得黄絲織夏衣。"
        ],
        "title": "四時田園雜興六十首 夏日田園雜興十二絕 其五",
        "id": "e2e432da-8aab-4b3a-be8a-e5edf2d318f6"
    },
    {
        "author": "范成大",
        "paragraphs": [
            "下田戽水出江流，高壠翻江逆上溝。",
            "地勢不齊人力盡，丁男長在踏車頭。"
        ],
        "title": "四時田園雜興六十首 夏日田園雜興十二絕 其六",
        "id": "d1346f60-c1c7-45a6-bad8-551a7e4a3c2e"
    },
    {
        "author": "范成大",
        "paragraphs": [
            "晝出耘田夜績麻，村莊兒女各當家。",
            "童孫未解供耕織，也傍桑陰學種瓜。"
        ],
        "tags": [
            "生活",
            "夏天",
            "农村",
            "夏",
            "古诗三百首",
            "小学古诗"
        ],
        "title": "四時田園雜興六十首 夏日田園雜興十二絕 其七",
        "id": "a68459f2-2a61-42ca-9cea-6e32cf3983e6"
    },
    {
        "author": "范成大",
        "paragraphs": [
            "槐葉初勻日氣凉，葱葱鼠耳翠成雙。",
            "三公只得三株看，閒客清陰滿北窗。"
        ],
        "title": "四時田園雜興六十首 夏日田園雜興十二絕 其八",
        "id": "d36dca32-9aa3-42cb-a6da-9755472c168a"
    },
    {
        "author": "范成大",
        "paragraphs": [
            "黄塵行客汗如漿，少住儂家潄井香。",
            "借與門前磐石坐，柳陰亭午正風凉。"
        ],
        "title": "四時田園雜興六十首 夏日田園雜興十二絕 其九",
        "id": "4ee68095-6a33-4a3a-8ff5-9e446ce09dd9"
    },
    {
        "author": "范成大",
        "paragraphs": [
            "千頃芙蕖放棹嬉，花深迷路晚忘歸。",
            "家人暗識船行處，時有驚忙小鴨飛。"
        ],
        "title": "四時田園雜興六十首 夏日田園雜興十二絕 其一○",
        "id": "db491171-d04d-421f-863c-0e7c9639dbce"
    },
    {
        "author": "范成大",
        "paragraphs": [
            "采菱辛苦廢犁鉏，血指流丹鬼質枯。",
            "無力買田聊種水，近來湖面亦收租。"
        ],
        "title": "四時田園雜興六十首 夏日田園雜興十二絕 其一一",
        "id": "c7110217-0238-410f-bf42-3cae96dcd8ec"
    },
    {
        "author": "范成大",
        "paragraphs": [
            "蜩螗千萬沸斜陽，蛙黽無邊聒夜長。",
            "不把癡聾相對治，夢魂爭得到藜牀。"
        ],
        "title": "四時田園雜興六十首 夏日田園雜興十二絕 其一二",
        "id": "8570b5be-b341-4081-85b6-d7b3bc28323f"
    },
    {
        "author": "范成大",
        "paragraphs": [
            "杞菊垂珠滴露紅，兩蛩相應語莎叢。",
            "蟲絲罥盡黄葵葉，寂歷高花側晚風。"
        ],
        "title": "四時田園雜興六十首 秋日田園雜興十二絕 其一",
        "id": "7ec3b245-987f-43b2-b54a-39e8fe0b0bb6"
    },
    {
        "author": "范成大",
        "paragraphs": [
            "朱門巧夕沸歡聲，田舍黄昏靜掩扃。",
            "男解牽牛女能織，不須徼福渡河星。"
        ],
        "title": "四時田園雜興六十首 秋日田園雜興十二絕 其二",
        "id": "2eaf96ad-2796-4d19-9fef-00430d9f6ab5"
    },
    {
        "author": "范成大",
        "paragraphs": [
            "橘蠹如蠶入化機，枝間垂繭似蓑衣。",
            "忽然蛻作多花蝶，翅粉纔乾便學飛。"
        ],
        "title": "四時田園雜興六十首 秋日田園雜興十二絕 其三",
        "id": "d82f557f-5b45-476c-bc54-b9bdba1e554f"
    },
    {
        "author": "范成大",
        "paragraphs": [
            "靜看簷蛛結網低，無端妨礙小蟲飛。",
            "蜻蜓倒挂蜂兒窘，催喚山童爲解圍。"
        ],
        "title": "四時田園雜興六十首 秋日田園雜興十二絕 其四",
        "id": "0f62441b-41a8-4f8d-91c0-c51d563e5456"
    },
    {
        "author": "范成大",
        "paragraphs": [
            "垂成穡事苦艱難，忌雨嫌風更怯寒。",
            "牋訴天公休掠剩，半償私債半輸官。"
        ],
        "title": "四時田園雜興六十首 秋日田園雜興十二絕 其五",
        "id": "52a2a8f6-8294-4acd-88cf-6946c920ffd4"
    },
    {
        "author": "范成大",
        "paragraphs": [
            "秋來只怕雨垂垂，甲子無雲萬事宜。",
            "穫稻畢工隨曬穀，直須晴到入倉時。"
        ],
        "title": "四時田園雜興六十首 秋日田園雜興十二絕 其六",
        "id": "c45320fd-6454-47af-8753-94710ad71ec8"
    },
    {
        "author": "范成大",
        "paragraphs": [
            "中秋全景屬潛夫，棹入空明看太湖。",
            "身外水天銀一色，城中有此月明無。"
        ],
        "tags": [
            "太湖"
        ],
        "title": "四時田園雜興六十首 秋日田園雜興十二絕 其七",
        "id": "bd949e00-15e1-45ca-bf4d-38b31922b2cc"
    },
    {
        "author": "范成大",
        "paragraphs": [
            "新築場泥鏡面平，家家打稻趁霜晴。",
            "笑歌聲裏輕雷動，一夜連枷響到明。"
        ],
        "title": "四時田園雜興六十首 秋日田園雜興十二絕 其八",
        "id": "884bd54b-5d60-47a6-ab46-03fe8d09c8e7"
    },
    {
        "author": "范成大",
        "paragraphs": [
            "租船滿載候開倉，粒粒如珠白似霜。",
            "不惜兩鍾輸一斛，尚贏糠覈飽兒郎。"
        ],
        "title": "四時田園雜興六十首 秋日田園雜興十二絕 其九",
        "id": "97c0933e-8ce6-4671-8a35-e8d0d1eddbb1"
    },
    {
        "author": "范成大",
        "paragraphs": [
            "菽粟瓶罌貯滿家，天教將醉作生涯。",
            "不知新滴堪篘未，今歲重陽有菊花。"
        ],
        "title": "四時田園雜興六十首 秋日田園雜興十二絕 其一○",
        "id": "164837a2-13ac-4742-b7b3-858984213b1e"
    },
    {
        "author": "范成大",
        "paragraphs": [
            "細擣棖虀買鱠魚，西風吹上四腮鱸。",
            "雪鬆酥膩千絲縷，除却松江到處無。"
        ],
        "title": "四時田園雜興六十首 秋日田園雜興十二絕 其一一",
        "id": "db491df6-22de-453a-ac59-fcfc9f8767d3"
    },
    {
        "author": "范成大",
        "paragraphs": [
            "新霜徹曉報秋深，染盡青林作纈林。",
            "惟有橘園風景異，碧叢叢裏萬黄金。"
        ],
        "title": "四時田園雜興六十首 秋日田園雜興十二絕 其一二",
        "id": "d6c1b557-6a77-4335-b0e2-1a4f81dfa313"
    },
    {
        "author": "范成大",
        "paragraphs": [
            "斜日低山片月高，睡餘行藥繞江郊。",
            "霜風掃盡千林葉，閒倚筇枝數鸛巢。"
        ],
        "title": "四時田園雜興六十首 冬日田園雜興十二絕 其一",
        "id": "c8dfffa9-8671-45c3-ba5a-4a92ffd1f84b"
    },
    {
        "author": "范成大",
        "paragraphs": [
            "炙背檐前日似烘，煖醺醺後困蒙蒙。",
            "過門走馬何官職，側帽籠鞭戰北風。"
        ],
        "title": "四時田園雜興六十首 冬日田園雜興十二絕 其二",
        "id": "82908a0a-f936-4be6-8ce4-35615ddc6d48"
    },
    {
        "author": "范成大",
        "paragraphs": [
            "屋上添高一把茅，密泥房壁似僧寮。",
            "從教屋外陰風吼，卧聽籬頭響玉簫。"
        ],
        "title": "四時田園雜興六十首 冬日田園雜興十二絕 其三",
        "id": "e11a4476-1c2c-46ab-b7de-aa897d131612"
    },
    {
        "author": "范成大",
        "paragraphs": [
            "松節然膏當燭籠，凝煙如墨暗房櫳。",
            "晚來拭浄南窗紙，便覺斜陽一倍紅。"
        ],
        "title": "四時田園雜興六十首 冬日田園雜興十二絕 其四",
        "id": "60b189a1-198f-4991-b7c3-e868beac0a46"
    },
    {
        "author": "范成大",
        "paragraphs": [
            "乾高寅缺築牛宮，巵酒豚蹄酹土公。",
            "牯牸無瘟犢兒長，明年添種越城東。"
        ],
        "title": "四時田園雜興六十首 冬日田園雜興十二絕 其五",
        "id": "b84cfd03-92bc-4681-816d-82ffe2ee268c"
    },
    {
        "author": "范成大",
        "paragraphs": [
            "放船閒看雪山晴，風定奇寒晚更凝。",
            "坐聽一篙珠玉碎，不知湖面已成冰。"
        ],
        "title": "四時田園雜興六十首 冬日田園雜興十二絕 其六",
        "id": "b8b1292c-1fb0-4066-91be-2b3964ac001d"
    },
    {
        "author": "范成大",
        "paragraphs": [
            "撥雪挑來踏地菘，味如蜜藕更肥醲。",
            "朱門肉食無風味，只作尋常菜把供。"
        ],
        "title": "四時田園雜興六十首 冬日田園雜興十二絕 其七",
        "id": "5285ac82-74f5-4978-be04-85b225455f0e"
    },
    {
        "author": "范成大",
        "paragraphs": [
            "榾柮無煙雪夜長，地爐煨酒煖如湯。",
            "莫嗔老婦無盤飣，笑指灰中芋栗香。"
        ],
        "title": "四時田園雜興六十首 冬日田園雜興十二絕 其八",
        "id": "9de61ff9-7d69-4d8e-9c41-e15dab67b5c4"
    },
    {
        "author": "范成大",
        "paragraphs": [
            "煮酒春前臘後蒸，一年長饗甕頭清。",
            "廛居何似山居樂，秫米新來禁入城。"
        ],
        "title": "四時田園雜興六十首 冬日田園雜興十二絕 其九",
        "id": "9d890aeb-ff0a-46c8-b8f1-2512dcadb325"
    },
    {
        "author": "范成大",
        "paragraphs": [
            "黄紙蠲租白紙催，皂衣旁午下鄉來。",
            "長官頭腦冬烘甚，乞汝青錢買酒迴。"
        ],
        "title": "四時田園雜興六十首 冬日田園雜興十二絕 其一○",
        "id": "b452e2f4-21f1-4d06-a42d-929b0666be9c"
    },
    {
        "author": "范成大",
        "paragraphs": [
            "探梅公子款柴門，枝北枝南總未春。",
            "忽見小桃紅似錦，却疑儂是武陵人。"
        ],
        "title": "四時田園雜興六十首 冬日田園雜興十二絕 其一一",
        "id": "a9dde7ef-8237-4994-93f5-3643e626b698"
    },
    {
        "author": "范成大",
        "paragraphs": [
            "村巷冬年見俗情，鄰翁講禮拜柴荆。",
            "長衫布縷如霜雪，云是家機自織成。"
        ],
        "title": "四時田園雜興六十首 冬日田園雜興十二絕 其一二",
        "id": "398cbb41-6a75-4f79-8aa7-91e5717d95e8"
    },
    {
        "author": "范成大",
        "paragraphs": [
            "巷南敲板報殘更，街北彈絲行誦經。",
            "已被兩人驚夢斷，誰家風鴿鬭鳴鈴。"
        ],
        "title": "自晨至午起居飲食皆以牆外人物之聲爲節戲書四絕  其一",
        "id": "ddbcd1ed-0a06-495d-aeaa-ccb6619deb70"
    },
    {
        "author": "范成大",
        "paragraphs": [
            "菜市喧時窗透明，餠師叫後藥煎成。",
            "閒居日出都無事，惟有開門掃地聲。"
        ],
        "title": "自晨至午起居飲食皆以牆外人物之聲爲節戲書四絕  其二",
        "id": "49bee6ed-151c-44f9-bc01-367e28874a48"
    },
    {
        "author": "范成大",
        "paragraphs": [
            "北砦教回撾鼓遠，東禪飯熟打鐘頻。",
            "小童三喚先生起，日滿東窗煖似春。"
        ],
        "title": "自晨至午起居飲食皆以牆外人物之聲爲節戲書四絕  其三",
        "id": "80c9367b-a06a-46dd-b5aa-d5245c899601"
    },
    {
        "author": "范成大",
        "paragraphs": [
            "起傍東窗手把書，華顛種種不禁梳。",
            "朝餐欲到須巾裹，已有重來晚市魚。"
        ],
        "title": "自晨至午起居飲食皆以牆外人物之聲爲節戲書四絕  其四",
        "id": "dd6ad6c1-1221-4745-87fc-5fb2fc2d983e"
    },
    {
        "author": "范成大",
        "paragraphs": [
            "燕居故可樂，病卧翻可憐。",
            "身閒儻更健，其人半神仙。",
            "既無揚州鶴，龍鍾任吾年。",
            "南齋深而明，略似西江船。",
            "船中何所有，藥氣雜爐煙。",
            "親朋稀老伴，暫來即飄然。",
            "秋蠅獨戀戀，終朝相撲緣。",
            "霜晴日色濃，窗紙烘春妍。",
            "但愁添眼花，瞑坐聊參禪。",
            "困從定中生，瞢騰夢相牽。",
            "三昧未得力，十魔方現前。",
            "欠伸付一笑，朽腐難琱鎸。",
            "東藍午齋動，風順鐘鼓傳。",
            "家人亦相呼，趣具先生餐。",
            "牛呞能幾何，蟬腹易便便。",
            "此日雖可惜，姑付食與眠。"
        ],
        "title": "舫齋信筆",
        "id": "c22940a1-2b3e-48e8-aa1e-c1ecc3474d52"
    },
    {
        "author": "范成大",
        "paragraphs": [
            "四時變遷翻覆手，百卉於人亦何有。",
            "騷客顛詩亦狂酒，强惜黄花愛重九。",
            "少年習氣似陶公，采采金英滿衣袖。",
            "携壺木末最關情，欹帽風前幾搔首。",
            "饞吻偏憐粽栗香，新衣不管囊萸臭。",
            "貪將節物趁遨頭，肯向賓筵稱病叟。",
            "如今衰颯悟空華，現在去來飛電走。",
            "登臨舊迹如夢斷，觴詠故人多骨朽。",
            "百年長短隨隙駒，萬化陳新直芻狗。",
            "不堪把玩堪一笑，安用歲時歌拊缶。",
            "家人亦復探新篘，插花洗醆爲翁壽。",
            "蒲團困坐眼慵開，莫把故情看老醜。",
            "挽鬚兒女太癡生，更問今年有詩否。"
        ],
        "title": "病中不復問節序四遇重陽既不能登高又不觴客聊書老懷",
        "id": "ad09023d-40c0-46df-9122-e1ce23337ef8"
    },
    {
        "author": "范成大",
        "paragraphs": [
            "好在馳煙路，平生載酒行。",
            "摧藏身久病，契闊歲頻更。",
            "昨夜燈花繞，今朝稻把晴。",
            "出門新夢境，觸目舊詩情。",
            "水遠推篷眩，天寬倚柁驚。",
            "轉灣添繂挽，罨岸併篙撐。",
            "舫後裝兒女，艫前酌弟兄。",
            "醅香新麴嫩，茗味小春輕。",
            "紅皺分霜果，黄蔫撚夕英。",
            "纈林疎露屋，朱閣靜臨城。",
            "桃塢論今昔，楓橋管送迎。",
            "山腰樵擔動，木末酒旗明。",
            "竟日窯煙直，中流塔影橫。",
            "數帆殘照滿，一笛暮江平。",
            "曬網楓邊桁，牽罾柳際棚。",
            "岫雲縈石住，田水穴堤鳴。",
            "過渡牛歸速，穿籬犬吠獰。",
            "魚寒猶作陣，鴈遠更聞聲。",
            "急櫓潮痕出，疎鐘暝色生。",
            "鄰翁欣問訊，逋客愧寒盟。",
            "一昨成歸卧，于今負耦耕。",
            "生涯都塌颯，心曲漫崢嶸。",
            "猿鶴休多怨，菰蓴尚可羹。",
            "藥囊吾厭苦，扶憊且班荆。"
        ],
        "title": "閶門初泛二十四韻",
        "id": "6331e2aa-c14b-4e54-a7a1-64383b002305"
    },
    {
        "author": "范成大",
        "paragraphs": [
            "東君好事惜年華，偏愛荒園野老家。",
            "一任西風管搖落，小春自管數枝花。"
        ],
        "title": "小春海棠來禽",
        "id": "955d0599-ff24-4e0e-b840-41316227b879"
    },
    {
        "author": "范成大",
        "paragraphs": [
            "國絫丁年盛，天開甲觀祥。",
            "黄離增煥炳，赤伏衍明昌。",
            "一日三天見，元辰萬國康。",
            "姿神輝玉裕，德業燦金相。",
            "書聖規宸藻，文心儷漢章。",
            "乾坤參久大，日月並升常。",
            "祖武瞻興慶，親庭拱未央。",
            "晨昏兩慈壺，詩禮一賢王。",
            "道統家傳正，炎圖國本强。",
            "桑弧仍穀旦，銅律又清商。",
            "舊事蘭猗殿，新凉桂子香。",
            "黄華先浥露，青女緩行霜。",
            "史賀星同軌，農歌稼滌場。",
            "與齡占夢帝，多祜叶思皇。",
            "磐石重山固，靈源少海長。",
            "三宮同壽域，歲歲頌無疆。"
        ],
        "title": "丙午東宮壽詩",
        "id": "6333ddd4-be5e-4dd4-91bc-fffb44deacf4"
    },
    {
        "author": "范成大",
        "paragraphs": [
            "寂莫東籬濕露華，依前金靨照泥沙。",
            "世情兒女無高韻，只看重陽一日花。"
        ],
        "title": "重陽後菊花二首  其一",
        "id": "419be60c-372a-4811-801e-f60831dca120"
    },
    {
        "author": "范成大",
        "paragraphs": [
            "過了登高菊尚新，酒徒詩客斷知聞。",
            "恰如退士垂車後，勢利交親不到門。"
        ],
        "title": "重陽後菊花二首  其二",
        "id": "8237ff64-2610-4713-90a8-0065a301bf0b"
    },
    {
        "author": "范成大",
        "paragraphs": [
            "九月奇寒前未聞，巷南巷北無行人。",
            "冥凌盡用大冬手，肯爲歲華留小春。",
            "陰風吹雨作冰屑，駝裘如鐵綿裘折。",
            "可憐籬下木芙蓉，不獨宜霜更宜雪。"
        ],
        "title": "驟寒吟",
        "id": "b7a1180d-dbe2-4e0f-b071-42ef536ef28d"
    },
    {
        "author": "范成大",
        "paragraphs": [
            "狂飈吹小春，刮面劇劍鋩。",
            "雲氣潑濃墨，午窗變曛黄。",
            "六花大如掌，浩蕩來無鄉。",
            "青女正熟睡，不記行新霜。",
            "寒暑故密移，滕巽乃爾狂。",
            "南鄰炭未買，北鄰綿未裝。",
            "敢論酒價湧，束薪逾桂芳。",
            "豈不解蚤計，善舞須袖長。",
            "頻年田薄收，十家九空囊。",
            "被凍知不免，但恨太匆忙。",
            "今朝復何朝，晴色挂屋梁。",
            "人物各解嚴，兒童笑相將。",
            "熙如谷黍溫，免作溝木僵。",
            "兩鄰報無恙，爲汝歌慨慷。"
        ],
        "title": "重陽後半月天氣溫麗忽變奇寒晦日大雪鄉人御冬之計多未辦",
        "id": "3380d14d-33c5-419b-a821-5b04eba2bce7"
    },
    {
        "author": "范成大",
        "paragraphs": [
            "尖斜緇撮似兜鍪，緊護風寒煖白頭。",
            "不解兵前當箭鑿，解令曉枕睡齁齁。"
        ],
        "title": "戲詠絮帽",
        "id": "ec367f93-b1e7-47e9-8b40-50bb1f8f2ecd"
    },
    {
        "author": "范成大",
        "paragraphs": [
            "誰與幽人煖直身，筠籠衝雪送烏薪。",
            "煩君笑領婆歡喜，探借新年五日春。"
        ],
        "title": "雪中送炭與龔養正",
        "id": "fd0653cc-fc30-4f7f-ab59-d7bb10e939e1"
    },
    {
        "author": "范成大",
        "paragraphs": [
            "煖日黄金柳，光風白玉梅。",
            "門闌開壽域，人物滿春臺。"
        ],
        "title": "代門生作立春書門貼子詩四首  其一",
        "id": "65a345a0-792d-4b67-bb6a-7084fcb8c69b"
    },
    {
        "author": "范成大",
        "paragraphs": [
            "有喜何須藥，無塵即是仙。",
            "壺中春日月，聊數八千年。"
        ],
        "title": "代門生作立春書門貼子詩四首  其二",
        "id": "95c832c9-8777-4836-8813-d808c230cf8f"
    },
    {
        "author": "范成大",
        "paragraphs": [
            "草木霑雲露，峰巒近壁奎。",
            "新春行樂處，南北共花溪。"
        ],
        "title": "代門生作立春書門貼子詩四首  其三",
        "id": "3ed00c59-3eff-41f0-b715-e8b5373d60ac"
    },
    {
        "author": "范成大",
        "paragraphs": [
            "日月添書帙，湖山引杖藜。",
            "賸周花甲子，多醉玉東西。"
        ],
        "title": "代門生作立春書門貼子詩四首  其四",
        "id": "de0168d4-1dd7-4533-b342-52a5dd5b08be"
    },
    {
        "author": "范成大",
        "paragraphs": [
            "雪壓關山晝掩扃，故人何事短長亭。",
            "折腰直爲瓶無粟，便腹猶憐笥有經。",
            "牒訴塵埃頭更白，簡編燈火眼終青。",
            "可憐東壁輝光外，寥落江湖處士星。"
        ],
        "title": "送聞人伯卿赴銅陵",
        "id": "97ad5c73-0e3a-499b-aae1-6f01842a3450"
    },
    {
        "author": "范成大",
        "paragraphs": [
            "雪花來無時，入春遂三作。",
            "冰柱凍不解，去地纔一握。",
            "東風畏奇寒，未敢破梅萼。",
            "已僵員嶠蠶，那問紇干雀。",
            "萬徑無行蹤，扣戶驚剝啄。",
            "故人竹葉舟，歲晚夢漂泊。",
            "自云饑所驅，豈不念丘壑。",
            "經誼金華省，文采石渠閣。",
            "平生百未試，墨綬嚇猿鶴。",
            "取舍一熊掌，得喪兩蝸角。",
            "不嫌干進鈍，俯仰無愧怍。",
            "低回簿書叢，萬卷無處著。",
            "惜哉小舉袖，負此不龜藥。",
            "頗聞江臯縣，訟簡民氣樂。",
            "政成松竹林，詁訓緝家學。",
            "廼翁力菑畬，待子收播穫。",
            "三年此書出，衆說眇螢爝。",
            "持歸許窺觀，慰我久離索。",
            "今朝雲潑墨，霰雨縱橫落。",
            "檣竿挽不住，帆峭北風惡。",
            "難忘昆弟語，易散清夜酌。",
            "匆匆別知賦，掩涕倚郛郭。"
        ],
        "title": "重送伯卿",
        "id": "4ce23cd2-8604-4996-8262-0f73cecee0dc"
    },
    {
        "author": "范成大",
        "paragraphs": [
            "天平船子過華亭，舍衛城中次第行。",
            "留取鉢盂歸院洗，東巖新出一泉清。"
        ],
        "title": "送壽老往雲間行化",
        "id": "e5602bde-95e5-4dce-944d-b319b490bab6"
    },
    {
        "author": "范成大",
        "paragraphs": [
            "昔人重遠行，供帳餞出祖。",
            "矧今燕嘉賓，宜有贈行語。",
            "府公文章公，青紫拾芥取。",
            "聯翩二百言，字字勸稽古。",
            "戒之書魚蠹，勉以雲鵬舉。",
            "作霖要實用，洗兵嫌不武。",
            "諸生承意氣，脫迹蛻農圃。",
            "明年一聲雷，幽蟄起平楚。",
            "班行入鵷鷺，榜貼綴龍虎。",
            "回頭謝府公，公言非漫與。",
            "府公亦廟廊，來蒞瓊林俎。",
            "千載吳趨行，愁絕白紵舞。",
            "我聞有此作，病卧嗟未睹。",
            "今晨梅驛動，副墨到衡宇。",
            "調高瑟音希，芒寒劍光吐。",
            "誰云鹿鳴廢，正頼廣微補。",
            "當年羣玉會，方賀肅飆羽。",
            "倡酬久寂寞，邂逅相勞苦。",
            "世故萬浮雲，交情一舊雨。",
            "誰當將詩壇，君實東道主。"
        ],
        "title": "次韻知府王仲行尚書鹿鳴燕古風",
        "id": "f1303f06-baec-43f5-8af8-e9e6b19eafe8"
    },
    {
        "author": "范成大",
        "paragraphs": [
            "簷冰低挂闌角，隙雪斜侵坐隅。",
            "春後一寒如此，梅花有信來無。"
        ],
        "title": "苦寒六言",
        "id": "50e2a42d-5e9c-472c-8f23-1c0bf982e8fd"
    },
    {
        "author": "范成大",
        "paragraphs": [
            "暖閤無人到，寒枝爲我橫。",
            "情鍾吹蕊破，靜極覺香生。",
            "老去魂休斷，春來眼且明。",
            "逃禪時索笑，百匝傍窗行。"
        ],
        "title": "丁未春日瓶中梅殊未開二首  其一",
        "id": "c94a9acd-98ab-47cd-b953-2eed52c48c80"
    },
    {
        "author": "范成大",
        "paragraphs": [
            "夜雪臘前凍，朝陽春後蘇。",
            "人憐疎蕊瘦，花笑病翁臞。",
            "露白能多少，尋春似有無。",
            "詩催全不力，煮水換銅壺。"
        ],
        "title": "丁未春日瓶中梅殊未開二首  其二",
        "id": "75322c53-b23c-44fa-89c1-1119566ac3f6"
    },
    {
        "author": "范成大",
        "paragraphs": [
            "園林籬落凍芳塵，南北枝間玉蕊皴。",
            "風袂挽香雖淡薄，月窗橫影已精神。",
            "雪霜春事年年晚，今古詩情日日新。",
            "鐵石如翁猶索句，真成嚼蠟對橫陳。"
        ],
        "title": "再題瓶中梅花",
        "id": "be7117fd-5eac-44a1-acf5-f13e513fe682"
    },
    {
        "author": "范成大",
        "paragraphs": [
            "館娃宮殿壓雲頭，自昔登臨隘九州。",
            "雪浪長風三萬頃，蒼煙古木二千秋。",
            "賓僚誰伴作詩苦，父老競傳敷政優。",
            "想見歸驂穿夜市，月邊燈火滿西樓。"
        ],
        "title": "王仲行尚書錄示近詩聞今日勸農靈巖次韻紀事",
        "id": "08bdcf66-64a7-44b8-a744-b6921b50542d"
    },
    {
        "author": "范成大",
        "paragraphs": [
            "神仙懶學古浮丘，祖意慵參老趙州。",
            "四壁塵埃心似水，一生風露鬢先秋。",
            "病衰謹謝吳中客，技拙甘同楚國優。",
            "斥鷃蓬蒿元自足，世間何必卧高樓。"
        ],
        "title": "仲行再示新句復次韻述懷",
        "id": "8b62b3e0-1c6b-4c98-81e2-11b03d1d5776"
    },
    {
        "author": "范成大",
        "paragraphs": [
            "萬壑斷流冰塞川，千巖森玉雪漫天。",
            "匆匆葉縣雙鳬舄，換却山陰訪戴船。"
        ],
        "title": "李子永赴溧水過吳訪別戲書送之  其一",
        "id": "1903ff8c-2770-4ac9-84d6-90400ba191e4"
    },
    {
        "author": "范成大",
        "paragraphs": [
            "犯寒書劍出春蘿，風雪橋邊得句多。",
            "牒訴繽紛似煙海，梅花時節奈君何。"
        ],
        "title": "李子永赴溧水過吳訪別戲書送之  其二",
        "id": "6046b1f0-6621-42be-9417-42fdfbb36b7b"
    },
    {
        "author": "范成大",
        "paragraphs": [
            "乖氣肆行傷好春，十家九空寒螿呻。",
            "陰陽何者强作孽，天地豈其真不仁。",
            "去臘奇寒衾似鐵，連年薄熱甑生塵。",
            "疲甿憊矣可更病，我作此詩當感神。"
        ],
        "title": "民病春疫作詩憫之",
        "id": "11fd2aa1-df4f-4bc8-9c75-4e84f89f19de"
    },
    {
        "author": "范成大",
        "paragraphs": [
            "縱敵稽山禍已胎，垂涎上國更荒哉。",
            "不知養虎自遺患，只道求魚無後災。",
            "夢見梧桐生後圃，眼看麋鹿上高臺。",
            "千齡只有忠臣恨，化作濤江雪浪堆。"
        ],
        "title": "題夫差廟",
        "id": "1cd0095d-f2ed-4e28-a421-5014306aa0ee"
    },
    {
        "author": "范成大",
        "paragraphs": [
            "閒門冷落靜無譁，小閣簾幃密自遮。",
            "日晚課程丹竈火，夜深光景佛燈花。",
            "人生寧有病連歲，身世略如僧在家。",
            "步屧尋春非老伴，任教風雨喚雷車。"
        ],
        "title": "翻襪菴夜坐聞雨",
        "id": "e129ec49-5f84-4450-b371-c0ba56bc2aaa"
    },
    {
        "author": "范成大",
        "paragraphs": [
            "憨憨與世共兒嬉，兀兀從人笑我癡。",
            "閒裏事忙晴晒藥，靜中機動夜爭棋。",
            "心情詩卷無佳句，時節梅花有好枝。",
            "熟睡覺來何所欠，氈根香軟飯流匙。"
        ],
        "title": "睡起",
        "id": "41f13bea-86b3-4004-a237-1adb876533e2"
    },
    {
        "author": "范成大",
        "paragraphs": [
            "芳春隨分到貧家，兒女多情惜歲華。",
            "聊爲海棠修故事，去年燈燭去年花。"
        ],
        "title": "賞海棠三絕  其一",
        "id": "e18ad450-1863-4f99-9fba-ae5f72b5d6e8"
    },
    {
        "author": "范成大",
        "paragraphs": [
            "燭光花影兩相宜，占斷風光二月時。",
            "但得常如妃子醉，何妨獨欠少陵詩。"
        ],
        "title": "賞海棠三絕  其二",
        "id": "bbdaab0c-803f-49b1-911d-b77b1f0cd123"
    },
    {
        "author": "范成大",
        "paragraphs": [
            "憶向宣華夜倚闌，花光妍煖月光寒。",
            "如今蹋颯嫌風露，且只銅瓶滿插看。"
        ],
        "title": "賞海棠三絕  其三",
        "id": "ba54f3dd-1ce9-4c97-8c33-58c3295b6c44"
    },
    {
        "author": "范成大",
        "paragraphs": [
            "雲日初收破柱雷，小窗坐穩興悠哉。",
            "燻爐花氣朝酲解，茶鼎松風午夢迴。",
            "謝客門闌風動竹，惜春時節雨肥梅。",
            "畫船破浪亦一快，聞道湖光如潑醅。"
        ],
        "title": "午窗遣興家人謀過石湖",
        "id": "62bbf541-08f9-4e33-8fae-3d189a8b8ffb"
    },
    {
        "author": "范成大",
        "paragraphs": [
            "水綠鷗邊漲，天青雁外晴。",
            "柳堤隨草遠，麥隴带桑平。",
            "白道吳新郭，蒼煙越故城。",
            "稍聞鷄犬閙，僮僕想來迎。"
        ],
        "title": "將至石湖道中書事",
        "id": "6620b251-4338-4286-9314-b3d29991f4f0"
    },
    {
        "author": "范成大",
        "paragraphs": [
            "春事日以闌，暑陰正清美。",
            "拖筇入林下，秀綠照衣袂。",
            "盧橘梅子黄，櫻桃桑椹紫。",
            "荷依浪花顫，筍破苔色起。",
            "風日收宿陰，物色有新意。",
            "鄰曲知我歸，爭來問何似。",
            "病惱今有無，加飯日能幾。",
            "掀髯謝父老，衰雪已如此。"
        ],
        "title": "三月十六日石湖書事三首  其一",
        "id": "aa4e42d2-9266-4a02-bd53-3de9422a2d20"
    },
    {
        "author": "范成大",
        "paragraphs": [
            "種木二十年，手開南野荒。",
            "苒苒新歲月，依依舊林塘。",
            "汙萊擅下濕，岑蔚驕衆芳。",
            "菱母尚能瘦，竹孫如許長。",
            "憶初學圃時，刀笠冒風霜。",
            "今茲百不堪，裹帽人扶將。",
            "龍鍾數能來，猶勝兩相忘。"
        ],
        "title": "三月十六日石湖書事三首  其二",
        "id": "8dae0620-d608-4f39-9ac7-b75c7371d461"
    },
    {
        "author": "范成大",
        "paragraphs": [
            "湖光明可鑑，山色浄如沐。",
            "閒心愜舊觀，愁眼快奇矚。",
            "依然北窗下，凝塵滿書簏。",
            "訪我烏皮几，拂我青氈褥。",
            "荒哉賦遠遊，幸甚遂初服。",
            "老紅餞餘春，衆綠自幽馥。",
            "好風吹晚晴，斜照入疎竹。",
            "兀坐胎息勻，不覺清夢熟。"
        ],
        "title": "三月十六日石湖書事三首  其三",
        "id": "debf0e6d-3778-4ded-b563-33828eecab8a"
    },
    {
        "author": "范成大",
        "paragraphs": [
            "作字腕中百斛，吟詩天外片心。",
            "習氣吹劍一吷，病軀垂堂千金。"
        ],
        "title": "或勸病中不宜數親文墨醫亦歸咎題四絕以自戒末篇又以解嘲  其一",
        "id": "4f2ac814-70ce-482a-ab9a-bb2bf9097917"
    },
    {
        "author": "范成大",
        "paragraphs": [
            "意馬場中汗血，隙駒影裏心灰。",
            "吉蠲筆墨安用，付與蛛絲壁煤。"
        ],
        "title": "或勸病中不宜數親文墨醫亦歸咎題四絕以自戒末篇又以解嘲  其二",
        "id": "4f9d8d66-860b-4c45-bf31-119a68f2e60e"
    },
    {
        "author": "范成大",
        "paragraphs": [
            "詩成徒能泣鬼，博塞未必亡羊。",
            "剛將妄言綺語，認作錦心繡腸。"
        ],
        "title": "或勸病中不宜數親文墨醫亦歸咎題四絕以自戒末篇又以解嘲  其三",
        "id": "ca7373ef-5eef-4a8c-adea-6144ad6138d4"
    },
    {
        "author": "范成大",
        "paragraphs": [
            "師熸尚合餘燼，羹熱休吹冷虀。",
            "解酲縱無五斗，且復月攘一鷄。"
        ],
        "title": "或勸病中不宜數親文墨醫亦歸咎題四絕以自戒末篇又以解嘲  其四",
        "id": "a4f7a871-13e5-4d16-966a-ee25ec68a141"
    },
    {
        "author": "范成大",
        "paragraphs": [
            "塵埃波浪幾東西，歸去丹瓢挂杖藜。",
            "戊己爐中真造化，功成分我一刀圭。"
        ],
        "title": "送遂寧何道士自潭湘歸蜀  其一",
        "id": "75a17282-4115-4d30-a02a-eff4887a6af1"
    },
    {
        "author": "范成大",
        "paragraphs": [
            "書劍飄然席未溫，火雲撲地暑煙昏。",
            "山黄水濁湖南路，竹月荷風憶范村。"
        ],
        "title": "送遂寧何道士自潭湘歸蜀  其二",
        "id": "c05b184f-e4d8-4a3c-9611-69239042f0ba"
    },
    {
        "author": "范成大",
        "paragraphs": [
            "三伏熏蒸四大愁，暑中方信此生浮。",
            "歲華過半休惆悵，且對西風賀立秋。"
        ],
        "title": "立秋二絕  其一",
        "id": "87ed2c96-09cf-4c6d-b540-98040766969b"
    },
    {
        "author": "范成大",
        "paragraphs": [
            "折枝楸葉起園瓜，赤小如珠嚥井花。",
            "洗濯煩襟酬節物，安排笑口問生涯。"
        ],
        "title": "立秋二絕  其二",
        "id": "166734ef-656f-4f16-a308-5ee99d860f45"
    },
    {
        "author": "范成大",
        "paragraphs": [
            "立秋之雷損萬斛，吳儂記此占年穀。",
            "汰哉豐隆無藉在，政用此時鳴孛轆。",
            "向來夏旱連三月，吁嗟上訴聲滿屋。",
            "訟風未憖復占雷，助魃爲妖天更酷。",
            "我雖閒寂忝祠史，家請官供尚倉粟。",
            "塵甑貧交滿目前，卒歲將何救枵腹。",
            "但願吳儂言不驗，共割黄雲炊白玉。",
            "天人遠近叵戲論，禆竈安能尸禍福。"
        ],
        "title": "秋雷歎",
        "id": "5dba7d44-0136-4b43-88db-9f8cbf57d520"
    },
    {
        "author": "范成大",
        "paragraphs": [
            "萬里山巔與水涯，春風招看杏園花。",
            "向來科第直溷子，此去文章應滿家。",
            "休學遊仙窮越巂，且從知己控褒斜。",
            "南樓東望當思我，藥裹堆中兩鬢華。"
        ],
        "title": "用漢中帥閻才元侍郎韻送樊子南西歸兼呈侍郎",
        "id": "90865109-ef68-4bc3-8422-b8f507277b1e"
    },
    {
        "author": "范成大",
        "paragraphs": [
            "仙山草木鎖卿雲，不到花平不離塵。",
            "十丈牡丹如錦蓋，人間姚魏却爭春。"
        ],
        "title": "書樊子南遊西山二記後 牡丹瓶",
        "id": "cb7403c8-c4c1-46ca-b53b-dee6aa617577"
    },
    {
        "author": "范成大",
        "paragraphs": [
            "春晚娑羅百葉開，仙翁精舍長蓬萊。",
            "朝元未罷門深閉，不管人間有客來。"
        ],
        "title": "書樊子南遊西山二記後 大面",
        "id": "ba92321c-3240-4db3-9bcd-58a0ad180302"
    },
    {
        "author": "范成大",
        "paragraphs": [
            "二十三年再入山，此山於我有前緣。",
            "時人不用憐衰病，天與丹房一線泉。"
        ],
        "title": "題天平壽老方丈",
        "id": "f95e577b-e41f-4a9d-b524-e995544fd293"
    },
    {
        "author": "范成大",
        "paragraphs": [
            "訪舊光陰二十年，殘僧相對兩依然。",
            "木蘭已老無花發，石竹依前有麝眠。",
            "萬戶直須龜手藥，一龕何用買山錢。",
            "從今半座須分我，共說昏昏一覺禪。"
        ],
        "title": "再遊天平有懷舊事且得卓菴之處呈壽老",
        "id": "f636fecd-c44b-40d7-ab20-b16c1c8b8cf5"
    },
    {
        "author": "范成大",
        "paragraphs": [
            "家山隨處可行楸，荷鍤携壺似醉劉。",
            "縱有千年鐵門限，終須一箇土鏝頭。",
            "三輪世界猶灰劫，四大形骸强首丘。",
            "螻蟻烏鳶何厚薄，臨風拊掌菊花秋。"
        ],
        "title": "重九日行營壽藏之地",
        "id": "aade4c8a-30ed-4b60-a1bc-218bc14d18d6"
    },
    {
        "author": "范成大",
        "paragraphs": [
            "密邇松楸地一隅，會心何必問青烏。",
            "亢宗雖愧鎮公子，沒世尚從先大夫。",
            "京兆漢阡賢問望，邢山鄭冢儉規模。",
            "家庭遺訓焄蒿在，不學邠卿畫古圖。"
        ],
        "title": "得壽藏於先隴之傍俯酬素願感慨交懷",
        "id": "eb07d842-9a23-4141-b86c-4553f2b4db9e"
    },
    {
        "author": "范成大",
        "paragraphs": [
            "萬象當樓黼繡張，闌干一士立蒼茫。",
            "雲堆不動山深碧，星出無多月淡黄。",
            "宿鳥盡時猶數點，歸鴻驚處更斜行。",
            "松陵政有鱸魚上，安得長竿坐釣航。"
        ],
        "title": "晚登木瀆小樓",
        "id": "3cf613aa-1703-46b2-a58a-1da437cf7ca7"
    },
    {
        "author": "范成大",
        "paragraphs": [
            "昨夜新霜冷釣磯，綠荷消瘦碧蘆肥。",
            "一江秋色無人問，盡屬風標兩雪衣。"
        ],
        "title": "題秋鷺圖",
        "id": "964ca757-0640-45eb-b8a6-a5cbc3721b02"
    },
    {
        "author": "范成大",
        "paragraphs": [
            "再入庭闈再入山，偷閒百日了金丹。",
            "他年拔宅上升後，休道使親忘我難。"
        ],
        "title": "送蘇秀才歸永嘉  其一",
        "id": "63df0336-1c9e-4230-8382-afbb2f4e378f"
    },
    {
        "author": "范成大",
        "paragraphs": [
            "大道凝神術養形，形神俱煉始功成。",
            "勸君觀妙還觀徼，先作頑仙地上行。"
        ],
        "title": "送蘇秀才歸永嘉  其二",
        "id": "00ace72a-8f1a-45a5-92e7-2bdbd4066f48"
    },
    {
        "author": "范成大",
        "paragraphs": [
            "有赫題期盛，無疆嗣歷昌。",
            "中興歸濬哲，重慶啟元良。",
            "兩亥開基遠，三丁系統長。",
            "帝咨同物瑞，人卜降年祥。",
            "離日融雙照，乾天秉少陽。",
            "晨昏周內寢，詩禮舜巖廊。",
            "極右辰居煥，心前火德光。",
            "與齡偕聖父，德壽協虛皇。",
            "銅律風占兌，瑶山樂奏商。",
            "蓂芳鄰五位，菊色麗中央。",
            "視膳斑衣拱，傳觴玉契將。",
            "宸楓霜獻葉，仙桂月輸香。",
            "薰炷爭延祝，吟牋曷讚揚。",
            "形容仁與孝，步障有雲章。"
        ],
        "title": "東宮壽詩",
        "id": "7535c3a2-3b8d-44ee-a6e3-65862a52d5cc"
    },
    {
        "author": "范成大",
        "paragraphs": [
            "杏園耆舊如晨星，白頭相對眼故青。",
            "奉常禮樂照東蜀，十年清名留漢廷。",
            "蜀人減估天恩厚，高議清陰猶記否。",
            "邇來聞道更蠲除，此段始終君一手。",
            "歸見岷峨無愧詞，父老笑迎還歎咨。",
            "賈生未可去宣室，屯膏一州誰謂宜。",
            "魏闕江湖關出處，招頭不用催鳴櫓。",
            "遥知夢境尚京塵，啞咤滿船聞魯語。"
        ],
        "title": "送同年朱師古龍圖赴潼川",
        "id": "d44a752c-f4b6-4ad8-9274-e6a8de9285b8"
    },
    {
        "author": "范成大",
        "paragraphs": [
            "學射春山萬歲湖，牙門列騎卷平蕪。",
            "如今黄土原邊夢，猶識呼鷹嗾犬圖。"
        ],
        "title": "題趙希遠案鷹圖",
        "id": "a7195842-8898-4146-b4bd-a4af0c7e8452"
    },
    {
        "author": "范成大",
        "paragraphs": [
            "道場山麓接何山，影落苕溪浸碧瀾。",
            "只欠荷花三十里，橛頭船上把漁竿。"
        ],
        "title": "題米元暉吳興山水橫卷",
        "id": "7c39fc2e-2f30-40a9-b7ea-aaf6f6f060b5"
    },
    {
        "author": "范成大",
        "paragraphs": [
            "萬夫陻水水乾源，障斷江湖極目天。",
            "秋潦灌河無洩處，眼看漂盡小家田。"
        ],
        "title": "圍田歎四絕  其一",
        "id": "df43b4ea-dace-49dc-999e-85185721bb4a"
    },
    {
        "author": "范成大",
        "paragraphs": [
            "山邊百畝古民田，田外新圍截半川。",
            "六七月間天不雨，若爲車水到山邊。"
        ],
        "title": "圍田歎四絕  其二",
        "id": "c28c5960-3c6f-43d0-a5a7-df0073ae03eb"
    },
    {
        "author": "范成大",
        "paragraphs": [
            "壑鄰罔利一家優，水旱無妨衆戶愁。",
            "浪說新收若干稅，不知逋失萬新收。"
        ],
        "title": "圍田歎四絕  其三",
        "id": "f17159ef-f604-4808-b137-042b3fe2f7db"
    },
    {
        "author": "范成大",
        "paragraphs": [
            "臺家水利有科條，膏潤千年廢一朝。",
            "安得能言兩黄鵠，爲君重唱復陂謠。"
        ],
        "title": "圍田歎四絕  其四",
        "id": "1bafb418-d768-49e8-b3d2-276b1d19f5ae"
    },
    {
        "author": "范成大",
        "paragraphs": [
            "氈芋凝酥敵少城，土藷割玉勝南京。",
            "合和二物歸藜糝，新法儂家骨董羹。"
        ],
        "title": "素羹",
        "id": "4c653326-d12e-48ae-a48f-60e8012b48df"
    },
    {
        "author": "范成大",
        "paragraphs": [
            "燭花垂穗伴空齋，心事如灰入壯懷。",
            "老倦更闌惟熟睡，任他疎雨滴空階。"
        ],
        "title": "夜雨",
        "id": "e7fb8de1-0861-452f-98bb-3ae3c83f43b1"
    },
    {
        "author": "范成大",
        "paragraphs": [
            "菰蒲聲裏荻花乾，鷺立江天水鏡寬。",
            "畫不能成詩不到，筆端無處著荒寒。"
        ],
        "title": "野景",
        "id": "7f616373-d0e4-434f-92b2-88b82b292613"
    },
    {
        "author": "范成大",
        "paragraphs": [
            "節物閒門裏，人情老境中。",
            "雁聲凌急雨，燈影戰斜風。",
            "糟䤑新醅白，柴錐軟火紅。",
            "家人忺夜話，我已困蒙茸。"
        ],
        "title": "除夜地爐書事",
        "id": "993844b0-f823-4557-bf33-2be91cd56d43"
    },
    {
        "author": "范成大",
        "paragraphs": [
            "元日兼春日，霜寒又雪寒。",
            "併煩傳菜手，同捧頌椒盤。",
            "疊膝稀穿履，扶頭懶正冠。",
            "五年如此度，寧得諱衰殘。"
        ],
        "title": "元日立春感歎有作二首  其一",
        "id": "751baacd-c201-4f4a-a2b8-9d0f27b446a3"
    },
    {
        "author": "范成大",
        "paragraphs": [
            "元日兼春日，閒身是老身。",
            "行年申直戊，交運丑支辛。",
            "豈敢綦安佚，聊希刮鈍屯。",
            "童兒看書戶，把筆已如神。"
        ],
        "title": "元日立春感歎有作二首  其二",
        "id": "9640eaa8-7852-4838-abbd-73215d41cc1d"
    },
    {
        "author": "范成大",
        "paragraphs": [
            "雲雷縈带古文章，子子孫孫永奉常。",
            "辛苦勒銘成底事，如今流落管燒香。"
        ],
        "title": "古鼎作香爐",
        "id": "4b49cf9e-f5d6-4bf2-9f90-f4206d9e6678"
    },
    {
        "author": "范成大",
        "paragraphs": [
            "揑目華中影現身，有爲皆妄懶方真。",
            "已甘搰搰勤爲圃，休向滔滔苦問津。",
            "書至五千空拄腹，錢非十萬不通神。",
            "君看汗簡沉碑者，隨水隨風幾窖塵。"
        ],
        "title": "偶書",
        "id": "df369e76-7f35-47a0-8d90-f866b3293ee0"
    },
    {
        "author": "范成大",
        "paragraphs": [
            "紹運鍾陽九，興王撫半千。",
            "斷鼇媧立極，翔鳳漢中天。",
            "宵旰三星紀，希夷十閏年。",
            "聲容彌宇宙，浯石不勝鎸。"
        ],
        "title": "太上皇帝靈駕發引輓歌詞六首  其一",
        "id": "7d5106fb-d610-4feb-9d7b-4461fb5856ba"
    },
    {
        "author": "范成大",
        "paragraphs": [
            "自將吳津騎，誰嬰泰一鋒。",
            "旄頭連夜落，京觀隔江封。",
            "舞武三成備，書文九譯重。",
            "修攘遺策在，嗣聖續車攻。"
        ],
        "title": "太上皇帝靈駕發引輓歌詞六首  其二",
        "id": "3194c8ce-8abb-4f81-8e03-c733be0fabb2"
    },
    {
        "author": "范成大",
        "paragraphs": [
            "簫勺妖氛靜，甄陶叶氣還。",
            "春回慈殿駕，天作祐陵山。",
            "開闢風雲慘，登平日月閒。",
            "艱難雖獨瘠，壽域徧人間。"
        ],
        "title": "太上皇帝靈駕發引輓歌詞六首  其三",
        "id": "7e6009a8-fb7c-477b-931f-989c3105bf14"
    },
    {
        "author": "范成大",
        "paragraphs": [
            "傳聖家人禮，凝神象帝先。",
            "勳華今曆數，汾社古山川。",
            "衆父尊歸父，中天更有天。",
            "壽宮何所厭，亟上白雲仙。"
        ],
        "title": "太上皇帝靈駕發引輓歌詞六首  其四",
        "id": "a95d1375-3fac-465a-a210-0b3e896cd380"
    },
    {
        "author": "范成大",
        "paragraphs": [
            "帝業雖天廣，皇心本谷虛。",
            "神應游混沌，夢不返華胥。",
            "挍德難涯涘，銘功總緒餘。",
            "誰能言大道，第入四墳書。"
        ],
        "title": "太上皇帝靈駕發引輓歌詞六首  其五",
        "id": "387d06f1-a23f-4f4d-9606-21f61718c83c"
    },
    {
        "author": "范成大",
        "paragraphs": [
            "文德堯新廟，威靈禹舊山。",
            "海門賓羽衛，地軸啟雲關。",
            "無路攀仙駕，當年拱聖顔。",
            "小臣衰疾淚，空望帝鄉潸。"
        ],
        "title": "太上皇帝靈駕發引輓歌詞六首  其六",
        "id": "e7e104ba-ed3a-4b7d-b64f-3ddd69d6fac8"
    },
    {
        "author": "范成大",
        "paragraphs": [
            "身濟投艱業，時乘撥亂機。",
            "荆榛荒帳殿，風雨頮戎衣。",
            "有日臨黄道，無星彗紫微。",
            "至今淮海上，猶詠六龍飛。"
        ],
        "title": "別擬太上皇帝輓歌詞六首  其一",
        "id": "76c67722-c0a9-4928-a08c-85a61cf7ee18"
    },
    {
        "author": "范成大",
        "paragraphs": [
            "大孝天孚佑，精誠敵可摧。",
            "龍輴遷座至，騩馭及泉回。",
            "永祐千章木，慈寧萬壽杯。",
            "古今無此事，絕德詔方來。"
        ],
        "title": "別擬太上皇帝輓歌詞六首  其二",
        "id": "a3263d32-2ebf-481f-bb7d-f5920c3d2cc2"
    },
    {
        "author": "范成大",
        "paragraphs": [
            "斂福開皇極，儲祥握赤符。",
            "寇降千猰貐，胡拜兩單于。",
            "洗甲民安枕，垂衣國覆盂。",
            "有生何以報，壽域亙綿區。"
        ],
        "title": "別擬太上皇帝輓歌詞六首  其三",
        "id": "54605094-c960-492b-961c-82b1074db54a"
    },
    {
        "author": "范成大",
        "paragraphs": [
            "與子傳神器，承家得聖人。",
            "階庭天下養，壺嶠海中春。",
            "四葉斑衣樂，三加玉冊新。",
            "壽宮如帝所，何必上霄晨。"
        ],
        "title": "別擬太上皇帝輓歌詞六首  其四",
        "id": "f0cf7838-8e6a-4af3-aeff-639dfa1c7135"
    },
    {
        "author": "范成大",
        "paragraphs": [
            "舞羽修文後，投歌講藝時。",
            "天章雲漢麗，國典日星垂。",
            "麟絕仲尼筆，猿啼神禹碑。",
            "傷心河洛水，無處問龍龜。"
        ],
        "title": "別擬太上皇帝輓歌詞六首  其五",
        "id": "ad02c746-a692-4c04-9b20-8bf5098d6e2f"
    },
    {
        "author": "范成大",
        "paragraphs": [
            "甫賀蠅傳赦，俄驚鶴馭風。",
            "首山銅鼎就，前殿玉巵空。",
            "日豈揮戈及，天無鍊石功。",
            "如何千萬壽，不待九齡終。"
        ],
        "title": "別擬太上皇帝輓歌詞六首  其六",
        "id": "8077bd8a-3d13-4ac8-81ba-a8f15dd2495e"
    },
    {
        "author": "范成大",
        "paragraphs": [
            "南國春深雁欲回，湘江花浪一帆開。",
            "知君不爲驂鸞去，直爲淵明五斗來。"
        ],
        "title": "送許耀卿監丞同年赴靜江倅四絕  其一",
        "id": "e7c6c67b-5297-498d-9af9-d34270054324"
    },
    {
        "author": "范成大",
        "paragraphs": [
            "羅带江流碧玉峰，舊游如夢一星終。",
            "煩披蘚石尋題字，定有人能記此翁。"
        ],
        "title": "送許耀卿監丞同年赴靜江倅四絕  其二",
        "id": "64731af3-4105-446f-a513-83ddad67d08f"
    },
    {
        "author": "范成大",
        "paragraphs": [
            "鴈塔交親比斷金，故人歲晚更情深。",
            "只今不隔同年面，想見青雲異日心。"
        ],
        "title": "送許耀卿監丞同年赴靜江倅四絕  其三",
        "id": "9d479d95-d9a6-41fc-8201-73a4cd03ed3a"
    },
    {
        "author": "范成大",
        "paragraphs": [
            "官塗真有上竿魚，玉筍翻乘別駕車。",
            "聞道留行有公論，從今日日看除書。"
        ],
        "title": "送許耀卿監丞同年赴靜江倅四絕  其四",
        "id": "dd615bcb-e075-490b-ac53-25cafba77035"
    },
    {
        "author": "范成大",
        "paragraphs": [
            "齋祠難著野衣冠，旋贖金章始見閒。",
            "台架塵侵毬路暗，花書墨漬笏頭斑。",
            "當年馹騎傳呼賜，此日村童拂拭還。",
            "若比前廳荒驛舍，見存猶可一開顔。"
        ],
        "title": "次韻虞子建見咍贖带作醮  其一",
        "id": "89439085-9faf-477b-a43e-02158cc631e3"
    },
    {
        "author": "范成大",
        "paragraphs": [
            "兒女傳觀省見稀，病身聊復借光輝。",
            "莫嫌憔悴沈腰瘦，且喜間關秦璧歸。",
            "不是典來還酒債，亦非將去換蓑衣。",
            "塵魚甑釜時相阨，微汝誰能爲解圍。"
        ],
        "title": "次韻虞子建見咍贖带作醮  其二",
        "id": "fee52f2f-8f2c-41cd-add4-66293fbb6532"
    },
    {
        "author": "范成大",
        "paragraphs": [
            "村村籬落總新修，處處田疇盡有秋。",
            "一段農家好風景，稻堆高出屋山頭。"
        ],
        "title": "顔橋道中",
        "id": "02753567-523b-45bf-8078-257166ce6c7f"
    },
    {
        "author": "范成大",
        "paragraphs": [
            "村北村南打稻聲，竹輿隨處款柴荆。",
            "斜陽倒景天如醉，明日山行更好晴。"
        ],
        "title": "上沙舍舟",
        "id": "b358fca7-e7a1-49ca-81ca-661b516c66d5"
    },
    {
        "author": "范成大",
        "paragraphs": [
            "五更潮落水鳴船，霜送新寒到枕邊。",
            "報道霧收紅日上，野翁猶蓋短篷眠。"
        ],
        "title": "宿閶門",
        "id": "1f25f13e-0935-4234-8444-d670f5a4ec91"
    },
    {
        "author": "范成大",
        "paragraphs": [
            "水上晴雲綵蝀橫，許多蜂蝶趁船行。",
            "漁樵引入新花塢，兒女扶登小錦城。",
            "艷粉發粧朝日麗，濕紅浮影晚波清。",
            "誰知搖落霜林畔，一段韶光畫不成。"
        ],
        "title": "携家石湖賞拒霜",
        "id": "ba469d9a-c789-4fca-ac91-07f3acbefb90"
    },
    {
        "author": "范成大",
        "paragraphs": [
            "屋角靜突兀，雲氣低鴻濛。",
            "殘葉颭疎雨，孤花側淒風。",
            "北窗午睡起，一笑萬事空。",
            "無人共此意，莎階咽微蛩。"
        ],
        "title": "壽櫟東齋午坐",
        "id": "11223c94-a3a6-4849-9ed9-ce55b3573719"
    },
    {
        "author": "范成大",
        "paragraphs": [
            "蘚牆莎砌響幽蟲，睡起繙書覺夢中。",
            "殘暑一窗風不動，秋陽入竹碎青紅。"
        ],
        "title": "晚思",
        "id": "233c99f6-f0e6-47aa-8fa2-4a8721f17127"
    },
    {
        "author": "范成大",
        "paragraphs": [
            "禪牀初著小山屏，夜久秋凉枕席清。",
            "繞鬢飛蚊妨好夢，卧聽簷雨入池聲。"
        ],
        "title": "壽櫟堂枕上",
        "id": "72c61d01-2d31-40e2-86e6-bf093717f438"
    },
    {
        "author": "范成大",
        "paragraphs": [
            "桂殿吹笙夜不歸，蘇仙詩板挂空悲。",
            "世人舐鼎何須笑，猶勝先生夢石芝。"
        ],
        "title": "宿妙庭觀次東坡舊韻  其一",
        "id": "ee822a10-178d-4764-b3f9-8c1416b0261d"
    },
    {
        "author": "范成大",
        "paragraphs": [
            "升降三田自有丹，浪尋盤鼎斫仙壇。",
            "扣門倦客惟思睡，容膝菴中一枕安。"
        ],
        "title": "宿妙庭觀次東坡舊韻  其二",
        "id": "b2c87730-c451-42c2-a348-9d30bc8419e4"
    },
    {
        "author": "范成大",
        "paragraphs": [
            "村媼羣觀笑老翁，宦途何處苦龍鍾。",
            "霜毛瘦骨猶千騎，少見行人似箇儂。"
        ],
        "title": "餘杭初出陸",
        "id": "ab8d4ba6-110c-44b6-af9c-909b37904ad1"
    },
    {
        "author": "范成大",
        "paragraphs": [
            "二十年前鬢未斑，下灘歸路落潮乾。",
            "如今衰雪三千丈，却趁潮平再上灘。"
        ],
        "title": "桐廬江中初打槳",
        "id": "83080e4b-9131-43be-bf11-52120e66d8a3"
    },
    {
        "author": "范成大",
        "paragraphs": [
            "久矣心空客路埃，茲行端爲主恩來。",
            "杜陵詩是吾詩句，卧病豈登江上臺。"
        ],
        "title": "釣臺",
        "id": "5a4c50ce-5273-42ce-be73-d04427c9f945"
    },
    {
        "author": "范成大",
        "paragraphs": [
            "晚境惟於閉戶宜，出門惟有病相隨。",
            "四方雖是男兒志，莫忘柯山在莒時。"
        ],
        "title": "和豐驛",
        "id": "f630172f-de8a-4a51-acb1-546730127b42"
    },
    {
        "author": "范成大",
        "paragraphs": [
            "衰翁掃軌欲垂車，怪子頹然也向隅。",
            "激水要令風在下，涸泉翻以沫相濡。",
            "瘠肥邈爾自秦越，勢利紛然皆耳餘。",
            "且復放船來話舊，不妨蓮葉卧看書。"
        ],
        "title": "次韻龔養正病中見寄",
        "id": "db59e202-aefe-4ed6-a15e-511c851c3c76"
    },
    {
        "author": "范成大",
        "paragraphs": [
            "沈沈黛色濃，糝糝金沙絢。",
            "却笑宣州房，競作紅粧面。"
        ],
        "title": "題蜀果圖四首 木瓜",
        "id": "94481f47-af62-45d1-9a98-c8760a273e8e"
    },
    {
        "author": "范成大",
        "paragraphs": [
            "火齊寶瓔珞，垂於綠繭絲。",
            "幽禽都未覺，和露折新枝。"
        ],
        "title": "題蜀果圖四首 櫻桃",
        "id": "e54f1338-b1a6-4629-826c-c3c25be56407"
    },
    {
        "author": "范成大",
        "paragraphs": [
            "日烘古錦囊，露浥紅瑪瑙。",
            "玉池嚥清肥，三彭跡如掃。"
        ],
        "title": "題蜀果圖四首 石榴",
        "id": "8be456d0-f8ee-404f-8859-3ffdd429b077"
    },
    {
        "author": "范成大",
        "paragraphs": [
            "夏膚粗已皴，秋蔕熟將脫。",
            "不辭抱蔓歸，聊慰相如渴。"
        ],
        "title": "題蜀果圖四首 甘瓜",
        "id": "224a467c-745d-4428-a0a5-6ed32e137127"
    },
    {
        "author": "范成大",
        "paragraphs": [
            "奕葉邯鄲後，乘驄第一人。",
            "交情多舊雨，到處有陽春。",
            "磊落功名意，摧頹夢幻身。",
            "黄壚高可隠，何地著經綸。"
        ],
        "title": "李粹伯侍御輓詞二首  其一",
        "id": "5f1720b6-0d11-4cf1-867f-ac338d97db77"
    },
    {
        "author": "范成大",
        "paragraphs": [
            "公昔參敷納，人期到辨章。",
            "珠光空月皎，玉氣忽虹藏。",
            "歲晚東方騎，生平北海觴。",
            "玳簪風雨散，幾客奠楸行。"
        ],
        "title": "李粹伯侍御輓詞二首  其二",
        "id": "f085143c-58ad-45d6-98cf-9dae741e5cc8"
    },
    {
        "author": "范成大",
        "paragraphs": [
            "二山巉絕照南州，俯看千檣總芥舟。",
            "日脚鎔金浮巨浸，波聲翻雪撼高丘。",
            "鍾聞兩岸詩無敵，口吸西江話已酬。",
            "別有英雄懷古意，他年擊楫誓中流。"
        ],
        "title": "次韻袁起巖提刑遊金焦二山二首  其一",
        "id": "431f29b1-8366-4ba6-a3d9-9bb49d7e8ef4"
    },
    {
        "author": "范成大",
        "paragraphs": [
            "憶曾歸自雪邊州，帆落中𤃩小繫舟。",
            "食蛤坐來期汗漫，駕鴻飛去揖浮丘。",
            "卧遊久矣無登覽，辱贈跫然有唱酬。",
            "寂寞東臯舒嘯後，爲君濡筆賦臨流。"
        ],
        "title": "次韻袁起巖提刑遊金焦二山二首  其二",
        "id": "81d15009-5089-4c90-a178-690de481c8f6"
    },
    {
        "author": "范成大",
        "paragraphs": [
            "交游稀似曉來星，歲月飄如水上萍。",
            "桂海宦情詩可紀，吳山別恨酒難平。",
            "我今以病爲欣戚，公合於時繫重輕。",
            "安得故人來話舊，碧空日日暮雲生。"
        ],
        "title": "次韻謝鄭少融尚書爲壽之作",
        "id": "c8c7ac3a-704f-401a-a9a8-76f1e8735bee"
    },
    {
        "author": "范成大",
        "paragraphs": [
            "敬老尊賢大政初，速郵響動報新除。",
            "即從光範開門館，先向文明直殿廬。",
            "後日沙堤新宰相，當年革履舊尚書。",
            "鋒車若向吳中路，應記南山有荷鋤。"
        ],
        "title": "鄭少融尚書初除端殿以書見及賦詩爲賀",
        "id": "93584cb0-d4fe-4386-910a-b33589dacbfa"
    },
    {
        "author": "范成大",
        "paragraphs": [
            "爨婢請淘酒米，園丁催算花錢。",
            "如許日生公事，誰云窮巷蕭然。"
        ],
        "title": "書事三絕  其一",
        "id": "d16856c4-4098-42ac-8d27-c1604f9e263a"
    },
    {
        "author": "范成大",
        "paragraphs": [
            "日日處方候脈，時時推筴禳災。",
            "門外雖無車轍，醫生卜叟猶來。"
        ],
        "title": "書事三絕  其二",
        "id": "b40c30f2-7470-46ba-860f-7585f9b5c0f0"
    },
    {
        "author": "范成大",
        "paragraphs": [
            "簡子約同湖棹，周郎許過田廬。",
            "碧雲日暮空合，多病故人遂疎。"
        ],
        "title": "書事三絕  其三",
        "id": "51cfd994-0a77-4bff-9664-ea9ca11e9240"
    },
    {
        "author": "范成大",
        "paragraphs": [
            "樂天漸老欲謀歡，大似蒸砂不作團。",
            "已覺笙歌無煖熱，仍嫌風月太清寒。",
            "氣衰況復三而竭，心賞尤於四者難。",
            "却恐人嫌情太薄，聊將花作霧中看。"
        ],
        "title": "親鄰招集强往便歸",
        "id": "56807aa4-f37a-4647-88c5-0909a0ea991f"
    },
    {
        "author": "范成大",
        "paragraphs": [
            "小雨蕭寒破晚晴，疎疎密密滴簷聲。",
            "烏鴉盤舞黄雲亂，早與商量雪意生。"
        ],
        "title": "次韻袁起巖常熟道中三絕句  其一",
        "id": "775edabd-5a7e-4ff8-9a07-f46906d56529"
    },
    {
        "author": "范成大",
        "paragraphs": [
            "仄徑難勝四牡騑，扁舟辛苦鑿冰歸。",
            "簡書鞅掌吟詩苦，并與東陽減带回。"
        ],
        "title": "次韻袁起巖常熟道中三絕句  其二",
        "id": "c38a8720-6dee-45af-ae3c-057d17af93b4"
    },
    {
        "author": "范成大",
        "paragraphs": [
            "使君橫槊賦詩回，斷取天風海雨來。",
            "綵筆從今閒不得，雪花梅蕊一時開。"
        ],
        "title": "次韻袁起巖常熟道中三絕句  其三",
        "id": "1a3b84a3-3816-43ed-a671-346269f69418"
    },
    {
        "author": "范成大",
        "paragraphs": [
            "橫波組練試揚舲，風捲魚龍海欲凝。",
            "但得綈袍如挾纊，何妨鐵甲冷如冰。"
        ],
        "title": "次韻袁起巖許浦按教水軍二絕句  其一",
        "id": "70cf76a6-8609-4541-bac7-6830a663c5f6"
    },
    {
        "author": "范成大",
        "paragraphs": [
            "戈船戰櫂疾如飛，莫遣潮沙澱海湄。",
            "草奏直須窮利病，奉身從此繫安危。"
        ],
        "title": "次韻袁起巖許浦按教水軍二絕句  其二",
        "id": "ddb9754a-90a3-4a1d-aa83-1b6238ac278f"
    },
    {
        "author": "范成大",
        "paragraphs": [
            "吹成一雪便吹殘，風伯無端豈坐慳。",
            "夜報飛花平瓦壠，曉驚疎雨落簷間。",
            "休教凍解魚龍水，更待誠通虎豹關。",
            "准擬姑蘇臺上看，春前三度老青山。"
        ],
        "title": "次韻起巖喜雪",
        "id": "048e5e43-5646-4a27-a484-2bca13298fbb"
    },
    {
        "author": "范成大",
        "paragraphs": [
            "三白何憂稼穡艱，天於玉粒未吾慳。",
            "不知夜色明空外，但覺朝寒到夢間。",
            "誰子騎馿吟灞上，何人跋馬客藍關。",
            "爭如睡熟蒲團上，靜聽饑鴉啄屋山。"
        ],
        "title": "枕上聞雪復作方以爲喜起巖再示新詩復次韻",
        "id": "829ae668-05b1-4c80-976b-2858026b9366"
    },
    {
        "author": "范成大",
        "paragraphs": [
            "十分佳景媚冬殘，好事天心不復慳。",
            "已遣梅花斜竹外，更飄瑞葉向人間。",
            "漁蓑晚色都堪畫，羌笛春光亦度關。",
            "想得東風來處路，白銀宮闕鎖三山。"
        ],
        "title": "起巖又送立春日再得雪詩亦次韻",
        "id": "b18ed20f-989e-4451-b498-7925651d8bef"
    },
    {
        "author": "范成大",
        "paragraphs": [
            "昨遣長鬚迓詩老，人言已過閶門了。",
            "梅邊腸斷傍寒溪，詩老官忙應未知。",
            "何時真訪山中許，已辦竹深留客處。",
            "只恐歸程官更忙，天騶催上沙堤去。"
        ],
        "title": "同年楊廷秀秘監接伴北道道中走寄見懷之什次韻答之",
        "id": "b5d33351-4e26-45eb-a48f-f7d6605f02fb"
    },
    {
        "author": "范成大",
        "paragraphs": [
            "暗淡更殘景，低迷病酒懷。",
            "剔燈寒作伴，添被厚如埋。",
            "膽冷都無夢，心空却似齋。",
            "地爐煎粥沸，聽作雨鳴階。"
        ],
        "title": "曉枕聞雨",
        "id": "1e2d9191-fad7-428c-90ba-8dc22fd33443"
    },
    {
        "author": "范成大",
        "paragraphs": [
            "擬看飛花陣，翻成建水聲。",
            "雨吾寧不識，雪汝幾時成。",
            "三白從今卜，千倉待此盈。",
            "黄雲如有意，青女莫無情。"
        ],
        "title": "雪意方濃復作雨",
        "id": "b9251148-4711-42dc-97cb-9930652c0172"
    },
    {
        "author": "范成大",
        "paragraphs": [
            "莫笑眠常早，還憐起不遲。",
            "穠香溫夜氣，小雨濕春姿。",
            "瘦比中年甚，寒惟病骨知。",
            "羨渠兒女健，繞屋探南枝。"
        ],
        "title": "春朝早起",
        "id": "a5269c83-0e7c-4f48-b577-1fed60e73bbd"
    },
    {
        "author": "范成大",
        "paragraphs": [
            "簷溜春猶凍，門扉晚未開。",
            "退閒驚客至，衰懶怕書來。",
            "日日教澆竹，朝朝遣探梅。",
            "園丁應竊笑，猶自說心灰。"
        ],
        "title": "詠懷自嘲",
        "id": "fd8b3ed3-ab4a-4bd2-9151-8c1510d8a37e"
    },
    {
        "author": "范成大",
        "paragraphs": [
            "早衰頭腦已冬烘，信拙心情似苦空。",
            "僚舊姓名多健忘，家人長短總佯聾。",
            "一窗煖日棋聲裏，四壁寒燈藥氣中。",
            "晚景只消如此過，不堪拈出教兒童。"
        ],
        "title": "早衰",
        "id": "24fadca1-1f52-4fcd-829c-563619b99e7f"
    },
    {
        "author": "范成大",
        "paragraphs": [
            "習閒成懶懶成癡，六用都藏縮似龜。",
            "雪已許多猶不飲，梅今如此尚無詩。",
            "閒看貓暖眠氈褥，靜聽猧寒叫竹籬。",
            "寂寞無人同此意，時時惟有睡魔知。"
        ],
        "title": "習閒",
        "id": "3c6b797a-f464-4495-aef4-e31ef11be635"
    },
    {
        "author": "范成大",
        "paragraphs": [
            "一龕窄似鳥窠禪，世界悠悠任大千。",
            "與老有情冬後煖，去仙無幾日高眠。",
            "斫開竹後初三逕，忘却詩來又一年。",
            "破戒忽題無味句，劣能成字不成篇。"
        ],
        "title": "一龕",
        "id": "04dd600f-8cf6-44e5-962f-dd96050659dc"
    },
    {
        "author": "范成大",
        "paragraphs": [
            "東風微解綴簷冰，仍喜朝來井水清。",
            "臘淺得春全未煖，雪慳和雨最難晴。",
            "小窗日煖猶棋局，窮巷更深尚屐聲。",
            "莫把摧頹嫌暮景，且將閒散替勞生。"
        ],
        "title": "陰寒終日兀坐",
        "id": "5e445f86-0fd8-4c81-9bb5-582d6b2bf503"
    },
    {
        "author": "范成大",
        "paragraphs": [
            "避濕違寒不出門，一冬未省正冠巾。",
            "月從雪後皆奇夜，天向梅邊有別春。",
            "秉燭登臨空語舊，擁爐情味莫懷新。",
            "榮華勢利輸人慣，贏得尊前現在身。"
        ],
        "title": "親戚小集",
        "id": "ca76fb3a-3d75-476c-8a05-f5066a255995"
    },
    {
        "author": "范成大",
        "paragraphs": [
            "擇蔬翻餠閙殘更，兒女喧喧短夢驚。",
            "想得春風連夜到，東禪粥鼓忽分明。"
        ],
        "title": "立春枕上",
        "id": "da6ddff9-f465-4f99-92c7-0fa8e4c8764d"
    },
    {
        "author": "范成大",
        "paragraphs": [
            "尋思斷夢半瞢騰，漸見天窗紙瓦明。",
            "宿鳥噪羣穿竹去，縣前猶自打殘更。"
        ],
        "title": "睡覺",
        "id": "00b998e6-a222-4755-bfbd-affd30d2348b"
    },
    {
        "author": "范成大",
        "paragraphs": [
            "臘中儲蓄百事利，第一先舂年計米。",
            "群呼步碓滿門庭，運杵成風雷動地。",
            "篩勻箕健無粞糠，百斛只費三日忙。",
            "齊頭圓潔箭子長，隔籮耀日雪生光。",
            "土倉瓦龕分蓋藏，不蠹不腐常新香。",
            "去年薄收飯不足，今年頓頓炊白玉。",
            "春耕有種夏有糧，接到明年秋刈熟。",
            "鄰叟來觀還歎嗟，貧人一飽不可賒。",
            "官租私債紛如麻，有米冬舂能幾家。"
        ],
        "title": "臘月村田樂府十首 冬舂行",
        "id": "74bcedbd-1317-4874-aca2-0d244559b2b2"
    },
    {
        "author": "范成大",
        "paragraphs": [
            "吳臺今古繁華地，偏愛元宵燈影戲。",
            "春前臘後天好晴，已向街頭作燈市。",
            "疊玉千絲似鬼工，剪羅萬眼人力窮。",
            "兩品爭新最先出，不待三五迎東風。",
            "兒郎種麥荷鋤倦，偷閒也向城中看。",
            "酒壚博簺雜歌呼，夜夜長如正月半。",
            "災傷不及什之三，歲寒民氣如春酣。",
            "儂家亦幸荒田少，始覺城中燈市好。"
        ],
        "title": "臘月村田樂府十首 燈市行",
        "id": "62ee14a7-61ae-47b2-ba9c-36cf7a66b516"
    },
    {
        "author": "范成大",
        "paragraphs": [
            "古傳臘月二十四，竈君朝天欲言事。",
            "雲車風馬小留連，家有盃盤豐典祀。",
            "豬頭爛熱雙魚鮮，豆沙甘鬆粉餌團。",
            "男兒酌獻女兒避，酹酒燒錢竈君喜。",
            "婢子鬭爭君莫聞，貓犬觸穢君莫嗔。",
            "送君醉飽登天門，杓長杓短勿復云，乞取利市歸來分。"
        ],
        "title": "臘月村田樂府十首 祭竈詞",
        "id": "6be4d859-cd0a-444a-ae7a-66fcd4f49cb8"
    },
    {
        "author": "范成大",
        "paragraphs": [
            "家家臘月二十五，淅米如珠和豆煮。",
            "大杓轑鐺分口數，疫鬼聞香走無處。",
            "鎪薑屑桂澆蔗糖，滑甘無比勝黄粱。",
            "全家團欒罷晚飯，在遠行人亦留分。",
            "褓中孩子强教嘗，餘波徧沾獲與臧。",
            "新元叶氣調玉燭，天行已過來萬福。",
            "物無疵癘年穀熟，長向臘殘分豆粥。"
        ],
        "title": "臘月村田樂府十首 口數粥行",
        "id": "7b48b659-c50b-4350-a5af-90aec7b19e04"
    },
    {
        "author": "范成大",
        "paragraphs": [
            "歲朝爆竹傳自昔，吳儂政用前五日。",
            "食殘豆粥埽罷塵，截筒五尺煨以薪。",
            "節間汗流火力透，健僕取將仍疾走。",
            "兒童却立避其鋒，當階擊地雷霆吼。",
            "一聲兩聲百鬼驚，三聲四聲鬼巢傾。",
            "十聲百聲神道寧，八方上下皆和平。",
            "却拾焦頭疊牀底，猶有餘威可驅癘。",
            "屏除藥裹添酒杯，晝日嬉遊夜濃睡。"
        ],
        "title": "臘月村田樂府十首 爆竹行",
        "id": "2c55ce91-ace6-4db9-887e-44dc6763f67b"
    },
    {
        "author": "范成大",
        "paragraphs": [
            "春前五日初更後，排門然火如晴晝。",
            "大家薪乾勝豆䕸，小家带葉燒生柴。",
            "青煙滿城天半白，棲鳥驚啼飛格磔。",
            "兒孫圍坐犬鷄忙，鄰曲歡笑遥相望。",
            "黄宮氣應纔兩月，歲陰猶驕風栗烈。",
            "將迎陽艷作好春，政要火盆生煖熱。"
        ],
        "title": "臘月村田樂府十首 燒火盆行",
        "id": "4f584593-c6ab-42ad-9e52-9b59e4b9e9b3"
    },
    {
        "author": "范成大",
        "paragraphs": [
            "鄉村臘月二十五，長竿然炬照南畝。",
            "近似雲開森列星，遠如風起飄流螢。",
            "今春雨雹繭絲少，秋日雷鳴稻堆小。",
            "儂家今夜火最明，的知新歲田蠶好。",
            "夜闌風焰西復東，此占最吉餘難同。",
            "不惟桑賤穀芃芃，仍更苧麻無節菜無蟲。"
        ],
        "title": "臘月村田樂府十首 照田蠶行",
        "id": "f8e64f08-5c84-4c91-bed3-61530af67c31"
    },
    {
        "author": "范成大",
        "paragraphs": [
            "質明奉祠今古同，吳儂用昏蓋土風。",
            "禮成廢徹夜未艾，飲福之餘即分歲。",
            "地爐火軟蒼朮香，飣盤果餌如蜂房。",
            "就中脆餳專節物，四座齒頰鏘冰霜。",
            "小兒但喜新年至，頭角長成添意氣。",
            "老翁把盃心茫然，增年翻是減吾年。",
            "荆釵勸酒仍祝願，但願尊前且强健。",
            "君看今歲舊交親，大有人無此盃分。",
            "老翁飲罷笑撚鬚，明朝重來醉屠蘇。"
        ],
        "title": "臘月村田樂府十首 分歲詞",
        "id": "50699ed6-aaf4-46ab-96da-f3e73ba20fae"
    },
    {
        "author": "范成大",
        "paragraphs": [
            "除夕更闌人不睡，厭禳鈍滯迎新歲。",
            "小兒呼叫走長街，云有癡獃召人買。",
            "二物於人誰獨無，就中吳儂仍有餘。",
            "巷南巷北賣不得，相逢大笑相捓揄。",
            "櫟翁塊坐重簾下，獨要買添令問價。",
            "兒云翁買不須錢，奉賒癡獃千百年。"
        ],
        "tags": [
            "节日",
            "春节"
        ],
        "title": "臘月村田樂府十首 賣癡獃詞",
        "id": "5d7fd5e5-ac42-4831-832a-582ce7e93272"
    },
    {
        "author": "范成大",
        "paragraphs": [
            "除夜將闌曉星爛，糞掃堆頭打如願。",
            "杖敲灰起飛撲籬，不嫌灰涴新節衣。",
            "老媼當前再三祝，只要我家長富足。",
            "輕舟作商重船歸，大牸引犢鷄哺兒。",
            "野繭可繅麥兩岐，短衲換著長衫衣。",
            "當年婢子挽不住，有耳猶能聞我語。",
            "但如我願不汝呼，一任汝歸彭蠡湖。"
        ],
        "title": "臘月村田樂府十首 打灰堆詞",
        "id": "64c05114-4423-42e6-a4bd-91757259ee22"
    },
    {
        "author": "范成大",
        "paragraphs": [
            "終日嘵嘵漫說空，觸來依舊與爭鋒。",
            "登時覺悟忙收拾，已是闍黎飯後鐘。"
        ],
        "title": "自嘲二絕  其一",
        "id": "cdd135a6-6dd3-4d83-a9aa-bb459b754c86"
    },
    {
        "author": "范成大",
        "paragraphs": [
            "惡聲惡色橫相干，覿面須臾萬箭攢。",
            "有客癡聾都不動，方知我被見聞漫。"
        ],
        "title": "自嘲二絕  其二",
        "id": "83a529cc-c12c-4ab0-9881-1b2f85ea638b"
    },
    {
        "author": "范成大",
        "paragraphs": [
            "春睡花枝醉夢回，安排銀燭照粧臺。",
            "蒼茫不解東風意，政用此時吹雨來。"
        ],
        "title": "海棠欲開雨作",
        "id": "498bb954-f220-4add-a5a6-d1185f2f6fc1"
    },
    {
        "author": "范成大",
        "paragraphs": [
            "漂紅濕紫滿莓苔，潑墨濃雲尚送雷。",
            "風雨豈無他日再，何須隨却海棠來。"
        ],
        "title": "雨再作政妨海棠",
        "id": "e3285f60-f787-46f8-8930-7c264de01c39"
    },
    {
        "author": "范成大",
        "paragraphs": [
            "蠻觸紛拏室未虛，心知懲忿欠工夫。",
            "腹須空洞方容物，事過清凉已喪吾。",
            "萬仞我山高不極，一團心火蔓難圖。",
            "從今立示寒灰觀，笑看蒼黄走鄭巫。"
        ],
        "title": "蠻觸",
        "id": "be0c90f9-231e-415b-a7a7-85746ca690bd"
    },
    {
        "author": "范成大",
        "paragraphs": [
            "偶然寸木壓岑樓，且放渠儂出一頭。",
            "鯨漫橫江無奈螘，鵬雖運海不如鳩。",
            "躬當自厚人何責，世已相違我莫求。",
            "石火光中爭底事，寬顔收拾付東流。"
        ],
        "title": "偶然",
        "id": "7ce6a8fc-8cce-4c76-9410-5ebecfc4d3a1"
    },
    {
        "author": "范成大",
        "paragraphs": [
            "短夢難成却易驚，披衣起潄玉池清。",
            "遥知中夜南風轉，洶洶前村草市聲。"
        ],
        "title": "曉泊橫塘",
        "id": "7f0b55de-3933-40cb-99f2-a98ba85f0dc6"
    },
    {
        "author": "范成大",
        "paragraphs": [
            "民和神福固其宜，況有仁先四者施。",
            "吳稻即看收再熟，周牟先已秀雙岐。",
            "蕙風半老黄金穗，梅雨重春綠玉枝。",
            "樂不可支聊發詠，田間日日是芳時。"
        ],
        "title": "次韻袁起巖瑞麥此麥兩岐山黄熟其間又出一青枝亦已秀實傳記所未載也",
        "id": "2f251292-ea8c-4481-92ca-dbd9bf27b244"
    },
    {
        "author": "范成大",
        "paragraphs": [
            "天遣賢侯惠此州，隨車一雨緩千憂。",
            "藥寮坐看雲穿屋，蓮棹歸將葉蓋頭。",
            "三伏凉來那易得，百年飽外更何求。",
            "合詞但祝爲霖手，早侍薰絃十二旒。"
        ],
        "title": "次韻袁起巖甘雨即日應祈",
        "id": "e35d9003-3e00-40a1-931e-daf63ac77c3d"
    },
    {
        "author": "范成大",
        "paragraphs": [
            "鳴鳳朝陽尺五天，匆匆忽過白鷗邊。",
            "遥憐海內無雙士，獨酌人間第二泉。",
            "決去君今身似葉，贈行誰有筆如椽。",
            "老夫但祝重相見，未擬消魂賦黯然。"
        ],
        "title": "劉德修少卿避暑惠山因便寄贈",
        "id": "574bbc52-aa50-4676-8ac6-dd3a34939252"
    },
    {
        "author": "范成大",
        "paragraphs": [
            "幽棲先自懶衣裳，秋暑薰肌汗似漿。",
            "對客緒言多勉强，謀家生事總荒唐。",
            "蚤眠不待星當戶，晚飯常占日半牆。",
            "莫道閒中無外慕，朝朝屈指望新凉。"
        ],
        "title": "幽棲",
        "id": "a57a0f66-0dd9-48fc-9700-1ce63f18aff2"
    },
    {
        "author": "范成大",
        "paragraphs": [
            "園林隨分有清凉，走徧人間夢幾場。",
            "鐵硯磨成雙鬢雪，桑弧射得一繩麻。",
            "光陰畫紙爲棋局，事業看題檢藥囊。",
            "受用切身如此爾，莫於身外更乾忙。"
        ],
        "title": "園林",
        "id": "e1821564-fe50-4fff-86c3-69ee317bf2d8"
    },
    {
        "author": "范成大",
        "paragraphs": [
            "曉霧障朝暉，日脚戰未透。",
            "儻然成一雨，亦足洗塵瞀。",
            "江南富秋暑，老穉呻永晝。",
            "田間翻畏凉，能粃嘉穀秀。",
            "昨朝東有虹，光彩照高柳。",
            "占云天掠剩，政恐耗升斗。",
            "陽光趣堅實，乘除或相捄。",
            "臞儒雖病暍，且復忍汙垢。"
        ],
        "title": "七月十八日濃霧作雨不成",
        "id": "903832a6-b500-4583-9560-afaa2471a7ef"
    },
    {
        "author": "范成大",
        "paragraphs": [
            "從君揮麈演金乘，我已無心纏葛藤。",
            "第一圓通三鼓夢，大千世界一窗燈。",
            "罷參柏子庭前意，權作梅花樹下僧。",
            "飯飽閒行復閒坐，人間有味是無能。"
        ],
        "title": "戲贈勤長老",
        "id": "74b2a9ec-2c57-468b-924a-c76c031abec0"
    },
    {
        "author": "范成大",
        "paragraphs": [
            "珠淵玉水折方員，湧出雙蓮照酒邊。",
            "壓倒小湖三級草，增光後沼兩重蓮。",
            "苕華名字元相羣，桃葉根株本自連。",
            "好把吳歈翻楚些，楊荷新曲勝當年。"
        ],
        "title": "次韻袁起巖送示郡沼雙蓮圖",
        "id": "e26d967d-ddca-4940-bbda-e0775811248f"
    },
    {
        "author": "范成大",
        "paragraphs": [
            "千里移根自海隅，風颿破浪走天吳。",
            "散花忽到毘耶室，似欲橫機試病夫。"
        ],
        "title": "次王正之提刑韻謝袁起巖知府送末利二檻  其一",
        "id": "e504daeb-efa8-4250-86f8-9ebee7064cd4"
    },
    {
        "author": "范成大",
        "paragraphs": [
            "燕寢香中暑氣清，更煩雲鬢插瓊英。",
            "明妝暗麝俱傾國，莫與礬仙品弟兄。"
        ],
        "title": "次王正之提刑韻謝袁起巖知府送末利二檻  其二",
        "id": "484693c8-11f4-4543-91f5-f699111d4a20"
    },
    {
        "author": "范成大",
        "paragraphs": [
            "薰蒸沉水意微茫，全樹飛來爛熳香。",
            "休向寒鴉看日景，袛今飛燕侍昭陽。"
        ],
        "title": "再賦末利二絕  其一",
        "id": "ad840b29-23fa-45eb-8a11-7f57f2ff8fe8"
    },
    {
        "author": "范成大",
        "paragraphs": [
            "憶曾把酒泛湘灕，末利毬邊擘荔枝。",
            "一笑相逢雙玉樹，花香如夢鬢如絲。"
        ],
        "title": "再賦末利二絕  其二",
        "id": "eb386fc7-2af6-4f82-812c-5d9e032417b5"
    },
    {
        "author": "范成大",
        "paragraphs": [
            "館娃魂散碧雲沉，化作雙葩寄恨深。",
            "千載不償連理願，一枝空有合歡心。"
        ],
        "title": "再賦郡沼雙蓮三絕  其一",
        "id": "3ac523cc-7553-43a5-b145-08720bacf88f"
    },
    {
        "author": "范成大",
        "paragraphs": [
            "池光闌檻倚斜暉，把酒看花醉不歸。",
            "但許鴛鴦相對浴，休驚翡翠一雙飛。"
        ],
        "title": "再賦郡沼雙蓮三絕  其二",
        "id": "5d25df6d-499e-4d3e-98c3-77353160c9ae"
    },
    {
        "author": "范成大",
        "paragraphs": [
            "兩岐秀罷已蒿萊，春意還從菡萏回。",
            "不是使君和氣勝，此花應向別人開。"
        ],
        "title": "再賦郡沼雙蓮三絕  其三",
        "id": "066d40ce-fa6b-4b9a-9bd4-814445bc1462"
    },
    {
        "author": "范成大",
        "paragraphs": [
            "好風入修篁，槁葉舞而墮。",
            "斷續一蛩吟，高下雙蝶過。",
            "凍樾午陰圓，靜極成癡坐。",
            "老便几杖供，慵廢誦弦課。",
            "蒲團軟易煖，困來百骸惰。",
            "四傍無人聲，誰驚短夢破。"
        ],
        "title": "范村午坐",
        "id": "b181eb9b-c59d-429c-aa86-08734f4b1038"
    },
    {
        "author": "范成大",
        "paragraphs": [
            "樂天號達道，晚境猶作惡。",
            "陶寫頼歌酒，意象頗沉著。",
            "謂言老將至，不飲何時樂。",
            "未能忘煖熱，要是怕冷落。",
            "我老乃多戒，頗似僧律縛。",
            "閒心灰不然，壯氣鼓難作。",
            "豈惟背聲塵，亦自屏杯酌。",
            "日課數行書，生經一囊藥。",
            "若使白公見，應譏太蕭索。",
            "當否竟如何，我友試商略。"
        ],
        "title": "讀白傅洛中老病後詩戲書",
        "id": "67bd98bc-d32d-4940-9a7e-692b79404e64"
    },
    {
        "author": "范成大",
        "paragraphs": [
            "晝坐既催頹，夜卧亦展轉。",
            "檢校百骸間，無一得安穩。",
            "四大元假合，解散會歸盡。",
            "何煩造化兒，前期苦相窘。",
            "咄咄方書空，忽發一笑囅。",
            "都緣有我相，浪把此身認。",
            "於中有安否，隨即生喜慍。",
            "蟬聲耳根響，蠅趐目中暈。",
            "無明徧大千，祇自植愁本。",
            "化兒安在哉，作詩謝不敏。"
        ],
        "title": "秋夕不能佳眠",
        "id": "0f4f2985-9713-4622-aa18-5061782683f9"
    },
    {
        "author": "范成大",
        "paragraphs": [
            "南花宜夏不禁凉，猶繞珍叢覓舊香。",
            "留得典刑傳菊圃，別篘新酒待重陽。"
        ],
        "title": "王正之提刑見和末利小詩甚工今日末利漸過木犀正開復用韻奉呈二絕  其一",
        "id": "02613134-1510-416d-923c-d361313f95d2"
    },
    {
        "author": "范成大",
        "paragraphs": [
            "末利吟餘又木犀，碧瑶葉底露金支。",
            "從今日日須搜句，莫遣硯池生網絲。"
        ],
        "title": "王正之提刑見和末利小詩甚工今日末利漸過木犀正開復用韻奉呈二絕  其二",
        "id": "b3cd21f3-b3da-4202-a088-de9ce6705992"
    },
    {
        "author": "范成大",
        "paragraphs": [
            "病來六結總龜藏，不用濃薰戒定香。",
            "花下酒邊非我事，但餘消瘦是東陽。"
        ],
        "title": "復用韻記昨日坐中劇談及趙家琵琶之妙呈王正之提刑二絕  其一",
        "id": "b52f9984-bc84-4ad8-8535-009333d07abd"
    },
    {
        "author": "范成大",
        "paragraphs": [
            "曹穆新聲和者稀，如今妙手屬天支。",
            "轉關濩索都傳得，想見飛凰舞綠絲。"
        ],
        "title": "復用韻記昨日坐中劇談及趙家琵琶之妙呈王正之提刑二絕  其二",
        "id": "1e7354b0-5bd3-495f-b7aa-4bf4057dd8d0"
    },
    {
        "author": "范成大",
        "paragraphs": [
            "香山歲晚惜芳辰，索酒尋花一笑欣。",
            "列子御風猶有待，鄒生吹律强生春。",
            "若將外物關舒慘，直恐中塗混主賓。",
            "此老故應深解此，逢場聊戲眼前人。"
        ],
        "title": "再題白傅詩",
        "id": "1dfc9278-e99c-4058-abae-c63bffc1d23d"
    },
    {
        "author": "范成大",
        "paragraphs": [
            "野外行吾意，城中寄却愁。",
            "半秋三夜月，千古五湖舟。",
            "湧地金芒發，行天玉鏡流。",
            "珠星沉不現，銀漢黯如收。",
            "高浪連三境，長風近十洲。",
            "水天雙對鏡，身世一浮漚。",
            "迥白包元氣，空明慰病眸。",
            "只憐心浩蕩，不管鬢颼飀。",
            "放棹真狂矣，關門有此不。",
            "四并非易事，一笑亦難謀。",
            "急管參漁笛，清歌間棹謳。",
            "逢迎成邂逅，嘯咏勸綢繆。",
            "女擷蘋花獻，妻傾竹葉酬。",
            "今宵如不飲，何處可忘憂。",
            "憶昔誰同賞，于今歲恰周。",
            "陟岡睽魯衛，伐木愴應劉。",
            "獨歎靈光在，能追汗漫遊。",
            "大都緣未盡，豈是病都瘳。",
            "縱意褰篷席，輕生倚柁樓。",
            "節宣誠小爽，猶勝賦悲秋。"
        ],
        "title": "石湖中秋二十韻十二年前嘗與工部兄及賓客爲此遊今有隔世者感今懷舊而作",
        "id": "150ea563-efd1-4555-ae01-96768e01e50f"
    },
    {
        "author": "范成大",
        "paragraphs": [
            "金粟枝頭一夜開，故應全得小詩催。",
            "籃輿緩緩隨兒女，引入天香洞裏來。"
        ],
        "title": "中秋後兩日自上沙回聞千巖觀下巖桂盛開復檥石湖留賞一日賦兩絕  其一",
        "id": "f2009348-294e-4576-a857-2ed9af367e96"
    },
    {
        "author": "范成大",
        "paragraphs": [
            "千巖觀下碧瑶林，歲晚青青共此心。",
            "隠士歸兮花未老，每年來把一杯深。"
        ],
        "title": "中秋後兩日自上沙回聞千巖觀下巖桂盛開復檥石湖留賞一日賦兩絕  其二",
        "id": "8fc99785-bd44-43cd-a2fa-2983166e48cb"
    },
    {
        "author": "范成大",
        "paragraphs": [
            "拙是天資懶是真，本來何用戒香薰。",
            "强陽氣盡冥恩怨，杜德機深泯見聞。",
            "念動即時漂鬼國，心空隨處走魔軍。",
            "室中已自空諸有，休負天機與地文。"
        ],
        "title": "有會而作",
        "id": "64a2c14c-71ac-4334-8d88-dfb9305fc81d"
    },
    {
        "author": "范成大",
        "paragraphs": [
            "著衫脫袴兩浮休，切莫隨渠認路頭。",
            "三尺蒲牢關底事，尋聲接響大悠悠。"
        ],
        "title": "戲題無常鐘二絕  其一",
        "id": "9eaf0934-f72e-4286-8a7d-c86cfc336e69"
    },
    {
        "author": "范成大",
        "paragraphs": [
            "合成四大散成空，草木經春便有冬。",
            "生滅去來相對代，爲君題作有常鐘。"
        ],
        "title": "戲題無常鐘二絕  其二",
        "id": "75f17f6c-2755-4d7a-bfb7-cda09f3bea76"
    },
    {
        "author": "范成大",
        "paragraphs": [
            "有對易成畛域，無情那有從違。",
            "癡人妄認逆境，平地自生鐵圍。"
        ],
        "title": "自箴  其一",
        "id": "c25ef175-d87a-4f3f-8295-ade3a93f1852"
    },
    {
        "author": "范成大",
        "paragraphs": [
            "白傅病猶牽愛，晁公老未斷嗔。",
            "莫問是情是性，但參無我無人。"
        ],
        "title": "自箴  其二",
        "id": "ccd0f9aa-c909-40a4-acd4-6c0c3c759235"
    },
    {
        "author": "范成大",
        "paragraphs": [
            "俗物汩陳大好，家奴倒迕何誅。",
            "泡幻初無典要，光陰況已桑榆。"
        ],
        "title": "自箴  其三",
        "id": "325a0f85-fee2-4447-a72a-d76b6502d313"
    },
    {
        "author": "范成大",
        "paragraphs": [
            "絳帳胡沙暗，青編古意深。",
            "誰知洛下詠，中有越人吟。"
        ],
        "title": "題畢少董繙經圖",
        "id": "e9753b78-eb15-4fa1-a19e-cb726ed1b285"
    },
    {
        "author": "范成大",
        "paragraphs": [
            "使君精禱動仙靈，月御俄從畢噣經。",
            "昨夜雲頭隨皂蓋，今朝雨脚挂青冥。",
            "池光拍岸浮州宅，湖面粘天漲洞庭。",
            "賸采吳歈歌歲事，傳歸擊壤調中聽。"
        ],
        "tags": [
            "洞庭湖"
        ],
        "title": "次韻袁起巖喜雨",
        "id": "730969d6-4c81-4664-9928-dd5dae3090a2"
    },
    {
        "author": "范成大",
        "paragraphs": [
            "仙篆驅龍效水靈，佛螺吹梵演雲經。",
            "何煩礎汗生蒸潤，便借爐薰作晦冥。",
            "一念故應周法界，萬神元不隔明庭。",
            "昌時圭璧形聲應，不似周時莫我聽。"
        ],
        "title": "再次喜雨詩韻以表隨車之應",
        "id": "6c1adff6-6744-45e8-8a9f-4334865b7b9a"
    },
    {
        "author": "范成大",
        "paragraphs": [
            "嚮非賢牧政通靈，幾負松陵耒耜經。",
            "天籟侵晨占少女，雨師連夜檄玄冥。",
            "作霖豈必求商野，召見誰能右漢庭。",
            "聞有追鋒傳好語，從今側耳爲君聽。"
        ],
        "title": "三次喜雨詩韻少伸嘉頌",
        "id": "b59c634b-f375-461b-b81e-6602a14ba05c"
    },
    {
        "author": "范成大",
        "paragraphs": [
            "雨挾潮痕漲具區，流渠決決繞幽居。",
            "荷鋤日課都忘倦，抱甕天機本不疎。",
            "且喜水平昌谷稻，莫教雷假介休車。",
            "老翁飽外還多事，更把林間種樹書。"
        ],
        "title": "府公錄示和提幹喜雨之作輒次元韻",
        "id": "01bb7248-2797-45f7-b526-8db59ee8a8fa"
    },
    {
        "author": "范成大",
        "paragraphs": [
            "村村畦圃藝新區，處處田廬葺舊居。",
            "熟透晚梅紅的皪，展開新籜翠扶疎。",
            "向來矜寡猶遺秉，此去汙邪又滿車。",
            "誰解續經如魯史，爲將連歲有年書。"
        ],
        "title": "雨後田舍書事再用前韻",
        "id": "5015d5a5-7fed-4cc0-b254-c6911f029e13"
    },
    {
        "author": "范成大",
        "paragraphs": [
            "無風香篆吐長絲，書架凝塵不下帷。",
            "鳥雀聲和晴日暖，午窗捫蝨坐多時。"
        ],
        "title": "放下菴即事三絕  其一",
        "id": "e6591395-36a8-4940-835c-af80a390aca4"
    },
    {
        "author": "范成大",
        "paragraphs": [
            "病後天魔不戰降，夢中千頃白鷗江。",
            "心空境寂聲塵盡，却愛秋蠅撲紙窗。"
        ],
        "title": "放下菴即事三絕  其二",
        "id": "d8784af5-7af7-4295-ac05-810288d60881"
    },
    {
        "author": "范成大",
        "paragraphs": [
            "閉門幽僻斷經過，靜極兼無雀可羅。",
            "林下故人知幾箇，就中老子得閒多。"
        ],
        "title": "放下菴即事三絕  其三",
        "id": "c012d4e2-ddb5-45df-8f3a-f2fdcad07641"
    },
    {
        "author": "范成大",
        "paragraphs": [
            "南北高峰舊往還，芒鞋踏徧兩山間。",
            "近來却被官身累，三過西湖不見山。"
        ],
        "tags": [
            "西湖"
        ],
        "title": "寄題西湖并送浄慈顯老三絕  其一",
        "id": "2ab3284a-a48a-46ad-9f24-e1228eab3647"
    },
    {
        "author": "范成大",
        "paragraphs": [
            "膏肓泉石痼煙霞，半世遊山不著家。",
            "老入蒲團三昧定，坐看穿膝長蘆芽。"
        ],
        "tags": [
            "西湖"
        ],
        "title": "寄題西湖并送浄慈顯老三絕  其二",
        "id": "8bf7f0bf-e023-477a-9c8c-0825e74b6d44"
    },
    {
        "author": "范成大",
        "paragraphs": [
            "中秋月了又黄花，卯後新醅午後茶。",
            "別沒工夫譚不二，文殊休更問毘耶。"
        ],
        "tags": [
            "西湖"
        ],
        "title": "寄題西湖并送浄慈顯老三絕  其三",
        "id": "c46d9ae6-b4e9-4ea8-94f6-4f3d0037a48d"
    },
    {
        "author": "范成大",
        "paragraphs": [
            "合成四大本非真，便有千般病染身。",
            "地火水風都散後，不知染病是何人。"
        ],
        "title": "題藥簏",
        "id": "de802dae-3cdd-46b8-ae28-3a020bc13499"
    },
    {
        "author": "范成大",
        "paragraphs": [
            "孤雲野鶴本無求，剛被差充粥飯頭。",
            "擔負一𥰭牙齒債，鐘鳴鼓響幾時休。"
        ],
        "title": "浄慈顯老爲衆行化且示近所寫真戲題五絕就作畫贊  其一",
        "id": "ac324aae-9a7e-4d25-a665-bfb6659008e3"
    },
    {
        "author": "范成大",
        "paragraphs": [
            "冒雪敲冰乞米迴，齋堂如海鉢單開。",
            "衆中若有知恩者，一粒何曾咬破來。"
        ],
        "title": "浄慈顯老爲衆行化且示近所寫真戲題五絕就作畫贊  其二",
        "id": "11a65e9d-3aed-480b-89d0-443f66adb92e"
    },
    {
        "author": "范成大",
        "paragraphs": [
            "千里驅馳出爲人，顔容消瘦老於真。",
            "食輪轉後無餘事，莫學諸方轉法輪。"
        ],
        "title": "浄慈顯老爲衆行化且示近所寫真戲題五絕就作畫贊  其三",
        "id": "0b5d5e95-8c60-4149-a439-7de6195d2f69"
    },
    {
        "author": "范成大",
        "paragraphs": [
            "何時平地起浮圖，化得冬糧但付厨。",
            "推倒禪牀并拄杖，饑來喫飯看西湖。"
        ],
        "tags": [
            "西湖"
        ],
        "title": "浄慈顯老爲衆行化且示近所寫真戲題五絕就作畫贊  其四",
        "id": "55e94c09-3ed3-4ec1-8edc-be1791f2569b"
    },
    {
        "author": "范成大",
        "paragraphs": [
            "殿中泥佛已丹青，堂上禪師也畫成。",
            "笑我形骸枯木樣，無禪無佛太粗生。"
        ],
        "title": "浄慈顯老爲衆行化且示近所寫真戲題五絕就作畫贊  其五",
        "id": "33c69b5b-bda7-442e-b360-af0fd9df3516"
    },
    {
        "author": "范成大",
        "paragraphs": [
            "浮生自有老規模，寒燠隨宜不用拘。",
            "未盡九秋先挾纊，猶賒十月已開爐。",
            "一心定後冥欣厭，四大安時適慘舒。",
            "若使强追年少樂，直成赤手縛於菟。"
        ],
        "title": "老態",
        "id": "49c8e16b-a3a1-44d4-bce6-4481a6f4bb2f"
    },
    {
        "author": "范成大",
        "paragraphs": [
            "鉛刀曾齒莫邪銛，遊倦歸歟雪滿髯。",
            "柳带受風元不結，荷盤承露竟無黏。",
            "逢場皷笛如灰冷，送老虀鹽似蜜甜。",
            "留得本來真面目，行藏何假問龜占。"
        ],
        "title": "憶昔",
        "id": "d794821a-1526-4594-adff-9d12d47aa0a8"
    },
    {
        "author": "范成大",
        "paragraphs": [
            "擇對鳴珂里，宜家駟馬門。",
            "肅雍成孝敬，燕喜助平反。",
            "閲世彌三壽，還鄉忽九原。",
            "松風搖草露，愁絕後堂萱。"
        ],
        "title": "梅林先生夫人徐氏輓詞二首  其一",
        "id": "dc7482a7-90c4-4452-9228-dcc2e3a81c47"
    },
    {
        "author": "范成大",
        "paragraphs": [
            "昔簉鯉庭後，嘗瞻林下風。",
            "一從隨地遠，五度閲星終。",
            "教載恩勤在，驚呼夢幻空。",
            "送車知幾兩，獨欠舊孤童。"
        ],
        "title": "梅林先生夫人徐氏輓詞二首  其二",
        "id": "1739ea54-c385-4a54-9a86-bf8ec9404c43"
    },
    {
        "author": "范成大",
        "paragraphs": [
            "結綬參高妙，垂紳侍邃清。",
            "紫荷青瑣闥，玉帳錦官城。",
            "行矣超龜列，終然鬰驥程。",
            "寂寥經濟事，遺恨入銘旌。"
        ],
        "title": "胡長文給事輓詞三首  其一",
        "id": "3064d8e9-e9e4-4b87-945d-092b9e8e1cd8"
    },
    {
        "author": "范成大",
        "paragraphs": [
            "許國心如日，還家鬢未星。",
            "四并供燕喜，萬事付攖寧。",
            "東牖樽猶湛，南園醉不醒。",
            "淒凉招隠路，苔蝕履綦青。"
        ],
        "title": "胡長文給事輓詞三首  其二",
        "id": "fc84e277-ab4d-4d67-9b27-0ccc137c7336"
    },
    {
        "author": "范成大",
        "paragraphs": [
            "姻館交情厚，官聯事契長。",
            "鳴珂朝並轡，秉獨夜傳觴。",
            "何意塘蒲晚，翻哦薤露章。",
            "羸軀如可强，慟哭踞湖岡。"
        ],
        "title": "胡長文給事輓詞三首  其三",
        "id": "ce157960-55b5-4a5e-8a0e-5242d577f392"
    },
    {
        "author": "范成大",
        "paragraphs": [
            "名卿緒前輩，風格如玉山。",
            "纍纍培塿中，見此高孱顔。",
            "攬轡忽思歸，無人解縻賢。",
            "飄颻駕柴車，浮雲視朱丹。",
            "向來小病惱，體力今已安。",
            "胡爲犯風雪，江湖行路難。",
            "呼酒煖征衫，寧計斗十千。",
            "倡酬悔不數，長懷悲短緣。",
            "離合固常事，匆忙增惘然。",
            "浩蕩海山春，登臨想臞仙。",
            "笑我守荒徑，老繭深裹纏。",
            "擬題憶鄞句，思咽冰下泉。",
            "遲公寄新作，使我頭風痊。"
        ],
        "title": "次韻王正之提刑大卿病中見寄之韻正之得請歸四明并以餞行",
        "id": "d298bdba-a7ae-4af6-b1ec-5f074d05bb2b"
    },
    {
        "author": "范成大",
        "paragraphs": [
            "一枝香杏一枝梅，各占東風挂玉釵。",
            "居士石腸都似夢，王孫心眼怎安排。"
        ],
        "title": "戲題趙從善兩畫軸三首  其一",
        "id": "d3369f77-52d1-48c1-bf13-86e66714ecb2"
    },
    {
        "author": "范成大",
        "paragraphs": [
            "無笑無言兩斷魂，一杯誰爲煖霜寒。",
            "情知別有真真在，試與千呼萬喚看。"
        ],
        "title": "戲題趙從善兩畫軸三首  其二",
        "id": "46d3bd17-d3be-41d5-91a9-c3d2f1b17ee0"
    },
    {
        "author": "范成大",
        "paragraphs": [
            "搔頭珠重步微搖，約臂金寒束未牢。",
            "要見低鬟揎玉腕，更須斜抱紫檀槽。"
        ],
        "title": "戲題趙從善兩畫軸三首  其三",
        "id": "4e7160d3-88e1-4839-9c33-40204118300b"
    },
    {
        "author": "范成大",
        "paragraphs": [
            "寒更寂歷向曉，短夢參差屢驚。",
            "鷄鳴似喚我醒，犬吠知有人行。"
        ],
        "title": "枕上六言二首  其一",
        "id": "a83d25fa-9048-4e75-a2cc-b3ca050e9a0f"
    },
    {
        "author": "范成大",
        "paragraphs": [
            "獨眠被出圭角，晏起帳承隙光。",
            "一老綢繆牖戶，幾人顛倒衣裳。"
        ],
        "title": "枕上六言二首  其二",
        "id": "41145717-f5e2-4265-ae98-a69a063b1baa"
    },
    {
        "author": "范成大",
        "paragraphs": [
            "故人寥落似晨星，珍重書來問死生。",
            "筆意不如當日健，鬢邊應也雪千莖。"
        ],
        "title": "喜收知舊書復畏答書二絕  其一",
        "id": "168515fa-53fe-48ef-b649-ed2f2ca3ef35"
    },
    {
        "author": "范成大",
        "paragraphs": [
            "强裁尺素答相思，兩目眵昏腕力疲。",
            "牽率老夫令至此，門前猶說報書遲。"
        ],
        "title": "喜收知舊書復畏答書二絕  其二",
        "id": "b9dd8d22-7974-44a0-ac99-75f9b71278bc"
    },
    {
        "author": "范成大",
        "paragraphs": [
            "冷落韶光穀雨寒，一年孤負倚闌干。",
            "欲知春色偏濃處，須向香風逕裏看。"
        ],
        "title": "簡畢叔滋覓牡丹",
        "id": "31f395c5-3b1e-4182-9e2e-c7d4cb4f8bc8"
    },
    {
        "author": "范成大",
        "paragraphs": [
            "南北梅枝噤雪寒，玉梨皴雨淚闌干。",
            "一年春色摧殘盡，更覓姚黄魏紫看。"
        ],
        "title": "再賦簡養正",
        "id": "1466222c-6c20-40a8-9a89-913b14993ad2"
    },
    {
        "author": "范成大",
        "paragraphs": [
            "習氣不解老，壯心故嵯峨。",
            "忽與鄉曲齒，方驚年許多。",
            "有眼不自見，尚謂朱顔酡。",
            "今朝鏡中逢，惟悴如枯荷。",
            "形骸既遷變，歲華復蹉跎。",
            "悟此吁已晚，既悟當若何。",
            "烏兔兩惡劇，不滿一笑呵。",
            "但淬割愁劍，何須揮日戈。",
            "兒童競佳節，呼喚儛且歌。",
            "我亦興不淺，健起相婆娑。"
        ],
        "title": "春日覽鏡有感",
        "id": "ea58598c-d06e-4312-98c6-821cb0fec4f2"
    },
    {
        "author": "范成大",
        "paragraphs": [
            "洵美相門裔，有齊邦媛賢。",
            "藻蘋南澗下，萱竹北堂前。",
            "孝敬三從謹，哀榮五福全。",
            "松銘諸健筆，題作晉陵阡。"
        ],
        "title": "故太夫人章氏輓詞二首  其一",
        "id": "8ddaf93c-9486-4345-92fe-2dc5c8170ade"
    },
    {
        "author": "范成大",
        "paragraphs": [
            "積慶今如許，生兒得寧馨。",
            "軻親躬授教，韋子世傳經。",
            "壽斝明卿月，安輿拱使星。",
            "市橋何處在，夢斷一溪青。"
        ],
        "title": "故太夫人章氏輓詞二首  其二",
        "id": "a02692b7-7cd8-4d32-8f3e-8194be2228a6"
    },
    {
        "author": "范成大",
        "paragraphs": [
            "四德儀邦族，三遷奠里門。",
            "姑寧憂疾痛，子自樂平反。",
            "夏枕方供扇，薰堂甫種萱。",
            "那知秋暑退，無復御輕軒。"
        ],
        "title": "舅母太夫人方氏輓詞三首  其一",
        "id": "695f9eba-f67e-4aba-8a2d-bc0b8afef8f9"
    },
    {
        "author": "范成大",
        "paragraphs": [
            "門戶傳清白，階庭侍紫青。",
            "百年歌燕喜，五福用康寧。",
            "訣籙嘗觀妙，旒旌謾勒銘。",
            "神遊定超絕，何必訊泉扃。"
        ],
        "title": "舅母太夫人方氏輓詞三首  其二",
        "id": "fd106538-66c4-4af7-9bc8-6d898c2cd4c7"
    },
    {
        "author": "范成大",
        "paragraphs": [
            "我願延陵道，幾如渭水陽。",
            "適傳杯泛影，何意隙沉光。",
            "擬補蘭陔雅，翻吟薤露章。",
            "支離妨執紼，雨泣望楸行。"
        ],
        "title": "舅母太夫人方氏輓詞三首  其三",
        "id": "b43e7033-90ac-41eb-a187-322bdcc125b8"
    },
    {
        "author": "范成大",
        "paragraphs": [
            "天風搖曳寶花垂，花下仙人住翠微。",
            "一夜新枝香焙煖，旋薰金縷綠羅衣。"
        ],
        "title": "壽櫟堂前小山峰凌霄花盛開葱蒨如畫因名之曰凌霄峰  其一",
        "id": "a96588ea-e354-4275-87a2-2f45761ec167"
    },
    {
        "author": "范成大",
        "paragraphs": [
            "山容花意各翔空，題作凌霄第一峰。",
            "門外輪蹄塵撲地，呼來借與一枝筇。"
        ],
        "title": "壽櫟堂前小山峰凌霄花盛開葱蒨如畫因名之曰凌霄峰  其二",
        "id": "fca9175a-cfa6-495b-a51c-3df89bfd390d"
    },
    {
        "author": "范成大",
        "paragraphs": [
            "剪綵宜春勝，泥金祝壽幡。",
            "雪梅同雪鬢，相對兩淩寒。"
        ],
        "title": "代兒童作立春貼門詩三首  其一",
        "id": "c9d4420d-0300-4f14-955f-cb58309434e8"
    },
    {
        "author": "范成大",
        "paragraphs": [
            "綠野添花逕，青春引杖藜。",
            "家人行樂處，雙勸玉東西。"
        ],
        "title": "代兒童作立春貼門詩三首  其二",
        "id": "c06b6496-f77d-4122-8245-a88a87bf3564"
    },
    {
        "author": "范成大",
        "paragraphs": [
            "盛族推山長，修齡號櫟翁。",
            "屏花春不老，日日是東風。"
        ],
        "title": "代兒童作立春貼門詩三首  其三",
        "id": "7f95f766-805e-4d57-86ca-c11da890ef41"
    },
    {
        "author": "范成大",
        "paragraphs": [
            "畫閤圍香裏，明窗宴坐中。",
            "兵符不須篆，丹轉藥爐紅。"
        ],
        "title": "代兒童作端午貼門詩三首  其一",
        "id": "526a34b1-67b8-4641-ab1f-d5bbf8385659"
    },
    {
        "author": "范成大",
        "paragraphs": [
            "管領神仙侶，追陪山長家。",
            "往來惟意適，歌舞對年華。"
        ],
        "title": "代兒童作端午貼門詩三首  其二",
        "id": "bf674d2c-8f2f-4cf7-aae6-8495158dd8c1"
    },
    {
        "author": "范成大",
        "paragraphs": [
            "黍筒小費名田課，昌歜多浮樂聖杯。",
            "笑倩艾人看外戶，北窗深處詠歸來。"
        ],
        "title": "代兒童作端午貼門詩三首  其三",
        "id": "3e347109-c687-466c-ac37-bb6d02e147b2"
    },
    {
        "author": "范成大",
        "paragraphs": [
            "節物今年事事遲，小春全未到東籬。",
            "可憐短髮空欹帽，欠了黄花一兩枝。"
        ],
        "title": "重陽不見菊二絕  其一",
        "id": "39b6a3c9-a8e3-4b32-b7c9-6b2745d4318a"
    },
    {
        "author": "范成大",
        "paragraphs": [
            "冷蕊蕭疎蝶懶飛，商量何日是花時。",
            "重陽過後開無害，只恐先生不賦詩。"
        ],
        "title": "重陽不見菊二絕  其二",
        "id": "4425d5e5-23a3-4002-a4b5-42083dc3725e"
    },
    {
        "author": "范成大",
        "paragraphs": [
            "廬阜有佳人，顔色皦冰玉。",
            "不能時世粧，蕭然古冠服。",
            "紛紜倚市門，組麗眩紅綠。",
            "妖歌促艷舞，飛上黄金屋。",
            "安知乘鸞侶，流落墮空谷。",
            "風泉入環珮，月露作膏馥。",
            "粱肉豈不珍，瀹雪煮黄獨。",
            "聊用慰朝饑，歲寒膚起粟。",
            "綺叢三尺塵，無路到松竹。",
            "誰能撫孤桐，爲奏招隠曲。"
        ],
        "title": "古風送南卿",
        "id": "24036a91-05db-4532-9145-40e21a3d0296"
    },
    {
        "author": "范成大",
        "paragraphs": [
            "岸幘蕭騷雪滿簪，一閒真是直千金。",
            "歸來栗里多情話，病後香山少醉吟。",
            "久坐蒲團蕉葉放，閒拖藜杖蘚花深。",
            "饑時喫飯慵時睡，何暇將心更覓心。"
        ],
        "title": "偶至東堂",
        "id": "37a05ff6-73ba-4625-aac9-829cba00a205"
    },
    {
        "author": "范成大",
        "paragraphs": [
            "劇郡思賢牧，名曹失望郎。",
            "六參能幾日，兩鬢未全霜。",
            "霅水新阡遠，桐川舊隠荒。",
            "絕憐垂白母，淚血獨還鄉。"
        ],
        "title": "李郎中輓詞二首  其一",
        "id": "e3435c31-d80d-475d-987e-dea23b449c7a"
    },
    {
        "author": "范成大",
        "paragraphs": [
            "憶昔單車使，惟君勇輔行。",
            "馬隤招共載，羝乳約同盟。",
            "老去長懷舊，悲來遽隔生。",
            "故人凋落盡，衰涕不勝橫。"
        ],
        "title": "李郎中輓詞二首  其二",
        "id": "bbaecd51-2673-4cee-b811-55e044ba4445"
    },
    {
        "author": "范成大",
        "paragraphs": [
            "遠道悠悠日暮雲，愁眉今日爲君軒。",
            "殘燈獨照江東集，短夢相尋白下門。",
            "即事想多梅蕊句，有誰堪共桂花樽。",
            "斯文頼有斯人在，會合何時得細論。"
        ],
        "title": "謝江東漕楊廷秀祕監送江東集并索近詩二首  其一",
        "id": "71e3ceb3-4b10-4cc9-833c-223e1897f470"
    },
    {
        "author": "范成大",
        "paragraphs": [
            "禿翁衰雪涕垂頤，仿佛三生懶散師。",
            "浹髓淪膚都是病，傾囷倒廩更無詩。",
            "笑看筆格網絲徧，閒數窗櫺花影移。",
            "事業光陰今若此，故人休說舊襟期。"
        ],
        "title": "謝江東漕楊廷秀祕監送江東集并索近詩二首  其二",
        "id": "798a0418-721c-4b91-89f9-4439d025aa99"
    },
    {
        "author": "范成大",
        "paragraphs": [
            "菊老芙蓉退，化工少均逸。",
            "蚤晚梅花動，從此無閒日。"
        ],
        "title": "霜後紀園中草木十二絕  其一",
        "id": "7f25d2a8-eac1-49b0-a901-5892481e31b4"
    },
    {
        "author": "范成大",
        "paragraphs": [
            "遮藏末利檻，纏裹芭蕉身。",
            "我亦入室處，忍寒待陽春。"
        ],
        "title": "霜後紀園中草木十二絕  其二",
        "id": "550b7581-0aff-4026-b713-80beeb9628f3"
    },
    {
        "author": "范成大",
        "paragraphs": [
            "製芰亦不急，縕袍堪禦冬。",
            "從渠抱枝槁，摵摵鳴霜風。"
        ],
        "title": "霜後紀園中草木十二絕  其三",
        "id": "232942d0-8934-40e7-821e-f4c5e93f3f03"
    },
    {
        "author": "范成大",
        "paragraphs": [
            "種葵如種麥，隔歲已下子。",
            "僅成一榦花，浪備四時氣。"
        ],
        "title": "霜後紀園中草木十二絕  其四",
        "id": "47a20cf2-fd8c-4fbe-952e-2c86971d2a6e"
    },
    {
        "author": "范成大",
        "paragraphs": [
            "棠梨芳意多，頗惜歲晼晚。",
            "殷勤小春花，特地慰愁眼。"
        ],
        "title": "霜後紀園中草木十二絕  其五",
        "id": "591228e8-ca07-4280-b233-f38ea9b22148"
    },
    {
        "author": "范成大",
        "paragraphs": [
            "牡丹初翦時，已具新花眼。",
            "代謝不容髮，笑殺鐵門限。"
        ],
        "title": "霜後紀園中草木十二絕  其六",
        "id": "78f22546-bf6a-4444-9384-0ec7effc3320"
    },
    {
        "author": "范成大",
        "paragraphs": [
            "客從揚州來，遺我揚州花。",
            "筠籠貯枯枿，明年擅春華。"
        ],
        "title": "霜後紀園中草木十二絕  其七",
        "id": "f07cf2b4-d4aa-457d-934f-c82c253f707f"
    },
    {
        "author": "范成大",
        "paragraphs": [
            "風倒酴醿架，長條頭搶地。",
            "趁渠未萌芽，政可相料理。"
        ],
        "title": "霜後紀園中草木十二絕  其八",
        "id": "90df5247-d872-40e8-aecf-a503f832c3f5"
    },
    {
        "author": "范成大",
        "paragraphs": [
            "清霜染柿葉，荒園有佳趣。",
            "留連伴歲晚，莫作流紅去。"
        ],
        "title": "霜後紀園中草木十二絕  其九",
        "id": "77c45553-0c54-4147-b218-59596bcd31b8"
    },
    {
        "author": "范成大",
        "paragraphs": [
            "真珠綴玉船，梧子炒可供。",
            "莫嫌能墮髮，老夫頭已童。"
        ],
        "title": "霜後紀園中草木十二絕  其一○",
        "id": "065f9354-3fb2-4233-a7f1-e785a84992cd"
    },
    {
        "author": "范成大",
        "paragraphs": [
            "桃能驅不祥，霜後葉鋪地。",
            "抱枝崑崙奴，猶解禦魑魅。"
        ],
        "title": "霜後紀園中草木十二絕  其一一",
        "id": "bd439ec6-9e3d-40ab-aea6-84250e62c5f8"
    },
    {
        "author": "范成大",
        "paragraphs": [
            "門冬如佳隸，長年護階除。",
            "生兒乃不凡，磊落玻璃珠。"
        ],
        "title": "霜後紀園中草木十二絕  其一二",
        "id": "1ac8c1fc-1002-4a69-9d37-c9b0c57af6de"
    },
    {
        "author": "范成大",
        "paragraphs": [
            "蠹蝕塵昏度幾年，蒙茸依舊軟如綿。",
            "且來助煖烏皮几，莫憶衝寒紫繡韉。"
        ],
        "title": "以狨坐覆蒲龕中",
        "id": "767bd724-5eeb-41b2-8001-cf68215304fb"
    },
    {
        "author": "范成大",
        "paragraphs": [
            "不過溪橋又兩年，偶隨筇竹訪幽禪。",
            "有緣再踏雲巖路，無處重尋石井泉。",
            "擬輟半山分座住，先携一枕借牀眠。",
            "覺來飽喫紅蓮飯，正是塘東稻熟天。"
        ],
        "title": "再到虎丘",
        "id": "21bf5074-4570-43b1-bc6e-852f8cc19234"
    },
    {
        "author": "范成大",
        "paragraphs": [
            "當年揮麈講何經，賺得堅頑側耳聽。",
            "我自吟詩無法說，石頭莫作定盤星。"
        ],
        "title": "虎丘六絕句 點頭石",
        "id": "c830a018-049e-4d8d-abec-ceb1867e27c8"
    },
    {
        "author": "范成大",
        "paragraphs": [
            "聽經人散蘚花深，千古誰能更賞音。",
            "只好岸巾披鶴氅，風清月白坐彈琴。"
        ],
        "title": "虎丘六絕句 千人坐",
        "id": "c4200b5b-a65f-40b4-a32c-41d4ef99f3c6"
    },
    {
        "author": "范成大",
        "paragraphs": [
            "碧泓白石偃樛枝，愛水嫌風老更低。",
            "潭影中間龍影卧，一山好處沒人題。"
        ],
        "title": "虎丘六絕句 白蓮池",
        "id": "241717a9-9922-47dc-bc94-ceb8a9d2f61e"
    },
    {
        "author": "范成大",
        "paragraphs": [
            "石罅泓渟劍氣潛，誰將樓閣苦莊嚴。",
            "只知煖熱遊人眼，不道蒼藤翠木嫌。"
        ],
        "title": "虎丘六絕句 劍池",
        "id": "1682b88f-3730-4fa9-9115-bdca0f8b38cd"
    },
    {
        "author": "范成大",
        "paragraphs": [
            "碧嶂橫陳似斷鼇，畫闌相對兩雄豪。",
            "東軒只有雲千頃，不似西山爽氣高。"
        ],
        "title": "虎丘六絕句 致爽閣",
        "id": "72ad3fd9-6dea-4ee4-a290-9a5680a62027"
    },
    {
        "author": "范成大",
        "paragraphs": [
            "鼓板鐘魚徹曉喧，誰云方外事蕭然。",
            "窗間日暮寒煙重，未到齋時我正眠。"
        ],
        "title": "虎丘六絕句 方丈南窗",
        "id": "acb86194-00cb-4211-ad3b-0e9c7378f66d"
    },
    {
        "author": "范成大",
        "paragraphs": [
            "席簾紙閣護香濃，說有談空愛燭紅。",
            "高飣羶根澆杏酪，旋融雪汁煮松風。",
            "康年氣象冬三白，浮世功名酒一中。",
            "無事閉門渠易得，何人躡屐響牆東。"
        ],
        "title": "雪寒圍爐小集",
        "id": "907c7237-04f7-42a2-abec-ddab894e9479"
    },
    {
        "author": "范成大",
        "paragraphs": [
            "珠霄境，却似化人宮。",
            "梵氣彌羅融萬象，玉樓十二倚清空，一片寶光中。"
        ],
        "title": "白玉樓步虛詞六首  其一",
        "id": "0a135298-d3ed-4c03-8740-f303962ddcd6"
    },
    {
        "author": "范成大",
        "paragraphs": [
            "浮黎路，依約太微間。",
            "雪色寶階千萬丈，人間遥作白虹看，幢節度高寒。"
        ],
        "title": "白玉樓步虛詞六首  其二",
        "id": "266d2fe2-3c47-4fbf-98ed-b6edff12e0ab"
    },
    {
        "author": "范成大",
        "paragraphs": [
            "罡風起，背負玉虛廷。",
            "九素煙中寒一色，扶闌四面是青冥，環拱萬珠星。"
        ],
        "title": "白玉樓步虛詞六首  其三",
        "id": "9561fbf1-c2ad-4d2e-a9d8-71a7b43fe2bc"
    },
    {
        "author": "范成大",
        "paragraphs": [
            "流鈴響，龍馭籋雲來。",
            "夾道騫華籠綵仗，紅雲扶輅輾天街，迎駕鶴毰毸。"
        ],
        "title": "白玉樓步虛詞六首  其四",
        "id": "e4b658e0-a291-4972-aa55-8854bbdcf1a3"
    },
    {
        "author": "范成大",
        "paragraphs": [
            "鈞天奏，流韻滿空明。",
            "琪樹玲瓏珠網碎，仙風吹作步虛聲，相和八鸞鳴。"
        ],
        "title": "白玉樓步虛詞六首  其五",
        "id": "be0ff6c1-3000-4015-bed7-e4e4c74bfa06"
    },
    {
        "author": "范成大",
        "paragraphs": [
            "樓闌外，輦道插非煙。",
            "閒上鬰蕭臺上看，空歌來自始青天，揚袂揖飛仙。"
        ],
        "title": "白玉樓步虛詞六首  其六",
        "id": "b97991ff-f1bc-4b78-b0eb-c640b40ef3f6"
    },
    {
        "author": "范成大",
        "paragraphs": [
            "玉筍風標右漢廷，起家聊直使車星。",
            "古來將相多頭黑，此去功名尚鬢青。",
            "披草兩年南北巷，折梅明日短長亭。",
            "門前車轍從今少，寂寞柴荆且暫扃。"
        ],
        "title": "送趙從善少卿將漕淮東",
        "id": "d34c94c5-5502-4fc3-a024-9dc0e3ae10b4"
    },
    {
        "author": "范成大",
        "paragraphs": [
            "習氣猶餘燼，鍾情未濕灰。",
            "忍寒貪看雪，諱老强尋梅。",
            "熨貼愁眉展，勾般笑口開。",
            "直疑身健在，時有句飛來。"
        ],
        "title": "范村雪後",
        "id": "71cd3136-8d42-47b9-b8e2-d7e6eb56ec44"
    },
    {
        "author": "范成大",
        "paragraphs": [
            "靜極孤鴻響，寒疑萬籟喑。",
            "眼花燈下字，髭斷雪中吟。",
            "頗似償前債，非關惜寸陰。",
            "可憐蝴蝶夢，翩作蠹書蟫。"
        ],
        "title": "寒夜觀雪",
        "id": "3f2d136a-466b-454d-a860-bca19f67dd4d"
    },
    {
        "author": "范成大",
        "paragraphs": [
            "水仙携蠟梅，來作散花雨。",
            "但驚醉夢醒，不辨香來處。"
        ],
        "title": "瓶花二首  其一",
        "id": "02212957-088a-461e-b6d8-48f141241370"
    },
    {
        "author": "范成大",
        "paragraphs": [
            "小梅未可折，不折惜空回。",
            "擁鼻撚一枝，也道探春來。"
        ],
        "title": "瓶花二首  其二",
        "id": "2d597d1b-0633-4aac-9a4e-38be59803795"
    },
    {
        "author": "范成大",
        "paragraphs": [
            "小檻移秀色，端來媚禪房。",
            "道人不解飲，醺然醉天香。"
        ],
        "title": "瑞香三首  其一",
        "id": "d2c0fa42-71cc-4e50-81c8-dc1838c692e8"
    },
    {
        "author": "范成大",
        "paragraphs": [
            "紫雲蹙繡被，團欒覆衣篝。",
            "濃薰百和韵，香極却成愁。"
        ],
        "title": "瑞香三首  其二",
        "id": "7e6d77d4-81e8-4894-9d41-cc63b16b76f1"
    },
    {
        "author": "范成大",
        "paragraphs": [
            "一叢三百朶，細細拆濃檀。",
            "簾幕護花氣，不知窗外寒。"
        ],
        "title": "瑞香三首  其三",
        "id": "c18d9370-3aeb-4a8d-8d96-64fe9b1b480c"
    },
    {
        "author": "范成大",
        "paragraphs": [
            "結廬占城市，初豈卜云吉。",
            "謁醫并治庖，二事便衰疾。",
            "乘除徐自笑，翻覺此計失。",
            "經年不見山，無異處暗室。",
            "平生痼煙霞，歲晚成俗物。",
            "安得百尺樓，屋上高突兀。",
            "列岫擁青來，爽氣助佔畢。",
            "嘗試與匠謀，工費蝟毛出。",
            "俸餘强弩末，家事空囊澀。",
            "經營十年餘，高興竟蕭瑟。",
            "人生不如意，十事常六七。",
            "身今況遲暮，長算屈短日。",
            "縱成此段奇，髮白何由漆。",
            "且學商山翁，彎跧蟄霜橘。"
        ],
        "title": "廛居久不見山或勸作小樓以助登覽又力不能辦今年益衰此興亦闌矣",
        "id": "05cd870b-a444-4765-bdd2-da10470c869b"
    },
    {
        "author": "范成大",
        "paragraphs": [
            "平生愛雪如子猷，江湖乘興常泛舟。",
            "長篙斲冰陰火迸，玉板破碎凝不流。",
            "淙琤大響出船底，兩舷戛擊鏘鳴球。",
            "棹夫披蓑舞白鳳，灘子挽繂拖素虬。",
            "四開篷窗愛清供，風卷花絮飛來稠。",
            "飄飄著衣寶唾住，片片入酒春酥浮。",
            "醉中榜入玉煙去，耳熱不管寒颼颼。",
            "大千空濛到何許，日暮未肯回船頭。",
            "夜深凍合隨處泊，歌呼達曉魚龍愁。",
            "明朝掬雪頮且潄，揮毫落紙雲煙遒。",
            "新詩往往成故事，至今句法留滄洲。",
            "推遷華年絃柱換，俛仰歸鬢塘蒲秋。",
            "曉衾聞雪亦健起，徑欲一棹追昔遊。",
            "氈衫肨肛束渾脫，絮帽匼匝蒙兜鍪。",
            "十步出門九步坐，兒女遮說相苛留。",
            "謂言此是少年事，歲晚牖戶當綢繆。",
            "萬景無窮鼎鼎至，百年有限垂垂休。",
            "夢隨落鴈墮沙嘴，愁對饑鴟蹲瓦溝。",
            "重尋勝踐可復許，且挹清寒揩病眸。",
            "須臾未遽妨性命，呼童盡捲風簾鈎。"
        ],
        "title": "愛雪歌",
        "id": "a3e42603-8e38-4622-98c7-3849aab6a1ee"
    },
    {
        "author": "范成大",
        "paragraphs": [
            "十口啼號責望深，寧容安穩坐氈針。",
            "長鳴大咤欺風雪，不是甘心是苦心。"
        ],
        "title": "牆外賣藥者九年無一日不過吟唱之聲甚適雪中呼問之家有十口一日不出即饑寒矣",
        "id": "41dc8a03-0639-4b0f-b6dd-4e2d52cdbb66"
    },
    {
        "author": "范成大",
        "paragraphs": [
            "無因同撥地爐灰，想見柴荆晚未開。",
            "不是雪中須送炭，聊裝風景要詩來。"
        ],
        "title": "大雪送炭與芥隠",
        "id": "fb421294-a41c-4ef2-bd58-30fc57f79cb5"
    },
    {
        "author": "范成大",
        "paragraphs": [
            "旋融簷滴凍琅玕，風力如刀刮面寒。",
            "雪陣攪空風却軟，天公知我倚闌干。"
        ],
        "title": "雪後苦寒",
        "id": "c7458e70-f1f1-4579-9c6d-f5717957e4e5"
    },
    {
        "author": "范成大",
        "paragraphs": [
            "門閴知閒好，窗晴與睡宜。",
            "歲華書戶筆，年例探梅詩。",
            "看長棋三著，量添飯兩匙。",
            "豁除身外事，未是苦衰遲。"
        ],
        "title": "新歲書懷",
        "id": "a20c1572-9005-42c8-9a8b-0cda9355d5d5"
    },
    {
        "author": "范成大",
        "paragraphs": [
            "歲踰耳順俄七，年去古稀只三。",
            "從今蓮葉巢穩，誰在槐柯戰酣。",
            "臍下丹田休想，口邊白醭罷參。",
            "渴飲饑餐困睡，是名真學瞿聃。"
        ],
        "title": "次韻養正元日六言",
        "id": "35c53c5b-4574-4e8f-8c4d-7a84d232a548"
    },
    {
        "author": "范成大",
        "paragraphs": [
            "玉龍陣長空，臯比忽先犯。",
            "鱗甲塞天飛，戰逐三百萬。",
            "當時訪戴舟，却訪一寒范。",
            "新詩如美人，蓬蓽愧三粲。"
        ],
        "title": "次韻姜堯章雪中見贈",
        "id": "067e4648-4fb1-4ec0-86e9-d6b8e6f75d0a"
    },
    {
        "author": "范成大",
        "paragraphs": [
            "三徑荒蕪岫幌開，錦車何事肯徘徊。",
            "春風想爲高人住，落絮殘花好在哉。"
        ],
        "title": "次韻徐提舉游石湖三絕  其一",
        "id": "7214bfc5-5e46-4b00-a0b9-5e11e3e08f51"
    },
    {
        "author": "范成大",
        "paragraphs": [
            "日脚烘晴已破煙，山頭雲氣尚披綿。",
            "却須多謝朝來雨，洗浄明湖鏡裏天。"
        ],
        "title": "次韻徐提舉游石湖三絕  其二",
        "id": "1e8b98d3-e72b-48fa-81df-367f7b025c7f"
    },
    {
        "author": "范成大",
        "paragraphs": [
            "天上麒麟翰墨林，當家手筆擅文心。",
            "欲知萬頃陂中意，但向三篇句裏尋。"
        ],
        "title": "次韻徐提舉游石湖三絕  其三",
        "id": "0b19b59a-6431-4007-9219-11357a8d4560"
    },
    {
        "author": "范成大",
        "paragraphs": [
            "北垞南岡總是家，兒童隨逐任驩譁。",
            "開嘗臘尾蒸來酒，點數春頭接過花。",
            "盡把園林蒙錦繡，多添門戶鎖煙霞。",
            "杖藜想被春風笑，扶却衰翁管物華。"
        ],
        "title": "閏月四日石湖衆芳爛熳",
        "id": "eebc747c-9589-4955-93a2-6f2ad83e532c"
    },
    {
        "author": "范成大",
        "paragraphs": [
            "今朝南野試開荒，分手耘鋤草棘場。",
            "下地若干全種秫，高原無幾謾栽桑。",
            "蘆芽碧處重增岸，梅子黄時早濬塘。",
            "田里只知溫飽事，從今拚却半年忙。"
        ],
        "title": "檢校石湖新田",
        "id": "4e76ab2d-41eb-4531-bdc4-f767c4132e41"
    },
    {
        "author": "范成大",
        "paragraphs": [
            "丈室推居士，安居稱老夫。",
            "回骸桑下餓，續命轍中枯。",
            "重道幾三叟，輕財似八厨。",
            "欲知潛德報，青紫付遺孤。"
        ],
        "title": "致政孫從政輓詞",
        "id": "76d32cd7-b74c-4e77-9384-2500942c4067"
    },
    {
        "author": "范成大",
        "paragraphs": [
            "大地九冰徹底，小巢四壁俱空。",
            "只有梅花同調，雪中無限春風。"
        ],
        "title": "寄題林景思雪巢六言三首  其一",
        "id": "abd72055-eabc-4602-9fbe-8174e52db713"
    },
    {
        "author": "范成大",
        "paragraphs": [
            "何處溫泉火井，誰家熊席狐裘。",
            "堂燕幾番炎熱，冰蠶一繭綢繆。"
        ],
        "title": "寄題林景思雪巢六言三首  其二",
        "id": "65e54b0e-00d1-42b7-bfbd-1c902a120990"
    },
    {
        "author": "范成大",
        "paragraphs": [
            "萬境人蹤盡絕，百圍天籟都沉。",
            "惟餘冷淡生活，時復撚髭凍吟。"
        ],
        "title": "寄題林景思雪巢六言三首  其三",
        "id": "07a97149-1e52-4339-b4ff-5aaa52917ad9"
    },
    {
        "author": "范成大",
        "paragraphs": [
            "藤枕頻移觸畫屏，無憀滋味厭殘更。",
            "寒雞且道貪眠著，窗紙如何不肯明。"
        ],
        "title": "枕上二絕效楊廷秀  其一",
        "id": "38216a6b-690b-46d1-9799-c1e0028e6c70"
    },
    {
        "author": "范成大",
        "paragraphs": [
            "枕前百念忽紛然，舊學新聞總現前。",
            "現到天明無可現，依前還我日高眠。"
        ],
        "title": "枕上二絕效楊廷秀  其二",
        "id": "ae317864-1439-4e96-a641-7ae739e1181b"
    },
    {
        "author": "范成大",
        "paragraphs": [
            "萬里東來萬里歸，正憐寡婦與孤兒。",
            "死生契闊心如鐵，風雨飄搖鬢欲絲。",
            "早集漢庭陪振鷺，莫留岷嶺戀蹲鴟。",
            "故家零落今餘幾，門戶非君更屬誰。"
        ],
        "title": "送文處厚歸蜀類試",
        "id": "fe1131d2-facd-4000-a224-f0100de0ce03"
    },
    {
        "author": "范成大",
        "paragraphs": [
            "江上連檣疊鼓行，不爭微利即爭名。",
            "算來無似君瀟灑，來往空船載月明。"
        ],
        "title": "重送文處厚因寄蜀父老三首  其一",
        "id": "f048ca20-2adf-4b0b-9ff5-898e397462f5"
    },
    {
        "author": "范成大",
        "paragraphs": [
            "下峽東歸十五年，因君話舊意茫然。",
            "煩將遠道悠悠夢，直到天西暑雪邊。"
        ],
        "title": "重送文處厚因寄蜀父老三首  其二",
        "id": "ba75d213-3e2d-43d0-8c2d-815f7c181e62"
    },
    {
        "author": "范成大",
        "paragraphs": [
            "灌口江源不斷流，峨眉山月幾番秋。",
            "江山好處吾能記，爲問江山記客否。"
        ],
        "title": "重送文處厚因寄蜀父老三首  其三",
        "id": "c474fff1-eade-4c06-a7a6-9b3fe5283127"
    },
    {
        "author": "范成大",
        "paragraphs": [
            "勸耕堂上醉高年，和氣春風共藹然。",
            "大士亦修隨喜供，夜來古井躍新泉。"
        ],
        "title": "虎丘新復古石井泉太守沈虞卿舍人勸農過之爲賦三絕謹次韻  其一",
        "id": "1e28906e-fadd-4a99-a08c-e5e4517ece50"
    },
    {
        "author": "范成大",
        "paragraphs": [
            "落紙雲煙墮翠巒，一泓潭月鬭清寒。",
            "鳳凰池上揮毫手，却掬山泉淬筆端。"
        ],
        "title": "虎丘新復古石井泉太守沈虞卿舍人勸農過之爲賦三絕謹次韻  其二",
        "id": "f3a91a54-aabb-4177-89d5-a8f5d310adf2"
    },
    {
        "author": "范成大",
        "paragraphs": [
            "傳聞公作新亭好，先報儂家拄杖知。",
            "便擬挈瓶來煮茗，繞闌干角徧尋詩。"
        ],
        "title": "虎丘新復古石井泉太守沈虞卿舍人勸農過之爲賦三絕謹次韻  其三",
        "id": "3ecd0a7b-12ba-4c04-97e0-44ca2d2a0258"
    },
    {
        "author": "范成大",
        "paragraphs": [
            "枝南枝北玉初勻，夜半顛風捲作塵。",
            "春夢都無三日好，一冬忙殺探梅人。"
        ],
        "title": "連夕大風凌寒梅已零落殆盡三絕  其一",
        "id": "d3e6d5cc-b394-40c2-9912-66bf8fa67427"
    },
    {
        "author": "范成大",
        "paragraphs": [
            "玉雪飄零賤似泥，惜花還記賞花時。",
            "賞花不許輕攀折，只許家人戴一枝。"
        ],
        "title": "連夕大風凌寒梅已零落殆盡三絕  其二",
        "id": "d13c22b2-056d-4b40-ad88-d0053f5b73ab"
    },
    {
        "author": "范成大",
        "paragraphs": [
            "花開長恐賞花遲，花落何曾報我知。",
            "人自多情春不管，强顔猶作送春詩。"
        ],
        "title": "連夕大風凌寒梅已零落殆盡三絕  其三",
        "id": "56e13aec-213d-4199-87f3-99b566490214"
    },
    {
        "author": "范成大",
        "paragraphs": [
            "春風動是隔年期，更對殘花把一巵。",
            "少待和煙和月看，依稀猶似未開時。"
        ],
        "title": "唐懿仲諸公見過小飲凌寒殘梅之下二絕  其一",
        "id": "a106b67f-ac76-4ce7-b9d8-796061f982cb"
    },
    {
        "author": "范成大",
        "paragraphs": [
            "問人何處是花蹊，香玉勻鋪不見泥。",
            "莫怪山翁行步澀，更無空處著枯藜。"
        ],
        "title": "唐懿仲諸公見過小飲凌寒殘梅之下二絕  其二",
        "id": "73aad716-d74e-4986-81ad-410de318a96c"
    },
    {
        "author": "范成大",
        "paragraphs": [
            "蠟紅枝上粉紅雲，日麗煙濃看不真。",
            "浩蕩光風無畔岸，如何鎖得杏園春。"
        ],
        "title": "雲露堂前杏花",
        "id": "ee1ceb9b-36c2-423b-a8a5-f72792e9bf82"
    },
    {
        "author": "范成大",
        "paragraphs": [
            "年增血氣減，藥密飲食稀。",
            "氣象不堪說，頭顱從可知。",
            "忽作少年夢，嬌癡逐兒嬉。",
            "覺來一惘然，形骸乃爾衰。",
            "夢中觀河見，只是三歲時。",
            "方悟夢良是，却疑覺爲非。"
        ],
        "title": "夢覺作",
        "id": "800a3f09-a8a7-41dc-bfdf-7272381105d1"
    },
    {
        "author": "范成大",
        "paragraphs": [
            "范村如荒村，一老雪垂領。",
            "高軒款門來，驚破雀羅靜。",
            "披草出迎客，玉筍森秀整。",
            "短章雖寂寞，染指已嘗鼎。",
            "歸驂不可駐，晨昏思定省。"
        ],
        "title": "次韻陳融甫支鹽年家見贈二首  其一",
        "id": "7c595ed4-cbd5-4150-803b-774edf6384a3"
    },
    {
        "author": "范成大",
        "paragraphs": [
            "乃翁一經傳，播穫了家事。",
            "短檠寓真樂，尺璧豈良貴。",
            "年家有寧馨，令我喜無寐。",
            "加鞭翰墨場，一躍羣空冀。"
        ],
        "title": "次韻陳融甫支鹽年家見贈二首  其二",
        "id": "a273659e-9d1d-4506-a553-160c5468696d"
    },
    {
        "author": "范成大",
        "paragraphs": [
            "東風花信十分開，細意留連待我來。",
            "開過十分風不動，更無一片點蒼苔。"
        ],
        "title": "聞石湖海棠盛開亟携家過之三絕  其一",
        "id": "32dd84f5-f862-4246-9937-ac54c5d376c7"
    },
    {
        "author": "范成大",
        "paragraphs": [
            "家人扶上錦城頭，蜂蝶團中爛熳遊。",
            "報答春光須小醉，紅雲洞裏按伊州。"
        ],
        "title": "聞石湖海棠盛開亟携家過之三絕  其二",
        "id": "c81b907c-776f-4e1d-8470-8ddaff09be51"
    },
    {
        "author": "范成大",
        "paragraphs": [
            "低花妨帽小携筇，深淺臙脂一萬重。",
            "不用高燒銀燭照，煖雲烘日正春濃。"
        ],
        "title": "聞石湖海棠盛開亟携家過之三絕  其三",
        "id": "a559ee93-eaf5-4d9b-b53a-4601a82614d4"
    },
    {
        "author": "范成大",
        "paragraphs": [
            "天台一萬八千丈，蓮華峰在諸峰上。",
            "峰前結屋屋打頭，獨有幽人自來往。",
            "湖海雲遊二十春，歸來還作住菴人。",
            "漫山苦蕒食不盡，繞屋長松爲四鄰。",
            "丹訣三千滿雲笈，往來且喜無交涉。",
            "清晨石上一爐香，此時天地皆訢合。",
            "我衰無力供樵蘇，尚能相伴煖團蒲。",
            "但願瘦筇緣未斷，會把蓮峰分一半。"
        ],
        "title": "寄題毛君先生蓮華峰菴",
        "id": "2046781c-528e-4294-810f-c7873081285c"
    },
    {
        "author": "范成大",
        "paragraphs": [
            "天風厲兮山木黄，歲晼晚兮又早霜。",
            "虎號崖兮石飛下，山中人兮孰虞。",
            "予造軔兮挾輈，紛不可兮此淹留。",
            "靈曄兮遄邁，趣駕兮遠遊。",
            "予高馳兮雨濡蓋，予揭淺兮水漸珮。",
            "橫四方兮未極，泥盎盎兮予車以敗。",
            "望夫君兮天東南，江復山兮斯路巉。",
            "恍欲遇兮忽不見，奄晝晦兮雲曇曇。",
            "前馬兮無路，稅駕兮無所。",
            "誰與共兮芳馨，獨蒼茫兮愁苦。"
        ],
        "title": "幽誓",
        "id": "51abb5b2-f591-466a-b6ec-fab5bf249b39"
    },
    {
        "author": "范成大",
        "paragraphs": [
            "君胡爲兮遠遊，蹇行迷兮路阻脩。",
            "朝予濟兮滄海，靈胥怒兮蛟躒舟。",
            "暮予略兮太行，車墮輻兮驂決。",
            "攀援怪蔓兮一息，雷晝闞兮山裂。",
            "四無人兮又風雨，靈幽幽兮爲予愁絕。",
            "君胡爲兮遠道，委玉躬兮荒草。",
            "與魑魅兮爭光，與虎兕兮羣嘷。",
            "君之居兮社木蒼然，衡門之下兮可以休老。",
            "歸來兮婆娑，芳滿堂兮儛歌。",
            "奉君子兮眉壽，光風蕩兮酒生波。",
            "雲日兮同社，月星兮偕夜。",
            "千秋兮歲華，弭予蓋兮紲予馬。",
            "悲莫悲兮天涯，樂莫樂兮還家。"
        ],
        "title": "愍遊",
        "id": "9a587572-ab8b-4426-99f7-465839e26170"
    },
    {
        "author": "范成大",
        "paragraphs": [
            "美一人兮巖之扃，珮璧月兮間珠星。",
            "歲既單兮不圭幣，路巉絕兮遠莫致。",
            "稼石田兮長饑，誰與此兮蓺之。",
            "藉予玉兮雙瑴，先予絺兮五兩。",
            "不萬一兮當此，託長風兮寄想。",
            "長風兮無旁，吾媒乏兮鳳凰。",
            "謂蘋若兮蒿艾，鳳告予兮以不祥。",
            "恐青女兮行秋，奄銷歇兮衆芳。",
            "搴芳華兮玉蕤，將以遺兮所思。",
            "玉蕤兮霜露，所思兮未知。"
        ],
        "title": "交難",
        "id": "2c630bce-22d2-4958-a37e-1d5b00024495"
    },
    {
        "author": "范成大",
        "paragraphs": [
            "輿不濟兮中河，日欲暮兮情多。",
            "子蘭橈兮蕙棹，願因子兮凌波。",
            "眢壑兮以漁，周落兮以驅。",
            "驪龍兮飛度，郊之麟兮去汝。",
            "波河濆兮迷塗，黄流怒兮不可以桴。",
            "目八極兮悵望，獨顧懷兮此都。",
            "御右兮告病，鑾鈴兮靡騁。",
            "河之水兮洋洋，不濟此兮有命。"
        ],
        "title": "歸將",
        "id": "4bfe75d5-ec44-4d0f-a15d-3bf96851f40f"
    },
    {
        "author": "范成大",
        "paragraphs": [
            "佛手真法身，晃耀紫金色。",
            "散滿十方界，聚爲七袠書。",
            "七袠徧河沙，震誦說妙法。",
            "非聚亦非散，是則法眼觀。"
        ],
        "title": "衡嶽寺僧刺血法華經贊",
        "id": "6d880cd2-f666-42f5-8938-1d2388bf3f53"
    },
    {
        "author": "范成大",
        "paragraphs": [
            "候管灰初動，條風已發春。",
            "萬靈歸化育，一氣驗平均。",
            "農事牛先示，人情蠖欲伸。",
            "優哉漢疏廣，樽酒過嘉辰。"
        ],
        "title": "立春",
        "id": "ff63763f-fb76-4e6a-9e29-175da6ae8348"
    },
    {
        "author": "范成大",
        "paragraphs": [
            "人間勝事不常有，自古年華無重回。",
            "半夜飛雲併行月，平明微雨拂輕埃。",
            "蓮花正在山頭發，桃樹應從洞裏開。",
            "寄語夫君急行柬，省闈看是辟書來。"
        ],
        "title": "元夕呈沖卿侍郎",
        "id": "5169d32c-bb3c-4bfb-8771-e9544b56231e"
    },
    {
        "author": "范成大",
        "paragraphs": [
            "嶽樹五千仞，蓮花千萬枝。",
            "宛然明月夜，非是少年時。",
            "已自歡悰少，那堪官緒羈。",
            "人言急行樂，何以且遲遲。"
        ],
        "title": "上元有感",
        "id": "6c88abe8-f0d8-48b6-8d8d-bf1547e72367"
    },
    {
        "author": "范成大",
        "paragraphs": [
            "萬家羅綺競喧闐，樂事能并在錦川。",
            "蘭燭連衢千對爛，冰輪此夕十分圓。",
            "喜逢蜀國尋春日，正是摩陀供佛天。",
            "人物熙熙醒醉裏，却思風景似當年。"
        ],
        "title": "上元觀燈",
        "id": "a0e37b9a-ec6a-43c0-ad24-2d02fadf1513"
    },
    {
        "author": "范成大",
        "paragraphs": [
            "節令堅冰始，民風古意淳。",
            "星行窮少皡，正歲述咸秦。",
            "俗禮嫌端拜，頭風强裹巾。",
            "紅泥爐畔酒，從此卜親鄰。"
        ],
        "title": "初冬",
        "id": "e50f03ac-3846-425e-8f0e-6aa623e24107"
    },
    {
        "author": "范成大",
        "paragraphs": [
            "天水邊陲南接蜀，秦山翠照峨峨綠。",
            "世間豈有糞金牛，枉使五丁斧山玉。",
            "罷侯置守自蜀始，監郡東來兩成轂。",
            "至今芙蓉城上土，邦人猶記張儀築。",
            "偏方遠僻坐井底，豈知東國窮鋒鏃。",
            "十月爲正布時令，方驗水行改周木。",
            "南征北戍幸息肩，洒酒炰豚賀新屬。",
            "祖龍妄意一至萬，當道已聞神嫗哭。",
            "炎家天子起編戶，政患嬴皇威令酷。",
            "急於恩紀緩文法，正歲尚猶傳五六。",
            "吾民久已作秦民，迄今十月猶遺俗。",
            "野人何暇論年代，但憶每逢多稼熟。",
            "青裾女子翻茜袖，抽鎌穫稻腰如束。",
            "三時勤苦一時好，自古有年非汝獨。",
            "七雄爭戰已遥遠，萬代興亡真返復。",
            "洛誦徒勞口囁嚅，不如屢把壺中醁。"
        ],
        "title": "初冬近飲酒作",
        "id": "47e259fe-6bc5-4a73-91bc-dd774e47940f"
    },
    {
        "author": "范成大",
        "paragraphs": [
            "霜風幾夕報初寒，蟋蟀歸來已四遷。",
            "舊物有氈眠軟暖，講堂逢鱓饋新鮮。",
            "功名久已遺清老，征戍何由及晚年。",
            "暴客更緣貧見外，時危身老亦悠悠。"
        ],
        "title": "予寓邑中與諸子講學巨山姪孫轉示初冬書事因用韻",
        "id": "4be1f917-c38c-4e7b-ac51-3561be9d3b1c"
    },
    {
        "author": "范成大",
        "paragraphs": [
            "獨樹喬松色，閒雲淡落暉。",
            "新霜黄橘重，久雨翠梧稀。",
            "暗雀鳴還啄，高烏定更飛。",
            "敝貂猶故在，卒歲免無衣。"
        ],
        "title": "初冬小園寓目",
        "id": "65ccbaa7-7cc8-40bb-8513-067a840f72d1"
    },
    {
        "author": "范成大",
        "paragraphs": [
            "人逐年華老，寒隨雨意增。",
            "山頭望樵火，水底見漁燈。",
            "浪影生千疊，沙痕沒幾稜。",
            "峨眉欲還觀，須待到晨興。"
        ],
        "title": "立冬夜舟中作",
        "id": "44678805-cc61-4925-97a3-87432866ac5a"
    },
    {
        "author": "范成大",
        "paragraphs": [
            "舟中萬里行，燈下一陽生。",
            "不減在家好，都忘爲旅情。",
            "霜乾風愈勁，雲淡月微明。",
            "况有詩兼酒，樽前莫問更。"
        ],
        "title": "冬至夜發峽州舟中作",
        "id": "a3261cfd-ee6d-4ddf-9210-1b8286a1c58c"
    },
    {
        "author": "范成大",
        "paragraphs": [
            "氣壓伊吾一劍鳴，風生銅柱百蠻驚。",
            "君家自有堂堂陣，我欲周旋恐曳兵。"
        ],
        "title": "和馬少伊韻",
        "id": "dced6e13-4030-4478-8404-211addb6a389"
    },
    {
        "author": "范成大",
        "paragraphs": [
            "兜羅世界三千剎，重璧樓臺十二城。",
            "雲暗峨嵋封古色，日曛鳷鵲溜春聲。",
            "莫將蕉葉評摩詰，且撚梅花慰廣平。",
            "更憶緱山可憐夜，怯寒誰與伴調笙。"
        ],
        "title": "次韻項丈雪詩",
        "id": "3d7b6cdd-8e0a-4c1f-8c58-af582a519fcc"
    },
    {
        "author": "范成大",
        "paragraphs": [
            "節物陰涔裏，人情冷淡中。",
            "百憂尋老大，一笑屬兒童。",
            "雪意愁饑雀，風聲入斷鴻。",
            "新衣滿閭巷，終日自西東。"
        ],
        "title": "元日奉呈項丈諸生",
        "id": "b4a62ac8-5542-4139-9a26-c3aead834b24"
    },
    {
        "author": "范成大",
        "paragraphs": [
            "西郊梅花矜絕豔，走馬獨來看不厭。",
            "似羞流落蒙市塵，寧墮荒寒傍茅店。",
            "翛然自是世外人，過去生中差一念。",
            "淺顰常鄙桃李學，獨立不容鶑蝶覘。",
            "山樊水仙晚角出，大是春秋吳楚僭。",
            "餘花豈無好顔色，病在一俗無由砭。",
            "朱欄玉砌渠有命，斷橋流水君何欠。",
            "嗟予相與頗同調，身客劍南家在剡。",
            "凄凉萬里歸無日，蕭颯二毛衰有漸。",
            "尚能作意晚相從，爛醉不辭杯瀲灩。"
        ],
        "title": "西郊尋梅",
        "id": "b3f95f71-19c0-4d82-9180-bdc89e1cc363"
    },
    {
        "author": "范成大",
        "paragraphs": [
            "穉子呼牛女拾薪，山妻自膾小溪鱗。",
            "安知曝背庭中老，不是淵明行輩人。"
        ],
        "title": "田家",
        "id": "e40c4e90-09fc-4c7b-840d-548f84edfb51"
    },
    {
        "author": "范成大",
        "paragraphs": [
            "斷角斜陽觸處愁，長亭搔首晚悠悠。",
            "世間最有蟬堪恨，送盡行人送盡秋。"
        ],
        "title": "秋蟬",
        "id": "5a0ef48b-136d-4eb1-bb3a-54aec6b5570c"
    },
    {
        "author": "范成大",
        "paragraphs": [
            "綠遍山原白滿川，子規聲裏雨如烟。",
            "鄉村四月閑人少，纔了蠶桑又插田。"
        ],
        "tags": [
            "四年级下册",
            "生活",
            "乡村",
            "古诗三百首",
            "劳动",
            "宋诗",
            "春",
            "小学古诗"
        ],
        "title": "村居即景",
        "id": "6f869463-bf4c-4605-9d56-5faac15b4991"
    },
    {
        "author": "范成大",
        "paragraphs": [
            "鵝鶩聲暗雪意豪，直前不憚夜行勞。",
            "更能櫜鞬尊裴度，千古人知李愬高。"
        ],
        "title": "酬姜堯章",
        "id": "d99401ba-147d-431f-8d9b-a065955e222d"
    },
    {
        "author": "范成大",
        "paragraphs": [
            "我是蘇州監本獃，與爺上壽獻棺材。",
            "宗室元來是皇族，雨下水從屋上來。"
        ],
        "title": "口號",
        "id": "85196978-13da-4a0d-ab7f-d85930695462"
    },
    {
        "author": "范成大",
        "paragraphs": [
            "浯溪一峰插天齊，上有李唐中興碑。",
            "肅宗勳業愈烜赫，次山文字真崛奇。",
            "我昔爲州坐兩載，吏鞅束縛馬就羈。",
            "咫尺名山不可到，抱恨常若有所遺。",
            "茲游得遂償素願，況有文字古一夔。",
            "周遭巖壑尋勝迹，摩挲石刻立多時。",
            "野僧半解知人意，滿巵笑峴酒一杯。"
        ],
        "title": "題磨崖碑",
        "id": "597d4fe9-8e47-4316-abfd-780deace256b"
    },
    {
        "author": "范成大",
        "paragraphs": [
            "橫枝對菊開。"
        ],
        "title": "句  其一",
        "id": "6ebdce73-3410-456f-b17c-074804fcc29a"
    },
    {
        "author": "范成大",
        "paragraphs": [
            "上覆白玉盂，下盛白玉盂。"
        ],
        "title": "句  其二",
        "id": "8a36f1fe-b79f-4c96-9343-4d0414c0f14f"
    },
    {
        "author": "范成大",
        "paragraphs": [
            "可憐世上金和寶，借爾閑看七十年。"
        ],
        "title": "句  其三",
        "id": "b14dbae4-f089-45cb-a3b2-e81f4be568d9"
    },
    {
        "author": "范成大",
        "paragraphs": [
            "快晴似爲酴醿計，急雨還妨燕子飛。"
        ],
        "title": "句  其四",
        "id": "7481f4d3-0577-4466-a72e-b7e906eea7b9"
    },
    {
        "author": "楊萬里",
        "paragraphs": [
            "居士一丘壑，深衣折角巾。",
            "誰曾令子見，忽漫寫吾真。",
            "更不游方外，於何頓若人。",
            "呼兒一笑看，下筆可能親。"
        ],
        "title": "壬午初秋贈寫真陳生",
        "id": "e2d54f6b-a3bd-4253-802e-d5dd0d374a1a"
    },
    {
        "author": "楊萬里",
        "paragraphs": [
            "湘江曉月照離裾，目送車塵至欲晡。",
            "歸路新詩合千首，幾時乘興更三吾。",
            "眼邊俗物只添睡，別後故人何似臞。",
            "尚策爬沙追歷塊，未甘直作水中鳬。"
        ],
        "title": "和蕭判官東夫韻寄之",
        "id": "cef11950-137c-45e3-8991-545c3b5eefbd"
    },
    {
        "author": "楊萬里",
        "paragraphs": [
            "只道秋花艷未强，此花儘更有商量。",
            "東風染得千紅紫，曾有西風半點香。"
        ],
        "title": "木犀二絕句  其一",
        "id": "40e461c0-28c6-472f-a933-22d1f658c86a"
    },
    {
        "author": "楊萬里",
        "paragraphs": [
            "輕薄西風未辦霜，夜揉黄雪作秋光。",
            "吹殘六出猶餘四，匹似天花更著香。"
        ],
        "title": "木犀二絕句  其二",
        "id": "c502ab62-26fc-4646-8f9d-0692d174e0f2"
    },
    {
        "author": "楊萬里",
        "paragraphs": [
            "我亦知吾生有涯，長將病骨抵風沙。",
            "天寒短日仍爲客，酒暖長亭未是家。",
            "又苦征夫催去去，更甘飛雨故斜斜。",
            "舊聞行路令人老，便恐霜毛一半加。"
        ],
        "title": "考試湖南漕司南歸值雨",
        "id": "bece405b-649e-4b28-a701-def5a9b85096"
    },
    {
        "author": "楊萬里",
        "paragraphs": [
            "清境故應好，新寒殊不勝。",
            "征衣愁著盡，憑檻喜猶能。",
            "亂眼船離岸，關心山見稜。",
            "箇中有句在，下語更誰曾。"
        ],
        "title": "題湘中館二首  其一",
        "id": "6f957b45-0131-4e4d-be46-f8311eddfe0e"
    },
    {
        "author": "楊萬里",
        "paragraphs": [
            "江欲浮秋去，山能渡水來。",
            "娵隅蠻語雜，欵乃楚聲哀。",
            "寒早當緣閏，詩成未費才。",
            "愁邊正無奈，歡伯一相開。"
        ],
        "title": "題湘中館二首  其二",
        "id": "9dbcbfd0-072e-4300-bb04-fad4204793e0"
    },
    {
        "author": "楊萬里",
        "paragraphs": [
            "我豈登名晚，今仍作吏卑。",
            "文能追古作，子未要人知。",
            "取第真成漫，危言良獨奇。",
            "新知誰不樂，所要白頭期。"
        ],
        "title": "送施少才赴試南宮二首  其一",
        "id": "a53ce09a-5f39-494b-8eb0-110671d7c299"
    },
    {
        "author": "楊萬里",
        "paragraphs": [
            "十日九奔命，同行半倦游。",
            "出城愁不早，思子悔何由。",
            "脚底已衡嶽，眼中猶橘洲。",
            "似嫌疎過子，吾過更誰尤。"
        ],
        "title": "送施少才赴試南宮二首  其二",
        "id": "0e178bca-af44-4fe3-a98b-3f52f0643490"
    },
    {
        "author": "楊萬里",
        "paragraphs": [
            "未與騷人當糗糧，況隨流俗作重陽。",
            "政緣在野有幽色，肯爲無人減妙香。",
            "已晚相逢半山碧，便忙也折一枝黄。",
            "花應冷笑東籬族，猶向陶翁覓寵光。"
        ],
        "title": "野菊",
        "id": "e31acf86-79bf-4d32-888e-291364b2fac5"
    },
    {
        "author": "楊萬里",
        "paragraphs": [
            "稍喜歸塗中半程，猶愁泥潦未知晴。",
            "雨來也不憐行客，風過何須作許聲。"
        ],
        "tags": [
            "衡山"
        ],
        "title": "衡山值雨",
        "id": "d9806b29-3486-4a55-8e1b-fa305447b399"
    },
    {
        "author": "楊萬里",
        "paragraphs": [
            "戀戀庭闈竟北征，槐花喚我試諸生。",
            "了知歸近猶看堠，更有愁來即入城。",
            "愚水端能勤入夢，崳峯何得嬾相迎。",
            "只應白髮持環久，見我跫然笑未成。"
        ],
        "title": "至永州城外",
        "id": "de5bccec-d1fb-47ce-935a-a0d2ffc6bed1"
    },
    {
        "author": "楊萬里",
        "paragraphs": [
            "再歲三移節，千山一據鞍。",
            "梅花錦囊古，霜月繡衣寒。",
            "民欲刑幾措，公於此豈難。",
            "誰令清廟器，未著侍臣冠。"
        ],
        "title": "寄別何運判德獻移閩憲二首  其一",
        "id": "9e477398-a7be-47fc-af9d-d083f4e2ab75"
    },
    {
        "author": "楊萬里",
        "paragraphs": [
            "薄技工奚取，知音一已多。",
            "從公日幾許，去我意如何。",
            "夢裏閩山月，吟邊楚水波。",
            "門闌萬珠履，更試歲寒柯。"
        ],
        "title": "寄別何運判德獻移閩憲二首  其二",
        "id": "8a57f49a-22cd-47c7-ae74-1902b78adffb"
    },
    {
        "author": "楊萬里",
        "paragraphs": [
            "走檄堪頻捧，嚴程敢少徐。",
            "雖晴恐非久，猶熱未全無。",
            "憩息翻增倦，馳驅減壯圖。",
            "詩成兼利害，失悶得清臞。"
        ],
        "title": "視旱憩鏡田店",
        "id": "802aa495-dead-4077-b812-805ed0d56cbd"
    },
    {
        "author": "楊萬里",
        "paragraphs": [
            "已旱何秋雨，無禾始水聲。",
            "病民豈天意，致此定誰生。",
            "湯爪寧須翦，桑羊可緩烹。",
            "小儒空自嘆，得到鳳凰城。"
        ],
        "title": "視旱過雨",
        "id": "096fbb10-6b17-4e3e-84b0-c52f3c9bfdef"
    },
    {
        "author": "楊萬里",
        "paragraphs": [
            "不著官人宿，無如野店何。",
            "見容幸有此，雖陋更嫌它。",
            "頭蝨妨歸夢，鄰雞伴寤歌。",
            "此生眠食爾，行路總蹉跎。"
        ],
        "title": "水西野店皆不著宿夜抵石山虛",
        "id": "ca774c83-4ea6-4c32-a3f3-d7e633044d28"
    },
    {
        "author": "楊萬里",
        "paragraphs": [
            "明發愁仍集，寒雲又作屯。",
            "懸知今定雨，正坐夜來暄。",
            "便恐禾生耳，寧論客斷魂。",
            "山深更須入，聞有早梅村。"
        ],
        "title": "明發石山",
        "id": "25f2c54f-18ed-42b3-8fae-b06d27bc0576"
    },
    {
        "author": "楊萬里",
        "paragraphs": [
            "徑仄愁斜步，溪深怯正看。",
            "破船能不渡，晴色敢辭寒。",
            "白退山雲細，青還玉宇寬。",
            "險艱明已濟，魂夢未渠安。"
        ],
        "title": "涉小溪宿淡山",
        "id": "645efea6-fe59-4494-8a4c-f02a60924531"
    },
    {
        "author": "楊萬里",
        "paragraphs": [
            "題字纔前歲，衝寒又此行。",
            "竹能知雨至，窗不隔江清。",
            "走檄還曾了，禁人未肯晴。",
            "息肩更須喜，問路可憐生。"
        ],
        "title": "題龍歸寺壁",
        "id": "07ce75fd-1b88-4573-bdcf-9a6739bd5f24"
    },
    {
        "author": "楊萬里",
        "paragraphs": [
            "斜枝飽風雪，疎花淡冰玉。",
            "一鵲忍清寒，居然伴幽獨。"
        ],
        "title": "董主簿正道壁間作水墨老梅一枝宿鵲縮脰合半眼栖焉",
        "id": "13979d23-1a0c-47a0-9cf3-fd33bed61b46"
    },
    {
        "author": "楊萬里",
        "paragraphs": [
            "城中忙失探梅期，初見僧窗一兩枝。",
            "猶喜相看那恨晚，故應更好半開時。",
            "今冬不雪何關事，作伴孤芳却欠伊。",
            "月落山空正幽獨，慰存無酒且新詩。"
        ],
        "title": "普明寺見梅",
        "id": "5605a651-c918-4e29-a90b-51b5afbaea63"
    },
    {
        "author": "楊萬里",
        "paragraphs": [
            "鄉者豺當路，如今虎在山。",
            "百年諸老盡，一段好風還。",
            "誰謂永嘉末，人猶慶曆間。",
            "班心公定可，更可押廷班。"
        ],
        "title": "寄周子充察院二首  其一",
        "id": "a2a3b548-4b33-4454-98a8-824ef47469fc"
    },
    {
        "author": "楊萬里",
        "paragraphs": [
            "跡遠公猶記，情親勢使疎。",
            "忽思參研席，如許遽龍豬。",
            "雲步知無那，文盟肯棄予。",
            "只哦五箇字，不愈一行書。"
        ],
        "title": "寄周子充察院二首  其二",
        "id": "eb16edf6-253b-4baa-b8e3-227b483c2cdf"
    },
    {
        "author": "楊萬里",
        "paragraphs": [
            "晚日黄猶暖，寒江白更清。",
            "遠山衝岸出，釣艇背人行。",
            "舟穩何妨小，波恬爾許平。",
            "大魚不相報，撥剌得吾驚。"
        ],
        "title": "自音聲巖泛小舟下高溪",
        "id": "2a62baf4-0a01-4d4b-b4a4-abf48f83465b"
    },
    {
        "author": "楊萬里",
        "paragraphs": [
            "旅夢忘爲客，簷聲忽喚愁。",
            "親庭未差遠，佛屋不勝秋。",
            "只麽功名是，如今悟解不。",
            "十年行路飽，誰不遣吾休。"
        ],
        "title": "臘夜普明寺睡覺二首  其一",
        "id": "1e83178a-947c-4598-8871-fabe92830db0"
    },
    {
        "author": "楊萬里",
        "paragraphs": [
            "作臘聊村酒，依人只短檠。",
            "略無更可數，聽到雨無聲。",
            "犬吠知何苦，雞寒肯更鳴。",
            "生來眠不足，老去夢難成。"
        ],
        "title": "臘夜普明寺睡覺二首  其二",
        "id": "3ad77086-bfd4-430e-b165-b0c7fb9cb6b1"
    },
    {
        "author": "楊萬里",
        "paragraphs": [
            "待臘驚還過，留年惜欲除。",
            "雨纔三日有，雪更一冬無。",
            "遊屐妨緣濘，寒威戀爲爐。",
            "未須排旅悶，猶足助詩娛。"
        ],
        "title": "臘後二首  其一",
        "id": "6ba34af1-978d-442d-a837-36a4c94c443c"
    },
    {
        "author": "楊萬里",
        "paragraphs": [
            "雲暗虛疑暮，江空分外寒。",
            "如何山雨過，便爾岸沙乾。",
            "奈此詩愁得，懷哉歲事闌。",
            "梅殘吾更忍，不折一枝看。"
        ],
        "title": "臘後二首  其二",
        "id": "18f4016a-d285-4416-a66d-8c6f855d83e7"
    },
    {
        "author": "楊萬里",
        "paragraphs": [
            "欲雪天還惜，不風寒自生。",
            "燈摇無定影，火作始然聲。",
            "又遣庭闈訊，懸知骨肉情。",
            "履端猶幾日，有夢未歸程。"
        ],
        "title": "夜坐",
        "id": "db782305-3f2a-4ec4-bf87-3f665f512c93"
    },
    {
        "author": "楊萬里",
        "paragraphs": [
            "故人深住白雲隈，欲到何因只寄梅。",
            "歲晚觀山吾獨立，泥中騎馬子能來。",
            "轉頭不覺三年別，病眼相看一笑開。",
            "說似少陵真句法，未應言下更空回。"
        ],
        "title": "東寺詩僧照上人訪予於普明寺贈以詩",
        "id": "c13f8351-caf8-44cf-a71a-f3110989b92f"
    },
    {
        "author": "楊萬里",
        "paragraphs": [
            "寺外秋山觸眼明，寺根秋水洗心清。",
            "晴嵐暖翠來未了，不用高人倒屣迎。"
        ],
        "title": "題照上人迎翠軒二首  其一",
        "id": "5eb2006d-520d-41dc-9b7f-27a662c62861"
    },
    {
        "author": "楊萬里",
        "paragraphs": [
            "參寥癩可去無還，誰踏詩僧最上關。",
            "欲具江西句中眼，猶須作禮問雲山。"
        ],
        "title": "題照上人迎翠軒二首  其二",
        "id": "3461844f-2d5f-4d3f-a613-76de24eb44e2"
    },
    {
        "author": "楊萬里",
        "paragraphs": [
            "節裏難爲客，家中數有書。",
            "慈親問歸否，意緒各何如。",
            "强酒那能盡，添愁不更除。",
            "舊來貧未仕，父子豈相疎。"
        ],
        "title": "得親老家問二首  其一",
        "id": "dd6038ab-4d9d-4790-9bde-5ba37e005b84"
    },
    {
        "author": "楊萬里",
        "paragraphs": [
            "濟世吾無策，迎親仕屢驚。",
            "乾坤裂未補，簪笏達何榮。",
            "三徑猶須祿，羣飛不復情。",
            "山林早回首，詩酒且平生。"
        ],
        "title": "得親老家問二首  其二",
        "id": "689551a3-995b-46d5-9658-33ee459451ac"
    },
    {
        "author": "楊萬里",
        "paragraphs": [
            "春忽明朝是，冬將半夜非。",
            "年華只不住，客子未能歸。",
            "微霰疎還密，寒簷滴又稀。",
            "撚鬚真浪苦，呵筆更成揮。"
        ],
        "title": "立春前一夕二首  其一",
        "id": "cc404162-75c3-469c-abe9-2333d4c23a10"
    },
    {
        "author": "楊萬里",
        "paragraphs": [
            "臘盡春還好，朝暄暮復寒。",
            "雨晴終日異，衣著一冬難。",
            "生菜知無分，殘梅不用看。",
            "本憑書遣睡，轉更睡相干。"
        ],
        "title": "立春前一夕二首  其二",
        "id": "403fea0c-6bb7-4bba-a830-2ead2164de28"
    },
    {
        "author": "楊萬里",
        "paragraphs": [
            "雪花遣霰作前鋒，勢頗張皇欲暗空。",
            "篩瓦巧尋疎處漏，跳階誤到暖邊融。",
            "寒聲带雨山難白，冷氣侵人火失紅。",
            "方訝一冬暄較甚，今宵敢歎卧如弓。"
        ],
        "title": "霰",
        "id": "bee65e51-37fd-4959-8b15-8e0f94ea0a1f"
    },
    {
        "author": "楊萬里",
        "paragraphs": [
            "飄蓬敢恨一年遲，客裏春光也自宜。",
            "白玉青絲那得說，一杯嚥下少陵詩。"
        ],
        "title": "立春日有懷二首  其一",
        "id": "c3ffb65f-901c-431a-a085-76806cdd0662"
    },
    {
        "author": "楊萬里",
        "paragraphs": [
            "玉堂著句轉春風，諸老從前亦寓忠。",
            "誰爲君王供帖子，丁寧綺語不須工。"
        ],
        "title": "立春日有懷二首  其二",
        "id": "875f3de0-66c3-4c21-8166-fc7a7d71db71"
    },
    {
        "author": "楊萬里",
        "paragraphs": [
            "宿雲送臘曉仍開，日動江光度竹來。",
            "春到更晴誰不喜，時遷不道老相催。",
            "山村敢惜身猶遠，邊地應憐戰未回。",
            "春鳥豈知人意緒，新聲只欲勸銜杯。"
        ],
        "title": "立春新晴",
        "id": "efe0aefb-f76c-4ba5-b094-c5c114cdda37"
    },
    {
        "author": "楊萬里",
        "paragraphs": [
            "蕭蕭淅淅荻花風，慘慘澹澹雲物容。",
            "欲雪不雪關得儂，得歸未歸一莞中。",
            "年華縱留春已換，半生作客今何恨。",
            "夜來飛霰打僧窗，便恐雪真數尺强。",
            "催科不拙亦安出，吾民瀝髓不濡骨。",
            "邊頭犀渠未晏眠，天不雨粟地流錢。"
        ],
        "title": "晚立普明寺門時已過立春去除夕三日爾將歸有歎",
        "id": "cb7aa1d8-e035-4b41-b1e7-d639823bdfb0"
    },
    {
        "author": "楊萬里",
        "paragraphs": [
            "江寬風緊折綿寒，灘多岸少上水船。",
            "市何曾遠船不近，意已先到燈明邊。",
            "夜投古寺衝泥入，濕薪燒作蟲聲泣。",
            "冷窗凍筆更成眠，也勝疎篷仰見天。",
            "市人歌呼作時節，詩人兩膝高於頰。",
            "還家兒女問何如，明日此懷猶忍說。"
        ],
        "title": "除夕前一日歸舟夜泊曲渦市宿治平寺",
        "id": "67330d69-49ca-4bf2-abcf-fabb264df5cf"
    },
    {
        "author": "楊萬里",
        "paragraphs": [
            "茅亭夜集俯萬竹，初月未光讓高燭。",
            "主人酒令來無窮，恍然墮我醉鄉中。",
            "草間蛙聲忽三兩，似笑吾人慳酒量。",
            "只作蛙聽故自佳，何須更作鼓吹想。",
            "尚憶同登萬石亭，倚欄垂手望寒青。",
            "只今真到寒青裏，吾人不飲竹不喜。"
        ],
        "title": "癸未上元後永州夜飲趙敦禮竹亭聞蛙醉吟",
        "id": "5a088a99-5834-4050-bef8-963471f6d31f"
    },
    {
        "author": "楊萬里",
        "paragraphs": [
            "出得城來事事幽，涉湘半濟值漁舟。",
            "也知漁父趁魚急，翻著春衫不裹頭。"
        ],
        "title": "過百家渡四絕句  其一",
        "id": "1ba66852-76a7-40a9-9637-997a1a0269e4"
    },
    {
        "author": "楊萬里",
        "paragraphs": [
            "園花落盡路花開，白白紅紅各自媒。",
            "莫問早行奇絕處，四方八面野香來。"
        ],
        "title": "過百家渡四絕句  其二",
        "id": "ece3fd7a-1d66-407a-b036-0923e899ffea"
    },
    {
        "author": "楊萬里",
        "paragraphs": [
            "柳子祠前春已殘，新晴特地却春寒。",
            "疎籬不與花爲護，只爲蛛絲作網竿。"
        ],
        "title": "過百家渡四絕句  其三",
        "id": "46dbcaba-40be-4167-a108-63ee22ba3eb3"
    },
    {
        "author": "楊萬里",
        "paragraphs": [
            "一晴一雨路乾濕，半淡半濃山疊重。",
            "遠草平中見牛背，新秧疎處有人蹤。"
        ],
        "title": "過百家渡四絕句  其四",
        "id": "794c1236-8170-4c0b-92de-489edd4b190c"
    },
    {
        "author": "楊萬里",
        "paragraphs": [
            "客有來從天一隅，相逢喜問子何如。",
            "橘洲各自分馬首，湘水更曾烹鯉魚。",
            "心近人遐長作惡，離多合少可無書。",
            "得知安穩猶差慰，敢道韋郎跡也疎。"
        ],
        "title": "武岡李簿回多問蕭判官東夫",
        "id": "c9657a1c-0a35-4098-86c8-1e87ef4af37c"
    },
    {
        "author": "楊萬里",
        "paragraphs": [
            "春雨不大又不晴，只與行人禁送迎。",
            "小溪綠漲竟何曾，官路黄泥滑不勝。",
            "今年送迎乃爾苦，去年送迎正如許。",
            "風嚴火滅未五更，暗行十里雞三鳴。",
            "行路最難仍最惡，平生歷盡今更覺。",
            "前人失脚後人笑，後人失脚那可料。"
        ],
        "title": "迓新守值雨",
        "id": "62cf144e-3932-4314-b48d-573e3a4914d7"
    },
    {
        "author": "楊萬里",
        "paragraphs": [
            "吾父先歸吾未可，吾母已行猶顧我。",
            "兒女喜歸未解悲，我愁安得似兒癡。",
            "牆頭人看不須羨，居者那知行者嘆。",
            "昨日幸晴今又雨，天公管得行人苦。",
            "吾母病肺生怯寒，晚風鳴屋正無端。",
            "人家養子要作官，吾親此行誰使然。"
        ],
        "title": "負丞零陵更盡而代者未至家君携老幼先歸追送出城正值泥雨萬感驟集",
        "id": "dff2d3a6-71f0-44b4-a667-fd4ac3cfc2a0"
    },
    {
        "author": "楊萬里",
        "paragraphs": [
            "一門三相千子孫，後有公家前諸袁。",
            "有治國譜無縣譜，種愛在堂銘在門。",
            "誰能不徼鬻爵恩，民乃不識田畝錢。",
            "姓名墮在諸公口，去去雲霄穩著鞭。",
            "三年爲寮無間然，公行何得攙吾先。",
            "取別當愁今更喜，定知同醉西湖蓮。"
        ],
        "tags": [
            "西湖"
        ],
        "title": "送別呂令聖與",
        "id": "ed9d7aec-dd4f-4af9-b954-8f410f59f742"
    },
    {
        "author": "楊萬里",
        "paragraphs": [
            "醉語醒猶記，來詩讀轉新。",
            "不緣朋好密，其奈客居貧。",
            "無乃陽秋誤，云何鼠朴珍。",
            "端令和者寡，敢以速爲神。"
        ],
        "title": "和司法張仲良醉中論詩二首  其一",
        "id": "5c6a6473-6a0a-4bf8-b45c-5df03f97f80e"
    },
    {
        "author": "楊萬里",
        "paragraphs": [
            "相過寧嫌數，未行先畏辭。",
            "要寬千里別，猶費幾篇詩。",
            "意得翻難售，聲希只自奇。",
            "此生詩社裏，三折或知醫。"
        ],
        "title": "和司法張仲良醉中論詩二首  其二",
        "id": "266a67e4-9813-4f66-a312-ff75f9d0022f"
    },
    {
        "author": "楊萬里",
        "paragraphs": [
            "坡云無竹令人俗，我云俗人正累竹。",
            "玉立齋前一萬竿，能與主人相對寒。",
            "看竹哦詩筆生力，山童怪予遽忘食。",
            "不但不可一日無，斯須無此看何如。",
            "詩成欲寫且復歇，恐竹嫌詩未清絕。",
            "丁寧一竿不可除，竹亦何曾減風月。"
        ],
        "title": "題唐德明秀才玉立齋",
        "id": "fdb86dbb-4461-4d31-a075-178dc841e648"
    },
    {
        "author": "楊萬里",
        "paragraphs": [
            "百花亭下花如海，子厚宅前溪似油。",
            "幕下風流法曹掾，坐窗猶未作遨頭。"
        ],
        "title": "張仲良久約出郊以詩督之二首  其一",
        "id": "833dc39d-0939-4c36-8433-fc10b3b1180e"
    },
    {
        "author": "楊萬里",
        "paragraphs": [
            "只道今春不肯晴，已晴誰遣不郊行。",
            "忍違花底提壺語，不慮屋頭鳩婦鳴。"
        ],
        "title": "張仲良久約出郊以詩督之二首  其二",
        "id": "6c55771b-f48a-400b-bb33-316ea2854964"
    },
    {
        "author": "楊萬里",
        "paragraphs": [
            "愁雨留花花已闌，作晴猶喜兩朝寒。",
            "山城春事無多子，可緩黄園探牡丹。"
        ],
        "title": "和仲良催看黄才叔秀才南園牡丹",
        "id": "c66b77bb-b270-4676-9a62-c0faa8ed13e3"
    },
    {
        "author": "楊萬里",
        "paragraphs": [
            "高人愛笋如愛玉，忍口不餐要添竹。",
            "云何又遣十輩來，昏花兩眼爲渠開。",
            "販夫束縛向市賣，外强中乾美安在。",
            "錦紋猶带落花泥，不論燒煮兩皆奇。",
            "豬肝累人真可怍，以笋累公端不惡。"
        ],
        "title": "謝唐德明惠笋",
        "id": "b8d5cd04-c83f-4682-a1cc-1503a4f4aa5b"
    },
    {
        "author": "楊萬里",
        "paragraphs": [
            "道合從人笑，情親覺別難。",
            "得朋何恨晚，到老幾相看。",
            "世路今逾窄，吾徒却自寬。",
            "此心各相勉，不但道加餐。"
        ],
        "title": "別吳教授景衡",
        "id": "cbe6de29-1699-4579-b5f8-bd521dc91214"
    },
    {
        "author": "楊萬里",
        "paragraphs": [
            "帝苑花穠記並遊，萬人回首看鼇頭。",
            "也知旬月應顓面，已逼雲霄又作州。",
            "別後聞公非故我，學林著脚到前修。",
            "登門猶說同年話，未覺紅鸞映白鷗。"
        ],
        "title": "謁張安國",
        "id": "2612d78d-dbe9-4998-a264-431ffdff7ce6"
    },
    {
        "author": "楊萬里",
        "paragraphs": [
            "客裏何煩病，春餘不謂寒。",
            "併來無計奈，那得有懷寬。",
            "憎藥猶須强，耽書更暇看。",
            "兩親問消息，敢道不平安。"
        ],
        "title": "龔令國英約小集感冷暴下歸卧感而賦焉二首  其一",
        "id": "a72b2a78-4c42-4d2a-9b0e-7f9e676cd4e0"
    },
    {
        "author": "楊萬里",
        "paragraphs": [
            "吏卒稀仍散，僮奴野自親。",
            "問吾適無恙，遽病此何因。",
            "初覺身爲客，還疑老逼人。",
            "焚香發深省，一笑對殘春。"
        ],
        "title": "龔令國英約小集感冷暴下歸卧感而賦焉二首  其二",
        "id": "4d0d8224-54ce-4f42-aaa1-a1b5566934b4"
    },
    {
        "author": "楊萬里",
        "paragraphs": [
            "未惜詩脾苦，端令鬼膽寒。",
            "吾才三鼓竭，君思九江寬。",
            "作者今猶古，燈前捲又看。",
            "不辭鬚撚斷，只苦句難安。"
        ],
        "title": "仲良見和再和謝焉四首  其一",
        "id": "e6c6e1b4-5245-4bb3-b879-c8afd7e952a6"
    },
    {
        "author": "楊萬里",
        "paragraphs": [
            "誰謂陳三遠，髯張下筆親。",
            "夫何此意合，恐有宿生因。",
            "我豈慵開眼，年來寡見人。",
            "更煩彫好句，割取楚江春。"
        ],
        "title": "仲良見和再和謝焉四首  其二",
        "id": "da527394-f75f-49e6-bac3-9bd0c18afa5f"
    },
    {
        "author": "楊萬里",
        "paragraphs": [
            "健論開仍闔，清規高更寒。",
            "抗章胡未報，憂世可能寬。",
            "收用今寧晚，飛鶱尚會看。",
            "自憐千慮短，所願一枝安。"
        ],
        "title": "仲良見和再和謝焉四首  其三",
        "id": "0bcde62b-f75b-4089-bb35-8dbedf8931a3"
    },
    {
        "author": "楊萬里",
        "paragraphs": [
            "豈不爲寮久，茲焉獨愈親。",
            "卜居如不近，同志竟何因。",
            "山鳥頻招飲，江花解笑人。",
            "風顛仍雨急，枉却一年春。"
        ],
        "title": "仲良見和再和謝焉四首  其四",
        "id": "9e169dce-ea91-4685-9ff0-c542d9bd7030"
    },
    {
        "author": "楊萬里",
        "paragraphs": [
            "莫道今晨熱，東風未得欺。",
            "晚來作惡甚，寒似禁煙時。",
            "約雨斜還整，吹花合且離。",
            "不應如許峭，故故惱吾衰。"
        ],
        "title": "晚寒",
        "id": "1e24e61e-99bb-421b-a6cd-a520bcb74264"
    },
    {
        "author": "楊萬里",
        "paragraphs": [
            "居士何曾病，羣兒錯見憐。",
            "對床正風雨，落紙忽雲煙。",
            "欲夏花全退，猶寒柳尚眠。",
            "如何睡鄉裏，只是著詩仙。"
        ],
        "title": "和仲良病中耽睡",
        "id": "ee508cc0-a77f-4878-9034-6748ab5e5b22"
    },
    {
        "author": "楊萬里",
        "paragraphs": [
            "幾許春纔好，誰令綠遽深。",
            "風光曾著眼，時序只驚心。",
            "永日便甘寢，羈懷怯苦吟。",
            "春歸猶作客，晴少更多陰。"
        ],
        "title": "和仲良春晚即事五首  其一",
        "id": "1a1baa59-5968-4860-ac4a-8cda47cb3ce9"
    },
    {
        "author": "楊萬里",
        "paragraphs": [
            "春在已愁熱，夏來還解涼。",
            "一年又如許，萬事更須忙。",
            "情薄忘花減，心危願歲穰。",
            "平生只坐嬾，何藥療嵇康。"
        ],
        "title": "和仲良春晚即事五首  其二",
        "id": "8cce780d-15b4-40a5-992c-021bd2564588"
    },
    {
        "author": "楊萬里",
        "paragraphs": [
            "欲與東風說，休吹墮絮飛。",
            "吾行正無定，魂夢豈忘歸。",
            "花暖能醺眼，山濃欲染衣。",
            "只嫌春已老，此景也應稀。"
        ],
        "title": "和仲良春晚即事五首  其三",
        "id": "7ab34dc1-4006-430b-bc89-99214bacf1ae"
    },
    {
        "author": "楊萬里",
        "paragraphs": [
            "貧難聘歡伯，病敢跨連錢。",
            "夢豈花邊到，春俄雨裏遷。",
            "一犁關五秉，百箔候三眠。",
            "只有書生拙，窮年墾紙田。"
        ],
        "title": "和仲良春晚即事五首  其四",
        "id": "ef3e5c70-1f1b-4d12-b7b6-cb6faf2801f6"
    },
    {
        "author": "楊萬里",
        "paragraphs": [
            "笋改齋前路，蔬眠雨後畦。",
            "晴江明處動，遠樹看來齊。",
            "我語真彫朽，君詩妙斲泥。",
            "殷勤報春去，恰恰一鶑啼。"
        ],
        "title": "和仲良春晚即事五首  其五",
        "id": "e788393c-92e0-43bd-9fb5-a5299d3a48af"
    },
    {
        "author": "楊萬里",
        "paragraphs": [
            "愚溪之口湘江左，茅齋不小亦不大。",
            "齋前看江江只流，江中望齋齋更幽。",
            "兩潘讀書韻清壯，湘妃出聽魚吹浪。",
            "大潘皎如鶴出林，小潘不減在沙金。",
            "向來姓名到天府，市人莫笑渠塵土。",
            "濯纓當屬最閑人，兩潘且彈冠上塵。"
        ],
        "title": "題潘彥政叔姪濯纓齋",
        "id": "9c0ef719-028b-4a47-9710-7fa97810156a"
    },
    {
        "author": "楊萬里",
        "paragraphs": [
            "薰然真臘水沉片，烝以洞庭春雪花。",
            "只得掾曹作南董，國香未向俗人誇。"
        ],
        "tags": [
            "洞庭湖"
        ],
        "title": "和仲良分送柚花沉三首  其一",
        "id": "58f09280-7a73-4b39-8a8a-7a91d737167d"
    },
    {
        "author": "楊萬里",
        "paragraphs": [
            "鋸沉百疊糝瓊英，一日三薰更九烝。",
            "却悔香成太清絕，龍涎生妬木犀憎。"
        ],
        "title": "和仲良分送柚花沉三首  其二",
        "id": "6103f105-e6bf-4ec1-b298-3fdb72711fe8"
    },
    {
        "author": "楊萬里",
        "paragraphs": [
            "鶴骨龍筋金玉相，詩人十襲幾年藏。",
            "已驚好手奪天巧，更遣餘芬惱楚狂。"
        ],
        "title": "和仲良分送柚花沉三首  其三",
        "id": "3fc96178-91a3-41eb-8d44-3ef75b1467db"
    },
    {
        "author": "楊萬里",
        "paragraphs": [
            "病身誰伴亦誰憐，贏得昏昏幾覺眠。",
            "睡起不知身是病，踞床看盡水沉煙。"
        ],
        "title": "再病書懷呈仲良四首  其一",
        "id": "320957aa-5cec-43d6-ab02-3c6d93f5a416"
    },
    {
        "author": "楊萬里",
        "paragraphs": [
            "病中嫌雨又嫌晴，自是情懷未苦平。",
            "兩日雨多端不惡，市聲洗盡只簷聲。"
        ],
        "title": "再病書懷呈仲良四首  其二",
        "id": "d6946439-ecfc-46a2-aa23-05a2e7155e2c"
    },
    {
        "author": "楊萬里",
        "paragraphs": [
            "功名銷盡向來心，詩酒從今也不禁。",
            "夜雨遣人歸思動，不知湘水幾篙深。"
        ],
        "title": "再病書懷呈仲良四首  其三",
        "id": "831adcd6-9c32-4e2c-ac99-f7c3d359a450"
    },
    {
        "author": "楊萬里",
        "paragraphs": [
            "方外詩豪張仲良，義風今日更誰雙。",
            "絕憐病客無半眼，粥飯隨宜到小窗。"
        ],
        "title": "再病書懷呈仲良四首  其四",
        "id": "a3bc932a-5167-48c2-a271-02638178bc8f"
    },
    {
        "author": "楊萬里",
        "paragraphs": [
            "兩脚那解上金鑾，兩手只合把釣竿。",
            "比身管樂兒時態，已翻九河洗我肝。",
            "范生來自浣花里，眼中之人定誰貴。",
            "百鍊未必賢繞指，貴人正要老於事。",
            "斜風細雨又春休，落花啼鳥總春愁。",
            "試問談間立封侯，何如百錢挂杖頭。"
        ],
        "title": "贈蜀中相士范思齊往全州見萬先之教授",
        "id": "97c141fb-2d0f-496b-a647-4a1a0a7e36f1"
    },
    {
        "author": "楊萬里",
        "paragraphs": [
            "罷却微官且客居，庭闈不近信全疎。",
            "更無竹下子唐子，誰與過逢說異書。"
        ],
        "title": "和唐德明問病二首  其一",
        "id": "97e8511f-7483-4937-887f-34dda9a3061c"
    },
    {
        "author": "楊萬里",
        "paragraphs": [
            "俟命循天更不疑，朶頤那可換靈龜。",
            "逍遥豈在榆枋外，問著扶摇總不知。"
        ],
        "title": "和唐德明問病二首  其二",
        "id": "53e6bb74-53da-4d55-981c-53649618dd28"
    },
    {
        "author": "楊萬里",
        "paragraphs": [
            "管得天公雨更晴，何關客子病心情。",
            "得歸此意良不惡，且住微軀也自輕。"
        ],
        "title": "又和梅雨",
        "id": "a3b6d996-0e82-4b75-8f83-44f039c57880"
    },
    {
        "author": "楊萬里",
        "paragraphs": [
            "初病楊花猶亂飛，即今梅子已黄稀。",
            "卧驚節物遽如許，起得沉緜更解肥。",
            "雲寺耶溪招布襪，斜風細雨欠蓑衣。",
            "半生不結脩門夢，只夢家山喚早歸。"
        ],
        "title": "又和見喜病間",
        "id": "4582af2b-8381-45bb-b583-9664d81254a6"
    },
    {
        "author": "楊萬里",
        "paragraphs": [
            "料病如料敵，用藥如中的。",
            "淮陰百戰有百勝，由基百發無一失。",
            "老唐脈法明更高，閲人二豎可得逃。",
            "探囊起死無德色，掉臂不爲曳裾客。",
            "但使鄉鄰少卧痾，眼底名醫麻竹多。",
            "嗟予詩瘦仍多病，兩旬進尺退不寸。",
            "逢君已晚亦未恨，掃除何曾費餘刃。",
            "長句藉手聊爾耳，真成不直一杯水。"
        ],
        "title": "罷丞零陵忽病傷寒謁醫兩旬如負擔者日遠日重改謁唐醫公亮九日而無病矣謝以長句",
        "id": "e856056b-edb4-414c-b02d-230d0c87f401"
    },
    {
        "author": "楊萬里",
        "paragraphs": [
            "春山華潤秋山瘦，雨山點黯晴山秀。",
            "湖湘山色天下稀，零陵乃復白其眉。",
            "作亭不爲俗人好，箇竹把茅吾事了。",
            "朝來看山佳有餘，爲渠更盡一編書。"
        ],
        "title": "題黄才叔看山亭",
        "id": "2923f630-c8c1-459c-9563-1ac3029ce83c"
    },
    {
        "author": "楊萬里",
        "paragraphs": [
            "山西勁氣何曾歇，秦漢迄今幾奇傑。",
            "張公長身鬚鬢蒼，斜飛不入鵷鷺行。",
            "狂卒叫讙民震擾，不勞談笑斯須了。",
            "皇上方披輿地圖，煩公赤手繫單于。",
            "捕逐虎豹公則老，坐運籌策公尚少。"
        ],
        "title": "送張倅",
        "id": "8b035f11-56b1-4f05-aeca-386e82ad2239"
    },
    {
        "author": "楊萬里",
        "paragraphs": [
            "鳬鶩行中脫病身，竹林深處得幽人。",
            "只言官滿渾無事，也被詩愁攪一春。"
        ],
        "title": "題所寓唐德明書齋",
        "id": "2a502e4a-e2e5-46ee-aa39-66fdaf790f55"
    },
    {
        "author": "楊萬里",
        "paragraphs": [
            "薰風曉破碧蓮莟，花意猶低白玉顔。",
            "一粲不曾容易發，清香何自遍人間。"
        ],
        "title": "白含笑",
        "id": "c41c4dbe-8654-4997-a89b-a299d79547fc"
    },
    {
        "author": "楊萬里",
        "paragraphs": [
            "城南前江後山趾，竹齋正對寒江啟。",
            "不嫌漁火亂書燈，只苦櫓聲驚睡美。",
            "平生刺頭鑽故紙，晚知此道無多子。",
            "從渠散漫汗牛書，笑倚江楓弄江水。"
        ],
        "title": "題唐德明建一齋",
        "id": "840feb59-1d20-4f80-bf2a-203a97fba876"
    },
    {
        "author": "楊萬里",
        "paragraphs": [
            "已坐詩臞病更羸，諸公剛欲餞湘湄。",
            "夜浮一葉逃盟去，已被沙鷗聖得知。"
        ],
        "title": "夜離零陵以避同僚追送之勞留二絕簡諸友  其一",
        "id": "b232e2d2-be40-4860-9fc9-1a0d5847c16d"
    },
    {
        "author": "楊萬里",
        "paragraphs": [
            "思歸日日只空言，一棹今真水月間。",
            "半夜猶聞郡樓鼓，明朝應失永州山。"
        ],
        "title": "夜離零陵以避同僚追送之勞留二絕簡諸友  其二",
        "id": "3f6548f4-2265-4475-8703-9939c2f3407e"
    },
    {
        "author": "楊萬里",
        "paragraphs": [
            "前夕放船湘口步，約到衡州來日午。",
            "五程一減作三程，謝渠江漲半篙清。",
            "今日雨來三四五，又閉疎篷聽暮雨。",
            "長年商量泊船所，雨外青山更青處。"
        ],
        "title": "泊冷水浦",
        "id": "962f009f-7246-41ed-a840-5ee94a90201a"
    },
    {
        "author": "楊萬里",
        "paragraphs": [
            "此館初明眼，前山正接眉。",
            "熱嫌連日甚，涼惜兩朝遲。",
            "雨竹何其重，風鷗不自持。",
            "庭闈猶百里，早已豁愁思。"
        ],
        "title": "憩連嶺店",
        "id": "305e4683-7e59-4d34-94be-e7e4ac9ad8bc"
    },
    {
        "author": "楊萬里",
        "paragraphs": [
            "淺草時雙起，深叢忽獨明。",
            "情知曉月淡，意欲照人行。",
            "扇撲高無奈，風斜半欲橫。",
            "書帷吾已嬾，不擬著囊盛。"
        ],
        "title": "早行見螢",
        "id": "e97ca729-bf93-400b-984b-d28fabe418ff"
    },
    {
        "author": "楊萬里",
        "paragraphs": [
            "愛月斜仍細，占星久未過。",
            "浪傳商用事，正苦汗成河。",
            "蛛喜今宵綴，蠅憎昨日多。",
            "吾文那乞巧，詩或擬陰何。"
        ],
        "title": "和人七夕",
        "id": "e2761966-782b-4dc6-8f57-2338631a5d7f"
    },
    {
        "author": "楊萬里",
        "paragraphs": [
            "江梅去去木犀晚，萱草石榴刺人眼。",
            "抹利獨立幽更佳，龍涎避香雪避花。",
            "朝來無熱夜涼甚，急遣山童問花信。",
            "一枝带雨折來歸，走送詩人覓好詩。"
        ],
        "title": "送抹利花與慶長",
        "id": "d7eb4456-1705-4969-915c-a531952e89c3"
    },
    {
        "author": "楊萬里",
        "paragraphs": [
            "小築初開一畝基，晚風散策已相宜。",
            "山童何急催歸去，正是涼生月上時。"
        ],
        "title": "新居翦茅",
        "id": "07023842-4865-438e-94c7-8babe408614f"
    },
    {
        "author": "楊萬里",
        "paragraphs": [
            "莫讀輪臺詔，令人淚點垂。",
            "天乎容此虜，帝者渴非羆。",
            "何罪良家子，知它大將誰。",
            "願懲危度口，儻復雁門踦。"
        ],
        "title": "讀罪己詔時有符離之潰  其一",
        "id": "2d95d846-be42-4ecf-bb2a-155ef66489dc"
    },
    {
        "author": "楊萬里",
        "paragraphs": [
            "亂起吾降日，吾將强仕年。",
            "中原仍夢裏，南紀且愁邊。",
            "陛下非常主，羣公莫自賢。",
            "金臺尚未築，乃至羨强燕。"
        ],
        "title": "讀罪己詔時有符離之潰  其二",
        "id": "5629a05b-f7e5-4dc8-acb7-1adc05bbc7c6"
    },
    {
        "author": "楊萬里",
        "paragraphs": [
            "只道六朝窄，渠猶數百春。",
            "國家祖宗澤，天地發生仁。",
            "歷服端傳遠，君王但側身。",
            "楚人要能懼，周命正惟新。"
        ],
        "title": "讀罪己詔時有符離之潰  其三",
        "id": "81ae369f-3ecf-47c4-89c9-847cbf56b35d"
    },
    {
        "author": "楊萬里",
        "paragraphs": [
            "一別重來十五年，殘僧半在寺依然。",
            "黄楊當日絕低小，已過危簷也可憐。"
        ],
        "title": "題代度寺",
        "id": "38da0575-4f79-4c3b-a823-2e1768ab591d"
    },
    {
        "author": "楊萬里",
        "paragraphs": [
            "行盡空房忽畫欄，竹光和月入亭寒。",
            "壁間題字知誰句，醉把殘燈子細看。"
        ],
        "title": "又題寺後竹亭",
        "id": "60b407cc-2b52-4905-851a-6a8727a2ec7a"
    },
    {
        "author": "楊萬里",
        "paragraphs": [
            "匆匆離合夢非夢，續續談諧眠不眠。",
            "莫道對床容易著，試思分手幾何年。",
            "長亭更放金荷淺，後夜誰同璧月圓。",
            "要得長隨二三友，不知由我定由天。"
        ],
        "title": "中秋前兩日別劉彥純彭仲莊於白馬山下",
        "id": "c90d331e-b4c2-4714-930f-7a4380bd194a"
    },
    {
        "author": "楊萬里",
        "paragraphs": [
            "睡美那能動，朝涼强作行。",
            "吾方犯星起，人已趁虛聲。",
            "近路還如許，長途作麽生。",
            "兩親今正老，三釜又須營。"
        ],
        "title": "早發建安寺過大櫟虛",
        "id": "2c69571b-3b4c-459f-963f-2ee57c2636b3"
    },
    {
        "author": "楊萬里",
        "paragraphs": [
            "月擬來宵好，吾先今夕遭。",
            "纔升半壁許，已復一輪高。",
            "遷坐明相就，羣飛影得逃。",
            "望秋惟有此，徹夜敢辭勞。"
        ],
        "title": "中秋前一夕翫月",
        "id": "160d76b0-c63d-417e-8631-201fab76c649"
    },
    {
        "author": "楊萬里",
        "paragraphs": [
            "扁舟斜纜白沙虛，欲行未發小踟躕。",
            "吾家子雲來得得，爲携碧酒買白魚。",
            "誼風多年冷似鐵，非公其誰主風月。",
            "尊前醉倒定不嗔，同來多半箇中人。"
        ],
        "title": "赴調宿白沙渡族叔文遠携酒追送走筆取別",
        "id": "adb299bf-7a47-4533-8497-5edbd88ed2c0"
    },
    {
        "author": "楊萬里",
        "paragraphs": [
            "夜寒星斗挂屋椽，我輩把酒不問天。",
            "語聲未怕驚天上，只愁驚起白鷗眠。"
        ],
        "title": "醉後題壁",
        "id": "9cedbf08-a697-4f91-ad0c-45d055de767d"
    },
    {
        "author": "楊萬里",
        "paragraphs": [
            "亂眼纔迷樹，回頭已濕沙。",
            "蕭蕭打篷急，點點入船斜。",
            "此夕初爲客，何時却到家。",
            "餘樽曾卧否，喚取作生涯。"
        ],
        "title": "夜雨泊新淦",
        "id": "a54ab969-e1f6-419b-b975-a43d7509c252"
    },
    {
        "author": "楊萬里",
        "paragraphs": [
            "雨到中宵歇，心知逗曉晴。",
            "排雲數峰出，漏日半江明。",
            "風借輕帆便，天催嬾客行。",
            "不應樟鎮酒，無意待人傾。"
        ],
        "title": "明發新淦晴快風順約泊樟鎮",
        "id": "9ee958e1-62e5-4ed3-9cce-0fc8675f9d6a"
    },
    {
        "author": "楊萬里",
        "paragraphs": [
            "北地三接淅，重來四肅霜。",
            "日斜秋樹轉，市散暮船忙。",
            "波捲清中白，霞翻紫外黄。",
            "汀沙渾換却，不記舊圜方。"
        ],
        "title": "泊樟鎮",
        "id": "739daafa-bfdd-4039-921f-0cc2aad3f28a"
    },
    {
        "author": "楊萬里",
        "paragraphs": [
            "蚤作難爲飯，前途又苦饑。",
            "塵勞正未了，眠食且隨宜。",
            "小憩那思去，追程得更遲。",
            "館人只冷眼，還爲惜奔馳。"
        ],
        "title": "午憩堆錢嶺",
        "id": "c344df39-f8c9-4fcf-a477-bac3738efdba"
    },
    {
        "author": "楊萬里",
        "paragraphs": [
            "貪將如中使，兵書不誤今。",
            "只悲熊耳甲，誰怨褭蹄金。",
            "賈傅奚同郡，朱游獨折心。",
            "書生何處說，詩罷自長吟。"
        ],
        "title": "路逢故將軍李顯忠以符離之役私其府庫士怨而潰謫居長沙",
        "id": "fb4f8c05-8965-4996-a1e3-59bca441d2eb"
    },
    {
        "author": "楊萬里",
        "paragraphs": [
            "吾生行路何時了，舊館重來身漸老。",
            "路旁松桂只十年，如今脩脩舊小小。",
            "昨宵宿處又雲邊，來宵還似今宵然。",
            "陳迹更待俛仰間，有酒不飲要稱賢。"
        ],
        "title": "宿楊塘店",
        "id": "9860f309-0823-4d3d-b46d-ab627a52de0b"
    },
    {
        "author": "楊萬里",
        "paragraphs": [
            "霧月撩人白，風燈惱客青。",
            "倦多資美睡，酒薄免遲醒。"
        ],
        "title": "宿長林",
        "id": "9aa7b266-4f58-4561-b2ce-ebcab8143032"
    },
    {
        "author": "楊萬里",
        "paragraphs": [
            "日以秋還短，塗緣熱故長。",
            "也知茅店小，奈此竹風涼。",
            "更遠終然到，而吾有底忙。",
            "欲行猶小駐，咫尺便它鄉。"
        ],
        "title": "午憩東塘近白干江西地盡於此",
        "id": "068e0179-547e-469c-a304-adc9a1f41505"
    },
    {
        "author": "楊萬里",
        "paragraphs": [
            "欲雨還晴又作陰，添衣已減却重尋。",
            "絕知不晚新寒到，更用先來破客心。"
        ],
        "title": "初寒",
        "id": "7d455a4a-01b1-4e5b-b813-ce06fc04b997"
    },
    {
        "author": "楊萬里",
        "paragraphs": [
            "漁舟竟日不知還，水碓無人也不閑。",
            "斫却江頭一叢柳，當愁無地著江山。"
        ],
        "title": "沙溪江亭",
        "id": "8027b1cc-13e0-4f7e-ba7c-c5ad97740545"
    },
    {
        "author": "楊萬里",
        "paragraphs": [
            "督郵不敵客愁濃，那更秋宵一笛風。",
            "公子何曾知許事，曠懷也解與人同。"
        ],
        "title": "宿張家店壁間有趙民則一絕句云舍策投床睡便濃覺來凉葉動西風驚秋念遠無窮意客裏知誰此夜同因次其韵",
        "id": "b489777a-1723-48c6-a8a5-86173dcf00c2"
    },
    {
        "author": "楊萬里",
        "paragraphs": [
            "秋晴得涼行，壁閲遇佳讀。",
            "已咽猶餘滋，將燼忽剩馥。",
            "語妙古未多，聽難今良獨。",
            "追誦惜去眼，信步遑擬足。",
            "驚心一鳥鳴，隔溪兩峰綠。"
        ],
        "title": "蔣蓮店有書柳子厚寄吳武陵琴詩三讀敬哦五言",
        "id": "9479ddb6-1f79-4a14-bb0c-ad3f1fccca1c"
    },
    {
        "author": "楊萬里",
        "paragraphs": [
            "秋日纔昇却霧中，先生更去恐羣空。",
            "古誰云遠今猶古，公亦安知世重公。",
            "軒冕何緣關此老，江山所過總清風。",
            "我行安用相逢得，不得趨隅又北東。"
        ],
        "title": "道逢王元龜閣學",
        "id": "c6257c8b-4795-493f-b1b1-38b85a4c66f1"
    },
    {
        "author": "楊萬里",
        "paragraphs": [
            "休說江西西路行，東來骨瘦却詩清。",
            "恐緣桂玉疎雲子，敢對溪山喚麴生。"
        ],
        "title": "宿楓平",
        "id": "aa859a41-7714-4c9c-a4b0-1a18e50c9805"
    },
    {
        "author": "楊萬里",
        "paragraphs": [
            "谷暗迷窗曉，山鳴報雨來。",
            "畦丁絕須喜，菜甲正新栽。",
            "倦路愁何那，衝泥慣豈纔。",
            "吾詩未大好，也辱片雲催。"
        ],
        "title": "發楓平",
        "id": "589a5143-6a56-4865-8e7e-adc0ec0c307e"
    },
    {
        "author": "楊萬里",
        "paragraphs": [
            "不特山盤水亦回，溪山信美暇徘徊。",
            "行人自趁斜陽急，關得歸鴉更苦催。"
        ],
        "title": "過下梅",
        "id": "ad99057e-609d-47e4-97b8-d7ef01a8e59d"
    },
    {
        "author": "楊萬里",
        "paragraphs": [
            "九月九日今朝是，五里十里正未已。",
            "良辰美景只自美，不如且著黑棋子。",
            "濁醪不賤有如無，黄花新寄絕交書。",
            "三年客裏兩重九，去年却得登高友。",
            "醉吟嶽麓道林間，天風吹帽挂君山。",
            "倒騎蹇馿下絕頂，眼花幾落賈誼井。",
            "如今悔狂亦嬾游，不嫌清坐獨醒休。"
        ],
        "title": "九日落莫憶同施少才集長沙",
        "id": "d7c1ddfb-d73b-4961-bc50-a0bc55a500b7"
    },
    {
        "author": "楊萬里",
        "paragraphs": [
            "薄雲翳佳月，風爲作金篦。",
            "我行以事役，雲行亦忙爲。",
            "如何今夕寒，只與客子期。",
            "忘情豈我輩，能禁秋興悲。",
            "短檠不解事，喚我哦新詩。"
        ],
        "title": "宿度息",
        "id": "5007b200-1ec8-49df-84e9-f1ace43c6f92"
    },
    {
        "author": "楊萬里",
        "paragraphs": [
            "平水長先曉，無風也自濤。",
            "煙昏山易遠，岸闊樹難高。",
            "去雁鳴相報，游魚冷總逃。",
            "輕寒容可忍，清眺得辭勞。"
        ],
        "title": "曉泊舟廟山",
        "id": "22c24e18-5ce4-4e16-a117-661cc389d95d"
    },
    {
        "author": "楊萬里",
        "paragraphs": [
            "影靜長安道，涼風響轡銜。",
            "海天低到水，江日晚明帆。",
            "潮遣先驅壯，聲吞絕島巉。",
            "黄塵征袖滿，却愧著朝衫。"
        ],
        "title": "到龍山頭",
        "id": "a7554825-5d7b-4eee-a7a1-7ba5a3adda4a"
    },
    {
        "author": "楊萬里",
        "paragraphs": [
            "澹翁家近醉翁家，二老風流莫等差。",
            "黄帽朱耶飽煙雨，白頭紫禁判鶑花。",
            "補天老手何須石，行地新堤早著沙。",
            "三歲別公千里見，端能解榻瀹春芽。"
        ],
        "title": "見澹庵胡先生舍人",
        "id": "71cde543-d440-405e-bb59-3008afa434b6"
    },
    {
        "author": "楊萬里",
        "paragraphs": [
            "林下詩中第一仙，西風吹到日輪邊。",
            "杜陵野客還驚市，國子先生小著鞭。",
            "拈出老謀開宇宙，本來清尚只雲泉。",
            "新篇未許兒童誦，但得真傳敢浪傳。"
        ],
        "title": "爲王監簿先生求近詩",
        "id": "ed9ef7f2-dace-4503-896f-fa7c78c18fb8"
    },
    {
        "author": "楊萬里",
        "paragraphs": [
            "樓迥眠曾著，秋寒夜更加。",
            "市聲先曉動，窗月傍人斜。",
            "役役名和利，憧憧馬又車。",
            "如何泉石耳，禁得許諠譁。"
        ],
        "title": "宿徐元達小樓",
        "id": "599126db-c92f-49ae-a3f0-d4886615f345"
    },
    {
        "author": "楊萬里",
        "paragraphs": [
            "與子生疎有底仇，談間容易說封侯。",
            "病身更遣冰山倚，野鶴孤雲也替愁。"
        ],
        "title": "贈相士蓑衣道人杜需二首  其一",
        "id": "a2d1fd36-7113-4827-b27c-a9a879ef6523"
    },
    {
        "author": "楊萬里",
        "paragraphs": [
            "坐來小歇過眉拄，客裏那能滿眼酤。",
            "肯脫蓑衣借儂著，鷗邊雨外且江湖。"
        ],
        "title": "贈相士蓑衣道人杜需二首  其二",
        "id": "c2d7272c-ad88-410c-bbf4-71dda1b32e02"
    },
    {
        "author": "楊萬里",
        "paragraphs": [
            "涪翁浣花醉圖歌，歌詞自作復自寫。",
            "少陵無人張顛死，此翁奄有二子者。",
            "不論釵股與錐沙，更數旱蛟及驚蛇。",
            "詩仙不合兼草聖，鬼妬天嗔教薄命。",
            "人言愛書緣愛賢，紫眉未必勝青編。",
            "舊時鬼門關外客，如今一字抵尺璧，何須千載空相憶。"
        ],
        "title": "跋馬公弼省幹出示山谷草聖浣花醉圖歌",
        "id": "615e02bc-e4b8-4ea2-95c8-db4c9cfb62ff"
    },
    {
        "author": "楊萬里",
        "paragraphs": [
            "潮頭打雲雲不留，月波潑窗窗欲流。",
            "夜寒報晴豈待曉，天公端爲盧溪老。",
            "盧溪在山不知年，盧溪出山即日還。",
            "黄紙苦催得高卧，青霞成癖誰能那。",
            "詔謂先生式國人，掉頭已復煙林深。",
            "路旁莫作兩疎看，老儒不用橐中金。"
        ],
        "title": "送王監簿民瞻南歸",
        "id": "b04de810-a4be-4819-999a-e8aeb482168c"
    },
    {
        "author": "楊萬里",
        "paragraphs": [
            "分茶何似煎茶好，煎茶不似分茶巧。",
            "蒸水老禪弄泉手，隆興元春新玉爪。",
            "二者相遭兔甌面，怪怪奇奇真善幻。",
            "紛如擘絮行太空，影落寒江能萬變。",
            "銀瓶首下仍尻高，注湯作字勢嫖姚。",
            "不須更師屋漏法，只問此瓶當響答。",
            "紫微仙人烏角巾，喚我起看清風生。",
            "京塵滿袖思一洗，病眼生花得再明。",
            "漢鼎難調要公理，策勳茗椀非公事。",
            "不如回施與寒儒，歸續茶經傳衲子。"
        ],
        "title": "澹庵坐上觀顯上人分茶",
        "id": "4ada0c2b-6baa-4666-8e9b-f1f575fdbba3"
    },
    {
        "author": "楊萬里",
        "paragraphs": [
            "公子平生無長物，几研生涯敵玉冰。",
            "二妙端能并送似，便呼毛穎試谿藤。"
        ],
        "title": "謝趙茂甫惠浙曹中筆蜀越薄牋二首  其一",
        "id": "cd0e067b-35a9-4256-a8a5-f0f7835af8f4"
    },
    {
        "author": "楊萬里",
        "paragraphs": [
            "百楮先生十兔尖，心知奇絕敢言貪。",
            "詩無好語書仍俗，喜氣多多抵得慚。"
        ],
        "title": "謝趙茂甫惠浙曹中筆蜀越薄牋二首  其二",
        "id": "5c985d1d-dc4c-4ac1-891b-45aea0ed344d"
    },
    {
        "author": "楊萬里",
        "paragraphs": [
            "一雨未辭泥至腰，新寒癘氣喜全消。",
            "都人得此正希闊，遠客幡然成寂寥。",
            "聲在疎簷與黄葉，夢聽禁漏近丹霄。",
            "愁心却被詩勾引，始覺君家我里遥。"
        ],
        "title": "和馬公弼夜雨",
        "id": "dcf18e49-aac5-47b2-984b-0e3124760a1f"
    },
    {
        "author": "楊萬里",
        "paragraphs": [
            "家書希到恐緣遥，豈有全無雁拂霄。",
            "屈指大刀違破鏡，負渠縮項及長腰。",
            "何當竹外扁舟去，趁取梅梢未雪消。",
            "頼有可人同舍客，破愁得句似參寥。"
        ],
        "title": "再和錯綜其韻",
        "id": "81b5ca0f-eb9e-43f9-9ea2-e7dba48480e2"
    },
    {
        "author": "楊萬里",
        "paragraphs": [
            "客間眼暗可逢人，公子詩琴却有神。",
            "頻掉烏紗知得句，快揮綠綺更留塵。",
            "飄零不問今何夕，邂逅相歡意便親。",
            "作許生涯渾不惡，只愁我輩轉須貧。"
        ],
        "title": "和趙彥德旅懷是夕渠誦詩鼓琴",
        "id": "3bedbe69-6bb9-4026-9e91-3d946fb6aae9"
    },
    {
        "author": "楊萬里",
        "paragraphs": [
            "節近親庭遠，天寒日暮時。",
            "未風窗已報，欲雪脚先知。"
        ],
        "title": "至日前思親",
        "id": "bb56acfc-c3dd-453f-b65e-f1bcab92f068"
    },
    {
        "author": "楊萬里",
        "paragraphs": [
            "道得閑來儘未閑，頗緣幽事攪心間。",
            "卧聽雪作披衣起，不待天明带月看。",
            "更覺梅枝殊摘索，只驚蓬鬢却羈單。",
            "飛花豈解知人意，風裏時時戲作團。"
        ],
        "title": "和湯叔度雪",
        "id": "da95853b-77ce-4e8c-b85b-3960b28c61f3"
    },
    {
        "author": "楊萬里",
        "paragraphs": [
            "灑竹穿梅湖更山，客間得此未嫌寒。",
            "髯疎也被輕輕點，齒冷猶禁細細餐。",
            "晴了還成三日凍，銷餘留得半庭看。",
            "憑誰說似王郎婦，鹽絮吟來總未安。"
        ],
        "title": "和馬公弼雪",
        "id": "49b9129d-6230-4ec4-8c64-16b38f07b2fa"
    },
    {
        "author": "楊萬里",
        "paragraphs": [
            "紫禁仙人視草閑，宮雲低到綺疏間。",
            "玉妃爲作回風舞，金炬高燒带笑看。",
            "得句却嫌椽筆小，衝泥遣慰客氈單。",
            "夜哦妙語鏘鸞鶴，不覺梅梢霽日團。"
        ],
        "title": "中書胡舍人玉堂夜直用萬里所和湯君雪韻和寄逆旅再和謝焉",
        "id": "b6e0f2ca-1c92-40a1-91e2-95fe4aa749fe"
    },
    {
        "author": "楊萬里",
        "paragraphs": [
            "朱崖柳色欲春風，庾嶺梅花尚雪容。",
            "念子南歸騎瘦馬，只今誰解好真龍。",
            "吾鄉端是山水窟，何日來同丘壑胸。",
            "白鷺青原不妨揀，誅茅結屋看何從。"
        ],
        "title": "和符君俞卜鄰",
        "id": "5c32df0f-d6bf-477c-8241-907006258e46"
    },
    {
        "author": "楊萬里",
        "paragraphs": [
            "主賓呼酒卷滄溟，我亦何人與德星。",
            "高閣連雲壓潮白，前山倒影入杯青。",
            "細哦秀句清無底，匹似疎梅寒更馨。",
            "不惜坐間作頹玉，只愁宮漏又須聽。"
        ],
        "title": "引見前一夕寓宿徐元達小樓元達招符君俞胡季永小集走筆和君俞韻",
        "id": "89376210-3b04-4c7d-82eb-6c988bfe5f10"
    },
    {
        "author": "楊萬里",
        "paragraphs": [
            "閣日微陰不礙晴，杖藜小倦且須行。",
            "湖山有意留儂款，約束疎鐘未要聲。"
        ],
        "tags": [
            "西湖"
        ],
        "title": "同君俞季永步至普濟寺晚泛西湖以歸得四絕句  其一",
        "id": "1ad52e3d-0f3d-4e3c-a596-a0400f5657d6"
    },
    {
        "author": "楊萬里",
        "paragraphs": [
            "煙艇橫斜柳港灣，雲山出沒柳行間。",
            "登山得似遊湖好，却是湖心看盡山。"
        ],
        "tags": [
            "西湖"
        ],
        "title": "同君俞季永步至普濟寺晚泛西湖以歸得四絕句  其二",
        "id": "bab27c2c-1f71-4ec6-9d07-1da62f36c56a"
    },
    {
        "author": "楊萬里",
        "paragraphs": [
            "西湖雖老爲人容，不必花時十里紅。",
            "卷取郭熙真水墨，枯荷折葦小霜風。"
        ],
        "tags": [
            "西湖"
        ],
        "title": "同君俞季永步至普濟寺晚泛西湖以歸得四絕句  其三",
        "id": "a5ba6067-e454-465a-a399-1b35d808a101"
    },
    {
        "author": "楊萬里",
        "paragraphs": [
            "曲曲都城繚翠微，鱗鱗湖浪動斜暉。",
            "天寒日暮遊人少，兩岸輕舟星散歸。"
        ],
        "tags": [
            "西湖"
        ],
        "title": "同君俞季永步至普濟寺晚泛西湖以歸得四絕句  其四",
        "id": "6b1a2d00-41d2-4cc6-96fe-4c854158c8f2"
    },
    {
        "author": "楊萬里",
        "paragraphs": [
            "湖暖開冰已借春，山晴留雪要娛人。",
            "昨遊未當清奇在，踏凍重來眼却新。"
        ],
        "tags": [
            "西湖"
        ],
        "title": "同岳大用甫撫幹雪後游西湖早飯顯明寺步至四聖觀訪林和靖故居觀鶴聽琴得四絕句時去除夕二日  其一",
        "id": "e382875b-1512-4f96-a365-46bccdc30e37"
    },
    {
        "author": "楊萬里",
        "paragraphs": [
            "紫陌微乾未放塵，青鞋不惜涴泥痕。",
            "春風已入寒蒲節，殘雪猶依古柳根。"
        ],
        "tags": [
            "西湖"
        ],
        "title": "同岳大用甫撫幹雪後游西湖早飯顯明寺步至四聖觀訪林和靖故居觀鶴聽琴得四絕句時去除夕二日  其二",
        "id": "b741b7e0-db2a-4e29-a497-6cb720eb94bd"
    },
    {
        "author": "楊萬里",
        "paragraphs": [
            "冰壺底裏步金沙，真到林逋處士家。",
            "未辦寒泉薦秋菊，且將瘦句了梅花。"
        ],
        "tags": [
            "西湖"
        ],
        "title": "同岳大用甫撫幹雪後游西湖早飯顯明寺步至四聖觀訪林和靖故居觀鶴聽琴得四絕句時去除夕二日  其三",
        "id": "fbd86c3c-823e-43bb-b699-22926c2ae902"
    },
    {
        "author": "楊萬里",
        "paragraphs": [
            "道堂高絕俯空明，上下躋攀取意行。",
            "浄閣虛廊人寂寂，鶴聲斷處忽琴聲。"
        ],
        "tags": [
            "西湖"
        ],
        "title": "同岳大用甫撫幹雪後游西湖早飯顯明寺步至四聖觀訪林和靖故居觀鶴聽琴得四絕句時去除夕二日  其四",
        "id": "c20d7713-3b3f-42f9-975a-688ff1139b87"
    },
    {
        "author": "楊萬里",
        "paragraphs": [
            "官路桐江西復西，野梅千樹壓疎籬。",
            "昨來都下筠籃底，三百青錢買一枝。"
        ],
        "title": "甲申上元前聞家君不快西歸見梅有感二首  其一",
        "id": "fe8614d0-1303-45b5-8d08-13686659650e"
    },
    {
        "author": "楊萬里",
        "paragraphs": [
            "千里來爲五斗謀，老親望望且歸休。",
            "春光儘好關儂事，細雨梅花只做愁。"
        ],
        "title": "甲申上元前聞家君不快西歸見梅有感二首  其二",
        "id": "e6bc1c0a-b19a-4c6c-8c1b-492f2cac74a9"
    },
    {
        "author": "楊萬里",
        "paragraphs": [
            "西疇前日塵作霧，南村今日波生路。",
            "雲子從來疎廣文，衝雨學稼當辭勤。",
            "農言秧好殊勝麥，其如綠針未堪喫。",
            "吾生十指不拈泥，毛錐便得傲蓑衣。",
            "只願邊頭長無事，把耒耕雲且吾志。",
            "不愁官馬送還官，借牛騎歸不用鞍。"
        ],
        "title": "晚春行田南原",
        "id": "16c2d253-a94a-4d36-9fe9-c57dbe57b675"
    },
    {
        "author": "楊萬里",
        "paragraphs": [
            "過雨溪山浄，新晴花柳明。",
            "來穿兩好樹，別作一家聲。",
            "故欲撩詩興，仍添懷友情。",
            "驚飛苦難見，那更綠陰成。"
        ],
        "title": "聞鶑",
        "id": "441fc861-c463-49cf-8d52-f076fa0c0e4d"
    },
    {
        "author": "楊萬里",
        "paragraphs": [
            "笑憶唐人句，無晴還有晴。",
            "斜陽白鷗影，疎雨子規聲。",
            "臺閣非吾事，溪山且此生。",
            "詩成何用好，詩好却難成。"
        ],
        "title": "初夏日出且雨",
        "id": "68aa9d8b-f08f-43b9-8d46-0a3642a70dbf"
    },
    {
        "author": "楊萬里",
        "paragraphs": [
            "涉夏天勤雨，今年定有秋。",
            "試思衝熱出，何似带泥遊。",
            "軒冕關莊子，江湖著魏牟。",
            "高人香火裏，也到酒邊不。"
        ],
        "title": "和文遠以作醮相疎",
        "id": "d1b52580-e0a5-43cd-a172-1a7c007bd5cd"
    },
    {
        "author": "楊萬里",
        "paragraphs": [
            "儂愛南溪不減公，南溪親公却疎儂。",
            "爲儂只作一兩曲，爲公繞盡雲邊屋。",
            "屋後有竹前有花，斷橋纔整已半斜。",
            "客來不惡去亦好，莫將汗脚涴瑶草。",
            "俗子只道無蓬萊，請渠且洗睫上埃。",
            "蓬萊不大亦不小，作詩示公公一笑。"
        ],
        "title": "族叔祖彥通所居宛在水中央名之曰小蓬萊爲作長句",
        "id": "219b5707-45e3-4a89-9f5a-71eb2b4ff924"
    },
    {
        "author": "楊萬里",
        "paragraphs": [
            "笑拂孤芳旋汲泉，忽如身墮曉霜天。",
            "一生寒瘦知何用，只得清名垂萬年。"
        ],
        "title": "彥通以詩送石菖蒲和謝之",
        "id": "233b7437-f240-4040-ae6d-1d5d6c19a40c"
    },
    {
        "author": "楊萬里",
        "paragraphs": [
            "月細惟愁落，陽昇未要忙。",
            "出門雞未覺，夾路稻初香。",
            "涉世寧容嬾，侵星幸稍涼。",
            "病來詩久廢，覓句費商量。"
        ],
        "title": "清曉出城別王宣子舍人",
        "id": "f3e8b963-1b91-42c0-86be-1730aaf545c8"
    },
    {
        "author": "楊萬里",
        "paragraphs": [
            "滿聽除書好，明州勝吉州。",
            "又爲邦伯去，政坐治聲優。",
            "過闕端能遇，居中定作留。",
            "新民莫漫喜，竹馬不須休。"
        ],
        "title": "送王吉州宣子舍人知明州二首  其一",
        "id": "16a4e37f-7594-4f0e-b52f-4e15d91351e2"
    },
    {
        "author": "楊萬里",
        "paragraphs": [
            "碧海翻詞筆，清霜逼誼風。",
            "不應盛名下，未著玉堂中。",
            "剩欲公留此，其如帝望公。",
            "從今摩病眼，看到火城紅。"
        ],
        "title": "送王吉州宣子舍人知明州二首  其二",
        "id": "e7cb2d63-8aed-4c87-ba96-bf7e77c7f9f6"
    },
    {
        "author": "楊萬里",
        "paragraphs": [
            "使君見處我何言，且上斯亭一笑還。",
            "便有醒然新氣象，何曾改却舊江山。",
            "詠歸風味誰知點，克己工夫未減顔。",
            "箇裏諸生高著眼，仕和不仕得相關。"
        ],
        "title": "題王宣子新作吉州學前詠歸亭",
        "id": "5f8b403d-ad40-47a5-9f96-1d587159b441"
    },
    {
        "author": "楊萬里",
        "paragraphs": [
            "秋熱常年無此例，今宵有月不能涼。",
            "槁苗似妬詩人嬾，作意催成禱雨章。"
        ],
        "title": "夜同文遠禱雨老岡祠",
        "id": "b2fc4fb1-bd20-46bc-9a61-707cf1454e17"
    },
    {
        "author": "楊萬里",
        "paragraphs": [
            "落照紅猶剩，初星白未真。",
            "霜威能奪月，寒力故欺人。",
            "哀雁知誰怨，吟蛩獨我親。",
            "老來憂患裏，忍淚已霑巾。"
        ],
        "title": "霜露",
        "id": "5d3fee8d-8439-4739-9bb1-9c3c5f45f110"
    },
    {
        "author": "楊萬里",
        "paragraphs": [
            "小摘吾猶惜，頻來逕自成。",
            "青蟲捕仍有，蠹葉病還生。",
            "貧裏猶存竈，霜餘正可羹。",
            "窺園未妨學，抱甕更須營。"
        ],
        "title": "理蔬",
        "id": "70a6263e-9999-4e6d-913b-1439948ebb44"
    },
    {
        "author": "楊萬里",
        "paragraphs": [
            "江山有約未應疎，浪自忙中白却鬚。",
            "我昔屬官今屬我，子能略伴瘦藤無。"
        ],
        "title": "送傅山人二絕句  其一",
        "id": "534d87db-800e-4a5a-a067-ae009e24d923"
    },
    {
        "author": "楊萬里",
        "paragraphs": [
            "談天渠外更誰先，聊復憐渠與酒錢。",
            "富貴不愁天不管，不應丘壑也關天。"
        ],
        "title": "送傅山人二絕句  其二",
        "id": "4c06f5a4-2a64-4d40-a396-de14c0c4b5bc"
    },
    {
        "author": "楊萬里",
        "paragraphs": [
            "稻雲不雨不多黄，蕎麥空花早著霜。",
            "已分忍饑度殘歲，更堪歲裏閏添長。"
        ],
        "title": "憫農",
        "id": "9987343f-9cb3-4f60-8880-74604338fcf1"
    },
    {
        "author": "楊萬里",
        "paragraphs": [
            "楓老顔方少，山晴氣反昏。",
            "舊貧今更甚，已冷幸猶暄。"
        ],
        "title": "絕句",
        "id": "f2e668e0-cf80-492d-b333-cfa24facf2c4"
    },
    {
        "author": "楊萬里",
        "paragraphs": [
            "出晝民猶望，回軍敵尚疑。",
            "時非不吾以，天未勝人爲。",
            "自別知何恙，從誰話許悲。",
            "一生長得忌，千載却空思。"
        ],
        "title": "故少師張魏公挽詞三章  其一",
        "id": "021f1b5d-d40e-4a2d-8004-38019f281016"
    },
    {
        "author": "楊萬里",
        "paragraphs": [
            "手麾日三舍，身馭月重輪。",
            "始是岷峨秀，前無社稷臣。",
            "向來元破斧，何用更洪鈞。",
            "只使江淮草，明年不作春。"
        ],
        "title": "故少師張魏公挽詞三章  其二",
        "id": "3f8043d1-9ec1-44b6-b056-b1d05f59f0c3"
    },
    {
        "author": "楊萬里",
        "paragraphs": [
            "讀易堂邊路，曾聞赤舄聲。",
            "心從畫前到，身在易中行。",
            "憂國何緣壽，思親豈欲生。",
            "不應永州月，猶傍兩窗明。"
        ],
        "title": "故少師張魏公挽詞三章  其三",
        "id": "c14c1409-3631-4a36-85b1-f18272eb5c1f"
    },
    {
        "author": "楊萬里",
        "paragraphs": [
            "書嬾聊遮眼，詩窮只掉頭。",
            "寒醒非不睡，薄醉奈何愁。",
            "火細霜還重，風停葉自投。",
            "半生災疾裏，誰遣未休休。"
        ],
        "title": "和周仲覺三首  其一",
        "id": "e3e7821e-f070-4fec-9d36-9868ef3803d8"
    },
    {
        "author": "楊萬里",
        "paragraphs": [
            "月淡猶明樹，霜嚴不剩雲。",
            "天寒一雁叫，夜半幾人聞。",
            "詩只令吾瘦，清聊與子分。",
            "頻來仍恨少，此去更離羣。"
        ],
        "title": "和周仲覺三首  其二",
        "id": "f559562d-cd45-4f49-8e7a-13f01a458423"
    },
    {
        "author": "楊萬里",
        "paragraphs": [
            "春在梅邊動，寒從月外來。",
            "貧於螢不暖，心與燭俱灰。",
            "此意悠悠著，從誰細細開。",
            "病來更憂患，淚盡只餘哀。"
        ],
        "title": "和周仲覺三首  其三",
        "id": "5044eeb5-03c3-4b13-96f5-55d80b1300cf"
    },
    {
        "author": "楊萬里",
        "paragraphs": [
            "夜映非真曉，山明不覺遥。",
            "儘寒無奈爽，且落未須銷。",
            "體怯心仍愛，顔衰酒强潮。",
            "毛錐自堪戰，寸鐵亦何消。"
        ],
        "title": "雪用歐陽公白戰律仍禁用映雪訪戴等故事賦三首示同社  其一",
        "id": "88cea604-73b4-4ef1-a2c0-129c610eefdf"
    },
    {
        "author": "楊萬里",
        "paragraphs": [
            "是雨還堪拾，非花却解飛。",
            "兒童最無頼，摶弄肯言歸。",
            "向樹翻投竹，欺人故點衣。",
            "肩寒未妨聳，筆凍可能揮。"
        ],
        "title": "雪用歐陽公白戰律仍禁用映雪訪戴等故事賦三首示同社  其二",
        "id": "236a8f9e-9d59-4d3d-865e-e1eb71aacf0f"
    },
    {
        "author": "楊萬里",
        "paragraphs": [
            "細聽無仍有，貪看立又行。",
            "落時晨却暗，積處夜還明。",
            "幸自漫山好，何如到夏清。",
            "似知吾黨意，未遣日華晴。"
        ],
        "title": "雪用歐陽公白戰律仍禁用映雪訪戴等故事賦三首示同社  其三",
        "id": "7a6c1efe-2fde-4715-8e3d-02479a830405"
    },
    {
        "author": "楊萬里",
        "paragraphs": [
            "已病身猶健，云瘳訃却聞。",
            "告存非不壽，有子更能文。",
            "嗟我何多難，喪親又哭君。",
            "兩家兩翁好，作麽併丘墳。"
        ],
        "title": "劉公佐親家奉議挽詞二首  其一",
        "id": "a1ae2ef2-d3d4-4bc0-bc97-90c45c763cd5"
    },
    {
        "author": "楊萬里",
        "paragraphs": [
            "一命華其老，諸昆半作官。",
            "相高仍孝悌，不但盛衣冠。",
            "近別那云訣，臨喪獨忍看。",
            "心知公不恨，我自淚難乾。"
        ],
        "title": "劉公佐親家奉議挽詞二首  其二",
        "id": "13420f69-6b04-467c-baa0-b70b02a34b08"
    },
    {
        "author": "楊萬里",
        "paragraphs": [
            "行盡千山又萬山，山真何好子能然。",
            "青烏縱妙儂曾問，著眼煙雲也自賢。"
        ],
        "title": "送盧山人二首  其一",
        "id": "225b103c-62bf-43bc-b405-e49c0883b286"
    },
    {
        "author": "楊萬里",
        "paragraphs": [
            "有欠牛眠子爲尋，剩將朽胔換華簪。",
            "家阡只免牛羊到，此外窮通得上心。"
        ],
        "title": "送盧山人二首  其二",
        "id": "dff497f6-771c-4ae4-8957-799b3a84e5a2"
    },
    {
        "author": "楊萬里",
        "paragraphs": [
            "春前臘後暖還寒，陌上泥中濕更乾。",
            "野寺鳴鐘招我宿，遠峰留雪待誰看。"
        ],
        "title": "往安福宿代度寺",
        "id": "f154baf9-41bb-4276-b046-7d75f2c10f4b"
    },
    {
        "author": "楊萬里",
        "paragraphs": [
            "車中無作惟生睡，卷裏何佳却勝閑。",
            "會意貪看三五句，回頭悔失數重山。"
        ],
        "title": "歸途轎中讀參寥詩",
        "id": "9fd41af5-4157-4692-9306-82a7b739ccae"
    },
    {
        "author": "楊萬里",
        "paragraphs": [
            "國爾懷孤憤，麟兮嗣古風。",
            "謂宜空冀北，何意召河東。",
            "榕葉烝山祲，梨花慘殯宮。",
            "傳家今有子，身後未應窮。"
        ],
        "title": "挽封州太守趙次公二首  其一",
        "id": "0a943c5e-920c-4114-9cbe-14c0fbfebda1"
    },
    {
        "author": "楊萬里",
        "paragraphs": [
            "雁峰三徑古，融水貳車新。",
            "自此相從後，還成永別晨。",
            "只今耆舊傳，誰是老成人。",
            "剩欲書遺德，心悲語不真。"
        ],
        "title": "挽封州太守趙次公二首  其二",
        "id": "1e877327-8ce9-4a48-89ea-35fd1946108d"
    },
    {
        "author": "楊萬里",
        "paragraphs": [
            "雪久自消猶半在，雨來正密更無休。",
            "硬黄字裏真添瘦，重碧杯中且避愁。"
        ],
        "title": "和元舉叔見謝載酒之韻二首  其一",
        "id": "dc40c348-3b38-482d-bc10-e14b350bbeab"
    },
    {
        "author": "楊萬里",
        "paragraphs": [
            "南溪溪北北山邊，風月公何得獨專。",
            "挈榼慚無桑落酒，贈詩如得漢陰鯿。"
        ],
        "title": "和元舉叔見謝載酒之韻二首  其二",
        "id": "f8538a6b-3af9-441c-bbf8-c5552c1b7021"
    },
    {
        "author": "楊萬里",
        "paragraphs": [
            "只知逐勝忽忘寒，小立春風夕照間。",
            "最愛東山晴後雪，軟紅光裏湧銀山。"
        ],
        "title": "雪後晚晴四山皆青惟東山全白賦最愛東山晴後雪二絕句  其一",
        "id": "96dc32a6-c3d6-419f-bb0e-331c2f967083"
    },
    {
        "author": "楊萬里",
        "paragraphs": [
            "羣山雪不到新晴，多作泥融少作冰。",
            "最愛東山晴後雪，却愁宜看不宜登。"
        ],
        "title": "雪後晚晴四山皆青惟東山全白賦最愛東山晴後雪二絕句  其二",
        "id": "e17ba7b7-5896-4dcf-993b-afc9b5a63873"
    },
    {
        "author": "楊萬里",
        "paragraphs": [
            "著眼飛鴻外，欹巾韻磬邊。",
            "半忘今古操，豈校有無絃。",
            "自適何須妙，能聽也則賢。",
            "如何劃然裏，猶露祖生鞭。"
        ],
        "title": "寄題郭漢卿琴堂",
        "id": "c0b40640-893a-4814-adac-830de3371bc8"
    },
    {
        "author": "楊萬里",
        "paragraphs": [
            "愁邊節裏兩相關，茶罷呼兒檢曆看。",
            "社日雨多晴較少，春風晚暖曉猶寒。",
            "也思散策郊行去，其奈緣溪路未乾。",
            "綠暗紅明非我事，且尋野蕨作蔬盤。"
        ],
        "title": "乙酉社日偶題",
        "id": "43d63a67-c160-4679-92b1-58f821f47120"
    },
    {
        "author": "楊萬里",
        "paragraphs": [
            "愁已春相背，詩仍債未還。",
            "雨聲宜小睡，竹戶且深關。",
            "夢釣鷗邊雪，衰忘鏡裏顔。",
            "起來聊覓句，句在眼中山。"
        ],
        "title": "和昌英主簿叔社雨",
        "id": "5254a097-6680-4920-b101-4306bb544175"
    },
    {
        "author": "楊萬里",
        "paragraphs": [
            "牙籌入手風前快，玉李行天鏡裏看。",
            "紫闥青規吾不夢，子言欲試故應難。"
        ],
        "title": "送談星辰吳山人",
        "id": "4c6510b5-9298-4964-b042-3d8a0c4ab45e"
    },
    {
        "author": "楊萬里",
        "paragraphs": [
            "逕直夫何細，橋危可免扶。",
            "遠山楓外淡，破屋麥邊孤。",
            "宿草春風又，新阡去歲無。",
            "梨花自寒食，時節只愁予。"
        ],
        "tags": [
            "思念",
            "清明",
            "写景",
            "寒食节"
        ],
        "title": "寒食上冢",
        "id": "665f4a53-0cc3-4931-a478-9041d14e2f2d"
    },
    {
        "author": "楊萬里",
        "paragraphs": [
            "去歲歸時正牡丹，親庭上壽撚花看。",
            "共知春好毋虛擲，更復盃深肯剩殘。",
            "誰料今茲千萬感，强從叔也兩相寬。",
            "風顛雨急關儂事，時序撩人只暗嘆。"
        ],
        "title": "和昌英主簿叔送花",
        "id": "d5435f75-9c96-4ece-8dfa-7bef83cd8579"
    },
    {
        "author": "楊萬里",
        "paragraphs": [
            "愁裏真成日似年，嬾邊覓句此何緣。",
            "雨荒山谷江西社，苔卧曹瞞臺底甎。",
            "頓有珠璣開病眼，旋生羽翼欲俱仙。",
            "車斜韻險難爲繼，聊復酬公莫浪傳。"
        ],
        "title": "和蕭伯振見贈",
        "id": "0ce5116a-e500-46aa-9870-4e4e60270889"
    },
    {
        "author": "楊萬里",
        "paragraphs": [
            "春事已如許，山居殊未知。",
            "綠光風度麥，白碎日翻池。",
            "景好懷翻惡，人嬉我獨悲。",
            "郊行聊著眼，興到漫成詩。"
        ],
        "title": "春晚往永和",
        "id": "ab2d87b4-0328-4aee-8bd8-7bba0b7408ce"
    },
    {
        "author": "楊萬里",
        "paragraphs": [
            "挾冊登車强出山，展來未讀眼先昏。",
            "無端又被春風妬，葉葉吹開更揭翻。"
        ],
        "title": "轎中風翻書卷",
        "id": "85e87428-41b2-4072-8914-4fd6445e0db8"
    },
    {
        "author": "楊萬里",
        "paragraphs": [
            "兩月春霖三日晴，久寒初暖稍秧青。",
            "春工只要花遲著，愁損農家管得星。"
        ],
        "title": "農家嘆",
        "id": "30fc45c6-4af4-4476-b030-ade6c86eb240"
    },
    {
        "author": "楊萬里",
        "paragraphs": [
            "溪水將橋不復回，小舟猶倚短篙開。",
            "交情得似山溪渡，不管風波去又來。"
        ],
        "tags": [
            "古诗三百首",
            "送别",
            "宋诗",
            "友情",
            "写景"
        ],
        "title": "三江小渡",
        "id": "aa35ce51-4f62-4ea6-b8e2-988c0beaf7fc"
    },
    {
        "author": "楊萬里",
        "paragraphs": [
            "春氣吹人不作醒，病身感物底心情。",
            "斜陽也不藏人老，偏照霜髭一兩莖。"
        ],
        "title": "薄晚絕句二首  其一",
        "id": "1b2fcdb0-17b9-484e-9003-bf5919c8138c"
    }
]