[
    {
        "author": "李昴英",
        "paragraphs": [
            "少日諳場屋，斯文爲細論。",
            "艱深成札闥，卑弱又西崑。",
            "與客爲佳讖，當年是解元。",
            "賀詩多辦取，盛事屬于門。"
        ],
        "title": "飲赴解試士友二首  其二",
        "id": "e073988f-9ba2-4660-b05c-05eb67a3fbf1"
    },
    {
        "author": "李昴英",
        "paragraphs": [
            "丙夜忽窗白，披衣起凭欄。",
            "山川如晝見，松檜照人寒。",
            "孤鶴欬屋脊，群僧鼾紙單。",
            "燈前呼老佛，妙境許同觀。"
        ],
        "title": "山寺夜起看月",
        "id": "a3cb4326-1582-4409-a22b-3c4aa0b07448"
    },
    {
        "author": "李昴英",
        "paragraphs": [
            "爾教言無相，誰教蛻髮毛。",
            "虛名猶度牒，多事更方袍。",
            "父認師傳的，年推戒臘高。",
            "冠巾何不可，只要斷塵勞。"
        ],
        "title": "看僧披剃",
        "id": "76f4f3cd-b8e9-4154-a3b8-7da348511523"
    },
    {
        "author": "李昴英",
        "paragraphs": [
            "一疏綱常重，端平起直聲。",
            "難磨石宋璟，不動鐵元城。",
            "前輩風流在，南州箇信誠。",
            "精神兼學力，傾倒爲遐氓。"
        ],
        "title": "挽右史方鐵菴詩三首  其一",
        "id": "ef5431ec-8d8a-44eb-a4d5-4fbae390ac56"
    },
    {
        "author": "李昴英",
        "paragraphs": [
            "喜怒皆和氣，天全一片春。",
            "眼高多識士，心直不疑人。",
            "稱得深衣古，爭傳判筆神。",
            "恙微談笑去，忽失玉璘珣。"
        ],
        "title": "挽右史方鐵菴詩三首  其二",
        "id": "ae5fee3d-5b5f-46ee-87c1-269650a56dc0"
    },
    {
        "author": "李昴英",
        "paragraphs": [
            "紙錢森插竹，遺像在方橋。",
            "月暗甘棠密，風嘶韓木喬。",
            "所悲緣瘁國，於誼况同朝。",
            "凄斷黄灣路，丹旌些莫招。"
        ],
        "title": "挽右史方鐵菴詩三首  其三",
        "id": "6fb12065-531c-451f-8acc-f36904592c9c"
    },
    {
        "author": "李昴英",
        "paragraphs": [
            "梵宮凭水建，蓬荻費芟除。",
            "岸破群魚出，枝危獨鶴居。",
            "定鐘僧睡早，揮麈客談虛。",
            "月滿龕燈小，風停幡影疎。",
            "供盤多佛菓，僧飯飽園蔬。",
            "惟有開山老，清高閉草廬。"
        ],
        "title": "觀定堂",
        "id": "b357d8d2-914c-4b8a-a3ac-12cee97831d9"
    },
    {
        "author": "李昴英",
        "paragraphs": [
            "從來直氣勁摩空，又吐忠嘉忤九重。",
            "指斥分明人所忌，去留諄複上能容。",
            "清風慨慕桐江釣，異渥新疏竹使筒。",
            "熊軾一行聊復爾，羽儀禁路要夔龍。"
        ],
        "title": "送高禮部不妄知嚴州",
        "id": "4082041d-08f5-4d3c-9023-a566ab8d0f01"
    },
    {
        "author": "李昴英",
        "paragraphs": [
            "政喜論文子遽歸，扶胥之口訪韓碑。",
            "吟篇佳處南游得，行李輕如始至時。",
            "石友秉心終可托，鐵翁具眼遠相期。",
            "勉旃辦取蘭闈捷，四六供官且放遲。"
        ],
        "title": "別陳霆",
        "id": "b3c8ce85-d3bf-4bf4-905d-67830ab053da"
    },
    {
        "author": "李昴英",
        "paragraphs": [
            "圍棘千間手拓開，帥幢元是箇中來。",
            "前峰卓卓尖如筆，正路堂堂穩踏槐。",
            "自此鵠袍容萬士，渾然龍化出倫魁。",
            "南州盡說明年好，依舊科名得上台。"
        ],
        "title": "美廣帥趙平齋拓貢院",
        "id": "442466e3-e383-4293-b7e1-de018500237d"
    },
    {
        "author": "李昴英",
        "paragraphs": [
            "好風佳月說龍川，人喜新來別乘賢。",
            "才儘優爲千里式，學今有用四書全。",
            "黄門祠下揮吟筆，丞相嶺頭先著鞭。",
            "莫但俛眉銜紙尾，忍教田里苦顛連。"
        ],
        "title": "送循倅黄必昌之官",
        "id": "bb54b767-f575-4f91-bdd8-04c67785fba1"
    },
    {
        "author": "李昴英",
        "paragraphs": [
            "白雲捧擁到危巔，傑閣翬飛倚半天。",
            "谷響頗疑吟木客，潮囘坐見變桑田。",
            "幾重山隔幾重海，一日身閑一日僊。",
            "真樂無如會心處，林花野鳥亦欣然。"
        ],
        "title": "白雲登閣",
        "id": "91a56d0b-8dd5-47ac-8008-cf1aeb6afce3"
    },
    {
        "author": "李昴英",
        "paragraphs": [
            "山間未晚先得月，料想城中見較遲。",
            "海吐銀蟾漸呈露，林垂翠影早參差。",
            "孤輪涵澗安禪處，明鏡當空沉籟時。",
            "夜半衰翁猶獨坐，清光吸盡入詩脾。"
        ],
        "title": "雲關觀月",
        "id": "1f876745-543f-46f5-8753-da34ef3990b0"
    },
    {
        "author": "李昴英",
        "paragraphs": [
            "長風吹裂碧雲堆，捲取銀河瀉下來。",
            "雨攪犀潭千尺浪，煙遮龍窟一聲雷。",
            "松翁偃蓋巖隈立，猿女穿蘿洞裏囘。",
            "舊事蘭亭好拈出，婆娑溪曲共流杯。"
        ],
        "title": "登峽山疾風甚雨",
        "id": "da8b11bf-d904-4e71-9ef7-4cec16c60ad5"
    },
    {
        "author": "李昴英",
        "paragraphs": [
            "龍門鑿破碧天池，呈佛高峰插翠微。",
            "對岸鐘聲猶隠耳，御風簷角尚如翬。",
            "二神擇地非著相，雙錫騰空向上機。",
            "此境世間如更有，安知古殿不重飛。"
        ],
        "title": "峽山飛來殿",
        "id": "7f3380a2-8d4e-4fa3-b36f-c6af4faab089"
    },
    {
        "author": "李昴英",
        "paragraphs": [
            "無塵明鏡太玲瓏，匣向周遭紫翠中。",
            "地有仙家雲母石，天然上界水晶宮。",
            "通宵如晝溪頭月，盛夏回秋竹罅風。",
            "萬斛客愁都盪盡，一杯聖酒畫欄東。"
        ],
        "title": "峽山全清閣",
        "id": "b31a7896-a1ac-45dc-9310-9970fddd0cfc"
    },
    {
        "author": "李昴英",
        "paragraphs": [
            "衝暑登高人所憚，雲韓龍孟樂相從。",
            "眼窮溟海九萬里，身在蓬萊第一峰。",
            "潮長嶼低帆勢急，山迴路曲樹陰重。",
            "日斜移席臨池飲，戲掬清泉解酒容。"
        ],
        "title": "同劉朔齋游白雲寺二首  其一",
        "id": "ddaee201-b94c-4adb-a814-74b46840c68f"
    },
    {
        "author": "李昴英",
        "paragraphs": [
            "勘破禪家最上關，掀髯朗笑響千山。",
            "海門正湧冰輪出，昏鼓先催玉節還。",
            "獨上層巔風浩蕩，歸沿小澗石孱顔。",
            "尋幽本是閑人事，聊復分君半日閑。"
        ],
        "title": "同劉朔齋游白雲寺二首  其二",
        "id": "f1147173-134e-4f5c-ba25-e0a84db3cb38"
    },
    {
        "author": "李昴英",
        "paragraphs": [
            "笑掇巍科是管君，等閑馬上換京官。",
            "扶摇九萬從今易，植立千年自古難。",
            "多辦衣裘禦風雪，緊操維柁過瀧灘。",
            "中朝知舊如相問，試把吟篇舉似看。"
        ],
        "title": "送張子元班見",
        "id": "69e36123-3d11-4d56-bc2b-f30814ceaf2e"
    },
    {
        "author": "李昴英",
        "paragraphs": [
            "天將造榜放秋晴，南國新逢運會亨。",
            "障礙洞開來試者，計偕穩送上華京。",
            "主人况是梅花宋，寓客漸非日色程。",
            "面見河南已分曉，佇聆魁捷響仙城。"
        ],
        "title": "和廣帥宋自牧勸駕韻",
        "id": "9205fe2b-65a3-4c3b-b102-991b5dcb5ecb"
    },
    {
        "author": "李昴英",
        "paragraphs": [
            "巨石卷阿駕半天，樵山風景豈虛傳。",
            "水簾不捲四時雨，丹竈空凝萬古烟。",
            "印石尚存烏利跡，問誰曾識紫姑仙。",
            "我來遊遍登雲谷，更借山僧半榻眠。"
        ],
        "title": "西樵巖",
        "id": "cf7e97ef-c357-4c9c-b7eb-7d5ca0fd0beb"
    },
    {
        "author": "李昴英",
        "paragraphs": [
            "鐵漢從來去就輕，當年烏府樹風聲。",
            "福星臨分人安樂，濁世如泥志潔清。",
            "祠命忽傳姦吏賀，歸裝絕少擔夫驚。",
            "退菴本愜家林興，父老攀轅却有情。"
        ],
        "title": "送都運陳煒以煩言去",
        "id": "0221e970-c22e-43b8-807e-2e505f49c03d"
    },
    {
        "author": "李昴英",
        "paragraphs": [
            "未到白雲先碧霄，瘦藤支我上山腰。",
            "煙橫遠樹醉眸豁，竹引清泉塵慮澆。",
            "酒滴松根和露飲，茶烹石鼎抱茅燒。",
            "平生不被利名鎖，半掩柴扉聽晚樵。"
        ],
        "title": "碧霄",
        "id": "0f4a9488-f644-464e-934f-01c8b3157712"
    },
    {
        "author": "李昴英",
        "paragraphs": [
            "書味無窮得屬厭，待瓜六載不辭淹。",
            "乃心雅欲親諸老，初筮惟知守一廉。",
            "毋縱彎弓獵雞犬，謹防暴客起魚鹽。",
            "同鄉同姓鍾情處，酌別中秋吸玉蟾。"
        ],
        "title": "送李尉興龍之海豐任",
        "id": "dbe70cbc-8613-4676-a969-c5d43e613d3e"
    },
    {
        "author": "李昴英",
        "paragraphs": [
            "蓴鱸高興趁新秋，帆腹吞風湧去舟。",
            "萬寶集登天子庫，諸蠻遮泣海山樓。",
            "世間顛倒是非夢，達者逍遥得失侯。",
            "歸到家林定重九，團欒杯酒菊花浮。"
        ],
        "title": "送舶使孫叔諧東歸",
        "id": "e538e78c-0c5a-45db-aad8-7547e609c287"
    },
    {
        "author": "李昴英",
        "paragraphs": [
            "數尺飛泉漏隔城，寒巖坳處落琮琤。",
            "懸知勝境無塵到，却訝晴天作雨聲。",
            "一歃不容貪者飲，兩峰宜著醉翁行。",
            "此泉千載因人重，曾識光風霽月清。"
        ],
        "title": "宴鳴珮亭和趙漕韻",
        "id": "e284286c-cc5c-4cb3-b89e-d41d33975369"
    },
    {
        "author": "李昴英",
        "paragraphs": [
            "銅蟾滴硯不曾晴，命到通時文乃亨。",
            "善射定知楊破的，力耕必穫稼如京。",
            "錦旗門巷誇聯薦，椽筆春闈又中程。",
            "擢第三人如下問，定將四字語元城。"
        ],
        "title": "送三舉人",
        "id": "93da1434-b436-4b3a-b49e-b624744b4af7"
    },
    {
        "author": "李昴英",
        "paragraphs": [
            "風化之原出泮芹，飲循儀禮豆籩陳。",
            "國中推擇爵齒德，堂上獻酬介僎賓。",
            "主一敬存容自肅，歌三樂備意相親。",
            "粲然應接非觀美，所望今人樣古人。"
        ],
        "title": "贛學鄉飲禮成二首  其一",
        "id": "154bdd6d-96f9-4581-9fbd-99083b9955d1"
    },
    {
        "author": "李昴英",
        "paragraphs": [
            "無譁觀者也深衣，古典如迂效頗奇。",
            "放出曦輪行事日，飛來捷幟序賓時。",
            "俎陽便覺春流暢，拜爵潛教俗轉移。",
            "此禮重行應易易，邦人耳目熟威儀。"
        ],
        "title": "贛學鄉飲禮成二首  其二",
        "id": "c3845eec-2185-4c93-8af5-275a16b329de"
    },
    {
        "author": "李昴英",
        "paragraphs": [
            "束書相伴到江西，我尚濡留子遽歸。",
            "輪角難生催別斝，刀頭欲折爲斑衣。",
            "功名有分須如意，學問無窮更造微。",
            "若到家林遇奴輩，先教拂拭釣魚磯。"
        ],
        "title": "送子先賢歸南海",
        "id": "a684c900-c601-4973-b785-5bbf99d8bbc1"
    },
    {
        "author": "李昴英",
        "paragraphs": [
            "圓沙有此隠君子，短褐枯筇自一丘。",
            "安樂窩中寬宇宙，逍遥游處眇公侯。",
            "逢人皆喜一無忤，於世何求百不憂。",
            "種德已深天必報，大兒玉立最清修。"
        ],
        "title": "寄贈竹隠李聘君",
        "id": "021fc137-4f23-4e61-b9e0-ecef7ebff1ac"
    },
    {
        "author": "李昴英",
        "paragraphs": [
            "曉隨絲轡飯僧坊，丞相祠堂一瓣香。",
            "試問神仙蒲九節，何如名德菊孤芳。",
            "高山仰止堪模楷，百世聞之尚激昂。",
            "我輩此來深有意，豈專泉石癖膏肓。"
        ],
        "title": "同劉朔齋游蒲澗謁菊坡祠",
        "id": "d6c9f292-d124-467e-af85-e52731535e49"
    },
    {
        "author": "李昴英",
        "paragraphs": [
            "與可人游五四并，快風吹面洗炎蒸。",
            "鹿巡夾道千章木，猿掛垂崖百尺藤。",
            "石室橫琴清振玉，壺瓢酌水冷調冰。",
            "瀑簾雨後籠山闊，不許塵埃俗耳聽。"
        ],
        "title": "蒲澗滴水巖觀瀑",
        "id": "ca3394ac-618f-4b45-bdaa-26753e721f6f"
    },
    {
        "author": "李昴英",
        "paragraphs": [
            "少年芹泮也儒冠，底事緇袍染異端。",
            "孤島一燈開佛屋，長身七尺占僧單。",
            "鐘鳴魚叩隨緣過，棹舞鷗飛取次看。",
            "亭下聽經黿在否，石欄摇影碧波寒。"
        ],
        "title": "送鑒師住靈洲寺",
        "id": "c4c725c1-e245-4de0-b031-6820d65532de"
    },
    {
        "author": "李昴英",
        "paragraphs": [
            "也曾勘破到風幡，坐得形枯鬢早斑。",
            "衲子指爲真鐵漢，江神幻出小金山。",
            "華亭浪急翻船入，葱嶺雲深挈履還。",
            "香燼未寒行道處，蕭森翠竹護禪關。"
        ],
        "title": "贈海珠湛老",
        "id": "b100ae27-e039-45a2-a540-3633b01ee148"
    },
    {
        "author": "李昴英",
        "paragraphs": [
            "十五年間再繡衣，幡然一出浩然歸。",
            "囹空但欲全人命，網打誰能避禍機。",
            "壬巧交攻邪害正，丁錢奏免是成非。",
            "離亭父老遮如堵，莫駐春江去棹飛。"
        ],
        "title": "送廣東憲陳均二首  其一",
        "id": "898f4bd4-86da-46bb-8daa-b022713c0667"
    },
    {
        "author": "李昴英",
        "paragraphs": [
            "我如越雪致狺狺，此事牽連亦到君。",
            "久矣浮名等蠻觸，付之公論定蕕薰。",
            "四知誰不推楊震，三已何曾損子文。",
            "甚欲一行陪祖帳，萬山遥隔幾重雲。"
        ],
        "title": "送廣東憲陳均二首  其二",
        "id": "28b9403a-af2f-42ae-ba29-bf7b439ce5d1"
    },
    {
        "author": "李昴英",
        "paragraphs": [
            "佳哉茂士頗圓機，頻到蕭齋對麈揮。",
            "官長見知因職業，人生最樂有庭闈。",
            "東山至寶身當惜，伯玉中年力去非。",
            "一事說來真可敬，來裝罄矣貸金歸。"
        ],
        "title": "黄士奇沿檄送其雙親歸閩以詩送之",
        "id": "a02cf518-7405-42f1-960c-09faaea4e5d2"
    },
    {
        "author": "李昴英",
        "paragraphs": [
            "里閈如君苦績文，幾年良玉困炎崑。",
            "鶚書快甚催隨計，鶴髮忻然慰倚門。",
            "袍綠光華應分有，汗青久遠要名存。",
            "江頭目送西行棹，驚起驪龍渴睡昏。"
        ],
        "title": "贈曾士倬用許廣文韻",
        "id": "b0b48a55-73e4-430b-b08d-9b6711532c58"
    },
    {
        "author": "李昴英",
        "paragraphs": [
            "少年政要識艱難，受國恩深早一官。",
            "著力莫孤先世望，從頭細把四書看。",
            "金蘭益友真同志，菽水慈親曲盡歡。",
            "學取老夫窮意思，免教人指袴繻紈。"
        ],
        "title": "送演姪三首  其一",
        "id": "ccff4f47-8eec-4bc7-b202-7f5418b7811f"
    },
    {
        "author": "李昴英",
        "paragraphs": [
            "五常百行異其名，腔子源頭一箇誠。",
            "數馬似愚寧過謹，懸魚雖矯却真清。",
            "寬和愛衆衆同愛，驕倨輕人人所輕。",
            "詩好何如勳業好，旂常元不載詩聲。"
        ],
        "title": "送演姪三首  其二",
        "id": "7f96846a-dd0a-43a1-85c0-c0d582f3341f"
    },
    {
        "author": "李昴英",
        "paragraphs": [
            "一同休戚尉相關，肉食那容職曠瘝。",
            "驗視難真防木刻，追擒易誤戒弓彎。",
            "千尋樹看萌芽始，萬里行從跬步間。",
            "大抵窮通皆定分，炎門邪徑莫躋攀。"
        ],
        "title": "送演姪三首  其三",
        "id": "80f4e754-ab6d-41ad-94c0-90811a91a5ec"
    },
    {
        "author": "李昴英",
        "paragraphs": [
            "毫端五色織成章，皎皎清標月照梁。",
            "再戰文場推定霸，一經書法首尊王。",
            "鞭揚庾嶺梅花早，梯上寒宮桂籍香。",
            "師道自居吾豈敢，所期竹帛遠流芳。"
        ],
        "title": "子先宗友試蘭省送以小詩",
        "id": "d1c4c1df-b0f2-4c70-bb52-31fc12a068cf"
    },
    {
        "author": "李昴英",
        "paragraphs": [
            "久聞北寺最清幽，因看花田遂一游。",
            "近國好山半煙雨，參天喬木幾春秋。",
            "香凝永晝添談柄，風送長松爽茗甌。",
            "此境今纔逢我輩，不留詩去鶴猿羞。"
        ],
        "title": "北山證果寺",
        "id": "34d79fe5-d5c5-410d-8ec8-ce8a4f79c351"
    },
    {
        "author": "李昴英",
        "paragraphs": [
            "霓氅蹁躚拜玉宸，發揮道德五千文。",
            "步虛夜半千山月，朝斗空中五色雲。",
            "風雨若時昌國運，乾坤齊壽祝吾君。",
            "賢侯方寸精誠積，散作豐湖叶氣薰。"
        ],
        "title": "羅浮國醮",
        "id": "23047cf6-6d16-4c5e-b719-cd2412fdc28e"
    },
    {
        "author": "李昴英",
        "paragraphs": [
            "山行頗覺思悠然，游遍仙家幾洞天。",
            "登見日亭風刮面，立飛雲頂月齊肩。",
            "稚川翁有燒丹竈，景泰師留卓錫泉。",
            "我得真人金石訣，無求自可享長年。"
        ],
        "title": "羅浮飛雲頂",
        "id": "120b0fa8-f333-4645-a7ed-90d7961f36e8"
    },
    {
        "author": "李昴英",
        "paragraphs": [
            "久矣深山煉鶴形，聞呼峒長又逃名。",
            "斷崖怪木人稀跡，亂石奔泉澗有聲。",
            "劍定通神收古匣，棋聊供玩戲紋枰。",
            "藥瓢解贈寧無意，重到孤菴論養生。"
        ],
        "title": "羅浮峒長寶谷王寧素送藥瓢",
        "id": "c311638f-7dcc-40ac-8d43-9575804a83e3"
    },
    {
        "author": "李昴英",
        "paragraphs": [
            "一菴移向白雲堆，檜柏參天少日栽。",
            "頗怪髮如金線樣，想曾眼見鐵橋來。",
            "佛粘土壁煎茶供，客對蒲團取芋煨。",
            "却笑老盧懷鉢走，只因說出鏡非臺。"
        ],
        "title": "贈雲峰演菴主",
        "id": "7aa39c15-3410-4f00-a32c-31114c6a4ee9"
    },
    {
        "author": "李昴英",
        "paragraphs": [
            "仙去千年重此山，不禁風雨屋摧殘。",
            "金能點化空談易，錢欠通神著力難。",
            "支厦終非一木了，成裘未免衆毛攢。",
            "洞天有分人人到，輪奐峨嵯起筆端。"
        ],
        "title": "題羅浮沖虛觀化緣疏",
        "id": "0707a6f9-7df4-4a46-9aa8-2423decc76a7"
    },
    {
        "author": "李昴英",
        "paragraphs": [
            "翩然拂袖忽然囘，带得羅浮面目來。",
            "乞食又還雙足繭，坐禪豈是寸心灰。",
            "故依花首從三靖，旋摘茶芽供一杯。",
            "蘭若苦空君不厭，可能爲我掃蒼苔。"
        ],
        "title": "送湛師回羅浮花首山",
        "id": "19cf8afd-36eb-484d-9633-a87e186f8151"
    },
    {
        "author": "李昴英",
        "paragraphs": [
            "鄴軸輪囷數世藏，乃翁曾讀被龍光。",
            "詩書有種芥拾紫，科舉催人槐落黄。",
            "學到自然名盛大，文工更要理深長。",
            "歲當酉戌吾家旺，月府先教竇桂香。"
        ],
        "title": "秋試已近用韻勉兒輩",
        "id": "0672ccf6-65c1-42c3-8238-79e0636cfea2"
    },
    {
        "author": "李昴英",
        "paragraphs": [
            "不枉金閨貯一賢，唱名重見冕旒前。",
            "省闈見說第三賦，選調猶遲十八年。",
            "據實語人南嶠事，無多行李浙江船。",
            "壺山群彥官今緊，直諒如今合茹連。"
        ],
        "title": "送黄提幹赴班",
        "id": "5457aa85-faa2-404e-95ae-f911aed473fc"
    },
    {
        "author": "李昴英",
        "paragraphs": [
            "風流太守作春遊，到處恩波浩蕩流。",
            "懷綬故鄉需上日，移舟別浦趁中秋。",
            "聲歌洋溢行人口，書翰縱橫健筆頭。",
            "識面雖新心頗熟，殷勤話別送歸舟。"
        ],
        "title": "送恩平潛使君還里二首  其一",
        "id": "a64d3287-9072-4938-a910-87eb6c3ca719"
    },
    {
        "author": "李昴英",
        "paragraphs": [
            "五載南州屈重名，活人一段是歸程。",
            "兩州曾喚兩蘇起，孤節要師孤竹清。",
            "合有鋒車催赴闕，不應畫戟又專城。",
            "閑身已决深山底，千里猶能共月明。"
        ],
        "title": "送恩平潛使君還里二首  其二",
        "id": "5051d0eb-0250-4b21-8968-229f589e9492"
    },
    {
        "author": "李昴英",
        "paragraphs": [
            "喜氣稜稜肖紫巖，向來石燕毓奇男。",
            "九十入相今纔半，七日爲人恰後三。",
            "籍濕金閨穹地步，椒香玉斝盎春酣。",
            "赤松須待功名遂，蒲澗清泉墨菊潭。"
        ],
        "title": "壽張新班",
        "id": "c79f25ec-9b1a-4b24-ad0f-cae23fe0fe93"
    },
    {
        "author": "李昴英",
        "paragraphs": [
            "四度牋名達帝聰，布衣便有此遭逢。",
            "吾家積慶爲心印，一戰收功在筆鋒。",
            "舉子頭場關薦鶚，時文手段要屠龍。",
            "庭前手植森森桂，飛捷今秋好事重。"
        ],
        "title": "送次兒解試",
        "id": "6f48bb3b-2696-4d1e-97c2-c15c32c63a44"
    },
    {
        "author": "李昴英",
        "paragraphs": [
            "清晨風日闢群陰，一紙三熏上帝臨。",
            "或者貪功頻滑手，毅然奮筆特誅心。",
            "冤辭頼有由言折，聖世難施漢法沉。",
            "此舉豈謀身禍福，祗憐無罪縶南音。"
        ],
        "title": "紀事保林尉韻",
        "id": "06b30486-8e58-45b4-aa24-a24106a329ff"
    },
    {
        "author": "李昴英",
        "paragraphs": [
            "遠民冤甚草菅芟，抗論公庭出至諴。",
            "且喜一方全性命，何妨三字減頭銜。",
            "機關平地藏深穽，仕宦伶人視戲衫。",
            "五遜州符今免矣，幅巾藜杖可松杉。"
        ],
        "title": "聞褫閣職免新任之報二首  其一",
        "id": "dc2c712a-5e9e-49ca-bc94-3b2c9fbc78e3"
    },
    {
        "author": "李昴英",
        "paragraphs": [
            "狂妄孤臣罪有餘，三年三度掛丹書。",
            "群兒過計愁郎罷，外物浮名總子虛。",
            "只是儒酸真面目，不題道號混樵漁。",
            "親朋欲語澆教醉，休與時人定毀譽。"
        ],
        "title": "聞褫閣職免新任之報二首  其二",
        "id": "b1cad052-85ea-455f-bfa1-c6440b97c4de"
    },
    {
        "author": "李昴英",
        "paragraphs": [
            "鳳出丹山定九苞，桂林要揀一枝巢。",
            "久聞巖竇須幽討，不是豪人莫汎交。",
            "鶴髮頻將安問寄，螢窗勤把舊書抄。",
            "功名到底還堅志，崛起新豐一草茅。"
        ],
        "title": "送族子春叟游西廣",
        "id": "f5e303e1-d02e-4c4a-b5ac-1deb5b7a42bb"
    },
    {
        "author": "李昴英",
        "paragraphs": [
            "森森杉檜鬰相繆，散策何妨逐勝游。",
            "梵宇莊嚴傳浙樣，碧池蕩漾納泉流。",
            "將軍贏得山林在，衲子多因粥飯留。",
            "眼界雖云欠軒豁，晚凉宜酒且夷猶。"
        ],
        "title": "後峒月溪寺",
        "id": "caad7b5e-01ec-49c0-b410-cb859148b7ca"
    },
    {
        "author": "李昴英",
        "paragraphs": [
            "吹面東風豎綠簑，詩翁七十醉婆娑。",
            "放懷自號天隨子，知我無如春夢婆。",
            "吟有小奚磨破硯，卧看赤脚踏行窩。",
            "太湖爭似黄灣闊，高浪粘天獨笑過。"
        ],
        "tags": [
            "太湖"
        ],
        "title": "送荃翁張端義之惠陽",
        "id": "6fdaf2ae-089d-40cb-a4ea-5a8bf6e10aef"
    },
    {
        "author": "李昴英",
        "paragraphs": [
            "詩似油翁背注油，知音世有幾荆州。",
            "乍寒乍暖方榆火，無米無錢只葉舟。",
            "客况可堪今老大，人生何必盡封侯。",
            "津亭且莫匆匆去，萬斛春醪任拍浮。"
        ],
        "title": "即席和人韻送荃翁",
        "id": "e2e5c4be-26de-4e35-a474-fe7cceb9961b"
    },
    {
        "author": "李昴英",
        "paragraphs": [
            "運厄南州暴吏專，鶡冠却有好官員。",
            "捕猺怕損平人命，製錦盡除常例錢。",
            "枘鑿一言辭辟郡，胸襟三略合籌邊。",
            "景文匹馬長相過，我愧才非玉局仙。"
        ],
        "title": "送李路鈐萬入京",
        "id": "a689c474-3a81-45a9-b871-b457734e8c9d"
    },
    {
        "author": "李昴英",
        "paragraphs": [
            "鵠袍忙立老槐陰，爭望文星早照臨。",
            "稱物衡無高下手，別形鑑有是非心。",
            "品題豈逐朱衣轉，沙汰何妨苦海沉。",
            "將見賢書協輿論，真才到此遇知音。"
        ],
        "title": "和心字韻送林尉公琰校文",
        "id": "7ec5a44f-17af-42a5-9c9d-cc97b9fe90ab"
    },
    {
        "author": "李昴英",
        "paragraphs": [
            "四時冰柱濕風前，絕頂飛來一派泉。",
            "瘦蔓相牽根太古，蒼崖特立探長天。",
            "竈荒孤鶴尋遺跡，寺老幽禽闖坐禪。",
            "閑日頻游歸復夢，結廬曾許躡坡僊。"
        ],
        "title": "蒲澗和東坡韻",
        "id": "03610a18-0bbb-4f42-9706-1cae010a0a17"
    },
    {
        "author": "李昴英",
        "paragraphs": [
            "蒲根採得汎金船，滴水巖前且地僊。",
            "造物添支閑歲月，上恩不與好山川。",
            "意行芳草迷丹竈，旋摘新芽撥澗泉。",
            "欲雨還晴便登覽，更消一宿白雲巔。"
        ],
        "title": "蒲澗山行宿景泰呈諸友人",
        "id": "6dd2dd64-47ed-4855-b036-2a1f496a49e5"
    },
    {
        "author": "李昴英",
        "paragraphs": [
            "今日快逢僧結夏，不妨乘興扣禪扉。",
            "山垂遠瀑溪聲急，風捲癡雲雨脚稀。",
            "囊錦詩成僧借看，紋楸棋落鳥驚飛。",
            "此來莫訝凭欄久，傑閣新成拂翠微。"
        ],
        "title": "四月十五游僧寺",
        "id": "2b8bb32b-81f1-425a-8abd-2182279dd5ef"
    },
    {
        "author": "李昴英",
        "paragraphs": [
            "假帥如公自古無，邦人久矣望鋒車。",
            "政聲難掩諸公說，明主周知萬里餘。",
            "豹尾雞翹那欠此，蓴羹鱸鱠且歸歟。",
            "江頭鼓動江船去，喜氣歡聲動里閭。"
        ],
        "title": "代送丘漕迪嚞",
        "id": "cfbe81fc-9fb4-44f9-b53f-29d6461df135"
    },
    {
        "author": "李昴英",
        "paragraphs": [
            "征鞍風軟踏香塵，又送斯人南海瀕。",
            "糾郡正資賓畫重，洗冤須放筆頭春。",
            "勉期聖處功夫到，肯學世間兒女顰。",
            "五瘴由心今一洗，笑渠辟瘴嚼人頻。"
        ],
        "title": "用人韻送梅糾梁現",
        "id": "2f0e47e0-c282-4a00-904d-a292b25151f8"
    },
    {
        "author": "李昴英",
        "paragraphs": [
            "堂堂山立舊朝簪，久屈清流督獻琛。",
            "風趕連艘出獅國，浪吹殘句到雞林。",
            "平生不隔同年面，中歲難禁惜別心。",
            "歸見耆英定相問，只言閉戶萬山深。"
        ],
        "title": "送舶使周申",
        "id": "d764c0ef-f928-4e40-9e60-27d1b5b90e08"
    },
    {
        "author": "李昴英",
        "paragraphs": [
            "傑作傳來見一班，少年筆力老孱顔。",
            "根源有學皆堪味，首尾無瑕孰敢刪。",
            "工要前篇人易取，說須兩段意相關。",
            "森森天骨晶光縹，去必軒騰十二閑。"
        ],
        "title": "贈宋省元巍薦經義",
        "id": "6eacfb10-857f-46e5-ae06-b884be5c70c0"
    },
    {
        "author": "李昴英",
        "paragraphs": [
            "秋欲中分暑更袢，金風崛起便成寒。",
            "桃笙夜展猶嫌執，狐向朝披便怯單。",
            "翻手炎凉真可笑，循環造化果無端。",
            "老來一任添霜縷，寒暑難磨只寸丹。"
        ],
        "title": "八月驟寒",
        "id": "4349d382-77f8-4ee4-9aa2-95219c73e70a"
    },
    {
        "author": "李昴英",
        "paragraphs": [
            "已孤前度一中秋，滿望今宵月下游。",
            "藥杵放閑靈兔懶，鏡奩掩却素娥愁。",
            "知誰有術擎梯取，枉費當年弄斧修。",
            "天靳清明每如此，樽前休恨翳雲浮。"
        ],
        "title": "中秋無月",
        "id": "fe06f02d-f092-48ef-82b7-2bb3c01986e0"
    },
    {
        "author": "李昴英",
        "paragraphs": [
            "斐然狂簡不知非，席帽何時免誚譏。",
            "官樣詞章惟典雅，心腔理義要深幾。",
            "各隨鵬鷃高低適，一笑雞蟲得失微。",
            "偶未成名兒勿恨，我方追悔蹈文闈。"
        ],
        "title": "示兒用許廣文韻",
        "id": "d3c039ae-de69-45ca-93f7-d9eea525c99c"
    },
    {
        "author": "李昴英",
        "paragraphs": [
            "鑒空閣上賞僧軒，祇樹深開不二門。",
            "一水橫流界平野，數峰突起補前村。",
            "舟來舟去人多事，潮落潮生岸有痕。",
            "鎮日長閒輸老衲，倚筇獨坐古榕根。"
        ],
        "title": "鑒空閣",
        "id": "e615f9c7-9cb3-4067-b917-be895fca9af9"
    },
    {
        "author": "李昴英",
        "paragraphs": [
            "行脚今朝又起單，欣然歸去得安閑。",
            "從前大夢難忘處，上白雲山望雪山。"
        ],
        "title": "建寧解歸寄雪峰因大夢",
        "id": "525431d4-b662-4204-9571-ec4b7f6b872f"
    },
    {
        "author": "李昴英",
        "paragraphs": [
            "管領寒溪揖怪峰，徑穿鉅竹綠陰濃。",
            "幽人去後無猿鶴，冷落亭臺濕蘚封。"
        ],
        "title": "弋陽鄭氏翠麓亭",
        "id": "63ba8623-4259-406e-af66-f66f0cd3271b"
    },
    {
        "author": "李昴英",
        "paragraphs": [
            "葛坡龍竹東坡笠，合伴山人到洞天。",
            "柯爛想應留斧在，憑君試問石橋仙。"
        ],
        "title": "羅浮梁彌僊游爛柯山贈以曲筇方笠",
        "id": "d34e683f-5fa2-45fd-8df6-7996142e6789"
    },
    {
        "author": "李昴英",
        "paragraphs": [
            "船重祗因將利去，船輕又恐爲名來。",
            "如今羞見先生面，夜半撐船過釣臺。"
        ],
        "title": "過嚴子陵釣臺",
        "id": "8befe6c6-d851-4a6a-84e0-fb2872bfb77b"
    },
    {
        "author": "李昴英",
        "paragraphs": [
            "逍遥八極片雲浮，所過名山不久留。",
            "依舊片雲歸石峒，從今休更下山游。"
        ],
        "title": "勸梁青霞歸羅浮舊隠",
        "id": "ea36f058-9e83-49fd-a219-1f13d59f8bf4"
    },
    {
        "author": "李昴英",
        "paragraphs": [
            "誦經聽得入從門，壁上偷他四偈言。",
            "畢竟單傳端的處，賣薪供母是心源。"
        ],
        "title": "南華寺五首  其一",
        "id": "31c359ab-cdcc-4e83-81b6-2cf54638f52a"
    },
    {
        "author": "李昴英",
        "paragraphs": [
            "西方骨董南方寶，留鎮曹溪幾百年。",
            "自是後人當不得，有如翁者亦單傳。"
        ],
        "title": "南華寺五首  其二",
        "id": "3bbf32d2-04ae-4935-bc9a-e84898262474"
    },
    {
        "author": "李昴英",
        "paragraphs": [
            "從前梵說墮虛空，獨有壇經說不同。",
            "體用圓明皆寶相，一丁不識却心通。"
        ],
        "title": "南華寺五首  其三",
        "id": "b8bb525a-d242-401e-9462-e1c03f9e0691"
    },
    {
        "author": "李昴英",
        "paragraphs": [
            "未參五祖已開山，合下全身此地安。",
            "不是香烟忘故里，衣留孔道要人看。"
        ],
        "title": "南華寺五首  其四",
        "id": "75d4e948-a7ce-4ce1-8e60-fa2031fc0349"
    },
    {
        "author": "李昴英",
        "paragraphs": [
            "清者何曾飲盜泉，僧盂底飯逆巢田。",
            "此疑欲問師無語，風撼長松嘯半天。"
        ],
        "title": "南華寺五首  其五",
        "id": "b36d2f6e-226d-4369-955f-8e28d6329458"
    },
    {
        "author": "李昴英",
        "paragraphs": [
            "濃嵐四合凍雲癡，水墨連屏鬭崛奇。",
            "衝雨此行風景別，滿山翠滴水簾垂。"
        ],
        "title": "雨行梅關二首  其一",
        "id": "659675bd-1f69-438d-ba63-88333a9fec1f"
    },
    {
        "author": "李昴英",
        "paragraphs": [
            "通宵雨滴急催梅，枝北枝南曉盡開。",
            "多謝花神好看客，隨車十里雪香來。"
        ],
        "title": "雨行梅關二首  其二",
        "id": "a43d29ac-ae6e-4155-9f65-00f0f4fe8606"
    },
    {
        "author": "李昴英",
        "paragraphs": [
            "鑿通危石張文獻，勘破禪關盧祖師。",
            "奇事已堪誇北客，梅花先暖亦南枝。"
        ],
        "title": "雪封寺二首  其一",
        "id": "f1e87d91-c8d7-4b31-8712-3e7913fb265a"
    },
    {
        "author": "李昴英",
        "paragraphs": [
            "征輿六月度梅關，大地清凉樹影班。",
            "行客不須梅止渴，流泉到耳冷潺潺。"
        ],
        "title": "雪封寺二首  其二",
        "id": "feaca1f9-20d1-4a8b-b552-ee322a5c0085"
    },
    {
        "author": "李昴英",
        "paragraphs": [
            "山通一水逕皇都，多少英豪出此途。",
            "傳我飛來元羽翼，好風吹送過天衢。"
        ],
        "title": "峽山詩",
        "id": "e0f96996-6b4e-4dfc-82ce-ee217bc1316e"
    },
    {
        "author": "李昴英",
        "paragraphs": [
            "眼前無限往來舟，射利干名不肯休。",
            "少見人心如此寺，屹然砥柱在中流。"
        ],
        "title": "靈洲",
        "id": "07c5572d-17f1-42fa-9bc4-561b1803f07e"
    },
    {
        "author": "李昴英",
        "paragraphs": [
            "萬里長江吸一盃，等閑袖劍九華來。",
            "溪橋獨坐無人識，又駕長風跨鶴回。"
        ],
        "tags": [
            "长江"
        ],
        "title": "池州溪橋",
        "id": "74cdd12a-2d44-4aeb-8373-42ae3df95ca3"
    },
    {
        "author": "李昴英",
        "paragraphs": [
            "桂林舊著繡衣來，久矣餘波拍越臺。",
            "自古直臣多牧廣，廣平曾賦嶺頭梅。"
        ],
        "title": "迎廣帥徐意一大參五首  其一",
        "id": "bf30b228-9492-4795-ad14-c1fecc07875b"
    },
    {
        "author": "李昴英",
        "paragraphs": [
            "曉來竹馬躍兒曹，次第牙幢壓近郊。",
            "五老跨羊持色穗，也應歡喜侯前茅。"
        ],
        "title": "迎廣帥徐意一大參五首  其二",
        "id": "ae003719-5b54-4e2b-ba64-63d022e9de9a"
    },
    {
        "author": "李昴英",
        "paragraphs": [
            "別去丹山劃七春，一廛今日是滕民。",
            "擬撐釣舸迎前路，猿鶴從傍冷笑人。"
        ],
        "title": "迎廣帥徐意一大參五首  其三",
        "id": "88309c9e-bf75-4c4d-8080-fc502784ff38"
    },
    {
        "author": "李昴英",
        "paragraphs": [
            "魚稻之鄉雁鶩驕，鯨鯢噴沬撼江潮。",
            "明公自是威風手，南土應無莠害苗。"
        ],
        "title": "迎廣帥徐意一大參五首  其四",
        "id": "dd707839-f2ad-4cfe-8080-fcd7c81c8327"
    },
    {
        "author": "李昴英",
        "paragraphs": [
            "杜劉二子潁川居，出處雖同語嘿殊。",
            "勿謂寒蟬吾願學，閉門自辦靜工夫。"
        ],
        "title": "迎廣帥徐意一大參五首  其五",
        "id": "4b03703c-cea1-47c4-a0af-1bb2bcefdc8f"
    },
    {
        "author": "李昴英",
        "paragraphs": [
            "金斗高跳鬼狀獰，世傳此像是魁星。",
            "祥光閃爍開先兆，助子秋闈筆硯靈。"
        ],
        "title": "送魁星與李子先",
        "id": "4df932f0-8a34-471a-bb8d-95eb9deccdc7"
    },
    {
        "author": "李昴英",
        "paragraphs": [
            "里同清獻久聞風，耿耿胸中便不同。",
            "一疏叫雲韋布日，大廷對策想輸忠。"
        ],
        "title": "司法曾子美新第榮歸欲得余詩不敢效世俗諛語二首  其一",
        "id": "e1615936-4877-432a-bf3b-a7c58d20013d"
    },
    {
        "author": "李昴英",
        "paragraphs": [
            "舌似河懸筆水翻，春官首疏見忠肝。",
            "士須卓爾名當世，好取前修節行看。"
        ],
        "title": "司法曾子美新第榮歸欲得余詩不敢效世俗諛語二首  其二",
        "id": "9a6e64f0-81f4-4bea-8c1f-6bc9589f1251"
    },
    {
        "author": "李昴英",
        "paragraphs": [
            "鉢中滴水也難消，切莫貪他寺富饒。",
            "留取大皮纏大樹，腹圍緊緊篾三條。"
        ],
        "title": "表釋應端住興化寺以其說而勉之二首  其一",
        "id": "1224407b-7ab7-45a4-8a95-8ec3ff7037a6"
    },
    {
        "author": "李昴英",
        "paragraphs": [
            "一般奇怪弄精魂，豬蜆皆餐針戲吞。",
            "未到空通渠地位，只當齋戒作沙門。"
        ],
        "title": "表釋應端住興化寺以其說而勉之二首  其二",
        "id": "305c8f87-387c-4c06-a429-a0b91029c012"
    },
    {
        "author": "李昴英",
        "paragraphs": [
            "不到羅浮瞥六年，後期幾誤鐵橋仙。",
            "遠雲不隔山真面，西麓原同第七天。"
        ],
        "title": "白雲獅子峰望羅浮",
        "id": "823b3feb-c499-4f1e-bf3d-89f1206f7392"
    },
    {
        "author": "李昴英",
        "paragraphs": [
            "靈符鎖盡穴中蛇，深入千巖處士家。",
            "峒戶隔雲呼不應，時時流水出桃花。"
        ],
        "title": "羅浮桃源峒",
        "id": "ab0217e6-b76d-4e37-8af0-49710ba15d41"
    },
    {
        "author": "李昴英",
        "paragraphs": [
            "八十童顔雙眼明，浪游湖海一身輕。",
            "莫將啖肉先生比，箇是羅浮老樹精。"
        ],
        "title": "戲題羅浮梁彌仙寫真",
        "id": "39965de7-2f15-44e8-af6d-9023b71aafea"
    },
    {
        "author": "李昴英",
        "paragraphs": [
            "道是空山却有渠，原來有有亦無無。",
            "若能空到真空處，萬斛塵埃著碓夫。"
        ],
        "title": "和徐意一韻贈寶積中空山",
        "id": "2df42da4-576b-4287-8e29-b77da4feefbd"
    },
    {
        "author": "李昴英",
        "paragraphs": [
            "看盡西園十里梅，黄昏寒月趁人回。",
            "要圓一段清游事，更訪仙宮索茗杯。"
        ],
        "title": "採陽軒",
        "id": "e2ff517e-bdc6-41e1-a958-10675935c9a7"
    },
    {
        "author": "李昴英",
        "paragraphs": [
            "翁來靈筆舞龍蛇，翁去瑶壇鎖暮霞。",
            "舊事欲談三百載，五雲閣上望仙槎。"
        ],
        "title": "古成之仙箕",
        "id": "db829826-02a3-40e1-8567-fb8d6a1322e3"
    },
    {
        "author": "李昴英",
        "paragraphs": [
            "桂菊風香造榜天，門標捷幟地流錢。",
            "筆端快便行年順，騎鶴纏腰身兩全。"
        ],
        "title": "書龍頭義約簿二首  其一",
        "id": "deb49fc0-94ff-428b-a954-7ce362207850"
    },
    {
        "author": "李昴英",
        "paragraphs": [
            "鵰鶚聯翻二十名，看看金榜是同盟。",
            "河南人面分明見，盡說龍頭讖已成。"
        ],
        "title": "書龍頭義約簿二首  其二",
        "id": "d4458a2d-eb38-4ea2-b51d-3474f0512b3f"
    },
    {
        "author": "李昴英",
        "paragraphs": [
            "恰重陽日到南山，小摘黄花供綠樽。",
            "鐘叩一聲蕭寺晚，移舟載月過前灣。"
        ],
        "title": "重九日游南山峽覺海寺",
        "id": "5dd83524-2888-44cb-83a2-fcd5d63b14eb"
    },
    {
        "author": "李昴英",
        "paragraphs": [
            "酒湖無盡春無限，一葉江湖萬里天。",
            "明月滿篷風荻響，醉眠正在白鷗邊。"
        ],
        "title": "夜夢漁父求詩覺能記其全書贈梁彌仙",
        "id": "41d349ae-429d-42e0-9b4b-887efcecc23a"
    },
    {
        "author": "李昴英",
        "paragraphs": [
            "遠公鼻孔著蓮香，引得喃喃鬨幾場。",
            "供佛建菴人更錯，參機元不在西方。"
        ],
        "title": "衆建蓮社堂求疏語",
        "id": "975b4174-f3ee-41fa-bf80-8f3f0aed84cf"
    },
    {
        "author": "李昴英",
        "paragraphs": [
            "此經如筏，寫之著相。",
            "而刺血寫，妄中之妄。",
            "經諸佛說，血父母生。",
            "何浄何垢，等爲前塵。",
            "末法闍梨，沉酣入骨。",
            "一毫且靳，而况於血。",
            "血猶可舍，是知身幻。",
            "大痛一囘，直須臂斷。"
        ],
        "title": "浄慈釋刺血寫經贊",
        "id": "675ebcc1-e9d8-4d5f-9cdd-fc4d59e298fd"
    },
    {
        "author": "李昴英",
        "paragraphs": [
            "冷面皎霜凝，電光雙目崢。",
            "生來元自別，不但父書靈。"
        ],
        "title": "三十五代張天師贊",
        "id": "5e2e3dec-7756-4358-bd67-82daf0e73525"
    },
    {
        "author": "李昴英",
        "paragraphs": [
            "衣兮木葉，髯戟面鐵。",
            "所執何書，願聞其說。"
        ],
        "title": "鍾離仙贊",
        "id": "b9007882-c8b6-4349-97a8-deca7d7374ef"
    },
    {
        "author": "李昴英",
        "paragraphs": [
            "碧其風巾，皓其雲袍。",
            "六合飛遨，仙中之豪。"
        ],
        "title": "呂洞賓贊",
        "id": "1cb215a1-3b22-4bed-b17d-0ec9b8ddec76"
    },
    {
        "author": "李昴英",
        "paragraphs": [
            "丈室著不得文殊，衆香國裏薰教臭。",
            "無端詐病却成喑，只爲從前多業口。"
        ],
        "title": "維摩贊",
        "id": "7c7fe95f-4f44-44ea-8e06-09e0dc42f7bb"
    },
    {
        "author": "李昴英",
        "paragraphs": [
            "竛竮山癯，搭颯野服。",
            "煮茗松根，煨芋巖曲。",
            "且農且漁，非仙非俗。",
            "淇傍何有，秋鶴霜竹。"
        ],
        "title": "自贊",
        "id": "129785a7-b1b1-4ab9-989b-a8a109563b04"
    },
    {
        "author": "李昴英",
        "paragraphs": [
            "老經云，坡記成。",
            "名非古，堂遂輕。",
            "兩翁像，久晦冥。",
            "偉方公，舊貫仍。",
            "取彼欄，護此泓。",
            "新作蓋，環以銘。",
            "遺千年，飲清泠。",
            "續坡誰，李昴英。"
        ],
        "title": "廣州天慶觀衆妙堂東坡井泉銘",
        "id": "867359cf-dd53-47cf-8182-eaa5771ded4f"
    },
    {
        "author": "李昴英",
        "paragraphs": [
            "已辦僧心，未圓僧相。",
            "纔得方兄，便成和尚。"
        ],
        "title": "行者了寬等題錢買度牒疏四章  其一",
        "id": "91592563-4f22-4f9e-8f06-95ce392217a3"
    },
    {
        "author": "李昴英",
        "paragraphs": [
            "作佛何曾要裹纏，頂門尚欠世間錢。",
            "舍身者與舍佛者，選佛場中化有緣。"
        ],
        "title": "行者了寬等題錢買度牒疏四章  其二",
        "id": "3ff953da-abf7-4bb4-9e8a-621f251e4619"
    },
    {
        "author": "李昴英",
        "paragraphs": [
            "作佛本無相，爲僧却要錢。",
            "豈無人割捨，爲結惡因緣。"
        ],
        "title": "行者了寬等題錢買度牒疏四章  其三",
        "id": "7585b0d2-e345-4113-ba1a-0c3fbc64c088"
    },
    {
        "author": "李昴英",
        "paragraphs": [
            "即心是佛，見性成僧。",
            "無奈世緣，要二尺綾。"
        ],
        "title": "行者了寬等題錢買度牒疏四章  其四",
        "id": "bfb54974-c4fa-4c49-85de-ac74f882312f"
    },
    {
        "author": "三學諸生",
        "paragraphs": [
            "庾嶺梅花清似玉，一番香要一番寒。"
        ],
        "title": "句",
        "id": "c9ac79de-0b04-4a48-b7d2-162d3d8611b6"
    },
    {
        "author": "趙汝騰",
        "paragraphs": [
            "建水懷襄，孔殿巋然。",
            "文未墜地，道昭于天。",
            "輪奐鼎新，丁奠揭虔。",
            "肅肅冠佩，粲粲豆籩。",
            "惟聖立範，載籍具傳。",
            "渾渾噩噩，書教百篇。",
            "危微精一，綱領所先。",
            "詩六義教，風雅頌全。",
            "曰思無邪，蔽以一言。",
            "易教精微，四德首元。",
            "演六十四，母坤父乾。",
            "春秋事教，惟義與權。",
            "行夏之時，獨許顔淵。",
            "樂教導和，鐘鼓管絃。",
            "雷出地豫，樂之大原。",
            "禮教導中，三百三千。",
            "其端辭遜，如始達泉。",
            "垂茲六教，何千萬年。",
            "睠惟此邦，儒哲比肩。",
            "厥有考亭，是紹澗瀍。",
            "發揮六學，有功聖賢。",
            "守吏初獻，與士周旋。",
            "祀畢作頌，同志勉旃。"
        ],
        "title": "癸丑仲秋建安郡學丁奠退而作頌并勉同志之士頌曰",
        "id": "91a15b9f-f770-415c-b78f-01585c9ee285"
    },
    {
        "author": "趙汝騰",
        "paragraphs": [
            "於穆素王，天縱將聖。",
            "小用于魯，振挈綱領。",
            "萊兵面却，齊人退聽。",
            "三都隳姦，兩觀鋤佞。",
            "市無飾賈，朝無亂政。",
            "少壯悉遜，道塗不競。",
            "曲阜大治，諸侯交儆。",
            "女樂間之，可以出迸。",
            "俟膰不至，于衛之境。",
            "留不暖席，去復俄頃。",
            "幾圍于匡，幸釋以甯。",
            "歸主蘧瑗，耻居次乘。",
            "彷徨過宋，流離在鄭。",
            "魋惡習禮，木不留影。",
            "立郭東門，纍然誰省。",
            "在陳徘徊，弗授寸柄。",
            "河水洋洋，不渡者命。",
            "蒲盟止兵，蔡懼設穽。",
            "楚尼書社，彼哉讒勝。",
            "轍環靡歸，不容何病。",
            "十有四年，魯復來聘。",
            "亦莫果用，六經是訂。",
            "易繫禮編，詩刪書定。",
            "私淑三千，弦歌雩詠。",
            "維持太極，與天地並。",
            "賢於堯舜，功用之盛。",
            "專饗南面，此感彼應。",
            "籩豆牲牢，庭燎輝映。",
            "萬有千載，垂于祀令。",
            "承祭儒紳，孰敢不敬。",
            "何以事之，存心養性。"
        ],
        "title": "乙卯仲春丁奠畢作素王頌一首呈承祭之士頌曰",
        "id": "f37b9cbf-a995-49a1-9c0a-11e22c305e7c"
    },
    {
        "author": "趙汝騰",
        "paragraphs": [
            "聖人立教，以中爲常。",
            "不得中行，取獧取狂。",
            "未見狂者，吾里有張。",
            "議論傑然，名壓上庠。",
            "惡彼佞臣，請劍尚方。",
            "使終天彝，蠶績蟹筐。",
            "天鑒其忠，策名顔行。",
            "筮仕分教，九齡之鄉。",
            "惟九齡公，非血氣剛。",
            "憂深慮遠，性端行良。",
            "祿山尚微，測其陸梁。",
            "國忠林甫，惡未披猖。",
            "公預窺之，知其亂唐。",
            "仁必有勇，令名無疆。",
            "彼元忠輩，初志激昂。",
            "一遇擯抑，盡斂鋒鋩。",
            "媕娿喑啞，不敢否臧。",
            "自謂得計，爵祿之場。",
            "喪已丘山，得不毫芒。",
            "士辨薰蕕，與道存亡。",
            "何以臻茲，惟學問將。",
            "弱翁懋哉，以保令芳。"
        ],
        "title": "贈張彊赴曲江教",
        "id": "626eaa50-3c9f-40cd-b55b-58e51a65d45e"
    },
    {
        "author": "趙汝騰",
        "paragraphs": [
            "吾黨仲容，行脩能通。",
            "而志卓然，以慕直躬。",
            "嘗儕扣閽，力摧姦鋒。",
            "上旌其言，擢第南宮。",
            "府庠諸生，坐斥怱怱。",
            "君盡遠詒，盍援掖逢。",
            "予疏已先，所見略同。",
            "每起敬愛，有烈士風。",
            "予歸里閈，時訪藋蓬。",
            "匪義不談，惟理是窮。",
            "告予戍及，棲枳湘中。",
            "壯哉茲行，近紫蓋峰。",
            "刑使傑然，蜀彥之雄。",
            "埋輪大勇，折檻精忠。",
            "朝夕趨承，必得所從。",
            "一被容接，終身登龍。",
            "惟仕首輔，必廉必公。",
            "惟學策要，必敬必恭。",
            "胡張之鄉，名理之宗。",
            "公餘取友，以相磨礲。"
        ],
        "title": "贈衡陽簿林士愷",
        "id": "a1925487-4a8f-4c86-853e-2a5bef55c50a"
    },
    {
        "author": "趙汝騰",
        "paragraphs": [
            "東萊之師，是爲拙齋。",
            "學無不究，道無不該。",
            "體統純正，規模拓恢。",
            "卓成一家，猶斗之魁。",
            "未及百年，遺響冷灰。",
            "我守寶婺，四學是開。",
            "以導生徒，俾紹東萊。",
            "回首七霜，諒多成材。",
            "英英耕叟，我友自孩。",
            "吐詞不羣，制行亦瑰。",
            "勉以朱學，持論不回。",
            "僕家源流，是擁是培。",
            "仲尼得伋，垂教方來。",
            "拙齋有孫，其道未頹。",
            "且告瓜熟，定王之臺。",
            "僮馬載馳，羔鴈屢催。",
            "予聞湘流，夙稱聖涯。",
            "懋陵之邦，元公所胎。",
            "南軒昭昭，五峰巍巍。",
            "豈無秀民，可與摩揩。",
            "求仁得仁，懋哉懋哉。"
        ],
        "title": "贈林耕叟赴湖帥幕",
        "id": "bbdc493d-ffef-4325-9c1c-c9bd4c023ebd"
    },
    {
        "author": "趙汝騰",
        "paragraphs": [
            "易中之策，陰陽錯綜。",
            "是興神物，以前民用。",
            "受命如響，吉凶生動。",
            "子取策名，僕沿理控。",
            "先覺仲尼，方人子貢。",
            "惟誠前知，不億而中。",
            "中庸即易，是道公共。",
            "非策之策，斯語請誦。"
        ],
        "title": "贈成師掾公策",
        "id": "73e9db92-52ff-4179-b145-ae806a135569"
    },
    {
        "author": "趙汝騰",
        "paragraphs": [
            "堂堂六湖，清秋玉壺。",
            "我則尚友，豈敢爲徒。",
            "仁義弘毅，不可奪志。",
            "豈私我朋，義之與比。",
            "德必有鄰，二彭其人。",
            "與語終日，澹無一塵。",
            "以罪來歸，得此四賓。",
            "甘心澗谷，以老我身。"
        ],
        "title": "贈陳如晦",
        "id": "c9fac7c5-4682-48ba-a27c-4c3ceeb8ac17"
    },
    {
        "author": "趙汝騰",
        "paragraphs": [
            "賢哉二生，不遠千里。",
            "瞻彼徑坂，今之泗水。",
            "予詩爲容，有進無止。",
            "非殷洪喬，乃互鄉子。"
        ],
        "title": "贈詹生謁徐徑坂",
        "id": "7b1ab82e-5da8-4b79-ab99-6a0698ae6178"
    },
    {
        "author": "趙汝騰",
        "paragraphs": [
            "欹枕肱曲，匱藏美玉。",
            "造道高深，庭草交綠。"
        ],
        "title": "次徐徑坂四言韻  其一",
        "id": "3db3780b-98e0-458e-ae0e-337b698fadf9"
    },
    {
        "author": "趙汝騰",
        "paragraphs": [
            "中庸致曲，學記琢玉。",
            "子過仙柯，瞻彼淇綠。"
        ],
        "title": "次徐徑坂四言韻  其二",
        "id": "d93537b3-9a84-4567-9251-f3fc673c297a"
    },
    {
        "author": "趙汝騰",
        "paragraphs": [
            "易之廣大，無方無體。",
            "河圖授羲，斯文天啟。",
            "爰畫以象，是陳八物。",
            "演六十四，闔闢伸屈。",
            "文繫繇辭，二千爻旨。",
            "孔絕韋編，十翼備矣。",
            "後來濂洛，發明幾盡。",
            "萬世學者，於此取信。",
            "弘毅李君，以身體易。",
            "消長驗氣，吉凶考德。",
            "方初學時，四載忘寐。",
            "感蒼筤竹，至産于地。",
            "蓋三十年，然後成書。",
            "其語不費，其趣有餘。",
            "予得其稿，日置書案。",
            "熟視厥履，爲之三嘆。",
            "道無隠顯，形上繇下。",
            "脩辭立誠，窮神知化。"
        ],
        "title": "美李頤老易",
        "id": "db7fec53-cb81-472f-a7f9-840cf533bb8d"
    },
    {
        "author": "趙汝騰",
        "paragraphs": [
            "青出於藍，冰寒於水。",
            "立言勸學，荀卿氏子。",
            "卿不如軻，醇乎醇矣。",
            "謂學無他，求其放心。",
            "存則聖賢，舍則犢禽。",
            "差只毫髮，隔踰丈尋。",
            "必有事焉，所言何事。",
            "而勿正心，正亦何累。",
            "勿忘勿助，持敬之意。",
            "於此習察，是之謂學。",
            "於此而勸，其進罔覺。",
            "勉哉宗辰，說博守約。"
        ],
        "title": "示林宗辰勸學數語",
        "id": "a457e421-a2cb-46bd-a840-45781f917ef4"
    },
    {
        "author": "趙汝騰",
        "paragraphs": [
            "天之蒼蒼，而在山中。",
            "大畜之象，驗之于躬。",
            "六尺之微，萬善畢叢。",
            "往行前言，浩浩無窮。",
            "一以貫之，何所不容。",
            "兩間非大，此之謂弘。",
            "牝馬之貞，行地無疆。",
            "古往今來，其道有常。",
            "是以資生，至哉化光。",
            "君子體之，六二直方。",
            "直內方外，何用不臧。",
            "守此之毅，賁育非剛。",
            "泗亭之參，以此任道。",
            "繇軻而後，孰其深造。",
            "濂洛儒先，知德之奧。",
            "非苟知之，亦免允蹈。",
            "興夫請書，朝夕戴抱。",
            "懋哉懋哉，至於華皓。"
        ],
        "title": "示趙與檳弘毅章",
        "id": "a0cb39d0-28cc-40fd-a1ca-6d90ced28400"
    },
    {
        "author": "趙汝騰",
        "paragraphs": [
            "英英吾宗，神駿之姿。",
            "筆有天巧，自鑄偉詞。",
            "抱負不凡，植立甚奇。",
            "爰初筮仕，即不詭隨。",
            "笑世滔滔，相與磷緇。",
            "過予告別，凜然自期。",
            "耻逐京塵，願易叢祠。",
            "萊衣奉親，樂道忘饑。",
            "予惟上饒，淵源未衰。",
            "玉山文獻，考亭所推。",
            "章澗二泉，名論清規。",
            "邇來後生，古爲似之。",
            "仁親友兄，徑坂是師。",
            "子歸取友，伯塤仲箎。",
            "咫尺柯山，考德訂疑。",
            "他日成就，麟祥鳳儀。"
        ],
        "title": "餞趙文思崇鐖歸上饒",
        "id": "9b0300a3-c80e-4960-93b2-2d1aa9292b30"
    },
    {
        "author": "趙汝騰",
        "paragraphs": [
            "英英二徐，名德之雛。",
            "早從爛柯，知所步趨。",
            "南陔子職，夙夜盡劬。",
            "九日黄花，采采盈裾。",
            "請壽堂萱，大年方壺。",
            "龐眉髮鶴，重錦軒魚。",
            "母詔子前，問學勉諸。",
            "參匪直養，心傳泗洙。",
            "誠身悅親，授伋著書。",
            "子曰懋哉，益厲厥初。",
            "榮多遺母，文繡不如。",
            "戲舞樽前，母爲笑娛。",
            "我寄四言，俾陳座隅。"
        ],
        "title": "寄徐端友立大壽其母夫人",
        "id": "e663eeca-8c4f-4c74-9b4d-1bd35789665c"
    },
    {
        "author": "趙汝騰",
        "paragraphs": [
            "前年重九日，黄衣携御槧。",
            "抗牘回天聰，批鱗蒙帝念。",
            "雖慚獻六箴，猶許疏十漸。",
            "去年重九日，石鼓償願欠。",
            "菊叢對佳客，萸觴傾舊釅。",
            "一時嘯詠狂，萬丈詞華艷。",
            "今年重九日，龜息靜中驗。",
            "亭前寒葉落，樓外晴波斂。",
            "故人何殷勤，清樽持瀲灧。",
            "思君甲辰疏，擬昔尚方劍。",
            "士鋒皆辟易，忠舌爲飫饜。",
            "回首今七秋，日月光同掞。",
            "知暫陸渾游，難久承明壓。",
            "老我思荷鋤，一壑柴桑占。"
        ],
        "title": "酬盧威仲九日遣青衣送酒",
        "id": "17a97d03-bede-46c5-a79a-783270afb592"
    },
    {
        "author": "趙汝騰",
        "paragraphs": [
            "暇日登層城，目眺黄花岡。",
            "來山何岌嶪，餘勢猶迴翔。",
            "郡治枕其中，溪流繞其旁。",
            "建中實經始，淳祐罹懷襄。",
            "河伯何不仁，平陸如江洋。",
            "水餘予領牧，初至覺荒凉。",
            "頼天賜連稔，田里多稻粱。",
            "舊觀喜漸復，新屋興未央。",
            "偶領賓戚游，松下傾盃觴。",
            "嵐氣接洲渚，舉目皆寒蒼。"
        ],
        "title": "暇日領客登眺",
        "id": "0d83f750-aad1-4590-9d5e-cb4e555eae13"
    },
    {
        "author": "趙汝騰",
        "paragraphs": [
            "煌煌使者軒，新扁煥羣目。",
            "周爰遠有華，不可居無竹。",
            "天風泠然來，雲氣滃而簇。",
            "知君子猷趣，一笑等榮辱。",
            "每云安樂窩，似勝相州纛。",
            "憑欄對此君，竟日翫不足。",
            "余亦慕姱節，時時賦猗綠。",
            "閒思載醪去，悠悠想九曲。",
            "新詩带仙姿，霞餐謝粱肉。",
            "願言植梅友，疎影橫水澳。"
        ],
        "title": "爲饒計使題",
        "id": "4bd678dd-aaf8-4deb-95f3-04819c6afe24"
    },
    {
        "author": "趙汝騰",
        "paragraphs": [
            "驛足行都來，手賫誥一軸。",
            "發視喜非常，耆儒見褒錄。",
            "斯人德無瑕，有子道振玉。",
            "陛下自好老，微臣耻干祿。",
            "耕雲入山深，釣月翫水綠。",
            "一朝朱紱賜，龐眉釋袍鵠。",
            "萊衣拜稱慶，起舞徧親族。",
            "我在霞洲上，折屐亦越宿。",
            "茲忻贊書至，哦詩遣騶僕。",
            "遥知參侍點，論學紹淇澳。"
        ],
        "title": "徐朝奉誥命下走介賫納徑坂賦成",
        "id": "30d3220e-30ce-473b-9222-2dfd17b06274"
    },
    {
        "author": "趙汝騰",
        "paragraphs": [
            "我敬楳埜翁，治郡如元結。",
            "一朝殉國死，黄壤恨誰雪。",
            "赤輸陳蕃心，碧化萇弘血。",
            "銘筆得柯仙，羣陰消蟋蟀。"
        ],
        "title": "和徐徑坂  其一",
        "id": "718f9bd8-a3f1-461d-87da-447068ea1b16"
    },
    {
        "author": "趙汝騰",
        "paragraphs": [
            "予歸假闔廬，守曰於我館。",
            "風雨已遁逃，雲山况奇觀。",
            "徑坂形聲詩，蓬萊名遂遠。",
            "求仁居之安，是宅靡有間。"
        ],
        "title": "和徐徑坂  其二",
        "id": "1c1e8fae-7ae2-4137-9bae-5b5187fe3518"
    },
    {
        "author": "趙汝騰",
        "paragraphs": [
            "兒時摘青梅，葉底尋彈丸。",
            "所恨襟袖窄，不憚頰舌穿。",
            "我年不自覺，以我齒尚完。",
            "嘗新試一薦，喉棘眉先攢。",
            "豈味不悅口，豈老難强餐。",
            "人生煎百憂，算梅未爲酸。"
        ],
        "title": "食梅",
        "id": "44f39167-fb27-40bc-b861-5c069d591d10"
    },
    {
        "author": "趙汝騰",
        "paragraphs": [
            "岷峨儲英賢，一例皆家食。",
            "公亦淹海角，麾節猶赫奕。",
            "七閩政多幸，福星照南極。",
            "輕裘鎮鈴閤，使斧光衛戟。",
            "門弧初度臨，和氣徧阡陌。",
            "宿雨洗瘴氛，朔雲報寒色。",
            "前期爲重九，後期爲至日。",
            "中間産蜀珍，天意扶陽脈。",
            "願言愛剛健，他日壽王國。"
        ],
        "title": "壽史刑使",
        "id": "2138ebbb-7391-4d7c-b553-5b089d4482c8"
    },
    {
        "author": "趙汝騰",
        "paragraphs": [
            "疇昔與公同奉常，余爲藉田公社令。",
            "是時朔祭拜卿少，余已顔衰公秀瑩。",
            "齋房並公揮麈尾，議論風生真纚纚。",
            "蜀珍數人皆在坐，盡說功名須遜子。",
            "回頭一夢十五春，公爲使者余廛民。",
            "薰風荷畔綠樽設，丹荔粲粲蓮房新。",
            "語間切切憂民瘼，陰功亟欲蘇全閩。",
            "出經入傳知言要，湘西絕學今誰紹。",
            "我老西河欠鞭策，此事須公正英妙。"
        ],
        "title": "謝胡珵使招飲",
        "id": "a7791df6-c7ca-4a54-9e7c-ab0d7232d3d1"
    },
    {
        "author": "趙汝騰",
        "paragraphs": [
            "景山書來說蜀珍，與吾氣象清而真。",
            "束書亟歸侍溫凊，力祈樸學爲是正。",
            "程文不過工進取，何若杜門誦論語。",
            "一言可以行終身，世間至樂惟求仁。",
            "弋陽餘干相望爾，紫陽的傳伯輿是。",
            "同志更有李純父，勁節清名照今古。",
            "爲我問訊出此詩，子親炙之有餘師。"
        ],
        "title": "送眉山孫夢得從饒伯輿李純父學",
        "id": "3e353d8d-6d34-46d3-a44c-93ebcd5b6e06"
    },
    {
        "author": "趙汝騰",
        "paragraphs": [
            "丈夫流芳在身後，眼前一食常不飽。",
            "何况吟工抉元化，萬象日月遭搜攪。",
            "君不見飯顆山頭餓少陵，柴桑徑裏饑淵明。",
            "無錢對菊坐終日，得錢沽酒醉交朋。",
            "又不見春岸飛楊花，聖俞得句貧轉加。",
            "羊腸遶車聲，黄九一生坐窮鳴。",
            "歐蘇只得從旁嘆，不爾何由負盛名。"
        ],
        "title": "示林桂高歌",
        "id": "62ca0200-638b-48ca-8ddd-9cb447c58d13"
    },
    {
        "author": "趙汝騰",
        "paragraphs": [
            "丈夫未遇時，流俗多白眼。",
            "張耳能致千里客，相如竟輟萬金産。",
            "方子一世英，要路爭力挽。",
            "行行取侯封，何必守蠹簡。"
        ],
        "title": "景南將赴武昌道出剡溪戲成贈行",
        "id": "ea7b8436-4855-42fd-a7b6-636ff7593b6b"
    },
    {
        "author": "趙汝騰",
        "paragraphs": [
            "荷鍤自隨劉伯倫，裸葬舊聞楊王孫。",
            "偉哉二子真曠達，身雖殞滅名獨存。",
            "要知形骸本外物，中有妙用超六根。",
            "火風地水歸四大，夢幻泡影何足論。",
            "君不見桓魋石槨秦鐵戶，歌鐘未徹野火焚。",
            "不如得錢即沽酒，時時醉倒三家村。"
        ],
        "title": "陳謂老見過云今年六十有九將預爲周身之防余曰君定未死不如覓錢沽酒耳用戲成拙句贈行",
        "id": "14949d0d-06b3-43b1-b97f-2df7ffae2514"
    },
    {
        "author": "趙汝騰",
        "paragraphs": [
            "玉柯仙管頻念我，大書束縑濃墨斑。",
            "寄情縹渺江海際，匠語慘澹雲烟間。",
            "燃藜太乙中夜照，垂釣客星清晝閒。",
            "觀公舒卷皆以道，仁智山靜水潺湲。"
        ],
        "title": "和徐徑坂韻二首  其一",
        "id": "e4246dce-d851-4bf8-9e05-a66514d67697"
    },
    {
        "author": "趙汝騰",
        "paragraphs": [
            "學者山斗吾徑坂，杜門養志衣萊斑。",
            "孤峰度越青雲上，一世失得浮埃間。",
            "鳳鳴思誠頻遺訊，龍卧草廬相對閒。",
            "三賢鼎立名師友，衢江萬古身潺湲。"
        ],
        "title": "和徐徑坂韻二首  其二",
        "id": "4a1e1449-131a-4519-b58d-081b1399eb23"
    },
    {
        "author": "趙汝騰",
        "paragraphs": [
            "衡陽布衣武應辰，柯山迎拜新使君。",
            "使君道德今天人，不知肯開衡山雲。",
            "君看衡雲開未開，吾道所關非小哉。",
            "應辰爲我三致意，行藏已定顔心齋。"
        ],
        "tags": [
            "衡山"
        ],
        "title": "贈武應辰見徐徑坂",
        "id": "b9100c74-6f5a-475a-8c63-763b1537246a"
    },
    {
        "author": "趙汝騰",
        "paragraphs": [
            "今年至日有喜色，四方士友來請益。",
            "德場宗英質大學，上饒諸賢問太極。",
            "草廬一紙隃寄音，徑坂七言大書帛。",
            "衰予甘遁西河上，點檢身心有方冊。"
        ],
        "title": "示趙與檳",
        "id": "dca5d8ba-523e-4a89-b520-c8d5419e9594"
    },
    {
        "author": "趙汝騰",
        "paragraphs": [
            "羨公博學今揚雄，未許蜀珍專瑞蜀。",
            "喜公奉使今鮮于，又見福星來照福。",
            "我初敬公因讜疏，萬言批鱗折五鹿。",
            "我轉敬公緣清操，高吟放鶴孤山麓。",
            "今茲仗斧更仁厚，庭草不鋤生意足。",
            "憂時兩鬢白髮增，愛賢一念緇衣篤。",
            "衰予歸卧西河上，都騎時來尋澗谷。",
            "清言竟日無盡藏，想見胸中幾天祿。",
            "若人盍置論思地，垂弧定有鋒車趣。",
            "去年五言稱公壽，今年笑指湖山綠。"
        ],
        "title": "壽史刑使",
        "id": "e93e19b0-9e22-4c05-ae23-6004594fcca4"
    },
    {
        "author": "趙汝騰",
        "paragraphs": [
            "潜齋山雨過從久，每說二公不離口。",
            "山雨去佐玉樓仙，潜齋起領金壇守。",
            "一江一浙兩知音，柏枝東指還西否。",
            "胡然拄杖轉落南，膜拜叢中獅子吼。"
        ],
        "title": "贈璘上人",
        "id": "ca65c5e5-db00-464e-b88a-f5d41e2e4780"
    },
    {
        "author": "趙汝騰",
        "paragraphs": [
            "姑蔑之墟，郡郭之隅。",
            "幽閴兮陋巷，卑渫兮繩樞。",
            "真人兮匵藏，道貌兮山臞。",
            "有時兮過市，徐行兮當車。",
            "天津游兮聞鵑而慨嘆，鹿門登兮采藥而躊躇。",
            "明月兮嘯咏，白雲兮卷舒。",
            "我評其人，陶邵之徒。",
            "疇昔歲兮司銀臺，力抗疏兮徵玉廬。",
            "朝奏墨兮欲下，暮出晝兮尼。",
            "諸君一笑兮草芥，余三惜兮璠璵。",
            "擬箋天兮嗣請，近因風兮止余。",
            "仰高致兮慕予，積卑忱兮願攄。",
            "善不進兮不已，終當諒乎純愚。"
        ],
        "title": "與張草廬予欲嗣奏聘君草廬寄聲止予歌以答之",
        "id": "996bf068-6fac-4677-9ea0-6b307114b415"
    },
    {
        "author": "趙汝騰",
        "paragraphs": [
            "謂無極不可狀兮，造化之樞。",
            "謂無極可狀兮，聲臭俱無。",
            "至哉濂翁兮，是剏是圖。",
            "後來諸老兮，交辨鵝湖。",
            "彼是此非兮，畦畛何殊。",
            "究其指歸兮，風乎舞雩。",
            "吾默會於心兮，徵以通書。",
            "陰陽動靜兮，何始何初。",
            "人人有是兮，奚問乎呂陸張朱。"
        ],
        "title": "答徐直方問無極歌",
        "id": "c80db0e4-5fbb-450f-bda3-8ba2438372d6"
    },
    {
        "author": "趙汝騰",
        "paragraphs": [
            "望東雲兮懷玉，産二英兮鸑鷟。",
            "持榮名兮壽親，頌大椿兮對菊。",
            "餐初英兮慕屈子之菲菲，飲寒潭兮陋胡廣之碌碌。",
            "我敬愛之，勉以猗綠。",
            "垂芳兮無窮，介母兮多福。"
        ],
        "title": "遺徐端友壽母夫人",
        "id": "8831c7dd-2519-4e3c-b193-98456fb2d9d6"
    },
    {
        "author": "趙汝騰",
        "paragraphs": [
            "忽得高賢訊，篝燈讀數回。",
            "苦辭白鹿講，盍爲紫陽來。",
            "水毀祠無恙，堂新教有開。",
            "須君速戾止，倡道淑英材。"
        ],
        "title": "趣饒伯輿來期",
        "id": "7383a6d5-98a3-41cd-9d07-c488fbc211f5"
    },
    {
        "author": "趙汝騰",
        "paragraphs": [
            "清苦推洪毅，人今合古求。",
            "道東吾所敬，學北子爲優。",
            "夜氣存無餒，晨餐缺不憂。",
            "時來同析理，相對一茶甌。"
        ],
        "title": "寄李頤老",
        "id": "653b6e96-670f-4fe9-aeb4-0564f5402316"
    },
    {
        "author": "趙汝騰",
        "paragraphs": [
            "留爾紉秋桂，歸歟迫戍瓜。",
            "定將儒術飾，肯以惠文誇。",
            "獄敬裨王國，帷褰佐使家。",
            "公餘更努力，學似海無涯。"
        ],
        "title": "送伯和姪歸里之戍",
        "id": "361742cb-cb9f-492c-a0bd-4c5247f012fa"
    },
    {
        "author": "趙汝騰",
        "paragraphs": [
            "西風催仕軔，比部得英曹。",
            "澤物官無小，觀山嶽最高。",
            "須知戴星出，慎勿厭塵勞。",
            "綵棒有餘暇，何妨誦楚騷。"
        ],
        "tags": [
            "衡山"
        ],
        "title": "送游幾叟衡山尉",
        "id": "94bc1fff-f227-49ed-bd86-5549c58f8fd8"
    },
    {
        "author": "趙汝騰",
        "paragraphs": [
            "爾宦神臯日，搢紳無間言。",
            "勇懷南邑綬，爲便北堂萱。",
            "侍講鸞棲舊，端明棠蔭存。",
            "時能挹前輩，爲政有根源。"
        ],
        "title": "餞用晦姪南安令  其一",
        "id": "0ced75ff-7c67-4aaa-b74f-2288b5bc3353"
    },
    {
        "author": "趙汝騰",
        "paragraphs": [
            "作邑無他法，精神在拊摩。",
            "吏肥民必瘦，酒少飯宜多。",
            "寧拙催科考，須知于蒍歌。",
            "莫將還債看，好事易蹉跎。"
        ],
        "title": "餞用晦姪南安令  其二",
        "id": "793442a6-f339-47ce-a90f-53dbae427552"
    },
    {
        "author": "趙汝騰",
        "paragraphs": [
            "千古筠溪節，名孫尚有諸。",
            "敢言禁闥黯，勇退漢廷疏。",
            "掃軌門如水，懸魚飯只蔬。",
            "訃傳纓紱駭，惜綰不中書。"
        ],
        "title": "挽竹湖李端明  其一",
        "id": "3f3b4e41-762d-4703-9a67-560ce38e9244"
    },
    {
        "author": "趙汝騰",
        "paragraphs": [
            "淡似香山老，臞於涑水翁。",
            "政須將及子，心孰不爲公。",
            "後進師清儉，前旒譽直空。",
            "墓陵手所築，過者式高風。"
        ],
        "title": "挽竹湖李端明  其二",
        "id": "0c4bec63-1b47-4afc-8900-387c72ae84f5"
    },
    {
        "author": "趙汝騰",
        "paragraphs": [
            "忽報斯人訃，傷哉命壓頭。",
            "皇皇如有索，落落竟何求。",
            "學道魚千里，辭家貉一丘。",
            "幸哉猶有子，可解二親憂。"
        ],
        "title": "挽盛君時",
        "id": "3b7bb7dd-78fc-41ab-bdaa-8e284039027e"
    },
    {
        "author": "趙汝騰",
        "paragraphs": [
            "急雨收聲霽景開，蓬仙嶺客島雲來。",
            "千叢擷秀牙鋪雪，萬臼研膏杵震雷。",
            "池上落英留綠葉，眼中飛絮點蒼苔。",
            "去年醉墨今重看，笑領詩翁瀲灧盃。"
        ],
        "title": "登北苑焙呈高計使謝庾使  其一",
        "id": "2a289596-d146-484d-8f35-4a3b8024b980"
    },
    {
        "author": "趙汝騰",
        "paragraphs": [
            "蜀浙當年貢亦勞，至今惟重建溪毛。",
            "地靈丹鳳啣萱草，水聖蒼虯幻雪濤。",
            "笑指茶星誇小范，愁傷民力歎袁高。",
            "皇華早晚歸經幄，丁俑應難諫舌逃。"
        ],
        "title": "登北苑焙呈高計使謝庾使  其二",
        "id": "42460ed4-74a0-467b-bcb0-5a965f08c47f"
    },
    {
        "author": "趙汝騰",
        "paragraphs": [
            "東風未綠無邊草，北苑先抽絕品芽。",
            "六轡行山清霧潦，一槍入焙带烟霞。",
            "鳳呈奇羽名仙麓，龍護香泉供帝家。",
            "萬碾玉塵飛動處，鬼猶勞矣况人耶。"
        ],
        "title": "陪饒計使至北苑焙",
        "id": "4e221a5f-15f4-4281-97f2-a660b92ad834"
    },
    {
        "author": "趙汝騰",
        "paragraphs": [
            "使華金掌冠卿材，曾侍紅雲一朶來。",
            "龍井爲君增洗濯，鳳山來客小低徊。",
            "膏翻玉雪團香帖，味篤金蘭共酒盃。",
            "計相他時踵龐老，席前敷奏記東臺。"
        ],
        "title": "和饒計使北苑焙觀貢品",
        "id": "cefe5bff-3b16-4f27-a85d-a4d4e7f9015c"
    },
    {
        "author": "趙汝騰",
        "paragraphs": [
            "天生神醴地生材，曾感當年鸑鷟來。",
            "釣水取清芳酷烈，採山可茹味徘徊。",
            "能招霞侶雲中笑，得奉龍顔食後盃。",
            "細品第三綱最勝，人間雙井當輿臺。"
        ],
        "title": "再用韻",
        "id": "f0d046f4-6dce-4764-be83-8e479dfe23cb"
    },
    {
        "author": "趙汝騰",
        "paragraphs": [
            "仙芽龍水辦頭綱，百草山中不敢香。",
            "表進得陪華使拜，貢餘遣餉守臣嘗。",
            "擬思苦口陳忠諫，可但飴茶獻上方。",
            "分我清風生兩腋，惜無文字只枯腸。"
        ],
        "title": "謝饒計使遣餉頭貢餘",
        "id": "e21c0be7-ea57-4935-a253-d749ed874b81"
    },
    {
        "author": "趙汝騰",
        "paragraphs": [
            "周原愔愔隸臺綱，茶篚馳供玉食香。",
            "貢重鄭男難並列，品珍考叔未曾嘗。",
            "乳花烹就分清貺，英草吟成屬大方。",
            "後蔡前丁同入諷，令人懷古九迴腸。"
        ],
        "title": "再用韻答饒計使",
        "id": "e5180d0d-9b83-4a25-9820-2a076ea1f2c7"
    },
    {
        "author": "趙汝騰",
        "paragraphs": [
            "郡凋亦辦七茶綱，不似霜臺雀舌香。",
            "上美爲元包錫貢，殘膏分丐雪翻嘗。",
            "三爲大有天王饗，二得坤中臣道方。",
            "退食自公味公賜，狂吟牽動璟心腸。"
        ],
        "title": "三用韻答饒計使",
        "id": "5dc71bc2-8201-475a-8f53-48caad148395"
    },
    {
        "author": "趙汝騰",
        "paragraphs": [
            "東風吹折鳳山芽，驛獻花箱仗使家。",
            "遥想仙芳供御盌，應憐味諫落天涯。",
            "厥包錫貢何年始，其苦如飴信地嘉。",
            "齋祭無繇陪褥位，膏餘分匄咀菁華。"
        ],
        "title": "謝高茶使遣餉頭綱貢餘",
        "id": "794b6f51-dddd-424f-b733-0f87f754cf1c"
    },
    {
        "author": "趙汝騰",
        "paragraphs": [
            "凡卉千山未吐芽，天生靈草瑞天家。",
            "漕修貢事東西廨，使起英流南北涯。",
            "諫苦固應疏汲黯，品高終必相王嘉。",
            "老衰不辦茶歌獻，但誦周原遠有華。"
        ],
        "title": "再用韻答高茶使",
        "id": "dd7a6af1-ec0e-4c75-941a-64f043b00983"
    },
    {
        "author": "趙汝騰",
        "paragraphs": [
            "招麾不可獨斯人，中外稱爲社稷臣。",
            "永叔未容居四諫，鮮于且起福全閩。",
            "光華濡轡今親遣，風采埋輪又一新。",
            "命下八州俱鼓舞，紫霞老守喜津津。"
        ],
        "title": "慶高耻堂柱史都運",
        "id": "57d06024-407c-4b60-8dc9-e010e6d5c2bd"
    },
    {
        "author": "趙汝騰",
        "paragraphs": [
            "九曲山川值異人，仙靈忻舞對波臣。",
            "德星臨照來從蜀，瘴霧澄清一洗閩。",
            "澤物濂翁仁望著，寬民王旦政條新。",
            "爛柯精舍班荆語，好約秋風到北津。"
        ],
        "title": "慶高耻堂柱史除漕",
        "id": "0a7554c2-7866-4d5a-aa4e-d05d98b48daf"
    },
    {
        "author": "趙汝騰",
        "paragraphs": [
            "皇華都騎訪陳人，似灑仙瓢助守臣。",
            "亭午建臺申大雨，作霖用汝澤先閩。",
            "物情是處皆忻吐，吏習從今一洗新。",
            "陝事早知付韓范，堯夫定不歎天津。"
        ],
        "title": "再用韻賀計使高耻堂建臺得雨",
        "id": "13a23be2-9fac-43ac-a610-1d2c8f917905"
    },
    {
        "author": "趙汝騰",
        "paragraphs": [
            "皇華相約醉崇臺，正月海棠彌望開。",
            "萬象呈春盃瀲灧，千花炫夜燭縈迴。",
            "雨餘妃带華清沐，雲幕仙從絳闕來。",
            "明歲公歸對紅藥，吟成寄我館蓬萊。"
        ],
        "title": "答高耻堂計使招賞海棠",
        "id": "ce908e28-fe4a-4aad-ba38-d285c90d3e29"
    },
    {
        "author": "趙汝騰",
        "paragraphs": [
            "西州名品萃東臺，特爲光風連夜開。",
            "春事三分元未半，詩腸一日九周迴。",
            "雨中有淚坡吟盡，馬上霑花甫醉來。",
            "郡塢數株寥落甚，園丁愛護剪荒萊。"
        ],
        "title": "再答  其一",
        "id": "b8c69c55-c033-45f1-9e8c-4ad8b149b684"
    },
    {
        "author": "趙汝騰",
        "paragraphs": [
            "人間姚魏總輿臺，獨占神仙上品開。",
            "絕代詞華三峽倒，當時諫草九天迴。",
            "晚晴大白簷前舉，春暖小車花下來。",
            "筆補浣花溪畔老，吟工壓倒北山萊。"
        ],
        "title": "再答  其二",
        "id": "4b33fe7c-8d3e-42bc-9486-5ede3558ce71"
    },
    {
        "author": "趙汝騰",
        "paragraphs": [
            "孤風獨上子陵臺，藻思天然頃刻開。",
            "銀燭不妨花下照，鐵心肯向賦中迴。",
            "休懷濯錦江邊夢，早應築沙堤上來。",
            "急裹紫霞望公至，也教凡卉識仙萊。"
        ],
        "title": "再答  其三",
        "id": "74c1f2b9-961a-48b8-be64-fe8d85de4d6e"
    },
    {
        "author": "趙汝騰",
        "paragraphs": [
            "使承帝命若予工，膴膴周原布惠風。",
            "正似公權懷筆諫，豈如後蔡譜茶功。",
            "春盈夏涸疑神水，荼苦飴甘屬太空。",
            "芹獻固知仍舊比，采蘩泂酌亦昭忠。"
        ],
        "title": "答高計使韻",
        "id": "adc5d255-69fb-48b0-94c8-0adfba889586"
    },
    {
        "author": "趙汝騰",
        "paragraphs": [
            "春光物色伴揚班，晝出城南暮入閽。",
            "轉蕙風吹禊亭竹，採桑日照女筐蘩。",
            "清游得共皇華醉，妙語能追紅藥翻。",
            "一任鵑鳴芳自若，坐間嘉客意同原。"
        ],
        "title": "和高計使郊行",
        "id": "ce476e89-df94-4762-8778-bf61634d8e7e"
    },
    {
        "author": "趙汝騰",
        "paragraphs": [
            "一翁閒伴兩星臺，亭畔看花花半開。",
            "我盍歸田垂釣隠，公行持橐侍鸞迴。",
            "流鶑似避宮粧靚，黄鵠曾將蜀種來。",
            "二妙賡酬康濟手，橫舟句好相推萊。"
        ],
        "title": "再用韻答謝石嶼庾使",
        "id": "53a4303e-42da-4c91-aaa6-a6570e2e56ca"
    },
    {
        "author": "趙汝騰",
        "paragraphs": [
            "天風吹我到丹青，不覺春華又再經。",
            "芝叟採來雲冉冉，茶仙嘗後水泠泠。",
            "溪山信美瑯琊景，宇宙無窮峴首亭。",
            "登者固多公不朽，老衰得附鳳凰翎。"
        ],
        "title": "紀游一首呈高計使謝庾使",
        "id": "f30f9cc6-0d86-43d1-9fee-2be240cc3e58"
    },
    {
        "author": "趙汝騰",
        "paragraphs": [
            "何人潄石枕寒青，飛鳥徘徊不敢經。",
            "却騎同登觀溟涬，懷仙遥想戒真泠。",
            "西山南浦臨流閣，北樹東雲把酒亭。",
            "道極高明須峻絕，鐵獅峰頂振風翎。"
        ],
        "title": "復用韻答高計使謝庾使",
        "id": "c4cf163b-ef5c-4b25-8fa9-99bf7dbd5cb0"
    },
    {
        "author": "趙汝騰",
        "paragraphs": [
            "侵雲祠宇絕荒凉，目眴憑虛興寄長。",
            "仙者遠遊非穆穆，天之視下亦蒼蒼。",
            "貴公業趁塵泥腐，小尉名爭日月光。",
            "此地何緣子真到，孤忠處處慕留芳。"
        ],
        "title": "陪高計使柱史謝庾使刑郎登梅仙山丹青閣  其一",
        "id": "7d9b839b-85e3-49f3-a2c8-68ec4a313812"
    },
    {
        "author": "趙汝騰",
        "paragraphs": [
            "節迎吹帽約郊行，衣裌登危露未零。",
            "一笑向時分皂白，相逢今日共丹青。",
            "清姿照世郎官宿，勁操擎天柱史星。",
            "自有此山無此客，來同老守醉還醒。"
        ],
        "title": "陪高計使柱史謝庾使刑郎登梅仙山丹青閣  其二",
        "id": "0aadbd0e-c072-4166-b39e-3013aeb1d719"
    },
    {
        "author": "趙汝騰",
        "paragraphs": [
            "久聞傑閣願今酬，亭午登臨到上頭。",
            "二水清澄新雨霽，衆峰蒼峭凍雲留。",
            "擬賡場圃詩人句，休負煙波墨客愁。",
            "信使偕行原隰耀，仙山多謝約同遊。"
        ],
        "title": "又和饒計使丹青閣韻",
        "id": "2bb0ea7f-1ac2-4610-9954-f519101a8d2d"
    },
    {
        "author": "趙汝騰",
        "paragraphs": [
            "後期採菊約新酬，笑指西風帽戀頭。",
            "陸羽久仙泉水在，紫芝何代寺峰留。",
            "霞邊野霧供吟嘯，澤畔歸鴻免歎愁。",
            "愧乏登高能賦手，陪公後乘寫清遊。"
        ],
        "title": "又再用韻和",
        "id": "8b813e42-8564-44b1-9212-f77a130f0414"
    },
    {
        "author": "趙汝騰",
        "paragraphs": [
            "扶杖來觀徧老農，清朝新禮采芝翁。",
            "德尊韋布封員外，恩重牙緋視治中。",
            "言悟千秋逢主聖，躬行萬石耀臣工。",
            "求與抑與從天下，徑坂丹忱殿陛通。"
        ],
        "title": "徑坂左司使君惠和近詩爲親而喜合天理之公得性情之正復用韻以慶  其一",
        "id": "57a467b5-6239-4835-9a95-6edf85eee1ff"
    },
    {
        "author": "趙汝騰",
        "paragraphs": [
            "何曾學圃學爲農，陋巷蕭然白髮翁。",
            "便拜馮唐長郎署，更榮弘景相山中。",
            "詔褒忠孝垂青史，上想儀型遣畫工。",
            "莊叟湛然元不動，平生風雨視窮通。"
        ],
        "title": "徑坂左司使君惠和近詩爲親而喜合天理之公得性情之正復用韻以慶  其二",
        "id": "e2521f21-8e7f-4630-8a7c-91dd7ceb7ecf"
    },
    {
        "author": "趙汝騰",
        "paragraphs": [
            "拜疏歸田學老農，天高未肯聽衰翁。",
            "逸民且舉邵康節，有子併稱程大中。",
            "給札說書皆御墨，教忠錫爵勵羣工。",
            "老臣只代臣頤請，頤不祈恩何自通。"
        ],
        "title": "奏徑坂尊公致政盛德於上就以詩報之",
        "id": "485d0425-ac21-4245-b8ed-26dbb6e99924"
    },
    {
        "author": "趙汝騰",
        "paragraphs": [
            "贏糧多士二千餘，爭向柯山講席隅。",
            "立天地心鳴道鐸，開生靈眼識師儒。",
            "孔融魯國奇男子，孟氏鄒人大丈夫。",
            "我在紫霞洲上笑，惜無羽翼到三衢。"
        ],
        "title": "贊徑坂使君柯山仲春講席之盛",
        "id": "1c697d6a-6ad8-4a0b-ba73-3f6d0751fffb"
    },
    {
        "author": "趙汝騰",
        "paragraphs": [
            "驛足歸來以口陳，爛柯山色碧嶙峋。",
            "橫經二月二十一，聽講三千三百人。",
            "聖者子孫皆在列，愚而夫婦也知津。",
            "衰翁首看法筵義，文與正蒙相比倫。"
        ],
        "title": "驛至得徑坂講席帛詩喜甚和韻且堅秋風武夷之約  其一",
        "id": "46db255b-cb91-4904-b9d2-054fe3a8e4b0"
    },
    {
        "author": "趙汝騰",
        "paragraphs": [
            "紫霞老子望青霞，喜誦新吟倚鬂華。",
            "已遣鳴騶迎道左，那知紉佩尚天涯。",
            "爲莊椿壽稱觴近，訪武夷仙卜日賒。",
            "秋夜月明遊九曲，櫂歌聲裏賦巖花。"
        ],
        "title": "驛至得徑坂講席帛詩喜甚和韻且堅秋風武夷之約  其二",
        "id": "5f81e1e7-ec25-4977-8876-fad3af106d8e"
    },
    {
        "author": "趙汝騰",
        "paragraphs": [
            "謁想仙姿詩見之，壇高屈宋隸吾麾。",
            "在邦無怨仁何怨，與世多違道不違。",
            "一魯丈夫獨儒服，百曹相國漫戎衣。",
            "折衝人物山中隠，誰佐君王立德威。"
        ],
        "title": "和徐徑坂帛詩韻併約徐立大同賦",
        "id": "9b380de6-096f-483c-8eb4-6898713b2446"
    },
    {
        "author": "趙汝騰",
        "paragraphs": [
            "誰云姑蔑遠無諸，夢繞柯僊抱膝廬。",
            "我得閒中繙魯語，公應靜裏玩羲圖。",
            "雷猶地伏陽新復，雲向天升雨可需。",
            "好倡諸賢爲時出，只容衰嬾老西湖。"
        ],
        "tags": [
            "西湖"
        ],
        "title": "夢徐徑坂",
        "id": "b3998d71-cd7c-4942-a9c0-7d93bae4157e"
    },
    {
        "author": "趙汝騰",
        "paragraphs": [
            "吁嗟膚使襟期厚，來顧陳人老鬢班。",
            "席地樽開樵舍畔，停雲興在玉柯間。",
            "不知天上皇華貴，也共山中半日閒。",
            "好向金門領名勝，獨留一叟弄潺湲。"
        ],
        "title": "用前韻呈史繡使",
        "id": "8353d582-1efb-45be-8aba-bd42201cdd42"
    },
    {
        "author": "趙汝騰",
        "paragraphs": [
            "憶昔朝旌別未央，逋仙風味飽嚌嘗。",
            "繡衣來酹東濤月，清節更餐南雪香。",
            "姑射真仙陪直指，綠華再萼瑞高堂。",
            "蓬萊花使傳春信，早晚芝書趣覲王。"
        ],
        "title": "和史繡使瑞梅韻",
        "id": "96a04d12-1fc7-4ca5-b015-c71a3954da95"
    },
    {
        "author": "趙汝騰",
        "paragraphs": [
            "祥刑生意徧庭荄，蔽芾棠陰手自栽。",
            "世降此翁猶尚德，俗衰時輩但論材。",
            "九仙截𩍐于公去，萬石熏爐召父來。",
            "攬轡紫陽垂教地，饒何盍聘到崇臺。"
        ],
        "title": "餞史計使  其一",
        "id": "3fa27ff3-a8a4-410c-9f39-67506309189b"
    },
    {
        "author": "趙汝騰",
        "paragraphs": [
            "使者星明太史占，東風戒路揭帷襜。",
            "食當加倍稀親酒，獻不求餘少榷鹽。",
            "因進御茶供味諫，肯然官燭示家廉。",
            "老生莫效臨岐贈，詩附仁言當束縑。"
        ],
        "title": "餞史計使  其二",
        "id": "c4d8d8b8-4a09-4c95-a919-194ef19709c0"
    },
    {
        "author": "趙汝騰",
        "paragraphs": [
            "皇華叱馭遂驅馳，抱病怱怱語別離。",
            "不到天風海濤地，空吟春樹暮雲詩。",
            "似聞信宿留桑下，惜不扁舟趁水涯。",
            "一笑論文何日再，玉川爲我說相思。"
        ],
        "title": "懷史計使",
        "id": "89d6b54e-269c-4729-81a6-07291640d23b"
    },
    {
        "author": "趙汝騰",
        "paragraphs": [
            "皇華珍意辦頭綱，餘馥吾儕也得嘗。",
            "黯戇終然言有味，仝衰那得字搜腸。",
            "耕雲隴畔知無憾，貯月瓢中剩有香。",
            "獨念郊民多菜色，旱饑粟價踴非常。"
        ],
        "title": "謝史計使寄建茗",
        "id": "0ca65245-703a-42b8-9bfb-0e841c613239"
    },
    {
        "author": "趙汝騰",
        "paragraphs": [
            "恭承禮聘典文宗，秉筆秋闈合至公。",
            "城郭縱遊知有日，院門深鎖寂無風。",
            "掄才未擬升司馬，發策方將問卧龍。",
            "忽辱有詩相慰藉，一時裁答愧怱怱。"
        ],
        "title": "鎖院既久考文將畢適承按察使房公子靖遣詩相慰因和以答",
        "id": "1d547628-1fd2-4610-b930-af07dc070a02"
    },
    {
        "author": "趙汝騰",
        "paragraphs": [
            "特爲予來冬復春，重尋舊話續新聞。",
            "諸儒學北今誰嗣，獨步斗南猶有君。",
            "精舍諸生朝問道，郡齋一叟夜論文。",
            "縶維不可成分袂，搔首江東日暮雲。"
        ],
        "title": "別伯輿新鄱陽廣文",
        "id": "1a40891f-b116-48b6-99c2-b19702d8db56"
    },
    {
        "author": "趙汝騰",
        "paragraphs": [
            "淳祐清忠推杜李，巋然名德頼公存。",
            "歲時闊會英耆社，風月稀游獨樂園。",
            "一榻自觀心主靜，諸賢欲扣我忘言。",
            "僕歸借屋西湖畔，半載才能兩造門。"
        ],
        "tags": [
            "西湖"
        ],
        "title": "呈竹湖李端明",
        "id": "92897b79-96a6-4252-ad39-967b3f268d5d"
    },
    {
        "author": "趙汝騰",
        "paragraphs": [
            "敬簡如翁吾所慕，即之目擊道斯存。",
            "斥歸借卧平泉石，倦出幾名傲吏園。",
            "早日寒齋令尚友，近來徑坂寄傳言。",
            "文山歲晚梅如雪，擬約龐公到鹿門。"
        ],
        "title": "再用韻答",
        "id": "ed50265c-a820-4cb1-b3bf-93714c172ebb"
    },
    {
        "author": "趙汝騰",
        "paragraphs": [
            "眼界紛紛盡掃除，雲烟杳霧是匡廬。",
            "江山信美非吾土，井邑繁雄想舊廬。",
            "落筆縱橫看草檄，感時憂憤欲成書。",
            "要須起赴功名會，莫守陳編似蠹魚。"
        ],
        "tags": [
            "庐山"
        ],
        "title": "次韻叔興見贈",
        "id": "76a94739-153c-4742-8f79-2d0129c444ac"
    },
    {
        "author": "趙汝騰",
        "paragraphs": [
            "醉墨淋漓天地間，誰知大德不踰閑。",
            "世無孔子今希孔，國有顔淵易鑄顔。",
            "多士龍門一喬岳，斯文牛耳兩名山。",
            "暮春九曲峰前水，一笑風雩氣象還。"
        ],
        "title": "寄新衡陽徐使君左司山長",
        "id": "e9b561d8-909f-463c-804d-75d29bb71f85"
    },
    {
        "author": "趙汝騰",
        "paragraphs": [
            "英英直氣驗操存，夜校羣書日灌園。",
            "嬾不到城三十載，老猶落筆數千言。",
            "吳公何敢輕招賈，徐穉茲來特訪蕃。",
            "衰拙邇來逢盛事，德星遠遠照朱轓。"
        ],
        "title": "贈徐國諭",
        "id": "8d157fc5-18b6-46d3-8675-79544b8b7a18"
    },
    {
        "author": "趙汝騰",
        "paragraphs": [
            "槃澗老龍埋骨久，交游得爾最知心。",
            "詩摹海嶼天風景，琴弄仙臺玉笥音。",
            "疇昔羽衣曾過我，只今石鼎又聯吟。",
            "丹成若欲歸山去，恐被人間有物侵。"
        ],
        "title": "贈蕭高士",
        "id": "202b9382-902d-4eae-8cca-143e3d665098"
    },
    {
        "author": "趙汝騰",
        "paragraphs": [
            "徧遊天下好山川，歸向隆中葺數椽。",
            "似慕孔明效龍卧，尚隨陶侃指牛眠。",
            "詩書發冢笑何益，富貴乞墦嗟可憐。",
            "若語人時勸忠孝，福田不似種心田。"
        ],
        "title": "贈隆中黄進士",
        "id": "b51f90f1-7e3a-4005-996f-f650f5099303"
    },
    {
        "author": "趙汝騰",
        "paragraphs": [
            "霞州守吏慶筵開，喜爲朝家得俊材。",
            "九曲山川增氣槩，八元人物照樽罍。",
            "讖佳將報淮沙合，文煥新迎御扁來。",
            "不朽榮華軒冕外，君看雲谷勝雲臺。"
        ],
        "title": "勉癸丑新進士",
        "id": "550c81a2-0dad-4782-86cf-ea3fa22fbe92"
    },
    {
        "author": "趙汝騰",
        "paragraphs": [
            "狐腋羊皮孰劣優，每嗟里社尚沉浮。",
            "千篇南雪題幾徧，一馬東風去不留。",
            "吳地名高誦梅福，漢廷語吉趣朱游。",
            "柯山若問衰陳跡，爲說猶懷畎畝憂。"
        ],
        "title": "餞盧威仲",
        "id": "4cec4670-2208-463a-a8ff-1deb2c9f626b"
    },
    {
        "author": "趙汝騰",
        "paragraphs": [
            "當年骯髒厄伊優，身寄枌榆宅尚浮。",
            "芝鳳未肦羔屢聘，檣烏將發燕難留。",
            "朝廷終念孔文舉，里社回思馬少游。",
            "煙霧滄波休健羨，吾儕嫠緯莫忘憂。"
        ],
        "title": "再用韻答",
        "id": "53fe0f4b-6a71-4aa0-a175-bb4887f81a37"
    },
    {
        "author": "趙汝騰",
        "paragraphs": [
            "琴劍前時爲我來，志同道合味悠哉。",
            "每憐一水馬頭險，惜放斯人鷁首回。",
            "魯語手箋應畢卷，汾亭指授想多材。",
            "不知肯踐詩盟否，菊已凋零梅又開。"
        ],
        "title": "寄六湖陳如晦",
        "id": "63da28ca-2fbf-43f8-b871-920e3f4a78a9"
    },
    {
        "author": "趙汝騰",
        "paragraphs": [
            "山間藜杖看初春，忽報滄洲除命新。",
            "今日昌黎司憲部，幾年陸贄任詞臣。",
            "扶持世道豈無策，宗主時賢今有人。",
            "老懶貴遊書盡絕，一詩隃寄霅江濱。"
        ],
        "title": "寄程滄洲",
        "id": "4b3ae8ed-e44f-4708-b238-e265ad6ea16a"
    },
    {
        "author": "趙汝騰",
        "paragraphs": [
            "建上文忠音響絕，爾來復說蔡翁盧。",
            "君歸南浦顔無怍，我老西河道不孤。",
            "空有寸心馳記室，絕無一字到中都。",
            "吟成遣寄嗟何闊，開卷應嗤此叟迂。"
        ],
        "title": "寄盧玉堂武子",
        "id": "bdc7ed6d-8504-43dc-9906-1c850cbfa830"
    },
    {
        "author": "趙汝騰",
        "paragraphs": [
            "數士英英未易招，當時一網盡于蕭。",
            "公才何止爲陳瓘，朝論今爭推杜喬。",
            "國定須賢扶宇宙，士惟知道樂簞瓢。",
            "鳳凰千仞需時下，讒說新來已雪消。"
        ],
        "title": "詗李斛峰右司",
        "id": "cf53ec46-59d3-4b68-8b29-898d38330216"
    },
    {
        "author": "趙汝騰",
        "paragraphs": [
            "衰拙新來領建安，郡齋夜夢繞餘干。",
            "東都得爾名節重，西賊聞之心膽寒。",
            "海內四賢尚家食，閩中一叟愧空餐。",
            "幔亭仙掌文盟在，好與伯輿來共看。"
        ],
        "title": "詗斛峰李純父右司",
        "id": "98525b2a-cf2d-4cc7-a9cf-5551fc5460b6"
    },
    {
        "author": "趙汝騰",
        "paragraphs": [
            "繡節當年立碧霄，至今遺愛藹懽謠。",
            "雲烟何止能開霽，山嶽曾聞亦動摇。",
            "縱未振衣華表著，不應分席混漁樵。",
            "餘干宰士今喬固，定有詩筒慰寂寥。"
        ],
        "title": "詗湖南刑使趙紫薇",
        "id": "cab14d4c-53a2-42ef-af8d-dc9da2f8dc26"
    },
    {
        "author": "趙汝騰",
        "paragraphs": [
            "雲間把酒更持螯，九日登臨意氣豪。",
            "自有此山題墨富，獨推二老擅名高。",
            "禪關曾訪移泉脈，亭扁重書鎮海濤。",
            "老我空遊愧能賦，得君藻筆僕名騷。"
        ],
        "title": "登石鼓追思武夷餘干二老呈威仲",
        "id": "2a333ba4-6bc5-4f72-b270-6d1bde531fb1"
    },
    {
        "author": "趙汝騰",
        "paragraphs": [
            "不羨叢菊并二螯，羨君出語真俊豪。",
            "崛奇退之石鼓句，清逸永叔廬山高。",
            "壯懷傾倒湧泉寺，健筆噓吸滄海濤。",
            "後期進步登大頂，上續風雅卑莊騷。"
        ],
        "tags": [
            "庐山"
        ],
        "title": "再用韻答",
        "id": "7d13d75a-7752-45ac-9be3-6798e11db8ef"
    },
    {
        "author": "趙汝騰",
        "paragraphs": [
            "崎嶇穿竹籃輿側，高下捫蘿石徑幽。",
            "虎豹遁時深谷窈，魚龍舞處大江浮。",
            "公難閒坐山中相，我久吟披澤畔裘。",
            "白石清泉知此意，請將直釣釣璜流。"
        ],
        "title": "巖溪書堂登眺",
        "id": "28e5f134-6254-4503-a956-e7cbc482beaf"
    },
    {
        "author": "趙汝騰",
        "paragraphs": [
            "湧泉亭畔坐蒙茸，手指三江撫萬松。",
            "石鼓生雲深有意，珠驪吐水密無蹤。",
            "禽聲人語同時樂，林影日華相映重。",
            "邂逅一樽開笑口，菊萸猶笑不從容。"
        ],
        "title": "湧泉亭",
        "id": "82cab322-9926-4903-a8f4-13eed8904440"
    },
    {
        "author": "趙汝騰",
        "paragraphs": [
            "華峰早日得追隨，議論詞章頗俊奇。",
            "五羖固應羞自鬻，一夔惜不佐來儀。",
            "東嘉把盞論文日，婺女停舟問易時。",
            "黄壤竟埋斯士骨，推賢不早嘆珠遺。"
        ],
        "title": "挽王國錄",
        "id": "64c9994b-bc09-4379-8860-c9c8e213b7fd"
    },
    {
        "author": "趙汝騰",
        "paragraphs": [
            "憶與東岩居里社，蘿雲松月共詩盟。",
            "傷心遂哭公三世，墮淚難招爾九京。",
            "領郡抗章生掇禍，過庭吟稿死留名。",
            "似聞難弟尤儒雅，好率諸郎副旦評。"
        ],
        "title": "挽岩雲趙使君",
        "id": "36a71aa7-3e6e-4c3e-a3fc-d290466ae38a"
    },
    {
        "author": "趙汝騰",
        "paragraphs": [
            "先正當年遇阜陵，在廷玉立指忠清。",
            "甘棠笏得孫枝紹，使竹符分棣萼榮。",
            "七袠駸駸登上壽，諸郎鼎鼎擅英名。",
            "北邙千古知無恨，吟些聊供薤露聲。"
        ],
        "title": "挽鄭知府",
        "id": "340ada88-189c-45e8-88d7-366f899679d6"
    },
    {
        "author": "趙汝騰",
        "paragraphs": [
            "蘭陔送母度新阡，追憶東岩老謫仙。",
            "虀辦咄嗟供婦職，肝刲一再續親年。",
            "六珈偕老榮何盛，二子乘舟晚可憐。",
            "彤管責堪陳信史，今將列女傳同編。"
        ],
        "title": "挽朱夫人",
        "id": "ccdc1c0e-3019-4088-b26c-48e17ca75936"
    },
    {
        "author": "趙汝騰",
        "paragraphs": [
            "易說刊成未，心傳自法雲。",
            "寄聲揚舶使，一力主斯文。"
        ],
        "title": "寄李頤老",
        "id": "2b943b07-fdd6-4294-aa01-c9aeab4e2c19"
    },
    {
        "author": "趙汝騰",
        "paragraphs": [
            "鶃鶃何爲至，於陵轉饋予。",
            "出哇吾不敢，笑付老庖厨。"
        ],
        "title": "柬陳讜送鵝",
        "id": "b2c10645-1571-40ea-b8e4-054d54050f31"
    },
    {
        "author": "趙汝騰",
        "paragraphs": [
            "猶記衰翁佩印初，曾將四學勸羣儒。",
            "只今郡守西山後，好勉人人誦呂朱。"
        ],
        "title": "寄仲節金華牧二首  其一",
        "id": "a4691fe1-b7ee-4eb4-a67c-3aff4a3c074f"
    },
    {
        "author": "趙汝騰",
        "paragraphs": [
            "傳聞議論異柯山，辨難何妨莫失懽。",
            "試取景仁與君實，中和問答幾書看。"
        ],
        "title": "寄仲節金華牧二首  其二",
        "id": "96f495d8-b97e-4ae6-b04e-f835825b36fe"
    },
    {
        "author": "趙汝騰",
        "paragraphs": [
            "身是金華舊使君，聞公新渥倍懽忻。",
            "朱轓暫爲東萊起，收拾乾淳未墜文。"
        ],
        "title": "寄程滄洲",
        "id": "81c0792f-f6da-45f2-b3d1-a9700f3aa2c2"
    },
    {
        "author": "趙汝騰",
        "paragraphs": [
            "江西格了使湖南，又似當年朱晦菴。",
            "問學如公真少輩，請將大道講氈談。"
        ],
        "title": "寄高耻堂",
        "id": "74ed4405-406d-4311-8058-0308f9697fd8"
    },
    {
        "author": "趙汝騰",
        "paragraphs": [
            "紫洲洲上得詩筒，展誦青霞在眼中。",
            "白首漫郎應號叟，黑頭永叔早稱翁。"
        ],
        "title": "寄徐左司  其一",
        "id": "2ecc0453-927a-427a-a7a6-5fb36024e531"
    },
    {
        "author": "趙汝騰",
        "paragraphs": [
            "人皆山斗瞻吏部，誰敢文章近左司。",
            "君看玉池金鯽句，盡刊腥腐带僊姿。"
        ],
        "title": "寄徐左司  其二",
        "id": "49ddd5fa-eabd-415d-8cde-d267cb31a1d6"
    },
    {
        "author": "趙汝騰",
        "paragraphs": [
            "一世龍門未易攀，鯫生負笈造柯山。",
            "束脩以上吾斯誨，應許吟風立雪還。"
        ],
        "title": "贈李喜觀謁徐徑坂",
        "id": "923fbb98-069a-41e6-b225-018c06e2b74b"
    },
    {
        "author": "趙汝騰",
        "paragraphs": [
            "紫霞洲上雨如絲，白髮衰翁有所思。",
            "吟付三山林敬則，爛柯國手尚觀棋。"
        ],
        "title": "贈林行簡見徐徑坂",
        "id": "7a6dfd28-95dc-4d42-9da9-9e70d885def9"
    },
    {
        "author": "趙汝騰",
        "paragraphs": [
            "聖斷鋤姦不大聲，傳聞側席遲幽人。",
            "人今天民之先覺，幡然風俗還振振。"
        ],
        "title": "和韻詗徐徑坂",
        "id": "2fc3f899-7eb8-49df-a952-36d1fb1fce4b"
    },
    {
        "author": "趙汝騰",
        "paragraphs": [
            "千仞岡頭一振衣，共嗟鳳德卧郊扉。",
            "近鋤蕭艾知天意，會見朝陽露欲晞。"
        ],
        "title": "次徐徑坂衡陽使君韻示林敬則",
        "id": "804f1caa-03c8-490e-bcab-e15bbe3262c6"
    },
    {
        "author": "趙汝騰",
        "paragraphs": [
            "列子御風旬五日，莊周稱壽八千秋。",
            "歸歟烟雨濛濛景，萼集班衣賸勸酬。"
        ],
        "title": "和徐徑坂衡陽使君韻題漁莊煙雨",
        "id": "c8ff7ca7-9c32-4012-a4c0-05f74670288c"
    },
    {
        "author": "趙汝騰",
        "paragraphs": [
            "徑坂仙翁名蓋代，得君膠法喜臨池。",
            "鷄林鼠島皆知重，爾亦聲華萬古垂。"
        ],
        "title": "送江墨莊  其一",
        "id": "02fd7094-0fde-4949-beb1-b412db293abc"
    },
    {
        "author": "趙汝騰",
        "paragraphs": [
            "寄語玉柯賢太守，萬間精舍有詩盟。",
            "邇來曾踐斯言否，此事須公劇力成。"
        ],
        "title": "送江墨莊  其二",
        "id": "9b1fdc84-dc72-40ba-99d8-2f7bce6a4897"
    },
    {
        "author": "趙汝騰",
        "paragraphs": [
            "似聞久客滄洲館，曷不相從早數年。",
            "老我一丘事耕釣，勞君千里度山川。"
        ],
        "title": "送陳善世  其一",
        "id": "42d2cc68-1aaa-4d90-887f-c19775022e6c"
    },
    {
        "author": "趙汝騰",
        "paragraphs": [
            "抱琴幾宿滯秦溪，多謝常丞寄近詩。",
            "細咀絕無烟火氣，其人可與遡濂伊。"
        ],
        "title": "送陳善世  其二",
        "id": "7147e171-224c-4e14-aa3e-9a0be6b4c0cd"
    },
    {
        "author": "趙汝騰",
        "paragraphs": [
            "不須遠遠苦求師，恭敬淵源可細推。",
            "歸路瑞安逢二戴，爲予再四說相思。"
        ],
        "title": "送陳善世  其三",
        "id": "724216fc-377e-47f7-9a7a-42c8c844063f"
    },
    {
        "author": "趙汝騰",
        "paragraphs": [
            "太極成爭今幾年，濂翁先得我同然。",
            "經行醉墨怱怱就，不謂朋儕今競傳。"
        ],
        "title": "答鄭宜中  其一",
        "id": "7e278ce0-dc9f-46c8-8d6f-38f4b38a47f6"
    },
    {
        "author": "趙汝騰",
        "paragraphs": [
            "畏暑門稀問字徒，袖中妙語契周圖。",
            "知君十倍侯芭學，老我非雄尚索塗。"
        ],
        "title": "答鄭宜中  其二",
        "id": "847f44a0-0e9b-4b93-9f62-357fcf67f69a"
    },
    {
        "author": "趙汝騰",
        "paragraphs": [
            "彈鋏歸歟何太速，捫腹掀髯飽藷粥。",
            "囊空裘敝未全貧，賸買松明照幽讀。"
        ],
        "title": "贈魏安石",
        "id": "c204b48d-a8c2-4bc6-93bb-f4e7fae191b0"
    },
    {
        "author": "趙汝騰",
        "paragraphs": [
            "扁舟乘興山陰道，春半園林雪未消。",
            "便解貂裘從我在，小窗幽寂共簞瓢。"
        ],
        "title": "偶見孟博送仲久詩章輒題二絕代贈  其一",
        "id": "49a46a64-5465-4a15-bece-d8656e6a1599"
    },
    {
        "author": "趙汝騰",
        "paragraphs": [
            "且看青山覆白雲，悠悠世事謾知聞。",
            "扁舟却絕長江去，回首紅塵路欲分。"
        ],
        "tags": [
            "长江"
        ],
        "title": "偶見孟博送仲久詩章輒題二絕代贈  其二",
        "id": "64a97bdc-c6e0-4f19-a994-fc8ab6d75f07"
    },
    {
        "author": "趙汝騰",
        "paragraphs": [
            "近市依湖十里間，扁舟朝往暮能還。",
            "莫教老圃翻鋤盡，留我他年葬骨山。"
        ],
        "title": "因遣鄉書贈姜山嗣師",
        "id": "9af50b1c-dfd9-4493-81e6-5e4c8e5522bb"
    },
    {
        "author": "趙汝騰",
        "paragraphs": [
            "名齋取義本凡庸，借屋蓬萊理釣篷。",
            "特爲紫陽訪霞紫，臨流一笑就稱翁。"
        ],
        "title": "彭松溪簿來承絕句以紫霞翁見號因自號爲紫霞翁成二絕走呈徑坂  其一",
        "id": "a4559921-69c3-4a67-89ab-1d78cf8624f1"
    },
    {
        "author": "趙汝騰",
        "paragraphs": [
            "南澗當年浚紫洲，我今取號自虛舟。",
            "倚欄惆悵青霞遠，何日從君飛珮游。"
        ],
        "title": "彭松溪簿來承絕句以紫霞翁見號因自號爲紫霞翁成二絕走呈徑坂  其二",
        "id": "acc46242-a70a-4c6d-b894-b769b647d183"
    },
    {
        "author": "趙汝騰",
        "paragraphs": [
            "易躋廿四中書考，難聚三千聽講生。",
            "入侍親庭爲一笑，方瞳弘景轉精神。"
        ],
        "title": "壽致政徐光祿",
        "id": "bab3a040-5b0b-4a42-a758-aa87b1365204"
    },
    {
        "author": "趙汝騰",
        "paragraphs": [
            "姦魂偃月忌吳黄，正氣難摧百鍊剛。",
            "奇響後來誰接續，玉川拜疏植綱常。"
        ],
        "title": "題永陽文獻錄  其一",
        "id": "93685b0f-3249-4fbb-965b-fdcd22b9a52d"
    },
    {
        "author": "趙汝騰",
        "paragraphs": [
            "冢中夷跖同枯骨，身後逢干享令名。",
            "讀遍永陽文獻錄，可憐齰舌老司成。"
        ],
        "title": "題永陽文獻錄  其二",
        "id": "9be9c4ab-16cf-4f6d-8611-3f91b73ba146"
    },
    {
        "author": "趙汝騰",
        "paragraphs": [
            "英英奇節東州彥，凜凜清風南浦豪。",
            "更有餘干饒有道，建安堂上聚三高。"
        ],
        "title": "會饒伯輿徐子薦徐立大三高士一首",
        "id": "e1b096a8-4723-4983-9f62-e32b9eee703c"
    },
    {
        "author": "趙汝騰",
        "paragraphs": [
            "雨放凉飈晚復晴，小窗人亦共秋清。",
            "月華網在蛛絲上，錯認踈簾挂水晶。"
        ],
        "title": "秋詞",
        "id": "43fcd987-df76-4454-a734-2524496bf314"
    },
    {
        "author": "趙汝騰",
        "paragraphs": [
            "咫尺去天郡，少雙名世儒。",
            "兩轓建有日，五袴周無襦。",
            "孔廟雲來祀，柯山衿珮趨。",
            "常侯振文化，相業起於衢。"
        ],
        "title": "餞新三衢牧常著郎",
        "id": "02e240c7-7312-4282-a545-da7c1bd39a06"
    },
    {
        "author": "趙汝騰",
        "paragraphs": [
            "陽萌知獨復，歲寒見孤潔。"
        ],
        "title": "句  其一",
        "id": "f8388492-a339-4991-9fe1-073b735d9a1e"
    },
    {
        "author": "趙汝騰",
        "paragraphs": [
            "蕙菊未開傾竹葉，柴桑有夢繞籃輿。"
        ],
        "title": "句  其二",
        "id": "fa20acc8-1e38-469d-8d7b-92b457bfb647"
    },
    {
        "author": "趙汝騰",
        "paragraphs": [
            "芳草綠邊陋鸚鵡，楊花飛處避河豚。"
        ],
        "title": "句  其三",
        "id": "68602e93-c3e2-44d7-98ff-4d88d4a51f78"
    },
    {
        "author": "房子靖",
        "paragraphs": [
            "吳淞人物老儒宗，閩浙文章屬鉅公。",
            "竹葉幾杯惟對酒，棘闈數仞不通風。",
            "較文已辨珉兼玉，揭榜應知魚化龍。",
            "近日有心來聽教，奈何方面事匆匆。"
        ],
        "title": "秋闈鎖試贈趙茂實",
        "id": "d9a2d328-4e5d-4ccd-a057-72eae55d1506"
    },
    {
        "author": "釋妙倫",
        "paragraphs": [
            "二千年前，我不如你。",
            "二千年後，你不如我。",
            "看看，冷處與你著把火。"
        ],
        "title": "偈頌八十五首  其一",
        "id": "76b261d0-e7c2-4a2f-8f14-556c52b52c36"
    },
    {
        "author": "釋妙倫",
        "paragraphs": [
            "橫一丈，豎十尺。",
            "明眼衲僧，近傍不得。",
            "若有人向這裏轉得身吐得氣，祇園水也未到你喫。"
        ],
        "title": "偈頌八十五首  其二",
        "id": "b8fba7e8-dbd9-49e3-a51c-e99742b5efc3"
    },
    {
        "author": "釋妙倫",
        "paragraphs": [
            "穿人鼻孔，換人眼睛。",
            "都來只是這一句子，如何見得，題目分明。"
        ],
        "title": "偈頌八十五首  其三",
        "id": "3050df49-a655-4769-b4b0-490eff0310f0"
    },
    {
        "author": "釋妙倫",
        "paragraphs": [
            "曉花初拆露香新，獨向空山冷襯雲。",
            "忽被春風輕觸著，淡紅脫落亂紛紛。"
        ],
        "title": "偈頌八十五首  其四",
        "id": "ed6d34dd-7803-4219-8a56-33e82d0a4422"
    },
    {
        "author": "釋妙倫",
        "paragraphs": [
            "花間蝶舞，柳上鶑啼。",
            "瞿曇未曉，達磨猶迷。",
            "分付叢林能事漢，臨機一一好提撕。"
        ],
        "title": "偈頌八十五首  其五",
        "id": "0317624b-fc95-499f-8814-1b09fb729ca7"
    },
    {
        "author": "釋妙倫",
        "paragraphs": [
            "落頼家風彼此知，粗茶淡飯暫相依。",
            "弟兄畢竟難同活，不免分頭各自爲。"
        ],
        "title": "偈頌八十五首  其六",
        "id": "5202b6cd-e4ee-46fa-ac0a-cc8383e8e20b"
    },
    {
        "author": "釋妙倫",
        "paragraphs": [
            "四月八，生悉達，天上人間閙聒聒。",
            "老韶陽，要打殺，爭似祇園舀水驀頭潑。",
            "阿呵呵，雖是死蛇，會弄也活。"
        ],
        "title": "偈頌八十五首  其七",
        "id": "eb9f3763-9267-4569-a7c9-855155b3b582"
    },
    {
        "author": "釋妙倫",
        "paragraphs": [
            "禪禪，斷貫索左穿右穿。",
            "道道，生苕菷橫掃豎掃。"
        ],
        "title": "偈頌八十五首  其八",
        "id": "069c68cc-2ad6-4f76-9851-b57bd4d86f67"
    },
    {
        "author": "釋妙倫",
        "paragraphs": [
            "天自高，地自厚。",
            "一一不是單，三三亦非九。",
            "唯愛部瀆山前丘大翁，見人長揖高叉手。"
        ],
        "title": "偈頌八十五首  其九",
        "id": "7184d77f-7faa-4689-80a4-8c97e7a23efd"
    },
    {
        "author": "釋妙倫",
        "paragraphs": [
            "前半夏已去，新事不添。",
            "後半夏未來，舊事不減。",
            "而今新也舊也，拈向一邊。"
        ],
        "title": "偈頌八十五首  其一○",
        "id": "62400aeb-2dd3-49fa-b298-ebfb3806af04"
    },
    {
        "author": "釋妙倫",
        "paragraphs": [
            "布袋打開，拄杖拈起。",
            "去也由你，住也由你。"
        ],
        "title": "偈頌八十五首  其一一",
        "id": "c5b5fd15-39c3-45ad-827f-92a6de6e5b87"
    },
    {
        "author": "釋妙倫",
        "paragraphs": [
            "靈山話月，曹溪指月。",
            "檢點將來，只得半橛。"
        ],
        "title": "偈頌八十五首  其一二",
        "id": "e46e2637-9d9d-44d3-a2ab-db4b608ca762"
    },
    {
        "author": "釋妙倫",
        "paragraphs": [
            "團團離海嶠，漸漸出雲衢。",
            "此夜一輪滿，清光何處無。"
        ],
        "tags": [
            "写诗",
            "中秋节",
            "赏月"
        ],
        "title": "偈頌八十五首  其一三",
        "id": "86395ebe-92fe-4ae5-9d43-c10364056f1d"
    },
    {
        "author": "釋妙倫",
        "paragraphs": [
            "一夏九十日，今朝事已周。",
            "寒山逢拾得，把手話來由。",
            "且道話箇什麽，梨出青州，棗出鄭州。"
        ],
        "title": "偈頌八十五首  其一四",
        "id": "f5ef81e6-8e80-404e-b1e4-c927e3a0d40b"
    },
    {
        "author": "釋妙倫",
        "paragraphs": [
            "面面相對，心心相知。",
            "人情若好，喫水也肥。"
        ],
        "title": "偈頌八十五首  其一五",
        "id": "5a5357b8-596a-47d9-8dc4-0afb2d64484d"
    },
    {
        "author": "釋妙倫",
        "paragraphs": [
            "沙鷗盡日戲江濱，幾度浮來幾度沈。",
            "漁笛一聲驚起去，依前飛下碧波心。"
        ],
        "title": "偈頌八十五首  其一六",
        "id": "a9b06268-6b15-4883-a98f-c27306ab446f"
    },
    {
        "author": "釋妙倫",
        "paragraphs": [
            "躘踵幾隻牯牛，總在瑞峰過夏。",
            "有心卧月眠雲，無意牽犁拽耙。",
            "溪東溪西，嶺上嶺下。",
            "飲水自飲水，喫草自喫草，第一不得犯人苗稼。"
        ],
        "title": "偈頌八十五首  其一七",
        "id": "b5e98771-5edf-43e6-8c67-157a1e3803de"
    },
    {
        "author": "釋妙倫",
        "paragraphs": [
            "來住瑞峰，去住瑞巖。",
            "未操雪曲，且打鄉談，天上人間一十三。"
        ],
        "title": "偈頌八十五首  其一八",
        "id": "5f806dcc-b7a6-4fae-b533-d326dde3c847"
    },
    {
        "author": "釋妙倫",
        "paragraphs": [
            "昔年出此門去，步步踏著。",
            "今日入此門來，頭頭撞著。",
            "畢竟以何爲驗，洎合道著。"
        ],
        "title": "偈頌八十五首  其一九",
        "id": "06ed2eff-ebc2-467b-9ef1-5eb892457423"
    },
    {
        "author": "釋妙倫",
        "paragraphs": [
            "內不放出，外不放入。",
            "眨得眼來，鐵壁鐵壁。"
        ],
        "title": "偈頌八十五首  其二○",
        "id": "3e043176-3823-44f4-b7ba-e084964b98a5"
    },
    {
        "author": "釋妙倫",
        "paragraphs": [
            "擒虎兕，辨龍蛇。",
            "一句子，絕周遮。",
            "太白不曾登便殿，筆頭昨夜自生花。"
        ],
        "title": "偈頌八十五首  其二一",
        "id": "00deac34-12ee-455a-86fb-af5ff24d4a61"
    },
    {
        "author": "釋妙倫",
        "paragraphs": [
            "峭峻一方，玲瓏八面。",
            "須彌燈王，有眼者見。",
            "若不見，隨我脚跟轉。"
        ],
        "title": "偈頌八十五首  其二二",
        "id": "11e786e7-8d04-42c3-b1bd-574f81cdf1c3"
    },
    {
        "author": "釋妙倫",
        "paragraphs": [
            "祇園千樹秀，浄土九蓮敷。",
            "多少參玄士，茫茫在半途。"
        ],
        "title": "偈頌八十五首  其二三",
        "id": "90f3e2db-0773-4a3a-81c6-abd9792bf2fd"
    },
    {
        "author": "釋妙倫",
        "paragraphs": [
            "三條椽下，七尺單前。",
            "有一則語，天下衲僧做盡伎倆。",
            "欲會會不得，擬舉舉不全。",
            "瑞巖老婆心切，略與諸人通一線。",
            "不容意解，只要心傳，采石渡船。"
        ],
        "title": "偈頌八十五首  其二四",
        "id": "02e2589c-68de-48f1-8d0d-3a0ffb9f51dc"
    },
    {
        "author": "釋妙倫",
        "paragraphs": [
            "隠隠烟村聞犬吠，欲尋尋不見人家。",
            "忽於橋斷溪回處，流出碧桃三四花。"
        ],
        "title": "偈頌八十五首  其二五",
        "id": "ed87943f-04fc-4d65-b329-2be194cd35aa"
    },
    {
        "author": "釋妙倫",
        "paragraphs": [
            "聖制中，有一訣。",
            "上三星，下半月。",
            "付諸人，須辨別。",
            "九十日，參教徹。",
            "參不徹，飲底是洋銅，吞底是熱鐵。"
        ],
        "title": "偈頌八十五首  其二六",
        "id": "009f7020-f6fc-4353-8e55-fa3438be1faf"
    },
    {
        "author": "釋妙倫",
        "paragraphs": [
            "三張白紙，千里同風，此是古人喫不盡底涎唾。",
            "爭如瑞巖，將箇季春極暄，換箇孟夏漸熱。"
        ],
        "title": "偈頌八十五首  其二七",
        "id": "451ffcbd-106e-4fe7-a74d-92aa274a1b8e"
    },
    {
        "author": "釋妙倫",
        "paragraphs": [
            "那一通，你問我，玄關倒插無鬚鎖。",
            "等閒一掣掣得開，三箇老婆相對坐。"
        ],
        "title": "偈頌八十五首  其二八",
        "id": "53369e6d-2f0d-450c-8203-ecc635e812d9"
    },
    {
        "author": "釋妙倫",
        "paragraphs": [
            "丁出丁，楔出楔。",
            "老趙州，端的別。",
            "別別，金剛腦後三斤鐵。"
        ],
        "title": "偈頌八十五首  其二九",
        "id": "66b95138-86cd-4094-be05-3d69a1e1982b"
    },
    {
        "author": "釋妙倫",
        "paragraphs": [
            "水瀉巖前，蛩吟砌下。",
            "問著衲僧，有口如啞。",
            "百二十日，弄真像假。",
            "今朝突出拂子頭，浄倮倮，赤灑灑，沒可把。"
        ],
        "title": "偈頌八十五首  其三○",
        "id": "52a424ef-61e7-4c25-a23c-203b83264b29"
    },
    {
        "author": "釋妙倫",
        "paragraphs": [
            "秋雲秋水兩依依，塞鴈聲聲度翠微。",
            "多向洞庭芳草岸，楚天空闊不知歸。"
        ],
        "tags": [
            "洞庭湖"
        ],
        "title": "偈頌八十五首  其三一",
        "id": "ac7de0f2-a1ed-4421-bceb-b4cb32688722"
    },
    {
        "author": "釋妙倫",
        "paragraphs": [
            "瑞巖老還債，出生雙耳聵。",
            "扣道道不知，問禪禪不會。",
            "怕冷收帽裙，愛凉解衣带。",
            "上下相依不相怪，由來彼此肚皮大。"
        ],
        "title": "偈頌八十五首  其三二",
        "id": "7bdb56e2-2c7f-47e7-8e7b-a9859c2bc657"
    },
    {
        "author": "釋妙倫",
        "paragraphs": [
            "九日重陽節，淵明採菊時。",
            "黄花到處有，何止在東籬。"
        ],
        "title": "偈頌八十五首  其三三",
        "id": "09c90fe5-b4c7-4344-8655-bf553c6f0aa6"
    },
    {
        "author": "釋妙倫",
        "paragraphs": [
            "華山突兀聳蒼穹，坐斷坤維千萬峰。",
            "潘閬騎馿山下過，只聞啼鳥閙春風。"
        ],
        "title": "偈頌八十五首  其三四",
        "id": "e3bb0420-3fb8-4f88-b4f1-d4dc779d7568"
    },
    {
        "author": "釋妙倫",
        "paragraphs": [
            "游魚澗底沉浮，幽鳥林間上下。",
            "那堪東園刈麥，西疇插秧。",
            "小姑摘葉飼蠶，公子揚鞭走馬。"
        ],
        "title": "偈頌八十五首  其三五",
        "id": "76bf3b65-31f2-4e9a-8c9b-850dc9299e5b"
    },
    {
        "author": "釋妙倫",
        "paragraphs": [
            "嶄嶄巖石，蔚蔚松蘿。",
            "左枝右蔓，橫牽豎惹，滿地交羅。",
            "幾人遭絆倒，反怪葛藤多。",
            "阿呵呵，跳不出時爭柰何。"
        ],
        "title": "偈頌八十五首  其三六",
        "id": "b52e9637-41d2-4804-a410-9fae1dc74f60"
    },
    {
        "author": "釋妙倫",
        "paragraphs": [
            "後園馿喫草，開口見心肝。",
            "潘閬倒騎處，有誰能解看。"
        ],
        "title": "偈頌八十五首  其三七",
        "id": "173f5a7b-87f8-41e4-a5b5-6afbe94f6993"
    },
    {
        "author": "釋妙倫",
        "paragraphs": [
            "小魚吞大魚，尾巴露一橛。",
            "漁翁醉不知，空把絲綸掣。"
        ],
        "title": "偈頌八十五首  其三八",
        "id": "06b1f4a3-b90f-4f7c-93eb-09704a7a95cb"
    },
    {
        "author": "釋妙倫",
        "paragraphs": [
            "主人翁，轆轆轉。",
            "有手脚，無背面。",
            "或向深山裏敲冰釣魚，或向閙市中炙火摇扇。",
            "堪笑禪和子，長在蒲團上東討西尋，直是不得一回親見。",
            "當此自恣，將何證驗。",
            "瑞巖今夜事不獲已，未免擘破面門開箇方便。",
            "秋風一陣晚來寒，吹斷白雲三四片。"
        ],
        "title": "偈頌八十五首  其三九",
        "id": "e288bc24-6288-48f9-9fa4-6bc0b9127dad"
    },
    {
        "author": "釋妙倫",
        "paragraphs": [
            "蕭蕭黄葉埋荒徑，靄靄浮雲鎖野堂。",
            "一陣西風俱埽盡，幾根喬木倚斜陽。"
        ],
        "title": "偈頌八十五首  其四○",
        "id": "caceab5d-e645-4b67-be39-812e170461dc"
    },
    {
        "author": "釋妙倫",
        "paragraphs": [
            "轉身動脚，開口露牙。",
            "明明是我，的的非它。",
            "衲僧不肯向省要處受用，甘自區區於道途之上。",
            "真可惜，誠可嗟。",
            "瑞巖老婆心切，未免爲汝指箇歇處。",
            "便請急急囘首，早早歸家。"
        ],
        "title": "偈頌八十五首  其四一",
        "id": "170642fd-dd16-404b-a1ca-ade376863652"
    },
    {
        "author": "釋妙倫",
        "paragraphs": [
            "南泉賣身，只貪小利。",
            "道吾舞笏，一味鬼戲。",
            "百丈捲蓆，翻成鈍置。",
            "趙州喫茶，太煞客氣。",
            "老大隋更是沒巴鼻，僧問佛法的的意，却道山前麥熟也未。"
        ],
        "title": "偈頌八十五首  其四二",
        "id": "e3bb464a-15cc-4124-ad1f-a9dc5af9d11b"
    },
    {
        "author": "釋妙倫",
        "paragraphs": [
            "一夏已過了，生涯又復然。",
            "眉毛橫眼上，鼻孔搭唇邊。",
            "諸人若果疑情未決，但向冷地裏摸索鼻孔看。"
        ],
        "title": "偈頌八十五首  其四三",
        "id": "1a393b69-66fa-4508-83bc-40b4a7ba38ee"
    },
    {
        "author": "釋妙倫",
        "paragraphs": [
            "鴈山雲，台嶠月。",
            "或卷或舒，或圓或缺。",
            "兩兩三三，朝遊暮往。",
            "袈裟角，拄杖頭，挑底挑，裹底裹，不妨自怡自悅。",
            "若到瑞巖定是打教棒折，而今什麽時節。"
        ],
        "title": "偈頌八十五首  其四四",
        "id": "58af2836-6064-4ba3-8fbd-afe8610765b8"
    },
    {
        "author": "釋妙倫",
        "paragraphs": [
            "老姑强作少年時，爛把宮嬙紅粉施。",
            "不管旁邊人冷笑，滿頭猶更插花枝。"
        ],
        "title": "偈頌八十五首  其四五",
        "id": "959b5295-de49-4841-bef4-4c0a911014de"
    },
    {
        "author": "釋妙倫",
        "paragraphs": [
            "臘月三十日，一歲已周畢。",
            "野老競相呼，把火門外立。"
        ],
        "title": "偈頌八十五首  其四六",
        "id": "8d18773d-1162-44b0-b3e9-b237c1e6ff91"
    },
    {
        "author": "釋妙倫",
        "paragraphs": [
            "禪不用參，道不用學。",
            "放下更放下，安樂又安樂。"
        ],
        "title": "偈頌八十五首  其四七",
        "id": "ed0fbbbc-974d-4735-9c0e-e3caec0ba8a3"
    },
    {
        "author": "釋妙倫",
        "paragraphs": [
            "自把碌磚空裏擲，必端自打自家頭。",
            "酌然自痛自難說，自著摩挲歸去休。"
        ],
        "title": "偈頌八十五首  其四八",
        "id": "6c0e1590-284d-4093-813d-faf0bb28cb26"
    },
    {
        "author": "釋妙倫",
        "paragraphs": [
            "鮑叔眼下安眉，趙哥口邊著耳。",
            "驀然狹路相逢，兩箇是甚面嘴。"
        ],
        "title": "偈頌八十五首  其四九",
        "id": "529c9153-ab1c-49eb-b757-68ed91a863a6"
    },
    {
        "author": "釋妙倫",
        "paragraphs": [
            "寬用工，急著限。",
            "是也剗，非也剗。",
            "頂𩕳忽然突出眼，圈圈圞圞，一似古殿裏壁角落頭破燈盞。"
        ],
        "title": "偈頌八十五首  其五○",
        "id": "8f571527-37c4-4cda-92df-c220e5b69e45"
    },
    {
        "author": "釋妙倫",
        "paragraphs": [
            "者老和尚，元無所向。",
            "一味麻皮頭，做出萬般樣。",
            "我也無端被伊葛藤一上，慚愧樁子倒了也。",
            "銜怨銜恩，含悲合笑，燒一炷香供養。"
        ],
        "title": "偈頌八十五首  其五一",
        "id": "9d33dc8a-47ff-408b-a397-a03e1aeec013"
    },
    {
        "author": "釋妙倫",
        "paragraphs": [
            "庭前新吐一花紅，襲襲馨香醉蜜蜂。",
            "公子見來情興動，倒吹玉笛弄春風。"
        ],
        "title": "偈頌八十五首  其五二",
        "id": "7734a49e-c45a-4a1f-ae19-6e837bce214d"
    },
    {
        "author": "釋妙倫",
        "paragraphs": [
            "我有一機，覿面提持。",
            "如擊金石，如奏塤箎，不是知音誰共知。"
        ],
        "title": "偈頌八十五首  其五三",
        "id": "d08d62cc-63df-4416-ad1d-7b26a1477ec5"
    },
    {
        "author": "釋妙倫",
        "paragraphs": [
            "小姑將彩對花縫，半是深青半是紅。",
            "被賊一時偷去了，渾家空自暗搥胸。"
        ],
        "title": "偈頌八十五首  其五四",
        "id": "d877ec79-64a1-4293-acf3-c69cdb0b0cd8"
    },
    {
        "author": "釋妙倫",
        "paragraphs": [
            "雨𩆑寒食，日醖清明。",
            "三三兩兩，呼喚踏青。",
            "禪家流無處著幽情，倒卓烏藤倚石屏，閑聽巖前杜宇一聲聲。"
        ],
        "title": "偈頌八十五首  其五五",
        "id": "7eccd05f-29d1-46fd-91b8-e5550bd18f84"
    },
    {
        "author": "釋妙倫",
        "paragraphs": [
            "百花叢裏躍鞭過，俊逸風流有許多。",
            "未第儒生偷眼覷，滿懷無柰舊愁何。"
        ],
        "title": "偈頌八十五首  其五六",
        "id": "89ddd6ba-7a94-4f4d-8ba5-b76c86602408"
    },
    {
        "author": "釋妙倫",
        "paragraphs": [
            "秋山色老，秋樹葉零。",
            "秋雲影亂，秋水波澄。",
            "伸手縮手，取之不得，開眼合眼，視之無形。",
            "五湖衲子，披披搭搭，哆哆和和。",
            "那裏秤量，者邊匹配。",
            "瑞巖老漢却不敢與之較重較輕，斤兩分明。"
        ],
        "title": "偈頌八十五首  其五七",
        "id": "ffec848c-8a85-431f-aa1f-3df256d0ebfd"
    },
    {
        "author": "釋妙倫",
        "paragraphs": [
            "村翁因事扣巫師，禍福通腸直示伊。",
            "獲得黄金家富貴，幾多空自起狐疑。"
        ],
        "title": "偈頌八十五首  其五八",
        "id": "f3df2ebe-82dc-42b3-89a5-90709666e908"
    },
    {
        "author": "釋妙倫",
        "paragraphs": [
            "學道參禪，別無方便。",
            "閙中底靜裏明，靜裏底閙中薦。",
            "坐斷兩頭，打成一片。",
            "喜歡豎瞋拳，煩惱呈笑面。",
            "阿呵呵，瑞巖與麽道，大似落湯螃蟹，七手八脚一時露現。"
        ],
        "title": "偈頌八十五首  其五九",
        "id": "9178f4fc-2221-47e0-807e-a811fb286696"
    },
    {
        "author": "釋妙倫",
        "paragraphs": [
            "心心，拙婦穿穴針。",
            "智智，巫師駡土地。",
            "道道，矮子肩栲栳。",
            "佛佛，烏鴉啗腐骨。"
        ],
        "title": "偈頌八十五首  其六○",
        "id": "201312da-9b67-451c-a78e-fc2bb764d9cf"
    },
    {
        "author": "釋妙倫",
        "paragraphs": [
            "坐底立，立底坐。",
            "我即你，你即我。",
            "畢竟燒香禮拜誰，幾成話墮。"
        ],
        "title": "偈頌八十五首  其六一",
        "id": "3d664b4f-1aa0-470a-81d5-fa34fb8c76ba"
    },
    {
        "author": "釋妙倫",
        "paragraphs": [
            "宏施韜略，密展謀猷。",
            "胸中浩氣，遠邁伊周，玉爐香噴幾千秋。"
        ],
        "title": "偈頌八十五首  其六二",
        "id": "3f01be05-4e9d-417a-9546-e3b2bd79f103"
    },
    {
        "author": "釋妙倫",
        "paragraphs": [
            "我此一關，無背無向。",
            "擬欲進前，網在頭上。"
        ],
        "title": "偈頌八十五首  其六三",
        "id": "20b683a4-0e9b-40e3-951b-9f831ad17591"
    },
    {
        "author": "釋妙倫",
        "paragraphs": [
            "紫簫聲斷月初斜，笑指蓬瀛是故家。",
            "十二玉樓尋不見，手攀仙鶴步煙霞。"
        ],
        "title": "偈頌八十五首  其六四",
        "id": "7cdc2f9d-ade2-4d4a-aa5d-58136f2795ce"
    },
    {
        "author": "釋妙倫",
        "paragraphs": [
            "始從鹿野苑，終至跋提河。",
            "於是二中間，未嘗說一字。",
            "年年花卉競芳時，東風一陣成狼藉。"
        ],
        "title": "偈頌八十五首  其六五",
        "id": "35c6cdc8-05a6-48da-a4ba-eac2955d8b5c"
    },
    {
        "author": "釋妙倫",
        "paragraphs": [
            "梨花李花白，杏花桃花紅。",
            "的的正法眼藏，的的古佛心宗。",
            "靈雲老幾曾夢見，道得底都是脫空。",
            "尀耐螺江釣魚船上翁，絲綸倒把攪春風。"
        ],
        "title": "偈頌八十五首  其六六",
        "id": "595952c0-0780-4128-93ee-b41970f62843"
    },
    {
        "author": "釋妙倫",
        "paragraphs": [
            "金佛不度爐，道士念蘇嚧。",
            "木佛不度火，嵩山打竈墮。",
            "泥佛不度水，鍾馗嚇小鬼。",
            "真佛屋裏坐，嗄，趙州老漢敗露了也。"
        ],
        "title": "偈頌八十五首  其六七",
        "id": "05d24e70-34dc-4e2d-9a1f-662089af9c59"
    },
    {
        "author": "釋妙倫",
        "paragraphs": [
            "你是川僧，我是浙僧。",
            "相逢相見，元似不曾。",
            "因何今日成冤憎，不見道臭肉來蠅。"
        ],
        "title": "偈頌八十五首  其六八",
        "id": "def0aa22-a284-4bc0-a597-e52e84833d06"
    },
    {
        "author": "釋妙倫",
        "paragraphs": [
            "紅日昇兮，慧目明而不晦。",
            "白雲吐兮，慈容露而不遮。",
            "林木交加兮胸題卍字，峰巒重疊兮足躡千花。",
            "好箇天然古釋迦。",
            "若謂今朝始誕梵王家，苦哉佛陀耶，苦哉佛陀耶。"
        ],
        "title": "偈頌八十五首  其六九",
        "id": "c0be75a7-5ed9-496c-a12f-ecf32f470726"
    },
    {
        "author": "釋妙倫",
        "paragraphs": [
            "送春賸欲舉金樽，客不開襟怎與論。",
            "自飲一盃歸去後，喜逢家樂閙黄昏。"
        ],
        "title": "偈頌八十五首  其七○",
        "id": "4abcf70a-fe7f-494a-a87c-dad14ee8b398"
    },
    {
        "author": "釋妙倫",
        "paragraphs": [
            "五峰影裏，雙澗聲中。",
            "有大寶藏，八面玲瓏。"
        ],
        "title": "偈頌八十五首  其七一",
        "id": "5b8c22ad-d5b2-4b4a-a20a-a79e3cfe1929"
    },
    {
        "author": "釋妙倫",
        "paragraphs": [
            "德山低頭，夾山點頭。",
            "俱胝豎起手指頭，玄沙𡎺破脚指頭，都來不出山僧拄杖頭。",
            "一葉落，天下秋。"
        ],
        "title": "偈頌八十五首  其七二",
        "id": "b28d791e-5b4b-49a5-92c2-f0624c0605f7"
    },
    {
        "author": "釋妙倫",
        "paragraphs": [
            "足不履地，頭不頂天。",
            "纔識雙澗，便見雙泉。",
            "問有今古，答無正偏。",
            "若也未曉，細嚼黄連。"
        ],
        "title": "偈頌八十五首  其七三",
        "id": "418da9d6-1869-4035-a756-f9e0ebf3ef4f"
    },
    {
        "author": "釋妙倫",
        "paragraphs": [
            "峰頭異角靈毛，澗底錦鱗赬尾。",
            "各各性命一條，都在山僧手裏。",
            "今日放開線路，也不妨自馳自驟，自飛自鳴，自泳自遊，自潛自躍，又阿誰管你，諸方密布漫天網子。"
        ],
        "title": "偈頌八十五首  其七四",
        "id": "caa3d089-97cb-46bf-a2f8-e41c9553ef25"
    },
    {
        "author": "釋妙倫",
        "paragraphs": [
            "淘沙得金，鑿石得玉。",
            "張弓得鳥，擲釣得魚。"
        ],
        "title": "偈頌八十五首  其七五",
        "id": "d5815f8b-a78e-49b0-827b-b3cd52cc596a"
    },
    {
        "author": "釋妙倫",
        "paragraphs": [
            "門外一犬吠，櫩前一鳥鳴。",
            "天際半鈎新月，移影上疎櫺。",
            "憶得雪山六載，凍不死，餓不殺，夜半見明星。"
        ],
        "title": "偈頌八十五首  其七六",
        "id": "84bbaf0e-2e20-4a8d-8990-3b73edda7874"
    },
    {
        "author": "釋妙倫",
        "paragraphs": [
            "一從醉別畫堂前，鬢亂釵橫語笑顛。",
            "最是惱人腸肚處，借婆裙子拜婆年。"
        ],
        "title": "偈頌八十五首  其七七",
        "id": "836b710b-6e23-4cb3-82fd-a2046e542c4c"
    },
    {
        "author": "釋妙倫",
        "paragraphs": [
            "正朝握拂，埽蕩窠窟。",
            "左揀牛溲，右選馬勃。",
            "豎作一團，是甚臭鶻。",
            "分付諸人，洗腸換骨。"
        ],
        "title": "偈頌八十五首  其七八",
        "id": "39c4beb5-a789-49fb-9f7a-ab3d0e4406e9"
    },
    {
        "author": "釋妙倫",
        "paragraphs": [
            "一豎一展，一放一收。",
            "仰山弄險，過似巖頭。",
            "頼是隨風囘櫓棹，幾乎翻却釣魚舟。"
        ],
        "title": "偈頌八十五首  其七九",
        "id": "bd31f15e-da8c-47b2-a21b-823f90070be6"
    },
    {
        "author": "釋妙倫",
        "paragraphs": [
            "竇八抽身已敗贓，偷兒曲爲巧遮藏。",
            "一家著賊猶閑事，攪斷平人幾肚腸。"
        ],
        "title": "偈頌八十五首  其八○",
        "id": "e5432b86-8f37-44d7-9b47-d23c2f30c7d0"
    },
    {
        "author": "釋妙倫",
        "paragraphs": [
            "明珠璨璨對人傾，是甚多年魚眼睛。",
            "拋撒滿前收不上，糞箕埽箒亂縱橫。"
        ],
        "title": "偈頌八十五首  其八一",
        "id": "9c58fe87-f87d-4cad-a4e7-09d251d0c080"
    },
    {
        "author": "釋妙倫",
        "paragraphs": [
            "煙橫大野，鴈篆長空。",
            "玉露滴開八枝九枝黄菊，金風剪下三片兩片丹楓。",
            "吾家生涯，雖然冷淡，取之無禁，用之無窮。"
        ],
        "title": "偈頌八十五首  其八二",
        "id": "8f9f5c1a-6bf0-495e-844c-4420d78a3cd1"
    },
    {
        "author": "釋妙倫",
        "paragraphs": [
            "掃蕩邊塵未著勞，折弓戲把射青霄。",
            "滿攀自覺無多力，隨手那知落一鵰。"
        ],
        "title": "偈頌八十五首  其八三",
        "id": "c61e7f14-5d5f-49f9-b09b-b0e2e0087de0"
    },
    {
        "author": "釋妙倫",
        "paragraphs": [
            "輥雪峰毬，打禾山鼓，露柱燈籠齊作舞。",
            "引得老豐干，倒跨南山虎。",
            "聖人作，萬物覩。"
        ],
        "title": "偈頌八十五首  其八四",
        "id": "a5b5b3df-c8c8-443d-b819-99420cd9b8ff"
    },
    {
        "author": "釋妙倫",
        "paragraphs": [
            "將軍令下閃旌旗，胡騎紛紛頓失威。",
            "縱有突然驍驟者，不知身已陷重圍。"
        ],
        "title": "偈頌八十五首  其八五",
        "id": "016efdb2-a61d-4389-a911-a250669e80d2"
    },
    {
        "author": "釋妙倫",
        "paragraphs": [
            "空兮空兮無背面，拈起豁然成兩片。",
            "搭向南屏山角頭，千古萬古少人見。",
            "要見麽，金烏飛上琉璃殿。"
        ],
        "title": "偈頌二十二首  其一",
        "id": "8d9ec44e-bb98-4e22-ac6e-945f7fb9da33"
    },
    {
        "author": "釋妙倫",
        "paragraphs": [
            "一自休戈見太平，跨龍仙去彩霞輕。",
            "感恩惟有西湖水，夜夜清波蘸月明。"
        ],
        "tags": [
            "西湖"
        ],
        "title": "偈頌二十二首  其二",
        "id": "292d5be7-0f5b-4dbe-b5cc-6cbf825c8a62"
    },
    {
        "author": "釋妙倫",
        "paragraphs": [
            "南山有衆盈籌，總是佛祖冤讎。",
            "一夏資糧尚少，豈容坐視無謀。",
            "長安城裏，芳草渡頭。",
            "頼有作者，爲我希求，要使箇箇飽飫而優遊。",
            "忽然遇維摩居士東指西指，又且如何對酬。",
            "一言纔勘破，笑倒老金牛。"
        ],
        "title": "偈頌二十二首  其三",
        "id": "ea8e75ef-dde8-40ca-a766-05726c32eb80"
    },
    {
        "author": "釋妙倫",
        "paragraphs": [
            "月臨粉壁間尤白，燭入紗籠裏更紅。",
            "夜冷井邊聞落葉，已驚秋色到梧桐。"
        ],
        "title": "偈頌二十二首  其四",
        "id": "95d29809-428b-4087-ac5b-7a8e211d2839"
    },
    {
        "author": "釋妙倫",
        "paragraphs": [
            "十五日前，結而不解。",
            "十五日後，解而不結。",
            "正當今日，結也休，解也休。",
            "草鞋對頰聳八耳，拄杖橫身撐兩頭。",
            "五湖四海衲子爲冤讎。"
        ],
        "title": "偈頌二十二首  其五",
        "id": "e3930fa6-2e04-4a89-ab6b-2e668251db7e"
    },
    {
        "author": "釋妙倫",
        "paragraphs": [
            "庭前黄葉墜，嶺上白雲屯。",
            "風味無多子，何人共我論。"
        ],
        "title": "偈頌二十二首  其六",
        "id": "7ec9baf4-6634-4626-822e-6c29a64a9d24"
    },
    {
        "author": "釋妙倫",
        "paragraphs": [
            "一遇中秋節，競賞中秋月。",
            "指底指，玩底玩，說底說，到了何曾離圓缺。",
            "惟愛老長沙，一踏踏倒小釋迦。",
            "光燦爛，絕周遮，不知端的落誰家。"
        ],
        "title": "偈頌二十二首  其七",
        "id": "85399063-d079-42db-ab5b-737a1e81df3f"
    },
    {
        "author": "釋妙倫",
        "paragraphs": [
            "西風一陣惡，北林平地摧。",
            "曉猿夜鶴，驚怨空徘徊。",
            "哀哉哀哉，戒光猶自照高臺。"
        ],
        "title": "偈頌二十二首  其八",
        "id": "494f0973-d3d3-46da-bb0a-a1bbb59c3400"
    },
    {
        "author": "釋妙倫",
        "paragraphs": [
            "渚流虹影，樞繞電光。",
            "聖人出現，化洽殊方。"
        ],
        "title": "偈頌二十二首  其九",
        "id": "b1e65a08-14c2-4206-8d86-843343be953c"
    },
    {
        "author": "釋妙倫",
        "paragraphs": [
            "日暖噴庭花，風輕摇岸柳。",
            "雙林入滅老臊胡，至今猶露摩胸手。"
        ],
        "title": "偈頌二十二首  其一○",
        "id": "f18ae0dc-eb3f-4a7f-b24b-aee6c7edfccf"
    },
    {
        "author": "釋妙倫",
        "paragraphs": [
            "千尋浪裏出頭，萬仞崖前展手。",
            "七百甲子老翁，剛然弄一場醜。",
            "摘楊花，摘楊花，翻身跳上樹，驚散暮林鴉。"
        ],
        "title": "偈頌二十二首  其一一",
        "id": "5e05a018-8042-4e5d-8a96-d6ed13f8222d"
    },
    {
        "author": "釋妙倫",
        "paragraphs": [
            "玉纜纖纖布嫩芽，香苞朶朶依新葉。",
            "化工底事把天機，剖腹傾心俱漏泄。"
        ],
        "title": "偈頌二十二首  其一二",
        "id": "a3f70520-4fe7-417b-b1a9-0dec670a1042"
    },
    {
        "author": "釋妙倫",
        "paragraphs": [
            "白蘋洲畔，紅蓼岸頭。",
            "漁人得意，撥動孤舟。",
            "飛起一行兩行塞雁，漾開七箇八箇沙鷗。",
            "絲綸在手，隨放隨收，時有金鱗上直鈎。"
        ],
        "title": "偈頌二十二首  其一三",
        "id": "8e413a5e-b1da-49ef-b781-d0b70a128ca3"
    },
    {
        "author": "釋妙倫",
        "paragraphs": [
            "九月九，一句話。",
            "有準繩，無柄欛。",
            "惟有陶靖節知縫罅，悠然見南山，笑傲東籬下。"
        ],
        "title": "偈頌二十二首  其一四",
        "id": "3736aec7-dc40-41a7-b0e7-107c3cd2ce8d"
    },
    {
        "author": "釋妙倫",
        "paragraphs": [
            "將不去，拈不來。",
            "兩箇漢，一場獃。",
            "至今平地上，狼藉覆蒼苔。"
        ],
        "title": "偈頌二十二首  其一五",
        "id": "52830b99-b4e3-42f4-a5b8-aa838e8f90ad"
    },
    {
        "author": "釋妙倫",
        "paragraphs": [
            "安眠露地牛，未脫黄金索。",
            "常在顧盼中，牧童難捉摸。"
        ],
        "title": "偈頌二十二首  其一六",
        "id": "d8e5ed4e-9bd1-43c1-a386-29e992f292f6"
    },
    {
        "author": "釋妙倫",
        "paragraphs": [
            "年年是好年，日日是好日。",
            "南山今日好處又非常，石人起拜木人揖。",
            "蛇生角，虎插翼。"
        ],
        "title": "偈頌二十二首  其一七",
        "id": "3c34d53e-acdd-4083-a662-9d7e2ea6e5ad"
    },
    {
        "author": "釋妙倫",
        "paragraphs": [
            "煙迷岸樹，水沒汀莎。",
            "渡頭撥動釣舟，野鴨翩然飛過。"
        ],
        "title": "偈頌二十二首  其一八",
        "id": "305cd81a-9d7d-4314-9f8e-71014c59026a"
    },
    {
        "author": "釋妙倫",
        "paragraphs": [
            "雲收幽谷靜，雨歇幽澗鳴。",
            "風暖幽鳥語，日融幽草青。",
            "二祖不知，截斷一手臂。",
            "歸宗不會，拭壞雙眼睛。",
            "致使衲僧，箇箇半疑半信，半醉半醒。",
            "爭知道自來滿口，咀華而嚼英。"
        ],
        "title": "偈頌二十二首  其一九",
        "id": "1fe8954a-b69e-49e1-a6ee-0aa9d28799d9"
    },
    {
        "author": "釋妙倫",
        "paragraphs": [
            "九十日一夏，始終無縫罅。",
            "拶到末梢頭，有箇好說話。",
            "長爪梵志註九經，瞎眼波斯書八卦。"
        ],
        "title": "偈頌二十二首  其二○",
        "id": "20992084-0875-4f29-8cc2-34e8d13e21a4"
    },
    {
        "author": "釋妙倫",
        "paragraphs": [
            "雪山層層，雪澗冷冷。",
            "瞿曇過去久矣，今宵誰覩明星。",
            "奇哉，低聲，恐成妄語誑衆生。"
        ],
        "title": "偈頌二十二首  其二一",
        "id": "89fbf545-a21a-440c-bf73-8cf3d873d2ad"
    },
    {
        "author": "釋妙倫",
        "paragraphs": [
            "貓弄鼠，猿禁猴，雲門固是有殺活機謀。",
            "檢點來，依舊出不得者僧話頭。"
        ],
        "title": "偈頌二十二首  其二二",
        "id": "e735cd8d-287e-490d-b155-39bfc56fa7ad"
    },
    {
        "author": "釋妙倫",
        "paragraphs": [
            "皎皎月沈波，萋萋草泣露。",
            "良哉觀世音，不會轉身句。"
        ],
        "title": "觀音贊",
        "id": "b00efc4d-9a2c-4980-b4ff-c66e42e336c5"
    },
    {
        "author": "釋妙倫",
        "paragraphs": [
            "覺而動，照而寂。",
            "雲浄月明，波停水碧。",
            "圓通觸處露全身，依舊脚跟浮逼逼。"
        ],
        "title": "又泛水像贊",
        "id": "792eebfd-a881-4cfc-875f-d5ea0ca55fa9"
    },
    {
        "author": "釋妙倫",
        "paragraphs": [
            "朝向廛中遊，暮打市裏過。",
            "滯貨賣不行，頼是肚皮大。"
        ],
        "title": "布袋和尚贊",
        "id": "f06f237d-6d35-46a0-b0d0-90fc2e9f2c95"
    },
    {
        "author": "釋妙倫",
        "paragraphs": [
            "西竺乾，東震旦。",
            "遍流毒，是者漢。",
            "不知賺了多少衲僧，至今八錯七差三馬九亂。"
        ],
        "title": "達磨贊",
        "id": "659781d1-aca4-4c4e-8872-5558e5734b54"
    },
    {
        "author": "釋妙倫",
        "paragraphs": [
            "樹煙漠漠水沈沈，父子相拋用賊心。",
            "授了衣盂連夜渡，釘樁摇櫓到于今。"
        ],
        "title": "六祖夜渡贊",
        "id": "517a700a-d964-4918-bab2-259d3bce872e"
    },
    {
        "author": "釋妙倫",
        "paragraphs": [
            "倚胡床，執白拂。",
            "三十三人，盡底籍沒。",
            "却將一默對文殊，兔子何曾離得窟。"
        ],
        "title": "維摩贊",
        "id": "19bbc819-6851-487e-9e06-539a9aae1b2f"
    },
    {
        "author": "釋妙倫",
        "paragraphs": [
            "生不居家，長不出嫁。",
            "一柄笊籬，天上天下。",
            "雖然不直分文，只是無人著價。"
        ],
        "title": "靈照女贊",
        "id": "d5728054-5ac9-48e5-9848-fbff66131cde"
    },
    {
        "author": "釋妙倫",
        "paragraphs": [
            "無圓位中，一毫難狀。",
            "於第二門，有箇模樣。",
            "長安城裏卓紅旗，鴈蕩峰頭翻白浪。",
            "更要不覩是籍沒一切人家財，猶要算白帳。"
        ],
        "title": "崇德圓老請贊",
        "id": "93d019e0-0cc6-4298-9100-197aaf1aba76"
    },
    {
        "author": "釋妙倫",
        "paragraphs": [
            "握三尺鐵，震一聲雷。",
            "剛把密旨，翻作禍胎。",
            "流落西村李翁田地上，叢林又是一番災。"
        ],
        "title": "雪山梵老請贊",
        "id": "375f3578-70ef-4aad-8b5a-7fe297ca6b58"
    },
    {
        "author": "釋妙倫",
        "paragraphs": [
            "夜叉心，菩薩面。",
            "動則雲翻大野鬼悉懼聞，靜則練繞長溪人皆喜見。",
            "有一道迷魂呪，三千里外學念者也靈驗。"
        ],
        "title": "真如靖老請贊",
        "id": "89b01697-6051-4245-b41e-3465abd7b081"
    },
    {
        "author": "釋妙倫",
        "paragraphs": [
            "似馬無騣，似牛無角。",
            "描摸出來，非常大錯。",
            "錯錯，萬古一崖倚寥廓。"
        ],
        "title": "治平璧老請贊",
        "id": "e171f81a-c778-438f-8486-c51fcf396037"
    },
    {
        "author": "釋妙倫",
        "paragraphs": [
            "搭一隻手，揮三尺鐵。",
            "天下衲僧，望風膽裂。",
            "豈料豐干院裏撞著箇匾頭魔孽，盡把家私俱漏洩。",
            "却向玉融側童峰前，對人點胸，背地吐舌。"
        ],
        "title": "支提宏老請贊",
        "id": "4ee5bcd4-bded-4441-81da-85116fd9a45c"
    },
    {
        "author": "釋妙倫",
        "paragraphs": [
            "密運玄樞，恢張要旨。",
            "名邈得來，成甚面嘴。",
            "若是金毛獅子子，誵訛豈止三千里。"
        ],
        "title": "連雲樞老請贊",
        "id": "c1696c10-05bc-46f9-886f-98405e9a0b7a"
    },
    {
        "author": "釋妙倫",
        "paragraphs": [
            "兩耳全聵，雙目半昏。",
            "涇清渭濁，誰與辨論。",
            "只麽廝淈𣸩，狼藉破沙盆。",
            "有箇不唧𠺕底，剛要面前塗糊背後揩抹。",
            "黑漫漫地恰似雲屯挂向壽峰頂上，往往喚作南山古樹根。"
        ],
        "title": "慈恩涇老請贊",
        "id": "24d5cfbe-7f7e-4abd-b08a-bbea36f378b6"
    },
    {
        "author": "釋妙倫",
        "paragraphs": [
            "軒昂氣宇，矍鑠精神。",
            "木雞驅成鸞鳳，芻狗逼作麒麟，世上知心能幾人。"
        ],
        "title": "精嚴昂老請贊",
        "id": "7ee90282-4c7b-45f3-94d3-ef7da1e12736"
    },
    {
        "author": "釋妙倫",
        "paragraphs": [
            "乾之下，坤之上。",
            "有一寶，無異相。",
            "剛地描摸出來，便見許多模樣。",
            "引一切人到面前，學算鬼丁帳。"
        ],
        "title": "寶藏主請贊",
        "id": "26356b51-6bc1-4e71-8c56-d64943b254ae"
    },
    {
        "author": "釋妙倫",
        "paragraphs": [
            "頭顱突兀，面孔鱗皴。",
            "剛把一莖燈草，對人秤作半斤。",
            "阿呵呵，從教道月明照見夜行人。"
        ],
        "title": "月藏主請贊",
        "id": "2f1cd230-59a9-4af6-bb8e-d14fec93ca71"
    },
    {
        "author": "釋妙倫",
        "paragraphs": [
            "寒巖其骨，槁木其形。",
            "解語非舌，能言非聲。",
            "埏埴立於未立，氣質成於未成。",
            "自者般伎倆，也有人描模上丹青。"
        ],
        "title": "埴知客請贊",
        "id": "0de36f3d-3e8b-4aac-8e87-2c00ea7be5c6"
    },
    {
        "author": "釋妙倫",
        "paragraphs": [
            "貌兮蘚石，形兮雲松。",
            "口捷如啞，耳聰若聾。",
            "布重網無明山上，蕩一楫煩惱海中。",
            "吽，五日後也有箇弄脫空，水底放出泥大蟲。"
        ],
        "title": "若楫請贊",
        "id": "39eae8aa-deda-4b75-9dfd-b5e430b2b280"
    },
    {
        "author": "釋妙倫",
        "paragraphs": [
            "怒具慈悲，喜懷慘酷。",
            "指方爲圓，拗曲作直。",
            "不特鑿石栽花，兼要堆雲種竹。",
            "五五合成三十六，好彩是汝不學他，學他和汝入地獄。"
        ],
        "title": "友方請贊",
        "id": "88b87352-06a5-4a0b-b9f7-2cbc31ff2911"
    },
    {
        "author": "釋妙倫",
        "paragraphs": [
            "霜茁其巔，雲橫其肩。",
            "眼無一角，鼻少半邊。",
            "太湖水底走馬，洞庭山上撐船。",
            "天下衲僧名不得狀不得，取不得捨不得，一齊喚作教外別傳。"
        ],
        "tags": [
            "太湖",
            "洞庭湖"
        ],
        "title": "浄惠教老請贊",
        "id": "874d6abd-8ba9-4135-a027-96721d1faf8d"
    },
    {
        "author": "釋妙倫",
        "paragraphs": [
            "眼無筋，頭無腦。",
            "是箇非箇併除，佛兮魔兮俱掃。",
            "須彌山折筯挑來，眉毛上懸挂恰好。",
            "是誰識他，觀音長老。"
        ],
        "title": "觀音觀老請贊",
        "id": "00195e9f-6a13-43d8-aa4e-7d1212cf027a"
    },
    {
        "author": "釋妙倫",
        "paragraphs": [
            "米裏有蟲，麥裏有麵。",
            "非是老盧，何曾覷見。",
            "見不見，八角磨盤空裏轉。"
        ],
        "title": "瑞巖衆行者請贊",
        "id": "ffb815f4-6969-4408-bbc2-9a26a14e46c9"
    },
    {
        "author": "釋妙倫",
        "paragraphs": [
            "漆桶一枚，無大得大。",
            "鼓合叢林，翻成口過。",
            "有語不勘玄機，有棒不打鐵磨。",
            "南屏今日開眼放一箇，咄咄咄。"
        ],
        "title": "壽首座請贊",
        "id": "42847ca0-c240-494f-b229-6c65985e224a"
    },
    {
        "author": "釋妙倫",
        "paragraphs": [
            "山頭雲，天上月。",
            "雲月有殊，光影無別。",
            "此是吾端的，不許見，不許聞。",
            "大唐國有人，必能辨，必能別。",
            "不妨捲去挂向大溪頭，教他幾箇橫論豎論東說西說。"
        ],
        "title": "日本雲上人請贊",
        "id": "d3771720-843a-459e-b258-af6a61fca05a"
    },
    {
        "author": "釋妙倫",
        "paragraphs": [
            "須彌繞白日，碧落穿紅霞。",
            "喚作真則錯，喚作相則差。",
            "只此一門難摸索，賺他幾箇失脚走天涯。"
        ],
        "title": "日本門上人請贊",
        "id": "b9bfa9d7-1a55-41bf-8174-b79443677458"
    },
    {
        "author": "釋妙倫",
        "paragraphs": [
            "一見便見，一得永得。",
            "有影無形，易辯難識。",
            "大唐不許藏蹤，日本那容隠迹。",
            "扶桑夜半日頭紅，不妨背手拈起一觀，決定頭斜面曲，鼻橫眼直。"
        ],
        "title": "日本見上人請贊",
        "id": "dbadbfb6-94a5-4933-af74-068a5e9e8289"
    },
    {
        "author": "釋妙倫",
        "paragraphs": [
            "靈山密付，少室親傳。",
            "或長或短，或方或圓。",
            "直下若能提得起，優曇一朵瑞祇園。"
        ],
        "title": "與若虛新戒付衣",
        "id": "f5f8579b-32cd-437c-b484-414a977b76e3"
    },
    {
        "author": "釋妙倫",
        "paragraphs": [
            "怪石嵌空濺碧流，從來無路與人游。",
            "莫嫌立處孤危甚，要與東山作對頭。"
        ],
        "title": "西巖",
        "id": "95aff155-6e42-419d-b1b7-f11a2d8e242f"
    },
    {
        "author": "釋妙倫",
        "paragraphs": [
            "百草頭邊意已賒，鞭繩放下卧平沙。",
            "覺來古岸東風急，橫笛一聲山日斜。"
        ],
        "title": "牧溪",
        "id": "11a715a9-e1a2-47fd-8334-976516b2d7b4"
    },
    {
        "author": "釋妙倫",
        "paragraphs": [
            "踏斷草鞋，拗折拄杖。",
            "徹底風流，匙挑不上。",
            "擬問如何，擘面便掌。"
        ],
        "title": "了翁",
        "id": "f47c7362-4603-4909-b246-4ba8157f5e1b"
    },
    {
        "author": "釋妙倫",
        "paragraphs": [
            "冷地無端錯喜歡，却將鴟吻對門安。",
            "引它鐵作面皮漢，千里聞風也破顔。"
        ],
        "title": "笑堂",
        "id": "9cfcef23-66ee-48a5-a1db-6b98fb87ffcc"
    },
    {
        "author": "釋妙倫",
        "paragraphs": [
            "平常用處黑漫漫，十二時中沒兩般。",
            "大小趙州噇飯漢，斧頭返被蛀蟲鑽。"
        ],
        "title": "無雜",
        "id": "58d828ae-3903-42bd-a91b-5dca284aae96"
    },
    {
        "author": "釋妙倫",
        "paragraphs": [
            "一味放落魄，誰人柰得何。",
            "忽然刀斫手，依舊著摩挲。"
        ],
        "title": "懶散",
        "id": "77abf4c2-4cf3-4c06-b8d9-f3322657688c"
    },
    {
        "author": "釋妙倫",
        "paragraphs": [
            "曲曲彎彎地，明明白白中。",
            "當軒開闔處，一隔爲誰通。"
        ],
        "title": "月窗",
        "id": "48047f79-62be-4589-9584-4c065d2afecc"
    },
    {
        "author": "釋妙倫",
        "paragraphs": [
            "去年共遶澗濱行，話盡山雲海月情。",
            "芳樹幽禽尤記得，風前時作兩三聲。"
        ],
        "title": "寄人",
        "id": "184a6134-60eb-453b-9e94-d38244e28839"
    },
    {
        "author": "釋妙倫",
        "paragraphs": [
            "古鏡未磨黑似漆，及乎磨後也模糊。",
            "忽然打作百雜碎，笑倒當年舜老夫。"
        ],
        "title": "示舜上人",
        "id": "fa6f1469-a881-4af4-a7b2-e126773fcc8a"
    },
    {
        "author": "釋妙倫",
        "paragraphs": [
            "絕消息時消息，不流通處流通。",
            "未達曹源淵奧，依然兩段不同。"
        ],
        "title": "斷溪",
        "id": "eec29944-8fe8-46b1-a06d-50f38a950592"
    },
    {
        "author": "釋妙倫",
        "paragraphs": [
            "煙霞影裏蒼苔面，山水光埋古柏身。",
            "爲報夢菴休諸夢，老僧不是夢中人。"
        ],
        "title": "夢菴相士",
        "id": "555f66b4-1c7b-4de6-b272-d80bb7655462"
    },
    {
        "author": "釋妙倫",
        "paragraphs": [
            "狗走抖擻口，猴愁摟搜頭。",
            "瑞巖門外水，自古向西流。"
        ],
        "title": "頌古五首  其一",
        "id": "0359854a-cbc1-4494-b1ea-6c3ad8e37892"
    },
    {
        "author": "釋妙倫",
        "paragraphs": [
            "趙老七斤衫，提來用恰好。",
            "若更問如何，且去青州討。"
        ],
        "title": "頌古五首  其二",
        "id": "c8aadd16-5af4-438e-aeb4-0853a39a7d4c"
    },
    {
        "author": "釋妙倫",
        "paragraphs": [
            "草舍柴門僻更幽，何期過客也經由。",
            "蒿湯備禮不知愧，猶對傍人賣口頭。"
        ],
        "title": "頌古五首  其三",
        "id": "56163ac7-1697-4a33-8349-2e7185b96d71"
    },
    {
        "author": "釋妙倫",
        "paragraphs": [
            "前頭計較既不成，後面安排亦不是。",
            "古時若有今時人，不落他家圈裏。"
        ],
        "title": "頌古五首  其四",
        "id": "fdc3e8f1-e39a-41ea-93f7-c73dd9894bdc"
    },
    {
        "author": "釋妙倫",
        "paragraphs": [
            "樹動風摇，塵生雲起。",
            "太上老君，何曾姓李。"
        ],
        "title": "頌古五首  其五",
        "id": "1d223ba0-6b1c-4e31-a0aa-088c547a6e55"
    },
    {
        "author": "趙時煥",
        "paragraphs": [
            "兩到臨川愧罔功，只憑心事對蒼穹。",
            "江鄉又喜今年熟，一笑歸田作好冬。"
        ],
        "title": "疏山  其一",
        "id": "9ce9d911-a22a-484f-a18e-c5fcc9c3cda1"
    },
    {
        "author": "趙時煥",
        "paragraphs": [
            "重訪招提恰六年，松風蘿月故依然。",
            "世間萬事都休問，燕坐看山是好禪。"
        ],
        "title": "疏山  其二",
        "id": "7a7e3afa-db33-4d77-bcdc-4be189509318"
    },
    {
        "author": "趙時煥",
        "paragraphs": [
            "梅龍閲世今幾春，皮毛剝破生蒼鱗。",
            "通身苔蘚雲氣濕，恰如初蛻離海濱。",
            "蜿蜒恍惚露半腹，花光補之難貌真。",
            "祇恐天上行雨去，呼吸風雷驚世人。"
        ],
        "title": "梅",
        "id": "4c65ccd3-5af3-426b-917b-6c54dc7ba1f8"
    },
    {
        "author": "趙時煥",
        "paragraphs": [
            "頻來因送客，携酒訪仙靈。",
            "歸去成何事，重來媿此亭。",
            "天寬野水白，松潤石崖青。",
            "倚杖思今古，寒鷗落遠汀。"
        ],
        "title": "九日山送客",
        "id": "1aaabbaf-5fbb-470f-bf94-5d0f7884b1ad"
    },
    {
        "author": "葉福孫",
        "paragraphs": [
            "今雨水雲來訪我，西窗剪燭話遼東。",
            "百千萬事擲天外，一十四年如夢中。",
            "琴到拙時方得趣，酒於愁處恰收功。",
            "明朝又掛孤帆去，江海茫茫正北風。"
        ],
        "title": "題汪水雲詩卷",
        "id": "e193d2f6-e44c-4699-990c-01c8fabb16fb"
    },
    {
        "author": "楊起莘",
        "paragraphs": [
            "千年古石號金雞，化雨霏霏長羽儀。",
            "不把稻粱爲食啄，且將天地作籠棲。",
            "祥雲架上非孤立，入曉聲中豈亂啼。",
            "過客莫同凡鳥看，等閒飛到鳳凰池。"
        ],
        "title": "金雞石",
        "id": "43a0e558-51cc-490d-b856-9fa7457fb9f0"
    },
    {
        "author": "孫應鳳",
        "paragraphs": [
            "百仞崖邊有此橋，地平路穩玉驄驕。",
            "惠而知政今如此，拈起橋名問國僑。"
        ],
        "title": "惠政橋",
        "id": "ce48bb4b-1043-4477-a23d-840c711aa3b2"
    },
    {
        "author": "孫應鳳",
        "paragraphs": [
            "橋前巧匠剪春羅，橋上亭亭景物和。",
            "明夜元宵一團玉，連波還解似金波。"
        ],
        "title": "雙桂橋",
        "id": "088f5e08-159c-4d97-815e-2a14e91eb0c1"
    },
    {
        "author": "孫應鳳",
        "paragraphs": [
            "夕照斜陽柳外鴉，杏園衰謝野人家。",
            "欲尋春色無尋處，盡在橋邊野草花。"
        ],
        "title": "奬溪橋",
        "id": "ecd14e0f-c57e-4439-836e-d076bd5abc86"
    },
    {
        "author": "孫應鳳",
        "paragraphs": [
            "月出山越高，雲行月益忙。",
            "樹影遍空白，疎星避月光。",
            "總非往者見，不從意內量。",
            "聰明此一進，境界因久忘。",
            "深坐庭露淹，山僧促迴廊。",
            "鼓鐘奏天樂，經行重山堂。",
            "暮楫動朝梵，初日升屋梁。",
            "佛心光見日，林暉洞八方。",
            "細雨霏日中，飛煙青逐黄。",
            "出門遶山逕，兩道夾修篁。",
            "茗根千百个，却於山隈藏。",
            "徑深見奇巘，云與戴雲望。",
            "因之曳竹杖，集伴凌高岡。",
            "他年記此際，風花带天香。"
        ],
        "title": "虎巖紀遊",
        "id": "df5a5cb5-2f85-4330-9dee-efc13adc98a4"
    },
    {
        "author": "孫應鳳",
        "paragraphs": [
            "憶昨慈恩登絕頂，今朝眼界更分明。",
            "飛簷高瀉銀河水，隔岸遥傳寶鐸聲。",
            "翥鳳呈輝看欲下，潯龍露角望尤勍。",
            "凌風好向蓬萊去，一片香雲繞足生。"
        ],
        "title": "西塔",
        "id": "5b6bcade-5e73-4270-9c6e-8c8f16d58541"
    },
    {
        "author": "孫應鳳",
        "paragraphs": [
            "枕畔鍧然寶藏鐘，聲從何處入高墉。",
            "蜀顱衰臂今如許，喚起穹廬一卧龍。"
        ],
        "title": "寶藏寺洪鐘",
        "id": "66afb5e1-7d6d-4efb-976e-9981b6417824"
    },
    {
        "author": "趙瑞",
        "paragraphs": [
            "劉公到處留遺跡，奇絕惟茲獨擅名。",
            "禪石無塵床穩卧，神丹有驗井還清。",
            "岡巒四合如環繞，石笋孤高類削成。",
            "瑶草常春鶴不駐，松風猶似步虛聲。"
        ],
        "title": "玉虛宮隠真堂",
        "id": "e710af38-9798-4f06-80a0-75623b9f9f1a"
    },
    {
        "author": "趙瑞",
        "paragraphs": [
            "一到黄龍萬慮灰，豪吟勝賞喜追陪。",
            "幽蘭獨秀花香襲，宿雨初收霧氣開。",
            "湛湛冰池藏世界，悠悠梵唄隔塵埃。",
            "清風明月無人管，付與縱橫石上苔。"
        ],
        "title": "游黄龍寺",
        "id": "6b9ef88a-e0a3-413f-9f5f-131c0ade03eb"
    },
    {
        "author": "汪立信",
        "paragraphs": [
            "三十年前一秀才，而今面目現如來。",
            "元知三教本無異，走入千山喚不回。",
            "僧衲西風囊有錦，禪心明月鏡無臺。",
            "我聞空谷脊梁硬，多得名流青眼開。"
        ],
        "title": "贈儒僧空谷二首  其一",
        "id": "8b604d35-1843-43ee-96f4-504d5447a1f2"
    },
    {
        "author": "汪立信",
        "paragraphs": [
            "當今天子尊儒宿，何事幽人在空谷。",
            "子衿不復戀黌宮，禪衲惟其老巖屋。",
            "菜根脫粟供其飱，野鶴孤猿爲之侶。",
            "衣冠當代多英賢，羽翮皆欲摩蒼天。",
            "名韁利鎖祗自役，蕭散何似林中仙。",
            "榘山詩卷仁齋書，知音僂指皆名儒。",
            "千峰頂上牢立脚，清風端可廉頑夫。"
        ],
        "title": "贈儒僧空谷二首  其二",
        "id": "4ad608a6-075e-4fc5-a829-80dbad15590d"
    },
    {
        "author": "汪立信",
        "paragraphs": [
            "勝地尚存龍虎氣，荒臺已失鳳凰蹤。",
            "六朝文物山川古，霸氣終歸指顧中。"
        ],
        "title": "金陵懷古",
        "id": "2c523926-9b3d-4634-997f-2ebded71936c"
    },
    {
        "author": "石祖文",
        "paragraphs": [
            "樓閣崢嶸古壘門，日隨潮汐謹晨昏。",
            "奠川禹績勤溝洫，學海雄詞識本源。",
            "演迆衆流唯北拱，委蛇萬折肯西奔。",
            "時人有問朝宗義，落筆詩成不待言。"
        ],
        "title": "朝宗門",
        "id": "6d50f365-4d35-4584-87bd-5a7d68d53082"
    },
    {
        "author": "石祖文",
        "paragraphs": [
            "夫子南遊不到吳，殷勤題識寄嗟吁。",
            "干戈擾擾憐諸夏，季子流風過耳無。"
        ],
        "title": "季子廟",
        "id": "6789cd2c-af89-41d3-b28f-46525f3079cc"
    },
    {
        "author": "石祖文",
        "paragraphs": [
            "遠邇朝宗勢拱辰，名高豈特爲春申。",
            "孤峰堆阜無多地，一水仙凡隔幾塵。",
            "簪履三千誰念楚，山河百二漫誇秦。",
            "雲烟勝概無今古，俯仰休悲迹已陳。"
        ],
        "title": "君山",
        "id": "3abb2f9f-9c20-431b-8377-40d64476ac25"
    },
    {
        "author": "陳旼",
        "paragraphs": [
            "翼然溪滸一亭新，瀲灧波光巧樣春。",
            "一舸月明魚射宿，數帆風飽客知津。",
            "沙侵鶩磧猶含潤，花點魚叉不受塵。",
            "莫聽陽關始拚醉，好將酩酊付芳辰。"
        ],
        "title": "春波亭",
        "id": "1fcc2a09-0d0b-49be-9a87-73b5d1027527"
    },
    {
        "author": "謝逵",
        "paragraphs": [
            "尋幽天氣得晴酣，小小籃輿勝繡鞍。",
            "洞以乳名雲液湧，泉紆石出水晶寒。",
            "山容染翠開油幕，竹韻鳴竽立玉竿。",
            "孰謂地靈鍾秀異，美哉風物見興安。"
        ],
        "title": "淳祐甲辰三月中澣奉詔經略同客張景東馮雲從男公闡公閶游乳洞紀事",
        "id": "e918acbf-faf9-4c59-aa85-0a0cc20fc3bb"
    },
    {
        "author": "聞人宇",
        "paragraphs": [
            "郡邑相望路半停，屹然香剎聳林坰。",
            "罷參釋子忘情久，應供胡僧入夢靈。",
            "東去無情波繚繞，西來有意柏葱青。",
            "定知俗駕經過少，月上松扉不用扃。"
        ],
        "title": "海鹽鹿苑寺",
        "id": "4cf8e6ff-aa13-4447-8434-5840e9c22f6d"
    },
    {
        "author": "袁鎮",
        "paragraphs": [
            "誰道靈仙擘不開，天然瓊室與瑶臺。",
            "涪翁句重曾相識，料想烟霞許我來。"
        ],
        "title": "遊澹巖偶得二絕  其一",
        "id": "8b637b74-2914-4bca-95a1-29f992d62521"
    },
    {
        "author": "袁鎮",
        "paragraphs": [
            "石門定與玉京連，曾著方壺不老仙。",
            "猶有當年丹竈在，空岩寂寂鎖寒烟。"
        ],
        "title": "遊澹巖偶得二絕  其二",
        "id": "25fdacfe-3699-4314-8d17-463219be4217"
    },
    {
        "author": "趙希逢",
        "paragraphs": [
            "路入清溪一带橋，滿汀紅紫半零凋。",
            "數峰髧鬌山堆髻，百態妖嬈柳颭腰。",
            "聯轡踏花嘶寶馬，當壚換酒解金貂。",
            "堂堂無計留春住，望斷天涯去路迢。"
        ],
        "title": "春暮",
        "id": "597904d8-65b4-4cc4-91eb-c6baba7b404a"
    },
    {
        "author": "趙希逢",
        "paragraphs": [
            "綠暗紅稀四月天，榆錢鋪徑撒青氈。",
            "雨肥渴動羹梅興，風暖香傳餠麥鮮。",
            "解慍更無琴可續，納凉徒有句堪聯。",
            "看看河朔相追逐，避暑忘形到酒邊。"
        ],
        "title": "初夏",
        "id": "6d8ad766-615c-464c-8c3e-6394bb7834e3"
    },
    {
        "author": "趙希逢",
        "paragraphs": [
            "千林摇落竅號風，怒激秋濤氣勢雄。",
            "遠水兼天拖練白，曉風委地染丹紅。"
        ],
        "title": "秋",
        "id": "2064af71-c418-4f8d-a05e-661c0c030355"
    },
    {
        "author": "趙希逢",
        "paragraphs": [
            "倦客逢萸節，生涯寄葉舟。",
            "窮途危不顧，飛棹去難留。",
            "舊菊重陽日，寒蘆兩岸秋。",
            "多情惟破帽，猶戀老人頭。"
        ],
        "title": "九日舟中",
        "id": "4904e15e-5e25-4319-a757-a26bc5aa6d52"
    },
    {
        "author": "趙希逢",
        "paragraphs": [
            "强學劉叉賦雪車，更陪河朔飲流霞。",
            "漱泉枕石閑終日，滿口水晶寒嚼瓜。"
        ],
        "title": "暑",
        "id": "2af953e4-6683-486e-bd9c-21e6806edcb3"
    },
    {
        "author": "趙希逢",
        "paragraphs": [
            "急風吹不散，膚寸起雲層。",
            "覆手檐如瀉，寒心霤莫承。",
            "雷轟天上鼓，電掣眼前燈。",
            "掩卷興深省，書聲息口滕。"
        ],
        "title": "書堂遇雨",
        "id": "71293faa-467b-4af4-bd1e-09f16f7cdc2b"
    },
    {
        "author": "趙希逢",
        "paragraphs": [
            "雲雪商量未了天，模糊遠近色相兼。",
            "白呵凍手拈詩筆，青向誰家認酒帘。",
            "散亂飛花刀旋剪，須臾平地尺誰添。",
            "也知表沴並呈瑞，深淺階前自可占。"
        ],
        "title": "雪",
        "id": "af962634-a9c8-483f-9833-5b0d89738d32"
    },
    {
        "author": "趙希逢",
        "paragraphs": [
            "一带江流接太虛，危樓特地幻荒蕪。",
            "移來瀛丈三山勝，畫出瀟湘八景圖。",
            "何處歸帆隨倦鳥，滿汀落日照晴鳬。",
            "須臾得月添佳致，萬頃寒冰浸玉壺。"
        ],
        "title": "江樓",
        "id": "e6481d51-fc68-48fd-aac7-03aede7a8068"
    },
    {
        "author": "趙希逢",
        "paragraphs": [
            "鶑聲日沸笙歌奏，富貴春光別一家。",
            "惟有不如歸去好，夜深和月在梨花。"
        ],
        "title": "子規",
        "id": "c1b1dbab-3f95-47e4-b4e2-e7caa83d0ab1"
    },
    {
        "author": "趙希逢",
        "paragraphs": [
            "□□□常裕，看書日易消。",
            "乾坤同廣大，風雨任飄摇。",
            "坐□□穿榻，安然免折腰。",
            "奴顔羞俗輩，華屋插雲遥。"
        ],
        "title": "和容膝",
        "id": "51514b09-7aa8-47b2-8503-89fb7e17451d"
    },
    {
        "author": "趙希逢",
        "paragraphs": [
            "休言抱道更懷才，大叫天門雲欲排。",
            "獨自一冠猶屢變，事幾何以禦方來。"
        ],
        "title": "和頭巾",
        "id": "d15b3d98-3f4b-4213-94da-72b96b4debc3"
    },
    {
        "author": "趙希逢",
        "paragraphs": [
            "擬回暖律到寒襟，落價休論直幾緡。",
            "已喚楮生同一榻，肯容小女動纖塵。",
            "窗橫梅影眠和月，路入梨雲夢著人。",
            "欲效負暄獻天子，暖烘烘地一籠春。"
        ],
        "title": "和紙帳",
        "id": "b61ade1d-d6f6-45e7-98ac-42adb2227ce2"
    },
    {
        "author": "趙希逢",
        "paragraphs": [
            "楮縑瀉出穀紋花，全幅如拋織女梭。",
            "春向臘前回孟季，寒催暑往任羲娥。",
            "洛中曾記紙增價，枕上想無詩作魔。",
            "任待凍雲天欲雪，蒙頭不信得知麽。"
        ],
        "title": "和紙衾",
        "id": "0c894dae-0502-461b-b2dc-d11e40369ea4"
    },
    {
        "author": "趙希逢",
        "paragraphs": [
            "楮衾重蓋得春多，貴習都忘紈與羅。",
            "一枕雷聲齁鼻息，想應夢不到嬌娥。"
        ],
        "title": "和早春楮衾",
        "id": "829fe201-def4-4a2f-b0e9-ac0581750fe1"
    },
    {
        "author": "趙希逢",
        "paragraphs": [
            "門外數聲風動竹，知是客來憇輿輻。",
            "嫣然一笑爲誰開，眼前喜見人如玉。",
            "奚奴側背□錦囊，共看嬌容理蟹筐。",
            "可堪清曉正凝霜，冰筯入手生寒芒。",
            "襪塵微動繅車索，三尺龍孫橫左握。",
            "初方一縷漸如綸，衮衮不斷巧綿絡。",
            "沿淮土曠人更稀，未冬寒風已透幃。",
            "閑田不種木棉樹，卒歲可憐無褐衣。",
            "嶺南彌望無處著，堪與梨雲同寞寞。",
            "收來比屋機杼鳴，誰復號寒嘆落魄。"
        ],
        "title": "和鄰女搔綿吟",
        "id": "01e36301-ed73-4147-ae12-a5cde7697da0"
    },
    {
        "author": "趙希逢",
        "paragraphs": [
            "安得鏡湖分一曲，寧可不受千鍾祿。",
            "百年三萬六千場，認取醉鄉去路熟。",
            "猖狂莫學少年時，身心早已偃鼓旗。",
            "速營糟丘防老境，無行不與酒相隨。",
            "忘形孰主又孰客，江上清風山間月。",
            "把杯對影又即吾，我與風月難一闕。",
            "興來更涉小小園，壺中勝賞真有天。",
            "酒池不怕深似海，探春日日掉𦨻舡。",
            "愁腸任待紛千縷，一醉不知手欲舞。",
            "轉悲成歡瞬息間，功用神聖捷如許。",
            "困來不管玉頹山，只恐朝酲欲析難。",
            "憑虛直向崑崙上，坐看驚濤飛去帆。"
        ],
        "title": "和酒歌",
        "id": "4f4bc94b-be0a-4c72-9c5f-6c5933bcec28"
    },
    {
        "author": "趙希逢",
        "paragraphs": [
            "憂辱都非言行招，孤忠自莫勝群囂。",
            "已甘逆旅長糊口，無復有言能副腰。",
            "一士豈無關國論，九重亦合採民謠。",
            "莫教流落江湖上，笑酌天漿獨舉瓢。"
        ],
        "title": "和謝仵判院惠米",
        "id": "a2ad6a3c-f70a-47c9-8ea6-d69421b26a57"
    },
    {
        "author": "趙希逢",
        "paragraphs": [
            "井田未壞軍民一，去古堪嗟此意衰。",
            "守望扶持無復有，一杯也自立藩籬。"
        ],
        "title": "和酒禁",
        "id": "484b5ab3-eb78-4793-a971-c8219c76fa79"
    },
    {
        "author": "趙希逢",
        "paragraphs": [
            "溫柔鄉裏喚春回，低唱樽前肉作臺。",
            "判取明朝都醉殺，解酲一笑有人開。"
        ],
        "title": "和酒醒",
        "id": "2e2996f3-6ea1-433e-b644-ff0b40bebb4e"
    },
    {
        "author": "趙希逢",
        "paragraphs": [
            "地靈分異産，人力果何功。",
            "護想森神物，餘應處下風。",
            "葉初緘嫩綠，色敢带昏紅。",
            "珍重春前雪，殷勤奉帝宮。"
        ],
        "title": "和拜茶",
        "id": "b12e119f-924a-4726-bd5c-11d7dbb91f74"
    },
    {
        "author": "趙希逢",
        "paragraphs": [
            "蹤跡江湖任所之，雄文到處寫明璣。",
            "詩書未得一兒用，豪傑空令衆譽歸。",
            "千里雲山飛不到，寸心日夜𢛼如饑。",
            "幾番清夢隨蝴蝶，一覺回來又已非。"
        ],
        "title": "和思故人  其一",
        "id": "9067bf8e-0d3d-4b3e-bbbb-b6375dd1fa1f"
    },
    {
        "author": "趙希逢",
        "paragraphs": [
            "握手論懷屢合并，自居謫籍玷時名。",
            "剡溪無路訪安道，北海何人知子卿。",
            "千里憑詩馳意馬，一樽頼酒破愁城。",
            "秋風若有南來鴈，未忘故人煩寄聲。"
        ],
        "title": "和思故人  其二",
        "id": "55399395-32e5-4ce8-ab2c-726f17df8c99"
    },
    {
        "author": "趙希逢",
        "paragraphs": [
            "行行吊影建溪南，舉眼何人共急難。",
            "同氣蜂飛緣蜜剖，群姦蚋聚爲醯酸。",
            "荆山那得枝長合，豆泣堪傷肉自剜。",
            "杜老固知懷弟妹，醉愁想更憶長安。"
        ],
        "title": "和憶弟妹",
        "id": "c86d8593-e4f5-4a0d-ad1f-ee7f23982281"
    },
    {
        "author": "趙希逢",
        "paragraphs": [
            "艱難險阻謾曾經，有惠終輸有福人。",
            "邈爾大鈞休致問，澹然方寸自能神。",
            "早知造物難僥倖，何似虛懷任屈伸。",
            "但看四時周復始，幾曾雪後不回春。"
        ],
        "title": "和不禱",
        "id": "aae8737a-ad24-4b23-836c-1638af45f6cd"
    },
    {
        "author": "趙希逢",
        "paragraphs": [
            "憑高座久漸生寒，遠水明樓夜正殘。",
            "月色照人人似月，倚欄一曲爲誰彈。"
        ],
        "title": "和青樓贈別",
        "id": "66673bb9-2807-4c9c-b88b-5221a6608d2b"
    },
    {
        "author": "趙希逢",
        "paragraphs": [
            "珊瑚文采爛銀鈎，挾策相期汗漫遊。",
            "世路商盤更周誥，旅亭楚尾望吳頭。",
            "新詩聊寫別來况，過鴈俄驚客裏秋。",
            "魂夢也知飛不到，夜長贏得數更籌。"
        ],
        "title": "和寄盧進士",
        "id": "5695f3b5-74f8-45b4-a66c-bc0b50dceb1e"
    },
    {
        "author": "趙希逢",
        "paragraphs": [
            "纏腰跨飛鶴，不須上揚州。",
            "直欲摶扶摇，相從汗漫遊。",
            "得意廣寒宮，闊步玉京樓。",
            "迤邐叫閶闔，借階獻前籌。",
            "騏驥千里志，縻首成淹留。",
            "少年燈火眼，眵昏歲幾周。",
            "漢庭賒策對，唐匭空書投。",
            "抗言不畏避，視死等嬉遊。",
            "想應初墮地，早已氣食牛。",
            "慨然大勇聞，肯以小怯羞。",
            "一第真分內，談笑期封侯。",
            "可惜剛比鐵，不能曲如鈎。",
            "轉喉成觸諱，身作治世囚。",
            "禍福若自取，行止非人由。",
            "飄零靡底定，蹤跡萍梗猶。",
            "雖然遇坎止，未始隨波流。",
            "相看得同志，有酒共解憂。",
            "議論發耿耿，正誼不利謀。",
            "仕路幾閲人，來往一置郵。",
            "直須早回首，誰能沉復浮。",
            "管見頗自是，君其首肯不。",
            "江上與山間，風月無人收。",
            "不妨爲管領，巾車更孤舟。",
            "但得免憂辱，外此復何求。"
        ],
        "title": "和寄大庚郭縣尉",
        "id": "6e192728-57da-4f42-a90f-a922e18f1b75"
    },
    {
        "author": "趙希逢",
        "paragraphs": [
            "望君如在碧雲間，逸駕飄飄不可攀。",
            "何日得陪雞犬去，仙泉好共飲丹蠻。"
        ],
        "title": "和寄仵判院八首  其一",
        "id": "006e75d0-3804-4668-b084-1212e0f43053"
    },
    {
        "author": "趙希逢",
        "paragraphs": [
            "便教老眼怎昏花，書債如何也不賒。",
            "更有一般春枕夢，合眸便到故人家。"
        ],
        "title": "和寄仵判院八首  其二",
        "id": "b250b165-f7ef-436d-95ee-0b07a742791a"
    },
    {
        "author": "趙希逢",
        "paragraphs": [
            "寶笈瓊函世不傳，感君重諾訂金千。",
            "相應未值南來鴈，謂戲前言斷不然。"
        ],
        "title": "和寄仵判院八首  其三",
        "id": "d44795ac-2c75-4581-94c0-7a5ddff55e0e"
    },
    {
        "author": "趙希逢",
        "paragraphs": [
            "古壁傷情憶舊題，連天芳草望空迷。",
            "沉吟此意向誰說，合盡碧雲日又西。"
        ],
        "title": "和寄仵判院八首  其四",
        "id": "0dbb1b3f-51e9-4300-bc47-e312c4460b08"
    },
    {
        "author": "趙希逢",
        "paragraphs": [
            "發於事業見於詞，君昔相期舍我誰。",
            "何事至今猶一旅，幾回無語發深思。"
        ],
        "title": "和寄仵判院八首  其五",
        "id": "2bc39d6a-24f7-4a85-90ef-4eaf6269d350"
    },
    {
        "author": "趙希逢",
        "paragraphs": [
            "琴樽疇昔記追隨，富貴休教貧賤離。",
            "一日相思時十二，無書獨可可無詩。"
        ],
        "title": "和寄仵判院八首  其六",
        "id": "ee13c2df-f403-4313-a4df-cc5d9e35256d"
    },
    {
        "author": "趙希逢",
        "paragraphs": [
            "好問君王覓鏡湖，含丹照白伴瀟疎。",
            "玄中得趣渾閑事，只恐故人難得書。"
        ],
        "title": "和寄仵判院八首  其七",
        "id": "94431808-1af0-41e9-a0b5-822de2f5ca2b"
    },
    {
        "author": "趙希逢",
        "paragraphs": [
            "囷躓真成失水螭，震雷驚起在何時。",
            "而今且向書窗下，夜對寒燈讀楚詞。"
        ],
        "title": "和寄仵判院八首  其八",
        "id": "fbcd3f1e-d0d5-45f9-8201-1df94b241a68"
    },
    {
        "author": "趙希逢",
        "paragraphs": [
            "早欲投閑林下坐，苦無度牒與袈裟。",
            "在家儻若謝靈運，薄酒須知也勝茶。"
        ],
        "title": "和寄宗上人",
        "id": "16d19fa6-aed5-40eb-a23e-e80e092a0dd8"
    },
    {
        "author": "趙希逢",
        "paragraphs": [
            "奔馳造物實爲之，何日連鑣共賦歸。",
            "有夢憑誰爲遞到，舉頭恨肉不能飛。",
            "公門胡靳栽桃李，治世誰甘采蕨薇。",
            "忍死初心終不負，願驅風鶴捷淮淝。"
        ],
        "title": "和寄王清之",
        "id": "f4777b33-6778-4921-bc79-30f9cff5dee7"
    },
    {
        "author": "趙希逢",
        "paragraphs": [
            "開禧一失晚方收，在位諸公似拙謀。",
            "逞志真成窮鴨綠，憫寒誰識遣貂裘。",
            "王恢首事徒開釁，廣利邀功要覓侯。",
            "多少英雄窗下坐，沉吟無語暗搔頭。"
        ],
        "title": "和寄陳士元",
        "id": "c92d1270-1e62-4376-a759-3d9cb70b2f6c"
    },
    {
        "author": "趙希逢",
        "paragraphs": [
            "揀芽雀舌乍辭枝，小杓分江欲試時。",
            "孤悶不知消幾椀，睡魔立使豎降旗。",
            "何人紫色分金餠，入口清泉生玉池。",
            "搜攪胸中書傳起，誰能捫腹不吟詩。"
        ],
        "title": "和寄范茂卿",
        "id": "e9462994-f72c-49e1-9243-bc881bf31ac6"
    },
    {
        "author": "趙希逢",
        "paragraphs": [
            "早欲排雲扣帝閽，可憐駒隙過青春。",
            "文章未必劣班馬，人物直疑分廣閩。",
            "夜對短檠空抱恨，日愁破甑暗生塵。",
            "山間江上風和月，令眼傍觀却笑人。"
        ],
        "title": "和寄兩庠同舍",
        "id": "47b0cb95-c512-4f1c-8ca3-c1ac7fde864a"
    },
    {
        "author": "趙希逢",
        "paragraphs": [
            "間關踏盡幾重崗，去國悠悠路更長。",
            "別後三秋驚歲月，瀟然一旅慣風霜。",
            "屬厭茶味能消悶，搜攪書腸覺有香。",
            "過鴈懷人空矯首，草書未暇事應忙。"
        ],
        "title": "和寄江子崗",
        "id": "002cf70e-90b1-41fc-8de0-535785aa49c0"
    },
    {
        "author": "趙希逢",
        "paragraphs": [
            "又逢南浦草生春，獨詠江東日暮雲。",
            "樽俎從容成感舊，鼎茵安否莫知君。",
            "寸心終夕馳千里，一見他時勝百聞。",
            "欲到小峰身不羽，此情脈脈倩詩云。"
        ],
        "title": "和寄王士貴",
        "id": "175679fc-2272-40f5-823c-c18dcd4d0c15"
    },
    {
        "author": "趙希逢",
        "paragraphs": [
            "書詐誰知誣子孟，奏陳直欲動山濤。",
            "下機終不疑曾子，二主其明真察毫。"
        ],
        "title": "和寄王五四將仕  其一",
        "id": "24697fd4-d37a-4e3c-b1f0-ddee00492925"
    },
    {
        "author": "趙希逢",
        "paragraphs": [
            "帝業未成三尺劍，老人先授一編書。",
            "遭時若與留侯異，簑笠江湖亦可漁。"
        ],
        "title": "和寄王五四將仕  其二",
        "id": "3c8cc762-cbad-4b2d-9288-87121482c5a3"
    },
    {
        "author": "趙希逢",
        "paragraphs": [
            "讀史感忠義，掩卷暗奪魄。",
            "痛哭治安書，骨梗賢良策。",
            "表表漢唐間，相望繼履舄。",
            "古今立人朝，委質幾千百。",
            "誰能抗切直，反或事便僻。",
            "居然習成風，未易一二責。",
            "間氣萃賈劉，言可行蠻貊。",
            "首足歎倒懸，夷夏正疆埸。",
            "建侯選左右，一一爲區畫。",
            "耻欲洗元和，長鳴奮羽翮。",
            "懼稔蕭牆禍，抗論不容釋。",
            "迨今忠讜言，日星輝簡冊。",
            "不間加奬納，方且被放謫。",
            "身或死異土，霧雨暗孤驛。",
            "時君聽未洪，天公眼亦白。",
            "三歎動耿耿，一笑空啞啞。",
            "慷慨士豈無，君門九重隔。",
            "自惟幼所學，早已聲猷藉。",
            "幾載事辛勤，半生困行役。",
            "楊朱正泣歧，宣室未前席。",
            "抑鬰嘆不平，擬吊湘水碧。",
            "堪嘆失東隅，誰能走南陌。",
            "只恐搜遺賢，詔且下旦夕。",
            "看看辭霧隠，廩廩升雲圛。",
            "摶風九萬里，參天二千尺。",
            "不容豹管窺，豈復魚肆索。",
            "熟道試驅馳，初心粗慰懌。",
            "爲國知自效，於己未敢益。",
            "夷險隨所遭，難易本何擇。",
            "期使犬戎清，願放魴尾赤。",
            "君父戴天仇，生死兩不易。",
            "收還舊物歸，豈學孤注擲。",
            "壽域開遠邇，陽春布德澤。",
            "却當訪赤松，不必效許伯。",
            "扁舟五湖間，回首謝戔帛。",
            "明哲保此身，時論免扞格。",
            "江上與山間，風月幾萬石。",
            "管領得自由，超然傲今昔。",
            "榮達付無心，俯仰任陳迹。",
            "作詩寄此懷，想非暗投璧。"
        ],
        "title": "和寄敬甫葉兄",
        "id": "e9ed9683-034a-4391-bf95-bfcb361e0002"
    },
    {
        "author": "趙希逢",
        "paragraphs": [
            "德裕南征基奉冊，淮陰晚節北登壇。",
            "何如流落長沙後，猶自拳拳策治安。"
        ],
        "title": "和寄趙及父",
        "id": "16a30284-3810-4032-9f2d-987f50b5e31d"
    },
    {
        "author": "趙希逢",
        "paragraphs": [
            "南溟未擊水三千，涸轍心難一息安。",
            "擬向伊吾馳馬武，併於易水吊燕丹。",
            "拳拳空自鼓齊瑟，落落真成適越冠。",
            "半世辛勤成底事，星星鬢髮漸成皤。"
        ],
        "title": "和寄小王徐子晉",
        "id": "dd46d1b3-eab1-445d-9f7f-5b02717c8ef4"
    },
    {
        "author": "趙希逢",
        "paragraphs": [
            "才智當於緩急觀，孤忠豈願效逢干。",
            "幾多長技當施錯，千萬和謀莫主韓。",
            "便好多方收俊傑，忍教左衽溷衣冠。",
            "直須掃穴犁庭後，放馬山陽脚始酸。"
        ],
        "title": "和寄王謂夫",
        "id": "e23fd14b-b9ed-4a89-acf8-b04072422a60"
    },
    {
        "author": "趙希逢",
        "paragraphs": [
            "緣空寶鏡一輪新，何處纖雲更敢侵。",
            "四望孤城連遠塞，幾聲哀杵間寒砧。",
            "月明飛鵲無依地，夜靜征鴻有過音。",
            "報國寸心空耿耿，可憐鬢髮已侵尋。"
        ],
        "title": "和寄劉浩然",
        "id": "36cfc613-05ae-49cd-bb04-1f9e3f3df966"
    },
    {
        "author": "趙希逢",
        "paragraphs": [
            "摶砂聚散易西東，覽鏡顔非舊日紅。",
            "千里鴈郵成杳杳，百年駒隙去匆匆。",
            "暮雲杜憶謫仙子，夜雪王思安道公。",
            "蠶室史遷非有罪，從來文士例多窮。"
        ],
        "title": "和寄苕溪故人",
        "id": "6f521900-263b-4b55-8a86-c308a375a2cb"
    },
    {
        "author": "趙希逢",
        "paragraphs": [
            "寥寥千古一西山，望著令人脚便酸。",
            "充腹野薇當日事，照人清節至今寒。",
            "未聞治世饑而死，留與凌烟畫出看。",
            "厚衛生經非浪語，欲安家國在身安。"
        ],
        "title": "和寄西山  其一",
        "id": "2e64a76b-0b8a-499b-b2d8-74803881e831"
    },
    {
        "author": "趙希逢",
        "paragraphs": [
            "殘胡妄欲肆穿窬，憤激英雄起草廬。",
            "廣也數奇窮亦命，括之一敗罪非書。",
            "夢魂北闕常傾霍，餓死西山未分蔬。",
            "奮志鷹揚正吾事，誰能閑立作舂鋤。"
        ],
        "title": "和寄西山  其二",
        "id": "50581380-140f-4cff-89e8-9a600eb5449b"
    },
    {
        "author": "趙希逢",
        "paragraphs": [
            "學行何必過邯鄲，匍匐歸來指謾彈。",
            "萬事不如安分好，人心何事險於灘。"
        ],
        "title": "和寄趙德夫",
        "id": "9cc4a7a7-9311-40b6-8595-a606422e0b99"
    },
    {
        "author": "趙希逢",
        "paragraphs": [
            "少年奮筆若揮戈，兵甲胸中數萬羅。",
            "一片忠肝明貫日，十分辯口勢懸河。",
            "肯同郭璞遞投策，莫學楚輿狂作歌。",
            "四海蒼生望霖雨，看看離畢致滂沱。"
        ],
        "title": "和憂世寄清溪友人",
        "id": "a57e99df-967a-4e51-87fb-6b8224cfbc5d"
    },
    {
        "author": "趙希逢",
        "paragraphs": [
            "肯將生意待春回，尺寸靈根破雪栽。",
            "愛護成陰十年後，漫山彷彿魯祖來。"
        ],
        "title": "和巧松  其一",
        "id": "a55755f0-8db9-4201-9640-c8892e40cfb3"
    },
    {
        "author": "趙希逢",
        "paragraphs": [
            "何人厦屋詫渠渠，路入松關陰滿衢。",
            "都把萬間庇寒士，又分餘蔭憇征夫。"
        ],
        "title": "和巧松  其二",
        "id": "e59acf47-f8df-4301-bef4-5139d6cee809"
    },
    {
        "author": "趙希逢",
        "paragraphs": [
            "秦人無故起阿房，赤立千林赭衆岡。",
            "更覓長生遊海上，不將松實作津梁。"
        ],
        "title": "和巧松  其三",
        "id": "cef309ad-8896-4a6f-acb2-e7cbc32d73a2"
    },
    {
        "author": "趙希逢",
        "paragraphs": [
            "枝頭的皪耀珠光，蝶使蜂媒未許忙。",
            "識賞何人曾眼白，形容無語可雌黄。",
            "溪橋月下疎橫影，玉壟風前暗度香。",
            "今古騷人吟不盡，奚奴空背錦爲囊。"
        ],
        "title": "和楊花  其一",
        "id": "492c2eda-4ea0-4615-926b-db0a03dd2709"
    },
    {
        "author": "趙希逢",
        "paragraphs": [
            "稟受天香兼國色，一枝漏却春信息。",
            "斷橋寂莫黄昏時，何人前村雪裏歸。",
            "五出六出誇兩樣，只將一眼爲識賞。",
            "相看如昨不世情，超然風度不與京。",
            "有時冷浸月華白，不學壽陽點宮額。",
            "四時留得伴眼前，不妨長作隴頭客。"
        ],
        "title": "和楊花  其二",
        "id": "60b4b39e-1ed8-4abe-8b2f-4b8fc095ec17"
    },
    {
        "author": "趙希逢",
        "paragraphs": [
            "一抹殘紅散綺霞，因風吹恨落誰家。",
            "那堪移向瑶池種，留得千年看實花。"
        ],
        "title": "和桃花  其一",
        "id": "a2c907af-d758-4e52-9c99-63a4b715a6ae"
    },
    {
        "author": "趙希逢",
        "paragraphs": [
            "萬鍾莫動孟軻喜，簞食難生顔子愁。",
            "醴酒當年如□□，□□□□□□□。"
        ],
        "title": "和桃花  其二",
        "id": "8e92e6c1-1b94-4a8d-a196-bd7f3d6f5f58"
    },
    {
        "author": "趙希逢",
        "paragraphs": [
            "紅雨隨風散落霞，行人幾誤武陵家。",
            "牧童若向青帘見，應認枝頭作杏花。"
        ],
        "title": "和桃花  其三",
        "id": "fe5c1b86-715e-4c55-85f5-bda940152a09"
    },
    {
        "author": "趙希逢",
        "paragraphs": [
            "小池清曉試芒鞋，水國真仙簇仗來。",
            "微動襪塵移穩步，半酣卯酒暈嬌腮。",
            "千重倚蓋隨風漾，一笑傾城特地開。",
            "口不能言猶可詠，那堪解語肯心灰。"
        ],
        "title": "和藕花",
        "id": "6cde1f39-d86e-41cb-adcc-6db8e1159d6d"
    },
    {
        "author": "趙希逢",
        "paragraphs": [
            "四時那得如秋清，夜靜無人琴有聲。",
            "月華如水不動塵，無端耳畔寒蛩鳴。"
        ],
        "title": "和琴",
        "id": "c06227a0-aff8-41cf-b1c3-892dfc796c14"
    },
    {
        "author": "趙希逢",
        "paragraphs": [
            "長鳴誰敢扼吾咽，掉臂天門不受牽。",
            "豈是轉喉能觸諱，自緣賊柳欲爲圈。",
            "幾回怒起橫長劍，何日歸來老數椽。",
            "林下也休驚曲木，一般安分賽當錢。"
        ],
        "title": "和套筒",
        "id": "a045d3ba-a8d0-4f8a-ac3e-9babdaff8726"
    },
    {
        "author": "趙希逢",
        "paragraphs": [
            "木牛新意出南陽，萬里飛芻不絕糧。",
            "故智莫能遵此日，却將獨輻獻岩廊。"
        ],
        "title": "和車制",
        "id": "888bc3e1-e55d-40f4-bbda-8352e15f70fa"
    },
    {
        "author": "趙希逢",
        "paragraphs": [
            "遣懷無日不持盃，何事愁腸未肯開。",
            "堪嘆人生真似夢，黄粱不夢又蒿萊。"
        ],
        "title": "和午枕  其一",
        "id": "a8ef38e9-7e4a-4521-a0ef-cf9c821913ee"
    },
    {
        "author": "趙希逢",
        "paragraphs": [
            "春酲未析眼慵開，困卧藤床隠腹雷。",
            "陪笑不容掀幌問，一雞啼午自驚回。"
        ],
        "title": "和午枕  其二",
        "id": "3eae3d36-5fd3-4d04-a6a3-cf8401471081"
    },
    {
        "author": "趙希逢",
        "paragraphs": [
            "倦客逢萸節，生涯寄葉舟。",
            "窮途危不顧，飛棹去難留。",
            "舊菊重陽日，寒蘆兩岸秋。",
            "多情惟破帽，猶恐老人頭。"
        ],
        "title": "和浦城買舟  其一",
        "id": "aa6a8e55-7359-4620-af69-26f9ad040017"
    },
    {
        "author": "趙希逢",
        "paragraphs": [
            "丈夫儻知命，身肯委虛舟。",
            "不爲君親重，徙知道路憂。",
            "危機甘失脚，苦海莫回頭。",
            "接跡巖牆下，滔滔皆若流。"
        ],
        "title": "和浦城買舟  其二",
        "id": "55b17b9e-9beb-4b37-8a12-ff657646f0ae"
    },
    {
        "author": "趙希逢",
        "paragraphs": [
            "寂寞黄昏古渡頭，凄然秋思滿汀洲。",
            "卧薪要復中原地，載荻先燒强虜舟。",
            "席勝長驅如朽拉，老師何苦更迍留。",
            "義旗直指兵無血，剩活千人世世侯。"
        ],
        "title": "和武興解舟",
        "id": "a1bc8beb-d850-4c1b-ac1c-39d05b7ee212"
    },
    {
        "author": "趙希逢",
        "paragraphs": [
            "滄茫萬頃不計闊，仙槎曾泛天宮闕。",
            "至今風浪卷長空，破浪飛帆何處發。",
            "落鷹飛兔注急湍，千丈皚皚湧雪山。",
            "相忘鷗鷺慣舟楫，蕩漾隨流下小灘。",
            "晚來兩兩帆相續，牙檣拄定孤輪玉。",
            "寒冰冷浸一江秋，分明寫出瀟湘軸。"
        ],
        "title": "和江上雙舟催發",
        "id": "416f21cc-e11f-4f58-9c2e-fd3591fd1e50"
    },
    {
        "author": "趙希逢",
        "paragraphs": [
            "夢回客枕覺衾寒，展轉憂思不一端。",
            "嗚咽數聲傳曉角，便教鐵石也心酸。"
        ],
        "title": "和枕上吟",
        "id": "feb309c7-9df9-4ca2-a428-c1c82f05009b"
    },
    {
        "author": "趙希逢",
        "paragraphs": [
            "滄波萬頃涵秋綠，麯和泰山釀醽醁。",
            "相逢一醉誰能辭，紛紛麈談霏屑玉。",
            "主人名閣意寓言，不飲俗客只飲仙。",
            "眼前具足吞雲夢，氣象豁達無頗偏。",
            "一時價高洛陽紙，迭唱更酬萃朱紫。",
            "好風吹月入酒巵，志氣飄逸神爽飛。",
            "悠然清興正未艾，晨光峰頭忽熹微。"
        ],
        "tags": [
            "泰山"
        ],
        "title": "和飲仙閣",
        "id": "bfa70963-635d-477b-a226-07b7b601a8f1"
    },
    {
        "author": "趙希逢",
        "paragraphs": [
            "風流醖藉絕絢都，鍊得身形似鶴癯。",
            "要爲閻閭伸鬰抑，促教松菊就荒蕪。",
            "貪殘安得市中虎，恩愛由遺屋上烏。",
            "不識在朝共爾位，用心皆似若人無。"
        ],
        "title": "和倪尚書生祠",
        "id": "8e3100e8-b6e9-4749-9427-7d71d1ff1fdd"
    },
    {
        "author": "趙希逢",
        "paragraphs": [
            "無端治世苦幽囚，千古空貽善類羞。",
            "格是愛君身敢恤，勢須苦口疾方瘳。",
            "明祠儻鑒長非罪，異日焉知廣不侯。",
            "一片忠肝明白甚，可憐無計徹凝旒。"
        ],
        "title": "和感應王祠",
        "id": "6b5e4980-1a31-4e28-b30a-23ea530b45a2"
    },
    {
        "author": "趙希逢",
        "paragraphs": [
            "瞬息鱗鱗萬瓦空，伊誰叱馭半空中。",
            "鬰攸飲氣收殘焰，群祀甘心處下風。",
            "坤轉乾旋神有□，離居坎上水無功。",
            "乞靈何日趨祠下，借助青霄作鳳沖。"
        ],
        "title": "和題富沙廟",
        "id": "b6410079-74bd-4a27-af54-60dcd502457d"
    },
    {
        "author": "趙希逢",
        "paragraphs": [
            "落霞晴雲淡白黎，何人清夢遶山谿。",
            "邯鄲枕上占炊黍，審雨堂中慰望霓。",
            "血食不隨今古變，洪休直與國家齊。",
            "乞靈僕僕紛行客，得意都忘筌與蹄。"
        ],
        "title": "和題澤民廟",
        "id": "6b96ae1b-6361-47d8-aed4-00ef20a58df7"
    },
    {
        "author": "趙希逢",
        "paragraphs": [
            "也知銅玉寧無璞，自是蒙金合以沙。",
            "俛首何辜聯盜械，脫身無路覓仙槎。",
            "懷珍空自經三獻，受用何嘗得五車。",
            "事業萬分渾杳一，可憐早已髮生華。"
        ],
        "title": "和禱富沙",
        "id": "faa42444-f27a-4638-a5e2-fe29c986254f"
    },
    {
        "author": "趙希逢",
        "paragraphs": [
            "平生李白幾詩歌，傳載存亡事不訛。",
            "捉月浪傳何所據，欲將遺恨比湘娥。"
        ],
        "title": "和采石",
        "id": "39b3084b-97aa-4fac-8702-286f56a00951"
    },
    {
        "author": "趙希逢",
        "paragraphs": [
            "落日看看宿暮鴉，譙樓畫角動梅花。",
            "今宵酒興知何處，隠隠歌聲不一家。"
        ],
        "title": "和新市雜詠  其一",
        "id": "8e884f6a-70de-4fc3-9c09-72842fa08363"
    },
    {
        "author": "趙希逢",
        "paragraphs": [
            "拚醉秦樓頭强扶，樽空還更問當罏。",
            "興闌夢覺明朝路，山色煙中半有無。"
        ],
        "title": "和新市雜詠  其二",
        "id": "2191089d-88f5-41ff-a893-0d9611042ac9"
    },
    {
        "author": "趙希逢",
        "paragraphs": [
            "醉來援筆壁飛鴉，他日還能罩碧紗。",
            "却喜樽前低笑道，長安何處沒閑花。"
        ],
        "title": "和新市雜詠  其三",
        "id": "48c5b29d-aca2-463e-a7e0-21cdf1612543"
    },
    {
        "author": "趙希逢",
        "paragraphs": [
            "杯行火急正相催，一醉難酬一笑開。",
            "夜靜酒闌清不奈，好風吹月入樽來。"
        ],
        "title": "和新市雜詠  其四",
        "id": "20879bc3-86a3-47fb-87d0-58d12e8bcc6d"
    },
    {
        "author": "趙希逢",
        "paragraphs": [
            "相逢逆旅若爲親，一掬鄉心滿面塵。",
            "忽聽瑶臺歌四起，頓令歡意可回嗔。"
        ],
        "title": "和新市雜詠  其五",
        "id": "f19cb50c-3d1a-43b8-b0ef-ad10e72cf617"
    },
    {
        "author": "趙希逢",
        "paragraphs": [
            "婥約精神解語花，娥娥不受點雲遮。",
            "相看醉後還能醒，驅遣睡魔那用茶。"
        ],
        "title": "和新市雜詠  其六",
        "id": "a3830b37-def0-40e6-8b7e-d237675a5066"
    },
    {
        "author": "趙希逢",
        "paragraphs": [
            "歌聲嬌带曉鶑啼，何處糟糠更有妻。",
            "脈脈寸心和酒悶，明朝還恐兩東西。"
        ],
        "title": "和新市雜詠  其七",
        "id": "f04bc204-6846-4e7b-9844-129d99218635"
    },
    {
        "author": "趙希逢",
        "paragraphs": [
            "新詩曾寄紫雲娘，異日相逢尚未忘。",
            "料想怱怱恨離別，愁腸萬縷繫垂楊。"
        ],
        "title": "和新市雜詠  其八",
        "id": "ca018f3d-dd4b-43ce-80c2-9459b9d4fb69"
    },
    {
        "author": "趙希逢",
        "paragraphs": [
            "離愁別恨滿滄洲，匹馬匆匆去莫留。",
            "山盡回頭人不見，齊雲何日貯高樓。"
        ],
        "title": "和新市雜詠  其九",
        "id": "05861bc2-543f-427f-b241-8be8abc8eccb"
    },
    {
        "author": "趙希逢",
        "paragraphs": [
            "絃管樓臺十萬家，暮雲落日映殘霞。",
            "可曾一夜不携酒，占斷四時長是花。"
        ],
        "title": "和新市雜詠  其一○",
        "id": "c85a625e-f44e-4cec-bc90-31dff5a00800"
    },
    {
        "author": "趙希逢",
        "paragraphs": [
            "飄飄興動酒家帘，身世都拚醉大千。",
            "愁逐夢魂回夜半，思隨詩句到天邊。",
            "再興炎祚諸公力，一線桐江萬古賢。",
            "何日洗心來伴此，不須別辦買山錢。"
        ],
        "title": "和三衢道中",
        "id": "d48fce9e-44a2-4499-b7a3-84db8c2864c8"
    },
    {
        "author": "趙希逢",
        "paragraphs": [
            "債甘償道路，脚慣踏江村。",
            "驀地心生愧，何人日掩門。",
            "安貧居陋巷，無事對清樽。",
            "我亦動思靜，此懷與誰論。"
        ],
        "title": "和壽昌道中",
        "id": "f8f965e5-e0df-421c-88cd-68c5dea2e9be"
    },
    {
        "author": "趙希逢",
        "paragraphs": [
            "至今修竹下，陳迹憶山陰。",
            "去去人如水，行行杖掛金。",
            "柳絲偏惹恨，禽語更關心。",
            "對景愁千斛，無言酒懶斟。"
        ],
        "title": "和當塗道中",
        "id": "a13e8d5b-6610-4396-b06c-afdc7a7dff02"
    },
    {
        "author": "趙希逢",
        "paragraphs": [
            "潮之距京數千里，長短郵亭幾屈指。",
            "脚踏富沙路恰分，山傍雲飛峰亂起。",
            "低頭萬里瞰長江，如羊很石爭跳梁。",
            "篙師駢首帽裹黄，舟行如飛電掣光。",
            "褰裳淺不比涉洧，舍安就危豈得計。",
            "何人鞭石壓濤驚，巨川不假舟楫濟。",
            "俶謀計直凡幾緡，千柱津梁談笑成。",
            "遂令深谷化平陸，飛翬直上凌空青。",
            "行盡吳頭并楚尾，多少風光經眼底。",
            "勝絕未有如此橋，虹光映水洞表裏。",
            "春來雨漲添洪波，波底森森劍戟羅。",
            "群魚撥剌慣砰磕，躍水欲作龍騰梭。",
            "未寒石捲浪花雪，清曉日浴金盤赤。",
            "更如鏖戰萬鼓鳴，俯觀顔容變行客。",
            "人間無限事不平，吞恨飲氣那能名。",
            "誰能似此翻長舌，日夜怒號如訴聲。"
        ],
        "tags": [
            "长江"
        ],
        "title": "和平政橋",
        "id": "f7493f0c-1750-4963-a7c0-2fbbe32f5c26"
    },
    {
        "author": "趙希逢",
        "paragraphs": [
            "路入縈紆半里村，憶達清興起山陰。",
            "對床喜有人如玉，寄遠何勞書抵金。",
            "萬壑凉風生騎氣，一天離恨更蛩吟。",
            "丈夫對景休兒女，慷慨相期一片心。"
        ],
        "title": "和題易村",
        "id": "5573db06-42d6-4e75-9918-dd16c72acfe8"
    },
    {
        "author": "趙希逢",
        "paragraphs": [
            "淵明從日涉，董子不窺園。",
            "行樂從吾好，安恬亦性根。",
            "我今勤抱甕，花發應開樽。",
            "安得恢餘地，群珍賸闡坤。"
        ],
        "title": "和小圃",
        "id": "e89718cf-daec-4421-942c-aae75284c2b8"
    },
    {
        "author": "趙希逢",
        "paragraphs": [
            "奇峰六六插寒江，作賦何人語悖常。",
            "譽木從旁猶見斥，楚王應有愧於唐。"
        ],
        "title": "和巫山",
        "id": "0b204a6e-1b01-40ff-989a-e23438485002"
    },
    {
        "author": "趙希逢",
        "paragraphs": [
            "七閩佳山水，秀氣鬰蒼蒼。",
            "鍾而爲人物，事業亦叵量。",
            "我生古瀛州，地匪中州醜。",
            "雖然得文公，木舌而金口。",
            "自惟稟受不堅申，安得玉骨秋水神。",
            "幾番分欲躬樵蘇，手足况有禹偏枯。",
            "禹猶盡力導河洛，功業何啻等山岳。",
            "予惟食粟類曹交，所至於人成落落。",
            "勿謂廣之東，安得萬人雄。",
            "地本不愛寶，賦予由來公。",
            "閩廣雖異地，人物差可擬。",
            "爾來擢倫魁，亦復有人耳。",
            "聲價壓天下，爭覩如星凰。",
            "泰山一毫芒，更有萬丈長。"
        ],
        "tags": [
            "泰山"
        ],
        "title": "和山水吟",
        "id": "d082362f-167e-4909-9fc5-6b5b155942ec"
    },
    {
        "author": "趙希逢",
        "paragraphs": [
            "解鞍飽有山林興，入耳都無市井聲。",
            "一榻蕭然誰是伴，琴樽相對太清生。"
        ],
        "title": "和寧川冷渡",
        "id": "67f7d1da-da34-420d-84a7-e373bd92e9bf"
    },
    {
        "author": "趙希逢",
        "paragraphs": [
            "奔騰勢力作弓䟫，夜半聲如萬鼓轟。",
            "因想千人揮筆陣，斫營怒氣更崢嶸。"
        ],
        "title": "和江濤",
        "id": "51bb5f39-2cef-4a79-aaf1-0a62d4d33ad7"
    },
    {
        "author": "趙希逢",
        "paragraphs": [
            "涵虛一境絕人煙，掛星貫月棲羽仙。",
            "移來海上三島地，喚作人間幾洞天。",
            "追遊有客驂鸞鳳，滿座清光延兔蟾。",
            "舉頭耿耿照不寐，料想無人醉欲眠。"
        ],
        "title": "和月巖",
        "id": "ae23d0fd-6904-4098-a182-06680c9453ea"
    },
    {
        "author": "趙希逢",
        "paragraphs": [
            "車塵曀曀慣東西，因覽江山得勝奇。",
            "休嘆勞生空轍迹，未留勳業也留詩。"
        ],
        "title": "和早春水西",
        "id": "1ed511bc-3d72-412d-bec5-76ea92d59b45"
    },
    {
        "author": "趙希逢",
        "paragraphs": [
            "格是而今老有餘，行行真欠瘦筇扶。",
            "不將心絮隨風起，一恁閑花有似無。"
        ],
        "title": "和花村  其一",
        "id": "9e9dbcb6-08ff-4c5f-8880-15205d6b000f"
    },
    {
        "author": "趙希逢",
        "paragraphs": [
            "路入前村認杏花，門前水積半溪沙。",
            "風流髣髴朱陳俗，白酒黄鷄姓兩家。"
        ],
        "title": "和花村  其二",
        "id": "9573ce53-19e8-4410-a538-4b5d2b1fdf9e"
    },
    {
        "author": "趙希逢",
        "paragraphs": [
            "昨夜何人雪裏歸，嶺頭折得去年枝。",
            "莫將寒暖分南北，直爲春光剖破籬。"
        ],
        "title": "和早春梅山",
        "id": "1158dd57-d283-4cb4-9dc7-5faec38d84f5"
    },
    {
        "author": "趙希逢",
        "paragraphs": [
            "嫦娥羞澀隠閨房，曾記當年竊藥囊。",
            "奔入月中知幾載，却於秋後噴幽房。",
            "枝頭遺落兼金屑，坐上濃薰沉水香。",
            "恍惚蟾宮身屢到，似猶相隔一門牆。"
        ],
        "title": "和巖桂",
        "id": "a16d82c0-8528-4bb0-baee-3b589af72291"
    },
    {
        "author": "趙希逢",
        "paragraphs": [
            "沉麝爲肌蠟剪英，九霄遞馥到寰瀛。",
            "徘徊忍離花邊去，彷彿如從月窟行。",
            "殘蘂尚堪燃古鼎，清芬真可濯塵纓。",
            "紛紛落盡盈盃勺，堪笑承糟空捧罌。"
        ],
        "title": "和巖桂落英",
        "id": "ccdc2ab1-0bde-4151-a3b6-784ba0d3f007"
    },
    {
        "author": "趙希逢",
        "paragraphs": [
            "人生何用廣田宅，憂懷千歲不滿百。",
            "饑來糲飯薦苜蓿，不必膾鯉更炮鱉。",
            "何人日流餓虎涎，望望一飽蟻慕羶。",
            "豈知山林一天性，悠然野興浩無邊。",
            "冬菁春韭總甘美，入口寒泉生頰齒。",
            "鼎烹雖不羅八珍，盤餐儘定供百指。",
            "不妨寂寞類首陽，免得市聲入耳忙。",
            "蕨薇風味千載下，發以姜橙蘇蔱香。",
            "洗教瓦鼎光如鏡，自拾樵薪歸野徑。",
            "興來小摘烝復湘，不用玉纖巧餖飣。"
        ],
        "title": "和野菜吟",
        "id": "48d42623-2679-4af8-b243-7b653b8c1dc4"
    },
    {
        "author": "趙希逢",
        "paragraphs": [
            "片片臙脂纈地毛，對花醉臉上紅潮。",
            "樽前笑指人人看，好與香腮一樣嬌。"
        ],
        "title": "和春閨落花",
        "id": "c4944008-9e27-49d9-aea5-027b12d3dd90"
    },
    {
        "author": "趙希逢",
        "paragraphs": [
            "終日歡陪解語蓮，浮花欲比價相千。",
            "不須更買盆池景，寂寞無言涴眼前。"
        ],
        "title": "和買盆池蓮",
        "id": "279a01e0-9cbc-4c3c-92c7-462048e6c0f7"
    },
    {
        "author": "趙希逢",
        "paragraphs": [
            "簾捲黄昏月似眉，瘦梅淡月兩相宜。",
            "樽前况有人如玉，鬢畔疑橫竹外枝。"
        ],
        "title": "和春閨带花",
        "id": "1b227d5f-3ea9-43b0-bb86-89705bb101e9"
    },
    {
        "author": "趙希逢",
        "paragraphs": [
            "東西地袤里千餘，三徑環栽松大夫。",
            "竹比渭川知幾畝，梅移庾嶺可千株。",
            "清歡不減巴丘橘，勝境如懸費氏壺。",
            "况欲萬間恢廣厦，莫須更有空閑無。"
        ],
        "title": "和舍後植花竹",
        "id": "fb6e4b7e-eb2c-4fd9-a08e-6a912e577f00"
    },
    {
        "author": "趙希逢",
        "paragraphs": [
            "四序循環機不息，百花獨梅先占得。",
            "紛紛紅紫未動頭，飛蝶遊蜂聖得識。",
            "數聲啼破枝頭春，來從何處綠楊陰。",
            "黄鸝鉗口燕無語，是甚嬌聲敢囀禽。",
            "梨花院落如飛雪，百樣間關調巧舌。",
            "工兼衆語媚韶華，一部笙簧長按節。",
            "東君拂袖賞音稀，寂寞無言蒿下飛。",
            "一春滕口說底事，徒爾貽笑諸羽衣。",
            "人生可以直則直，萬言萬當豈如默。",
            "三年不鳴忽一鳴，驚動東西與南北。"
        ],
        "title": "和百舌",
        "id": "c210bed3-bc99-48b3-80e8-0404363ac8cd"
    },
    {
        "author": "趙希逢",
        "paragraphs": [
            "林塘腐草化爲螢，星散飛來暗復明。",
            "拾向書窗輝眼目，當將檠火對南城。"
        ],
        "title": "和流螢",
        "id": "223d4f59-6699-4d9e-84cf-161b0c71b092"
    },
    {
        "author": "趙希逢",
        "paragraphs": [
            "入夜聲不絕，朝來還迹滅。",
            "身絮巧粘膚，觜針微點鐵。"
        ],
        "title": "和苦蚊",
        "id": "f910cdf3-6f0a-4f8d-a513-7f9f3d744be4"
    },
    {
        "author": "趙希逢",
        "paragraphs": [
            "雪獅塑出對瓊巵，玉笋纖纖露手兒。",
            "掩口樽前還笑我，指頭皴破作霜皮。"
        ],
        "title": "和雪獅兒",
        "id": "ff55353b-d86b-4088-b770-9a2d5d51e5d5"
    },
    {
        "author": "趙希逢",
        "paragraphs": [
            "一水微茫天盡頭，淡煙疎雨暗滄洲。",
            "白鷗遠遠隨潮上，隠映寒蘆兩岸秋。"
        ],
        "title": "和水禽",
        "id": "152ef8eb-1c39-402a-a02c-e5463ef25c60"
    },
    {
        "author": "趙希逢",
        "paragraphs": [
            "楊花飛處賤魚蝦，蕨已抽拳韭迸芽。",
            "此日河魨真劍腹，生風谷虎浪磨牙。",
            "品題不在八珍數，甘美從今衆口誇。",
            "一死分明非爲國，罪誠由己不關他。"
        ],
        "title": "和河魨",
        "id": "8b6d6732-42e5-49ca-8024-f75d08cdc391"
    },
    {
        "author": "趙希逢",
        "paragraphs": [
            "素衣縞服道家流，羽化江湖作白鷗。",
            "清節夷齊無以過，可憐不解餓滄洲。"
        ],
        "title": "和群鷗",
        "id": "e3e22766-24b3-4572-af78-86e44accb6fa"
    },
    {
        "author": "趙希逢",
        "paragraphs": [
            "數聲鴈送故鄉愁，喚起滄江萬頃秋。",
            "料想日寒風色慘，可堪寂寞冷沙洲。"
        ],
        "title": "和暮秋聞鴈有懷  其一",
        "id": "829102c6-a1a6-4df4-8cf8-385977b9d75b"
    },
    {
        "author": "趙希逢",
        "paragraphs": [
            "有腹夫誰肯貯愁，笑他宋玉浪悲秋。",
            "征鴻縱使聲多恨，怎得無聲過小樓。"
        ],
        "title": "和暮秋聞鴈有懷  其二",
        "id": "c3b39835-a667-48cc-bbe9-04146c03f8f4"
    },
    {
        "author": "趙希逢",
        "paragraphs": [
            "坎蛙難語江湖闊，百十爲群聲亂聒。",
            "細聽不作驚人鳴，閣閣終宵口欲血。",
            "有時鼓腹怒眼獰，水痕微觸心膽驚。",
            "居汙可笑妄尊大，蓋亦未之覩海鯨。",
            "巨鰲又非海鯨比，鬐鬛刺天鱗耀綺。",
            "首冠靈山負蓬萊，定非區區蝸可餌。",
            "逆風出沒蹤跡神，氣吐雲霧迷昏昏。",
            "翻濤振浪力贔屭，涵泳焉知皆聖恩。",
            "何人獨號文章伯，巷北巷南嗟迫窄。",
            "翻身跳上崑崙山，沼視具區杯雷澤。",
            "興來撥棹逝中流，風月輸他第一籌。",
            "不學嚴陵閑釣瀨，也笑范蠡空扁舟。",
            "自是天上神仙客，所至魚龍先失色。",
            "絲綸百尺掌握中，放蕩滄波走趠舶。",
            "垂綸直待鰲口開，剖開鰲腹聲如雷。",
            "先將鰲頭獻天子，其餘一手擎歸來。"
        ],
        "title": "和釣鰲行",
        "id": "4698e162-3a66-4061-928d-30d81ce83b0c"
    },
    {
        "author": "趙希逢",
        "paragraphs": [
            "斗窗甘隠几，幅障莫垂縑。",
            "摇扇風盈室，停盃月礙簷。",
            "居然身坐甑，儼若轎垂簾。",
            "睡許蚊蟁伴，客難燕雀兼。"
        ],
        "title": "和𥏐齋",
        "id": "72152e05-e10f-447b-a30f-b68c59e1e1b6"
    },
    {
        "author": "趙希逢",
        "paragraphs": [
            "急風狂雨三月頭，門前一水漲清流。",
            "幾回送客滄江上，愁逐亂紅飛遠洲。"
        ],
        "title": "和𥏐齋雜詠",
        "id": "a66164c5-6562-4ca2-9360-1e0e0d9747d6"
    },
    {
        "author": "趙希逢",
        "paragraphs": [
            "不用堆錢更買山，群峰前後翠遮闌。",
            "玻璃千頃清無滓，星月一天光動寒。",
            "得趣吟成千首易，逃空降服寸心難。",
            "夢魂勝境飛難到，只把翠微詩細看。"
        ],
        "title": "和幽居  其一",
        "id": "fed94f97-cc5a-4f70-a5b8-aeaf0123bb02"
    },
    {
        "author": "趙希逢",
        "paragraphs": [
            "不因搜句不曾忙，盡日柴門閉短牆。",
            "寄傲北窗閑著眼，任他書卷展風床。"
        ],
        "title": "和幽居  其二",
        "id": "f63bda01-83ce-4b79-a044-643f59ea5a77"
    },
    {
        "author": "趙希逢",
        "paragraphs": [
            "雲鎖煙封山幾重，翠微深處夕陽紅。",
            "徑迂楊柳低迷路，木古藤蘿密蔽空。",
            "枕漱有泉兼有石，衣披和月也和風。",
            "落花時或隨流水，恍惚桃源陌與通。"
        ],
        "title": "和幽居  其三",
        "id": "a597da1b-7c27-4d5b-adb3-02dd8062d603"
    },
    {
        "author": "趙希逢",
        "paragraphs": [
            "謝他逋客請回車，曳鈎清溪儘可漁。",
            "一飽何思更何慮，四時無欠亦無餘。",
            "鷗閑與我兩相似，鳩拙於人百不如。",
            "金馬玉堂夢難到，凄凉分已愛吾廬。"
        ],
        "title": "和幽居  其四",
        "id": "b7cef9eb-2950-4a69-963a-3b798e6de418"
    },
    {
        "author": "趙希逢",
        "paragraphs": [
            "禪味曾參老釋曇，混融萬象就中觀。",
            "眼前風月隨時幻，胸次乾坤別樣寬。",
            "自是臨流清可賦，不成無酒白相看。",
            "碧潭秋月唯堪比，光瑩吾心一片寒。"
        ],
        "title": "和清富樓  其一",
        "id": "47836d18-b26e-4607-9fb7-d282963efef2"
    },
    {
        "author": "趙希逢",
        "paragraphs": [
            "對景誰能不賦詩，憑高著眼到幽微。",
            "下臨無地仙三島，水遠兼天山四圍。",
            "豈但追陪閑著句，更應珍重爲留衣。",
            "北山他日移文去，蕙帳無人月滿扉。"
        ],
        "title": "和清富樓  其二",
        "id": "504f04ab-172b-4d51-93e1-9ec1655618de"
    },
    {
        "author": "趙希逢",
        "paragraphs": [
            "門外無人水滿池，獨□一犬護門幃。",
            "驀然踴躍聞聲喜，翁媼犁鋤带月歸。"
        ],
        "title": "和田家  其一",
        "id": "90ef5a4d-fa19-4cea-971d-8c3141aa750d"
    },
    {
        "author": "趙希逢",
        "paragraphs": [
            "笠蓑懶把一身包，沾體何曾怕雨澆。",
            "待得年豐饒一飽，大家買酒醉溪橋。"
        ],
        "title": "和田家  其二",
        "id": "028365e0-94a0-4446-855d-cf2bcbe44b7b"
    },
    {
        "author": "趙希逢",
        "paragraphs": [
            "攣耳蓬□色似燒，晚山歸負錯薪翹。",
            "逢人猶作嬌羞態，無力輕將手托腰。"
        ],
        "title": "和田家  其三",
        "id": "18ebd332-ebcd-4f1a-beae-4a27ec7839a7"
    },
    {
        "author": "趙希逢",
        "paragraphs": [
            "茅舍圍圍護刺笆，寂寥無處著紛挐。",
            "斜陽急趁牛羊下，社酒招邀三兩家。"
        ],
        "title": "和田家  其四",
        "id": "279839a9-f5ea-43a8-874f-f148e166af58"
    },
    {
        "author": "趙希逢",
        "paragraphs": [
            "布衫裁就短平腰，兩兩三三步小橋。",
            "粗態撩人在何處，山花鬢畔露村嬌。"
        ],
        "title": "和田家  其五",
        "id": "c34706c7-691c-4386-bc86-24d7aaa54b5e"
    },
    {
        "author": "趙希逢",
        "paragraphs": [
            "豪門方奪吏還催，打戶搥門陸續來。",
            "力弊筋駑不入腹，愁腸料得日千回。"
        ],
        "title": "和田家  其六",
        "id": "5cf4b500-1154-4b52-92ff-bffb10cefc66"
    },
    {
        "author": "趙希逢",
        "paragraphs": [
            "贏糧破曉自薪樵，有米無柴著甚燒。",
            "更有一般欠區處，淡餐糲飯鼎中焦。"
        ],
        "title": "和田家  其七",
        "id": "ac45eb18-11a0-4f28-963a-959f79324cca"
    },
    {
        "author": "趙希逢",
        "paragraphs": [
            "秋深場圃已登禾，窗下寒機暫釋梭。",
            "積貯不教如櫛比，索逋門外苦多多。"
        ],
        "title": "和田家  其八",
        "id": "fd188116-8469-44c1-b2e6-831b052d3c6d"
    },
    {
        "author": "趙希逢",
        "paragraphs": [
            "邂逅那堪皆我輩，一觴一詠覺情深。",
            "浮榮槐枕半炊夢，清興竹林千古心。",
            "風漲晴空飛絮急，雨滋冷砌任苔侵。",
            "池亭小立便幽寂，時聽清泉戛玉音。"
        ],
        "title": "和池亭即事",
        "id": "5a12dcbc-41ea-43e7-87b6-8d257f7fc238"
    },
    {
        "author": "趙希逢",
        "paragraphs": [
            "峨雲羞殺鵔鸃冠，半掩山扉日不關。",
            "林下一般安分好，人生萬事轉頭間。",
            "忘機禽鳥傍人語，入暮牛羊带日還。",
            "多少江山足詩料，一簑更好伴鷗閑。"
        ],
        "title": "和山居",
        "id": "280ecbfc-12bc-44fa-beea-4cc9db8ff635"
    },
    {
        "author": "趙希逢",
        "paragraphs": [
            "卜築便幽僻，相逢喜客嘉。",
            "充庖鋤野笋，飣坐拗山花。",
            "竹列階前戟，山排門外衙。",
            "夜深誰是伴，風月兩三家。"
        ],
        "title": "和村居",
        "id": "e1028983-2de5-4667-a510-31c030e61320"
    },
    {
        "author": "趙希逢",
        "paragraphs": [
            "遥望鞦韆露短牆，垂垂楊柳拂西莊。",
            "漲天無處著飛絮，過雨殘紅驚褪粧。",
            "禁火寒庖成辟穀，耐饑醉腹喜如囊。",
            "人生能有幾寒食，回首東風夢一場。"
        ],
        "title": "和題溪莊",
        "id": "4696a1ce-01e1-4a99-8a15-62111e4bc3da"
    },
    {
        "author": "趙希逢",
        "paragraphs": [
            "受風蓬鬢三千丈，何日金釵十二行。",
            "逆旅相逢成白眼，可憐空學捧心粧。"
        ],
        "title": "和南浦水閣",
        "id": "c870e1d8-4905-41fd-9a4c-91282d7f7ff8"
    },
    {
        "author": "趙希逢",
        "paragraphs": [
            "莫把鉛刀比莫邪，匣藏文采鎖煙霞。",
            "可憐建水蹤猶梗，因憶洛陽酒與花。",
            "寸念空勞馳北闕，真經早合誦南華。",
            "幾回魂斷雲山外，一掬鄉心未到家。"
        ],
        "title": "和南劍水閣",
        "id": "a9cb8977-74e8-4b0e-8280-51f3f8414758"
    },
    {
        "author": "趙希逢",
        "paragraphs": [
            "蔬羹相對潑油葱，無事依僧萬慮空。",
            "强拾放心看語錄，肯將老眼犯塵紅。",
            "本來無物臺非鏡，會得何心幡動風。",
            "料想臨清高閣上，超然不與俗人同。"
        ],
        "title": "和臨清閣",
        "id": "160e5555-6ccc-4fb4-8322-ac000b466350"
    },
    {
        "author": "趙希逢",
        "paragraphs": [
            "丰姿越女更吳姬，一笑能令酒力微。",
            "步月歸來渾未醉，家人疑自剡溪歸。"
        ],
        "title": "和早春酒家",
        "id": "15d019d7-2c0e-40d7-944e-7c9aaf47ed1f"
    },
    {
        "author": "趙希逢",
        "paragraphs": [
            "春來到處富群英，浮浪應無實副名。",
            "獨有歲寒三冷友，凌霜傲雪伴詩盟。"
        ],
        "title": "和歲寒三友亭",
        "id": "68a48ac9-f416-415d-a2b2-a5d058108775"
    },
    {
        "author": "趙希逢",
        "paragraphs": [
            "春溪買得柳穿魚，酒興飄飄生室廬。",
            "試問斗藏能有幾，想應不似步兵厨。"
        ],
        "title": "和春閨雜詠",
        "id": "920c18b2-c6d7-4db9-8333-a6a017ae04ec"
    },
    {
        "author": "趙希逢",
        "paragraphs": [
            "誰架齊雲百尺樓，舞衫歌扇貯風流。",
            "可憐脚力衰多矣，身未上時心已愁。"
        ],
        "title": "和早春層樓",
        "id": "a2fd9b70-fc1c-40ff-8310-065f2de21b98"
    },
    {
        "author": "趙希逢",
        "paragraphs": [
            "靜夜延孤月，清觴酌九霞。",
            "歌聲傳皓齒，悲思類鳴笳。",
            "竊聽酤樓管，真成獻佛花。",
            "無端惱狂客，酒興滿天涯。"
        ],
        "title": "和借景樓",
        "id": "3cc3edea-7d38-4902-86d7-77cfadb8e083"
    },
    {
        "author": "趙希逢",
        "paragraphs": [
            "排雲直上叫天門，路入蟾宮不問人。",
            "縹緲飛梯高著步，廣寒有殿四無鄰。",
            "天香飄泛非凡境，仙桂栽培今幾春。",
            "擬欲和根都拔取，有辭還恐到嚴宸。"
        ],
        "title": "和雙桂堂",
        "id": "e970d45a-adef-490f-b3e5-66dd811e6efd"
    },
    {
        "author": "趙希逢",
        "paragraphs": [
            "獨坐茅亭濯晚凉，簷前萬影立篔簹。",
            "數聲蕭琴渾疑雨，細細吹來却有香。"
        ],
        "title": "和茅亭",
        "id": "db33de4a-4e26-49fb-8214-edc073ecf38e"
    },
    {
        "author": "趙希逢",
        "paragraphs": [
            "笑他白足道人曇，準擬來同彌勒龕。",
            "懸肘不須誇印大，折腰歸去傲窗南。",
            "久藏還喜有真一，就飲何妨說後三。",
            "萍實拾來相對剖，味甜疑是蜜中函。"
        ],
        "title": "和斗齋",
        "id": "09d29d68-05ed-463f-aa9f-46c17aea601d"
    },
    {
        "author": "趙希逢",
        "paragraphs": [
            "路滑山邊石，灘渾水底沙。",
            "曉風動銀燭，夜漏滴簷花。",
            "身伴燈爲客，心隨夢到家。",
            "頑雲癡未散，合喚阿香車。"
        ],
        "title": "和南浦客邸",
        "id": "6f5c55c1-3535-441c-8b36-2b42f77e646f"
    },
    {
        "author": "趙希逢",
        "paragraphs": [
            "兩山相挾作眉彎，不似橫雲照眼寒。",
            "料想當年餘半額，至今留得與人看。"
        ],
        "title": "和蛾眉亭",
        "id": "a827ce55-be3d-4d03-ba9d-51d3d01edd60"
    },
    {
        "author": "趙希逢",
        "paragraphs": [
            "落日殘霞映綺疎，群山橫翠壯規模。",
            "登臨那更添風月，喚作凌煙閣內圖。"
        ],
        "title": "和題丹青閣  其一",
        "id": "298228c1-53de-4f2a-9acc-f48471cf1f6b"
    },
    {
        "author": "趙希逢",
        "paragraphs": [
            "回合江流作夢環，誰將傑閣幻人寰。",
            "身騰寒碧臨無池，目斷空青送遠山。",
            "漁笛一聲蘋蓼末，烟帆幾片水雲間。",
            "求田問舍非吾事，高卧何人似我閑。"
        ],
        "title": "和題丹青閣  其二",
        "id": "efc5d380-96e3-4eb1-9e54-678183b99eb7"
    },
    {
        "author": "趙希逢",
        "paragraphs": [
            "枉將荆棘滿園栽，不放陽和一點回。",
            "何事成陰種桃李，相逢一笑看春來。"
        ],
        "title": "和再還建上舊店",
        "id": "9db5d77b-a009-4cfa-bbbb-166d6bea01b3"
    },
    {
        "author": "趙希逢",
        "paragraphs": [
            "遠山寒暮景，無事試登樓。",
            "泛渚鷗終日，書空鴈迎秋。",
            "朱簾高卷□，雨渡自橫舟。",
            "望極到何許，水窮天盡頭。"
        ],
        "title": "和登樓晚望  其一",
        "id": "6a38d4a5-886f-46f2-81f7-a7dbe84db1ed"
    },
    {
        "author": "趙希逢",
        "paragraphs": [
            "一带江流接太虛，危樓特地幻荒蕪。",
            "移來瀛丈三山勝，畫出瀟湘八景圖。",
            "何處歸帆隨倦鳥，滿汀落日照晴鳬。",
            "須臾得月添佳致，萬頃寒冰浸玉壺。"
        ],
        "title": "和登樓晚望  其二",
        "id": "82565f6d-59c1-43ae-a2e0-734f0e749247"
    },
    {
        "author": "趙希逢",
        "paragraphs": [
            "明時月與日俱陽，君子如何謫遠方。",
            "青眼相看惟舊菊，白衣不至謾空觴。",
            "橫秋過鴈書晴碧，薄暮屯雲带夕黄。",
            "獨倚危欄閑著句，慚無五字比韋郎。"
        ],
        "title": "和九日溪樓遠望",
        "id": "f70f554c-29e4-4668-ba2f-2d22578e4f9a"
    },
    {
        "author": "趙希逢",
        "paragraphs": [
            "少年曾客帝王州，醉倒不知何處樓。",
            "厭飲清歡成逐夜，時邀明月入簾鈎。"
        ],
        "title": "和晚醉金樓",
        "id": "3dd2b921-ac7c-4b70-9ac8-fc1a31ea59d0"
    },
    {
        "author": "趙希逢",
        "paragraphs": [
            "亂雲翠擁千層蓋，拳落時聽雨打聲。",
            "長笛隔江吹晚霽，水光月色兩分明。"
        ],
        "title": "和題蓮花壁間",
        "id": "c7ecfca6-582b-411f-9e30-e9d4f27239f9"
    },
    {
        "author": "趙希逢",
        "paragraphs": [
            "溪摇日色遠生光，飛絮隨風上下狂。",
            "纈間群花連野發，錦添稚笋滿林香。",
            "斜陽落盡千山晚，带月歸來一葦航。",
            "老矣追懽非我事，效顰子美訪黄娘。"
        ],
        "title": "和別館即事",
        "id": "f7774608-f546-4488-8d11-86053c75bfce"
    },
    {
        "author": "趙希逢",
        "paragraphs": [
            "安邊良將不收功，公主如何嫁犬戎。",
            "若使外孫知大父，單于不自殺其翁。"
        ],
        "title": "和閲明妃傳  其一",
        "id": "f8f7442a-5528-43f0-9e40-46e0a7c5ff77"
    },
    {
        "author": "趙希逢",
        "paragraphs": [
            "青塚今成土一堆，嬌容埋玉恨難開。",
            "無端當日毛延壽，輕把毫端巧作媒。"
        ],
        "title": "和閲明妃傳  其二",
        "id": "622123e1-9d55-4fab-b19a-306d994d9102"
    },
    {
        "author": "趙希逢",
        "paragraphs": [
            "作史先須正論持，是非便把聖經稽。",
            "兄誅直筆周公弟，母出聲言孔伋妻。",
            "惡戒欺君書指鹿，報嘉食客載鳴雞。",
            "至今左右嚴官守，誰復將桐戲剪圭。"
        ],
        "title": "和讀史",
        "id": "de02e67d-6175-4525-a3b4-f0451083f674"
    },
    {
        "author": "趙希逢",
        "paragraphs": [
            "丈夫一死誰能惜，直把微軀脫漢王。",
            "不學貪生求富貴，族夷身戮恨尤長。"
        ],
        "title": "和讀漢史",
        "id": "25c284fa-25ab-48fb-baa1-026e3ca6299b"
    },
    {
        "author": "趙希逢",
        "paragraphs": [
            "不愛其身過易于，盡判一死外無餘。",
            "麒麟閣上沒公議，却把芳名最後書。"
        ],
        "title": "和讀蘇武李陵司馬遷傳  其一",
        "id": "0a32ee3a-03be-4830-9d93-46c005d69d1e"
    },
    {
        "author": "趙希逢",
        "paragraphs": [
            "携手河梁一別歸，衷情盡寄五言詩。",
            "故人妻子存乎否，因甚詩中無片辭。"
        ],
        "title": "和讀蘇武李陵司馬遷傳  其二",
        "id": "a9b41905-7698-4a69-9597-a1a189f20dee"
    },
    {
        "author": "趙希逢",
        "paragraphs": [
            "三傑留侯不敢名，肯隨走狗例鬺烹。",
            "眼中早已無高粉，子擊何嘗有呂生。"
        ],
        "title": "和讀張子房傳  其一",
        "id": "76da9b77-d5dc-4d4e-8b1c-fce5f2313182"
    },
    {
        "author": "趙希逢",
        "paragraphs": [
            "當年罝兔視亡秦，一擊之餘果莫尋。",
            "堪笑乘輿森萬騎，也無一個眼開人。"
        ],
        "title": "和讀張子房傳  其二",
        "id": "c1447348-e7b3-4ed4-aaca-86fb64ee56ab"
    },
    {
        "author": "趙希逢",
        "paragraphs": [
            "孤忠烈日與秋霜，千古英魂在水央。",
            "掩卷長吁悲往事，挑燈痛飲坐寒窗。",
            "始終與國當同戚，憤抑沉身亦近狂。",
            "狼跋等詩今可覆，怡然意味最深長。"
        ],
        "title": "和夜讀離騷",
        "id": "a4e15a21-f195-4d39-a631-5e1df08d4842"
    },
    {
        "author": "釋大觀",
        "paragraphs": [
            "真不立，妄本空。",
            "七凹八凸，四闢六通。",
            "松聲雜雨山長靜，春色带寒花自紅。"
        ],
        "title": "偈頌五十一首  其一",
        "id": "17d52cec-3b2e-4794-aa73-957f9050384a"
    },
    {
        "author": "釋大觀",
        "paragraphs": [
            "滴滴簷前聞不聞，鏡清無舌與誰論。",
            "夜來幾陣尤霶霈，欺壓斜陽綠到根。"
        ],
        "title": "偈頌五十一首  其二",
        "id": "b8196257-a9af-45cf-ab52-028b095d4c6d"
    },
    {
        "author": "釋大觀",
        "paragraphs": [
            "空手把鉏頭，男命怕羅睺。",
            "步行騎水牛，石虎生肉彪。",
            "人從橋上過，橋流水不流。",
            "羲和鞭白日，少昊行清秋。"
        ],
        "title": "偈頌五十一首  其三",
        "id": "29dba2bc-ce53-4930-893a-0fe8738d6928"
    },
    {
        "author": "釋大觀",
        "paragraphs": [
            "覓之不得，不覓奚彰。",
            "戳瞎頂門，煒煒煌煌。",
            "桑疇雨過羅紈膩，麥壟風來餠餌香。"
        ],
        "title": "偈頌五十一首  其四",
        "id": "6ce7b3e5-aa68-4b2d-8494-5d28fff08b1b"
    },
    {
        "author": "釋大觀",
        "paragraphs": [
            "開口失，閉口喪。",
            "脫白露浄，矢在絃上。"
        ],
        "title": "偈頌五十一首  其五",
        "id": "13414753-95a3-43d4-b4ec-2c6ce7736107"
    },
    {
        "author": "釋大觀",
        "paragraphs": [
            "十二月十五，石人相耳語。",
            "梅開寒谷春，雪滴晴簷雨。",
            "太分明，何所覩，南泉不打鹽官鼓。"
        ],
        "title": "偈頌五十一首  其六",
        "id": "10cef464-ceb2-49b2-b253-81229a152864"
    },
    {
        "author": "釋大觀",
        "paragraphs": [
            "不動本位，瑞應人間。",
            "冠羣靈而首出，攝大千於毫端。",
            "萬彙熙熙兮春臺之樂，萬邦納納兮磐石之安。",
            "從教戴天履地，擊壤鼓腹兮不知天地之寬。"
        ],
        "title": "偈頌五十一首  其七",
        "id": "58f69853-7362-46dc-87fa-4f404e8f0607"
    },
    {
        "author": "釋大觀",
        "paragraphs": [
            "作者相逢，一西一東。",
            "斷碑刊白字，當道種青松。"
        ],
        "title": "偈頌五十一首  其八",
        "id": "8e8d5b11-cd09-4ae0-b5f3-accc9a7c388a"
    },
    {
        "author": "釋大觀",
        "paragraphs": [
            "三世諸佛不知有，覆水難收。",
            "狸奴白牯却知有，頭上安頭。",
            "白日西沈，黄河北流。",
            "推倒門前案山子，從教坐地看揚州。"
        ],
        "title": "偈頌五十一首  其九",
        "id": "b6e139da-45ce-4bd1-829c-dc27a1f79503"
    },
    {
        "author": "釋大觀",
        "paragraphs": [
            "一入咸陽盡舊游，春風臺榭對芳洲。",
            "非關好景留人醉，自是行人醉不休。"
        ],
        "title": "偈頌五十一首  其一○",
        "id": "afe768a2-bc56-4515-8fb7-6a543804e11a"
    },
    {
        "author": "釋大觀",
        "paragraphs": [
            "三疊秋風古調清，移商換徵許誰聽。",
            "周郎一顧揚鞭去，雲外數峰江上青。"
        ],
        "title": "偈頌五十一首  其一一",
        "id": "dc7b45b8-9def-4ff1-90cd-e7c000287f2d"
    },
    {
        "author": "釋大觀",
        "paragraphs": [
            "天門日射黄金榜，宮殿晴薰赤羽旗。",
            "四海九州齊入貢，春風又到萬年枝。"
        ],
        "title": "偈頌五十一首  其一二",
        "id": "e410d684-239a-4280-9d8e-bc5a2ef85e79"
    },
    {
        "author": "釋大觀",
        "paragraphs": [
            "世尊不說說，正月孟春猶寒。",
            "迦葉不聞聞，二月仲春漸暄。"
        ],
        "title": "偈頌五十一首  其一三",
        "id": "0e3d12e2-7342-48c5-9398-3d39c4be303d"
    },
    {
        "author": "釋大觀",
        "paragraphs": [
            "倒拈折筯攪滄溟，無限魚龍暗裏驚。",
            "一笑機關輕捩轉，東湖午夜月華明。"
        ],
        "title": "偈頌五十一首  其一四",
        "id": "5ba1816b-8e7e-4d0f-a1e6-c0a20aadc1dc"
    },
    {
        "author": "釋大觀",
        "paragraphs": [
            "終日忙忙，秀支替戾剛。",
            "那事無妨，僕谷劬禿當。",
            "不動智佛，長時七出八沒。",
            "憍梵鉢提，對人倒腹傾腸。"
        ],
        "title": "偈頌五十一首  其一五",
        "id": "d177d79a-f982-47d9-afb9-60ed3cd936ff"
    },
    {
        "author": "釋大觀",
        "paragraphs": [
            "礙塞處，有通疏。",
            "看不足，綽有餘。",
            "千古華山山下路，輸他潘閬倒騎馿。"
        ],
        "title": "偈頌五十一首  其一六",
        "id": "5c942263-59c3-4807-8d69-d8fab8bbadc1"
    },
    {
        "author": "釋大觀",
        "paragraphs": [
            "凌霄跨竈，凌滅吾宗。",
            "危分險布，鐵網千重。",
            "三更白如晝，掇轉太虛空。",
            "幻智庵前覓不得，蕭蕭松竹引清風。"
        ],
        "title": "偈頌五十一首  其一七",
        "id": "39aede37-78eb-421e-b7c4-932cd1f70dda"
    },
    {
        "author": "釋大觀",
        "paragraphs": [
            "平常是道，不涉平常。",
            "顛來倒去，規圓矩方。",
            "林花著雨胭脂落，水荇牽風翠带長。"
        ],
        "title": "偈頌五十一首  其一八",
        "id": "128171bb-56cf-4582-ad3a-a94213ed15a7"
    },
    {
        "author": "釋大觀",
        "paragraphs": [
            "峰巒秀異，鶴不停機。",
            "靈木迢然，鳳無依倚。"
        ],
        "title": "偈頌五十一首  其一九",
        "id": "93e7faa8-0753-4c2b-9b38-f8c05d106a60"
    },
    {
        "author": "釋大觀",
        "paragraphs": [
            "孤危不立，坐斷千差。",
            "有笑陪賓，無贓驗賊。"
        ],
        "title": "偈頌五十一首  其二○",
        "id": "13f89867-defa-4a42-9bf2-84f40b175ade"
    },
    {
        "author": "釋大觀",
        "paragraphs": [
            "取不得舍不得，不可得中只麽得。",
            "萬籟收聲兮萬象自閑，秋水吞空兮秋天一色。"
        ],
        "title": "偈頌五十一首  其二一",
        "id": "4b7876ed-d4ab-48d0-a552-e2a81e143a78"
    },
    {
        "author": "釋大觀",
        "paragraphs": [
            "日復日，夜復夜。",
            "竇八布衫穿，虛空生柄欛。"
        ],
        "title": "偈頌五十一首  其二二",
        "id": "52977f6b-05fc-4838-96a8-cec664a6230e"
    },
    {
        "author": "釋大觀",
        "paragraphs": [
            "寬廓非外，寂寥非內。",
            "拽轉虛空，須彌粉碎。",
            "土宿頷下髭鬚長，波斯眼深鼻孔大。"
        ],
        "title": "偈頌五十一首  其二三",
        "id": "7ae7c936-6651-4584-b47b-9839bff4178e"
    },
    {
        "author": "釋大觀",
        "paragraphs": [
            "圓覺伽藍，牛頭北馬頭南。",
            "平等性智，七十三八十四。",
            "齩定牙關，四稜蹋地。"
        ],
        "title": "偈頌五十一首  其二四",
        "id": "1ce64af5-9478-486a-bf5a-248c9ecfd6ba"
    },
    {
        "author": "釋大觀",
        "paragraphs": [
            "久晴還雨，禾山解打鼓。",
            "久雨還晴，普化愛摇鈴。",
            "錢是足陌，物是定價，趙州直得五年分疏不下。"
        ],
        "title": "偈頌五十一首  其二五",
        "id": "c5e523c8-836f-47b8-8b4c-04e660c36db1"
    },
    {
        "author": "釋大觀",
        "paragraphs": [
            "井梧葉葉響颼飀，攪動明河萬里秋。",
            "楖𣗖摩挲生遠興，白雲流水共悠悠。",
            "不是寒山子，誰臨古渡頭。"
        ],
        "title": "偈頌五十一首  其二六",
        "id": "e41d15b5-b815-4646-a7a1-902e54df1b53"
    },
    {
        "author": "釋大觀",
        "paragraphs": [
            "一見便見，臨崖滸眼。",
            "一得永得，坐井觀天。"
        ],
        "title": "偈頌五十一首  其二七",
        "id": "62e1d8ad-4c8e-4dd2-a2b9-40601fa5b440"
    },
    {
        "author": "釋大觀",
        "paragraphs": [
            "秋光杪暮，霜吹凄肅。",
            "無位真人，草眠露宿。",
            "慈雲忍俊不禁，試爲臨風招之，式微式微胡不歸。",
            "胡不歸，一堂和氣春熙熙。",
            "三條椽下堪自怡，東挨西倚終奚爲。"
        ],
        "title": "偈頌五十一首  其二八",
        "id": "975aca37-656c-4d38-8d29-aea710a43f6b"
    },
    {
        "author": "釋大觀",
        "paragraphs": [
            "春風緩，春日暖。",
            "山鳥嘲啾，山花爛熳。",
            "達磨面壁九年，歸宗拭壞雙眼。",
            "諸人還會麽，南山粲，白石爛。"
        ],
        "title": "偈頌五十一首  其二九",
        "id": "9386385b-a333-497c-8348-e6a2e1fea4e5"
    },
    {
        "author": "釋大觀",
        "paragraphs": [
            "擁之不聚，撥之不散。",
            "聽之不聞，覷之不見。"
        ],
        "title": "偈頌五十一首  其三○",
        "id": "34fdd960-74a0-4952-ac06-dec28afde563"
    },
    {
        "author": "釋大觀",
        "paragraphs": [
            "生也如是，白骼樹頭魚扇子。",
            "死也如是，泥牛飲乾東澗水。",
            "更待說偈，舜若多神三赤喙。",
            "討甚巴鼻，醜惡重童無處洗。",
            "徑山供盡死款，慈雲也不相饒，從來生死不同條。"
        ],
        "title": "偈頌五十一首  其三一",
        "id": "05bd11c0-eff5-46e1-bfd1-9759e48948c9"
    },
    {
        "author": "釋大觀",
        "paragraphs": [
            "不慕諸聖，不重己靈。",
            "櫜弓戢矢，坐享太平。",
            "德山有棒，正好束之高閣。",
            "臨濟有喝，也應無處施呈。"
        ],
        "title": "偈頌五十一首  其三二",
        "id": "7a8f9da4-cb3e-45e3-a348-fb0de1c9a0b3"
    },
    {
        "author": "釋大觀",
        "paragraphs": [
            "蓮開陸地，海湧鼇山。",
            "不知今夕是何夕，山林城市約同看。"
        ],
        "title": "偈頌五十一首  其三三",
        "id": "0a1856b0-f7b4-4db7-ba6d-9b3503b97d3e"
    },
    {
        "author": "釋大觀",
        "paragraphs": [
            "閙浩浩，靜悄悄。",
            "古策風高，玉壺春曉。",
            "左顧無瑕，右盼已老。"
        ],
        "title": "偈頌五十一首  其三四",
        "id": "e88e839e-060d-43e8-870f-db57759455b1"
    },
    {
        "author": "釋大觀",
        "paragraphs": [
            "三百餘會，盡是死句。",
            "娑羅樹間，翻成活句。",
            "活中死，死中活，水綠山青，天寬地闊。"
        ],
        "title": "偈頌五十一首  其三五",
        "id": "bbc952b7-b34c-4374-9124-2e40c1d4481d"
    },
    {
        "author": "釋大觀",
        "paragraphs": [
            "癡癡兀兀，乖乖厓厓。",
            "水乳和同，肝膽楚越。",
            "共倚闌干舒笑眼，四山松桂動秋風。"
        ],
        "title": "偈頌五十一首  其三六",
        "id": "055824e1-bf7c-4c00-b0de-d43211d09fa4"
    },
    {
        "author": "釋大觀",
        "paragraphs": [
            "片段悠揚點太空，卷舒無地覓行蹤。",
            "業風有意相交輥，又復從龍過別峰。"
        ],
        "title": "偈頌五十一首  其三七",
        "id": "829b8a1c-0d4f-4f20-824a-beaf9bd4425c"
    },
    {
        "author": "釋大觀",
        "paragraphs": [
            "暗瓦霜凝寒客夢，晴窗日透借朝溫。",
            "不能緘口圍爐坐，斂袂空趨畫戟門。",
            "堪悲堪笑不動尊，天津橋看弄胡孫。",
            "此意與誰論，長者子無裩。"
        ],
        "title": "偈頌五十一首  其三八",
        "id": "2087dd9d-216f-4337-8d45-1acc55a0743b"
    },
    {
        "author": "釋大觀",
        "paragraphs": [
            "淮雲慘淡，淮水枯竭。",
            "徑山老子無言說，喝得巖厓成百裂，末後全提太親切。",
            "笑不徹，哭不徹，憍梵鉢提驚吐舌。"
        ],
        "title": "偈頌五十一首  其三九",
        "id": "5239d702-47cb-4017-919d-7e71cdd300a5"
    },
    {
        "author": "釋大觀",
        "paragraphs": [
            "衆毛成毬，衆水成流。",
            "衆人成市，衆土成丘。",
            "育王聚衆作夏，今夏東州，明夏西州。"
        ],
        "title": "偈頌五十一首  其四○",
        "id": "376c1485-a0a9-497f-a4ba-93ec55fc900a"
    },
    {
        "author": "釋大觀",
        "paragraphs": [
            "霜風未老，愛景如春。",
            "空洞絕朕，彌滿剎塵。",
            "今日明日，瞥喜瞥嗔，暗把風流賣與人。"
        ],
        "title": "偈頌五十一首  其四一",
        "id": "c5b9f62c-06d7-4ca5-94ef-292c62fc748f"
    },
    {
        "author": "釋大觀",
        "paragraphs": [
            "九日無白醪，紫萸烹茗好。",
            "今古說登高，誰踏古皇道。",
            "落葉鼓真風，黄菊說玄要。",
            "自笑太無端，相牽入荒草。"
        ],
        "title": "偈頌五十一首  其四二",
        "id": "5ff339f1-ad6b-4990-93cf-6c3f896caa5b"
    },
    {
        "author": "釋大觀",
        "paragraphs": [
            "春雨如膏，春雲如鶴。",
            "春草離離，春花灼灼。",
            "騎聲蓋色兮何太乖張，毫忽不形兮填溝塞壑。",
            "直往無前，猶欠一著。"
        ],
        "title": "偈頌五十一首  其四三",
        "id": "a3bf9bd3-a09b-4a71-9998-59ebfa298db9"
    },
    {
        "author": "釋大觀",
        "paragraphs": [
            "慈深願廣育聖明，首出萬國之儀刑。",
            "壽崇功德無能名，妙高山色青又青。"
        ],
        "title": "偈頌五十一首  其四四",
        "id": "698c6565-e153-4e3f-a374-00a84b7a61cc"
    },
    {
        "author": "釋大觀",
        "paragraphs": [
            "行不到處行一步，甜瓜徹蒂甜。",
            "說不到處說一句，苦瓠連根苦。",
            "掃盡從前閑佛祖，發機須是千鈞弩。"
        ],
        "title": "偈頌五十一首  其四五",
        "id": "0d4ac0f1-40f7-402d-af58-f6f77eab5e6b"
    },
    {
        "author": "釋大觀",
        "paragraphs": [
            "律非縛，禪非脫。",
            "蝴蝶夢莊周，周公制禮樂。",
            "會則事同一家，不會則萬別千差。",
            "一片白雲生嶺上，幾回開了又還遮。"
        ],
        "title": "偈頌五十一首  其四六",
        "id": "57b3c65b-bc7e-465f-91d7-ee24f5cac474"
    },
    {
        "author": "釋大觀",
        "paragraphs": [
            "春色融融，花氣濛濛。",
            "六窗俱不鑰，當處不留蹤。",
            "危欄同徧倚，身在寂寥中。",
            "幾欲全提先漏洩，滑唇黄鳥弄春風。"
        ],
        "title": "偈頌五十一首  其四七",
        "id": "af931a9c-73c3-424d-b949-71317b8faaab"
    },
    {
        "author": "釋大觀",
        "paragraphs": [
            "簸土揚塵，金剛正體。",
            "七顛八倒，大寂定門。",
            "排空煙嶂添愁色，著雨林花带淚痕。"
        ],
        "title": "偈頌五十一首  其四八",
        "id": "09662cef-26d2-46f4-9aff-d3b2b363b1f0"
    },
    {
        "author": "釋大觀",
        "paragraphs": [
            "見見之時，雨洗淡紅桃萼嫩。",
            "見非是見，風摇淺碧柳絲輕。",
            "見猶離見，白雲影裏怪石露。",
            "見莫能及，流水光中古木清。"
        ],
        "title": "偈頌五十一首  其四九",
        "id": "1a000734-3a25-46b0-8490-00d7908c15ad"
    },
    {
        "author": "釋大觀",
        "paragraphs": [
            "監本倔强，匙挑不上。",
            "馽空雲蒂補虛空，陸地滔天翻白浪。",
            "暗中拈出定命竿，鶻眼鷹睛迷向當。",
            "老和尚爲誰沒齒更穿齦，從教疑殺天下人。"
        ],
        "title": "偈頌五十一首  其五○",
        "id": "7477428a-4b07-478d-a20b-35e317a204cb"
    },
    {
        "author": "釋大觀",
        "paragraphs": [
            "荆棘鋒刃叢，洞房絲竹裏。",
            "威鳳何須住碧梧，卧龍終不鑑止水。"
        ],
        "title": "偈頌五十一首  其五一",
        "id": "2a60d012-41c2-402d-b241-6898335922d6"
    },
    {
        "author": "釋大觀",
        "paragraphs": [
            "乾坤雖有作，太平本無象。",
            "赫日正中天，去却脩羅掌。"
        ],
        "title": "頌古十七首  其一",
        "id": "63f8ce8c-02c7-40ed-9015-31c785d274a0"
    },
    {
        "author": "釋大觀",
        "paragraphs": [
            "自是兵家貴伐謀，鏖鋒擒敵未爲優。",
            "沈沈刁斗三更月，玉帳威行紫塞秋。"
        ],
        "title": "頌古十七首  其二",
        "id": "99ba4a63-e9a8-4cbd-a9ca-c7b13822c217"
    },
    {
        "author": "釋大觀",
        "paragraphs": [
            "忽看龍舟壓浪飛，鼓聲催促笛聲悲。",
            "錦標到手還輕放，轉得頭來事已非。"
        ],
        "title": "頌古十七首  其三",
        "id": "54715c3f-bbc2-4eb6-afeb-02c3a13c0121"
    },
    {
        "author": "釋大觀",
        "paragraphs": [
            "故園紅紫自芳菲，不在春風著意吹。",
            "待得征人重回首，枝頭香雪已紛披。"
        ],
        "title": "頌古十七首  其四",
        "id": "a098f3dd-3b22-4e4e-9500-9d377414c886"
    },
    {
        "author": "釋大觀",
        "paragraphs": [
            "纔是貪他便著他，其間半露又全遮。",
            "只今誰是傍觀者，一笑何勞掛齒牙。"
        ],
        "title": "頌古十七首  其五",
        "id": "3cd6c46d-0b18-455b-b92c-56ff79e57d17"
    },
    {
        "author": "釋大觀",
        "paragraphs": [
            "吹無孔笛，和氈拍版。",
            "父子和同，冰炭相反。",
            "末上之機果若何，定州元出花瓷碗。"
        ],
        "title": "頌古十七首  其六",
        "id": "dee6459b-ee51-49e9-a745-c4c0740c72f3"
    },
    {
        "author": "釋大觀",
        "paragraphs": [
            "一鼓薰風至自南，再行璧月掛蒼杉。",
            "錦筵公子方沈醉，白雪幽蘭空再三。"
        ],
        "title": "頌古十七首  其七",
        "id": "39cd486f-f0a3-40f6-9ac6-6a1358d2daac"
    },
    {
        "author": "釋大觀",
        "paragraphs": [
            "咄哉古墓一狐精，化作人來耍弄人。",
            "華表未然先敗也，至今無地可容身。"
        ],
        "title": "頌古十七首  其八",
        "id": "d5edca9a-f996-4569-ab59-627172dbb978"
    },
    {
        "author": "釋大觀",
        "paragraphs": [
            "休論鳳箭射烏巢，看取虛弓落九包。",
            "收放若爲逃羿手，控弦傍助亦徒勞。"
        ],
        "title": "頌古十七首  其九",
        "id": "90b5703d-2365-463b-89bc-6c19e7f95c36"
    },
    {
        "author": "釋大觀",
        "paragraphs": [
            "兩聲不合共交肩，毒手纔施報老拳。",
            "今日上天同碧落，明朝入地共黄泉。"
        ],
        "title": "頌古十七首  其一○",
        "id": "4c2deef2-ab66-4806-a5f3-dd8cc84337e1"
    },
    {
        "author": "釋大觀",
        "paragraphs": [
            "客泛靈槎犯斗牛，銀河碧海暗通流。",
            "昆侖推倒無依倚，萬里長空一樣秋。"
        ],
        "title": "頌古十七首  其一一",
        "id": "80b7a5e5-578c-48fc-942e-77dca6e78562"
    },
    {
        "author": "釋大觀",
        "paragraphs": [
            "賈勇揚旌無大敵，看看身已陷重圍。",
            "要令奪角衝關去，駕與青龍不解騎。"
        ],
        "title": "頌古十七首  其一二",
        "id": "185dd08f-ae10-4015-bd51-bb7c0c96b8c3"
    },
    {
        "author": "釋大觀",
        "paragraphs": [
            "饑人貪食良農粟，渴漢錯飲蠱家水。",
            "對面還成千里遥，賊人有智過君子。"
        ],
        "title": "頌古十七首  其一三",
        "id": "343c909b-2cf4-4037-b06e-a4b963e1915a"
    },
    {
        "author": "釋大觀",
        "paragraphs": [
            "張公屋畔盡桑麻，李老園中只種花。",
            "滿目風光無限好，笑呼銀盌酌流霞。"
        ],
        "title": "頌古十七首  其一四",
        "id": "67d48e7f-1206-42b5-b107-53a623a667e4"
    },
    {
        "author": "釋大觀",
        "paragraphs": [
            "江面無風平似鏡，轉頭變態互呈新。",
            "馮夷駕浪險難涉，漁父操舟妙若神。"
        ],
        "title": "頌古十七首  其一五",
        "id": "57c6817c-9390-4e1f-8676-dbba5facc2ac"
    },
    {
        "author": "釋大觀",
        "paragraphs": [
            "葉脫風高天地秋，長江衮衮只東流。",
            "行人不折離亭柳，羌笛空吹落日愁。"
        ],
        "tags": [
            "长江"
        ],
        "title": "頌古十七首  其一六",
        "id": "98f192ea-bf08-48f9-8b72-affb6b2cc02e"
    },
    {
        "author": "釋大觀",
        "paragraphs": [
            "善戰何如善用謀，孫吳兵法豈同儔。",
            "秋風古塞看形勢，一樣邊聲兩樣愁。"
        ],
        "title": "頌古十七首  其一七",
        "id": "18908465-b714-426b-9350-d788684451d3"
    },
    {
        "author": "釋大觀",
        "paragraphs": [
            "入山去龍章鳳質，出山來敗衣勃率。",
            "更將悟底分疎，添得一場𣸩淈。"
        ],
        "title": "出山相贊",
        "id": "abb505f6-8c88-4882-aeb7-0ae4d022ba1a"
    },
    {
        "author": "釋大觀",
        "paragraphs": [
            "海天寥泬，海岸孤絕。",
            "見得親切，虛空釘橛。",
            "怒濤舂碎巖前月。"
        ],
        "title": "補陀大士贊",
        "id": "178a245b-6354-46ad-9be8-17fd4e18fbfb"
    },
    {
        "author": "釋大觀",
        "paragraphs": [
            "倩盼動嬋娟，常持六萬言。",
            "金沙灘上月，五欲浪中翻。"
        ],
        "title": "馬郎婦贊",
        "id": "8cb285ba-089b-47ef-91e0-b80470565d19"
    },
    {
        "author": "釋大觀",
        "paragraphs": [
            "海山嶄絕，海濤舂撞。",
            "海風披拂，海雲飄揚。",
            "仰慧日之破暗兮誰其迷照，觀普門之不鑰兮去不至方。",
            "感應道交，叵測叵量。",
            "越國投誠，菩提影現。",
            "我作是說，增金以黄。"
        ],
        "title": "越王感應大士贊",
        "id": "4fbdd91b-4004-4749-a326-76c344778340"
    },
    {
        "author": "釋大觀",
        "paragraphs": [
            "深則厲，淺則揭。",
            "七十二汀，無風浪起。"
        ],
        "title": "過水布袋贊",
        "id": "9ba1f766-5ffd-41f7-968d-3b436fc307c5"
    },
    {
        "author": "釋大觀",
        "paragraphs": [
            "兜率陀天，長汀管界。",
            "潑布袋打開，自買還自賣。",
            "眨上眉毛，敗也敗也。"
        ],
        "title": "布袋贊",
        "id": "dc825b26-47fb-4bef-919b-5b16938c836d"
    },
    {
        "author": "釋大觀",
        "paragraphs": [
            "環堵室，十笏地。",
            "咄哉維摩，病在者裏。"
        ],
        "title": "維摩贊",
        "id": "cad946fc-2318-4af9-8f65-dd3a2f0ba683"
    },
    {
        "author": "釋大觀",
        "paragraphs": [
            "來何處，去何之。",
            "與二子，何所期。",
            "虎視眈眈，陰飈凄凄。"
        ],
        "title": "豐干寒拾贊",
        "id": "7b643061-df0b-4657-b8c7-650c74f682d8"
    },
    {
        "author": "釋大觀",
        "paragraphs": [
            "橫也掃，豎也掃。",
            "七佛之師，狼藉不少。"
        ],
        "title": "寒山掃地贊",
        "id": "feaba144-eaaa-422c-8a4e-a172b632f9ce"
    },
    {
        "author": "釋大觀",
        "paragraphs": [
            "一機不副，截斷千差。",
            "瓶瀉妙答，綴齒粘牙。",
            "何如在國清寺裏，偷佛飯食菜滓。"
        ],
        "title": "拾得收菜滓贊",
        "id": "47a300e9-0c69-447b-af8f-6ccc9a721fea"
    },
    {
        "author": "釋大觀",
        "paragraphs": [
            "南頭問，不善答。",
            "北頭去，不相合。",
            "自謂踏得著，全然沒交涉。",
            "無枝葉處，枝葉縱橫。",
            "無風波處，風波匼匝。"
        ],
        "title": "渡蘆達磨贊",
        "id": "b5b529d0-aff4-474a-94eb-a5bac728fff1"
    },
    {
        "author": "釋大觀",
        "paragraphs": [
            "一花移自西，五葉香燦爛。",
            "嗅蕊與尋芳，紛如蜂蝶亂。",
            "地闊天寬，難圖滋蔓。"
        ],
        "title": "達磨贊",
        "id": "e7c6bdff-da2b-43d7-8089-bdf38f76d6c5"
    },
    {
        "author": "釋大觀",
        "paragraphs": [
            "藕竅藏身，不形一縷。",
            "掀播風雲，澤徧大地。",
            "彼其隠現大小之不同，終莫能逃乎應量之器。",
            "明眼人前，可賤可貴。"
        ],
        "title": "羅漢贊",
        "id": "8feedee5-15ab-4acb-b09f-528005d2b802"
    },
    {
        "author": "釋大觀",
        "paragraphs": [
            "載色載笑，和氣津津。",
            "半前落後，超軼絕塵。",
            "瘴面忽澤兮疾雷將奮，犀顱茁霜兮枯木生春。",
            "腹背受敵，百萬買鄰。",
            "相見易得好，共事難爲人。"
        ],
        "title": "大慧宏智二禪師揖讓圖贊",
        "id": "62aec917-39c8-430b-808f-dd113eb9c302"
    },
    {
        "author": "釋大觀",
        "paragraphs": [
            "天運悠悠終典午，競從廬阜尋歸處。",
            "鑿池種藕擬奚爲，西山幾度看懸鼓。",
            "愛酒淵明挽不來，貪佛靈運推不去。",
            "同盟二九姑置之，咄爾而今在何許。"
        ],
        "title": "蓮社圖贊",
        "id": "d871fd9f-b4e3-49b6-af48-ccc336aa0baf"
    },
    {
        "author": "釋大觀",
        "paragraphs": [
            "一笑相逢，悠然意消。",
            "植藩籬兮肝膽楚越，外形骸兮鵬鷃逍遥。",
            "凉襟灑灑兮何須鶴馭之風，別袖翩翩兮不見虎溪之橋。",
            "此東林六事之一兮，猶可想見其丰標。",
            "古不可挽，今不可招。",
            "火生蓮花，雪長芭蕉。"
        ],
        "title": "遠法師陸脩靜贊",
        "id": "a0c3d41e-ab81-480e-bf81-f78ef27ee8e9"
    },
    {
        "author": "釋大觀",
        "paragraphs": [
            "門裏蟲，蠱裏毒。",
            "纔過凌霄峰，渾家成不睦。",
            "指白爲黑兮質證有頭之冤，改調移聲兮唱出無譜之曲。",
            "自奉川之富沙以至乎劍池，深處兮有誰共躅。",
            "何須象骨巖高，須知已展不縮。",
            "韶成九包至，樵唱一夔足。",
            "家私莫隠，全封半幅。",
            "贊之駡之，口啞舌禿。"
        ],
        "title": "東山源和尚贊",
        "id": "a2eaf76d-5b3a-4aa3-81d0-002d08c24692"
    },
    {
        "author": "釋大觀",
        "paragraphs": [
            "眼頭生角，囊裏盛錐。",
            "駕古軌轍，闢坦路達。",
            "龍藏忘筌兮揭義天之寥豁，麈尾倒握兮翻辯瀾之渺瀰。",
            "堂堂之陳，正正之旗。",
            "非其所是，是其所非。",
            "發老嘯之韜略，茂老豁之孫枝。",
            "迨其涅槃後，有借萬象舌兮其誰知之。"
        ],
        "title": "頑空法師贊",
        "id": "54917e21-c71e-4f0b-9fda-c883755c8dd6"
    },
    {
        "author": "釋大觀",
        "paragraphs": [
            "祖庭力探，義天橫截。",
            "南湖雨華，屢踞前列。",
            "鼎峙三觀兮於菟元斑，區分一乘兮尾閭自泄。",
            "海闊山遥，難追軌轍。",
            "雲暖誰尋寒谷春，晴宵又耿長空月。"
        ],
        "title": "寒谷暉法師贊",
        "id": "43d8650b-55bc-4164-99e0-2b90dd1dbf8a"
    },
    {
        "author": "釋大觀",
        "paragraphs": [
            "魁梧厚厖，慈和安祥。",
            "聲在江湖品目，儀表衡台學場。",
            "空假中之列三兮，一與三之不立。",
            "修多羅如標月兮，指與月之俱忘。",
            "四處提撕，四花飛揚。",
            "未老掩光，返常寂光。",
            "此其所以爲柏庭之克家，雲公漢章者也。"
        ],
        "title": "漢章雲法師贊",
        "id": "7214b955-4ed3-4fc5-9cca-aa2fe3ba0778"
    },
    {
        "author": "釋大觀",
        "paragraphs": [
            "閒如雲，虛如谷。",
            "歲晚一庵，湖山千簇。",
            "師資相忘，古靈何必拊背。",
            "動靜無間，茶陵空自跌足。",
            "一味卷舌冥懷，付與松風度曲。",
            "玉几如此抑揚，也是喚么作六。"
        ],
        "title": "雲谷粹長老贊",
        "id": "0df1a40d-73cd-4f95-8e75-8f15f59a7b11"
    },
    {
        "author": "釋大觀",
        "paragraphs": [
            "和氣藹叢芝，觸著變荆棘。",
            "笑把凌霄峰信脚踏翻，直得新昌石佛額頭汗出。",
            "慈雲峰頂，機用縱橫。",
            "凌空駕虛，從其建立。",
            "高崙蒼蒼，東湖羃羃。",
            "僧繇妙筆亦難傳，絲毫不動成狼藉。",
            "咦。"
        ],
        "title": "芝巖禪師贊",
        "id": "fcc7865e-a9a7-46d1-ade5-f14a3a6d97ef"
    },
    {
        "author": "釋大觀",
        "paragraphs": [
            "口哆眉厖，坐如釘樁。",
            "戒香逆風，孤行凌霜。",
            "一新受經重其本，三主法社持其綱。",
            "此其所以發毫端毗尼藏，而樹末世精進幢者也。"
        ],
        "title": "照講師贊",
        "id": "ffa19e0a-ac74-4834-b9e0-1518adf5b7c7"
    },
    {
        "author": "釋大觀",
        "paragraphs": [
            "氣和色莊，襟度洋洋。",
            "雪殘春嶂，月午秋江。",
            "峙凌虛金碧兮增飛來小朶之奇觀，發昔人幽潜兮來典午咸和之遺芳。",
            "或見或聞，意消心降。",
            "若夫奉己淡薄，接物慈祥。",
            "不泥文字，不墮平常。",
            "此所以爲北峰之克家，而於自受用三昧中，合乎性具之宗綱。"
        ],
        "title": "南磵果法師贊",
        "id": "7325e14a-915e-45e6-9500-0612a4de1da0"
    },
    {
        "author": "釋大觀",
        "paragraphs": [
            "癯然容儀，軒然作爲。",
            "古潜清苕，珠媚蟾輝。",
            "筌忘大部兮半點不膠名相，冥通三觀兮一毫不著玄微。",
            "石磵付衣，末流蓍龜。",
            "山雷山泉兮從教名𢷕，虛空解講兮其誰知之。"
        ],
        "title": "頤蒙法師贊",
        "id": "eae5f873-e499-4d1c-bfc8-f81e3dd665fa"
    },
    {
        "author": "釋大觀",
        "paragraphs": [
            "僧之形，人之英。",
            "何所作兮畦衣常披，何所說兮玉麈常橫。",
            "世情悠悠兮若秋雲之淡，胸次了了兮懸秋月之明。",
            "其稟也靈，其施也平。",
            "六窗自虛，萬象自呈。",
            "斯何人歟，豈不入山林而隠，不濯滄浪而清者耶。"
        ],
        "title": "山隠居士贊",
        "id": "566cfecb-f980-407d-98d4-71ff309f7a97"
    },
    {
        "author": "釋大觀",
        "paragraphs": [
            "母儀慈淑，閫範持循。",
            "善行冰雪，壽骨松椿。",
            "雍容堂上兮鳳霞儼儼，羅列堂下兮蘭玉詵詵。",
            "厚德陰儲兮留乎奕葉，和氣輯睦兮浹乎鄉鄰。",
            "媲城東之作家兮付佛身於等幻，秉月上之迅機兮應日用而常親。",
            "若問其中轉身處，虛空揣出妙無痕。"
        ],
        "title": "樊路分爲母陳安人請贊",
        "id": "d8925079-fafb-4dc8-a217-1e8cf98bfe26"
    },
    {
        "author": "釋大觀",
        "paragraphs": [
            "是境不涉，逢緣不借。",
            "惡人隨順，喜人凌跨。",
            "撥千聖賸語爲畫處山川，笑從上發機如巾結兔馬。",
            "絲糝弗容留，虛空生柄欛。",
            "只今納敗向誰，他駡不如自駡。"
        ],
        "title": "自贊",
        "id": "a101bfcf-feea-4cea-b07c-cc5ef545b391"
    },
    {
        "author": "釋大觀",
        "paragraphs": [
            "雲門普，千鈞弩。",
            "驀地一發，當陽飲羽。",
            "冤有頭兮債有主。"
        ],
        "title": "保福溥長老請贊",
        "id": "dacb78b9-1236-4535-be5c-70c489a1420f"
    },
    {
        "author": "釋大觀",
        "paragraphs": [
            "有準繩，無捉摸。",
            "開口錯商量，鐵蒺藜確確。",
            "日冷月熱，涇清渭濁，昨夜鳳巢生鸑鷟。"
        ],
        "title": "法喜涇長老請贊",
        "id": "b7d6743f-5993-4b2e-bcf8-e0c513493a85"
    },
    {
        "author": "釋大觀",
        "paragraphs": [
            "雷轟電馳，寸毫尺釐。",
            "全機大用，放下竹篦。",
            "突出雲門顧鑑，咦。"
        ],
        "title": "集福鑑長老請贊",
        "id": "96926bca-d1d2-400f-9e90-92102116afc0"
    },
    {
        "author": "釋大觀",
        "paragraphs": [
            "爲無所爲，益無所益。",
            "和氣如春，近傍不得。",
            "有時嶮處少機關，拶倒臨濟白拈賊。",
            "以冤報冤，其義不忒。"
        ],
        "title": "明化惟長老請贊",
        "id": "f151864b-b8b0-4f41-b6c1-c4c323025481"
    },
    {
        "author": "釋大觀",
        "paragraphs": [
            "{毛畏}{毛畏}𣯧𣯧，顒顒昂昂。",
            "强出人前，果見乖張。",
            "直如劈竹而人罕知其曲，圓如走丸而吾常用其方。",
            "聞說我宗甚奇特，當甚多年苕帚樁。",
            "明修棧道，暗渡陳倉。",
            "出語全無碑記，考賊不用證贓。",
            "敢濫稱花木瓜直下兒孫，真所謂米盡到糠。",
            "箇樣嘴臉非惟人惡，吾亦自惡，那堪形之丹青，懸之高堂。",
            "第一分付斷雲，付與丙丁收藏。",
            "覆水自來收不得，從教四海沸如湯。"
        ],
        "title": "溢首座請贊",
        "id": "5efbf09d-7866-4a4c-abc5-2718855705a5"
    },
    {
        "author": "釋大觀",
        "paragraphs": [
            "馽空雲蒂，補太虛縫。",
            "雖在窮相手頭，却要因人發用。",
            "等閒撞著箇冤家，活脫臨時看拈弄。"
        ],
        "title": "西山泳長老請贊",
        "id": "fd2dbc99-04b4-4b99-a09e-4dc5a60b1703"
    },
    {
        "author": "釋大觀",
        "paragraphs": [
            "我無我，柰這箇。",
            "眨得眼，話已墮。",
            "翻轉面皮，放人不過。",
            "搥碎連城之璧，大肆秦人之禍。"
        ],
        "title": "棲真身長老請贊",
        "id": "dbf55b26-1fdc-4c35-bf97-3307dcf4b663"
    },
    {
        "author": "釋大觀",
        "paragraphs": [
            "相牽相引，自拈自弄。",
            "賺正因人，變滅胡種。",
            "業在其中不自知，九成韶集丹山鳳。"
        ],
        "title": "梨洲戒長老請贊",
        "id": "e862e3d6-fdbb-44c1-bf09-77dd7ccb8a43"
    },
    {
        "author": "釋大觀",
        "paragraphs": [
            "直如鈎，曲如弦。",
            "拍盲使去，罔測其然。",
            "不解深跧，强出人前。",
            "默然兮意傳更待馿年。"
        ],
        "title": "小師清默請贊",
        "id": "2069a17d-bc74-4f12-9baf-b0c2dffcd009"
    },
    {
        "author": "釋大觀",
        "paragraphs": [
            "瞥喜瞥嗔，沒頭沒腦。",
            "道泰時清，生風起草。",
            "等閒相撞，黑漆竹篦劈面來。",
            "無禪可談，三寸舌頭胡亂掃。",
            "九九百百，自不知老。",
            "稱爲臨濟兒孫，頑石何曾是寶。"
        ],
        "title": "小師清泰請贊",
        "id": "d0e72871-9610-4566-a66b-2761bc74f6e9"
    },
    {
        "author": "釋大觀",
        "paragraphs": [
            "萎萎蕤蕤，自把不定，人多不悅。",
            "一味從空架空，知他有何所說。",
            "養子緣，迷子訣，六月炎炎飄瑞雪。"
        ],
        "title": "小師清瑞請贊",
        "id": "8b2e92bd-79f6-462e-b888-33b4791b741c"
    },
    {
        "author": "釋大觀",
        "paragraphs": [
            "稽首毗盧法身主，三身一體圓滿覺。",
            "曼殊室利大智海，普賢清浄行願門。",
            "大慈悲父觀世音，信住行向地等妙。",
            "五十三位善知識，權實擁護天龍神。",
            "慈威加被儼在上，鑑茲贊祝日行空。",
            "癸酉仲秋之八日，定光金地産異人。",
            "自威音前秉正因，向靈山上受記莂。",
            "優鉢孕奇時一現，昴宿騰精瑞兩間。",
            "千靈嘉會當其時，君臣道合若符節。",
            "昇平規模愈持重，呼吸變故常鎮浮。",
            "身徇國難入重險，手扶日轂陞中天。",
            "遠夷縮縮憚威略，生民熙熙安袵席。",
            "嗣皇矜式尊爲師，萬彙仰戴恃爲命。",
            "佛法流行明盛世，持世護法端有憑。",
            "二千年後視今日，二千年前等無異。",
            "如來慧命期永續，衆生正信當不斷。",
            "整頓乾坤大力量，安樂黎庶大福德。",
            "我此伽藍鄮嶺東，釋尊舍利所鎮臨。",
            "即茲吉祥殊勝地，衮繡光儀立壽祠。",
            "穰穰緇侶方儼集，鐘鼓梵唄何所祝。",
            "萬象舌頭悉稱壽，寶塔顯爲舒瑞光。",
            "昔阿育王造佛塔，其數滿八萬四千。",
            "一塔該八萬四千，八萬四千同一塔。",
            "八萬四千妙吉祥，八萬四千妙殊勝。",
            "願均吉祥與殊勝，散作壽域無邊春。"
        ],
        "title": "壽平章秋壑師相",
        "id": "79c280ea-a3b2-40e5-938c-1166ea349da4"
    },
    {
        "author": "釋大觀",
        "paragraphs": [
            "兩沼灧寒碧，一堂納寬閒。",
            "高柳逢春新翠展，寒梅霽雪清香繁。",
            "好本栽培常爛熳，四序芳馨看互換。",
            "雜華境徧剎塵中，十波羅蜜更主伴。",
            "覺心隠几隨彷徉，六用俱妙無可降。",
            "跏趺不語亦不默，篆煙一縷春晝長。",
            "釋迦老子何所見，教譚三百皆方便。",
            "就中一處最親切，轉物不爲物所轉。",
            "此堂物物元無殊，隨人受用有親疎。",
            "塵塵攝入大毗盧，應笑本來物無轉亦無。"
        ],
        "title": "題覺心居士轉物軒",
        "id": "f53aec1b-81aa-4524-b445-6fd61f241dd0"
    },
    {
        "author": "釋大觀",
        "paragraphs": [
            "分人分我謾多端，一串黄金鎖骨寒。",
            "善賈何曾停死貨，明明擔出與人看。"
        ],
        "title": "人我擔",
        "id": "a8a97649-007e-42ff-a2cd-8663f8e14b0d"
    },
    {
        "author": "釋大觀",
        "paragraphs": [
            "真游誰管客程賒，閬苑春風幾度花。",
            "若會粟中藏世界，寥陽不是玉皇家。"
        ],
        "title": "示錦屏趙高士",
        "id": "f3d0d7bc-fb68-4df9-ad8a-ed7da2b8fae4"
    },
    {
        "author": "釋大觀",
        "paragraphs": [
            "萬有俱該等太虛，更須拈却趙州無。",
            "如今若欲知端的，舜若新添頷下鬚。"
        ],
        "title": "性空",
        "id": "f38b8068-dcb0-4482-aebb-957aac73b6c4"
    },
    {
        "author": "釋大觀",
        "paragraphs": [
            "虛空講得四花飛，大地山河總發機。",
            "碧眼黄頭無處覓，是中元不動唇皮。"
        ],
        "title": "絕詮",
        "id": "01ecb571-09a6-45f1-9088-76b45b002541"
    },
    {
        "author": "釋大觀",
        "paragraphs": [
            "三應聲中密意通，分明飯布裹春風。",
            "休論親切不親切，巨舶回程至海東。"
        ],
        "title": "日本仙侍者歸國",
        "id": "6dce5eb8-739b-4969-be73-485096e57f87"
    },
    {
        "author": "釋大觀",
        "paragraphs": [
            "旋營屋子嵌雲山，舊日靈泉氣象還。",
            "但有過門教歇去，誰云道者少機關。"
        ],
        "title": "道者復幹接待",
        "id": "24ee2c72-6c7d-48fb-a748-fc9a95101e53"
    },
    {
        "author": "釋大觀",
        "paragraphs": [
            "言口談天有振齋，五行曾不涉安排。",
            "小軒對坐似無語，幾度晴雲過斷崖。"
        ],
        "title": "日者王振齋",
        "id": "cc0234aa-d6b2-4734-8bda-99b0516eeaf2"
    },
    {
        "author": "釋大觀",
        "paragraphs": [
            "者邊颺下舀溪杓，鈯斧又移深處山。",
            "說與白雲門外客，相逢莫作舊時看。"
        ],
        "title": "賀大淵自資福住白雲",
        "id": "9a777705-2ac1-4f55-8ef9-276c6a237d84"
    },
    {
        "author": "釋大觀",
        "paragraphs": [
            "別我從容藥鼎邊，迢迢京路紫霞連。",
            "重提藥病相治句，却道親依已五年。"
        ],
        "title": "病中送湛侍者之京",
        "id": "9bae6c4a-1569-49e7-b5e2-192ecbe0eb84"
    },
    {
        "author": "釋大觀",
        "paragraphs": [
            "維衛芳騰蔓愈滋，花花葉葉轉芬披。",
            "鄮峰酷烈較些子，曇萼翻成鐵蒺藜。"
        ],
        "title": "示沙彌",
        "id": "5ba1e114-de53-410c-a9cc-1bfa68fc3a09"
    },
    {
        "author": "釋大觀",
        "paragraphs": [
            "點墨如將當已長，分明白飯糝椒薑。",
            "出門相送都無說，堂下秋花自吐香。"
        ],
        "title": "示林侍者",
        "id": "e837c71b-0c32-4758-9fa5-d89bef305d67"
    },
    {
        "author": "釋大觀",
        "paragraphs": [
            "舌上雷轟一默間，纖塵不動鼓波瀾。",
            "拈花會上人無數，輸與頭陀一破顔。"
        ],
        "title": "晦機",
        "id": "5ff4b838-e31b-4571-9b51-62aecfe1051d"
    },
    {
        "author": "釋大觀",
        "paragraphs": [
            "鷲嶺將何付飲光，十成綿密轉乖張。",
            "鄮峰恁麽不恁麽，尺線單絲自短長。"
        ],
        "title": "沙彌付衣",
        "id": "54c80609-8ef3-4f44-9bc8-522c6d80f8f0"
    },
    {
        "author": "釋大觀",
        "paragraphs": [
            "東遊何見便還西，覓我伽陀要指迷。",
            "領取庵頭好消息，冬蔬經雨翠交畦。"
        ],
        "title": "吳道人求語回庵",
        "id": "11333ddd-108b-4799-a05a-e66448386464"
    },
    {
        "author": "釋大觀",
        "paragraphs": [
            "日轂陞邊不計程，轉頭已是隔重溟。",
            "更遭尊者相勾引，瀑搗飛梁夢未醒。"
        ],
        "title": "和靜照詩韻  其一",
        "id": "df131dde-610a-4e62-86b8-12a832de66c0"
    },
    {
        "author": "釋大觀",
        "paragraphs": [
            "諸方門戶總經過，惱亂春風有幾多。",
            "今日蒸雲重覩對，絲毫不隔最誵訛。"
        ],
        "title": "和靜照詩韻  其二",
        "id": "5a32911a-48e7-4594-94c8-a338c8ab1a59"
    },
    {
        "author": "廣利寺僧",
        "paragraphs": [
            "一封詔出禁庭中，催起慈峰住鄮峰。",
            "今日開堂宣妙法，祥雲瑞氣罩虛空。"
        ],
        "title": "問物初和尚",
        "id": "b8894c65-6dd2-46bd-abb4-e67c6c7a51dc"
    },
    {
        "author": "武衍",
        "paragraphs": [
            "月冷江空夜氣濃，桂香飛下廣庭風。",
            "不知何處神仙過，鶴唳數聲煙靄中。"
        ],
        "title": "秋夕過松陵",
        "id": "ed095bb0-3d95-49c9-aad8-84c1820b1050"
    },
    {
        "author": "武衍",
        "paragraphs": [
            "柳外飛來恰弄聲，瞥然流去一梭輕。",
            "分明啼斷春愁處，風不驚花午院晴。"
        ],
        "title": "鶑",
        "id": "a9134df7-963f-4a00-96f5-ac28bf252236"
    },
    {
        "author": "武衍",
        "paragraphs": [
            "梨花風動玉闌香，春色沈沈鎖建章。",
            "唯有落紅官不禁，儘教飛舞出宮牆。"
        ],
        "title": "宮詞補遺  其一",
        "id": "182f439b-d6d4-45e1-be31-9bc5f96a1059"
    },
    {
        "author": "武衍",
        "paragraphs": [
            "牡丹春籞正穠華，有旨今年不賞花。",
            "剪落金盤三百朶，內批分賜近臣家。"
        ],
        "title": "宮詞補遺  其二",
        "id": "b9680c11-9869-40f2-af56-6d1f7587a31d"
    },
    {
        "author": "武衍",
        "paragraphs": [
            "粉光薄薄髻雲垂，葉滿湘籠獨步時。",
            "女伴未來歸未得，水邊閒照插花枝。"
        ],
        "title": "采桑曲  其一",
        "id": "22c53a39-4882-4e9b-b674-f6446e544f11"
    },
    {
        "author": "武衍",
        "paragraphs": [
            "道是蠶忙未是忙，日長猶得事梳妝。",
            "羅敷有語何曾解，倚樹偷窺馬上郎。"
        ],
        "title": "采桑曲  其二",
        "id": "a0bed79a-2ed9-43b3-910b-6f866dabea3e"
    },
    {
        "author": "武衍",
        "paragraphs": [
            "何人吹動玉笙攢，天闊風高桂殿寒。",
            "聲軋五雲飛不去，夜深和鶴落瑶壇。"
        ],
        "title": "虛皇壇月下聞笙",
        "id": "1171903f-097b-4293-912b-17cc49f1f5ca"
    },
    {
        "author": "武衍",
        "paragraphs": [
            "當時十五正嬌妍，選入宮中二十年。",
            "誰料祇今三十五，舞鞾未蹋玉階前。"
        ],
        "title": "宮思",
        "id": "0fab26b5-4e21-4027-b972-fe4c1cd3c815"
    },
    {
        "author": "武衍",
        "paragraphs": [
            "雙成午夜約飛瓊，齊駕紅鸞看月明。",
            "縹緲碧雲歸去曉，洞天霜冷玉簫清。"
        ],
        "title": "書畫扇",
        "id": "764617a9-9ac4-419b-a1de-4f8a7f1889ed"
    },
    {
        "author": "武衍",
        "paragraphs": [
            "夾谿槐柳綠雲堆，轍蹟何嘗到碧苔。",
            "不種桃花緣底事，恐因流水悞人來。"
        ],
        "title": "贈苕上隠者",
        "id": "5c4bbd2e-730c-4a24-bcec-dab6ebd97023"
    },
    {
        "author": "武衍",
        "paragraphs": [
            "桂華珠殿水精樓，柘袖籠香乙夜游。",
            "飛下銀橋人不覺，月明三十六宮秋。"
        ],
        "title": "開元廣寒詞",
        "id": "e57a28af-82bd-4bca-9ec6-f645e9f5a026"
    },
    {
        "author": "武衍",
        "paragraphs": [
            "晉人冠子羽人衣，客去移牀傍小池。",
            "扇影不摇蘄竹浄，藕花風裏看唐詩。"
        ],
        "title": "客去",
        "id": "60a35fe2-a639-46ab-ba96-19645277efc8"
    },
    {
        "author": "武衍",
        "paragraphs": [
            "一城和氣萬家春，金碧樓臺處處新。",
            "太守不孤同樂意，木蘭堂上看遊人。"
        ],
        "title": "游吳門同樂園疥池光亭壁呈使君張都承",
        "id": "b9f458ed-b164-409c-8bf9-653256c52930"
    },
    {
        "author": "武衍",
        "paragraphs": [
            "翠峰斜倚側金翹，羅带縈紅罥碧桃。",
            "應是春愁禁不得，東風深院粉牆高。"
        ],
        "title": "春日舟中書所見  其一",
        "id": "4a252b45-0c77-4465-a82c-c41b201a9854"
    },
    {
        "author": "武衍",
        "paragraphs": [
            "花外風來夾膩香，片雲誰遣下巫陽。",
            "不須囘首頻相顧，彼此傷春易斷腸。"
        ],
        "title": "春日舟中書所見  其二",
        "id": "e2fe55c6-a487-4176-aba5-d5930328c806"
    },
    {
        "author": "武衍",
        "paragraphs": [
            "中國無人虜肆輕，六宮揮淚別傾城。",
            "當時誰議誅延壽，益重君王好色名。"
        ],
        "title": "明妃曲  其一",
        "id": "c9336fa0-5c7f-44dc-b714-cca281eeb2c4"
    },
    {
        "author": "武衍",
        "paragraphs": [
            "馬上風沙亂鬢蟬，羶鄉同地不同天。",
            "琵琶何用彈深怨，出降烏孫更可憐。"
        ],
        "title": "明妃曲  其二",
        "id": "e482b920-5680-4ea4-a118-344a8b1cbb9d"
    },
    {
        "author": "武衍",
        "paragraphs": [
            "曉角吹愁客夢寒，一聲聲落曲屏閒。",
            "吳兒可殺無風味，老却梅花祇當閒。"
        ],
        "title": "聞角呈宗諭方蕙巖",
        "id": "bbeac6f2-4b21-4432-b05c-3bab1d34325b"
    },
    {
        "author": "武衍",
        "paragraphs": [
            "八尺{馬昂}龍雪到蹄，阿瞞騎罷阿環騎。",
            "絕憐千古房星魄，不見明時見亂時。"
        ],
        "title": "韓幹照夜白  其一",
        "id": "81ead2e9-1abb-4b71-8c74-024323565b50"
    },
    {
        "author": "武衍",
        "paragraphs": [
            "振金噴玉出天閑，幾向驪宮驟月還。",
            "脫使幹生天寶後，畫圖那得到人閒。"
        ],
        "title": "韓幹照夜白  其二",
        "id": "d5221b5b-56b5-4836-9515-0f4ffacde2a7"
    },
    {
        "author": "武衍",
        "paragraphs": [
            "靈和殿裏最風流，三月飛花雪御樓。",
            "換得玉人眉樣巧，一春渾不下簾鈎。"
        ],
        "title": "柳枝詞",
        "id": "e9ff9667-5527-406d-8624-c3c20ab35a07"
    },
    {
        "author": "武衍",
        "paragraphs": [
            "弄月吹簫過石湖，冷香摇蕩碧芙蕖。",
            "貪尋舊日鷗邊宿，露溼船頭數軸書。"
        ],
        "title": "秋夕清汎",
        "id": "9e6eb547-e1a5-46d5-b7d4-9cc0ba6b1708"
    },
    {
        "author": "武衍",
        "paragraphs": [
            "幾囘夢裏到邊陲，馬上猶能磨戰旗。",
            "彈淚對人偏愛說，建炎隨駕渡江時。"
        ],
        "title": "老將",
        "id": "7e63fa72-774b-46ed-ab24-51aadd631d9f"
    },
    {
        "author": "武衍",
        "paragraphs": [
            "花外垂楊閲四朝，東風依舊綠條條。",
            "當年盛事人猶說，二殿龍舟泊畫橋。"
        ],
        "title": "春日湖上  其一",
        "id": "bd0d419c-6303-45ce-8b31-c5fe9bb944e6"
    },
    {
        "author": "武衍",
        "paragraphs": [
            "拆桐花上雨初乾，寒食游人盡出關。",
            "一片湖邊春富貴，斷橋船簇夕陽間。"
        ],
        "title": "春日湖上  其二",
        "id": "470ac4bc-890f-4c0f-9323-d23581689ca9"
    },
    {
        "author": "武衍",
        "paragraphs": [
            "飛鷁鳴鑣鼓吹喧，繁華應勝渡江前。",
            "吟梅處士今還在，肯住孤山爾許年。"
        ],
        "title": "春日湖上  其三",
        "id": "10e7f3d2-85f2-4c57-93da-c81c7a61c6a0"
    },
    {
        "author": "武衍",
        "paragraphs": [
            "船裏歌聲去復還，游人樂在酒杯間。",
            "爭如策蹇長堤上，細看南山與北山。"
        ],
        "title": "春日湖上  其四",
        "id": "f2473112-bfee-44cd-927f-a6373dc37cd2"
    },
    {
        "author": "武衍",
        "paragraphs": [
            "池上泠泠過雨聲，綠荷風走萬珠明。",
            "天公未欲從羣望，作了晚涼俄便晴。"
        ],
        "title": "宜永觀雨",
        "id": "6286a00c-0c73-49f3-a71e-bc4e3030c2d9"
    },
    {
        "author": "武衍",
        "paragraphs": [
            "捲來滄海黄銀浪，飛出層雲白玉團。",
            "千古垂虹奇絕處，獨凭三百赤闌干。"
        ],
        "title": "長橋月夕",
        "id": "fc571514-e77b-4193-90cb-59a0741cbd9a"
    },
    {
        "author": "武衍",
        "paragraphs": [
            "誰驚雙鷺起蘋汀，蹵裂玻瓈細有聲。",
            "飛入白雲渾不辨，碧山橫處忽分明。"
        ],
        "title": "雙鷺",
        "id": "1f5e06ef-5554-4bca-8f26-018e019e4321"
    },
    {
        "author": "武衍",
        "paragraphs": [
            "西風吹曉鳳城開，桂子香中信馬來。",
            "十載不行湖上路，知它添了幾樓臺。"
        ],
        "tags": [
            "西湖"
        ],
        "title": "重訪西湖舊游",
        "id": "ecaa7f44-c40e-410d-be2f-50c317ba6b8e"
    },
    {
        "author": "武衍",
        "paragraphs": [
            "蹙蹙生紅露滴珠，薰風涼幌曉妝初。",
            "折來戴朶頻拈看，應訝羅裙色不如。"
        ],
        "title": "榴花",
        "id": "70a9487c-2f8c-4969-8e0d-e435d82e3711"
    },
    {
        "author": "武衍",
        "paragraphs": [
            "燕子攙風入畫楹，不知人傍綠窗行。",
            "香泥驚落忽飛去，却向桐華頂上鳴。"
        ],
        "title": "燕子",
        "id": "3fb06f2a-4498-4d6d-9e3a-ea8f6a10223a"
    },
    {
        "author": "武衍",
        "paragraphs": [
            "寶髻無光玉貌昏，悲歌空感舊承恩。",
            "君王喜問先朝事，時許車兒到殿門。"
        ],
        "title": "老宮人  其一",
        "id": "9c88217c-2f72-4233-8da5-3c14212090a9"
    },
    {
        "author": "武衍",
        "paragraphs": [
            "侍輦觀花上苑春，太皇宣索鳳笙頻。",
            "如今猶記當時曲，對譜閒教小內人。"
        ],
        "title": "老宮人  其二",
        "id": "8ef5f40d-a6eb-4a36-a71d-d56f600d90c4"
    },
    {
        "author": "武衍",
        "paragraphs": [
            "一曲春風已擅場，淺顰低囀更傳觴。",
            "令人憶殺香山老，舊日玲瓏也姓商。"
        ],
        "title": "湖亭席上贈商素",
        "id": "d99dbaae-676f-4e4e-9438-77eaad1eac50"
    },
    {
        "author": "武衍",
        "paragraphs": [
            "鈿車轆轆輾芳塵，步幛香移一片春。",
            "花下玉盤行禁臠，御前宣勸到湖濱。"
        ],
        "title": "貴游",
        "id": "cb87115f-f1d3-4b8f-bc7a-dba75a86d8af"
    },
    {
        "author": "武衍",
        "paragraphs": [
            "一拂殘煙暝不收，作成谿上十分秋。",
            "空林落日西風急，紅葉無詩水自流。"
        ],
        "title": "次平小景",
        "id": "003a20a6-dcd0-4ab7-b466-dce9215bde73"
    },
    {
        "author": "武衍",
        "paragraphs": [
            "碧水青山舊路迷，劉郎怊悵阮郎悲。",
            "仙桃一別人間去，洞裏春風自四時。"
        ],
        "title": "尋昔游",
        "id": "27a4897c-fce1-4114-9f93-699a5e1d3b6a"
    },
    {
        "author": "武衍",
        "paragraphs": [
            "金鍼插竝玉搔頭，月落河傾尚倚樓。",
            "細認雙星還自感，別離同是一般愁。"
        ],
        "title": "七夕",
        "id": "c26f6a6c-42c7-4f54-b682-0a0325443274"
    },
    {
        "author": "武衍",
        "paragraphs": [
            "斷沙殘汐葑田枯，寂歷寒煙卧雁奴。",
            "飛起不知何處落，數聲驀忽隔黄蘆。"
        ],
        "title": "雁奴",
        "id": "a66071e2-21eb-4cd0-9153-499695b31473"
    },
    {
        "author": "武衍",
        "paragraphs": [
            "粉靨嬌春掌上輕，玉琴聲裏見深情。",
            "花邊臨別重回首，猶恐絲弦說未明。"
        ],
        "title": "阮客",
        "id": "e235a979-c87e-4614-b31c-a7b1397c9735"
    },
    {
        "author": "武衍",
        "paragraphs": [
            "疊疊滄波隔亂山，白鷗飛去復飛還。",
            "吟邊好思無多子，祇在孤舟落照間。"
        ],
        "title": "書吳江塔院水月",
        "id": "c453f08d-de98-4532-8269-8d07f842711d"
    },
    {
        "author": "武衍",
        "paragraphs": [
            "倒盡鴟夷酒更沽，西風吹興渺江湖。",
            "客中賸喜身强健，歲歲秋香看紫萸。"
        ],
        "title": "九日",
        "id": "2c39f6ff-6c7f-4a81-85cf-00c921ff2f2c"
    },
    {
        "author": "武衍",
        "paragraphs": [
            "秉燭西園事已非，更堪中酒落花時。",
            "隔簾燕子偏饒舌，不管春愁倦作詩。"
        ],
        "title": "寄社友",
        "id": "abfa441c-5bc5-4c17-97bd-30fd1df32202"
    },
    {
        "author": "武衍",
        "paragraphs": [
            "蓼滴辛盤色鬭鮮，已將春到酒尊前。",
            "金幡不用吳娃祝，自唱新詞插鬢邊。"
        ],
        "title": "立春",
        "id": "ce24a68a-e992-4c66-9872-93f08392256b"
    },
    {
        "author": "武衍",
        "paragraphs": [
            "結客尋春過舊隄，雪香雲冷鎖雙扉。",
            "隔牆應是梅花笑，敝却貂裘尚未歸。"
        ],
        "title": "孤山訪梅不遇簡知己",
        "id": "94023092-34df-4342-be61-a5615c855bfe"
    },
    {
        "author": "武衍",
        "paragraphs": [
            "投箠江邊雪滿頭，玉虹千尺要詩酬。",
            "詩成上馬誰同說，說似亭前兩白鷗。"
        ],
        "title": "雪中登垂虹亭",
        "id": "0cf26ea3-f00c-4668-825d-b98bc6f6a5e4"
    },
    {
        "author": "武衍",
        "paragraphs": [
            "棲鳳枝頭數葉輕，井邊籬落正關情。",
            "晚來縱有西風過，一片秋聲作不成。"
        ],
        "title": "霜梧",
        "id": "dce4e54b-6e8b-48d9-a3d4-24ab5f4f608f"
    },
    {
        "author": "武衍",
        "paragraphs": [
            "日日湖邊上小車，要尋紅紫醉年華。",
            "東風合與春料理，忍把輕寒瘦杏花。"
        ],
        "title": "湖邊",
        "id": "1eda0057-e5ff-4828-b4e5-e170bb84812a"
    },
    {
        "author": "武衍",
        "paragraphs": [
            "不拘早晚過長橋，要泊橋邊踏巨鼇。",
            "無月色時方得睡，有梅花處必停篙。",
            "不逢水活魚休買，纔見溪清米便淘。",
            "到得旗亭須報我，落帆相與醉村醪。"
        ],
        "title": "示舵師",
        "id": "f9a5f12f-0c0c-4b13-89de-a8a9e2df9261"
    },
    {
        "author": "武衍",
        "paragraphs": [
            "水花香弄晚風清，閒立梧桐看月生。",
            "夜漏向深秋始覺，一天星溼露華明。"
        ],
        "title": "立秋夕",
        "id": "2e43b2d5-9507-4e1e-bb04-e483884f4929"
    },
    {
        "author": "武衍",
        "paragraphs": [
            "塞月程程遠，星河字字疎。",
            "不眠沙外水，恐溼足間書。",
            "倦翮支風去，悲聲落枕初。",
            "秋清人易感，政自不關渠。"
        ],
        "title": "新雁",
        "id": "ae063067-82d7-4243-8fa4-9c08370141cd"
    },
    {
        "author": "武衍",
        "paragraphs": [
            "山深竹暗曉風輕，幾樣幽禽錯雜鳴。",
            "駐馬細聽渾不識，就中惟識子規聲。"
        ],
        "title": "春曉山行馬上口占  其一",
        "id": "27344b57-bc05-4cbd-befa-48116c5e1b06"
    },
    {
        "author": "武衍",
        "paragraphs": [
            "路轉前山復後山，宿煙收盡薄生寒。",
            "吟鞭忽指松梢月，絕勝城中樓上看。"
        ],
        "title": "春曉山行馬上口占  其二",
        "id": "a5d5c5d0-5730-41f2-ae0b-c8f1ddaa90bd"
    },
    {
        "author": "武衍",
        "paragraphs": [
            "一變陽爻七日初，窗閒測影弄徐徐。",
            "不知曾未添宮線，但覺多翻數葉書。"
        ],
        "title": "陽復",
        "id": "d4e652e7-0fb5-4533-9768-238334290619"
    },
    {
        "author": "武衍",
        "paragraphs": [
            "五年苕上別，別後愧相疎。",
            "今夕知何夕，憶渠俄見渠。",
            "同持一杯酒，勝寄百封書。",
            "未及論心事，曉風囘蹇馿。"
        ],
        "title": "劉八窗見訪一夕即別",
        "id": "1aaa213e-f7bc-4b4f-b71a-2986dd7e0264"
    },
    {
        "author": "武衍",
        "paragraphs": [
            "四海詩人說石屏，一時知己盡公卿。",
            "家傳衣鉢生無愧，氣挾江湖老更清。",
            "重感慨時多比興，最瑰奇處是歌行。",
            "九原不作空遺稿，三些吟魂淚爲傾。"
        ],
        "title": "悼戴式之",
        "id": "26ed166c-eeb0-453e-9de7-7a4fec5c2379"
    },
    {
        "author": "武衍",
        "paragraphs": [
            "壓架駢枝露顆圓，水精落落照晴軒。",
            "微酸自是江南種，尚忍因渠說太原。"
        ],
        "title": "嘗葡萄",
        "id": "cc2618c8-dc4a-4e27-853e-979121712dfc"
    },
    {
        "author": "武衍",
        "paragraphs": [
            "睡覺東風忽惘然，起翻雲母續爐煙。",
            "半醒不醉宿酲思，欲雨又晴寒食天。",
            "春草池塘詩夢裏，梨花庭院酒尊前。",
            "誰憐倦客長安市，節物驚心憶舊年。"
        ],
        "title": "睡覺",
        "id": "b1d1678a-89ca-4109-9474-93396c97a5d4"
    },
    {
        "author": "武衍",
        "paragraphs": [
            "何處飛來繚碧空，敲吟終日費形容。",
            "榑桑老繭抽纖緯，星殿殘機剪素茸。",
            "驀忽带歸簾外燕，等閒惹住柳邊蜂。",
            "風柔日薄樓臺晚，一縷低垂力正慵。"
        ],
        "title": "晴絲",
        "id": "3dd3d38d-aaa3-4cdc-97cf-de5f3e12a209"
    },
    {
        "author": "武衍",
        "paragraphs": [
            "十年湖海仰師儒，八斗衣傳子建餘。",
            "袖裏有詩須印證，句中無眼定趦趄。",
            "吹香玉唾清如許，刮膜金篦病已除。",
            "媼扇何曾求貴重，等閒中得會稽書。"
        ],
        "title": "謝曹東甽跋吟卷",
        "id": "34d9f86b-eada-4187-b7df-cc32cc5d8c7d"
    },
    {
        "author": "武衍",
        "paragraphs": [
            "路接官河柳行斜，蹇馿衝暑憇田家。",
            "雨餘天迥雲生葉，日午風輕稻放花。",
            "襏襫已懸黄犢睡，桔槔不動綠陰遮。",
            "老翁相見如相識，命坐藜牀自析瓜。"
        ],
        "title": "楓橋道中",
        "id": "996d8f52-d567-4977-ad0d-93785158ea6c"
    },
    {
        "author": "武衍",
        "paragraphs": [
            "既安能適復何疑，小築重營即舊規。",
            "狡兔反爲三窟累，鷦鷯終遂一枝期。",
            "種成水際芙蓉徑，鑿得亭前菡萏池。",
            "客有可人尊有酒，四時風月總相宜。"
        ],
        "title": "郊居紀實",
        "id": "d510d43f-bf2b-45a4-a158-e0e871e48298"
    },
    {
        "author": "武衍",
        "paragraphs": [
            "風節傳清素，名多爲宦游。",
            "花封纔解綬，芝檢趣監州。",
            "等上持麾節，歸來覲冕旒。",
            "江南與江北，底用說離愁。"
        ],
        "title": "送外家通倅方澹菴",
        "id": "3498be89-24df-4d94-b062-966f9417081f"
    },
    {
        "author": "武衍",
        "paragraphs": [
            "漭漭風濤外，天隨底處尋。",
            "碧雲千嶂暝，紅樹九秋深。",
            "故國荒城夢，空江倦客心。",
            "行藏那復計，篷月闖孤斟。"
        ],
        "title": "松陵晚泊",
        "id": "973c7b55-bd76-4ce8-b535-b7c15b9c2e78"
    },
    {
        "author": "武衍",
        "paragraphs": [
            "天風吹上碧嶙峋，鸞鶴聲清草木薰。",
            "金闕玉樓行欲遍，却携明月出紅雲。"
        ],
        "title": "小游僊詞",
        "id": "40a239b3-e0a0-415f-942c-7a81cc4e5b9c"
    },
    {
        "author": "武衍",
        "paragraphs": [
            "徙家城市去，不爲故人留。",
            "種菊應無地，觀山合起樓。",
            "別來通訊少，春至作詩不。",
            "池上雙檉綠，孤吟我正愁。"
        ],
        "title": "寄湯伯起",
        "id": "b79fe679-7010-4ea7-bee6-a7177faea198"
    },
    {
        "author": "武衍",
        "paragraphs": [
            "數弓蔬地一方池，吾愛吾廬祇自知。",
            "蘆碧補交楊柳缺，檉紅攙上藕花遲。",
            "翠陰圍合疑無日，涼意蕭騷賸有詩。",
            "君欲重來須更待，嫩煙浮動晚晴時。"
        ],
        "title": "次韻答菊莊湯伯起",
        "id": "79b80264-2664-4ce9-8d47-7d8090c95df7"
    },
    {
        "author": "武衍",
        "paragraphs": [
            "寶墨煙雲邈，金風庭戶秋。",
            "有雛堪作伴，無計若爲留。",
            "謹勿沾鯨浪，應須避蜃樓。",
            "裁詩聊寄遠，煩慰玉人愁。"
        ],
        "title": "別燕",
        "id": "bbaabd28-ffa1-4411-95c6-aeb4141a4b8c"
    },
    {
        "author": "武衍",
        "paragraphs": [
            "障霜篝日奪天機，九月梅花賞玉蕤。",
            "到了不如春意勝，水邊風韻兩三枝。"
        ],
        "title": "西陵觀梅",
        "id": "da374326-2ceb-4a94-8ef0-2b5d949f3d98"
    },
    {
        "author": "武衍",
        "paragraphs": [
            "小院秋聲動碧梧，颯然涼思滿籧篨。",
            "年來懶結青鐙伴，却課兒曹讀夜書。"
        ],
        "title": "小院",
        "id": "5f84fa80-0192-4f05-bb53-e330bb199be4"
    },
    {
        "author": "武衍",
        "paragraphs": [
            "緩將琴軫卷將書，誰信閒中事有餘。",
            "約客論茶和水試，課童移菊带泥鉏。",
            "竹櫳日午猶關鶴，水檻朝來自餧魚。",
            "山薊已苗瓜已蔓，適安生計未全疎。"
        ],
        "title": "夏日書事",
        "id": "4815160e-2bc1-4618-a278-05a9c150a5fc"
    },
    {
        "author": "武衍",
        "paragraphs": [
            "蘚磴披蘿入，茅堂著竹遮。",
            "綠看流去水，紅惜落殘花。",
            "蜀鳥啼春靜，山童厭客譁。",
            "細觀題壁者，一一是詩家。"
        ],
        "title": "訪隠者居",
        "id": "f3d8f36e-127f-4a45-b578-890e399b7eba"
    },
    {
        "author": "武衍",
        "paragraphs": [
            "睡餘羅袖印眉山，行傍妝臺理墜鬟。",
            "聖主憂勤排當少，犀椎魚撥總成閒。"
        ],
        "title": "宮中詞",
        "id": "79890863-d04c-4751-9122-df64eb164339"
    },
    {
        "author": "武衍",
        "paragraphs": [
            "見說邊頭事已寧，捷書復得壽春城。",
            "從來方面多豪傑，均與朝廷繫重輕。",
            "棗實雖紅休北顧，稻花垂白近西成。",
            "民無饑色添歡色，氣象方纔似太平。"
        ],
        "title": "邊烽既息穡事告登歌以五十六字用和擊壤",
        "id": "4a2a4c4f-db9d-4da0-a1f1-377aad6bc87a"
    },
    {
        "author": "武衍",
        "paragraphs": [
            "老矣猶征調，新從淮上歸。",
            "盡知邊境事，曾解壽春圍。",
            "腥血封刀匣，黄沙漬鐵衣。",
            "奏功均得賞，沽酒醉斜暉。"
        ],
        "title": "京口策應戍將歸營",
        "id": "ef5cb212-a9c5-4f52-b61b-4fbb5eb8d71a"
    },
    {
        "author": "武衍",
        "paragraphs": [
            "枕邊清坐散餘酲，慘淡西窗月半明。",
            "燕子夢囘簾未捲，楝花風信曉寒輕。"
        ],
        "title": "枕邊",
        "id": "288e7744-b61b-4f8c-92ac-1e190a7fcc3a"
    },
    {
        "author": "武衍",
        "paragraphs": [
            "賸欲收神省費心，三生癡癖本來深。",
            "典衣尋訪晉朝畫，折簡借觀雷氏琴。",
            "帖字逼真嘗細搨，詩聯敲穩每長吟。",
            "鏡中一笑成何事，鬢影秋絲日見侵。"
        ],
        "title": "癖",
        "id": "e9102287-5270-4f44-bdf6-f2ee258fee03"
    },
    {
        "author": "武衍",
        "paragraphs": [
            "榆火初傳禁漏殘，滿城和氣在湖山。",
            "接天楊柳風煙裏，照水桃花圖畫閒。",
            "舊路人穿新路去，長橋船出斷橋還。",
            "吾皇應喜民胥樂，歲許西門入夜關。"
        ],
        "title": "清明湖上",
        "id": "05c63ffe-6e4b-4689-b65c-74fe21d8f752"
    },
    {
        "author": "武衍",
        "paragraphs": [
            "古堞遺蹤何處尋，斷煙殘日意沈沈。",
            "飛湍過閘風雷怒，峭岸如山草木深。",
            "燈火鄰船喧客枕，江天漂梗碎鄉心。",
            "明朝沽酒新豐市，怊悵無人伴苦吟。"
        ],
        "title": "宿呂城舟中",
        "id": "4a4c59e4-0ee8-4148-8393-5b618f234130"
    },
    {
        "author": "武衍",
        "paragraphs": [
            "折柳亭邊未問津，江山先入夢來頻。",
            "漕渠水足新逢雨，客路風光恰是春。",
            "莫論孫劉悲既往，願言賓主樂相親。",
            "曾留短絕題多景，君到應須爲拂塵。"
        ],
        "title": "送客之潤赴時貴約",
        "id": "3c7aacd6-592c-42fd-8f18-bd1944c032f3"
    },
    {
        "author": "武衍",
        "paragraphs": [
            "落落奇男子，長年走客塵。",
            "白身無寸祿，青眼欠高人。",
            "病爲思詩苦，貧緣立行真。",
            "片雲留不住，歸醉洛陽春。"
        ],
        "title": "送徐雲友歸行都",
        "id": "c88b25cf-7f07-4569-aa8e-b79c14f49947"
    },
    {
        "author": "武衍",
        "paragraphs": [
            "把酒論新事，移牀問故山。",
            "桑麻云已長，親戚喜相安。",
            "斷鴈江湖外，馳心夢寐間。",
            "兩年三度別，此別覺尤難。"
        ],
        "title": "伯氏自吳門來輦下再宿即別",
        "id": "7dc4d788-66c2-4508-aba3-e84083b2a8bf"
    },
    {
        "author": "武衍",
        "paragraphs": [
            "銜上官雖顯，吟邊興不衰。",
            "細評南嶽稿，遠過後山詩。",
            "才大人多忌，名高上素知。",
            "瓣香吾敢後，幸見召環時。"
        ],
        "tags": [
            "衡山"
        ],
        "title": "劉後村被召",
        "id": "026ba104-4221-41ce-857a-faf808ec3336"
    },
    {
        "author": "武衍",
        "paragraphs": [
            "老楓殘月曉江濱，送客歸來又送君。",
            "愁滴離聲三疊淚，眼穿行色萬重雲。",
            "過湘應取離騷續，到邑終期課最聞。",
            "莫爲西班羞薄宦，要思先世立殊勳。"
        ],
        "title": "送友人赴長沙酒官",
        "id": "61594f72-b513-4d1b-9087-7c09c3883cc1"
    },
    {
        "author": "武衍",
        "paragraphs": [
            "柳店春風酒旆斜，紫綃團萼數枝花。",
            "香肌元是多豐膩，錯把紅梅看作他。"
        ],
        "title": "杏花",
        "id": "f91a83ae-2ee1-4ef6-a19d-f86b7553f37b"
    },
    {
        "author": "武衍",
        "paragraphs": [
            "三生結得潤人緣，卮酒時來暖客氈。",
            "北固兒童雖不識，也緣巾屨過山前。"
        ],
        "title": "寓京口四首答湯菊莊兼簡分司鄭料院 北固亭口占",
        "id": "7cd1d103-b879-4c73-a767-a5a4708b0b51"
    },
    {
        "author": "武衍",
        "paragraphs": [
            "屹然孤石蘚痕青，千古江湍洗不平。",
            "蒼鶻飛來復飛去，不知身爲此山名。"
        ],
        "title": "寓京口四首答湯菊莊兼簡分司鄭料院 鶻山",
        "id": "1dccf154-f536-43e3-a993-aa21391883eb"
    },
    {
        "author": "武衍",
        "paragraphs": [
            "二雄曾向此般還，鼎立功名各未安。",
            "留得坐時頑石在，至今人尚說曹瞞。"
        ],
        "title": "寓京口四首答湯菊莊兼簡分司鄭料院 甘露寺很石",
        "id": "441a1539-4a56-4a3e-8841-b829b18cf51c"
    },
    {
        "author": "武衍",
        "paragraphs": [
            "朝宗亭下浪冥冥，何日尋觀瘞鶴銘。",
            "更欲裹茶邀客去，短篷敲火瀹中泠。"
        ],
        "title": "寓京口四首答湯菊莊兼簡分司鄭料院 月觀遠眺",
        "id": "467c87a2-b99e-4988-b0d7-fa62e739b194"
    },
    {
        "author": "武衍",
        "paragraphs": [
            "閶闔煌煌闢曉雲，千官鵠立望嚴宸。",
            "鶴書飛下珠簷峻，雉扇分開玉座新。",
            "山壽聲中團喜氣，鈞天奏處隔香塵。",
            "明王盛事民何幸，三載恩寬四海春。"
        ],
        "title": "歲在丁亥郊禋禮成皇帝登門肆赦獲睹盛典恭成口號",
        "id": "46ed8ff0-ec39-40ea-8eed-36ff1bec9b2e"
    },
    {
        "author": "武衍",
        "paragraphs": [
            "春雲漠漠雨踈踈，小𦩘衝煙入畫圖。",
            "除却淡妝濃抹句，更將何語說西湖。"
        ],
        "tags": [
            "西湖"
        ],
        "title": "正元二日與菊莊湯伯起歸隠陳鴻甫汎舟湖上二首  其一",
        "id": "4864fbfb-49f4-4f3f-a53c-f91166070ee0"
    },
    {
        "author": "武衍",
        "paragraphs": [
            "櫂轉逋山𫇢落暉，春風深鎖恨依依。",
            "松間一鶴俄飛起，疑是先生出未歸。"
        ],
        "title": "正元二日與菊莊湯伯起歸隠陳鴻甫汎舟湖上二首  其二",
        "id": "86d9abbd-8c55-4832-a73b-733b6a692b00"
    },
    {
        "author": "武衍",
        "paragraphs": [
            "相逢客裏便相歡，握手真能出肺肝。",
            "買得酒尊曾共酌，带來詩卷每容看。",
            "舊聞遊宦多知己，今喜公朝與好官。",
            "一片淮雲千里月，覲圭何日入長安。"
        ],
        "title": "送蕙坡趙富陽赴高郵元幕見次",
        "id": "e576abf2-1670-4ece-80a4-ebc559378a83"
    },
    {
        "author": "武衍",
        "paragraphs": [
            "春風荻渚暗潮平，紫綠尖新嫩茁生。",
            "带水掐來隨手脆，櫂船歸去滿篝輕。",
            "竹根稚子難專美，澗底香芹可配羹。",
            "風味祇應漁舍占，玉盤空厭五侯鯖。"
        ],
        "title": "蘆筍",
        "id": "83e67e09-3e93-46fa-9ddd-686b940c5b26"
    },
    {
        "author": "武衍",
        "paragraphs": [
            "寒食梨花月，新晴楊柳風。",
            "愁融山色裏，興極酒杯中。",
            "綠髮日夜變，青春今古同。",
            "忍教行樂處，容易夕陽紅。"
        ],
        "title": "湖亭席上",
        "id": "57e0eb8b-66de-466b-a4b4-bc06b150a834"
    },
    {
        "author": "武衍",
        "paragraphs": [
            "每見中吳士，多稱太守賢。",
            "一毫無暴政，千里樂豐年。",
            "心醉西樓月，身飛北闕天。",
            "那知人事異，夢絕柳橋邊。"
        ],
        "title": "哀魏方泉  其一",
        "id": "d034ac16-69ec-440a-af05-a40a318067d8"
    },
    {
        "author": "武衍",
        "paragraphs": [
            "詔下催歸覲，人傳便尹京。",
            "班纔聯從橐，庭忽舞銘旌。",
            "玉樹悲中折，金丹聖莫生。",
            "澤多唯乳子，天道若無情。"
        ],
        "title": "哀魏方泉  其二",
        "id": "59fc027e-fde2-4b1b-9862-4c6181606a6f"
    },
    {
        "author": "武衍",
        "paragraphs": [
            "莫轉朱弦軫，知音世不慳。",
            "吟情清似水，壯志屹於山。",
            "自入鄉關去，相思雲樹間。",
            "春風吹五葉，早趁集英班。"
        ],
        "title": "寄吳德章簽判",
        "id": "281c458a-37ea-4be5-99f7-ead189f0c707"
    },
    {
        "author": "武衍",
        "paragraphs": [
            "閒拂塵中鏡，猶憐壁上梭。",
            "生平多坎壈，知己半銷磨。",
            "對酒成孤酌，橫琴寓九歌。",
            "相思江水闊，歲晚客如何。"
        ],
        "title": "書所懷",
        "id": "453481e2-d65c-45c6-a913-f2336e5b4a1c"
    },
    {
        "author": "武衍",
        "paragraphs": [
            "磬口檀心紫暈重，繁香微洩繡簾風。",
            "照花休用添紅燭，却怕輕明暖易融。"
        ],
        "title": "蠟梅  其一",
        "id": "7d0b2638-150f-47a3-a31e-797837fdc23f"
    },
    {
        "author": "武衍",
        "paragraphs": [
            "賦得姿容類至中，哨枝宿葉又春風。",
            "品題雖入江梅譜，可惜名同韻不同。"
        ],
        "title": "蠟梅  其二",
        "id": "a336bb96-3d2f-46eb-a74c-1067efce998a"
    },
    {
        "author": "武衍",
        "paragraphs": [
            "二載明禋帝意專，瓣香盍謝祖宗前。",
            "願前盛典從頭數，紹述應須億萬年。"
        ],
        "title": "恭謝慶成詩十闋  其一",
        "id": "1b1ce829-6f30-40b5-959d-5dc2090c0a17"
    },
    {
        "author": "武衍",
        "paragraphs": [
            "麝蠟籠紗粲玉階，珠櫳齊撤九門開。",
            "一天星斗明如月，法駕徐擎出殿來。"
        ],
        "title": "恭謝慶成詩十闋  其二",
        "id": "6871b45a-8423-47e3-a8ef-641422603000"
    },
    {
        "author": "武衍",
        "paragraphs": [
            "宮監推簾探曉星，景陽鍾動已妝成。",
            "鳳輿陸續銜車馬，黄道香濃尾駕行。"
        ],
        "title": "恭謝慶成詩十闋  其三",
        "id": "b8af8755-f578-4c70-a496-9fbacd2367bb"
    },
    {
        "author": "武衍",
        "paragraphs": [
            "禮成列聖宴群工，浩蕩春風到竹宮。",
            "傳旨簪花俄侶錦，信知天子是天公。"
        ],
        "title": "恭謝慶成詩十闋  其四",
        "id": "be07ae62-3cb3-4b12-b45a-094c2630658f"
    },
    {
        "author": "武衍",
        "paragraphs": [
            "大官宣勸禮優寬，中殿妃嬪各盡歡。",
            "和氣滿城天色好，不妨直際晚回鑾。"
        ],
        "title": "恭謝慶成詩十闋  其五",
        "id": "87e286ff-1bcb-4e0c-a646-da5e324b5d94"
    },
    {
        "author": "武衍",
        "paragraphs": [
            "樂奏仙韶進壽觥，觚棱風細寶香清。",
            "隔簾微見龍顔啟，緣是優人有笑聲。"
        ],
        "title": "恭謝慶成詩十闋  其六",
        "id": "b034a1d6-cf95-4e69-812d-1512339d8c08"
    },
    {
        "author": "武衍",
        "paragraphs": [
            "宮前儀衛尚般還，花裏聲傳午漏殘。",
            "見說御園才放水，聖心游泳正觀瀾。"
        ],
        "title": "恭謝慶成詩十闋  其七",
        "id": "4a7ca772-b9d3-4f34-9a5b-5e330dc1ba82"
    },
    {
        "author": "武衍",
        "paragraphs": [
            "染羅彫草斡天機，簇戴工夫鬭出奇。",
            "唯有近臣恩數異，尚方別賜細欒枝。"
        ],
        "title": "恭謝慶成詩十闋  其八",
        "id": "9e3c8a82-0d11-4663-9d65-f5138df8f31b"
    },
    {
        "author": "武衍",
        "paragraphs": [
            "小白長紅十里春，歸來天仗擁香塵。",
            "翩翩黄屋彫霞裏，輦上無花止一人。"
        ],
        "title": "恭謝慶成詩十闋  其九",
        "id": "b03bc905-7c66-430a-b99e-fac7b4597d07"
    },
    {
        "author": "武衍",
        "paragraphs": [
            "士庶重重間綺羅，霽光熏作小春和。",
            "御街兩行瞻天表，比似前回人更多。"
        ],
        "title": "恭謝慶成詩十闋  其一○",
        "id": "df6fd0ab-bbc3-4539-babf-3a285fe4dde1"
    },
    {
        "author": "武衍",
        "paragraphs": [
            "病目醫治兩睫寬，迎風猶苦淚漫漫。",
            "水邊望月雖無礙，燈下觀書便覺難。",
            "索句每防愁入腎，好杯多是熱歸肝。",
            "法當著意收神觀，不用金篦久自安。"
        ],
        "title": "病目",
        "id": "86003581-d239-46a9-9652-90189a705792"
    },
    {
        "author": "林尚仁",
        "paragraphs": [
            "常人厭寂寥，隠士畏喧雜。",
            "山居主人百好無，終日哦詩閉書閤。",
            "我本山中人，心事亦頗合。",
            "杖藜約客行幽深，來扣吟扉坐陳榻。",
            "不敘寒暄說晚唐，滿座春風屢傾榼。",
            "霜晴沙路軟如泥，谷鳥相呼聲自答。",
            "花時不飲空白頭，世味由來如嚼蠟。",
            "祇憐無夢化作蝴蝶飛，遶盡百花深處日千匝。"
        ],
        "title": "飲葯房陳戶山居分韻得閤字",
        "id": "d068f5f4-053d-49b7-9389-8853a91523ed"
    },
    {
        "author": "林尚仁",
        "paragraphs": [
            "松風生晚凉，坐久市聲歇。",
            "客去行獨吟，踏石碎明月。"
        ],
        "title": "暑夜",
        "id": "bdfcd9ec-c93a-414c-8ac9-302c5c104996"
    },
    {
        "author": "林尚仁",
        "paragraphs": [
            "不畫梅花却畫蘆，自言家在箇鄉居。",
            "當時恨不曾添雁，爲带平安一紙書。"
        ],
        "title": "題蘆鄉思歸圖",
        "id": "f64fc638-1b0f-4122-8c24-212b05430844"
    },
    {
        "author": "林尚仁",
        "paragraphs": [
            "烏回山下寺，閑抱一琴遊。",
            "客路黄花晚，江城寒露秋。",
            "持書誰送酒，懷古獨凭樓。",
            "想爾西風裏，遶籬吟未休。"
        ],
        "title": "九日登烏回寄鄭渭濱",
        "id": "0bc10d8f-4b54-4db2-be6a-17200b748fea"
    },
    {
        "author": "林尚仁",
        "paragraphs": [
            "貪凉分石坐，野服岸巾紗。",
            "竹暗鳴風葉，溪暄聚水花。",
            "深村人語靜，高樹鳥飛斜。",
            "不飲論文酒，敲碁煮夜茶。"
        ],
        "title": "和陳葯房納凉",
        "id": "23712a92-1f90-4829-ae19-78b7a090530b"
    },
    {
        "author": "林尚仁",
        "paragraphs": [
            "聲逐嬌雲學鳳鳴，王孫幾醉拍欄聽。",
            "春深莫唱關情曲，多少行人過柳亭。"
        ],
        "title": "贈歌者",
        "id": "f5831bed-9eb0-49be-8318-4f184bf40f46"
    },
    {
        "author": "林尚仁",
        "paragraphs": [
            "春紅落盡雨霏霏，爲怯輕寒尚夾衣。",
            "村路每於泥處滑，鄉音漸與市人非。",
            "護蠶谿女條桑去，抱布山翁換米歸。",
            "世味徧嘗只如此，幾番清夢落漁磯。"
        ],
        "title": "新昌道中",
        "id": "7c8b76e1-7c52-4946-a461-f59d3534a061"
    },
    {
        "author": "林尚仁",
        "paragraphs": [
            "地僻民居少，官勤國課優。",
            "遠程驅瘦馬，小港礙行舟。",
            "晴日鹽花曉，風潮海氣秋。",
            "野人因買鶴，半月此遲留。"
        ],
        "title": "寓華亭下砂鹽場",
        "id": "217cf842-b113-4122-abb4-6edb8a31421f"
    },
    {
        "author": "林尚仁",
        "paragraphs": [
            "十年客路歎飄蓬，歷盡風霜鬢欲空。",
            "睡少半疑茶作祟，愁多全覺酒無功。",
            "數蛩厭靜鳴秋雨，一葉驚寒落晚風。",
            "惆悵故園歸未得，草荒籬下菊花叢。"
        ],
        "title": "秋日書懷",
        "id": "b1480608-973d-4dbb-b1f1-60c53e634cf3"
    },
    {
        "author": "林尚仁",
        "paragraphs": [
            "江亭飲罷起離愁，何事西風又越遊。",
            "潮信欲來人欲去，夕陽紅蓼滿汀洲。"
        ],
        "title": "適越留別",
        "id": "a3817c0f-95aa-4ab0-b9e3-52a961e29c1f"
    },
    {
        "author": "林尚仁",
        "paragraphs": [
            "春詩敲未穩，一醉傍琴眠。",
            "吟客相過日，飛花欲盡天。",
            "竹陰池水暗，樹色島雲連。",
            "幽鳥可人意，數聲清似絃。"
        ],
        "title": "此山林僉葯房陳戶偕張牧隠暮春晦日載酒相過席上以手揮素絃爲韻得絃字",
        "id": "413239a0-4c74-456a-89fd-dab47d4e1b36"
    },
    {
        "author": "林尚仁",
        "paragraphs": [
            "吟苦過於顛，吟成亦自憐。",
            "凍油燈影薄，深屋語聲圓。",
            "分月照歸客，避寒移卧氈。",
            "一冬少閑日，不得到梅邊。"
        ],
        "title": "寒夜即事",
        "id": "2d0114f7-2fd9-4388-9724-394d5fb7d76a"
    },
    {
        "author": "林尚仁",
        "paragraphs": [
            "未逢知己愧蹉跎，又見春風長徑莎。",
            "杜宇一聲詩思減，楊花三月客愁多。",
            "從人乞米貧如舊，借吏抄書字半訛。",
            "懶說江湖十年事，近來平地亦風波。"
        ],
        "title": "春日偶成",
        "id": "3c0a0405-1e79-48e6-946b-d63e7819f1ef"
    },
    {
        "author": "林尚仁",
        "paragraphs": [
            "敕額雖存屋半傾，爐香無主佛無靈。",
            "豪家不管空門事，日夜西風語塔鈴。"
        ],
        "title": "廢寺",
        "id": "5fb541d1-2665-4f93-9287-7cb6ce255535"
    },
    {
        "author": "林尚仁",
        "paragraphs": [
            "學書學劍兩無成，天乞梅邊隠姓名。",
            "未必清閑非盛福，縱教富貴亦虛榮。",
            "百年有限春風老，萬事無心夜月明。",
            "何計莫餐煙火供，漱流眠石過今生。"
        ],
        "title": "自賦",
        "id": "05230922-a6cd-4cfc-9aeb-2a27840785f0"
    },
    {
        "author": "林尚仁",
        "paragraphs": [
            "西風吹客衣，束擔出王畿。",
            "千里莫嫌遠，幾人猶未歸。",
            "山空秋鶴瘦，天闊暮雲飛。",
            "料得還家日，將詩壽綵闈。"
        ],
        "title": "送林雲岫歸省",
        "id": "bdbcd00d-d53c-4a50-ac6c-62785fbad18f"
    },
    {
        "author": "林尚仁",
        "paragraphs": [
            "雨聲聽易厭，况復事關心。",
            "終夜不成寐，一春徒費吟。",
            "委紅花命薄，重碧酒盃深。",
            "何日西湖上，移船繫柳陰。"
        ],
        "tags": [
            "西湖"
        ],
        "title": "雨中和張西麓",
        "id": "6eaa62a8-b342-425f-9f07-5588b321ebab"
    },
    {
        "author": "林尚仁",
        "paragraphs": [
            "谿水分流急，谿雲带濕飛。",
            "防饑童乞米，畏冷客添衣。",
            "雨院碁聲潤，風窗燭影微。",
            "終須待晴去，踏月夜深歸。"
        ],
        "title": "連雨留宿陳葯房吟所",
        "id": "9ab6f6a4-a91b-4a98-879b-e98c173c1f6c"
    },
    {
        "author": "林尚仁",
        "paragraphs": [
            "矮屋過如斗樣寬，閉門渾不受春寒。",
            "海棠睡去梨花瘦，次第東風到牡丹。"
        ],
        "title": "偶題",
        "id": "87d8aad6-3dc5-4eaa-8d84-94e36c6b3913"
    },
    {
        "author": "林尚仁",
        "paragraphs": [
            "樹陰雲影暗空山，銘石雖存不忍看。",
            "燒罷紙錢灰未冷，落花啼鴂雨聲寒。"
        ],
        "title": "弔友人墓",
        "id": "1d8cfe13-4069-4b92-aa05-3689d5ab88e1"
    },
    {
        "author": "林尚仁",
        "paragraphs": [
            "每箇虛亭坐片時，旋尋古蹟上巖梯。",
            "石含秋色苔痕老，洞接雲天樹影低。",
            "樵客出林驚虎嘯，道人臨水聽猿啼。",
            "吟邊欲記陽明事，恐動山靈不敢題。"
        ],
        "title": "遊陽明洞天",
        "id": "37390842-350f-497f-bfa7-11634af14485"
    },
    {
        "author": "林尚仁",
        "paragraphs": [
            "一宮占斷水中央，瘦竹添丁護短牆。",
            "老鸛聲中松子落，遊鱼影裏藕花香。",
            "雲房不雨琴常潤，池閣無風榻自凉。",
            "擬辦隠心終老此，便須歸與鶴商量。"
        ],
        "title": "清真觀",
        "id": "904d760a-229f-443a-9a95-fad5df6efdd6"
    },
    {
        "author": "林尚仁",
        "paragraphs": [
            "春事又無幾，陰晴苦不齊。",
            "久貧交味薄，多病語聲低。",
            "落絮行風徑，歸雲度晚谿。",
            "故鄉二千里，日夜子規啼。"
        ],
        "title": "春晚",
        "id": "677dcb44-24ae-49f0-8003-3d84665b9018"
    },
    {
        "author": "林尚仁",
        "paragraphs": [
            "多年林下隠，猶带舊儒酸。",
            "自說因詩苦，還如學易難。",
            "曉窗花氣潤，夜枕雨聲寒。",
            "又欲名山去，應尋勝跡看。"
        ],
        "title": "贈褚雪巘",
        "id": "007c5e69-7db4-406b-8033-467087fedb35"
    },
    {
        "author": "林尚仁",
        "paragraphs": [
            "外事少曾聞，深居似隠君。",
            "谿明花照影，風細水行文。",
            "蠶室寒初閉，蜂房早已分。",
            "偶因尋藥去，踏破一村雲。"
        ],
        "title": "村居即事",
        "id": "536c1671-1e8b-49a9-9f34-25a66ca74600"
    },
    {
        "author": "林尚仁",
        "paragraphs": [
            "撥盡寒灰雨夜深，半窗燈影伴孤吟。",
            "不眠只有琴知得，明日陽關何處心。"
        ],
        "title": "寓舍留別",
        "id": "19cfd52f-df94-441a-b888-8dc398b7bb46"
    },
    {
        "author": "林尚仁",
        "paragraphs": [
            "手揮樵斧氣如虹，幾樹寒煙一餉空。",
            "午夜無依烏鵲冷，數聲應恨月明中。"
        ],
        "title": "課伐木",
        "id": "3dcbc983-8016-4b28-b597-85c3ec38aff2"
    },
    {
        "author": "林尚仁",
        "paragraphs": [
            "別後空相憶，無書直至今。",
            "頻年千里客，多事半生心。",
            "卯酒欺人醉，春詩带病吟。",
            "倚欄政無緒，一鳥過花陰。"
        ],
        "title": "懷潘寒巖",
        "id": "ab6e7a55-f995-438f-ac8f-17955d33193b"
    },
    {
        "author": "林尚仁",
        "paragraphs": [
            "屋老苔荒席久虛，近分一榻與雲俱。",
            "梅花未種招蜂怨，竹所雖清欠鶴圖。",
            "無事看山如對客，有時隠几亦忘吾。",
            "過門除却能吟者，不是高僧即老儒。"
        ],
        "title": "余種竹方成扁其室曰竹所友人以詩至用其韻",
        "id": "14530296-30aa-48ca-84f2-b45568da8dbc"
    },
    {
        "author": "林尚仁",
        "paragraphs": [
            "帝城花錦地，讓與市人居。",
            "萬事不到耳，一貧唯讀書。",
            "掃牀留月宿，種藥带雲鋤。",
            "未晚多先醉，爲官恐不如。"
        ],
        "title": "山居",
        "id": "8fca0beb-acaf-42a1-96a7-5937a74227fa"
    },
    {
        "author": "林尚仁",
        "paragraphs": [
            "閑磨霜刃破銀瓜，沉水香銷日影斜。",
            "吟客不來情思懶，晚風庭院落槐花。"
        ],
        "title": "簡許有實",
        "id": "51a8368c-983c-4ab2-8e4f-35b7d202fdaa"
    },
    {
        "author": "林尚仁",
        "paragraphs": [
            "半生無厚業，祇合住山林。",
            "留客旋沽酒，典衣因買琴。",
            "晴窗行野馬，高樹語春禽。",
            "彼此知心久，相看意轉深。"
        ],
        "title": "陳葯房聞人禺谿黄平嶺春日相過分得琴字",
        "id": "f2bb8066-d9f7-4a0b-b225-47f49bb1a989"
    },
    {
        "author": "林尚仁",
        "paragraphs": [
            "門似野人家，空園擬種瓜。",
            "有僧分石坐，無酒問鄰賒。",
            "獨鶴喜欲舞，老梅寒自花。",
            "此身歸未去，猶愧暮林鴉。"
        ],
        "title": "過友人幽居",
        "id": "48df67ab-c2ff-47bf-bcc0-337163bb50c9"
    },
    {
        "author": "林尚仁",
        "paragraphs": [
            "欲暮西風引客愁，十年如夢住他州。",
            "故交零落誰知己，往事凄凉歎白頭。",
            "一紙音書燈下淚，滿城砧杵月明秋。",
            "早知世路風波險，只在山中煮石休。"
        ],
        "title": "旅懷",
        "id": "aee255c3-2af7-43c6-9328-6c9a9450649f"
    },
    {
        "author": "林尚仁",
        "paragraphs": [
            "新營一榻養天和，獨喜身閑鬢未皤。",
            "藥性不諳緣病少，花名慣識爲吟多。",
            "移書曬日防留蠹，寫帖臨池擬換鵝。",
            "不到玉峰今兩載，故人情味近如何。"
        ],
        "title": "懷蒲一庵許紒巖",
        "id": "2e0cc72d-3efc-4dbd-aeff-ca34691bdff7"
    },
    {
        "author": "林尚仁",
        "paragraphs": [
            "移舟春岸曉，小雨欲晴時。",
            "煙樹望疑暗，水程行較遲。",
            "推蓬山色近，得句野鷗知。",
            "來往無多路，歸囊又一詩。"
        ],
        "title": "陳葯房舟中分得詩字",
        "id": "666412f2-d5fa-4ee4-8036-5ea640671b8b"
    },
    {
        "author": "林尚仁",
        "paragraphs": [
            "江湖風浪惡，飄泊此依依。",
            "白髮親俱老，深春人未歸。",
            "雲留行李住，風遣落花飛。",
            "强飲盃中物，芳心莫易違。"
        ],
        "title": "寄表兄鄭古潭",
        "id": "a2ca7ccd-23ab-48ab-ba12-6f0768489b0b"
    },
    {
        "author": "林尚仁",
        "paragraphs": [
            "閒裏身心得自如，春風茅屋燕同居。",
            "松花滿地谿雲滑，一榻晴窗卧看書。"
        ],
        "title": "閒裏",
        "id": "0f13cea6-3eb4-4bc1-9b50-01470fad1bdd"
    },
    {
        "author": "林尚仁",
        "paragraphs": [
            "湖邊春更好，別後費吟思。",
            "載酒曾遊處，憶君同醉時。",
            "面風花落易，背日雪消遲。",
            "早晚携琴去，山中與鶴期。"
        ],
        "tags": [
            "西湖"
        ],
        "title": "寄西湖友人",
        "id": "119968a7-a550-46b7-a2d6-b2149add55c2"
    },
    {
        "author": "林尚仁",
        "paragraphs": [
            "此心偶無事，君復敘離情。",
            "江國多寒色，春風幾日程。",
            "雪添行李重，船逐浪花輕。",
            "後夜應相憶，空山月正明。"
        ],
        "title": "送友人別",
        "id": "acf2cc2d-b751-4b16-be8a-fe1fd7af23eb"
    },
    {
        "author": "林尚仁",
        "paragraphs": [
            "此行不必話離愁，且舉匏樽醉幾籌。",
            "天下豈無山可買，男兒當與國分憂。",
            "劍辭星匣邊風凜，船駕雲帆海月流。",
            "莫道讀書無用處，讀書方有用兵謀。"
        ],
        "title": "送楊巨川遊邊",
        "id": "28d4c049-b52d-4f2e-8546-a85e1f6a8c46"
    },
    {
        "author": "林尚仁",
        "paragraphs": [
            "此身拘不得，暮楚又朝吳。",
            "故國幾人在，三年一字無。",
            "天風潮信急，江月雁聲孤。",
            "久不看明鏡，年來有白鬚。"
        ],
        "title": "寄鄉友",
        "id": "8fb7e50c-b5f4-4b06-a9fd-3d433f948b4c"
    },
    {
        "author": "林尚仁",
        "paragraphs": [
            "在家猶苦熱，客路足應疲。",
            "書劍果何地，江湖非舊時。",
            "久晴苗欲雨，多病藥如飴。",
            "憶自分携後，知心更有誰。"
        ],
        "title": "寄吳宗之",
        "id": "4777adbc-65d5-4908-9b7c-624788f4d8f0"
    },
    {
        "author": "林尚仁",
        "paragraphs": [
            "風雨蕭蕭攪雪飛，一寒如此只貪詩。",
            "酒瓢傾盡囊金少，恐被梅花笑不知。"
        ],
        "title": "雪中呈社友",
        "id": "eb00dfbf-6f3e-492d-84d3-be3de3ac445b"
    },
    {
        "author": "林尚仁",
        "paragraphs": [
            "行李無多半是詩，買船兼載鶴同歸。",
            "思君晚泊吳江冷，風捲蘆花幾雁飛。"
        ],
        "title": "送陸月湖歸玉峰",
        "id": "196fca3d-5598-43d2-b43c-a4bab2f69b84"
    },
    {
        "author": "林尚仁",
        "paragraphs": [
            "身披雲衲瘦伶俜，一刺新添得寺名。",
            "餐供未便趺足坐，誦經猶作讀書聲。",
            "禪窗欲晚聞鐘掩，吟履逢秋踏葉行。",
            "應是千生修得到，幾人頭白尚無成。"
        ],
        "title": "喜友人爲僧",
        "id": "32ecf777-e151-49b2-ade6-06d9b314435a"
    },
    {
        "author": "林尚仁",
        "paragraphs": [
            "年齒未三十，清名已照人。",
            "才高猶苦學，俸薄不言貧。",
            "留客醉終日，愛花吟過春。",
            "自憐閑未得，滿面撲京塵。"
        ],
        "title": "贈許紒巖",
        "id": "61dca0cb-3064-48dc-93e7-510de93eab53"
    },
    {
        "author": "林尚仁",
        "paragraphs": [
            "倚欄吟未穩，把酒問溪山。",
            "今日又添歲，一冬無此閑。",
            "梅花依竹靜，雪意避春慳。",
            "次第燈期近，重逢一解顔。"
        ],
        "title": "辛亥元日遊聞人省庵園和陳葯房韻",
        "id": "9983cd48-da0f-46b7-9e32-c9c01cbaca85"
    },
    {
        "author": "林尚仁",
        "paragraphs": [
            "天下稱繁邑，一廉如此希。",
            "政成人惜去，官滿鶴先歸。",
            "家學傳金管，春風入紫薇。",
            "知音正當路，健翼看高飛。"
        ],
        "title": "賀陳石泉宰華亭歸",
        "id": "b4d00634-f315-4d21-8c2d-bdee7ba85ab1"
    },
    {
        "author": "林尚仁",
        "paragraphs": [
            "焚香獨坐勘騷經，庭樹無風葉不鳴。",
            "靜入夜深聞鼓吹，一池明月亂蛙聲。"
        ],
        "title": "夜坐",
        "id": "10cd2606-ea29-4240-a8b5-31a0a42b6859"
    },
    {
        "author": "林尚仁",
        "paragraphs": [
            "繁聲不可聽，點滴似秋霖。",
            "谿長欲無岸，窗低微復陰。",
            "葛衣凉意重，礎石潤痕深。",
            "欲出愁泥濘，依依獨客心。"
        ],
        "title": "梅雨",
        "id": "0621209d-399a-4268-9560-2f83d8c6eb2d"
    },
    {
        "author": "林尚仁",
        "paragraphs": [
            "姓名多已在仙行，見說曾傳辟穀方。",
            "未必詔書徵便起，可憐人世老猶忙。",
            "浴蒲磵冷雲初濕，種朮山春土亦香。",
            "何日此身分半隠，歸須先製芰荷裳。"
        ],
        "title": "訪隠者",
        "id": "09e49fdd-e68a-4d2f-b157-1d8953acdcf1"
    },
    {
        "author": "林尚仁",
        "paragraphs": [
            "幾扣吟窗多不遇，識君雖久會君稀。",
            "近聞行李擔書去，添得明珠伴劍歸。",
            "開甕酒香春遶屋，倚欄人醉月侵衣。",
            "野夫別有觀心法，不在深山獨掩扉。"
        ],
        "title": "戲友人買侍兒歸",
        "id": "e8468eb6-d223-4b05-ad36-edb1a1a2d9ab"
    },
    {
        "author": "林尚仁",
        "paragraphs": [
            "楚楚異凡禽，相看瘦不禁。",
            "饑尋芝朮晚，夢憶海山深。",
            "華表千年事，青天萬里心。",
            "一聲唳清夜，霜月滿疎林。"
        ],
        "title": "鶴",
        "id": "4983c1c5-786b-4148-abee-5b19b577965b"
    },
    {
        "author": "何文季",
        "paragraphs": [
            "英雄空有淚沾襟，千古興亡感慨深。",
            "邱壑正多亡國恨，干戈消盡讀書心。",
            "容身天地生何補，入眼風霜老不禁。",
            "却笑紅塵知退晚，能教早計卧山林。"
        ],
        "title": "寄陳赤嵌",
        "id": "6e7124b6-b83a-42b4-b3cf-c5345976c7c7"
    },
    {
        "author": "何文季",
        "paragraphs": [
            "衣冠不忍墜家聲，風雨瀟瀟鷄自鳴。",
            "身似孤蓬隨地轉，家無長物带書行。",
            "荒涼松竹鄉心外，淡薄虀鹽世味輕。",
            "幸有田疇堪料理，何如買犢且歸耕。"
        ],
        "title": "寄懷",
        "id": "0f1f3910-a724-4bde-91de-28ce10fc8fd1"
    },
    {
        "author": "何文季",
        "paragraphs": [
            "浮萍浩蕩夾桑榆，茅屋田園狐兔墟。",
            "拾橡豈能饑杜甫，鬻車終不困相如。",
            "子規枝上他鄉月，白鶴峰頭處士廬。",
            "三徑雖荒歸亦好，筆耕還有腹中書。"
        ],
        "title": "送黄坡峰",
        "id": "6caf7746-7600-4f51-a393-e1ee4a3c4776"
    },
    {
        "author": "何文季",
        "paragraphs": [
            "食薇已愧首陽人，肯學楊雄作美新。",
            "滿目山河長是淚，窮崖草木不知春。",
            "狂來自與白雲笑，老去從教俗子嗔。",
            "湖海論交無久近，相逢同是漢遺民。"
        ],
        "title": "寄彭府教",
        "id": "2b4a8144-92f6-4184-aee7-c4e315e9b4b7"
    },
    {
        "author": "何文季",
        "paragraphs": [
            "三百年間植士林，年來零落幾青衿。",
            "人間已厭詩書味，堂上猶聞絲竹音。",
            "山向靜中涵易象，陽於復處見天心。",
            "執經弟子趨函丈，祗恐門前雪意深。"
        ],
        "title": "送翁主學謁靖山提舉",
        "id": "24be7fdf-97db-41bd-a886-ccceee3a1cd2"
    },
    {
        "author": "何文季",
        "paragraphs": [
            "單父琴邊遇賞音，臯比巍坐屋廬深。",
            "客中莫放揮金手，酒後無忘守口箴。",
            "投筆未酬豪傑志，讀書猶識聖賢心。",
            "何時棹破山陰雪，共對青燈談古今。"
        ],
        "title": "寄朱五哥",
        "id": "fd9edcca-1d23-4791-8b4b-1373f4604f9f"
    },
    {
        "author": "何文季",
        "paragraphs": [
            "血汗文場日未東，秋香壓倒萬花叢。",
            "幾年豹隠山中霧，一息鵬摶海上風。",
            "魁業正須期遠大，微官豈足論窮通。",
            "龍門有客來相訪，爲說憂時鬢已翁。"
        ],
        "title": "送邵省元",
        "id": "25e6e9f3-4ca0-4e84-acbe-851e394f2539"
    },
    {
        "author": "何文季",
        "paragraphs": [
            "白髮相看重別離，幾囘默坐撚吟髭。",
            "子猷不作乘舟興，龐老終無出郭時。",
            "隔面雲山如有礙，輸心泓穎寄相思。",
            "文溪遺稿傷淪落，此事還當付與誰。"
        ],
        "title": "寄蘧覺陳先生",
        "id": "755ec9cd-8ec2-4c59-bbaa-f7530df4d0c9"
    },
    {
        "author": "何文季",
        "paragraphs": [
            "鵬程九萬儘天寬，剛被西風鎩羽翰。",
            "四海車書新宇宙，幾家門戶舊衣冠。",
            "園花灼灼酣春夢，澗竹亭亭傲歲寒。",
            "正氣莫教銷鑠盡，典型留與後人看。"
        ],
        "title": "寄姚達泉",
        "id": "c7ec6fde-7b04-4124-9cfd-9f4f06b686b9"
    },
    {
        "author": "何文季",
        "paragraphs": [
            "日入崦嵫萬念灰，出門笑口爲誰開。",
            "人從飯顆山頭遇，春在梅花枝上來。",
            "有夢欲隨流水去，無詩怕被黑雲催。",
            "疊山曾是江湖友，恨殺吟魂喚不囘。"
        ],
        "title": "再用汪縣尹韻寄彭府教",
        "id": "44c8cf84-a8d3-43cb-a38c-fe7dde144464"
    },
    {
        "author": "何文季",
        "paragraphs": [
            "白髮蕭蕭壯氣衰，垂頭兀兀董生帷。",
            "饑難煮字將焚硯，語不驚人懶作詩。",
            "昔日卞和常泣玉，今時墨子更悲絲。",
            "自從夢筆風流後，枯朽那能出菌芝。"
        ],
        "title": "寄懷",
        "id": "b3bba408-b6c7-4358-9315-93c18e30d174"
    },
    {
        "author": "何文季",
        "paragraphs": [
            "錦雲曾逐好風來，强學嬌顰寄雁囘。",
            "鯨浪拍天滄海闊，祇愁無路到蓬萊。"
        ],
        "title": "寄石溪  其一",
        "id": "66d3ac4c-0713-42f8-915f-65128e08edbd"
    },
    {
        "author": "何文季",
        "paragraphs": [
            "龐老多年不入州，一竿危坐石溪頭。",
            "山中飽食魚羹飯，不博人間萬戶侯。"
        ],
        "title": "寄石溪  其二",
        "id": "6024e724-9173-4a80-81cf-6c8036c43962"
    },
    {
        "author": "何文季",
        "paragraphs": [
            "長天淡淡雁沈沈，人在桃源路更深。",
            "一點靈犀千里月，雲遮不斷故人心。"
        ],
        "title": "寄石溪  其三",
        "id": "2572f210-4da4-4c65-afde-893229178662"
    },
    {
        "author": "何文季",
        "paragraphs": [
            "卧足曾將帝腹加，拂衣歸去伴烟霞。",
            "祗消一釣名千古，虧殺當年鄧仲華。"
        ],
        "title": "題嚴子陵垂釣圖",
        "id": "7b0e41cd-7be8-468c-9de4-8f79565bb6c7"
    },
    {
        "author": "何文季",
        "paragraphs": [
            "去來書畫米家船，聊結梅花一笑緣。",
            "不爲蓴鱸棄官去，歸心祗在白雲邊。"
        ],
        "title": "別徐大使",
        "id": "a9cd14da-5591-470b-8c5c-7588df82c032"
    },
    {
        "author": "何文季",
        "paragraphs": [
            "風萍渺無跡，一日扣柴扉。",
            "乍見猶疑夢，相逢遽語違。",
            "子方懷遠志，誰復挽征衣。",
            "烟雨松楸隔，何當賦式微。"
        ],
        "title": "何達觀久客他鄉音問曠絕一日忽見過又匆匆告別吾老且病未知後會何如走筆以贈",
        "id": "2516b47b-e62d-4109-9c79-ff27716b2943"
    },
    {
        "author": "何文季",
        "paragraphs": [
            "花縣平分月，冰壺不受塵。",
            "圓機皆中理，禮愛獨親仁。",
            "晚菊長留節，寒梅自作春。",
            "無家可歸去，須有築臺人。"
        ],
        "title": "別趙丞",
        "id": "c9d8293a-3ac7-49a0-a896-9570816ba738"
    },
    {
        "author": "何文季",
        "paragraphs": [
            "同飲西江甫兩春，匆匆馬首又東馳。",
            "歸與華閣春風裏，憶我鈴齋夜雨時。",
            "好把汗青傳久遠，莫將朱紫裹愚癡。",
            "閩中多有南翔雁，折取梅花寄一枝。"
        ],
        "title": "秋堂弟自贛歸建安作別",
        "id": "c5eae12d-cb52-4858-ac07-7f5a59162591"
    },
    {
        "author": "何文季",
        "paragraphs": [
            "雲山隔斷故人疎，聞道新生三鳳雛。",
            "老我只添頭上雪，淒涼光景不堪書。"
        ],
        "title": "寄蘧覺先生",
        "id": "08f36383-ce9a-4869-8c0b-2df37ec6cd24"
    },
    {
        "author": "何文季",
        "paragraphs": [
            "杖頭挑起碧山雲，劍氣擘開滄浪海。",
            "鞭龍笞鳳遊八區，長嘯一聲天浩蕩。"
        ],
        "title": "畫呂仙贊",
        "id": "c518fc68-0ff4-4699-9486-aef64e2ed347"
    },
    {
        "author": "何文季",
        "paragraphs": [
            "雁行聲價壓朋儔，凜凜詞鋒炯二矛。",
            "寶劍神光埋不住，夜衝星斗落旄頭。"
        ],
        "title": "吳子珍登仕避地大寧示詩賡韻以謝",
        "id": "8528b41a-5a00-4258-9a5f-21ae41843f21"
    },
    {
        "author": "何文季",
        "paragraphs": [
            "田家不放淚痕乾，日日深山吏打門。",
            "憶昔宣差提調日，關征不到杏花村。"
        ],
        "title": "宣差曾思丁得替歸詩以贈之",
        "id": "a3b26330-9b80-4b41-950d-033b2fd9ea51"
    },
    {
        "author": "祝穆",
        "paragraphs": [
            "玲瓏葉底雪花寒，清晝香薰草木間。",
            "移植小軒供宴坐，恍疑身在普陀山。"
        ],
        "title": "山礬花",
        "id": "2f8bb870-ea93-426b-81b3-6fa2565c3416"
    },
    {
        "author": "祝穆",
        "paragraphs": [
            "豫章偃蹇兩蒼龍，雪幹寧須匠石逢。",
            "借重歲寒雙大字，絕勝松拜大夫封。"
        ],
        "title": "豫章",
        "id": "07f026a5-e075-478c-8f57-55a1662612ff"
    },
    {
        "author": "祝穆",
        "paragraphs": [
            "黄花自與淵明別，不見閑人直到今。"
        ],
        "title": "句  其一",
        "id": "ee733270-0234-4470-9229-58fa17df8e5a"
    },
    {
        "author": "祝穆",
        "paragraphs": [
            "細花穿弱縷，盤向綠雲鬟。"
        ],
        "title": "句  其二",
        "id": "3b503a92-7346-46d8-8a57-c41b7dc5b101"
    },
    {
        "author": "釋正韶",
        "paragraphs": [
            "白雲亭上白雲閑，雲滿危欄雪滿山。",
            "雪似白雲雲似雪，不知何處是人間。"
        ],
        "title": "白雲亭",
        "id": "71c43788-bb54-4531-8550-aebf7a7ae329"
    },
    {
        "author": "詹夢璧",
        "paragraphs": [
            "共稱生佛戴恩波，一飽歡騰鼓腹歌。",
            "家有佛銜收拾去，人心有佛可收麽。"
        ],
        "title": "夏令燬生佛銜",
        "id": "559ea40e-5adb-4d64-b9ab-780fa6896f28"
    },
    {
        "author": "徐圓老",
        "paragraphs": [
            "花開炫紅霞，景接長春壑。",
            "終古斯石存，蒼苔涴雙脚。",
            "安得洞仙來，重遊跨白鶴。"
        ],
        "title": "仙人石",
        "id": "d9af8c60-4b84-4fe1-9549-6bf1703fee10"
    },
    {
        "author": "湯漢",
        "paragraphs": [
            "唐朝空自貴宏詞，科目何嘗得退之。",
            "掌制徒聞誇子厚，殘篇僅見命敦詩。",
            "堪嗟實錄無完傳，太息淮西有後碑。",
            "寄語莆田紫薇老，文章蓋世例如斯。"
        ],
        "title": "寄劉後村",
        "id": "e93fa272-dc1a-4074-8513-e87e4d4256ea"
    },
    {
        "author": "湯漢",
        "paragraphs": [
            "春秋責備賢者，造物計校好人。",
            "一點莫留餘滓，十分成就全身。"
        ],
        "title": "自儆",
        "id": "74d7a1a5-8d94-45a2-a7ee-ae918ed09c52"
    },
    {
        "author": "湯漢",
        "paragraphs": [
            "靈鷲古道場，攝乎大國間。",
            "一日忽翬飛，四顧無靦顔。"
        ],
        "title": "題靈鷲四首  其一",
        "id": "be95995a-3e40-4e50-b0f8-d51ec905a27c"
    },
    {
        "author": "湯漢",
        "paragraphs": [
            "引泉已成沼，對石宜破窗。",
            "他年澗上橋，爲子書春淙。"
        ],
        "title": "題靈鷲四首  其二",
        "id": "e7abe463-9509-487b-a437-2e2531e7a7b0"
    },
    {
        "author": "湯漢",
        "paragraphs": [
            "南澗靜者徒，小試扶顛手。",
            "期畢棟宇工，拂衣入巖岫。"
        ],
        "title": "題靈鷲四首  其三",
        "id": "82a17a3d-3ebe-42e7-906b-13f2f5a067bf"
    },
    {
        "author": "湯漢",
        "paragraphs": [
            "問禪去靈隠，聽講去天竺。",
            "還有無求人，來尋靈鷲宿。"
        ],
        "title": "題靈鷲四首  其四",
        "id": "f697b867-4f0e-4f08-84d8-312cc09b500d"
    },
    {
        "author": "湯漢",
        "paragraphs": [
            "天師煉丹時，丹鼎見龍虎。",
            "丹成天師去，龍虎名萬古。",
            "溪深松杪風，山明夜來雨。",
            "雨後丹鳳鳴，風前黄鵠舉。"
        ],
        "title": "宿孔野雲丹房",
        "id": "2105943a-5c8e-4c01-9c5a-dc9a02b29754"
    },
    {
        "author": "湯漢",
        "paragraphs": [
            "江右皇華遡浙東，按行特地到山中。",
            "柴門忽有高軒過，衰俗久無前輩風。",
            "嵩嶽氣摇消息長，祝融開霽鬼神通。",
            "荒崖絕谷留光彩，長使人懷太極翁。"
        ],
        "title": "贈久軒提刑江東二首  其一",
        "id": "ec13cb8b-ad1d-4715-885c-13dabb576c14"
    },
    {
        "author": "湯漢",
        "paragraphs": [
            "嚮來廷諍偉堂堂，不負西山與紫陽。",
            "盡道拾遺當召黯，不應清詔久煩滂。",
            "真儒事業誰能測，憂國忠純不謾狂。",
            "一上蓬萊看雲海，細氈歸去論虞唐。"
        ],
        "title": "贈久軒提刑江東二首  其二",
        "id": "6d48d613-ea65-4eb1-9544-d9432b4adab3"
    },
    {
        "author": "湯漢",
        "paragraphs": [
            "有亭翼然山之阿，源頭活水養魚多。",
            "雲山四面如畫圖，金梭上下光相摩。",
            "池上木深陰翳地，池下荷生香撲鼻。",
            "携酒邀朋池上觀，圉圉洋洋真得意。",
            "咄，東海鯉，南溟魚，自信時人莫淺窺，神靈豈是池中物。",
            "變化成龍會有期，一朝烜赫雷聲壯。",
            "翻身直透三層浪，揚鬐鼓鬣橫千丈。"
        ],
        "title": "觀魚亭",
        "id": "219b4c21-af4e-4e97-bed7-8a62d4361244"
    },
    {
        "author": "釋惟一",
        "paragraphs": [
            "是法住法位，世間相常住。",
            "佛殿對三門，燈籠掛露柱。"
        ],
        "title": "偈頌一百三十六首  其一",
        "id": "1843ee2b-cfa8-4e3b-b902-911e78e705c6"
    },
    {
        "author": "釋惟一",
        "paragraphs": [
            "浴冰橋畔，伏虎巖前。",
            "雪消松杪，春到梅邊。",
            "古佛眼睛突出，瞿曇面目昭然。",
            "認著依前隔大千。"
        ],
        "title": "偈頌一百三十六首  其二",
        "id": "ce808d85-28f1-42e5-a97d-58f515864343"
    },
    {
        "author": "釋惟一",
        "paragraphs": [
            "夜夜明星現，有眼誰不見。",
            "此夜老瞿曇，却被明星轉。",
            "直至而今雙眼花，無瑕白玉自生瑕。"
        ],
        "title": "偈頌一百三十六首  其三",
        "id": "708e8c71-0323-44dd-b2c6-8fdd72709c13"
    },
    {
        "author": "釋惟一",
        "paragraphs": [
            "和暖上元天氣，是處笙歌動地。",
            "瑞巖無可設施，隨分放燈一二。"
        ],
        "title": "偈頌一百三十六首  其四",
        "id": "4625ecc5-7fc7-405d-a2ea-17748df183b0"
    },
    {
        "author": "釋惟一",
        "paragraphs": [
            "今朝十五，明朝十六。",
            "瓠苦瓜甜，松直棘曲。",
            "辟支老漢，炎夏衣楮，嚴冬浴冰，謾自辛勤，徒勞檢束。",
            "爭似而今禪和，三三兩兩，水邊林下，寒向火，熱乘凉，又誰管你地覆天翻，天翻地覆。",
            "是玉也大奇，只恐不是玉。"
        ],
        "title": "偈頌一百三十六首  其五",
        "id": "4d43badc-e707-4d02-98d7-cd22aa04c5aa"
    },
    {
        "author": "釋惟一",
        "paragraphs": [
            "露冷風清，山空月明。",
            "天際歸鴻書梵字，夜深砧杵送秋聲。",
            "眼覷不見，耳聽不聞。",
            "與君傾盡此時心，莫認山河作眼睛。"
        ],
        "title": "偈頌一百三十六首  其六",
        "id": "ee98d038-235c-4940-beb1-ed201b280a3a"
    },
    {
        "author": "釋惟一",
        "paragraphs": [
            "伏虎巖前，螺江江上。",
            "一去一來，無去來相。",
            "今朝古辟支，昔日翁和尚。"
        ],
        "title": "偈頌一百三十六首  其七",
        "id": "17834d45-d833-4845-80b9-aba689dc5dd1"
    },
    {
        "author": "釋惟一",
        "paragraphs": [
            "微雨潤枯荄，嚴風攪林木。",
            "梅唇已破香，柳眼眠未足。",
            "塵世競奔忙，光景相追逐。",
            "林間無事人，好唱雲門曲。",
            "今朝臘月二十五，明朝臘月二十六。"
        ],
        "title": "偈頌一百三十六首  其八",
        "id": "a4b85346-c69e-4ed3-beec-3f4356916c55"
    },
    {
        "author": "釋惟一",
        "paragraphs": [
            "今日上元令節，雨意連綿未歇。",
            "過去燃燈如來，全體一時漏泄。",
            "簷頭滴滴，分明歷歷。"
        ],
        "title": "偈頌一百三十六首  其九",
        "id": "77513771-a750-4225-9154-657378a621c7"
    },
    {
        "author": "釋惟一",
        "paragraphs": [
            "建嶺雲，建溪水。",
            "縹緲無邊，淵深無底。",
            "盡情收拾歸來，點滴無非珍貴。",
            "拋向諸人面前，切忌自生擬議。",
            "見之不取，思之千里。"
        ],
        "title": "偈頌一百三十六首  其一○",
        "id": "32a05a9e-d04d-428f-860c-a60bc394af42"
    },
    {
        "author": "釋惟一",
        "paragraphs": [
            "禪禪，風生木杪，葉墜庭前。",
            "唧唧寒蛩吟破壁，聲聲歸雁度遼天。",
            "諸人若也會得，此去吳屯不遠。",
            "若也不會，藍溪水透洋邊。",
            "阿呵呵，笑倒武夷張大僊。"
        ],
        "title": "偈頌一百三十六首  其一一",
        "id": "16bf9484-ddc2-48c1-8f99-ff3461063576"
    },
    {
        "author": "釋惟一",
        "paragraphs": [
            "皎潔中秋月，清光處處同。",
            "是人皆照破，無水不形容。",
            "圓滿纖塵浄，婆娑桂影重。",
            "古今爭賞翫，誰到廣寒宮。"
        ],
        "title": "偈頌一百三十六首  其一二",
        "id": "b55880da-dead-4168-96bb-f1947e3637d2"
    },
    {
        "author": "釋惟一",
        "paragraphs": [
            "舊日重陽，今日重陽，籬菊披金淺淺黄。",
            "休訝去年蓬鬢，今歲半成霜。",
            "喜得同人相訪，那邊風景，此間風景，且莫論量。",
            "相與對花賒一醉，高歌大笑，手舞足蹈，聽教人道掣顛狂。"
        ],
        "title": "偈頌一百三十六首  其一三",
        "id": "cb10ee3c-e855-4dbc-880b-3888028a6daf"
    },
    {
        "author": "釋惟一",
        "paragraphs": [
            "虎溪冰瑩長空月，鳳嶺松吟後夜風。",
            "堪笑堪悲翁老子，儼然不改舊時容。"
        ],
        "title": "偈頌一百三十六首  其一四",
        "id": "8635f032-270d-4b03-89a4-ab2436d1eccf"
    },
    {
        "author": "釋惟一",
        "paragraphs": [
            "可祖齊腰立雪，長慶坐破蒲團。",
            "一人鐵壁覷要透，一人滄海瀝須乾。",
            "鐵壁透，滄海乾，出禮三拜依位立，捲起簾來天下寬。",
            "堪悲堪笑，何易何難。",
            "信道梅花香撲鼻，須是徹骨一番寒。"
        ],
        "title": "偈頌一百三十六首  其一五",
        "id": "f74da4ee-d802-40e6-b670-274bf6c1ae19"
    },
    {
        "author": "釋惟一",
        "paragraphs": [
            "羅綺叢中，笙歌社裏。",
            "燈明如來，放光現瑞。"
        ],
        "title": "偈頌一百三十六首  其一六",
        "id": "bc6bd944-f8d6-4a6b-a825-9545b69a39ff"
    },
    {
        "author": "釋惟一",
        "paragraphs": [
            "秋風捲地，秋水連天。",
            "千山影瘦，萬木蕭然。",
            "漁笛數聲江上月，樵歌一曲嶺頭烟。"
        ],
        "title": "偈頌一百三十六首  其一七",
        "id": "7325345c-eacf-4067-9d04-49051fbf086c"
    },
    {
        "author": "釋惟一",
        "paragraphs": [
            "楊岐三脚馿，虎丘睡虎子。",
            "毛色既一同，蹄爪亦相似。"
        ],
        "title": "偈頌一百三十六首  其一八",
        "id": "a83fceda-7f4a-4a40-8014-087a7da265bb"
    },
    {
        "author": "釋惟一",
        "paragraphs": [
            "無礙慧門，鐵壁鐵壁。",
            "一擊擊開，不勞餘力。",
            "幾人把手拽不入。"
        ],
        "title": "偈頌一百三十六首  其一九",
        "id": "02a088f8-3da5-4ec8-a7f9-bb3c844272dc"
    },
    {
        "author": "釋惟一",
        "paragraphs": [
            "橫一丈，豎一丈。",
            "滿室風生，半窗月上。",
            "山僧要坐便坐，要起便起，終不向這裏無風起浪。",
            "諸人若不散去，照顧劈脊拄杖。"
        ],
        "title": "偈頌一百三十六首  其二○",
        "id": "174c697c-0d7c-483e-90fb-c540a7ce7e3c"
    },
    {
        "author": "釋惟一",
        "paragraphs": [
            "目視雲霄，有一拳未敢分付。",
            "日遊閙市，三十棒且待別時。",
            "遇坎則止，乘流而行。",
            "既無跡於去來，寧有心於動靜。",
            "昨日恁麽，逸翮獨翔，孤風絕侶。",
            "今日不恁麽，翫江月，聽松風。",
            "拈起閤皂山，濃蘸清江水。",
            "平展金鳳洲，寫出祖師意。",
            "貼向十字街頭，俾人人知道，一年十二月，臘月是年尾。",
            "寶祐改元，又從頭起。",
            "萬年萬年更萬年，清江依舊清無底。",
            "道泰不傳天子令，時清休唱太平歌。"
        ],
        "title": "偈頌一百三十六首  其二一",
        "id": "d393a8a2-05fd-4b85-a03a-bbf501f0098c"
    },
    {
        "author": "釋惟一",
        "paragraphs": [
            "不如隨分納些些，何處青山不是家。",
            "玉笛橫吹皇化裏，風前清韻徹天涯。"
        ],
        "title": "偈頌一百三十六首  其二二",
        "id": "4a9829ef-44e5-4688-80fa-5502fa14993a"
    },
    {
        "author": "釋惟一",
        "paragraphs": [
            "惠力大寶藏，日轉萬億匝。",
            "一日萬億匝，千日千萬億。",
            "願以轉輪數，仰祝天子壽。",
            "惟願天子壽，復倍轉輪數。",
            "繁開玉葉茂金枝，永與法輪無盡時。"
        ],
        "title": "偈頌一百三十六首  其二三",
        "id": "39f0d322-72a7-497a-919c-ea1d6b3f7db7"
    },
    {
        "author": "釋惟一",
        "paragraphs": [
            "翠柳堤邊舞，黄鶑樹上鳴。",
            "瞿曇真實相，歷歷在而今。",
            "誰言入滅向雙林。"
        ],
        "title": "偈頌一百三十六首  其二四",
        "id": "1a2a8b4a-bd15-4502-ad93-d4095f7b5bf6"
    },
    {
        "author": "釋惟一",
        "paragraphs": [
            "這箇老漢，殊無所解。",
            "不惟屈屈曲曲，且是頑頑頼頼。",
            "我昔沒興見之，直至而今尀耐。",
            "燒炷香，禮三拜。",
            "喫拳打拳，彼此莫怪。"
        ],
        "title": "偈頌一百三十六首  其二五",
        "id": "1b3942ac-78dc-48ee-99b5-de6f44a3d71a"
    },
    {
        "author": "釋惟一",
        "paragraphs": [
            "今朝結制，號令宜先。",
            "三章約法，普示人天。",
            "身不可妄動，亦不可塊然。",
            "口不可妄開，亦不可默然。",
            "意不可妄舉，亦不可罔然。",
            "依如是行如是住，圓覺伽藍常現前。"
        ],
        "title": "偈頌一百三十六首  其二六",
        "id": "516aab83-3c84-47c5-a9e6-44c996e2793e"
    },
    {
        "author": "釋惟一",
        "paragraphs": [
            "獅子吼，無畏說，百獸聞之皆腦裂。"
        ],
        "title": "偈頌一百三十六首  其二七",
        "id": "3a3589c5-dbad-4450-a6cc-a0b9d86228ac"
    },
    {
        "author": "釋惟一",
        "paragraphs": [
            "晝也惺惺，夜也惺惺。",
            "既不掉舉，亦不昏沉。",
            "何須求白玉，只此是黄金。"
        ],
        "title": "偈頌一百三十六首  其二八",
        "id": "b189399b-0344-4ca2-b160-5cadb501a965"
    },
    {
        "author": "釋惟一",
        "paragraphs": [
            "夏熱乘凉，冬寒向火。",
            "自古自今，總恁麽過。",
            "不知二祖立雪齊腰，畢竟圖箇什麽。",
            "以吾之不可，學柳下惠之可。"
        ],
        "title": "偈頌一百三十六首  其二九",
        "id": "9de0f491-4c13-4e55-96fd-68d1386109ad"
    },
    {
        "author": "釋惟一",
        "paragraphs": [
            "無禪不參，無道可學。",
            "只責諸人如醉而醒，如夢而覺。",
            "醉既醒，夢既覺。",
            "雖然只是舊時人，却與舊時相遼邈。"
        ],
        "title": "偈頌一百三十六首  其三○",
        "id": "5eea6248-bb14-464f-8919-2f07d4e9b6e5"
    },
    {
        "author": "釋惟一",
        "paragraphs": [
            "德山拆殿，寶峰燒香。",
            "二俱不惡，一種不臧。",
            "瞿曇元自面皮黄。"
        ],
        "title": "偈頌一百三十六首  其三一",
        "id": "63bfea6f-9c34-444d-95c9-2c29ab1a3e26"
    },
    {
        "author": "釋惟一",
        "paragraphs": [
            "開門待知識，知識喜來過，兩兩不成雙，一一無回互。",
            "共卧不共床，同行不同步。",
            "昭然在目前，目前不可覩。",
            "雖則不可覩，我獨知其故。",
            "聖容菩薩來西天，盧仙夏人在東土。"
        ],
        "title": "偈頌一百三十六首  其三二",
        "id": "9da89d0b-ee26-437b-b2c6-9dc37f8b15c7"
    },
    {
        "author": "釋惟一",
        "paragraphs": [
            "山前一片閑田地，無意求之却宛然。",
            "幾許風光都買盡，不曾費著一文錢。"
        ],
        "title": "偈頌一百三十六首  其三三",
        "id": "57450ef7-b90d-400a-bd8c-43095cb640c7"
    },
    {
        "author": "釋惟一",
        "paragraphs": [
            "今朝解制，且作麽生。",
            "從前約束，一槩放行。",
            "萬里秋天飛一鶚，東西南北任縱橫。"
        ],
        "title": "偈頌一百三十六首  其三四",
        "id": "f1b33fad-7733-495a-95a0-97b35288286c"
    },
    {
        "author": "釋惟一",
        "paragraphs": [
            "昨從天上去，元不離地下。",
            "今歸地下來，亦不離天上。",
            "上下無間，來去無差。",
            "天河秋一雁，砧杵夜千家。"
        ],
        "title": "偈頌一百三十六首  其三五",
        "id": "20159131-cd72-46da-81fd-2d4884a74b65"
    },
    {
        "author": "釋惟一",
        "paragraphs": [
            "六年雪嶺竟無成，練得身形似鶴形。",
            "盡謂見明星悟道，何曾悟道見明星。",
            "入山何富，出山何貧，知心能幾人。"
        ],
        "title": "偈頌一百三十六首  其三六",
        "id": "56da6daf-369e-40d9-89a0-4c0f93a892a8"
    },
    {
        "author": "釋惟一",
        "paragraphs": [
            "春風料峭，春雨連綿。",
            "桃花逐浪，新竹籠煙。",
            "香嚴已往靈雲去，一度春深一愴然。"
        ],
        "title": "偈頌一百三十六首  其三七",
        "id": "5ee14b94-e3cb-4273-89ef-d3c0aee055a2"
    },
    {
        "author": "釋惟一",
        "paragraphs": [
            "這老凍儂，惺惺懵懂。",
            "分明無一絲毫，剛道有三斤重。",
            "只知恁麽脫空相誑，不知其讎甚於戴天之不共。"
        ],
        "title": "偈頌一百三十六首  其三八",
        "id": "025d92a1-7e39-4329-b439-6c5635ef5c25"
    },
    {
        "author": "釋惟一",
        "paragraphs": [
            "去從閙市紅塵去，歸向白雲深處歸。",
            "因甚更無迎與送，去來寸步不曾移。"
        ],
        "title": "偈頌一百三十六首  其三九",
        "id": "6ea59d96-59f5-4419-b9d4-7f14793ca13b"
    },
    {
        "author": "釋惟一",
        "paragraphs": [
            "細不可減，大無以加。",
            "近在眼睫，遠過天涯。",
            "是著即錯，擬之又差。",
            "缺齒老胡會不得，空携隻履返流沙。"
        ],
        "title": "偈頌一百三十六首  其四○",
        "id": "09c80c20-26bf-422b-a1a4-b04f43fc23cb"
    },
    {
        "author": "釋惟一",
        "paragraphs": [
            "五五午時書，妖邪盡掃除。",
            "一堂風悄悄，千古意如如。",
            "蒲飲先春雪，糭餐明月珠。",
            "舌頭如具眼，醉飽樂無餘。"
        ],
        "title": "偈頌一百三十六首  其四一",
        "id": "ffc24bb0-16ea-43eb-a5d3-31bd0cfc17f1"
    },
    {
        "author": "釋惟一",
        "paragraphs": [
            "一月在天，影含衆水。",
            "只如雙劍峰頭月，何似芙蓉溪上月。",
            "芙蓉溪上月，何似泐潭潭底月。",
            "若道同，東西各一涯，若道別，天無第二月。"
        ],
        "title": "偈頌一百三十六首  其四二",
        "id": "e83d8cd6-9bbb-4309-b01f-ab5476301e82"
    },
    {
        "author": "釋惟一",
        "paragraphs": [
            "白雲巖上月，太平松下影。",
            "深夜秋風生，都成一片境。"
        ],
        "title": "偈頌一百三十六首  其四三",
        "id": "669e740f-1bd2-4386-ba7e-4a00bb77f8e8"
    }
]