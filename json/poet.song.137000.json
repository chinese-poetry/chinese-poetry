[
    {
        "author": "范成大",
        "paragraphs": [
            "八環流韻寶枝鳴，古鐵無花紫翠明。",
            "莫遣閒人容易振，泉飛石落鬼寰驚。"
        ],
        "title": "鐵錫",
        "id": "e7861f97-7e3e-44d2-9c94-f075852194f6"
    },
    {
        "author": "范成大",
        "paragraphs": [
            "石門關外古亭基，樹老藤枯野徑微。",
            "放鶴道人今不見，故應人與鶴俱飛。"
        ],
        "title": "放鶴亭",
        "id": "78ea606b-491a-4dbe-b111-aebf5c476f39"
    },
    {
        "author": "范成大",
        "paragraphs": [
            "跨馬凌空亦快哉，龍腰鶴背謾徘徊。",
            "遊人欲識仙蹤處，但覓蒼崖白塔來。"
        ],
        "title": "馬跡石",
        "id": "7cab8d30-fc6f-4d10-950b-a01aba7d8943"
    },
    {
        "author": "范成大",
        "paragraphs": [
            "莊嚴福地守靈仙，不爲人閒計子錢。",
            "一掬斕斒光照眼，路傍饞隸枉流涎。"
        ],
        "title": "金沙",
        "id": "76e45e3f-df50-4a3d-99a6-2b3112d60973"
    },
    {
        "author": "范成大",
        "paragraphs": [
            "孝龍分職隸湘西，天許寧親歲一歸。",
            "風雹春春損桃李，山中寒食尚冬衣。"
        ],
        "title": "龍母廟",
        "id": "88769a8b-028e-41b4-8893-b67013fc5ce8"
    },
    {
        "author": "范成大",
        "paragraphs": [
            "古木參天護碧池，青錢弱葉戰漣漪。",
            "匆匆遊子匆匆去，不見風清月冷時。"
        ],
        "title": "白蓮堂",
        "id": "c1eea762-1737-4e8c-983a-c781ecbc9dd7"
    },
    {
        "author": "范成大",
        "paragraphs": [
            "銀鬚玉璞紫金精，犯難窮探亦有名。",
            "白堊區區土同價，吳儂無事亦輕生。"
        ],
        "title": "白善坑",
        "id": "cd86098a-a032-4571-bb94-44bbe57526ec"
    },
    {
        "author": "范成大",
        "paragraphs": [
            "新堂燕雀喜，竹籬挂藤蘿。",
            "崩奔風濤裏，得此巢龜荷。",
            "西山效爽氣，南浦供清波。",
            "會心不在遠，容膝何須多。",
            "先生淮海俊，踏地嘗兵戈。",
            "飄飄萬里道，芒鞵厭關河。",
            "風吹落下邑，楚語成吳歌。",
            "豈不有故國，荒垣鞠秋莎。",
            "無庸說當歸，到處皆南柯。",
            "卜遷不我遐，一水明青羅。",
            "閉戶長獨佳，奈客剝啄何。",
            "會令蒼苔石，屐齒如蜂窠。"
        ],
        "title": "賀樂丈先生南郭新居",
        "id": "0ffe196f-3d84-4dd6-980c-28f92f7a27de"
    },
    {
        "author": "范成大",
        "paragraphs": [
            "海山之湫龍所宮，濺瀑下赴聲琤琮。",
            "碧矑大士何許主，愛此匹練飛冥濛。",
            "偶然宴坐百千劫，神力悲願俱無窮。",
            "向來火雲挾日走，沙煎日爛千山童。",
            "陸渾風高煽熱屬，涇川草肥閒雨工。",
            "萬口嗷嗷叫此士，爐燎未吐誠先通。",
            "暮塵捲地羊角暗，朝霞橫天魚尾紅。",
            "商羊摩霄鳶起舞，居然一澍歌年豐。",
            "人言佛陀入三昧，斷取世界如旋蓬。",
            "指麾釋梵駿奔走，況爾風伯并雷公。",
            "風騷老將亦贊喜，筆陣獨掃詩壇空。",
            "嗟余嘯咏不釋手，一曲何啻歌三終。"
        ],
        "title": "歲旱邑人禱第五羅漢得雨樂先生有詩次韻",
        "id": "19f8e4ba-8cc0-4a30-b8bc-93e13a6c6ee3"
    },
    {
        "author": "范成大",
        "paragraphs": [
            "愚士繁俗如囚奴，至人遺形與化俱。",
            "紛紜覺夢不可辨，蘧蘧栩栩知誰歟。",
            "百年如泡亦如電，剛欲鑄鐵充門樞。",
            "列仙之臞墮山澤，一席三椽良有餘。",
            "平生嶔巇百戰勇，頓挫久已歸夷途。",
            "光芒無用入詩句，青天白日轟雷車。",
            "松煤繭紙妙揮掃，芸香錦囊深貯儲。",
            "紫露雙瓶春夜醉，黄雲一稜秋田租。",
            "誰能摶扶北溟海，政爾歸卧南陽廬。",
            "鴻飛冥冥隔雲雨，弋人可慕不可呼。"
        ],
        "title": "次韻時敘賦樂先生新居",
        "id": "e31ec8c8-4b93-4d41-9d07-68b992a37013"
    },
    {
        "author": "范成大",
        "paragraphs": [
            "似霧如煙夜氣浮，鶴鳴驚睡起搔頭。",
            "含風竹影淡留月，著雨蛩聲深怨秋。",
            "萬事心空癡已慣，百骸歲晚病相投。",
            "便當採藥西山去，脚力蹣跚怕遠游。"
        ],
        "title": "病中夜坐呈致遠",
        "id": "6c2bf5bb-e958-47b1-b3b4-ee3d537c91e6"
    },
    {
        "author": "范成大",
        "paragraphs": [
            "捲却絲綸颺却竿，莫隨魚鼈弄腥涎。",
            "須知別有垂鈎處，枯海無風浪拍天。"
        ],
        "title": "戲題藥裹",
        "id": "6ffb2040-eadb-4619-9169-e1e56fe0b294"
    },
    {
        "author": "范成大",
        "paragraphs": [
            "竹輿伊軋走長街，掠面風清醉夢迴。",
            "曲巷無聲門戶閉，一燈猶照酒壚開。"
        ],
        "title": "夜歸",
        "id": "1ccb89f5-4655-4300-a801-15b84aa1dea7"
    },
    {
        "author": "范成大",
        "paragraphs": [
            "呼喚携鋤至，安排築圃忙。",
            "兒童眠落葉，鳥雀噪斜陽。",
            "煙火村聲遠，林菁野氣香。",
            "樂哉今歲事，天末稻雲黄。"
        ],
        "title": "田舍",
        "id": "e0bff0bf-14d0-43d7-b46d-6815e215d976"
    },
    {
        "author": "范成大",
        "paragraphs": [
            "照叢菊靨萬黄金，欹架薇條半綠陰。",
            "逋客已隨丹鳳詔，但餘花草怨秋深。"
        ],
        "title": "戲題致遠書房",
        "id": "134f766f-d459-4d30-bc5a-e9e5d587c03f"
    },
    {
        "author": "范成大",
        "paragraphs": [
            "青堆溪上水平堤，絳瓦參差半掩扉。",
            "我與聖公俱客寓，人傳帝子尚靈威。",
            "勝緣齟齬三重障，志士辛勤十載歸。",
            "花木禪房都不見，但餘蝙蝠晝羣飛。"
        ],
        "title": "烏戍密印寺",
        "id": "a2b2147c-0a82-4373-acc1-926b4f342dd7"
    },
    {
        "author": "范成大",
        "paragraphs": [
            "溪上清風柳萬重，綠煙無路月朦朧。",
            "船頭忽逐回塘轉，一水迢迢却向東。"
        ],
        "title": "月夜泛舟新塘",
        "id": "89231544-6d72-4977-ab75-1312cb4d6490"
    },
    {
        "author": "范成大",
        "paragraphs": [
            "轂擊肩摩錦繡堆，朝聲洶洶暮聲催。",
            "忽然憶起長橋路，天鏡無邊白鳥迴。"
        ],
        "title": "客舍",
        "id": "c864d434-d279-4ac8-9710-a30839cf0158"
    },
    {
        "author": "范成大",
        "paragraphs": [
            "村巷秋舂遠，禪房夕磬深。",
            "饑蚊常繞鬢，暗鼠忽鳴琴。",
            "薄薄寒相中，稜稜瘦不禁。",
            "時成洛下詠，却似越人吟。"
        ],
        "title": "病中夜坐",
        "id": "f16b321b-10b5-4549-8480-43e97c501fc4"
    },
    {
        "author": "范成大",
        "paragraphs": [
            "秋芸有春綠，疎籬照孤芳。",
            "清霜早晚至，何草能不黄。",
            "寧當念衰落，政爾事容光。",
            "及時且自好，來日殊未量。"
        ],
        "title": "秋芸有春綠",
        "id": "56eccca5-5e5c-4472-be66-6fd2030293a8"
    },
    {
        "author": "范成大",
        "paragraphs": [
            "牙檣罨畫櫓，搖漾三湘浦。",
            "佳人翔綠裾，含顰爲誰舞。",
            "拳拳新荷葉，愁絕煙水暮。",
            "風雲忽飄蕩，隠約聞簫鼓。"
        ],
        "title": "三湘怨",
        "id": "30d97acf-1da3-414d-8d39-00eabcc3aaba"
    },
    {
        "author": "范成大",
        "paragraphs": [
            "歲寒人墐戶，霜重獨登舟。",
            "弱櫓搖孤夢，疎篷蓋百憂。",
            "但吟今不樂，豈計幾宜休。",
            "慚愧沙湖月，年年照薄遊。"
        ],
        "title": "夜發崑山",
        "id": "04ad879d-1c01-4176-8bf1-c9f3562d48a1"
    },
    {
        "author": "范成大",
        "paragraphs": [
            "竹響風成陣，窗明雪已花。",
            "柴扉吟凍犬，紙瓦啄饑鴉。",
            "宿酒欺寒力，新詩管歲華。",
            "日高猶擁被，蓐食愧鄰家。"
        ],
        "title": "十一月十二日枕上曉作",
        "id": "3ee2fc3e-e07d-497b-993e-8a04c5831229"
    },
    {
        "author": "范成大",
        "paragraphs": [
            "夜月流瑶圃，春風滿玉都。",
            "籬疎先剝落，樹密正模糊。",
            "亂點橫煙鴈，驚啼失木烏。",
            "醉魂方浩蕩，風袖不支梧。"
        ],
        "title": "南樓望雪",
        "id": "2557b3ae-eb5d-448e-bc3e-7404f60b9e34"
    },
    {
        "author": "范成大",
        "paragraphs": [
            "運斗寅杓轉，周天日御回。",
            "夜從冬後短，春逐雨中來。",
            "鬢綠看看雪，心丹念念灰。",
            "有懷憐斷鴈，無思惜疎梅。",
            "絮厚眼生纈，蔬寒腸轉雷。",
            "燭花紅瑣碎，香霧碧徘徊。",
            "昨夢書三篋，平生酒一杯。",
            "牀頭新曆日，衣上舊塵埃。",
            "搖落何堪柳，紛紜各夢槐。",
            "隙光能幾許，世事劇悠哉。",
            "岐路東西變，羲娥日夜催。",
            "頭顱元自覺，懷抱故應開。",
            "踴躍金何意，青黄木自災。",
            "身謀同斥鷃，政爾願蒿萊。"
        ],
        "title": "除夜書懷",
        "id": "55566664-a45a-4dcf-8c42-15127fb0624a"
    },
    {
        "author": "范成大",
        "paragraphs": [
            "莫問前程事，漂然海上舟。",
            "命乖逢鬼國，緣合遇蓬丘。",
            "畢竟非身計，俱成錯路頭。",
            "故鄉隨脚是，流浪不知休。"
        ],
        "title": "戲答澹菴小偈",
        "id": "16786fae-8cde-448a-8833-a2d6f7128c65"
    },
    {
        "author": "范成大",
        "paragraphs": [
            "出處由人不繫天，癡兒富貴更求仙。",
            "東家就食西家宿，世事何緣得兩全。"
        ],
        "title": "偶書",
        "id": "96aa4748-a2a4-49a8-a3ed-8aa020436912"
    },
    {
        "author": "范成大",
        "paragraphs": [
            "堂下心如鐵，菴中語似雷。",
            "有人參此語，三箇一坑埋。"
        ],
        "title": "題立雪圖",
        "id": "020bca9b-8767-4e30-82f2-e2edb0d10686"
    },
    {
        "author": "范成大",
        "paragraphs": [
            "誰言萬事轉頭空，未轉頭時亦夢中。",
            "若向夢中尋夢覺，覺來還入大槐宮。"
        ],
        "title": "題日記",
        "id": "0d97ca5d-c12c-4360-a3ea-039385cc0f4e"
    },
    {
        "author": "范成大",
        "paragraphs": [
            "水楊成幄翠相遮，猶有東風管歲華。",
            "葉底青梅無數子，梢頭紅杏不多花。",
            "煩將鍊火炊香飯，更引長泉煮鬭茶。",
            "約我詩成須疥壁，莫嗔欹側似歸鴉。"
        ],
        "title": "題張氏新亭",
        "id": "708f37b0-c2b6-497b-a255-7c16a793bf2b"
    },
    {
        "author": "范成大",
        "paragraphs": [
            "捲幔燈千朶，鈎簾月半弓。",
            "繡鴛翔瀝水，金雀跂屏風。",
            "細意翩長袖，多情結短封。",
            "銅壺從婉娩，玉珮正丁東。"
        ],
        "title": "玉臺體",
        "id": "e027e993-f59f-40d4-a754-c0524af585a2"
    },
    {
        "author": "范成大",
        "paragraphs": [
            "明月無聲滿屋梁，夢餘分影上人牀。",
            "素娥脈脈翻愁寂，付與風鈴語夜長。"
        ],
        "title": "枕上",
        "id": "969484c8-f980-4871-81e5-32015c87de1a"
    },
    {
        "author": "范成大",
        "paragraphs": [
            "斑騅別後月纖纖，門外疎桐影畫簾。",
            "留下可憐將不去，西風吹上兩眉尖。"
        ],
        "title": "斑騅",
        "id": "16c04d8d-d0d7-4db9-b994-f927134413b8"
    },
    {
        "author": "范成大",
        "paragraphs": [
            "莫將綵筆寄朝雲，紅淚羅巾隔路塵。",
            "說與東風無限恨，倩風吹斷去年春。"
        ],
        "title": "題傳記二首  其一",
        "id": "9cc08ff5-5edf-4456-8161-571f7845eeae"
    },
    {
        "author": "范成大",
        "paragraphs": [
            "綵舟歸去海山青，寂莫瑶臺月自明。",
            "啼雨落花春已盡，夢魂何必更多情。"
        ],
        "title": "題傳記二首  其二",
        "id": "3f705309-18bf-45ed-aed5-6e922ba9368b"
    },
    {
        "author": "范成大",
        "paragraphs": [
            "空裏情知不著花，逢場將病當生涯。",
            "蒲團軟暖無時節，夜聽蚊雷曉聽鴉。"
        ],
        "title": "病中絕句八首  其一",
        "id": "fb7bfca6-5bd4-4923-9e13-1e0ee0aa99c6"
    },
    {
        "author": "范成大",
        "paragraphs": [
            "溽暑薰天地湧泉，彎跧避濕挂行纏。",
            "出門斟酌無忙事，睡過黄梅細雨天。"
        ],
        "title": "病中絕句八首  其二",
        "id": "904dc1ba-b7ed-4e60-b796-8981b64c13bd"
    },
    {
        "author": "范成大",
        "paragraphs": [
            "石鼎颼颼夜煮湯，亂拖芝朮鬭溫凉。",
            "化兒幻我知何用，祗與人間試藥方。"
        ],
        "title": "病中絕句八首  其三",
        "id": "e6318978-42c5-4069-9abc-4a5776947e21"
    },
    {
        "author": "范成大",
        "paragraphs": [
            "病中心境兩俱降，猶憶江湖白鳥雙。",
            "一夜雨聲鳴紙瓦，聽成飛雪打船窗。"
        ],
        "title": "病中絕句八首  其四",
        "id": "2db42548-c55b-426f-a932-e18cd3a7bead"
    },
    {
        "author": "范成大",
        "paragraphs": [
            "檐頭排溜密如簾，溪上層陰定解嚴。",
            "最是看山奇絕處，白雲堆絮擁青尖。"
        ],
        "title": "病中絕句八首  其五",
        "id": "413eb6af-7487-4d97-862d-4da9e36f8295"
    },
    {
        "author": "范成大",
        "paragraphs": [
            "夜合梢頭蘸紫茸，菉葱頂上拆黄封。",
            "去年團扇題詩處，依舊疎簾細雨中。"
        ],
        "title": "病中絕句八首  其六",
        "id": "948637d4-9ba3-4c16-9cd3-bbac6ba94d55"
    },
    {
        "author": "范成大",
        "paragraphs": [
            "盆傾瓴建夜翻渠，繞屋蛙聲一倍粗。",
            "想見西堂渾不睡，明朝踏濕看菖蒲。"
        ],
        "title": "病中絕句八首  其七",
        "id": "75d5dcd4-e480-4ed1-b890-34efc04676b1"
    },
    {
        "author": "范成大",
        "paragraphs": [
            "晴色先從喜鵲知，斜陽一抹照天西。",
            "竹雞何物能無頼，如許泥深更苦啼。"
        ],
        "title": "病中絕句八首  其八",
        "id": "84518b01-afe8-4840-ad5d-2e402dad81e6"
    },
    {
        "author": "范成大",
        "paragraphs": [
            "擾擾隨流無定期，波停浪息始應知。",
            "一塵不偶同歸處，四海無親獨步時。",
            "苦相打通俱入妙，病緣纔入更何疑。",
            "霜清木落千山露，笑殺東風葉滿枝。"
        ],
        "title": "病中三偈  其一",
        "id": "101de314-8aa3-4f55-828c-2d0d28e272aa"
    },
    {
        "author": "范成大",
        "paragraphs": [
            "一交銷取萬黄金，將病求醫在用心。",
            "化盡此身成藥樹，不妨栽得病根深。"
        ],
        "title": "病中三偈  其二",
        "id": "4ca12e01-7795-40f0-95e2-f7cf804e84fc"
    },
    {
        "author": "范成大",
        "paragraphs": [
            "莫把無言絕病根，病根深處是無言。",
            "丈夫解却維摩縛，八字轟開不二門。"
        ],
        "title": "病中三偈  其三",
        "id": "2e9fd4c5-8a6e-4507-a513-6ed8a26f81e3"
    },
    {
        "author": "范成大",
        "paragraphs": [
            "微風不動斂濤湍，組練晶晶色界寒。",
            "斜照發揮猶未盡，月明殘夜更來看。"
        ],
        "title": "雲間湖光亭",
        "id": "07055326-7dd6-4bd5-ad51-625c33630dfd"
    },
    {
        "author": "范成大",
        "paragraphs": [
            "峰頭揮手笑紅塵，天入雙眸洗翳昏。",
            "萬里西風熟秔稻，白雲堆裏著黄雲。"
        ],
        "title": "高景菴泉亭",
        "id": "e4603905-21dc-46d1-96d9-e1a66a08ff4e"
    },
    {
        "author": "范成大",
        "paragraphs": [
            "人語嘲喧晚吹凉，萬窗燈火轉河塘。",
            "兩行碧柳籠官渡，一簇紅樓壓女牆。",
            "何處采菱聞度曲，誰家拜月認飄香。",
            "輕裘駿馬慵穿市，困倚蒲團入睡鄉。"
        ],
        "title": "晚入盤門",
        "id": "64cb1f22-b455-4bb9-8851-bf939bb1adf0"
    },
    {
        "author": "范成大",
        "paragraphs": [
            "風勁便輕棹，霜嚴怯弊裘。",
            "青山蟠巨浸，紅樹立滄洲。",
            "月黑鴈猶去，燈寒人更愁。",
            "煙松漫小峴，何處問鳴騶。"
        ],
        "title": "九月三十日夜出關候致遠不至",
        "id": "611b0382-997b-4ac3-b0cd-0c6ed3751db5"
    },
    {
        "author": "范成大",
        "paragraphs": [
            "黄鵠高飛碧落寒，向來山水夢驚殘。",
            "故情若問玄真子，依舊江頭把釣竿。"
        ],
        "title": "次韻致遠自毘陵見寄二首  其一",
        "id": "191c25f7-ea78-42a9-8bea-39485c921563"
    },
    {
        "author": "范成大",
        "paragraphs": [
            "新詞一闋話羈愁，清似寒泉咽隴頭。",
            "官下有誰同此景，仲宣應是獨登樓。"
        ],
        "title": "次韻致遠自毘陵見寄二首  其二",
        "id": "cbf84673-f114-4003-a027-17c5a19c2cb7"
    },
    {
        "author": "范成大",
        "paragraphs": [
            "聽熟朝魚又暮鐘，全將慵懶度三冬。",
            "貪眠豹褥窗間日，怕擁駞裘陌上風。",
            "登版自憐行蹭蹬，讀碑仍怪視蒙籠。",
            "少年豪壯今如此，略與殘僧氣味同。"
        ],
        "title": "元日山寺",
        "id": "e741f70f-bd77-4233-a052-ce56550d880c"
    },
    {
        "author": "范成大",
        "paragraphs": [
            "北山山下小菴居，佛劫仙塵只故吾。",
            "八萬四千空色界，不離一法認毘盧。"
        ],
        "title": "題記事冊",
        "id": "b0663265-4678-4126-87a9-f57954bf0835"
    },
    {
        "author": "范成大",
        "paragraphs": [
            "草草家風節物新，從來憂病不憂貧。",
            "琴書稍覺浮生誤，香火惟知此事真。",
            "室裏談空思二士，花間對影謾三人。",
            "袛愁盧李分携後，別有箜篌一曲春。"
        ],
        "title": "寄贈致遠并呈現老",
        "id": "43515ca3-1d2d-4e81-acc1-9dc4483b45aa"
    },
    {
        "author": "范成大",
        "paragraphs": [
            "綵勝金旛換物華，垂垂天意晚平沙。",
            "東君未破含春蕊，青女先飛剪水花。",
            "夜逐回風鳴瓦壠，曉成疎雨滴檐牙。",
            "朝暾不與同雲便，烘作晴空萬縷霞。"
        ],
        "title": "春後微雪一宿而晴",
        "id": "2eae2a99-ffd8-4f4a-84b7-39ce68f23a1e"
    },
    {
        "author": "范成大",
        "paragraphs": [
            "雪晴風勁晚來冰，樓上奇寒病骨驚。",
            "雀啄空檐銀笋墮，鴉翻高樹玉塵傾。",
            "青帘閃閃千家靜，黄帽亭亭一水橫。",
            "坐久天容却溫麗，一彎新月對長庚。"
        ],
        "title": "雪霽獨登南樓",
        "id": "0b8b263f-0b8f-4317-b944-6f37ab157fd1"
    },
    {
        "author": "范成大",
        "paragraphs": [
            "梅柳欲動風作難，行人意在飛鴻間。",
            "一官遠遊門戶弱，百歲上策身心閑。",
            "胸次饒渠有廊廟，夢魂叵使無江山。",
            "栽桃種杏須付我，已辦鐵鎖遲公攀。"
        ],
        "title": "次時敘韻送至先兄赴調",
        "id": "6723b580-7e3c-471b-8df7-9b14d67ff37d"
    },
    {
        "author": "范成大",
        "paragraphs": [
            "刮地風來健葛衣，一凉便覺暑光低。",
            "雲頭龍挂如垂筯，雨在中峰白塔西。"
        ],
        "title": "上沙遇雨快凉",
        "id": "921abbc7-c734-455f-91a2-55f6bdb86066"
    },
    {
        "author": "范成大",
        "paragraphs": [
            "卓筆峰前樹作團，天平嶺上石成關。",
            "綠陰匝地無人過，落日秋蟬滿四山。"
        ],
        "title": "自天平嶺過高景菴",
        "id": "4ed8057d-83fe-4d75-a9ff-a1232fdce163"
    },
    {
        "author": "范成大",
        "paragraphs": [
            "伊軋籃輿草露間，夜凉月暗走孱顔。",
            "忽逢陂水明如鏡，照見沉沉倒景山。"
        ],
        "title": "高景山夜歸",
        "id": "06b7db37-72f3-4af5-be8c-d5edaa2d7904"
    },
    {
        "author": "范成大",
        "paragraphs": [
            "路入千峰一線通，陸離長劍立天風。",
            "五年領客題詩處，正在孤雲亂石中。"
        ],
        "title": "白雲嶺",
        "id": "e1d44e85-cad5-4850-8bde-2f354d548b07"
    },
    {
        "author": "范成大",
        "paragraphs": [
            "松風竹露午猶寒，知有龍蟠一掬慳。",
            "我欲今年來結夏，莫扃岫幌掩雲關。"
        ],
        "title": "偃月泉",
        "id": "bd889340-5318-4701-b947-d72c04d2004e"
    },
    {
        "author": "范成大",
        "paragraphs": [
            "秋入壺中玉宇鮮，芝蘭桃李共熙然。",
            "已饒瑞莢明朝滿，先借清蟾一夜圓。",
            "北闕紫泥應道路，東山紅袖莫雲煙。",
            "如今且醉江湖酒，來歲城南尺五天。"
        ],
        "title": "代人七月十四日生朝",
        "id": "5334abe2-a8b7-4489-aa75-30ba7c884f31"
    },
    {
        "author": "范成大",
        "paragraphs": [
            "故鄉江吳多好山，筍輿篾舫相窮年。",
            "春風吹入江南陌，疊障雙峰如舊識。",
            "聞道金牛更孱顔，古來鐵鎖高難攀。",
            "自從仙伯弭芝蓋，鳳舞鸞歌開洞天。",
            "新詩賸說山中妙，我不曾游先夢到。",
            "從渠弱水隔蓬萊，雲山何處無瑶草。"
        ],
        "title": "題金牛洞",
        "id": "d0cadcf5-32bc-4174-8606-32a62f0ac39f"
    },
    {
        "author": "范成大",
        "paragraphs": [
            "曉山障望眼，脈脈紫翠橫。",
            "澄江已不見，況乃江上城。",
            "結束治野裝，木末浮三星。",
            "羸馬隴頭嘶，小車谷中鳴。",
            "亭亭東灞樹，練練綠浦明。",
            "篙師笑迎我，新漲沒蘋汀。",
            "徑投一葉去，雲水相與平。",
            "聊將塵土面，照此玻瓈清。",
            "懷我二三友，高堂晨欲興。",
            "風細桐葉墮，露濃荷蓋傾。",
            "凝香繞燕几，安知路傍情。"
        ],
        "title": "曉自銀林至東灞登舟寄宣城親戚",
        "id": "a75bfeff-56e7-483e-9c6d-069e52024199"
    },
    {
        "author": "范成大",
        "paragraphs": [
            "宮府相圖勢不收，國家何有各身謀。",
            "縱無管蔡當時例，業已彎弓肯罷休。"
        ],
        "title": "讀唐太宗紀  其一",
        "id": "24507638-c1c9-4ce7-8f79-03423621ae80"
    },
    {
        "author": "范成大",
        "paragraphs": [
            "弟兄相賊斁天倫，自古無如舜苦辛。",
            "掩井捐階危萬死，不聞親殺鼻亭神。"
        ],
        "title": "讀唐太宗紀  其二",
        "id": "3995fe24-e1d8-485a-8c16-13154d25b7c6"
    },
    {
        "author": "范成大",
        "paragraphs": [
            "佐命諸公趣夜裝，爭言社稷要靈長。",
            "就令昆季尸神器，未必唐家便破亡。"
        ],
        "title": "讀唐太宗紀  其三",
        "id": "6587110e-2f50-4077-8473-b4756ff910d7"
    },
    {
        "author": "范成大",
        "paragraphs": [
            "建成回馬欲馳歸，元吉行趨武德闈。",
            "若使兩人俱得去，却於何處極兵威。"
        ],
        "title": "讀唐太宗紀  其四",
        "id": "cb5a02d9-eba4-4d67-9e10-fc3b5ba4db47"
    },
    {
        "author": "范成大",
        "paragraphs": [
            "嫡長承祧有大倫，老公愛子本平均。",
            "只知世上尋常理，爭信英雄解滅親。"
        ],
        "title": "讀唐太宗紀  其五",
        "id": "b129ad53-f6c9-4601-b4c7-cf597c6fc2c6"
    },
    {
        "author": "范成大",
        "paragraphs": [
            "父子情深苦亦深，蓋天神武一沾襟。",
            "想當拔刃投牀際，也憶海池舟裏心。"
        ],
        "title": "重讀唐太宗紀  其一",
        "id": "5105a884-549c-451f-88fc-c7782900994a"
    },
    {
        "author": "范成大",
        "paragraphs": [
            "承乾謀父保天年，青雀圖兄亦兩全。",
            "隠刺諸兒却孥戮，一私知隔幾山淵。"
        ],
        "title": "重讀唐太宗紀  其二",
        "id": "a6f4e5cc-6f82-4d01-90c5-8dd5504e2ce4"
    },
    {
        "author": "范成大",
        "paragraphs": [
            "更張聊欲亢吾宗，仁孝承家合至公。",
            "天發殺機那可料，正投阿武禍胎中。"
        ],
        "title": "重讀唐太宗紀  其三",
        "id": "f0fe92b3-c18a-4149-a8ae-94a9fcba36c3"
    },
    {
        "author": "范成大",
        "paragraphs": [
            "漿家饋食槿爲藩，酒市停驂竹廡門。",
            "紅樹亭亭棲晚照，黄茅杳杳被高原。",
            "飲溪有跡於菟過，掠草如飛朴渥翻。",
            "車軌如溝平地少，飽帆天鏡憶江村。"
        ],
        "title": "復自姑蘇過宛陵至鄧步出陸",
        "id": "dd874f5e-c299-45d7-8344-a21ce1223ff8"
    },
    {
        "author": "范成大",
        "paragraphs": [
            "閒裏方知得此生，癡人身外更經營。",
            "君看坐賈行商輩，誰復從容唱渭城。"
        ],
        "title": "題南塘客舍",
        "id": "0b169e80-2da9-4066-acc2-68d09faa445e"
    },
    {
        "author": "范成大",
        "paragraphs": [
            "燃萁烘煖夜窗幽，時有新詩趣倡酬。",
            "爲問灞橋風雪裏，何如田舍火爐頭。",
            "寒釭欲暗吟方苦，凍筆難驅字更遒。",
            "絕笑兒癡生活淡，略無歲晚稻粱謀。"
        ],
        "title": "南塘冬夜倡和",
        "id": "1be48033-f434-4d17-be1e-d509a11dfc30"
    },
    {
        "author": "范成大",
        "paragraphs": [
            "仙翁舊游處，琅璈韻靈曲。",
            "至今有餘音，玄鶴舞幽谷。",
            "衆真期我住，歲晚芝田熟。",
            "腰鑱從翁來，籋雲跨飛鹿。"
        ],
        "title": "游金牛洞題石壁上",
        "id": "4e25929c-2800-4c23-8a6e-37c56063bd99"
    },
    {
        "author": "范成大",
        "paragraphs": [
            "崩濤裂岸四三年，落日寒煙正渺然。",
            "空腹荷鋤那辦此，人功未至不關天。"
        ],
        "title": "浄行寺傍皆圩田每爲潦漲所决民歲歲興築患糧絕功輒不成",
        "id": "4f884de9-d904-4e49-8359-3823fd8f1143"
    },
    {
        "author": "范成大",
        "paragraphs": [
            "虎嘯狐鳴苦竹叢，魂驚終日走蒙茸。",
            "松林斷處前山缺，又見南湖數十峰。"
        ],
        "title": "衮山道中",
        "id": "3c2851d3-ed2c-4a2d-98e8-966da2284aa4"
    },
    {
        "author": "范成大",
        "paragraphs": [
            "潦退灘灘露，沙虛岸岸頹。",
            "澗聲穿竹去，雲影過山來。",
            "柳菌粘枝住，桑花共葉開。",
            "菴廬少來往，門巷濕蒼苔。"
        ],
        "title": "花山村舍",
        "id": "d50d9ed8-db7f-4a7f-bb1e-8d42b587af99"
    },
    {
        "author": "范成大",
        "paragraphs": [
            "灑灑沾巾雨，披披側帽風。",
            "花燃山色裏，柳卧水聲中。",
            "石馬立當道，紙鳶鳴半空。",
            "墦間人散後，烏鳥正西東。"
        ],
        "tags": [
            "清明节",
            "清明",
            "写景"
        ],
        "title": "清明日狸渡道中",
        "id": "09a553bb-3658-4209-a5c9-db3909e480da"
    },
    {
        "author": "范成大",
        "paragraphs": [
            "江郭花開也寂寥，不須綠暗與紅凋。",
            "疾風甚雨過寒食，白日青春吟大招。",
            "芳景尚隨流水去，故人應作綵雲飄。",
            "煙波千里家何在，惟有溪聲似晚潮。"
        ],
        "title": "寒食客中有懷",
        "id": "3c3edb72-11da-4e82-b2e1-851256d12028"
    },
    {
        "author": "范成大",
        "paragraphs": [
            "埂外新陂綠，岡頭宿燒紅。",
            "裹魚蒸菜把，饋鴨鎖筠籠。",
            "酒侶晨相命，歌場夜不空。",
            "土風并節物，不與故鄉同。"
        ],
        "title": "南塘寒食書事",
        "id": "3b97d406-4c49-4820-a2a4-8d75406389dd"
    },
    {
        "author": "范成大",
        "paragraphs": [
            "草草相逢小駐船，一杯和淚飲江天。",
            "妹孤忍使行千里，兄老那堪別數年。",
            "馬轉不容吾悵望，櫓鳴肯爲汝留連。",
            "神如相此俱强健，綠髮歸來慰眼前。"
        ],
        "title": "周德萬携孥赴龍舒法曹道過水陽相見留別女弟",
        "id": "f3e75cc8-726a-4083-bb4d-c276890c3595"
    },
    {
        "author": "范成大",
        "paragraphs": [
            "路入高淳麥更深，草泥霑潤馬駸駸。",
            "雨歸隴首雲凝黛，日漏山腰石滲金。",
            "老柳不春花自蔓，古祠無壁樹空陰。",
            "一簞定屬前村店，衮衮炊煙起竹林。"
        ],
        "title": "高淳道中",
        "id": "ff1be8b5-f7e5-4675-a70f-45a5c655332e"
    },
    {
        "author": "范成大",
        "paragraphs": [
            "杉松廡門森老蒼，佛屋深夜幡花香。",
            "借牀睡倒恍何處，夢隨潛魚聽驚榔。",
            "咿啞禽語曉光浄，窸窣草鳴朝雨凉。",
            "哦詩出門懷二妙，春漲繞山湖水黄。"
        ],
        "title": "夜至寧菴見壁間端禮昆仲倡和明日將去次其韻",
        "id": "ea36587d-b397-43a7-b471-fceca6fb3bcc"
    },
    {
        "author": "范成大",
        "paragraphs": [
            "暖日烘繁梅，穠香撲征鞅。",
            "雲煙釀春色，心目兩駘蕩。",
            "柳眉翠已掃，桑眼青未放。",
            "茲遊定不俗，前路入千嶂。"
        ],
        "title": "行唐村平野晴色妍甚",
        "id": "6856bff8-bf27-4d99-bb34-6f81ab7ab69b"
    },
    {
        "author": "范成大",
        "paragraphs": [
            "霧雨臙脂照松竹，江南春風一枝足。",
            "滿城桃李各嫣然，寂莫傾城在空谷。",
            "城中誰解惜娉婷，遊子路傍空復情。",
            "花不能言客無語，日暮清愁相對生。"
        ],
        "title": "嶺上紅梅",
        "id": "1149026a-8885-45ba-9b7c-fd55f0ed94f1"
    },
    {
        "author": "范成大",
        "paragraphs": [
            "仙翁來佩玉符麟，綠髮無霜照碧筠。",
            "永夜闌干千嶂月，清風揮麈七州春。",
            "塵埃不隔壺中境，功業猶關物外身。",
            "鸞鶴莫驚兵衛峻，主人元是白雲人。"
        ],
        "title": "浙東參政寄示會稽蓬萊閣詩軸次韻寄題二首  其一",
        "id": "e109cd1d-fbf6-4f53-a926-2f4a63e0fa80"
    },
    {
        "author": "范成大",
        "paragraphs": [
            "鰲背飛來紺碧浮，人間還有小蓬丘。",
            "不須擊水三千里，已壓中天十二樓。",
            "羽駕舊曾將夢到，芝田今合爲公秋。",
            "玉霄有客方東望，竟欲乘風馭氣遊。"
        ],
        "title": "浙東參政寄示會稽蓬萊閣詩軸次韻寄題二首  其二",
        "id": "73941890-7227-43e8-889e-04a5cd457ef5"
    },
    {
        "author": "范成大",
        "paragraphs": [
            "植德千章茂，硎材百鍊剛。",
            "事功纔止此，物理故難量。",
            "鴈序雲天遠，蘭階雨露芳。",
            "公無憾身後，人自惜堂堂。"
        ],
        "title": "外舅輓詞二首  其一",
        "id": "8e1403aa-c9b2-41ca-8f9e-4b946369de13"
    },
    {
        "author": "范成大",
        "paragraphs": [
            "幽介聯昏援，門闌閲歲更。",
            "方欣承燕几，何意寫銘旌。",
            "笑語猶尋夢，恩勤已隔生。",
            "情傷到深處，有淚不勝傾。"
        ],
        "title": "外舅輓詞二首  其二",
        "id": "07eb554b-53da-4385-984b-2dabc6653249"
    },
    {
        "author": "范成大",
        "paragraphs": [
            "霜橋冰澗浄無塵，竹塢梅溪未放春。",
            "百疊海山鄉夢熟，三年江路旅愁生。",
            "松楸永寄孤窮淚，泉石終收漫浪身。",
            "好住鄰翁各安健，歸來相訪說情真。"
        ],
        "title": "天平先隴道中時將赴新安掾",
        "id": "077ca672-93ce-4f38-ba3b-bce0148fcf26"
    },
    {
        "author": "范成大",
        "paragraphs": [
            "蓮炬光中月自圓，人情草草競華年。",
            "最憐一夜旗亭鼓，能共鐘聲到客船。"
        ],
        "title": "元夕泊舟霅川",
        "id": "123ef56d-3aea-4939-843e-873294e77925"
    },
    {
        "author": "范成大",
        "paragraphs": [
            "家住丹楓白葦林，橫枝一笑萬黄金。",
            "玉溪園裏逢千樹，還盡春風未足心。"
        ],
        "title": "桐川郡圃梅極盛皆圍抱高木浙中無有",
        "id": "91991111-3bcf-4b0a-a853-d1dcb4d1b528"
    },
    {
        "author": "范成大",
        "paragraphs": [
            "土橋茅屋兩三家，竹裏鳴泉漱白沙。",
            "春色惱人無畔岸，亂飄風袖拂梅花。"
        ],
        "title": "牧馬山道中",
        "id": "18a3a817-6048-47ad-b18f-0ccc2cc82b73"
    },
    {
        "author": "范成大",
        "paragraphs": [
            "佛燈已暗還吐，旅枕纔安却驚。",
            "月色看成曉色，溪聲聽作松聲。"
        ],
        "title": "宿牧馬山勝果寺",
        "id": "f2cc720a-48f6-4a66-886d-ce2c163d8dbe"
    },
    {
        "author": "范成大",
        "paragraphs": [
            "松梢臺殿鬰高標，山轉溪迴一水朝。",
            "不惜褰裳呼小渡，夜來春漲失浮橋。"
        ],
        "title": "游寧國奉聖寺",
        "id": "092f35d0-efc4-4730-91eb-978ac7aae7ea"
    },
    {
        "author": "范成大",
        "paragraphs": [
            "波驚石險夜喧雷，曉泊旗亭笑眼開。",
            "休問行人緣底瘦，適從百八十灘來。"
        ],
        "title": "自寧國溪行至宣城舟人云凡百八十灘",
        "id": "f7920a59-5660-4ff6-82a3-ece9a7ec28ca"
    },
    {
        "author": "范成大",
        "paragraphs": [
            "苔茵無地著紅塵，花草含芳一笑新。",
            "不待東君能剪刻，相公筆力挽回春。"
        ],
        "title": "次韻宣州西園二首  其一",
        "id": "f142cc9d-6f97-41f9-97db-f365be7fd2cc"
    },
    {
        "author": "范成大",
        "paragraphs": [
            "星芒垂耀筆牀寒，河漢波流硯滴乾。",
            "棐几松跗入三昧，一篇詩就一杯殘。"
        ],
        "title": "次韻宣州西園二首  其二",
        "id": "d547a1e0-d925-4cc1-9796-fe108ea3c455"
    },
    {
        "author": "范成大",
        "paragraphs": [
            "料峭輕寒結晚陰，飛花院落怨春深。",
            "吹開紅紫還吹落，一種東風兩樣心。"
        ],
        "title": "晚步西園",
        "id": "44dfc846-fc0c-4c5f-845f-904d31c78c45"
    },
    {
        "author": "范成大",
        "paragraphs": [
            "東君留戀一分春，蜂蝶闌珊燕子新。",
            "桃李無情空綠徑，市橋楊柳送行人。"
        ],
        "title": "送端言",
        "id": "6556daf7-058d-4f97-9b22-f7b106980a0f"
    },
    {
        "author": "范成大",
        "paragraphs": [
            "結束晨裝破小寒，跨鞍聊得散疲頑。",
            "行衝薄薄輕輕霧，看放重重疊疊山。",
            "碧穗炊煙當樹直，綠紋溪水趁橋彎。",
            "清禽百囀似迎客，正在有情無思間。"
        ],
        "title": "早發竹下",
        "id": "edcee483-f576-4206-b52b-4486489c5518"
    },
    {
        "author": "范成大",
        "paragraphs": [
            "石礙珠旒濺，灘平霧縠鋪。",
            "小童能好事，繫馬斸菖蒲。"
        ],
        "title": "小澗",
        "id": "20c36c97-a4e9-4f13-9940-08f851ff859f"
    },
    {
        "author": "范成大",
        "paragraphs": [
            "孤山山下小斜橋，客魂曾共暗香飄。",
            "五年不踏西湖路，想見黄昏清淺處。",
            "如今憔悴古江干，豈有幽芳伴倚欄。",
            "臘盡雪殘春不至，坐令愁裏眼長寒。",
            "霜稜未貸千林槁，門外風饕人欲倒。",
            "斟酌芳心正怯寒，有情真被無情惱。"
        ],
        "tags": [
            "西湖"
        ],
        "title": "次韻子文探梅水西春已深猶未開水西謂歙溪而黄君謨州學記云瀕江地卑蓋此水爲浙之源正可謂之江也",
        "id": "89640e9a-fc8b-4d7d-b76f-6a9d12ae4a09"
    },
    {
        "author": "范成大",
        "paragraphs": [
            "老父田荒秋雨裏，舊時高岸今江水。",
            "傭耕猶自抱長饑，的知無力輸租米。",
            "自從鄉官新上來，黄紙放盡白紙催。",
            "賣衣得錢都納却，病骨雖寒聊免縛。",
            "去年衣盡到家口，大女臨岐兩分首。",
            "今年次女已行媒，亦復驅將換升斗。",
            "室中更有第三女，明年不怕催租苦。"
        ],
        "tags": [
            "凄苦",
            "写人",
            "生活",
            "农民",
            "写人诗"
        ],
        "title": "後催租行",
        "id": "1b6e9733-e2d5-45fd-8a50-f1273696d592"
    },
    {
        "author": "范成大",
        "paragraphs": [
            "夢魂翾蜨翅，鼻息吼鼉鼓。",
            "喚起治曉裝，馬嘶童僕語。",
            "汩泥溷鳬鶩，慚愧黄鵠舉。",
            "猥吟陬隅池，浪廢桔槹圃。",
            "啼鵑撩客心，鈎引著何許。",
            "請歌蘇仙詞，歸耕一犁雨。"
        ],
        "title": "次韻子文衝雨迓使者道聞子規",
        "id": "e81d031d-2dd9-4bc7-9ddc-c36177d617be"
    },
    {
        "author": "范成大",
        "paragraphs": [
            "城外屏峰雲百疊，城裏看雲笏拄頰。",
            "山靈自與人爭秀，明滅煙霏難應接。",
            "南鄰范叔骨相寒，不如騎曹知愛山。",
            "晨霞儻可救枵腹，丐君分我入朝餐。"
        ],
        "title": "奉題胡宗偉推官攬秀堂",
        "id": "ebe3131a-9acf-4196-9076-7ff27ad1a0e9"
    },
    {
        "author": "范成大",
        "paragraphs": [
            "曉裝緹騎踏芳辰，江爲安瀾露浥塵。",
            "棨戟前驅留住月，笙簫後備带行春。",
            "魚龍水面金杯滿，鸞鶴山頭綵筆新。",
            "聞道將軍寬禮數，不辭酩酊吐車茵。"
        ],
        "title": "次韻太守出郊",
        "id": "3b5f6a75-2149-448a-a1f3-a1b4f1c6e579"
    },
    {
        "author": "范成大",
        "paragraphs": [
            "曉風生小寒，嵐潤裛巾屨。",
            "宿雲埋樹黑，奔溪轉山怒。",
            "東方動光彩，晃晃金鉦吐。",
            "千峰森隠現，一氣澹回互。",
            "平生癖幽討，邂逅飽新遇。",
            "那知塵滿甑，晨炊午未具。",
            "不愧忍饑面，來尋古巖路。",
            "稻粱亦易謀，烟霞乃難痼。",
            "持此慰龜腸，搜枯尚能句。"
        ],
        "title": "曉出古巖呈宗偉子文",
        "id": "2191ce91-796f-466e-820b-d027e6fb6c75"
    },
    {
        "author": "范成大",
        "paragraphs": [
            "門外泥深蘸馬鞍，墨雲未放四維寬。",
            "前山忽接後山暗，暑雨全如秋雨寒。",
            "夢裏江湖三歎息，醉中天地一憑闌。",
            "斗升留滯休惆悵，枳棘從來著鳳鸞。"
        ],
        "title": "積雨蒸潤體中不佳頗思故居之樂戲書呈子文",
        "id": "811eb62e-371e-46e3-8d10-3d89e39417dc"
    },
    {
        "author": "范成大",
        "paragraphs": [
            "簿書堆裏解歸鞍，我亦蕭然轡勒寬。",
            "爐篆無風香霧直，庭柯有月露光寒。",
            "閒思喜鵲填河鼓，靜數流螢繞井欄。",
            "明日又驅官裏去，從教白鷺侶紅鸞。"
        ],
        "title": "簽廳夜歸用前韻呈子文",
        "id": "da8543d3-a882-4c76-bd16-815dc39678d3"
    },
    {
        "author": "范成大",
        "paragraphs": [
            "京塵紅軟撲雕鞍，年少王孫酒量寬。",
            "倚袖竹風憐翠薄，捧杯花露怯金寒。",
            "黄雲城上栖烏曲，綠水橋邊鬭鴨欄。",
            "別後相思惟故物，壁煤侵損扇中鸞。"
        ],
        "title": "聖集誇說少年俊遊用韻記其語戲之",
        "id": "58925989-ec45-41b3-9ae6-9f4b00dca937"
    },
    {
        "author": "范成大",
        "paragraphs": [
            "前山後山梅子雨，屯雲日夜相吞吐。",
            "長林絕壑望不到，時有樵歸說逢虎。",
            "奔溪朝來忽怒漲，夾岸柳梢餘尺許。",
            "屋頭未放濃嵐散，苦憶清風汎瓊宇。",
            "客行落此亂山中，但欲尋人訴羈旅。",
            "比鄰邂逅得清士，眉宇津津佳笑語。",
            "杯行起舞出新句，我氣已衰聊復鼓。",
            "明年與君杭太湖，扁舟踏浪不踏土。",
            "沉沉玉柱閟仙扃，矯矯虹梁浮水府。",
            "目力無窮天不盡，却笑向來誰縛汝。"
        ],
        "tags": [
            "太湖"
        ],
        "title": "次溫伯用林公正劉慶充倡和韻",
        "id": "c7494a15-25ea-4929-8fb7-fb0dbe348ffc"
    },
    {
        "author": "范成大",
        "paragraphs": [
            "長風吹月來，影碎竹間牖。",
            "良宵坐窘束，媿我塵外友。",
            "平生煙霞興，硉兀上南斗。",
            "頗亦契三三，未省計九九。",
            "迷塗入簿領，鄉心幾回首。",
            "嗟予季行役，舟拂漲溪柳。",
            "凌晨雙鵲鳴，翫占得無咎。",
            "何當從汝去，履綦尋蕙畝。"
        ],
        "title": "次韻溫伯夜坐今日忽得舍弟到杭消息喜見於詞",
        "id": "85f6cf90-087d-4a8c-8ec8-fab091610200"
    },
    {
        "author": "范成大",
        "paragraphs": [
            "官居數椽間，局促如甕牖。",
            "幸鄰詩酒社，金薤對玉友。",
            "真清廊廟器，偉望配山斗。",
            "行當侍紫極，槐棘位三九。",
            "館舍有奇士，高文粲參首。",
            "倡酬猥及我，雙松壓孤柳。",
            "生活從冷淡，幸免譽與咎。",
            "相從結此夏，何異歸隴畝。"
        ],
        "title": "再次韻呈宗偉溫伯",
        "id": "4bfee833-8571-4aab-a740-615cfd5badcd"
    },
    {
        "author": "范成大",
        "paragraphs": [
            "日斜猶畏暑，吏退合偷閒。",
            "霞散紅綃薄，溪迴碧玉彎。",
            "伴人惟羽扇，娛客欠風鬟。",
            "且復哦新句，相嘲飯顆山。"
        ],
        "title": "次韻溫伯納凉",
        "id": "7dbabd2d-4374-4686-91b8-49143aa13e7e"
    },
    {
        "author": "范成大",
        "paragraphs": [
            "誰扶病客起龍鍾，恩在盆傾一雨中。",
            "問訊九關何路到，擬牋歡喜謝天公。"
        ],
        "title": "雨凉二首呈宗偉  其一",
        "id": "5a32f96f-0879-460e-9a72-105397f7bd03"
    },
    {
        "author": "范成大",
        "paragraphs": [
            "驚雷隠地送凉颸，起舞看山不自持。",
            "說與騷人須早計，片雲催雨雨催詩。"
        ],
        "title": "雨凉二首呈宗偉  其二",
        "id": "92c59a9b-a7c7-42a8-8fd2-0bf3ec5d9225"
    },
    {
        "author": "范成大",
        "paragraphs": [
            "東山朝日澹冥濛，一片雲生萬疊中。",
            "宿雨未蘇焦卷盡，又煩箕井喚雷公。"
        ],
        "title": "明日復雨凉再用韻二首  其一",
        "id": "edff2533-cb9c-4aa6-b100-74c17626dd11"
    },
    {
        "author": "范成大",
        "paragraphs": [
            "濺瓦排檐散萬絲，顛狂風篠要扶持。",
            "恩深到骨吾能報，急賦新凉第一詩。"
        ],
        "title": "明日復雨凉再用韻二首  其二",
        "id": "ce25842c-2bbb-44fa-aac5-12bd35351bc8"
    },
    {
        "author": "范成大",
        "paragraphs": [
            "佳晨出西郭，仰視天宇清。",
            "樂哉曠士懷，浩浩吞四溟。",
            "新漲忽勇退，籬落粘枯萍。",
            "風幡招客遊，曠望隔蘋汀。",
            "僕夫厲清深，竹輿竦亭亭。",
            "波翻石鑿落，尚带蛟龍腥。",
            "華堂入松竹，德人占聚星。",
            "脫帽飛羽觴，頹放解天刑。",
            "時當行火令，草腐亦化螢。",
            "炎官紛陸梁，空飛赤雲軿。",
            "遥知隴上耘，暴背愁白丁。",
            "茲遊豈易得，未用歎沉冥。"
        ],
        "title": "次韻慶充避暑水西寺",
        "id": "29b3ef01-2293-4d5e-9a77-f6403dbfa364"
    },
    {
        "author": "范成大",
        "paragraphs": [
            "天馬西極來，目力盡九寰。",
            "執轡者誰歟，墮此空谷間。",
            "草深石齧足，一躍度孱顔。",
            "長風送逸駕，蕩蕩登虎關。",
            "五雲清都上，白日開帝閑。",
            "鈎陳動光彩，球琳鏘轡環。",
            "亦復念舊羣，依然歎駑頑。",
            "紅塵起天末，可望不可攀。"
        ],
        "title": "送滕子昭績溪罷歸",
        "id": "5a0d11ec-ac7f-4382-8d9c-66ea256f4c7f"
    },
    {
        "author": "范成大",
        "paragraphs": [
            "官路驅馳易折肱，官曹隨處是愁城。",
            "隨風片葉鄉心動，過雨千峰病眼明。",
            "一臠何須嘗世味，寸田久已廢吾耕。",
            "羨君早作歸歟計，屈指從今幾合并。"
        ],
        "title": "次韻溫伯謀歸",
        "id": "a7e9362f-3fea-416c-948a-00b84678a86d"
    },
    {
        "author": "范成大",
        "paragraphs": [
            "窮士病且饑，古今同一流。",
            "身安腹果然，此外吾何求。",
            "判司誠卑官，未免塵甑憂。",
            "窮山更癉暑，憊卧不舉頭。",
            "二物交寇我，生世真如浮。",
            "晨朝墨雲作，疾雷破山丘。",
            "排檐忽飛溜，蛙蟈鳴相酬。",
            "朱冠領熱屬，橫潰輸一籌。",
            "新凉蘇肺氣，踏濕登城樓。",
            "好邀雲雨仙，長袖按梁州。",
            "吹水添瓶罍，浄洗千斛愁。",
            "何從有此段，冰廳冷如秋。",
            "但覺詩思生，爽氣入銀鈎。",
            "章成竟何用，知能救窮不。",
            "湯子亦旅食，回望家還羞。",
            "倡予敢不和，共作商聲謳。"
        ],
        "title": "次韻溫伯雨凉感懷",
        "id": "f8565d6a-69eb-46f6-94fd-eeecfba1f85d"
    },
    {
        "author": "范成大",
        "paragraphs": [
            "斷雲將雨洗松篁，昨夜癡龍起蟄藏。",
            "人自無情孤樂事，天猶有意作新凉。",
            "尊前不見凌波襪，樓下空聞拜月香。",
            "萬事安能盡如願，且來相伴壓糟牀。"
        ],
        "title": "次韻子文雨後思歸",
        "id": "0b616352-3d10-472f-bd89-512de67c79a8"
    },
    {
        "author": "范成大",
        "paragraphs": [
            "白鳥營營夜苦饑，不堪薰燎出窗扉。",
            "小蟲與我同憂患，口腹驅來敢倦飛。"
        ],
        "title": "次韻溫伯苦蚊",
        "id": "e2a004a8-f8d3-435a-9095-c77a6b0f5bbc"
    },
    {
        "author": "范成大",
        "paragraphs": [
            "鳴騶如電馬如雷，知是婆娑醉尉迴。",
            "常日錦囊猶有句，況從三十六峰來。"
        ],
        "title": "慶充自黄山歸索其道中詩書一絕問之",
        "id": "e912de38-4de4-40a0-b30a-89acd2a2b71b"
    },
    {
        "author": "范成大",
        "paragraphs": [
            "落月墮眇莽，殘星澹微茫。",
            "竹輿亂清溪，飛蓋入嵐光。",
            "松檜霧靄濕，桑麻風露香。",
            "空翠滴塵纓，何必濯滄浪。",
            "山家亦早作，迨此朝氣凉。",
            "林深無人聲，木末炊煙蒼。",
            "離離瓜芋區，肅肅棗栗場。",
            "田園古云樂，令我思故鄉。",
            "墟市稍來集，筠籠轉山忙。",
            "吏事亦挽我，歸路盤朝陽。"
        ],
        "title": "曉出古城山",
        "id": "06990cb1-6c17-4d9e-84ce-aab3e708cca5"
    },
    {
        "author": "范成大",
        "paragraphs": [
            "李侯昔遊吳，蓮舟鏡蒼茫。",
            "風鬟與霧鬢，共濯玻瓈光。",
            "采花不盈舫，日暮雲水香。",
            "還登縹緲樓，羅襟酒淋浪。",
            "卷箔納星月，踏筵按伊梁。",
            "安知有恨事，但恐蒹葭蒼。",
            "風吹落窮谷，草深麋鹿場。",
            "高岡苦炎熱，游子悲異鄉。",
            "尚喜簡書省，期會無匆忙。",
            "猶餘作詩苦，消瘦如東陽。"
        ],
        "title": "李深之西尉同年談吳興風物再用古城韻",
        "id": "1fce5e4e-72de-4f57-8266-b8cbce156628"
    },
    {
        "author": "范成大",
        "paragraphs": [
            "豐隆坎坎夜伐鼓，靈湫老龍撇波舞。",
            "褰雲掣電上清空，倒捲天潢作飛雨。",
            "向來炎官作夏旱，萬里彤霞烘玉宇。",
            "豈惟牛馬困蚊蝱，壠上行人口生土。",
            "我從雪浪葉舟來，不謂山城熱如許。",
            "天公知我愁欲病，施與一凉蘇逆旅。",
            "稍聞水繞屋除鳴，不覺星從雲罅吐。",
            "千山濯濯浄鬟髻，缺月娟娟炯眉嫵。",
            "浮生此景萬事足，但欠清歌對芳醑。",
            "天上秋期正多事，趣駕星橋跨銀渚。",
            "人間四者自難并，莫妒黄姑迎織女。"
        ],
        "title": "七月五日夜雨快晴",
        "id": "12fb9fe8-3dbc-4283-8ee7-2766410aa580"
    },
    {
        "author": "范成大",
        "paragraphs": [
            "冉冉流光迫歲餘，青林日夜向人疎。",
            "雨滋巖桂重堆粟，風折庭蕉又獻書。",
            "逋客解蘭思婉娩，先生彈鋏厭清虛。",
            "一塵不立渾輸我，即境心安是故廬。"
        ],
        "title": "次韻宗偉溫伯",
        "id": "709b8df1-c9cc-4993-985f-fbdae735b89f"
    },
    {
        "author": "范成大",
        "paragraphs": [
            "浮生飽外莫求餘，羈旅東來計已疎。",
            "肩聳已高猶索句，眼明無用且繙書。",
            "百年子莫占元緒，萬法吾今付子虛。",
            "惟有登臨心未厭，黄山聞道勝衡廬。"
        ],
        "title": "再韻答子文",
        "id": "370958bf-fcf5-4d2c-beab-bc359de9bc46"
    },
    {
        "author": "范成大",
        "paragraphs": [
            "秋風裊裊露華鮮，去歲如今刺釣船。",
            "歙縣門西見紅蓼，此身曾在白鷗前。"
        ],
        "title": "道見蓼花",
        "id": "1ae82f4a-4146-44e5-8c06-b55dba527ccc"
    },
    {
        "author": "范成大",
        "paragraphs": [
            "靈均墮荒寒，采采紉蘭手。",
            "九畹不留客，高丘一迴首。",
            "崢嶸路孔棘，悽愴肘生柳。",
            "遂令此粲者，永與窮愁友。",
            "不如湯子遠，情事只詩酒。",
            "但知愛國香，此外付烏有。",
            "栽培带苔蘚，披拂護塵垢。",
            "孤芳亦有遇，洒濯居座右。",
            "君看深林下，埋沒隨藜莠。"
        ],
        "title": "次韻溫伯種蘭",
        "id": "e4e0bf7b-9404-4c2c-a850-2eb910539aae"
    },
    {
        "author": "范成大",
        "paragraphs": [
            "幻塵久已破狐涎，身世誰能料鼠肝。",
            "暮夜雨收千嶂出，晨朝風卷四維寬。",
            "我今無事不如夢，君豈有心猶覓安。",
            "但促小槽添壓石，龍頭珠滴夜珊珊。"
        ],
        "title": "次韻子文",
        "id": "0e814802-df90-4b05-a103-bcb15f29aae9"
    },
    {
        "author": "范成大",
        "paragraphs": [
            "雙旌暮捲小舂容，畫棟雲生笑語中。",
            "但覺山光侵酒綠，不知日脚染溪紅。",
            "控臨縹緲疑無地，指點虛無欲馭風。",
            "誰遣玉蟾催騎吹，歸來人影在朦朧。"
        ],
        "title": "次韻知郡安撫九日南樓宴集三首  其一",
        "id": "d49335fb-8c83-4055-a9e1-4eece5079298"
    },
    {
        "author": "范成大",
        "paragraphs": [
            "珠履參陪北海觴，仍邀擁節舊中郎。",
            "碧城香霧連天暝，黄葉霜風捲地凉。",
            "佳節轉頭論聚散，清波從古閲興亡。",
            "明年重把茱萸醉，公在叢霄貢玉堂。"
        ],
        "title": "次韻知郡安撫九日南樓宴集三首  其二",
        "id": "c4b2661e-fc76-4b04-a542-bf2fe7a17999"
    },
    {
        "author": "范成大",
        "paragraphs": [
            "斯民鄒魯更豐年，雅道凄凉見此賢。",
            "萬隴登禾新霽色，千村鳴柝舊寒煙。",
            "鏘金絕世詩情妙，倚劍凌空隸墨鮮。",
            "珍重北窗山六六，使君名與汝俱傳。"
        ],
        "title": "次韻知郡安撫九日南樓宴集三首  其三",
        "id": "4cdd5457-33d7-42da-9d80-0bd18a35c716"
    },
    {
        "author": "范成大",
        "paragraphs": [
            "浪隨兒女怨萍蓬，笑拍闌干萬事空。",
            "宇宙勳名無骨相，江山得句有神功。",
            "掉頭莫覷秋高鶚，留眼來賓日暮鴻。",
            "懶拙已成三昧解，此生還證一圓通。"
        ],
        "title": "晚集南樓",
        "id": "f11bd57a-96a8-4b1c-adab-bbc330a4d83e"
    },
    {
        "author": "范成大",
        "paragraphs": [
            "溪山四時佳，今日更奇絕。",
            "天公妙莊嚴，施此一川雪。",
            "飛花浩如海，眩轉塞空闊。",
            "水西萬珠樹，玉塔照銀闕。",
            "碧溪不受凍，長灘瀉清咽。",
            "漁舟晚猶汎，樵檐寒未歇。",
            "懸知畫不到，未省詩能說。",
            "歸來强搜句，冰硯冷於鐵。",
            "不知嚴夫子，迎門生暖熱。",
            "梅香不可耐，但覺酒腸㷎。",
            "密融花氣動，茶泛乳膏發。",
            "寧辭春笋寒，爲暖花瓷滑。",
            "瞢騰畫屏暖，喚起眼餘纈。",
            "笑我獨何事，作此淡生活。",
            "想像高唐賦，何如徑排闥。"
        ],
        "title": "賞雪騎鯨軒子文夜歸酒渴侍兒薦茗飲蜜漿明日以詫同游戲爲書事邀宗偉同作",
        "id": "5fbcc487-4061-4d9b-96cd-13dd61b9abac"
    },
    {
        "author": "范成大",
        "paragraphs": [
            "截玉凝膏膩白，點酥粘粟輕紅。",
            "千里來從何處，想看舶浪帆風。"
        ],
        "title": "從聖集乞黄巖魚鮓",
        "id": "d769b5ab-1d40-444c-ae2b-8bd5bf45f623"
    },
    {
        "author": "范成大",
        "paragraphs": [
            "竹塢撥沙犀頂銳，藥畦粘土玉肌豐。",
            "裹芽束縕能分似，政及萊蕪甑釜空。"
        ],
        "title": "從宗偉乞冬筍山藥",
        "id": "84caa30a-f533-4ca9-bb5e-484154195c15"
    },
    {
        "author": "范成大",
        "paragraphs": [
            "瓦溝凍殘雪，檐溜粘輕冰。",
            "破寒一竿日，春隨人意生。",
            "瑞葉再三白，南枝尚含情。",
            "定知司花女，未肯嫁娉婷。",
            "官居苦無頼，一笑如河清。",
            "落木露荒山，寒溪繞孤城。",
            "朝暮何所見，雲黄叫饑鷹。",
            "東風不早計，愁眼何當明。",
            "北鄰小橫斜，蘚地可班荆。",
            "憑君趣花信，把酒撼瓊英。"
        ],
        "title": "雪後守之家梅未開呈宗偉",
        "id": "ca1a5958-6f9e-4b04-874f-d83c53f87990"
    },
    {
        "author": "范成大",
        "paragraphs": [
            "閉戶成癡坐，扶藜得意行。",
            "樓臺浮霽色，市井碎春聲。",
            "雪盡小橋出，煙消千嶂生。",
            "病多無脚力，遥羨落鴻輕。"
        ],
        "title": "次韻溫伯城上",
        "id": "0bfbf2a2-0b00-406e-b48b-419aa5b42f52"
    },
    {
        "author": "范成大",
        "paragraphs": [
            "碧瓦朱甍上牛斗，妙墨新題森鎖鈕。",
            "使君筆力挽春來，一夜飛花暗梅柳。",
            "南山與樓相對高，向來千載爭雄豪。",
            "八分三字一彈壓，衆峰戢戢如兒曹。",
            "人間盛事天不隔，急催此雪成三白。",
            "未論千古福邦人，先卜明年滿岡麥。",
            "東風酒面吹凝酥，不辭醉倒歸相扶。",
            "短歌萬一傳樂府，湛輩亦與公名俱。"
        ],
        "title": "知郡安撫以立春日揭所書新安郡榜南樓之上曉雪紛集邦人以爲善祥遂開宴以落之輒賦長句一篇以附風謠之末",
        "id": "1d9f32c6-778d-455c-82ff-3aa57b52b2af"
    },
    {
        "author": "范成大",
        "paragraphs": [
            "春入林梢一再風，破寒勻染費天工。",
            "雖然媚蕩新粧別，只與橫斜舊格同。",
            "午枕乍醒鉛粉退，曉奩初罷蠟脂融。",
            "後來顔色休論似，夾路漫山取次紅。"
        ],
        "title": "次韻知郡安撫元夕賞倅廳紅梅三首  其一",
        "id": "92bf8f6b-0caf-4788-b9be-175422be84f7"
    },
    {
        "author": "范成大",
        "paragraphs": [
            "真色生香絕世逢，煙光池面兩溶溶。",
            "楚鄰不待施朱好，虢國翻嫌傅粉濃。",
            "晴日曖雲春照耀，溫風霽月夜舂容。",
            "酒闌且駐紗籠看，慢破團團一壁龍。"
        ],
        "title": "次韻知郡安撫元夕賞倅廳紅梅三首  其二",
        "id": "429f1fc7-5c1f-4d8f-8aba-419d935aaf3e"
    },
    {
        "author": "范成大",
        "paragraphs": [
            "司花一笑爲誰開，知道朱幡得得來。",
            "疎影有情當洞戶，蔫香無語墮空杯。",
            "風生翰墨留連看，月入笙歌次第催。",
            "來歲如今翻舊唱，五雲叢裏望三台。"
        ],
        "title": "次韻知郡安撫元夕賞倅廳紅梅三首  其三",
        "id": "b00b038b-7018-44b4-8921-5eac65d19606"
    },
    {
        "author": "范成大",
        "paragraphs": [
            "華燈收盡江梅落，別有橫枝照林薄。",
            "天教閬苑染芳根，小住山城慰蕭索。",
            "騰騰醉後酒紅醺，淡淡粧成笑靨新。",
            "斟酌東君已傾倒，爲渠都費十分春。",
            "別乘胸懷有風月，催喚清尊洗愁絕。",
            "花知主客得不凡，一夜光風融絳雪。",
            "樓頭煙暝吹單于，花梢挂星光有無。",
            "歸來境熟落春夢，夢入鎖香紅綺疏。"
        ],
        "title": "新安絕少紅梅惟倅廳特盛通判朝議召幕僚賞之坐皆有詩亦賦古風一首",
        "id": "ca3ce33b-03de-48a1-9021-4b0be9f65676"
    },
    {
        "author": "范成大",
        "paragraphs": [
            "凍雲埋山天冥濛，北風無情雪塞空。",
            "道傍人稀鳥飛絕，問君東遊何怱怱。",
            "君言薄官淡無味，免俗未能聊復爾。",
            "我評茲事一鴻毛，因行且看佳山水。",
            "陵陽樓閣壓高城，煙屏百疊雙流橫。",
            "姑孰江亭更奇絕，濃黛兩抹長眉青。",
            "山形成龍復成虎，六代遺蹤供弔古。",
            "大荒莽蒼江水黄，兩涘風煙眇吳楚。",
            "却浮一葦下長川，浮玉低昂波聒天。",
            "梁溪南岸小停櫓，一酌人間第二泉。",
            "閶門峨峨過吾國，姑蘇臨波照金碧。",
            "太湖三萬六千頃，上有垂虹跨南極。",
            "我家越相尚神遊，試從煙浪訪扁舟。",
            "問訊白鷗相記否，謂言久客不勝愁。",
            "軟紅三尺長安道，九重城闕乾坤繞。",
            "西湖山寺浙江樓，君昔曾遊今更好。",
            "故人客館中天開，非君誰上黄金臺。",
            "挽著天衢五雲上，却望江湖如夢迴。",
            "萬境何如一丘壑，幾時定解冠裳縛。",
            "幔亭山下桂叢深，清社向來都寂莫。"
        ],
        "tags": [
            "西湖",
            "太湖"
        ],
        "title": "胡宗偉罷官改秩舉將不及格往謁金陵丹陽諸使者遂朝行在頗有倦游之歎作詩送之",
        "id": "546eddcf-8060-4e31-9223-70c3c88ce33a"
    },
    {
        "author": "范成大",
        "paragraphs": [
            "一杯何處洗愁顔，黄法曹家玉樹寒。",
            "翠袖撚香留客看，春風都在小闌干。"
        ],
        "title": "黄伯益官舍賞梅",
        "id": "30df2fa2-aaf7-4888-b71d-858974266abe"
    },
    {
        "author": "范成大",
        "paragraphs": [
            "佳人絕世墮空谷，破恨解顔春亦來。",
            "莫對溪山話京洛，碧雲西北漲黄埃。"
        ],
        "title": "次韻朱嚴州從李徽州乞牡丹三首  其一",
        "id": "58fe3f5f-f1f7-4542-8147-66465bbb4872"
    },
    {
        "author": "范成大",
        "paragraphs": [
            "歙浦煙山蟠萬疊，釣臺雲日擁千章。",
            "兩侯好事洗寒劣，寶檻移春入燕香。"
        ],
        "title": "次韻朱嚴州從李徽州乞牡丹三首  其二",
        "id": "b5fd0245-2f52-46df-bd90-81e00cc580e8"
    },
    {
        "author": "范成大",
        "paragraphs": [
            "閬風苑裏司花女，肯作山腰水尾來。",
            "十二玉欄天一笑，只今歸路五雲開。"
        ],
        "title": "次韻朱嚴州從李徽州乞牡丹三首  其三",
        "id": "072e160e-a3ab-42ee-8a42-3468cb73ebf6"
    },
    {
        "author": "范成大",
        "paragraphs": [
            "烏帽休衝九陌埃，瘦藤定約到秋迴。",
            "龍湫鴈蕩經行處，斷取松風萬壑來。"
        ],
        "title": "送琴客許揚歸永嘉",
        "id": "593b17e6-7e1f-47d3-98c1-28ca115f8aa7"
    },
    {
        "author": "范成大",
        "paragraphs": [
            "徂徠千丈松，閲世聳絕壁。",
            "高標上霄漢，峻節貫金石。",
            "惟有孤生竹，亭亭附微植。",
            "月夜借清景，春朝分秀色。",
            "託根未渠央，萬牛挽山澤。",
            "昂藏轉江湖，夷路入王國。",
            "明堂五雲上，一柱屹天極。",
            "可望不可攀，清都與塵隔。",
            "依然此清士，空山淡愁閴。",
            "悲吟發清籟，搖蕩風雨夕。"
        ],
        "title": "送李徽州赴湖北漕",
        "id": "686a6456-b030-4e2c-adf8-efc9bfc5082f"
    },
    {
        "author": "范成大",
        "paragraphs": [
            "鴈蕩之山天下無，奔岸絕壑不可圖。",
            "地靈境秀有人物，新安府丞今第一。",
            "紛綸草木變暄寒，竹節松心故凜然。",
            "窮山薄宦我無恨，識公大勝荆州韓。",
            "梅風漲溪綠如酒，曉插檣烏上南斗。",
            "只今廣厦論唐虞，斟酌正須醫國手。",
            "秀眉津津雙頰丹，想看鳴佩翔九關。",
            "諸公倘欲持公議，莫遣此賢思故山。"
        ],
        "title": "送通守林彥强寺丞還朝",
        "id": "619ecd0d-2253-4970-8a99-95a7983637e2"
    },
    {
        "author": "范成大",
        "paragraphs": [
            "攬秀堂前一笑傾，都忘身世兩浮萍。",
            "扶藜處處從君賞，落筆時時得我驚。",
            "荔熟閩山勞夢想，蘋香苕水約逢迎。",
            "袛愁誤入桃源後，從此車輪四角生。"
        ],
        "title": "送溫伯歸福唐納婦且約復游霅川",
        "id": "a28d4286-2f3d-4032-b11e-a327ff19bc61"
    },
    {
        "author": "范成大",
        "paragraphs": [
            "十日閒愁晝掩關，起尋一笑共清歡。",
            "罷休詩社工夫淡，洗浄書生氣味酸。",
            "盡遣餘錢付桑落，莫隨短夢到槐安。",
            "繡鞾畫鼓留花住，賸舞春風小契丹。"
        ],
        "title": "次韻宗偉閲番樂",
        "id": "13151aaf-5cbf-4f37-9474-fcdf5b7a000a"
    },
    {
        "author": "范成大",
        "paragraphs": [
            "漢陰無械可容機，歲晚功名一衲衣。",
            "槁木閒身隨念懶，浮雲幻事轉頭非。",
            "三彭已罷庚申守，五鬼從教乙丑歸。",
            "富貴神仙兩俱累，此心安處是真依。"
        ],
        "title": "題漫齋壁",
        "id": "20482940-61e1-4a19-979f-b52f6b3c714f"
    },
    {
        "author": "范成大",
        "paragraphs": [
            "轉午聞雞日正長，小亭方丈納空光。",
            "綠陰一雨濃如黛，何處風來百種香。"
        ],
        "title": "四月十六日拄笏亭偶題",
        "id": "151949c8-7bec-429f-9d8d-988bcb32e503"
    },
    {
        "author": "范成大",
        "paragraphs": [
            "留連銀燭照金荷，腸斷華年一擲梭。",
            "月姊有情難獨夜，天孫無頼早斜河。",
            "晶晶霜瓦寒生粟，衮衮風幃細湧波。",
            "鴰鶡曉啼鳴鵲散，許多佳景奈愁何。"
        ],
        "title": "次韻即席",
        "id": "fe29d607-ddab-44f0-a0f7-95175444f467"
    },
    {
        "author": "范成大",
        "paragraphs": [
            "桑陰浄盡麥頭齊，江上聞鶑每歲遲。",
            "不及曉風鵯鵊子，迎春啼到送春時。"
        ],
        "title": "五月聞鶑二首  其一",
        "id": "97146529-a846-4e58-94b1-ed0216e3228f"
    },
    {
        "author": "范成大",
        "paragraphs": [
            "一聲初上最高枝，忙殺嘔啞百舌兒。",
            "老盡西園千樹綠，却憐槐眼正迷離。"
        ],
        "title": "五月聞鶑二首  其二",
        "id": "bac91e41-34ef-4087-870e-917074e5ff75"
    },
    {
        "author": "范成大",
        "paragraphs": [
            "六月火雲高偃蹇，使君有意憐焦卷。",
            "一封紅篆驛金龍，雨氣倏隨爐燎滿。",
            "風師避路雷車鳴，石破天驚檐溜傾。",
            "不知稻本頗甦否，但覺溪聲如百霆。",
            "稅駕朱旛未云久，造化功成屈伸肘。",
            "我評茲事與天通，知公小試調元手。",
            "清壇深夜賓衆真，前驅霓旌後飈輪。",
            "定有靈官識仙伯，報道紫皇思侍臣。"
        ],
        "title": "知郡檢計齋醮禱雨登時感通輒賦古風以附輿頌",
        "id": "efbe31bb-babb-4be8-8b46-a57e0eba68c2"
    },
    {
        "author": "范成大",
        "paragraphs": [
            "陰谷雲低梅雨多，黄山滌源溪湧波。",
            "南風匝地送歸客，雙槳下瀨如投梭。",
            "嚴夫子，君舉酒，我其爲君歌。",
            "萬山叢叢石鑿鑿，官居破屋巢煙蘿。",
            "杜鵑曉啼猿暮叫，客行到此真蹉跎。",
            "窮愁無復理，一飲三歎息。",
            "城東黌舍有佳人，邂逅使我加餐食。",
            "同鄉更同調，目擊心已傳。",
            "蟄蟲欲作雷奮地，萬籟方寂風行山。",
            "吹竽喚我醒，連鼓相追攀。",
            "飈車電轂不可輦，但覺兩腋生飛翰。",
            "狂歌不必終曲，戲奕不必滿局。",
            "有時不揖上馬去，出門大笑驚僮僕。",
            "窮鄉眼冷見未曾，道上囁嚅相指目。",
            "云此陿隘何以有二士，直恐翩翩跨黄鵠。",
            "廣文組解登王畿，諸公貴人爭勸歸。",
            "常日心期有定論，贈行不惜重費詞。",
            "腰金佩璐衆目好，汗簡沉碑千載癡。",
            "一尊有意重山嶽，五鼎無心輕網絲。",
            "嚴夫子，應領略，別後頻書相發藥。",
            "我既爲萬頃之狎鷗，君勿作九臯之鳴鶴。"
        ],
        "title": "送子文雜言",
        "id": "7452791e-5960-4212-8e5f-b4744792f7f7"
    },
    {
        "author": "范成大",
        "paragraphs": [
            "露稻粘明璫，風茅衮高浪。",
            "荒煙暗白道，行行亂蛩響。",
            "日脚午未吐，雲頭晚猶漲。",
            "欣此半日凉，籃輿走清曠。",
            "病客不堪暑，茲行天肯相。",
            "蚊蝱掃無跡，秋意滿千嶂。",
            "稍尋泉石盟，略褫簿書障。",
            "鴒原定相念，因風報無恙。"
        ],
        "title": "新館",
        "id": "3a047d13-e160-4be5-ac64-2c41ac6fc2e0"
    },
    {
        "author": "范成大",
        "paragraphs": [
            "萬山繞竮竛，二水奔澒洞。",
            "亭亭林中寺，金碧燦檐棟。",
            "解鞍得蒲團，卧受瓦爐供。",
            "少捐一炊頃，暫作百年夢。",
            "無人自驚覺，幽禽正清哢。",
            "倦客如殘僧，無力供世用。",
            "此行端爲山，紫翠迭迎送。",
            "漱井出門去，驚塵撲飛鞚。"
        ],
        "title": "臨溪寺",
        "id": "a930f487-7e95-452b-ba67-25299e4346ef"
    },
    {
        "author": "范成大",
        "paragraphs": [
            "聞雞一唱罷，占斗三星沒。",
            "天高月徘徊，野曠山突兀。",
            "暗蛩泣草露，怨亂語還咽。",
            "凉螢不復舉，點綴稻花末。",
            "惟餘絡緯豪，悲壯殷林樾。",
            "小蟲亦何情，孤客心斷絕。",
            "魂驚板橋穿，足側石子滑。",
            "行路如許難，誰能不華髮。",
            "高城謾回首，疊嶂屹天闕。",
            "遥知秋衾夢，千里一飄忽。"
        ],
        "title": "盤龍驛",
        "id": "33e280d8-5d9a-4d02-8e8d-4ae7056c7be8"
    },
    {
        "author": "范成大",
        "paragraphs": [
            "松杉晨氣清，桑柘暑陰薄。",
            "稻穗黄欲卧，槿花紅未落。",
            "秋鶑尚嬌姹，晚蝶成飄泊。",
            "犬騃逐車馬，雞驚撲籬落。",
            "道逢行商問，平生幾芒屩。",
            "頳肩走四方，爲口不計脚。",
            "劣能濡簞瓢，何敢議囊橐。",
            "我亦縻斗升，三年去丘壑。",
            "二俱亡羊耳，未用苦商略。"
        ],
        "title": "竹下",
        "id": "346007fb-be81-44db-ac82-85048a1794ed"
    },
    {
        "author": "范成大",
        "paragraphs": [
            "溝塍與澗合，隴畝抱山轉。",
            "向來六月旱，此地免焦卷。",
            "早穗已垂垂，晚苗猶剪剪。",
            "一川豐年意，比屋閙雞犬。",
            "老農霜須鬢，矍鑠黄犢健。",
            "自云足踏地，常賦何能免。",
            "刈熟倩人輸，不識長官面。",
            "康年無復事，但恐社酒淺。",
            "我亦有二頃，收拾尚可繭。",
            "懷哉笠澤路，歸鏟犁頭蘚。"
        ],
        "title": "寒亭",
        "id": "5db516fb-8ba1-44cb-86a8-18a40ecbe201"
    },
    {
        "author": "范成大",
        "paragraphs": [
            "微生本漁樵，長日渺江海。",
            "扣舷濯滄浪，尚說天宇隘。",
            "朅來車馬路，悒悒佳思敗。",
            "黄塵撲眉鬚，驅逐似償債。",
            "羸驂繫偪仄，狂犬吠荒怪。",
            "鄉心入旅夢，一葉舞澎湃。",
            "晨興過墟市，喜有魚蝦賣。",
            "眼明見清江，積雨助橫潰。",
            "褰裳喚扁舟，臲卼不勝載。",
            "不辭野渡險，弄水聊一快。"
        ],
        "title": "清弋江",
        "id": "eaf7fe22-005d-4d26-9c07-1a88d4e53b91"
    },
    {
        "author": "范成大",
        "paragraphs": [
            "五峰抱巖扉，千柱奠雲壑。",
            "荒原蕞爾縣，有此寶樓閣。",
            "維昔經營初，衣錫化雙鶴。",
            "杖頭具隻眼，矯矯雲中落。",
            "尊者一笑許，璇題照林薄。",
            "庭柏有祖意，石泉韻天樂。",
            "清簧轉碧雞，飛梭擲蒼鵲。",
            "號風饑虎怒，失木啼猿愕。",
            "英遊偶然同，吏檄乃不惡。",
            "題名記吾曾，醉墨疥丹堊。"
        ],
        "title": "隠靜山",
        "id": "2aef53d5-7254-4aab-9ccf-c016895c2ccf"
    },
    {
        "author": "范成大",
        "paragraphs": [
            "瘦馬兀瞢騰，荒雞號莽蒼。",
            "絲窠罥朝露，籬落萬珠網。",
            "宿雲拂樹過，飛泉擘山響。",
            "老桑跼潛虯，怪蔓掛騰蟒。",
            "山行何許深，空翠滴羈鞅。",
            "釀愁積雨寒，破悶朝日放。",
            "曈曈赤幟張，昱昱金鉦上。",
            "浮動草花馥，清和野禽唱。",
            "僕夫有好語，沙平路如掌。",
            "惟憂三溪阻，橋斷山水漲。"
        ],
        "title": "新嶺",
        "id": "6bfeda34-4e57-4b41-897a-3283534280cd"
    },
    {
        "author": "范成大",
        "paragraphs": [
            "城頭千峰青繞屋，城下灘流三百曲。",
            "誰云偪仄復偪仄，尚有高軒肯來辱。",
            "紅梅花下兩芳春，春風惠和如主人。",
            "搶攘塵土簿書裏，見此繅籍天球溫。",
            "厚祿故人車結轍，掉頭獨泛清溪月。",
            "不從世外得超然，世間誰肯如公決。",
            "生平我亦一沙鷗，葦白蘆黄今正秋。",
            "送公使我歸思動，破煙衝雨憶扁舟。",
            "明年想見東山起，我亦煎茶石橋水。",
            "道逢蓑笠把漁竿，即是馬曹狂掾史。"
        ],
        "title": "送通守趙積中朝議請祠歸天台",
        "id": "76d3201a-4e42-4ffa-9e62-5f157abbc1d2"
    },
    {
        "author": "范成大",
        "paragraphs": [
            "新安學宮天下稀，先生孝友真吾師。",
            "斑衣悞作長裾曳，二年思歸今得歸。",
            "牋詞上訴人叵挽，璽書賜可羣公歎。",
            "青山百匝不留人，空與諸生遮望眼。",
            "白雲孤起越南天，向來恨身無羽翰。",
            "下馬入門懷橘拜，身今却在白雲邊。",
            "鶴髮鬖鬖堂上坐，兒孫稱觴婦供果。",
            "世間此樂幾人同，看我風前孤淚墮。",
            "一杯送舟下水西，我欲贈言無好詞。",
            "徑須喚起束廣微，爲君重補南陔詩。"
        ],
        "title": "送詹道子教授奉祠養親",
        "id": "85efb08f-1fa2-4c0e-bbe7-20cb38cfe142"
    },
    {
        "author": "范成大",
        "paragraphs": [
            "暫移三席款雲關，木末闌干暮紫間。",
            "絳帳莫貪江上路，青鞵先試水西山。",
            "伯陽有道來重趼，禦寇他年憶解顔。",
            "怪我抗塵驅俗駕，諸公何事許追攀。"
        ],
        "title": "道子教授奉祠諸生率余祖席如意院",
        "id": "aa2e5293-c226-4b89-8725-4061b3f14868"
    },
    {
        "author": "范成大",
        "paragraphs": [
            "篙師叫怒破濤瀧，水石如鐘自擊撞。",
            "欲識人間奇險處，但從歙浦過桐江。"
        ],
        "title": "淳安",
        "id": "f5316d69-9710-418c-8ed0-9015a23b5680"
    },
    {
        "author": "范成大",
        "paragraphs": [
            "城府黄塵撲馬鞍，一篙重探水雲寒。",
            "耳邊眼底無公事，睡過嚴州二百灘。"
        ],
        "title": "嚴州",
        "id": "dc8a0209-ef54-4990-ba9d-da9c64b18f17"
    },
    {
        "author": "范成大",
        "paragraphs": [
            "山林朝市兩塵埃，邂逅人生有往來。",
            "各向此心安處住，釣臺無意壓雲臺。"
        ],
        "title": "釣臺",
        "id": "ac0b9fa1-a5b6-480e-a886-f443bdd64c41"
    },
    {
        "author": "范成大",
        "paragraphs": [
            "濕雲垂野淡疎林，十日山行九日陰。",
            "梅子弄黄應要雨，不知客路已泥深。"
        ],
        "title": "桐廬",
        "id": "9550efbc-05c9-437a-9b48-cbbbadff7d6f"
    },
    {
        "author": "范成大",
        "paragraphs": [
            "不到江湖恰五年，歙山青繞屋頭邊。",
            "富春渡口明人眼，落日孤舟浪拍天。"
        ],
        "title": "富陽",
        "id": "3bb1a5da-f202-4c92-b2c3-1db959ea67c2"
    },
    {
        "author": "范成大",
        "paragraphs": [
            "春晚山花各靜芳，從教紅紫送韶光。",
            "忍冬清馥薔薇釅，薰滿千村萬落香。"
        ],
        "title": "餘杭",
        "id": "eeb4c529-162f-40ec-8938-d0dd5f57da3b"
    },
    {
        "author": "范成大",
        "paragraphs": [
            "邑居官寺兩淒清，晚市都無菜可羹。",
            "何處直能令鬼怕，祗今猶自有人行。"
        ],
        "title": "於潛",
        "id": "e109ad03-7d5a-4b2b-8f84-117548084d36"
    },
    {
        "author": "范成大",
        "paragraphs": [
            "翠染南山擁縣門，一洲橫截兩溪分。",
            "長官日永無公事，卧聽灘聲看白雲。"
        ],
        "title": "昌化",
        "id": "dc606083-3dcd-42b9-9579-1c57c0861375"
    },
    {
        "author": "范成大",
        "paragraphs": [
            "沐雨梳風有底忙，解鞍來宿贊公房。",
            "傳聞三嶺連天峻，未到王千已斷腸。"
        ],
        "title": "百丈山",
        "id": "801c1a11-4091-4342-bca9-15aac43b9693"
    },
    {
        "author": "范成大",
        "paragraphs": [
            "竹輿搖兀走婆娑，石滑泥融側足過。",
            "昱嶺不高人已困，晚登新嶺奈君何。"
        ],
        "title": "昱嶺",
        "id": "0b53514b-eb0f-4869-a7cb-e3a6ff1d7cac"
    },
    {
        "author": "范成大",
        "paragraphs": [
            "山靈設險合崢嶸，行客何須向此行。",
            "羸馬不前人雨汗，此身安得諱勞生。"
        ],
        "title": "王千嶺",
        "id": "62997f35-79d1-4f27-a0eb-986e4521233b"
    },
    {
        "author": "范成大",
        "paragraphs": [
            "麥頭熟顆已如珠，小阨惟憂積雨餘。",
            "丐我一晴天易耳，十分終惠莫乘除。"
        ],
        "title": "刈麥",
        "id": "01efd1e0-ab85-4fb2-9736-84ad8e7b4454"
    },
    {
        "author": "范成大",
        "paragraphs": [
            "種密移疎綠毯平，行間清淺縠紋生。",
            "誰知細細青青草，中有豐年擊壤聲。"
        ],
        "title": "插秧",
        "id": "8ca1adc7-92eb-4a15-b60a-90d904d3f92b"
    },
    {
        "author": "范成大",
        "paragraphs": [
            "隔籬處處雪成窩，牢閉柴荆斷客過。",
            "葉貴蠶饑危欲死，尚能包裹一絲窠。"
        ],
        "title": "曬繭",
        "id": "461a32f8-0967-4ee7-a4bf-eede06ff0034"
    },
    {
        "author": "范成大",
        "paragraphs": [
            "斧斤留得萬枯株，獨速槎牙立暝途。",
            "飽盡春蠶收罷繭，更殫餘力付樵蘇。"
        ],
        "title": "科桑",
        "id": "548f3841-549a-4d62-aa27-3514290907ca"
    },
    {
        "author": "范成大",
        "paragraphs": [
            "今代丹臺籍，頻年綠野居。",
            "鐵冠真御史，革履舊尚書。",
            "短世浮雲盡，平生半稿餘。",
            "人言公不朽，蘭玉照前除。"
        ],
        "title": "龍學尚書新安侯羅公輓詞二首  其一",
        "id": "82b789bb-6e34-4568-b52c-b2574c925074"
    },
    {
        "author": "范成大",
        "paragraphs": [
            "一昨更調瑟，如聞欲賜環。",
            "途殫泣西狩，望絕起東山。",
            "華屋林霏慘，新阡草露班。",
            "春風埋玉淚，重爲庾公潸。"
        ],
        "title": "龍學尚書新安侯羅公輓詞二首  其二",
        "id": "007a47bf-84dc-4c09-89e0-4cc5d022ae72"
    },
    {
        "author": "范成大",
        "paragraphs": [
            "白水名多士，清河最有聲。",
            "人危孔北海，帝識柳宜城。",
            "蜀險談間固，蠻訌檄到平。",
            "凌煙何處在，風雨上銘旌。"
        ],
        "title": "龍學侍郎清河侯張公輓詞二首  其一",
        "id": "a296c373-a26f-470c-ad2c-b16a15704bef"
    },
    {
        "author": "范成大",
        "paragraphs": [
            "太息逢萋錦，平生付薄冰。",
            "滄溟淙赤舌，白日照青蠅。",
            "嶽麓身猶健，星維馭已升。",
            "天如遺一老，人亦望三登。"
        ],
        "title": "龍學侍郎清河侯張公輓詞二首  其二",
        "id": "a4f08242-d9bf-4275-adab-474fb420bb2a"
    },
    {
        "author": "范成大",
        "paragraphs": [
            "蚤兆于凰卜，來嬪駟馬車。",
            "夫君宜竹帛，子舍各詩書。",
            "露薤丹旌舉，風楊組帳虛。",
            "空餘彤管訓，他日照鄉閭。"
        ],
        "title": "新安侯夫人俞氏輓詞",
        "id": "fef3db40-3904-4e41-8572-5314342902b7"
    },
    {
        "author": "范成大",
        "paragraphs": [
            "賓筵舊壓三千客，燕榭新高十二城。",
            "潑墨雲頭連樹暗，垂絲雨脚過溪生。",
            "葛巾羽扇吾身健，雪椀冰甌子句清。",
            "從此相從須痛飲，故應此事勝公榮。"
        ],
        "title": "次韻甄雲卿晚登浮丘亭",
        "id": "749037bb-0d90-424f-a77a-7635c8f2bde2"
    },
    {
        "author": "范成大",
        "paragraphs": [
            "神仙絕世立，功行聞清都。",
            "玉符賜長生，籋雲遊紫虛。",
            "雞犬爾何知，偶舐藥鼎餘。",
            "身輕亦仙去，罡風與之俱。",
            "俯視舊籬落，眇莽如積蘇。",
            "非無鳳與麟，終然侶蟲魚。",
            "微物豈有命，政爾謝泥塗。",
            "時哉適丁是，邂逅真良圖。"
        ],
        "title": "古風上知府秘書二首  其一",
        "id": "751d72c1-848a-4eda-aad5-89dd6f768e17"
    },
    {
        "author": "范成大",
        "paragraphs": [
            "大鵬上扶搖，南溟聒天沸。",
            "斥鷃有羽翼，意滿蓬蒿裏。",
            "不如附驥蠅，掣電抹荆薊。",
            "誰云極么麽，俛仰且萬里。",
            "向來庭戶間，決起不踰咫。",
            "飄颻托方便，意氣乃如此。",
            "物生未可料，旦暮倘逢世。",
            "君看功名場，得失一交臂。"
        ],
        "title": "古風上知府秘書二首  其二",
        "id": "7ddbe84e-8c3b-456a-aad6-753a9cbacbae"
    },
    {
        "author": "范成大",
        "paragraphs": [
            "林泉隨處有清凉，山繞闌干客自忙。",
            "溪雨不飛虹尚飲，亂蟬高柳滿斜陽。"
        ],
        "title": "拄笏亭晚望",
        "id": "31a9e5f3-de1a-4692-80ac-d4923983e584"
    },
    {
        "author": "范成大",
        "paragraphs": [
            "清溪可怖亦可喜，造化於人真虐戲。",
            "轟雷捲雪鬢成絲，一擲平生來此試。",
            "險絕無雙是乳灘，舟如滾石下高山。",
            "畫樓正倚黄昏雨，豈識江間行路難。"
        ],
        "title": "乳灘",
        "id": "715651c2-36cd-4c3b-aaed-989bde199beb"
    },
    {
        "author": "范成大",
        "paragraphs": [
            "黟山鬰律神仙宅，三十六峰雷雨隔。",
            "碧城欄檻偃雙旌，笑挹浮丘爲坐客。",
            "巖扉無鎖晝長開，紫雲明滅多樓臺。",
            "雲中仙馭參差是，肯爲使君乘興來。",
            "西崑巉絕不可至，東望蓬萊愁弱水。",
            "誰知芳草徧天涯，玉京只在珠簾底。",
            "他年麟閣上清空，却訪舊遊尋赤松。",
            "我亦從公負丹鼎，來斸砂牀汲湯井。"
        ],
        "title": "浮丘亭",
        "id": "2dd20abe-b684-4599-8e7e-79a1e9a79597"
    },
    {
        "author": "范成大",
        "paragraphs": [
            "天風無邊吹海月，景入溪山更奇絕。",
            "太守文章別乘賢，平生付與金杯滑。",
            "門闌我亦似彭宣，想聞橫玉叫蒼煙。",
            "讀碑索句仍投轄，誰是揚州控鶴仙。"
        ],
        "title": "風月堂",
        "id": "0789511e-d0d8-4060-b33a-d6f648f02cf1"
    },
    {
        "author": "范成大",
        "paragraphs": [
            "漢圖昔中天，百六啟真主。",
            "當時鄧高密，徒步赴光武。",
            "諸公上雲臺，一葉渺湘浦。",
            "聲名三十年，玉氣貫晴宇。",
            "向來宣室問，天語道舊故。",
            "不圖太平日，復見起兵簿。",
            "雙旌奠侯服，三節臨江滸。",
            "垂欲大用公，少駐議圜府。",
            "人言山澤官，底用廟廊具。",
            "果聞一乘傳，已踵追鋒去。",
            "翔鳳覽輝來，風采照鴛鷺。",
            "平生經濟心，十不一二吐。",
            "茲行公勿遜，安國如鼎呂。"
        ],
        "title": "寄贈泉石使李元直入覲",
        "id": "311fc23e-1908-4218-8862-4b867a40c935"
    },
    {
        "author": "范成大",
        "paragraphs": [
            "南街豪郡城，東圃壓州宅。",
            "誰云沸鑊地，氣象不偪仄。",
            "林園富瓜筍，堂密美杉柏。",
            "山醪極可人，溪女能醉客。",
            "吳子邑中彥，毫端萬人敵。",
            "傳杯相勞苦，不覺東方白。"
        ],
        "title": "休寧",
        "id": "ce6afc4e-aff7-40e0-a7c0-055301a7cdb9"
    },
    {
        "author": "范成大",
        "paragraphs": [
            "石梁平波心，金剎駕巖腹。",
            "溪藤卷霜繒，山骨琢紫玉。",
            "東堂有嘉名，窈窕窗紗綠。",
            "落花掃無迹，蕉葉森似束。",
            "主人甚愛客，挽袖語陸續。",
            "衝雨出門去，役役媿童僕。"
        ],
        "title": "祁門",
        "id": "6c3c1de0-4673-400b-81a3-c8c1339f00ee"
    },
    {
        "author": "范成大",
        "paragraphs": [
            "陵高類登天，斗下劇窺井。",
            "衡從十里近，底用許多嶺。",
            "秋雨釀春泥，掀淖力扛鼎。",
            "僕夫負隅哭，邂逅憂性命。",
            "舊嗤子猷狂，夜半槳歸艇。",
            "方知興盡處，頃步令人癭。"
        ],
        "title": "靈山口",
        "id": "fd04b698-7b38-47bb-be7f-3f4ce3aaa4b8"
    },
    {
        "author": "范成大",
        "paragraphs": [
            "大灘石如林，小灘石如枿。",
            "微生拋擲過，兩槳砉將割。",
            "一灘復一灘，食頃經七八。",
            "崎嶇幸脫免，已足凋鬢髮。",
            "我家五湖船，鏡面貼天闊。",
            "行迷勿浪遠，歸歟泛花月。"
        ],
        "title": "浮梁",
        "id": "f6b6e480-49a4-4d5a-bff7-2d130d9a62c8"
    },
    {
        "author": "范成大",
        "paragraphs": [
            "淒悲鴻雁來，泱漭魚龍蟄。",
            "雷霆一鼓罷，星斗萬里濕。",
            "波翻漁火碎，月落村舂急。",
            "折葦已紛披，衰楊尚僵立。",
            "長年畏簡書，今夕念簑笠。",
            "江湖有佳思，逆旅百憂集。"
        ],
        "title": "鄱陽湖",
        "id": "d89d55e6-bda1-4e89-a84e-23615324e967"
    },
    {
        "author": "范成大",
        "paragraphs": [
            "渥丹楓凋零，濃黛柏幽獨。",
            "畦稻晚已黄，陂草秋重綠。",
            "平遠一橫看，浩蕩供醉目。",
            "落帆金碧溪，嘶馬錦繡谷。",
            "世界真莊嚴，造物極不俗。",
            "向非來遠遊，那有此奇矚。"
        ],
        "title": "回黄坦",
        "id": "f994e624-f401-410e-a7cc-29399265fa27"
    },
    {
        "author": "范成大",
        "paragraphs": [
            "回腸山百盤，揮手天一握。",
            "俯驚危棧穿，仰詫飛石落。",
            "挽輿如挽舟，絕叫斷雙筰。",
            "怪蔓纏枯槎，瘠草被幽壑。",
            "此豈車馬路，誰云强刊鑿。",
            "人言遠遊好，呼來試著脚。"
        ],
        "title": "桑嶺",
        "id": "e4541f87-e465-4724-9b8a-2348ee0e8d2f"
    },
    {
        "author": "范成大",
        "paragraphs": [
            "維帝有下都，作鎮此南國。",
            "孤撐紫玉樓，橫絕太霄碧。",
            "晶熒砂竇紅，夭矯泉紳白。",
            "晴雲無盡藏，竟日裊幽石。",
            "諸峰三十五，離立侍傍側。",
            "會稽眇小哉，請議職方籍。"
        ],
        "title": "天都峰",
        "id": "92f2d4db-6b70-4ef7-8777-0ddc0f4598c8"
    },
    {
        "author": "范成大",
        "paragraphs": [
            "砂牀毓靈源，石液漱和氣。",
            "鬰攸甑常蒸，觱沸鼎百沸。",
            "人生本無垢，安用滌腸胃。",
            "一瓢灧清肥，回首謝羅罻。",
            "山深人跡罕，政以遠爲貴。",
            "君看華清池，談者至今諱。"
        ],
        "title": "溫泉",
        "id": "4336006f-e947-4289-a54a-aa1f0847cbe1"
    },
    {
        "author": "范成大",
        "paragraphs": [
            "使君來暖東堂席，又見堂前花信息。",
            "小白猶封竹外枝，微黄已點眉間色。",
            "山城十月如春臺，聞有細書天上來。",
            "說與橫斜應早計，不須更待雪花催。"
        ],
        "title": "伏聞知府祕書欲取小杜桐廬詩語以見花名堂成大記東坡送鄭戶曹詩云蕩蕩清河壖黄樓我所開遲君爲坐客新詩出瓊瑰樓成君已去人事固多乖此段大類今日成大行且受代計梅開堂成歸舟已下南浦欲爲坐客不可得懷不能已請先爲公賦之",
        "id": "4327f62c-72a8-4e17-a625-70f80d19527e"
    },
    {
        "author": "范成大",
        "paragraphs": [
            "冷雲去仍來，凍雨落還歇。",
            "平明一篙漲，珍重送船發。",
            "端成南溪泛，寧復東堂謁。",
            "何時公三日，請澤看山笏。",
            "恩勤一未報，終古銘肌骨。",
            "幡幡跡雖遠，耿耿心不沒。",
            "門闌如水波，永印此孤月。"
        ],
        "title": "知府祕書遣帳下持新詩追路贈行輒次韻寄上",
        "id": "ae923b1d-b004-4596-94e2-3d5cdd664e5c"
    },
    {
        "author": "范成大",
        "paragraphs": [
            "晏溫解船去，暮夜檥船歇。",
            "橫斜隘梅村，玉蓓粲將發。",
            "城中三輔豪，指日承明謁。",
            "高懷妙康濟，未試君前笏。",
            "周南又小春，微溫入花骨。",
            "我瞻浮丘亭，山高璿柄沒。",
            "飛鳥正飄蕩，空繞南枝月。"
        ],
        "title": "寄上鄙句之明日舟次梅口南枝已有春意復次知府祕書贈行高韻",
        "id": "885305d2-447e-4b16-a080-599564726fed"
    },
    {
        "author": "范成大",
        "paragraphs": [
            "東山西山雙袖舞，中有清宮蟠萬礎。",
            "雲橫朱閣碧梧寒，風掃石壇蒼檜古。",
            "道人賓實其姓方，來從何許今幾霜。",
            "誅蒿仆蓬殿突兀，玉華紫氣騰真香。",
            "胸奇腹憤無人識，我獨相從似疇昔。",
            "時時苦語見鍼砭，邂逅天涯得三益。",
            "明朝歸客上歸艎，重到晞真計渺茫。",
            "只有雙魚相問訊，歙江之水通吳江。"
        ],
        "title": "晞真閣留別方道士賓實",
        "id": "23bc2da6-ee0d-476d-8d0d-a91b1cf03293"
    },
    {
        "author": "范成大",
        "paragraphs": [
            "殘山剩水带離亭，送客煩君遠作程。",
            "直欲明年擊吳榜，白沙翠竹是柴荆。"
        ],
        "title": "程助教遠餞求詩",
        "id": "2cea1e31-5d51-43dd-ae38-f0dbd3d2f2a6"
    },
    {
        "author": "范成大",
        "paragraphs": [
            "交情彌歲竟匆匆，短棹歸尋一畝宮。",
            "塞責文書容我懶，及時盃酒頼君同。",
            "披雲峰頂城頭月，攬秀堂前扇裏風。",
            "千里音書慰離索，莫言天遠費鱗鴻。"
        ],
        "title": "次伯安推官贈別韻",
        "id": "3dce433e-d19c-4190-9773-bb02d7c20a2e"
    },
    {
        "author": "范成大",
        "paragraphs": [
            "放船鳴櫓便秦吳，送別空煩長者車。",
            "宿霧鎖山常羃羃，斷雲將雨忽疎疎。",
            "高城五嶺花深處，短棹三江木落初。",
            "頼得溪流通尺素，蒲根仍有一雙魚。"
        ],
        "title": "次景琳錄事贈別韻",
        "id": "c561cd32-276d-4d51-b95d-1e6aad627c89"
    },
    {
        "author": "范成大",
        "paragraphs": [
            "當年仗外揖高標，繡䪌蘆鞭寶馬驕。",
            "瓊苑天香飄合坐，碧城山色照同僚。",
            "思歸意決吾張翰，贈別情深子繞朝。",
            "蟹籪魚梁從此去，他年書札墮煙霄。"
        ],
        "title": "次黄必先主簿同年贈別韻二首  其一",
        "id": "3f1704de-e280-4991-98bd-550980e9f8cf"
    },
    {
        "author": "范成大",
        "paragraphs": [
            "山郭官閒得爛遊，彌年還往話綢繆。",
            "西園剝栗催奴課，東院尋梅勸客留。",
            "筆下修鋒千首富，談間和氣兩眉浮。",
            "別來悵望何時見，謾上重城謾上樓。"
        ],
        "title": "次黄必先主簿同年贈別韻二首  其二",
        "id": "a238dc8c-9e31-459f-a569-9bdc41bbcd77"
    },
    {
        "author": "范成大",
        "paragraphs": [
            "先生有道抗浮雲，拄頰看山意最真。",
            "霜鬢不堪痟首疾，翠蛾常作捧心顰。",
            "官如斯立藍田小，家似淵明栗里貧。",
            "俯仰別來蓂莢換，衹今誰與話情親。"
        ],
        "title": "次胡經仲知丞贈別韻",
        "id": "95f77877-3624-4e0b-bf33-ad99bb527d0f"
    },
    {
        "author": "范成大",
        "paragraphs": [
            "歙維羣山囿，漫仕富英傑。",
            "清標照人寒，玉筍森積雪。",
            "嗟余獨委瑣，無用等木屑。",
            "又如道傍李，味苦不堪折。",
            "歸舟坐成泛，去馬亦已刷。",
            "三年風波險，盡付一笑閲。",
            "惟君同懷抱，各坐天機拙。",
            "我家鴟夷子，竹帛照吳越。",
            "雲仍無肖似，頫首媿前哲。",
            "若家卧龍公，事業管蕭埒。",
            "期君踵祖武，勿惜兒女別。",
            "言狂舉白浮，醉倒霜松折。"
        ],
        "title": "次諸葛伯山贍軍贈別韻",
        "id": "7258df26-7ce7-4ff9-a7b6-91da47752057"
    },
    {
        "author": "范成大",
        "paragraphs": [
            "團蒲曲几坐成癡，北看南觀恍是非。",
            "道眼已空詩眼在，梅花欲動雪花稀。"
        ],
        "title": "次韻樂先生除夜三絕  其一",
        "id": "287353c0-10fe-4565-bf14-e179f7f04496"
    },
    {
        "author": "范成大",
        "paragraphs": [
            "天邊客裏五迎冬，爭信還鄉似寓公。",
            "人事都非城郭是，獨憐雞犬識新豐。"
        ],
        "title": "次韻樂先生除夜三絕  其二",
        "id": "3f5b4fc0-3fd5-4d82-9057-6035039b33b4"
    },
    {
        "author": "范成大",
        "paragraphs": [
            "牀頭曆日鬢絲絲，懶倦慵吟守歲詩。",
            "宜入新年須吉利，明朝把筆寫門楣。"
        ],
        "title": "次韻樂先生除夜三絕  其三",
        "id": "070c3218-9e88-40a4-9c7b-f39756970edf"
    },
    {
        "author": "范成大",
        "paragraphs": [
            "西湖冰泮綠生鱗，料峭東風欲中人。",
            "花片不禁寒食雨，鬢絲猶那湧金春。",
            "江山契闊詩情在，京洛追隨客夢新。",
            "喚取歌聲不愁思，爲君吹水引盃頻。"
        ],
        "tags": [
            "西湖"
        ],
        "title": "次韻唐幼度客中幼度相別數年復會於錢塘湖上",
        "id": "d3e2e12d-3f39-4a63-9baa-9c6427ee0c16"
    },
    {
        "author": "范成大",
        "paragraphs": [
            "手板頭銜意已慵，墨池書枕興無窮。",
            "釀泥深巷五更雨，吹酒小樓三面風。",
            "草色有無春最好，客心去住水長東。",
            "今朝合有家書到，昨夜燈花綴玉蟲。"
        ],
        "title": "客中呈幼度",
        "id": "dd89d467-7e8c-479e-8fdf-9a1735b8ffba"
    },
    {
        "author": "范成大",
        "paragraphs": [
            "當年連璧氣如蜺，人許躋攀九列齊。",
            "黄壤一時埋玉樹，青雲何處用丹梯。",
            "生平書札頻雙鯉，歲晚交情但隻雞。",
            "眼底傷心難制淚，寧論宿草已萋萋。"
        ],
        "title": "奠唐少梁晉仲兄弟墓下",
        "id": "00551326-32c1-4a33-8cd3-dd18c115383e"
    },
    {
        "author": "范成大",
        "paragraphs": [
            "吳波鱗鱗越山紫，鎮東旌旆東風裏。",
            "前驅傳道相君來，一夜鑑湖春漲起。",
            "鑑湖如鑑涵空明，相君出處如湖清。",
            "十年勳業泰山重，五鼎富貴浮雲輕。",
            "人言公如裴相國，綠野堂高貯風月。",
            "我獨願公如子牟，身在江湖心魏闕。",
            "浯溪有石高嵯峨，公方東征如此何。",
            "丁寧湖水莫斷渡，早晚歸來絕江去。"
        ],
        "tags": [
            "泰山"
        ],
        "title": "鎮東行送湯丞相帥紹興",
        "id": "99d461bc-08b8-4a75-9d6b-e8388cd015b3"
    },
    {
        "author": "范成大",
        "paragraphs": [
            "有客叩巖扃，無人管送迎。",
            "片雲閒出岫，水月自空明。"
        ],
        "title": "水月菴謁現老不值",
        "id": "5f1940f4-5126-4c57-a9a1-6f1553cc6185"
    },
    {
        "author": "范成大",
        "paragraphs": [
            "錯落參旗罥竹梢，柴荆臨水閉蓬蒿。",
            "春風吹曉玉蟾墮，穠露洗空銀漢高。",
            "雙鵲繞枝應也倦，一蛩吟壁已能豪。",
            "新秋只合添詩興，莫學潘郎歎二毛。"
        ],
        "title": "次韻邊公辨",
        "id": "3440fa70-6b00-4f80-8b2e-cbdd33acab24"
    },
    {
        "author": "范成大",
        "paragraphs": [
            "屋山從捲杜陵茅，門徑慵芟仲蔚蒿。",
            "澹澹白虹風暈壯，紛紛蒼狗雨雲高。",
            "凌空累筯仙無術，半夜撞鐘句謾豪。",
            "枵腹題詩將底用，真成兔角與龜毛。"
        ],
        "title": "中秋無月復次韻",
        "id": "8bf3ff33-670e-47cc-b09d-a0a6e59181af"
    },
    {
        "author": "范成大",
        "paragraphs": [
            "先生筆力玉山鼇，氣壓明堂一柱蒿。",
            "雪椀滌毫詞絕妙，朱絃縮瑟調彌高。",
            "心兵不起無三粲，坐客常多似四豪。",
            "喜有過從南北巷，蘇蘭薪桂瀹溪毛。"
        ],
        "title": "公辨用前韻見贈復次韻",
        "id": "fc5b67f7-122f-4b94-ba58-df08aea4ad7a"
    },
    {
        "author": "范成大",
        "paragraphs": [
            "書生活計極蕭騷，爝火微明似束蒿。",
            "犬子地寒徒壁立，元龍身懶謾樓高。",
            "筆端未辦誇三絕，酒裏猶能掃二豪。",
            "又向詩壇蘄借一，强磨鉛鈍齒吹毛。"
        ],
        "title": "公辨再贈復次韻",
        "id": "4ef8a839-e05e-4903-b87b-c4ab92f49dd7"
    },
    {
        "author": "范成大",
        "paragraphs": [
            "鎮南旌旆照江臯，入幕如今客最高。",
            "月暗秋城稀擊柝，雲飛朝棟賸揮毫。",
            "長亭酒盡歌三疊，半夜溪深雨一篙。",
            "莫戀陽關更西路，九關歸路踏金鼇。"
        ],
        "title": "送施元光赴江西幕府",
        "id": "1568ad2c-fb1a-4c85-a397-309d2afdec5d"
    },
    {
        "author": "范成大",
        "paragraphs": [
            "客行端似未歸雲，指點璿杓幾易辰。",
            "喜有風花黄作暈，似聞溪漲綠生鱗。",
            "我從走俗言無味，君已鳴文筆有神。",
            "繡段炳然空辱贈，急繙緹襲掃蛛塵。"
        ],
        "title": "次韻林子章阻淺留滯",
        "id": "85c45c93-d6b1-4a0a-b400-24d7964a087b"
    },
    {
        "author": "范成大",
        "paragraphs": [
            "月窟飛來露已涼，斷無塵格惹蜂黄。",
            "纖纖綠裹排金粟，何處能容九里香。"
        ],
        "title": "次韻馬少伊木犀  其一",
        "id": "81aba9cf-ffbc-4824-bc97-345db1efbab5"
    },
    {
        "author": "范成大",
        "paragraphs": [
            "水尾山腰樹影蒼，一天風露不供香。",
            "誰家鏡裏能消得，付與詩人古錦囊。"
        ],
        "title": "次韻馬少伊木犀  其二",
        "id": "52892e87-0c48-44ce-9ba2-e50ac746811c"
    },
    {
        "author": "范成大",
        "paragraphs": [
            "密密嬌黄侍翠輿，避風遮日小扶疎。",
            "畫闌想見懸秋晚，無限宮香總不如。"
        ],
        "title": "次韻馬少伊木犀  其三",
        "id": "ba2df1b7-823c-4304-85e9-572a7525f634"
    },
    {
        "author": "范成大",
        "paragraphs": [
            "翰墨門闌正巋然，故應婉娩亦儒先。",
            "與聞古學三千禮，能誦家書四百篇。",
            "卜協媯姜占永世，夢呼辰巳讖凋年。",
            "班姬合有遺文在，後日從容訪孟堅。"
        ],
        "title": "林夫人輓詞",
        "id": "a7c79b96-a211-4d4d-b1dc-eb405140ad03"
    },
    {
        "author": "范成大",
        "paragraphs": [
            "求名當著鞭，訪道亦重趼。",
            "二邊俱不住，三昧不如懶。",
            "向來南嶽師，自謂極蕭散。",
            "收涕且無緒，客至那可款。",
            "爭如懶窩高，門外轍常滿。",
            "殊不妨嘯歌，秉燭苦夜短。",
            "天寒雪欲花，屋角黄雲晚。",
            "徑須煩二妙，對洗玻瓈盞。"
        ],
        "tags": [
            "衡山"
        ],
        "title": "李仲鎮懶窩",
        "id": "57c70759-d85a-48d7-83d9-c94418138e6c"
    },
    {
        "author": "范成大",
        "paragraphs": [
            "金星熒熒眉子綠，婺源琢石如琢玉。",
            "寶玩何曾捄枵腹，但愛文君遠山蹙。",
            "文人筆陣森五兵，書品入妙仍詩名。",
            "我有陂陀天海樣，與公文字俱金聲。",
            "梟盧一擲不須呼，況敢定價論車渠。",
            "只煩將到粧臺下，試比何如京兆畫。"
        ],
        "title": "次韻陳季陵寺丞求歙石眉子硯",
        "id": "e4c48ebc-9e7f-4bc7-94da-e41f44ca1d25"
    },
    {
        "author": "范成大",
        "paragraphs": [
            "鎖闈令嚴深復深，五星簾幕晴若陰。",
            "澹雲微月謾清夜，短檠政自關人心。",
            "看燈作暈生睡色，江南行處夢不隔。",
            "覺來快讀新晴篇，怳然寘我鶑花前。",
            "徑欲觴公後堂酒，倘煩春衫小垂手。"
        ],
        "title": "次韻季陵貢院新晴",
        "id": "de54ef0c-ffc2-405f-a833-5db640a856d3"
    },
    {
        "author": "范成大",
        "paragraphs": [
            "碧城香霧赤城霞，深出劉郎未見花。",
            "憑仗天風扶絳節，爲招萼綠過羊家。"
        ],
        "title": "次韻周子充正字館中緋碧兩桃花",
        "id": "aed6d995-e5cd-4e7e-b50d-d5aa845ebec7"
    },
    {
        "author": "范成大",
        "paragraphs": [
            "海上三山冠綵霞，六時高會雨天花。",
            "步虛聲裏隨風下，吹落尋常百姓家。"
        ],
        "title": "明日子充折贈次韻謝之",
        "id": "94b56b91-fcb3-47f2-9ae8-97edc9aa3e66"
    },
    {
        "author": "范成大",
        "paragraphs": [
            "一天雲葉翳朝霞，風卷泥沾不惜花。",
            "羣玉山高春好在，人間煙雨暗千家。"
        ],
        "title": "明日大雨復折贈再次韻",
        "id": "c9f9f5c9-0c48-4705-886b-9edf8e3cfb43"
    },
    {
        "author": "范成大",
        "paragraphs": [
            "滿枝晴雪照青霞，舊識桃源暈碧花。",
            "俯仰京塵隔年夢，東風猶認故人家。"
        ],
        "title": "張恭甫正字折贈館中碧桃因次子充韻",
        "id": "e1909376-685a-430a-be46-930847fb6a11"
    },
    {
        "author": "范成大",
        "paragraphs": [
            "花落滿城雨，雨餘雲重陰。",
            "驅車有底急，巷泥三尺深。",
            "平生黄篾舫，漁榔有清音。",
            "斗升得苦相，懷刺衝愁霖。",
            "歸來掩關卧，一枕直兼金。",
            "作詩詫比鄰，幸勿譏褊心。"
        ],
        "title": "雨中報謁呈劉韶美侍郎",
        "id": "50fb9ff0-4b46-4e1c-b378-1e96c3676cf1"
    },
    {
        "author": "范成大",
        "paragraphs": [
            "獻之今年不堪暑，天亦相憐病良苦。",
            "明便中秋法合凉，夜半行雲曉行雨。",
            "蘄州竹簟清如冰，饑蚊倔强猶鳴聲。",
            "下牀蚤喜衣裳健，出門更覺山川明。",
            "曳屐扶藜尋水月，不惜垂垂巾角折。",
            "竹間松下已淒然，却要芳樽生暖熱。"
        ],
        "title": "雨中集水月",
        "id": "fad17a34-3fc6-4845-af5e-05a648d42f04"
    },
    {
        "author": "范成大",
        "paragraphs": [
            "金章玉色照離亭，戰伐和親決此行。",
            "國有威靈雙節重，家傳忠義一身輕。",
            "平生海內文場伯，今日胸中武庫兵。",
            "萬里往來公有相，淮濆陰德貫神明。"
        ],
        "title": "送洪景盧內翰使虜二首  其一",
        "id": "3420902d-7ec3-4f0e-8aae-09bf48fa31fc"
    },
    {
        "author": "范成大",
        "paragraphs": [
            "檄到中原殺氣銷，穹廬那敢說天驕。",
            "今年蕃始來和漢，即日燕當遠徙遼。",
            "北土未乾遺老淚，西陵應望孝孫朝。",
            "著鞭往矣功名會，麟閣丹青上九霄。"
        ],
        "title": "送洪景盧內翰使虜二首  其二",
        "id": "5c996900-a2c4-482a-bec8-0db83659a305"
    },
    {
        "author": "范成大",
        "paragraphs": [
            "杯中疇昔共江天，傾座新詩報警聯。",
            "海浦寸心空共月，京華雙鬢各凋年。",
            "交情敢說同方友，句法甘從弟子員。",
            "有意數從文字飲，何須爭著祖生鞭。"
        ],
        "title": "次韻嚴子文旅中見贈",
        "id": "e11aa4ce-91ae-4f5f-bbb6-5d395ba52e49"
    },
    {
        "author": "范成大",
        "paragraphs": [
            "客裏仍携一束書，閉門虹氣自凌虛。",
            "未聞光範延珠履，誰向甘泉從玉車。",
            "散盡生涯千答布，收將文價百車渠。",
            "淹留且結西湖夏，同到秋風賦遂初。"
        ],
        "tags": [
            "西湖"
        ],
        "title": "次韻子文客舍小樓",
        "id": "e5df254e-e0f4-4c9c-8508-6dbeaf5d2e84"
    },
    {
        "author": "范成大",
        "paragraphs": [
            "雲煙揮翰墨池翻，緗縹如山晝掩關。",
            "已許六丁收散落，只愁雷電費牆藩。"
        ],
        "title": "次韻劉韶美大風雨壞門屋",
        "id": "dd53e233-a572-440f-93b0-d59294c4da5a"
    },
    {
        "author": "范成大",
        "paragraphs": [
            "玉帛干戈汹並馳，孤臣叱馭觸危機。",
            "關山無極申舟去，天地有情蘇武歸。",
            "漢月凌秋隨使節，胡塵捲暑避征衣。",
            "國人渴望公顔色，爲報褰帷入帝畿。"
        ],
        "title": "洪景盧內翰使還入境以詩迓之",
        "id": "55567fcd-d58b-424e-8a9d-562f00c60d2b"
    },
    {
        "author": "范成大",
        "paragraphs": [
            "一葉起秋色，衆綠凋歲華。",
            "耿耿霜露側，餘此黄金葩。",
            "西風滿天地，孤芳照塵沙。",
            "殷勤開小築，花氣日夕嘉。",
            "落英楚纍手，東籬陶令家。",
            "兩窮偶寓意，豈必真愛花。",
            "不如亭中人，一笑了天涯。",
            "采采勿虛度，門前欲高牙。"
        ],
        "title": "寄題向撫州采菊亭",
        "id": "c358993e-8a9c-4244-adf7-0177ef87c546"
    },
    {
        "author": "范成大",
        "paragraphs": [
            "抱瑟游孔門，豈識宮與商。",
            "古曲一再行，乃雜巴人倡。",
            "知音顧之笑，解絃爲更張。",
            "歸來掩關卧，冰炭交愁腸。",
            "平生桑濮手，未省歌虞唐。",
            "明發理朱絲，復登君子堂。",
            "遺音入三歎，山高水湯湯。"
        ],
        "title": "古風二首上湯丞相  其一",
        "id": "b16cac67-abad-4200-85a2-4e9baf42197e"
    },
    {
        "author": "范成大",
        "paragraphs": [
            "空山學仙子，窮年卧巖扃。",
            "煮石不得飽，秋鬢蒼已星。",
            "道逢紫霄翁，示我餐霞經。",
            "采采晨之華，滌濯腐與腥。",
            "向來役薪水，終然槁柴荆。",
            "跪謝起再拜，飄颻蛻蟬輕。",
            "飛升那敢學，倘許學長生。"
        ],
        "title": "古風二首上湯丞相  其二",
        "id": "7c75c524-fcbc-470d-85b9-1e0b98d6a320"
    },
    {
        "author": "范成大",
        "paragraphs": [
            "古苔危磴著枯藜，脚底翻濤洶欲飛。",
            "九陌倦遊那有此，從教驚雪濺塵衣。"
        ],
        "title": "冷泉亭放水",
        "id": "3adb0fb2-9833-4ffc-898b-e4f63c98c019"
    },
    {
        "author": "范成大",
        "paragraphs": [
            "五斗留連首屢迴，來尋南澗濯塵埃。",
            "春風直恐淵明去，借與橫斜對菊開。"
        ],
        "title": "九月十日南山見梅",
        "id": "4cea1015-6622-4e7e-8267-a25c2a746a0f"
    },
    {
        "author": "范成大",
        "paragraphs": [
            "承明纔入又南州，重見旌旗照柁樓。",
            "道義平生無捷徑，風波隨處有虛舟。",
            "如公未可違文石，稽古何妨欠碧油。",
            "我亦登門煩著錄，此行無力爲王留。"
        ],
        "title": "送汪聖錫侍郎帥福唐",
        "id": "447cce5e-3d66-48df-8d12-6361bc9755c7"
    },
    {
        "author": "范成大",
        "paragraphs": [
            "聲利場中百戰鏖，今誰勇退似公豪。",
            "緩尋南粵千山路，先破西興百尺濤。",
            "平日曼容嫌祿厚，他年文本歎官高。",
            "才名政爾歸安往，富貴追蹤未可逃。"
        ],
        "title": "送王純白郎中赴閩漕",
        "id": "6ee161d9-3425-4d62-8bda-3550a90658d8"
    },
    {
        "author": "范成大",
        "paragraphs": [
            "歲晚山同色，湖平霧不收。",
            "寒雲低閣雪，佳節靜供愁。",
            "竹柏森嚴立，蒲荷索莫休。",
            "瘦笻知脚力，政爾耐清遊。"
        ],
        "title": "長至日與同舍遊北山",
        "id": "8b2dcc2d-8953-4317-a0c3-0d75cf1ca0f6"
    },
    {
        "author": "范成大",
        "paragraphs": [
            "草草馳三里，蕭蕭共一餐。",
            "吏方綿禮蕝，公自將詩壇。",
            "隙月窺牀近，窗風刮坐寒。",
            "鴉鳴未忍散，端爲四并難。"
        ],
        "title": "次韻尹少稷察院九宮壇齋宿",
        "id": "d028822d-24eb-47b9-bc0d-fdeb849ca449"
    },
    {
        "author": "范成大",
        "paragraphs": [
            "三一舊傳神呪，十神今濟時艱。",
            "願挽靈旗北指，爲君直擣陰山。"
        ],
        "title": "冬祠太乙六言四首  其一",
        "id": "67f70081-3540-4555-81e2-891913f1f3a9"
    },
    {
        "author": "范成大",
        "paragraphs": [
            "月色朧明碧瓦，蠟煙浮動黄簾。",
            "罡騎飈輪欲下，一天飛霰纖纖。"
        ],
        "title": "冬祠太乙六言四首  其二",
        "id": "f0cd0403-17d4-48b2-8802-45a1d4a0ebde"
    },
    {
        "author": "范成大",
        "paragraphs": [
            "雲木栖烏未動，風庭警鶴先鳴。",
            "殘夜百靈夙駕，人間鼻息雷驚。"
        ],
        "title": "冬祠太乙六言四首  其三",
        "id": "5045073a-7e67-4f47-a37a-a51ecdcd90a2"
    },
    {
        "author": "范成大",
        "paragraphs": [
            "行道羽衣縹緲，捲班玉珮冬瓏。",
            "回首金鋪獸面，步虛聲在天風。"
        ],
        "title": "冬祠太乙六言四首  其四",
        "id": "1c7df211-3dce-43a8-bc0c-5472814ad729"
    },
    {
        "author": "范成大",
        "paragraphs": [
            "黄昏苦寒烏鳥稀，吹沙走石交橫飛。",
            "布衾如鐵復似水，夢想東風來解圍。",
            "豈知天地有奇事，夜半窗紙生光輝。",
            "兜羅寶界佛所現，冥凌不敢專璿璣。",
            "開門倚杖眩一色，迥立此世空無依。",
            "少年行樂怳尚記，瑶林珠樹中成蹊。",
            "犬驕鷹俊馬蹄快，狡穴未盡須窮追。",
            "湖海粗豪今豈在，但憶鳴哮如餓鴟。",
            "北鄰亦復淡生活，要我忍寒吟此詩。",
            "手龜筆退不可捉，墨泓齟齬冰生衣。"
        ],
        "title": "次韻李子永雪中長句",
        "id": "01651e57-d7e9-49b6-aee8-8fdbf49af28b"
    },
    {
        "author": "范成大",
        "paragraphs": [
            "建子玉杓直，黄昏月如霜。",
            "除道啟柴扃，客來巾履忙。",
            "滿炷寒缸油，共此書檠光。",
            "平生卜鄰願，何意登我堂。",
            "定交吾豈敢，南榮慚伯陽。",
            "執手道古作，遺篇記河梁。",
            "破窗風鳴悲，孤客多慨傷。",
            "危腸不捄饑，我詩安得昌。",
            "成章類村歌，但可侶牛羊。",
            "收功翰墨藪，微子誰能良。",
            "開卷得雅音，玉鑾導旂常。",
            "閉戶坐相念，雪深梅暗香。"
        ],
        "title": "次韻子永見贈建除體",
        "id": "89800a14-46f7-4c0e-aa6c-86e6510b028e"
    },
    {
        "author": "范成大",
        "paragraphs": [
            "九陌緇塵滿客襟，錢塘門外有園林。",
            "胡牀住處梅無限，酒旆垂邊柳未深。",
            "晴日暖風千里目，殘山剩水一人心。",
            "元方伯始皆吾黨，解后清遊直萬金。"
        ],
        "title": "與胡經仲陳朋元遊照山堂梅數百株盛開",
        "id": "ee240493-e819-4d14-99ec-4b79237abf15"
    },
    {
        "author": "范成大",
        "paragraphs": [
            "斯言向來立，千古敢疵瑕。",
            "有命孤蓬轉，何心勁箭加。",
            "人窮名滿世，天定客還家。",
            "回首冥恩怨，虛空不著花。"
        ],
        "title": "次韻胡邦衡祕監",
        "id": "f655e1dc-eea5-4a9d-8ead-343568607d7b"
    },
    {
        "author": "范成大",
        "paragraphs": [
            "日脚融晴晚氣暄，睡餘初覺薄羅便。",
            "如何柳絮沾泥處，煖似槐陰轉午天。"
        ],
        "title": "三月四日驟煖",
        "id": "a7452b6d-60a4-4176-8533-8c598880979f"
    },
    {
        "author": "范成大",
        "paragraphs": [
            "汗礎經旬未肯乾，破窗隨處有蝸涎。",
            "衹今不耐春陰得，想見黄梅細雨天。"
        ],
        "title": "久雨地濕",
        "id": "a8c89120-cc0e-42b4-9294-ecf5248fc1f6"
    },
    {
        "author": "范成大",
        "paragraphs": [
            "漢家麟閣多王侯，冠佩相望經幾秋。",
            "晝錦聲名兩榮耀，惟有信州如相州。",
            "國南門頭折楊柳，借問江津垂白叟。",
            "住在行都四十年，曾見歸舟似公否。",
            "人言公與赤松期，飈車羽輪來何時。",
            "雲出雲歸俱是道，苦學赤松還未妙。",
            "君不見補陀大士海復山，隨喜却來觀世間。"
        ],
        "title": "晝錦行送陳福公判信州",
        "id": "5cdd20a4-e6e3-4916-8672-750f33d6e221"
    },
    {
        "author": "范成大",
        "paragraphs": [
            "種成桃李恰新陰，忽憶家山叢桂林。",
            "客路莫嫌歸計拙，春江爭似駭機深。",
            "一封朝奏鈞天夢，萬里江行魏闕心。",
            "後日還朝飽風露，黑頭應有雪絲侵。"
        ],
        "title": "送張真甫中書奉祠歸蜀",
        "id": "a2621dd1-f4b0-4ffd-b979-0f42f4554860"
    },
    {
        "author": "范成大",
        "paragraphs": [
            "黄鵠飄然下九關，江船載月客俱還。",
            "名高豈是孤臣願，身退聊開壯士顔。",
            "傾蓋當年真旦暮，沾巾明日有河山。",
            "後期淹速都難料，相對猶憐鬢未斑。"
        ],
        "title": "送周子充左史奉祠歸廬陵",
        "id": "a89a9bf8-51a4-4dff-9384-a295c47fcb28"
    },
    {
        "author": "范成大",
        "paragraphs": [
            "春關十載記英遊，蚤喜時才近采旒。",
            "夷路著鞭方逸駕，急流回首忽扁舟。",
            "雲霄正穩君猶去，塵土無邊我合休。",
            "問訊後車容客否，茶山荔浦看南州。"
        ],
        "title": "送陳天予大監同年使閩",
        "id": "0ec7d479-e44d-40bc-adad-1c83a4b17f49"
    },
    {
        "author": "范成大",
        "paragraphs": [
            "寶馬天街路，煙篷海浦心。",
            "非關愛京口，自是憶山陰。",
            "高興餘飛動，孤忠有照臨。",
            "浮雲付舒卷，知子道根深。"
        ],
        "title": "送陸務觀編修監鎮江郡歸會稽待闕  其一",
        "id": "52fee84f-2872-4acd-8d01-5f97a364539f"
    },
    {
        "author": "范成大",
        "paragraphs": [
            "見說雲門好，全家住翠微。",
            "京塵成歲晚，江雨送人歸。",
            "邊鎖風雷動，軍書日夜飛。",
            "功名袖中手，世事巧相違。"
        ],
        "title": "送陸務觀編修監鎮江郡歸會稽待闕  其二",
        "id": "02d9d5e1-1d5e-4717-8d9e-1d41fc66bb54"
    },
    {
        "author": "范成大",
        "paragraphs": [
            "相逢已歎十年遲，冷淡貧交又語離。",
            "玉筍換班通籍後，黄梅催雨送帆時。",
            "月巖家世猶爲縣，金瀨溪山好賦詩。",
            "喚起酸寒孟東野，倒流三峽洗餘悲。"
        ],
        "title": "送李仲鎮宰溧陽",
        "id": "bc010220-458e-4a6c-8a65-88ec2461452f"
    },
    {
        "author": "范成大",
        "paragraphs": [
            "玉筍翻乘縣佐車，飄然不肯待新除。",
            "才名已被人爭說，官薄何妨計小疎。",
            "憶昨西湖同我載，從今南浦望君書。",
            "遥知斂板趨風後，始覺丞哉果負予。"
        ],
        "tags": [
            "西湖"
        ],
        "title": "送吳元茂丞浦江",
        "id": "afc5629e-7a49-4b06-ac09-d545e2444a89"
    },
    {
        "author": "范成大",
        "paragraphs": [
            "碧空無處泊同雲，晴入荒園鳥雀馴。",
            "冰面小風池欲動，雪邊濃日瓦如薰。",
            "塵容俗狀長爲客，冷蕊疎枝又作春。",
            "詩卷豈能生暖熱，犯寒聊復惱比鄰。"
        ],
        "title": "雪晴呈子永",
        "id": "9b4ce9e6-a919-4889-87cc-022855278827"
    },
    {
        "author": "范成大",
        "paragraphs": [
            "雪瓴待伴半陰晴，竟日檐冰溜雨聲。",
            "九陌泥乾塵未動，南山石露塔猶明。",
            "稍聞吉語占農事，便覺歸心勝宦情。",
            "想得秫田來歲好，瓦盆加釀灌愁城。"
        ],
        "title": "次韻子永雪後見贈",
        "id": "35e03e46-658c-4ab3-90cb-af8a3b1b447b"
    },
    {
        "author": "范成大",
        "paragraphs": [
            "帝德重堯緒，天心與舜禋。",
            "慶期符後甲，元日際初辛。",
            "土緯扶南極，旄胡拱北辰。",
            "律諧風自艮，衡正斗垂寅。",
            "桂燎靈宮曉，蕭脂太室晨。",
            "百神森壁壘，萬衛密鉤陳。",
            "日月青旂色，雷霆玉輅塵。",
            "洗兵銀漢水，收雪紫壇春。",
            "天步臨黄道，仙班像玉宸。",
            "陶匏宗素樸，琮璧慕精純。",
            "祕祝裒時對，高斿欻下賓。",
            "金鐘鳴傑簴，朱火熭芳薪。",
            "日麗雞竿矗，天旋鳳律新。",
            "端門敷錫後，六合共絪縕。"
        ],
        "title": "次韻郊祀慶成",
        "id": "c51201aa-6eb9-4d91-8e64-8a1269829ebf"
    },
    {
        "author": "范成大",
        "paragraphs": [
            "寂寥人在曉雞窗，苦憶花前續斷腸。",
            "全樹折來應不惜，君家真色自生香。"
        ],
        "title": "從巨濟乞蠟梅",
        "id": "1573bd32-f44f-4141-b73c-c6708ec2ab47"
    },
    {
        "author": "范成大",
        "paragraphs": [
            "煙濃日淡不多寒，擔上看花雪作團。",
            "想得竹邊春已暗，明朝走馬過溪看。"
        ],
        "title": "次韻朋元賣花處見梅",
        "id": "6b3604c6-0f29-499a-898d-b5f0bf025c95"
    },
    {
        "author": "范成大",
        "paragraphs": [
            "沙際春風捲物華，意行聊復到君家。",
            "年年我是曾來客，處處梅皆舊識花。",
            "官減不妨詩事業，地寒猶辦醉生涯。",
            "城中馬上那知此，塵滿長裾席帽斜。"
        ],
        "title": "與正夫朋元遊陳侍御園",
        "id": "ee317738-5521-4cf0-b677-cef47bf5838c"
    },
    {
        "author": "范成大",
        "paragraphs": [
            "燈市淒清燈火稀，雨巾風帽笑歸遲。",
            "月明想在雲堆處，客醉都忘馬滑時。",
            "老去樽前花隔霧，春來句裏鬢成絲。",
            "浮生不了悲歡事，作劇兒童總未知。"
        ],
        "title": "正月十四日雨中與正夫朋元小集夜歸",
        "id": "f35c9272-6086-45e1-a0bb-a5a9d276b176"
    },
    {
        "author": "范成大",
        "paragraphs": [
            "辦作長愁客，工哦苦雨吟。",
            "挑燈今夕意，欹枕故園心。",
            "漏屋疎疎滴，空檐細細斟。",
            "相過巷南北，屐齒怕泥深。"
        ],
        "title": "次韻子永夜雨",
        "id": "3dd6fb1a-72dd-410a-b85a-d74e5697ea0b"
    },
    {
        "author": "范成大",
        "paragraphs": [
            "聯翩步屧翠微間，回首紅塵自鮮歡。",
            "捲地雨添千澗急，擁門雲鎖兩山盤。",
            "絕憐茶笋能留客，仍喜蛙聲不在官。",
            "雪白楊梅消息未，重來應至麥秋寒。"
        ],
        "title": "次韻朋元遊王氏園",
        "id": "43b6d9b6-0540-48a5-9b6a-70d6e21c0cc9"
    },
    {
        "author": "范成大",
        "paragraphs": [
            "西湖富清麗，城府塵事并。",
            "我獨數能來，不負雙眼明。",
            "騷騷殘絮罷，颭颭新荷成。",
            "歲華日夜好，遊子能無情。",
            "午陰釀初暑，稍喜巾袂輕。",
            "小風吹鬢毛，將我入松聲。",
            "崖寺金碧暗，石泉肝膽清。",
            "壽藟萬蛟舞，靈峰雙髻撐。",
            "仙人昔來游，筆墨上朱甍。",
            "舉臂尋丈高，聊得兒童驚。",
            "老矣謝狡獪，題詩記吾曾。"
        ],
        "tags": [
            "西湖"
        ],
        "title": "遊靈石山寺",
        "id": "8077e5e4-0e67-4647-821b-a9744946a1c0"
    },
    {
        "author": "范成大",
        "paragraphs": [
            "君不見東林怪蔓之詩三百年，字如金繩鐵索相糾纏。",
            "不如李侯靈石句，筆陣壓倒長城堅。",
            "藤陰詩律兩秀發，此段奇事今無前。",
            "吾聞草木未有不黄落，雨荒霜倒相後先。",
            "綿綿紫藟天所壽，風雨不動常蒼然。",
            "堅姿絕鄰傲一所，深本無極融三泉。",
            "騰虯舞蛟矯欲去，流蘇絡带翩如仙。",
            "班荆芘藾得吾黨，酌泉共吸杯中天。",
            "詩成一斗屬太白，擘牋揮掃如雲煙。",
            "北門西掖君自有，坐擁紅藥然金蓮。",
            "山腰澗底莫濡滯，早晚天風吹蛻蟬。"
        ],
        "title": "次韻李器之編修靈石山萬歲藤歌",
        "id": "04a3a228-1403-4d51-a92c-b063a68685d6"
    },
    {
        "author": "范成大",
        "paragraphs": [
            "丘園窈窕復崎嶇，草木生香景倍殊。",
            "花下百杯齊物我，雲邊一眼盡江湖。",
            "不知朱戶趦趄者，能勝青山放浪無。",
            "六逸蕭然真可畫，爲君題作竹溪圖。"
        ],
        "title": "次韻正夫遊王園會者六人",
        "id": "22495ce4-79a6-46f4-81f2-72cbe64344c6"
    },
    {
        "author": "范成大",
        "paragraphs": [
            "尋壑經丘到此堂，官閑聊作送春忙。",
            "短籬水面殘紅滿，團扇風前衆綠香。",
            "盡捲簾旌延竹色，深斟杯酒納山光。",
            "洞門無鎖城門近，轉午雞啼日正長。"
        ],
        "title": "四月五日集陳園照山堂",
        "id": "12f4d727-a21d-44a0-ae72-d4addc4da40d"
    },
    {
        "author": "范成大",
        "paragraphs": [
            "十里山行雜市聲，道傍無處濯塵纓。",
            "寶林寺裏逢修竹，方有詩情約略生。"
        ],
        "title": "題寶林寺可賦軒",
        "id": "e2d1b152-936a-44eb-b327-551fae5c58da"
    },
    {
        "author": "范成大",
        "paragraphs": [
            "誰釀愁䨧玉宇間，都緣梅子要斕斑。",
            "騰騰困思午猶夢，擾擾奔雲風未還。",
            "休問滿城騎馬滑，不妨長日閉門閑。",
            "今朝晴色熹微似，乾鵲飛來語屋山。"
        ],
        "title": "次韻朋元久雨",
        "id": "50e63dce-4c47-48f3-8b96-8073dc8bef2e"
    },
    {
        "author": "范成大",
        "paragraphs": [
            "瑶姬家山高插天，碧叢奇秀古未傳。",
            "向來題目經楚客，名字徑度岷峨前。",
            "是邪非邪莽誰識，喬林古廟常秋色。",
            "暮去行雨朝行雲，翠帷瑶席知何人。",
            "峽船一息且千里，五兩竿頭見旛尾。",
            "仰窺仙館至今疑，行人問訊居人指。",
            "千年遺恨何當申，陽臺愁絕如荒村。",
            "高唐賦裏人如畫，玉色頩顔元不嫁。",
            "後來饑客眼長寒，浪傳樂府吹復彈。",
            "此事牽連到溫洛，更憐塵襪有無間。",
            "君不見天孫住在銀濤許，塵間猶作兒女語。",
            "公家春風錦瑟傍，莫爲此圖虛斷腸。"
        ],
        "title": "韓無咎檢詳出示所賦陳季陵戶部巫山圖詩仰窺高作歎息彌襟余嘗考宋玉談朝雲事漫稱先王時本無據依及襄王夢之命玉爲賦但云頩顔怒以自持曾不可乎犯干後世弗察一切溷以媟語曹子建賦宓妃亦感此而作此嘲誰當解者輒用此意次韻和呈以資撫掌",
        "id": "ceefb2c2-823b-48d3-8e2d-19897f73bc1e"
    },
    {
        "author": "范成大",
        "paragraphs": [
            "金鶴飛來尺素通，新詩字字挾光風。",
            "三年湖海關心處，都在先生句子中。"
        ],
        "title": "次韻樂先生吳中見寄八首  其一",
        "id": "41485263-2adc-4a9e-9e42-e247df708e0f"
    },
    {
        "author": "范成大",
        "paragraphs": [
            "官居門巷果園西，桃李成蹊杏壓枝。",
            "如許年芳忙裏過，斬新今日試題詩。"
        ],
        "title": "次韻樂先生吳中見寄八首  其二",
        "id": "4477ff2e-e5a6-4526-bf95-12785c1d819e"
    },
    {
        "author": "范成大",
        "paragraphs": [
            "暮林棲鳥各深枝，燕子知巢觸幔飛。",
            "倘有三椽今已去，不關五斗解忘歸。"
        ],
        "title": "次韻樂先生吳中見寄八首  其三",
        "id": "a6d09a94-03bc-4316-9633-57521741e6f6"
    },
    {
        "author": "范成大",
        "paragraphs": [
            "懶不看書似姓邊，夢魂飛繞白鷗前。",
            "須知席帽衝塵出，不似篷窗聽雨眠。"
        ],
        "title": "次韻樂先生吳中見寄八首  其四",
        "id": "0f8a2e9f-11ee-4cf8-926e-44a6deb54aae"
    },
    {
        "author": "范成大",
        "paragraphs": [
            "送春濛雨漲蘋灘，荷葉田田柳絮闌。",
            "想見垂虹三萬頃，拍天湖水釣絲寒。"
        ],
        "title": "次韻樂先生吳中見寄八首  其五",
        "id": "6f68659a-9811-453c-b39e-8e81fb482b59"
    },
    {
        "author": "范成大",
        "paragraphs": [
            "知從了義透音聞，古井無波豈更渾。",
            "便好一坑埋衆妙，何須六結解諸根。"
        ],
        "title": "次韻樂先生吳中見寄八首  其六",
        "id": "c45dfb67-0429-45e4-8386-b1cd465795fc"
    },
    {
        "author": "范成大",
        "paragraphs": [
            "幾多螻蟻與王侯，往古來今共一丘。",
            "遮莫功名掀宇宙，百年兩角寄蝸牛。"
        ],
        "title": "次韻樂先生吳中見寄八首  其七",
        "id": "7f4c4611-af5a-491b-87dc-7831f2a2b927"
    },
    {
        "author": "范成大",
        "paragraphs": [
            "粟囊聊復寄三餐，埋沒緇塵懶濯冠。",
            "紅紫百般紛過眼，鄉山歲晚自蒼官。"
        ],
        "title": "次韻樂先生吳中見寄八首  其八",
        "id": "081d7f64-981b-493d-aa65-8fbf7df38cf6"
    },
    {
        "author": "范成大",
        "paragraphs": [
            "太學虀鹽舊，中吳翰墨聲。",
            "關山題柱筆，風露讀書檠。",
            "夜雨綠荷破，孤墳丹桂生。",
            "空將擅場手，往記玉樓成。"
        ],
        "title": "胡長民監元輓詞",
        "id": "cd060dc8-98bb-49f1-b083-449f5803f055"
    },
    {
        "author": "范成大",
        "paragraphs": [
            "歌豪仍作家，弈勝豈徼幸。",
            "莫嗤老非少，乃尚可以逞。",
            "玉瓶引杯長，政爾寒漏永。",
            "二三文章公，共此銀燭影。",
            "陳卿得秀句，劉郎一笑領。",
            "羸驂兀殘夢，乘墜恍難省。",
            "曉枕訌更潮，俱墜無何境。"
        ],
        "title": "次韻朋元正夫夜飲",
        "id": "3b8e5f05-dc21-43e5-95c8-759e27b6a5b9"
    },
    {
        "author": "范成大",
        "paragraphs": [
            "清班合列大明宮，自要牛刀試一同。",
            "踏徧巉巖吾道在，莫將尋尺較窮通。"
        ],
        "title": "次韻趙正之同年客中  其一",
        "id": "a105f6d4-3af9-4c4e-ab79-277586906f72"
    },
    {
        "author": "范成大",
        "paragraphs": [
            "氈車席帽各青春，花下驊騮一鬨塵。",
            "離合飄零十霜露，咸陽客舍有詩人。"
        ],
        "title": "次韻趙正之同年客中  其二",
        "id": "e7bf3904-06b8-44a5-8b56-87a4e4fdf10c"
    },
    {
        "author": "范成大",
        "paragraphs": [
            "可憐山縣五斤手，不識王孫八斗才。",
            "君自扶搖有霄漢，從渠蜩鷃舞蒿萊。"
        ],
        "title": "次韻趙正之同年客中  其三",
        "id": "9f2973ec-539d-4e9e-a205-ca941938161b"
    },
    {
        "author": "范成大",
        "paragraphs": [
            "宦遊觸處似懸匏，北嶽南山想獻嘲。",
            "指手百年休鑄鐵，蓋頭一把暫誅茅。",
            "玉京歲晚梧桐落，水國霜清橘柚包。",
            "飛錫已隨歸夢去，何人頂上鵲成巢。"
        ],
        "title": "次韻陳季鄰戶部旦過菴",
        "id": "466685fd-5ccf-4c99-b2a7-9dff7f817858"
    },
    {
        "author": "范成大",
        "paragraphs": [
            "雪溪清興未渠闌，晚上西樓带月看。",
            "公子自貪低唱酒，肯來同對玉峰寒。"
        ],
        "title": "朋元不赴湖上觀雪之集明日余召試玉堂見寄二絕次其韻  其一",
        "id": "7a57cc0e-f2b9-4207-b29d-07032bb2c639"
    },
    {
        "author": "范成大",
        "paragraphs": [
            "文場寧復鬢霜宜，白玉堂前雪霽時。",
            "不惜狂言棖忌諱，禿毫冰硯竟無奇。"
        ],
        "title": "朋元不赴湖上觀雪之集明日余召試玉堂見寄二絕次其韻  其二",
        "id": "b54f96c6-2967-473b-a365-77033908ef4b"
    },
    {
        "author": "范成大",
        "paragraphs": [
            "盛際羣多士，諸儒遜一賢。",
            "名場魁淡墨，官簿到花磚。",
            "地近行知政，天高不假年。",
            "書生稽古力，何必盡台躔。"
        ],
        "title": "翰林學士何公輓詞",
        "id": "24db8ef9-a17b-4f98-ad70-647fd6ba2f3f"
    },
    {
        "author": "范成大",
        "paragraphs": [
            "郊廟熙成霈率濱，罪如猾夏亦維新。",
            "邊烽已却來南虜，使節猶煩第一人。",
            "遥想穹廬占漢月，便呼重譯布唐春。",
            "單于若問公家世，說與麒麟畫老臣。"
        ],
        "title": "送洪內翰使虜二首  其一",
        "id": "ddabd91d-f452-4ee1-8dfd-771f7088cff8"
    },
    {
        "author": "范成大",
        "paragraphs": [
            "峨冠方侍玉輿香，雙節飄然照大荒。",
            "正倚先生令趙重，寧容驕子詫胡强。",
            "天教忠信行區脫，人許功名上太常。",
            "試卜和羹知未晚，歸來煙雨正梅黄。"
        ],
        "title": "送洪內翰使虜二首  其二",
        "id": "c957aa3a-11e6-4ca6-948e-4656454c5e71"
    },
    {
        "author": "范成大",
        "paragraphs": [
            "窈窕新堂好，委蛇夜直還。",
            "遥知欹帽髮，正奈捲簾山。",
            "門外客姑去，窗前人對閑。",
            "誰能烏帽底，塵土涴朱顔。"
        ],
        "title": "次韻趙德莊吏部休沐",
        "id": "69902a4e-feed-4735-8bd9-689d481127ca"
    },
    {
        "author": "范成大",
        "paragraphs": [
            "秀巖堂上玉東西，把酒登臨望眼迷。",
            "天宇四垂粘地近，海山一抹带潮低。",
            "絕知客好無塵事，聊記吾曾有醉題。",
            "倚頼羣仙聯姓字，他年誰敢一杴泥。"
        ],
        "title": "次韻王夷仲正字同遊成氏園",
        "id": "0db1741c-596b-473f-87d9-87c10b158363"
    },
    {
        "author": "范成大",
        "paragraphs": [
            "雲莊風榭對東西，清暑光陰近竹迷。",
            "一斗正緣詩興盡，兩眉休爲客愁低。",
            "披開豹霧尋陳迹，掃盡蛛塵看舊題。",
            "健往莫愁騎馬滑，闌珊梅雨不成泥。"
        ],
        "title": "王季海祕監再賦成園復次韻",
        "id": "3f7fcc47-a65a-4881-a33f-d5608d445a40"
    },
    {
        "author": "范成大",
        "paragraphs": [
            "寂寥春事冷於秋，雨打風吹斷送休。",
            "點檢梨花成一夢，蘸紅新綠滿枝頭。"
        ],
        "title": "春晚偶題",
        "id": "04b22f4c-bbec-46b7-bd12-3fd9376f5fc0"
    },
    {
        "author": "范成大",
        "paragraphs": [
            "綺川亭上凌雲賦，人在回仙舊遊處。",
            "誰教書劍走長安，荻月霜楓等閑度。",
            "朱門不炙釣竿手，萬卷難供折腰具。",
            "偶然把筯憶蓴羹，乞得閑官徑呼渡。",
            "江漲橋頭有渡船，船頭歷歷東林路。",
            "雲煙如畫水如天，笑憶紅塵問良苦。",
            "我亦吳松一釣舟，蟹舍漂搖幾風雨。",
            "因君賦裏說江湖，破帽蹇馿明亦去。",
            "雞犬相聞望可見，鷗鷺同盟心亦許。",
            "相過得得款溪門，雪夜前村聽鳴櫓。"
        ],
        "title": "倪文舉奉常將歸東林出示綺川西溪二賦輒賦長句爲謝且以贈行",
        "id": "888818d3-c87b-4255-986a-860582271523"
    },
    {
        "author": "范成大",
        "paragraphs": [
            "抗章襆被豈公難，已說高風立懦頑。",
            "客路莫嫌河畔草，直廬須愛道家山。",
            "秋生蓮浦船初泛，春滿茶溪騎趣還。",
            "却訪故人西府舊，定煩書札墮田間。"
        ],
        "title": "送吳智叔檢詳直中祕使閩",
        "id": "95e45e34-fa65-46dd-99a3-b8a73bb91549"
    },
    {
        "author": "范成大",
        "paragraphs": [
            "孝至蘭陔茂，身脩梓里恭。",
            "名場兒中鵠，婣黨婿乘龍。",
            "駒隙驚年運，蟬嫣有慶鍾。",
            "幽光定無憾，豐刻妙形容。"
        ],
        "title": "楊君居士輓詞",
        "id": "7db7fa75-e98f-4599-b10d-3e54aad254e1"
    },
    {
        "author": "范成大",
        "paragraphs": [
            "漫郎西笑費三年，故業新聞腹果然。",
            "長麈劇談抽繭緒，短檠細字綴蠶眠。",
            "頻驚陸海風波夢，未了京塵粥飯緣。",
            "後日重來應訪舊，五湖煙浪有漁船。"
        ],
        "title": "送周畏知司直歸上饒待次",
        "id": "bb903a82-23f7-4b83-8dfa-6749081cce62"
    },
    {
        "author": "范成大",
        "paragraphs": [
            "浪學騷人賦遠游，大千何事不悠悠。",
            "酒邊點檢顔紅在，鏡裏端詳鬢雪羞。",
            "過眼浮雲翻覆易，曲肱短夢破除休。",
            "孤煙落日冥鴻去，心更冥鴻最上頭。"
        ],
        "title": "次韻魏端仁感懷俳諧體",
        "id": "bc5e4193-dec1-4a37-bd60-cd299d68abe9"
    },
    {
        "author": "范成大",
        "paragraphs": [
            "光風先放越溪春，蕭散尋詩索笑人。",
            "藜杖前頭春浩蕩，三生應是主林神。"
        ],
        "title": "次韻李子永梅村散策圖",
        "id": "9b786780-26a1-4756-8fb5-035d2decce97"
    },
    {
        "author": "范成大",
        "paragraphs": [
            "日者更皇化，公來輔聖能。",
            "無心殊轍混，不作衆波澄。",
            "舉國材真相，他年了中興。",
            "天如遺一老，人亦望三登。"
        ],
        "title": "太師陳文恭公輓詞  其一",
        "id": "0681651f-1adc-4a2d-8ab1-278cf4408e58"
    },
    {
        "author": "范成大",
        "paragraphs": [
            "候火朝連夕，籌帷决縱擒。",
            "一江遮虜障，千古殺胡林。",
            "皦日黄河誓，浮雲綠野心。",
            "身名兩無憾，天壤獨清音。"
        ],
        "title": "太師陳文恭公輓詞  其二",
        "id": "45dbb05b-89aa-41d4-83bb-d05d9d233d14"
    },
    {
        "author": "范成大",
        "paragraphs": [
            "聖父咨當璧，元臣預斷金。",
            "玉衡賓舜日，黄屋遂堯心。",
            "國定功無迹，身閑病已深。",
            "旌忠有謨訓，碑牓照來今。"
        ],
        "title": "太師陳文恭公輓詞  其三",
        "id": "fc4bd927-30ab-4251-8f30-d0e95cadf93f"
    },
    {
        "author": "范成大",
        "paragraphs": [
            "趣召單車至，驚傳兩鬢凋。",
            "傾城迎國老，即日走天驕。",
            "夢已商人奠，身猶漢相朝。",
            "古來賢達意，生滅兩消搖。"
        ],
        "title": "太師陳文恭公輓詞  其四",
        "id": "9f03b46b-fbce-47e3-901d-44674c8ce348"
    },
    {
        "author": "范成大",
        "paragraphs": [
            "九畹滋蘭靜自芳，啁啾誰復認孤凰。",
            "風流歲晚嫌杯酒，文字功深得鬢霜。",
            "斂板君猶能俛仰，倚樓吾敢計行藏。",
            "船開便作江南客，天色無情更鴈行。"
        ],
        "title": "送陳朋元赴溧陽",
        "id": "2816ce75-d35d-4fc9-89a4-5488661ef101"
    },
    {
        "author": "范成大",
        "paragraphs": [
            "休沐辰良不待晴，徑稱閑客此閑行。",
            "春衫欺雨任教冷，病眼得山元自明。",
            "抹黛濃嵐圍坐晚，揉藍新淥沒篙清。",
            "棲鴉未到催歸去，想被東風笑薄情。"
        ],
        "title": "次韻韓無咎右司上巳泛湖",
        "id": "f34fd971-af5e-487b-98b9-25dc072dee84"
    },
    {
        "author": "范成大",
        "paragraphs": [
            "結髮險艱會，捐軀跳盪功。",
            "鬢凋猶陛戟，心在惜弢弓。",
            "劍履三槐次，樓臺四壁中。",
            "諸郎競文武，不朽是清風。"
        ],
        "title": "太保節使趙公輓詞",
        "id": "a5779a16-fed0-49ac-854c-5dee3c24b53b"
    },
    {
        "author": "范成大",
        "paragraphs": [
            "我昔官黟歙，人傳女訓芳。",
            "尊章宜小婦，孫子壽高堂。",
            "風木真無定，冰魚已不嘗。",
            "遥憐霜露感，何必薤歌傷。"
        ],
        "title": "太宜人程氏輓詞  其一",
        "id": "fcb898f9-4f06-4193-8426-f5c4384c7d69"
    },
    {
        "author": "范成大",
        "paragraphs": [
            "捧檄三牲養，稱觴百歲期。",
            "身猶孺子泣，世已隙駒馳。",
            "吉夢青衣卜，豐碑黄絹辭。",
            "佳城有奇事，應足洗餘悲。"
        ],
        "title": "太宜人程氏輓詞  其二",
        "id": "c69c11ae-b8b0-4416-be56-01624ad5c347"
    },
    {
        "author": "范成大",
        "paragraphs": [
            "殘夜露如雨，秋氣淒以分。",
            "牆西雲正黑，跕跕墮金盆。",
            "良耜酢西成，豆籩蓊芳芬。",
            "去年歲大祲，小家甑生塵。",
            "疫鬼投其巇，虐甚溺與焚。",
            "皇慈降清問，下招離散魂。",
            "調糜鬻藥石，黑簿回春溫。",
            "德馨典神天，秋稼如雲屯。",
            "社公亦塞責，醉此豐年樽。",
            "神兮率舊職，爲國憂元元。",
            "自今歲其有，驅癘蒼煙根。"
        ],
        "title": "與王夷仲檢討祀社",
        "id": "69894db0-2b81-4246-954a-4118335b8009"
    },
    {
        "author": "范成大",
        "paragraphs": [
            "公退閉閣卧，官居如浄坊。",
            "屋角斷虹飲，日西楊柳黄。",
            "客來束我带，客去書滿牀。",
            "睡覺有忙事，煮茶翻斷香。"
        ],
        "title": "王園官舍睡起",
        "id": "f87d0ee2-24b8-4526-a5d8-5313c14b970a"
    },
    {
        "author": "范成大",
        "paragraphs": [
            "拂我膝上琴，當客清風襟。",
            "我琴無軫絃不和，願借之子調其音。",
            "美人一笑千黄金，彈作江岸花木深。",
            "下有同隊之游魚，上有同聲之鳴禽。",
            "琴聲一疊一歎息，江花江草無終極。"
        ],
        "title": "古風酬胡元之",
        "id": "a0ec8ec2-b920-4ce6-afbd-df4bbf2aa4e9"
    },
    {
        "author": "范成大",
        "paragraphs": [
            "峰頭非塵寰，一舍誰所茇。",
            "軒眉玉霄近，按指沙界豁。",
            "萬山紛累塊，衆水眇聚沫。",
            "來雲觸石迴，去鳥墮煙沒。",
            "向無超俗緣，茲路詎可越。",
            "偕行木上坐，同我證解脫。"
        ],
        "title": "題徑山凌霄菴",
        "id": "24a12809-08b7-4a29-bb46-4063f9a8ac07"
    },
    {
        "author": "范成大",
        "paragraphs": [
            "萬杉離立翠雲幢，嫋嫋稀聞晚吹香。",
            "山下行人塵撲面，誰知世界有清凉。"
        ],
        "title": "徑山傾蓋亭",
        "id": "7a8e6d29-50f7-40dc-b8da-5e7e80d7609b"
    },
    {
        "author": "范成大",
        "paragraphs": [
            "浴日蒼茫水，捫星縹緲樓。",
            "神光來燭夜，壽木不知秋。",
            "海內五峰秀，天涯雙徑遊。",
            "愛山吾欲住，衰疾懶乘流。"
        ],
        "title": "題徑山寺樓",
        "id": "e280f508-08e9-4d67-92a8-718372d23550"
    },
    {
        "author": "范成大",
        "paragraphs": [
            "始賀火流西，還嗟斗斜閏。",
            "餘暑猶强顔，新凉頗難進。",
            "燥剛渴欲坼，焦卷禿如燼。",
            "炎官扶日轂，輝赫不停運。",
            "登臨有高臺，勇往得三俊。",
            "仍將王郎子，飛步凌劫仞。",
            "風從噫氣來，雲作壞山陣。",
            "鄉如垂頭魚，忽已蟄蟲振。",
            "空明晚逾清，更要孤月印。",
            "書生乃易與，俛仰更喜慍。",
            "憑闌天爲高，舉酒山欲近。",
            "奇書鐵鉤鎖，麗句錦窠暈。",
            "茲遊我輩獨，難挽軟紅軔。",
            "君看籠中鳥，寧識咸池韻。"
        ],
        "title": "丙戌閏七月九日與王必大登姑蘇臺招王浚明陳淵叔耿時舉避暑次時舉韻",
        "id": "793329cd-8157-4e2d-969b-7c0fb65d9acb"
    },
    {
        "author": "范成大",
        "paragraphs": [
            "幽懷青松獨，直道黄楊閏。",
            "懶從褦襶子，遮日干主進。",
            "閉戶友千載，脫簡理秦燼。",
            "秋熱出意表，誰云法天運。",
            "摧頹如鎩翮，何暇賈餘俊。",
            "願從青溪仙，飛下二千仞。",
            "撇波嘯長風，鏖暑陷其陣。",
            "茲行病未能，暍卧何時振。",
            "一雨忽破慳，江湖發封印。",
            "天公如仲尼，亦念季路慍。",
            "團扇未全疎，短檠差可近。",
            "細字讀蠶眠，揩眼眩燈暈。",
            "明當呼我友，乘凉蹳游軔。",
            "賡詩代僕吶，非敢翫强韻。"
        ],
        "title": "明日夜雨陡凉復次前韻呈時舉",
        "id": "a1b2fe31-8f6e-45d4-8f19-3af78438101a"
    },
    {
        "author": "范成大",
        "paragraphs": [
            "困倚船窗看斗斜，起來風露滿天涯。",
            "亭亭宿鷺明菰葉，閃閃凉螢入稻花。",
            "月下片雲應夜雨，山根炬火忽人家。",
            "江湖處處無窮景，半世紅塵老歲華。"
        ],
        "title": "七月二日上沙夜泛",
        "id": "7a6d7213-924b-4b38-b141-6f78c9f597d8"
    },
    {
        "author": "范成大",
        "paragraphs": [
            "西城落日半輪明，浴罷衣裳一倍輕。",
            "玉宇風來歸鳥急，火雲銷盡綠雲生。"
        ],
        "title": "浴罷",
        "id": "1af96473-de56-48f0-9239-7dd65ac9633c"
    },
    {
        "author": "范成大",
        "paragraphs": [
            "海內交情兩斷金，一官分袂阻登臨。",
            "書來恰值看雲眼，夢往誰知共月心。",
            "道義只今無捷徑，溪山依舊有清音。",
            "西風滿棹蒲帆飽，秉燭相尋語夜深。"
        ],
        "title": "寄溧陽陳朋元明府約秋末過之",
        "id": "af552c4f-1f01-49b7-8aab-0b2f2a83df0c"
    },
    {
        "author": "范成大",
        "paragraphs": [
            "赤日纔低又火雲，巷南街北斷知聞。",
            "荷風拂簟昭蘇我，竹月篩窗慰藉君。",
            "避暑無奇那避謗，能觴便了莫能文。",
            "浮湛放蕩從今始，悔把長裾强沐薰。"
        ],
        "title": "次韻耿時舉苦熱",
        "id": "cad9ec2f-0aca-47b8-8650-b5b2e71ea2c3"
    },
    {
        "author": "范成大",
        "paragraphs": [
            "暑窗當午思昏昏，雷起千峰睡不聞。",
            "鑠石誰能招楚魄，斲冰我欲訪湘君。",
            "年華衹合加餐飯，事業休工刺繡文。",
            "頼有兩賢南北巷，歲寒幽谷共蘭薰。"
        ],
        "title": "次韻王浚明用時舉苦熱韻見贈",
        "id": "637c711f-6ab1-48ac-90bd-bf22d6ef4953"
    },
    {
        "author": "范成大",
        "paragraphs": [
            "船頭月午坐忘歸，不管風鬟露滿衣。",
            "橫玉三聲湖起浪，前山應有鵲驚飛。"
        ],
        "title": "李次山自畫兩圖其一泛舟湖山之下小女奴坐船頭吹笛其一跨馿渡小橋入深谷各題一絕  其一",
        "id": "6230d6ab-72d3-4ccf-b214-0a59e1a4e731"
    },
    {
        "author": "范成大",
        "paragraphs": [
            "黄塵車馬夢初闌，杳杳騎馿紫翠間。",
            "飽識千峰真面目，當年拄笏漫看山。"
        ],
        "title": "李次山自畫兩圖其一泛舟湖山之下小女奴坐船頭吹笛其一跨馿渡小橋入深谷各題一絕  其二",
        "id": "bfb9e9ba-a774-4164-ada4-8aaa4185fed0"
    },
    {
        "author": "范成大",
        "paragraphs": [
            "先廟垂忠烈，孤童侈舊勳。",
            "風雲天策府，心膂殿前軍。",
            "汴猘漸臺蹙，胡驕罽幕焚。",
            "人亡汗青在，足以詔無垠。"
        ],
        "title": "太傅楊和王輓歌詞二首  其一",
        "id": "9a852e5b-038f-45d5-b615-bdd2c34ed472"
    },
    {
        "author": "范成大",
        "paragraphs": [
            "歲與靈光晚，名登甲令芳。",
            "剖符山若礪，交戟鬢如霜。",
            "半世三槐位，千秋異姓王。",
            "哀榮公不憾，人自惜堂堂。"
        ],
        "title": "太傅楊和王輓歌詞二首  其二",
        "id": "ebb8c75e-1ed2-409f-a6d2-2533b4be2748"
    },
    {
        "author": "范成大",
        "paragraphs": [
            "今代魁梧老，終身寂寞濱。",
            "鬢霜三館直，碑淚五州春。",
            "壽相空壬甲，行年竟巳辰。",
            "墳丘纔馬鬣，何處著經綸。"
        ],
        "title": "少卿直閣鄭公輓歌詞  其一",
        "id": "485a6b2a-2f68-4946-ba33-090f9d3ac8eb"
    },
    {
        "author": "范成大",
        "paragraphs": [
            "憶昨登門日，驩傳考室詩。",
            "謂公安且吉，何意哭於斯。",
            "遺老典刑盡，此邦名教悲。",
            "誰能傳耆舊，他日慰吳兒。"
        ],
        "title": "少卿直閣鄭公輓歌詞  其二",
        "id": "3a2db660-89a0-4b76-b3d4-a4d4e64c6ee4"
    },
    {
        "author": "范成大",
        "paragraphs": [
            "莓苔風雨舊詩留，十七年前鬢未秋。",
            "巖桂拂雲篁竹拱，樹猶如此一搔頭。"
        ],
        "title": "高景菴讀舊題有感",
        "id": "20b79c46-60ab-42de-ae0e-32f5e55367d9"
    },
    {
        "author": "范成大",
        "paragraphs": [
            "過午曾雲未肯開，暖寒村店竹初灰。",
            "蕭蕭林響棠梨戰，晚恐陽山有雨來。"
        ],
        "title": "華山道中",
        "id": "3a6f30a3-0c1b-427d-99d8-47e49949b336"
    },
    {
        "author": "范成大",
        "paragraphs": [
            "四海論交頼有子，一日不見真愁予。",
            "人誰可與話心曲，天忽遣來同里居。",
            "懊惱春來不數面，丁寧歲晚猶頻書。",
            "黑頭屢別那敢惜，歎息駸駸霜滿梳。"
        ],
        "title": "送嚴子文通判建康",
        "id": "9a42cd84-5397-49c5-81c3-6de3cfbcbff5"
    },
    {
        "author": "范成大",
        "paragraphs": [
            "月窟移來有貴名，一簾金碧照東榮。",
            "鼻端入妙睡魔醒，眼底會真詩句生。",
            "日氣瓏璁無奈醉，露華凌亂不勝清。",
            "君家傾國何時見，淡掃蛾眉撚夕陰。"
        ],
        "title": "次韻王浚明詠新居木犀",
        "id": "f8b37faf-0f2f-4fb1-ad69-4fc563afaa55"
    },
    {
        "author": "范成大",
        "paragraphs": [
            "論蜀三年戍，還吳萬里船。",
            "雲歸雙節後，雪白短檠前。",
            "百世春秋傳，一丘陽羨田。",
            "浮生如此了，何必更凌煙。"
        ],
        "title": "提刑察院王丈輓詞  其一",
        "id": "a1e2a56f-09af-4b93-be91-49bf5d9433c8"
    },
    {
        "author": "范成大",
        "paragraphs": [
            "日者悲離索，公今又眇冥。",
            "門人辦韓集，子舍得韋經。",
            "此去念築室，空來聞過庭。",
            "平生無路見，終古泣松銘。"
        ],
        "title": "提刑察院王丈輓詞  其二",
        "id": "bbc90b66-3658-4562-bbf9-af0f0538e2ba"
    },
    {
        "author": "范成大",
        "paragraphs": [
            "東壁星宮館列仙，一麾苦欲近田園。",
            "宅家但寶千金鑑，臣輩何辭萬里船。",
            "京洛知心塵鞅裏，江吳携手暮帆邊。",
            "聲名如此歸安往，日日閶門望眼穿。"
        ],
        "title": "送關壽卿校書出守簡州",
        "id": "5c7f57dd-3dd3-4cfe-8761-c99d919cc866"
    },
    {
        "author": "范成大",
        "paragraphs": [
            "東風分袂省西廊，袖有明珠照客航。",
            "道義有情通出處，文章無地著炎凉。",
            "君今猶把一麾去，我敢倦鋤三徑荒。",
            "邂逅天涯如夢寐，肯來相對話更長。"
        ],
        "title": "頃自吏部郎去國時獨同舍趙友益追路送詩數月友益得儀真過吳江次元韻招之",
        "id": "437cb48a-0ea1-408c-bb50-e079ba12b2a0"
    },
    {
        "author": "范成大",
        "paragraphs": [
            "英雄轉眼逐東流，百戰工夫土一抔。",
            "蕎麥茫茫花似雪，牧童吹笛上高丘。"
        ],
        "title": "長沙王墓在閶門外",
        "id": "8686d95a-1f15-4d78-b8f8-0c40db60f68d"
    },
    {
        "author": "范成大",
        "paragraphs": [
            "讀書窗下一燈殘，忽有詩來爲暖寒。",
            "聞道扁舟春共載，雪雲雖冷不相干。"
        ],
        "title": "次韻孫長文泊姑蘇館",
        "id": "598e09cb-4ff3-4811-aba6-3497d5be1224"
    },
    {
        "author": "范成大",
        "paragraphs": [
            "渚蒲汀蓼得霜殘，歸客思家不計寒。",
            "喜鵲門前人一笑，絕勝風色候長干。"
        ],
        "title": "長文再作復次韻",
        "id": "c7f37fc8-b914-4034-b130-589e970a1ded"
    },
    {
        "author": "范成大",
        "paragraphs": [
            "庭葉翻翻閙，燈花粟粟穠。",
            "關山千里鴈，風雨滿城鐘。",
            "隴上新登穀，江頭舊熄烽。",
            "今年吾計得，安穩讀三冬。"
        ],
        "title": "次韻耿時舉王直之夜坐",
        "id": "fb503314-e4ff-4799-90e4-21a58564820d"
    },
    {
        "author": "范成大",
        "paragraphs": [
            "灘長石出水鳴隄，城郭西頭舊小溪。",
            "游子斷魂招不得，秋來春草更萋萋。"
        ],
        "title": "次韻徐子禮提舉鶑花亭  其一",
        "id": "c5d5cec3-d2ba-4e6d-b54a-97a551ae04fa"
    },
    {
        "author": "范成大",
        "paragraphs": [
            "愁邊逢酒却成憎，衣带寬來不自勝。",
            "煙水蒼茫外沙路，東風何處拄枯藤。"
        ],
        "title": "次韻徐子禮提舉鶑花亭  其二",
        "id": "cc460d2f-a4cb-40ae-9efa-31b138fc7880"
    },
    {
        "author": "范成大",
        "paragraphs": [
            "壚下三年世路窮，蟻封盤馬竟難工。",
            "千山雖隔日邊夢，猶到平陽池館中。"
        ],
        "title": "次韻徐子禮提舉鶑花亭  其三",
        "id": "58204594-6df9-4380-af8c-6168d43b9bff"
    },
    {
        "author": "范成大",
        "paragraphs": [
            "文章光焰照金閨，豈是遭逢乏聖時。",
            "縱有百身那可贖，琳瑯空有萬篇垂。"
        ],
        "title": "次韻徐子禮提舉鶑花亭  其四",
        "id": "01fddf74-af88-4325-af4d-9cf894561e2c"
    },
    {
        "author": "范成大",
        "paragraphs": [
            "山碧叢叢四打圍，煩將舊恨訪黄鸝。",
            "纈林霜後黄鸝少，須是愁紅萬點時。"
        ],
        "title": "次韻徐子禮提舉鶑花亭  其五",
        "id": "58d12a2b-1175-410d-8012-541dff02dfce"
    },
    {
        "author": "范成大",
        "paragraphs": [
            "古藤陰下醉中休，誰與低眉唱此愁。",
            "團扇他年書好句，平生知已識儋州。"
        ],
        "title": "次韻徐子禮提舉鶑花亭  其六",
        "id": "8f9a5cf6-ee26-4d0c-8bb1-cfd2d743cbf1"
    },
    {
        "author": "范成大",
        "paragraphs": [
            "分袂悠悠爾許年，莫嗔蓬鬢兩蕭然。",
            "酒槽不奈青春老，經笥空供白晝眠。",
            "暗綠千章新活計，軟紅三尺舊塵緣。",
            "相逢且作西湖客，山繞荷花檥畫船。"
        ],
        "tags": [
            "西湖"
        ],
        "title": "己丑五月被召至行在遇周畏知司直和五年前送周歸弋陽韻見贈復次韻答之",
        "id": "7fc14877-956f-4452-a5c7-3119fff6336a"
    },
    {
        "author": "范成大",
        "paragraphs": [
            "蕪城老蘚不知春，忽有柴門月色新。",
            "芝草琅玕無鎖鑰，自無超俗扣門人。"
        ],
        "title": "次韻馬少伊郁舜舉寄示同游石湖詩卷七首  其一",
        "id": "3247ba51-b24d-4011-be4c-23b7cb3442db"
    },
    {
        "author": "范成大",
        "paragraphs": [
            "莫問朝歌與棘津，浮生惟有一杯春。",
            "君看百戰功名地，越戍吳臺兩窖塵。"
        ],
        "title": "次韻馬少伊郁舜舉寄示同游石湖詩卷七首  其二",
        "id": "8eb8394c-25af-4ad5-b4ed-73f71c6712ac"
    },
    {
        "author": "范成大",
        "paragraphs": [
            "鏡面波光倒碧峰，半湖雲錦萬芙蓉。",
            "去年蕩槳香風裏，行傍石橋花正濃。"
        ],
        "title": "次韻馬少伊郁舜舉寄示同游石湖詩卷七首  其三",
        "id": "b7f318f2-9799-407c-b282-430ef64caae8"
    },
    {
        "author": "范成大",
        "paragraphs": [
            "紅皺黄團熟暑風，甘瓜削玉藕玲瓏。",
            "身謀已落園丁後，滿帽京塵日正中。"
        ],
        "title": "次韻馬少伊郁舜舉寄示同游石湖詩卷七首  其四",
        "id": "c506a40c-5899-4c59-a963-851001604196"
    },
    {
        "author": "范成大",
        "paragraphs": [
            "兩賢風度藹春陽，步屧隨風上柳塘。",
            "綵筆紅牋芳徑裏，句中挾我萬花香。"
        ],
        "title": "次韻馬少伊郁舜舉寄示同游石湖詩卷七首  其五",
        "id": "a8a271bd-0b10-4361-818f-2c8e4383064d"
    },
    {
        "author": "范成大",
        "paragraphs": [
            "得得來題小隠詩，拂香縈柳畫船移。",
            "湖邊好景春猶未，須到秋清月滿時。"
        ],
        "title": "次韻馬少伊郁舜舉寄示同游石湖詩卷七首  其六",
        "id": "c5e759d5-8e61-4f79-8e0f-00dde52107b7"
    },
    {
        "author": "范成大",
        "paragraphs": [
            "瀟灑王郎亦勝流，今年何事阻清遊。",
            "當家風味今如此，孤負山陰夜雪舟。"
        ],
        "title": "次韻馬少伊郁舜舉寄示同游石湖詩卷七首  其七",
        "id": "9c29129e-5910-4e89-bbdf-f57d6dc61f23"
    },
    {
        "author": "范成大",
        "paragraphs": [
            "摛文窗戶九霄中，岸幘燒香愧老農。",
            "上直馬歸催下鑰，傳更人唱促鳴鐘。",
            "金城嶻嵲雲千雉，碧瓦參差月萬重。",
            "骨冷魂清都不夢，玉階蕭瑟聽秋蛩。"
        ],
        "title": "玉堂寓直",
        "id": "14832546-338d-4837-ada5-72792bf7c14f"
    },
    {
        "author": "范成大",
        "paragraphs": [
            "笑看收雲捲雨忙，沉沉宮樹納空光。",
            "夜長來伴玉堂宿，天近似聞丹桂香。",
            "鳷鵲樓欄浮瑞氣，鳳凰城闕带新凉。",
            "遥知勝絕西園會，也憶車公對舉觴。"
        ],
        "title": "己丑中秋寓宿玉堂聞沈公雅大卿劉正夫戶部集張園賞月走筆寄之",
        "id": "66cd70cb-f5d9-4d0a-9fdc-c7b84e20531b"
    },
    {
        "author": "范成大",
        "paragraphs": [
            "雨意蒸雲暗夕陽，濃薰滿院落花香。",
            "題詩弄筆北窗下，將此工夫報答凉。"
        ],
        "title": "八月二十二日寓直玉堂雨後頓凉",
        "id": "12551529-89db-4527-81e9-14077b9fa1f5"
    },
    {
        "author": "范成大",
        "paragraphs": [
            "垂虹亭上角巾傾，鼉怒龍吟醉不聽。",
            "安得對君浮大白，想應嗤我汗新青。",
            "夢魂舞蝶隨春草，時節賓鴻點暮汀。",
            "湖海扁舟須及健，莫教明月照星星。"
        ],
        "title": "次韻答吳江周縣尉飲垂虹見寄",
        "id": "17b60e03-a464-4944-9c41-d61dc491d02f"
    },
    {
        "author": "范成大",
        "paragraphs": [
            "元亮折腰嘻已久，故山應有欲蕪田。",
            "因君辦作送酒客，憶我北窗清晝眠。"
        ],
        "title": "次韻徐廷獻機宜送自釀石室酒三首  其一",
        "id": "acb66adc-f891-4522-a67d-c9e9ee65e107"
    },
    {
        "author": "范成大",
        "paragraphs": [
            "清絕仍香如橘露，甘餘小苦似松肪。",
            "官槽重濁那知此，付與街頭白面郎。"
        ],
        "title": "次韻徐廷獻機宜送自釀石室酒三首  其二",
        "id": "777abc88-0947-49fd-8a82-8cf0ce10cf4c"
    },
    {
        "author": "范成大",
        "paragraphs": [
            "一語爲君評石室，三杯便可博凉州。",
            "百年兀兀同渠住，何處能生半點愁。"
        ],
        "title": "次韻徐廷獻機宜送自釀石室酒三首  其三",
        "id": "ea3513ce-2c55-4ad5-bfc1-18562158e857"
    },
    {
        "author": "范成大",
        "paragraphs": [
            "江湖垂釣手，天漢摛文堂。",
            "魂清不得眠，室虛自生光。",
            "曉緯澹天闕，江濤隠胡牀。",
            "傳呼九門開，奔走千官忙。",
            "若若誇組綬，紛紛夢黄粱。",
            "微聞鈴下騶，竊議馬上郎。",
            "但計夢長短，寧論己行藏。"
        ],
        "title": "玉堂寓直曉起書事記直舍老兵語",
        "id": "f8688523-6787-401e-b9e6-a6128b438721"
    },
    {
        "author": "范成大",
        "paragraphs": [
            "柳岸松門勝處通，馬蹄踏霧入空濛。",
            "春寒有力欺遊子，天色無情沒斷鴻。",
            "雨脚遠連山脚暗，杏梢斜倚竹梢紅。",
            "駞裘擁鼻吾衰矣，年少猶嫌料峭風。"
        ],
        "title": "與長文正夫游北山",
        "id": "f70e4aca-49bc-4a6f-8c19-1bdf7352ca9f"
    },
    {
        "author": "范成大",
        "paragraphs": [
            "泮水橋門識太平，歸來霜鬢老柴荆。",
            "淹中學邃方成傳，谷口名高豈待卿。",
            "黄壤無情埋玉樹，青衫有道勝金籯。",
            "襄陽耆舊今蕭索，惟有松風到晚清。"
        ],
        "title": "致政承奉盧君輓詞二首  其一",
        "id": "69cda6f1-80f7-4d76-b0d8-4e126daba27e"
    },
    {
        "author": "范成大",
        "paragraphs": [
            "純孝當年有護持，赤眉那敢近姜詩。",
            "眼看庭玉成名後，身及堂萱未老時。",
            "湖海青鞵驚斷夢，風霜丹旐挂新悲。",
            "尊前五客今誰在，愁絕廬山十段奇。"
        ],
        "tags": [
            "庐山"
        ],
        "title": "致政承奉盧君輓詞二首  其二",
        "id": "01141b28-dc80-4779-9c89-44d82fb917d1"
    },
    {
        "author": "范成大",
        "paragraphs": [
            "歸鴉陸續墮宮槐，簾幙參差晚不開。",
            "小雨遂將秋色至，長風時送市聲來。",
            "近瞻北斗璿璣次，猶夢西山翠碧堆。",
            "慚愧君恩來甲夜，殿頭宣勸紫金杯。"
        ],
        "title": "寓直玉堂拜賜御酒",
        "id": "3c2b43a9-0bbc-4f44-8516-c47cb62f0ce3"
    },
    {
        "author": "范成大",
        "paragraphs": [
            "聖人坐明堂，洪覆等穹蓋。",
            "歲頒兩玉節，前後歌出塞。",
            "公才有廊廟，安用試專對。",
            "要煩第一人，鎮撫大荒外。",
            "嫩寒欺別酒，微月見征旆。",
            "遥知燕山雪，飄灑漢冠佩。",
            "玉色照穹廬，驕子亦心醉。",
            "要領一笑得，歸來安鼎鼐。",
            "是時春正佳，湖上花如海。",
            "清遊不可遲，日日檥船待。"
        ],
        "title": "送汪仲嘉侍郎使虜分韻得待字",
        "id": "785354c5-9f9e-4e20-b7f6-9533240ba738"
    },
    {
        "author": "范成大",
        "paragraphs": [
            "芷葺蓮巢喚客遊，蘆鞭席帽爲君留。",
            "未論吹水堪添酒，且要移牀學枕流。",
            "乍霽却陰梅釀雨，暫暄還冷麥催秋。",
            "石湖也似西湖好，煩向蒼煙問白鷗。"
        ],
        "tags": [
            "西湖"
        ],
        "title": "李翬知縣作亭西湖上余用東坡語名之曰飲綠遂爲勝概",
        "id": "7f4f4631-c3c4-4946-a8b1-8a54ae5da2ec"
    },
    {
        "author": "范成大",
        "paragraphs": [
            "莫嫌絡緯股鳴悲，解向寒窗促曉機。",
            "海眼多花無藉在，顛狂只待學于飛。"
        ],
        "title": "草蟲扇",
        "id": "19bb128f-b879-4b17-b430-dd52b4129705"
    },
    {
        "author": "范成大",
        "paragraphs": [
            "丹霄碧海眇高鶱，厭直承明却自論。",
            "寶馬十年聽漏箭，扁舟一雨看潮痕。",
            "侍臣相憶松門遠，歸客還憐菊徑存。",
            "清潤要非山澤相，又煩一札下雲根。"
        ],
        "title": "送汪仲嘉待制奉祠歸四明分韻得論字",
        "id": "30e58873-5b0e-4319-9c78-24daadaa18f2"
    },
    {
        "author": "范成大",
        "paragraphs": [
            "術業推游刃，功名苦溯洄。",
            "著鞭孤壯志，籌算老奇才。",
            "星省龐眉去，雲山袖手來。",
            "知公了時命，何必誄餘哀。"
        ],
        "title": "魯如晦郎中輓詞二首  其一",
        "id": "d792c015-4e55-488f-b469-efd81fa77c04"
    },
    {
        "author": "范成大",
        "paragraphs": [
            "自古歸來引，于今遂隠篇。",
            "碁燈熒夜觀，歌板聒春船。",
            "陳迹空華似，佳城露草邊。",
            "寂寥雞黍約，望眼一潸然。"
        ],
        "title": "魯如晦郎中輓詞二首  其二",
        "id": "ded2b754-4341-42ac-b52e-1c25f72a6ff8"
    },
    {
        "author": "范成大",
        "paragraphs": [
            "窈窕崎嶇學種園，此生丘壑是前緣。",
            "隔籬日上浮天水，當戶山橫匝地煙。",
            "春入葑田蘆綻筍，雨傾沙岸竹垂鞭。",
            "荒寒未辦招君醉，且吸湖光當酒泉。"
        ],
        "title": "初約鄰人至石湖",
        "id": "a43d9672-004e-4b49-8627-f243471c51aa"
    },
    {
        "author": "范成大",
        "paragraphs": [
            "海棠雨後沁臙脂，楊柳風前撚綠絲。",
            "香篆結雲深院靜，去年今日燕來時。"
        ],
        "title": "社日獨坐",
        "id": "0e0856f8-79bf-4c2f-b107-7e507782b21c"
    },
    {
        "author": "范成大",
        "paragraphs": [
            "幽香馥蕙帳，清夢安且吉。",
            "蘿月墮蒼茫，松風隠蕭瑟。",
            "曉禽啄且鳴，喚我起盥櫛。",
            "鈎窗納雲濤，灧灧浴初日。",
            "金鉦忽騰上，倒景落書帙。",
            "佳晴有新課，曬種催藝秫。",
            "從今不得閒，東臯草過膝。"
        ],
        "title": "與周子充侍郎同宿石湖",
        "id": "0c33b3aa-42a2-461b-be1c-180b7bd6835e"
    },
    {
        "author": "范成大",
        "paragraphs": [
            "釣海風水急，登樓塵霧高。",
            "不如岸綸巾，春船携小橋。",
            "芳草含奇薰，光景上東壁。",
            "桂林那辦此，辦作安昌客。"
        ],
        "title": "和周子充侍郎見寄樂府戲贈之作",
        "id": "6203998e-e96b-4390-a859-deece33fe53d"
    },
    {
        "author": "范成大",
        "paragraphs": [
            "夜飲海棠月，朝漱山茶露。",
            "臞儒槁木形，受用侈如許。",
            "荆扉隔黄塵，誰識花島路。",
            "惟有瘦筇枝，共飽園中趣。",
            "林神釀餘春，政爾美無度。",
            "葱蘢千萬重，芳意未渠暮。",
            "風香薦秀色，鼎俎謝腥腐。",
            "雖無稻粱謀，捫腹有餘飫。"
        ],
        "title": "壬辰三月十八日石湖花下作",
        "id": "10f7b952-0a19-4d7b-a115-c1ee2ac6ab23"
    },
    {
        "author": "范成大",
        "paragraphs": [
            "菊花開時我種麥，桃李花飛麥叢碧。",
            "多病經旬不出門，東陂已作黄雲色。",
            "腰鐮刈熟趁晴歸，明朝雨來麥沾泥。",
            "犁田待雨插晚稻，朝出移秧夜食麨。"
        ],
        "title": "刈麥行",
        "id": "fda0b077-382b-4b66-aaf9-b455ab208b92"
    },
    {
        "author": "范成大",
        "paragraphs": [
            "去歲排場德壽宮，薰風披拂酒鱗紅。",
            "小臣供奉金龍盞，親到虛皇玉座東。"
        ],
        "title": "壬辰天申節赴平江錫燕因懷去年以侍臣攝事捧御盃殿上賦二小詩  其一",
        "id": "d0d91aaa-750b-439e-9ba0-a0431a6b8a21"
    },
    {
        "author": "范成大",
        "paragraphs": [
            "天中繖動玉輿來，萬歲三聲徹九街。",
            "想見牙牀當殿過，舜裳雲委拜堯階。"
        ],
        "title": "壬辰天申節赴平江錫燕因懷去年以侍臣攝事捧御盃殿上賦二小詩  其二",
        "id": "e17c79b4-cfd5-4304-9ccb-177ed70d40ae"
    },
    {
        "author": "范成大",
        "paragraphs": [
            "白葛烏紗稱老農，溪南溪北水車風。",
            "稻頭的皪粘朝露，步入明珠翠網中。"
        ],
        "title": "壬辰七月十六日侵晨真率會石湖路中書事",
        "id": "c325ea04-0ef4-43aa-b2f3-7cb6e4f179e9"
    },
    {
        "author": "范成大",
        "paragraphs": [
            "山精媒長生，仙理信可詰。",
            "梨棗本寓言，杞菊亦凡質。",
            "幽人愛臞儒，藥鼎薦珍物。",
            "絕粒謝煙火，耘苗換肌骨。",
            "摩挲萊蕪甑，塵生不須拂。"
        ],
        "title": "次韻施進之惠紫芝朮",
        "id": "b8d19676-13ca-457b-97a0-465d2a568c9d"
    },
    {
        "author": "范成大",
        "paragraphs": [
            "蜩鷃鵬鵾任過前，壺中春色甕中天。",
            "朝來兀兀三杯後，且作人間有漏仙。"
        ],
        "title": "題醉道士圖",
        "id": "4cda160c-d90e-4b42-9925-8cc9d34aee09"
    },
    {
        "author": "范成大",
        "paragraphs": [
            "五雜組，同心結。",
            "往復來，當窗月。",
            "不得已，話離別。"
        ],
        "title": "五雜組四首  其一",
        "id": "33eef722-e601-4c76-a85f-2293ae2141c1"
    },
    {
        "author": "范成大",
        "paragraphs": [
            "五雜組，流蘇縷。",
            "往復來，臨行語。",
            "不得已，上馬去。"
        ],
        "title": "五雜組四首  其二",
        "id": "4e3f866e-0182-4c1f-97b6-08b19304566b"
    },
    {
        "author": "范成大",
        "paragraphs": [
            "五雜組，回文機。",
            "往復來，錦梭飛。",
            "不得已，獨畫眉。"
        ],
        "title": "五雜組四首  其三",
        "id": "72095f48-b608-43bc-a6f5-7edbc2642131"
    },
    {
        "author": "范成大",
        "paragraphs": [
            "五雜組，綵絲鍼。",
            "往復來，鳥投林。",
            "不得已，夢孤衾。"
        ],
        "title": "五雜組四首  其四",
        "id": "b7f69e5d-89a0-47b7-954e-d27606c07534"
    },
    {
        "author": "范成大",
        "paragraphs": [
            "兩頭纖纖探官繭，半白半黑鶴氅緣。",
            "腷腷膊膊上帖箭，磊磊落落封侯面。"
        ],
        "title": "兩頭纖纖二首  其一",
        "id": "83fb2814-f435-42a3-9957-78f1b157cf71"
    },
    {
        "author": "范成大",
        "paragraphs": [
            "兩頭纖纖小秤衡，半白半黑月未明。",
            "腷腷膊膊扣戶聲，磊磊落落金盤冰。"
        ],
        "title": "兩頭纖纖二首  其二",
        "id": "16378220-47cf-4ee1-99e3-a3b06a666086"
    },
    {
        "author": "范成大",
        "paragraphs": [
            "五雜組，綬若若。",
            "往復來，大車鐸。",
            "不得已，去丘壑。"
        ],
        "title": "再賦五雜組四首  其一",
        "id": "6897fee2-262f-4a12-97ca-ce6fcdda1be5"
    },
    {
        "author": "范成大",
        "paragraphs": [
            "五雜組，侯門戟。",
            "往復來，道上檄。",
            "不得已，天涯客。"
        ],
        "title": "再賦五雜組四首  其二",
        "id": "816a081f-c7b0-4499-b373-3b80fd92c7ae"
    },
    {
        "author": "范成大",
        "paragraphs": [
            "五雜組，漢旌旆。",
            "往復來，賓鴻字。",
            "不得已，餐氈使。"
        ],
        "title": "再賦五雜組四首  其三",
        "id": "944620bb-0f32-424a-8eec-40c5524edd74"
    },
    {
        "author": "范成大",
        "paragraphs": [
            "五雜組，非煙雲。",
            "往復來，朝馬塵。",
            "不得已，嬰龍鱗。"
        ],
        "title": "再賦五雜組四首  其四",
        "id": "c745e0c5-c27b-47ba-9cb4-f68a1c6fb2c7"
    },
    {
        "author": "范成大",
        "paragraphs": [
            "四檐密密又疎疎，聲到蒲團醉夢蘇。",
            "恰似秋眠天竺寺，東軒窗外聽跳珠。"
        ],
        "title": "夜坐聽雨",
        "id": "96dd03e1-e543-4ef0-95be-b9742e737559"
    },
    {
        "author": "范成大",
        "paragraphs": [
            "忍寒索句踏霜行，刮面風來鬚結冰。",
            "倦僕觸屏呼不應，梅花影下一窗燈。"
        ],
        "title": "寒夜獨步中庭",
        "id": "13a8e60b-c789-4191-a94b-b1b97471e859"
    },
    {
        "author": "范成大",
        "paragraphs": [
            "忘却下樓扶我誰，接䍦顛倒酒沾衣。",
            "貪看雪樣滿街月，不上籃輿步砌歸。"
        ],
        "title": "會散夜步",
        "id": "84ac211e-4a4c-4b5e-888c-d0412a421bff"
    },
    {
        "author": "范成大",
        "paragraphs": [
            "輕煙小雨釀芳春，草色連天綠似裙。",
            "斜日滿樓人獨望，斷鴻飛入萬重雲。"
        ],
        "title": "孟嶠之家姬乞題扇二首  其一",
        "id": "34614335-f9bc-4376-8c78-1f086d1031c5"
    },
    {
        "author": "范成大",
        "paragraphs": [
            "翠袖凌寒弄月明，梅花影下醉三更。",
            "一天風露誰驚覺，寂寞空杯綴落英。"
        ],
        "title": "孟嶠之家姬乞題扇二首  其二",
        "id": "56ccda81-ecaa-4720-936e-06038452c2f4"
    },
    {
        "author": "范成大",
        "paragraphs": [
            "邂逅婆娑失少年，劇談抵掌尚超然。",
            "君猶拄笏看山去，我且披蓑聽雨眠。",
            "京洛分襟疑後會，江吳把酒悟前緣。",
            "暫來忽去都如夢，疑是陳卿竹葉船。"
        ],
        "title": "周畏知司直得湖南帥屬過吳門復用己丑年倡和韻贈別",
        "id": "fb284713-18de-4f79-9956-850e4f65c5fe"
    },
    {
        "author": "范成大",
        "paragraphs": [
            "伯勞東去燕西飛，同寄春風二月時。",
            "可恨同時不同調，此情那得更相知。"
        ],
        "title": "偶書",
        "id": "477e9a72-e43b-4ecf-83bf-1f3e0a19bb86"
    },
    {
        "author": "范成大",
        "paragraphs": [
            "底處飛雙燕，銜泥上藥欄。",
            "莫教驚得去，留取隔簾看。"
        ],
        "title": "雙燕",
        "id": "73d1b07d-83ee-47b6-bd43-84f517599af5"
    },
    {
        "author": "范成大",
        "paragraphs": [
            "主人細意惜芳春，寶帳籠階護紫雲。",
            "風日等閒猶不到，外邊蜂蝶莫紛紛。"
        ],
        "title": "戲題牡丹",
        "id": "adf52831-f4ea-4bc5-b64b-28d7f6084e96"
    },
    {
        "author": "范成大",
        "paragraphs": [
            "藥欄花暖小猧眠，雪白晴雲水碧天。",
            "煮酒青梅寒食過，夕陽庭院鎖鞦韆。"
        ],
        "title": "春日三首  其一",
        "id": "25dc6b26-1304-4c44-85d9-9bf50023d738"
    },
    {
        "author": "范成大",
        "paragraphs": [
            "西窗一雨又斜暉，睡起薰籠換夾衣。",
            "莫放珠簾遮洞戶，從教燕子作雙飛。"
        ],
        "title": "春日三首  其二",
        "id": "63fba0f2-6717-4ea6-b749-3266f250f83f"
    },
    {
        "author": "范成大",
        "paragraphs": [
            "雙鯉無書直萬金，畫橋新綠一篙深。",
            "青蘋白芷皆愁思，不獨江楓動客心。"
        ],
        "title": "春日三首  其三",
        "id": "037ffc42-64c9-43c8-87af-a258b2cc8b8f"
    },
    {
        "author": "范成大",
        "paragraphs": [
            "歲暮天涯客，黄昏蝙蝠飛。",
            "高樓人不到，小雨怯單衣。"
        ],
        "title": "高樓曲",
        "id": "87aa8fdc-358f-4729-9892-c3f83dea0209"
    },
    {
        "author": "范成大",
        "paragraphs": [
            "蘋芷迷煙路，蓮舟忘却歸。",
            "夜寒江水黑，風雨夢如飛。"
        ],
        "title": "湘江怨",
        "id": "8e85a0e6-ce58-4be4-9b95-c9669984aa83"
    },
    {
        "author": "范成大",
        "paragraphs": [
            "溪頭風迅怯單衣，兩槳凌波去似飛。",
            "折得蘋花雙葉子，綠鬟撩亂带香歸。"
        ],
        "title": "採蓮三首  其一",
        "id": "483f61ac-4b49-46bb-b25d-26388a956cd9"
    },
    {
        "author": "范成大",
        "paragraphs": [
            "藕花深處好徘徊，不奈華筵苦見催。",
            "記取南涇茭葉露，明明風熟更重來。"
        ],
        "title": "採蓮三首  其二",
        "id": "373dd831-b928-4df4-a90d-f3daae7c6e57"
    },
    {
        "author": "范成大",
        "paragraphs": [
            "柔櫓無聲坐釣魚，浪花飛點翠羅裾。",
            "空江日暮無來客，腸斷三湘一紙書。"
        ],
        "title": "採蓮三首  其三",
        "id": "1a164568-4d08-41e4-8ea5-9c1fa0c2cf2f"
    },
    {
        "author": "范成大",
        "paragraphs": [
            "賞心亭上再來遊，煙月迷人獨自愁。",
            "行到江邊無去路，却隨潮水過揚州。"
        ],
        "title": "弔陳叔寶詞",
        "id": "b73ea31b-b71a-4547-8563-a77c5bf949a8"
    },
    {
        "author": "范成大",
        "paragraphs": [
            "船旗衮衮徑長淮，汴口人看撥不開。",
            "昨夜南風浪如屋，果然雙節下天來。"
        ],
        "title": "渡淮",
        "id": "0641b3ca-ec64-4cfc-b79c-e5aed349884f"
    },
    {
        "author": "范成大",
        "paragraphs": [
            "指顧枯河五十年，龍舟早晚定疏川。",
            "還京却要東南運，酸棗棠梨莫蓊然。"
        ],
        "title": "汴河",
        "id": "cf6ab0cd-537d-4edc-ba35-c3c9114a36c0"
    },
    {
        "author": "范成大",
        "paragraphs": [
            "劉項家人總可憐，英雄無策庇嬋娟。",
            "戚姬葬處君知否，不及虞兮有墓田。"
        ],
        "title": "虞姬墓",
        "id": "4e2b067a-7549-4467-9a28-dba73313d5fa"
    },
    {
        "author": "范成大",
        "paragraphs": [
            "狐鳴鬼嘯夜茫茫，元是官軍舊戰場。",
            "土伯不能藏碧燐，三三兩兩照前岡。"
        ],
        "title": "宿州",
        "id": "40a6a5fb-c7ee-461e-8ab4-798863e5c75e"
    },
    {
        "author": "范成大",
        "paragraphs": [
            "九隕元身不隕名，言言千載氣如生。",
            "欲知忠信行蠻貊，過墓胡兒下馬行。"
        ],
        "title": "雷萬春墓",
        "id": "dfd220e6-31d7-4d03-aa52-2815287356c4"
    },
    {
        "author": "范成大",
        "paragraphs": [
            "平地孤城寇若林，兩公猶解障妖祲。",
            "大梁襟带洪河險，誰遣神州陸地沉。"
        ],
        "title": "雙廟",
        "id": "9f5f393c-0f31-4bcf-aa16-3af18b999da5"
    },
    {
        "author": "范成大",
        "paragraphs": [
            "一戰填河擁漢屯，拔山意氣已鯨吞。",
            "直南即是陰陵路，兵果難將勝負論。"
        ],
        "title": "睢水",
        "id": "5267b4b6-07f3-4779-a062-4c5f30eeb501"
    },
    {
        "author": "范成大",
        "paragraphs": [
            "三尺黄壚直棘邊，此心終古享皇天。",
            "汲書猥述流傳妄，剖擊嗟無咎單篇。"
        ],
        "title": "伊尹墓",
        "id": "9e7ea4a9-4562-4f18-8506-2b467efd79c0"
    },
    {
        "author": "范成大",
        "paragraphs": [
            "功成輕舉信良謀，心與鴟夷共一舟。",
            "呂媼區區無鳥喙，先生輕負赤松遊。"
        ],
        "title": "留侯廟",
        "id": "007e5177-efcc-4d9a-b773-1d032006c2cf"
    },
    {
        "author": "范成大",
        "paragraphs": [
            "碧蔓凌霜卧軟沙，年來處處食西瓜。",
            "形模濩落淡如水，未可蒲萄苜蓿誇。"
        ],
        "title": "西瓜園",
        "id": "0990db59-cfa0-4624-bf75-045ad2e056f0"
    },
    {
        "author": "范成大",
        "paragraphs": [
            "狐塚獾蹊滿路隅，行人猶作御園呼。",
            "連昌尚有花臨砌，腸斷宜春寸草無。"
        ],
        "title": "宜春苑",
        "id": "c17570d8-152b-4aba-9214-7f25f71f2b56"
    },
    {
        "author": "范成大",
        "paragraphs": [
            "倚天櫛櫛萬樓棚，聖代規模若化成。",
            "如許金湯尚資盜，古來李勣勝長城。"
        ],
        "title": "京城",
        "id": "39bfe9a7-4e53-4b19-928e-1509a22b0e70"
    },
    {
        "author": "范成大",
        "paragraphs": [
            "新郭門前見客舟，清漣淺淺抱城樓。",
            "六龍行在東南國，河若能神合斷流。"
        ],
        "title": "護龍河",
        "id": "2526afba-aaa5-4665-a056-747e4af7f870"
    },
    {
        "author": "范成大",
        "paragraphs": [
            "翬飛五級半空翔，指點樓欄說太皇。",
            "劫火不能侵願力，巋然獨似漢靈光。"
        ],
        "title": "福勝閣",
        "id": "248c0cc5-02b5-4ec9-b36f-e1a61741a06a"
    },
    {
        "author": "范成大",
        "paragraphs": [
            "傾檐缺吻護奎文，金碧浮圖暗古塵。",
            "聞說今朝恰開寺，羊裘狼帽趁時新。"
        ],
        "title": "相國寺",
        "id": "d3812d61-f316-41c7-80b5-c590e0657417"
    },
    {
        "author": "范成大",
        "paragraphs": [
            "州橋南北是天街，父老年年等駕迴。",
            "忍淚失聲詢使者，幾時真有六軍來。"
        ],
        "title": "州橋",
        "id": "3f499eba-12cc-412a-9e8e-bd4ce49fb1eb"
    },
    {
        "author": "范成大",
        "paragraphs": [
            "嶢闕叢霄舊玉京，御牀忽有犬羊鳴。",
            "他年若作清宮使，不挽天河洗不清。"
        ],
        "title": "宣德樓",
        "id": "567e3880-d12c-4713-8645-930a204391f4"
    },
    {
        "author": "范成大",
        "paragraphs": [
            "梳行訛雜馬行殘，藥市蕭騷土市寒。",
            "惆悵軟紅佳麗地，黄沙如雨撲征鞍。"
        ],
        "title": "市街",
        "id": "1b519c75-f98f-49af-8fa8-e8dac8e8c200"
    },
    {
        "author": "范成大",
        "paragraphs": [
            "菜市橋西一水環，宮牆依舊俯清灣。",
            "誰憐磊磊河中石，曾上君王萬歲山。"
        ],
        "title": "金水河",
        "id": "8153748a-4567-42aa-822f-0bd1ae2d0469"
    },
    {
        "author": "范成大",
        "paragraphs": [
            "松漠丹成去不歸，龍髯無復有攀時。",
            "芳園留得觚稜在，長與都人作淚垂。"
        ],
        "title": "壺春堂",
        "id": "eb48c282-a9d9-456a-a0a9-54c04e809748"
    },
    {
        "author": "范成大",
        "paragraphs": [
            "黄流日夜向南風，道出封丘處處逢。",
            "紫蓋黄旗在湖海，故應河伯欲朝宗。"
        ],
        "title": "漸水",
        "id": "18e6aa96-337a-4308-a7fd-ca94d6896e2f"
    },
    {
        "author": "范成大",
        "paragraphs": [
            "洪河萬里界中州，倒捲銀潢聒地流。",
            "列弩燔梁那可渡，向來天數亦人謀。"
        ],
        "title": "李固渡",
        "id": "6389b545-6a93-4b75-acfd-4afb0334901a"
    },
    {
        "author": "范成大",
        "paragraphs": [
            "一岡邑屋舊河灘，却望河身百里間。",
            "湧土漲沙漫白道，天成橋石在高山。"
        ],
        "title": "天成橋",
        "id": "389aa843-528c-4ea9-8973-767ae2a00b38"
    },
    {
        "author": "范成大",
        "paragraphs": [
            "大伾山麓馬徘徊，積水中間舊滑臺。",
            "漁子不知興廢事，清晨吹笛棹船來。"
        ],
        "title": "舊滑州",
        "id": "a2a4a055-2023-4ebc-a37f-f63076f9c004"
    },
    {
        "author": "范成大",
        "paragraphs": [
            "活人絕技古今無，名下從教世俗趨。",
            "墳土尚堪充藥餌，莫嗔醫者例多盧。"
        ],
        "title": "扁鵲墓",
        "id": "103d78e1-70e4-402a-8848-6b3241db1808"
    },
    {
        "author": "范成大",
        "paragraphs": [
            "陵谷遷移尚故墟，天盈商罪未蠲除。",
            "古今行客同嗤駡，何止三篇泰誓書。"
        ],
        "title": "羑里城",
        "id": "0186f00f-5dfa-4c78-a189-c095e5ca0391"
    },
    {
        "author": "范成大",
        "paragraphs": [
            "堂堂十亂欲興周，肯使君王死作囚。",
            "巧笑入宮天亦笑，可憐元不費深謀。"
        ],
        "title": "文王廟",
        "id": "a87ce684-9f0a-45d9-a20b-5260dd14e0a7"
    },
    {
        "author": "范成大",
        "paragraphs": [
            "禿巾髽髻老扶車，茹痛含辛說亂華。",
            "頼有鄉人聊刷恥，魏公元是魯東家。"
        ],
        "title": "相州",
        "id": "92480ef2-1365-4867-9050-855d303c8143"
    },
    {
        "author": "范成大",
        "paragraphs": [
            "欄街看幕似春遊，斑犢雕車碧畫油。",
            "奚女家人稱貴主，縷金長袖倚秦樓。"
        ],
        "title": "秦樓",
        "id": "b1b78b14-5203-4970-a449-089ecdf79752"
    },
    {
        "author": "范成大",
        "paragraphs": [
            "連袵成帷迓漢官，翠樓沽酒滿城歡。",
            "白頭翁媼相扶拜，垂老從今幾度看。"
        ],
        "title": "翠樓",
        "id": "d028914f-6afb-4fbe-bb60-8d21b0fe0183"
    },
    {
        "author": "范成大",
        "paragraphs": [
            "阿瞞虓武蓋劉孫，千古還將鬼蜮論。",
            "縱有周遭遺堞在，不如魚復陣圖尊。"
        ],
        "title": "講武城",
        "id": "11268d77-dfbb-4756-bb4e-e98f2616f541"
    },
    {
        "author": "范成大",
        "paragraphs": [
            "一棺何用塚如林，誰復如公負此心。",
            "聞說羣胡爲封土，世間隨事有知音。"
        ],
        "title": "七十二塚",
        "id": "b6f151f4-f61d-4bb1-99d9-0867aa321e43"
    },
    {
        "author": "范成大",
        "paragraphs": [
            "金石笙篁絕代無，鼪鼯藜藿正乘除。",
            "園翁但愛城泥暖，侵早鋤霜種晚蔬。"
        ],
        "title": "趙故城",
        "id": "6892aef1-e074-4a37-86f5-668a9114c515"
    },
    {
        "author": "范成大",
        "paragraphs": [
            "薄晚霜侵使者車，邯鄲阪峻且徐驅。",
            "困來也作黄粱夢，不夢封侯夢石湖。"
        ],
        "title": "邯鄲道",
        "id": "4cfb78c3-06cc-4ce2-b27c-b04afe4bd4b4"
    },
    {
        "author": "范成大",
        "paragraphs": [
            "玉節經行虜障深，馬頭釃酒奠疎林。",
            "茲行璧重身如葉，天日應臨慕藺心。"
        ],
        "title": "藺相如墓",
        "id": "09cbf49c-a1b8-4989-933a-b1036218aa7f"
    },
    {
        "author": "范成大",
        "paragraphs": [
            "長安大道走邯鄲，倚瑟佳人悵望間。",
            "若見羶腥似今日，漢宮何用憶關山。"
        ],
        "title": "邯鄲驛",
        "id": "274f96a1-6fa6-4d66-9a9c-6ad96301b58d"
    },
    {
        "author": "范成大",
        "paragraphs": [
            "憑高閲士劍如林，故國風流變古今。",
            "袨服雲仍猶左袵，叢臺休恨綠蕪深。"
        ],
        "title": "叢臺",
        "id": "6e47e2d9-ca37-4bf5-bff4-3b1684b4fb5e"
    },
    {
        "author": "范成大",
        "paragraphs": [
            "竟日霜寒暮解圍，融融桑柘染斜暉。",
            "北人爭勸臨洺酒，云有棚頭得兔歸。"
        ],
        "title": "臨洺鎮",
        "id": "49e803ec-be92-41bf-9fa1-b7bfec4abd7a"
    },
    {
        "author": "范成大",
        "paragraphs": [
            "太行東麓照邢州，萬疊煙螺紫翠浮。",
            "誰解登臨管風物，枯荷老柳替人愁。"
        ],
        "title": "邢臺驛",
        "id": "095c1489-ce3d-47f3-beb9-bd4df82f4eaf"
    },
    {
        "author": "范成大",
        "paragraphs": [
            "主人敬客有餘情，催喚繩牀坐柳亭。",
            "曲水流觴非故物，馬鞍山色舊青青。"
        ],
        "title": "柳公亭",
        "id": "ecdb629e-7c69-4a1b-b73d-52aecd4f5d37"
    },
    {
        "author": "范成大",
        "paragraphs": [
            "汗後鵝梨爽似冰，花身耐久老猶榮。",
            "園翁指似還三笑，曾共翁身見太平。"
        ],
        "title": "內丘梨園",
        "id": "306c4bf8-3cfd-47a5-8a0a-b5df2fd81c80"
    },
    {
        "author": "范成大",
        "paragraphs": [
            "梨棗從來數內丘，大寧河畔果園稠。",
            "荆箱擾擾攔街賣，紅皺黄團滿店頭。"
        ],
        "title": "大寧河",
        "id": "8b00243f-2688-46d7-a837-f94d4ea95b12"
    },
    {
        "author": "范成大",
        "paragraphs": [
            "貫生名壓漢公卿，自古逢讎不反兵。",
            "仇虜滔天無敢動，柏鄉空溷迫人名。"
        ],
        "title": "柏鄉",
        "id": "8f13499e-3108-4e16-ac39-bfb5aae15bf0"
    },
    {
        "author": "范成大",
        "paragraphs": [
            "勳唐遺德照清灣，百聖聞風不敢班。",
            "何物苦寒胡地鬼，二名猶敢廢堯山。"
        ],
        "title": "唐山",
        "id": "0fc864db-1ae0-498c-bd00-71f48b5942c5"
    },
    {
        "author": "范成大",
        "paragraphs": [
            "雲臺列像拱真人，野老猶誇建武春。",
            "不用劍鋒能刜石，冰河一瞥已通神。"
        ],
        "title": "光武廟",
        "id": "fada2739-e2bb-4d37-9773-49dcfc47f374"
    },
    {
        "author": "范成大",
        "paragraphs": [
            "石色如霜鐵色新，洨河南北尚通津。",
            "不因再度皇華使，誰洗奚車塞馬塵。"
        ],
        "title": "趙州石橋",
        "id": "d036f288-94ca-4aa8-ac41-ee431e5dae2d"
    },
    {
        "author": "范成大",
        "paragraphs": [
            "胡來胡現劫灰深，風鼓三災海印沈。",
            "急過當年無佛處，庭前空有柏森森。"
        ],
        "title": "柏林院",
        "id": "b172eed4-fd4f-4608-a2f7-91567da13c9d"
    },
    {
        "author": "范成大",
        "paragraphs": [
            "頹垣破屋古城邊，客傳蕭寒爨不煙。",
            "明府牙緋危受杖，欒城風物一淒然。"
        ],
        "title": "欒城",
        "id": "9fd31d93-6ed2-4a3d-b997-391f9a63df3e"
    },
    {
        "author": "范成大",
        "paragraphs": [
            "聞道河神解造冰，曾扶陽九見中興。",
            "如今爛被胡羶涴，不似滄浪可濯纓。"
        ],
        "title": "呼沱河",
        "id": "c481c893-0646-46f2-b381-ae0ff733d09b"
    },
    {
        "author": "范成大",
        "paragraphs": [
            "紫袖當棚雪鬢凋，曾隨廣樂奏雲韶。",
            "老來未忍耆婆舞，猶倚黄鐘衮六么。"
        ],
        "title": "真定舞",
        "id": "d995cfcd-8d92-4937-81dd-aae250989e69"
    },
    {
        "author": "范成大",
        "paragraphs": [
            "化原坊裏尚黌堂，聞道蘇仙有奉嘗。",
            "想見當年行樂處，牙旗鐵馬照金章。"
        ],
        "title": "東坡祠堂",
        "id": "213961d4-3d65-4882-90b8-1519e308b709"
    },
    {
        "author": "范成大",
        "paragraphs": [
            "松風漱罷讀離騷，翰墨仙翁百代豪。",
            "一笑氈裘那辦此，當年嵇阮尚餔糟。"
        ],
        "title": "松醪",
        "id": "4f8346a0-b6b2-475f-a4c8-2707bbd3fdea"
    },
    {
        "author": "范成大",
        "paragraphs": [
            "荒寺疎鐘解客鞍，由山東畔白煙寒。",
            "望都風土連唐縣，翁媼排門带癭看。"
        ],
        "title": "望都",
        "id": "f41381d7-e0dd-4f48-a599-ee8f05781bbb"
    },
    {
        "author": "范成大",
        "paragraphs": [
            "從古銅門控朔方，南城煙火北城荒。",
            "臺家抵死爭溏濼，滿眼秋蕪襯夕陽。"
        ],
        "title": "安肅軍",
        "id": "74769f39-3a7f-4c36-bb7f-b59f7b041770"
    },
    {
        "author": "范成大",
        "paragraphs": [
            "當年玉帛聘遼陽，出塞曾歌此路長。",
            "漢節重尋舊車轍，插天猶有萬垂楊。"
        ],
        "title": "出塞路",
        "id": "301a13d2-a923-4422-9c7f-fd0fd0a19d64"
    },
    {
        "author": "范成大",
        "paragraphs": [
            "高陵深谷變遷中，佛劫仙塵事事空。",
            "一水涓流獨如带，天應留作漢提封。"
        ],
        "title": "白溝",
        "id": "5d017ded-fb61-4eaf-afe1-5272e9f9ab63"
    },
    {
        "author": "范成大",
        "paragraphs": [
            "西北浮雲捲莫秋，太行南麓照封丘。",
            "橫峰側嶺知多少，行到燕山翠未休。"
        ],
        "title": "太行",
        "id": "3e593783-253b-4073-a368-8e00f9af6615"
    },
    {
        "author": "范成大",
        "paragraphs": [
            "柳棬凉罐汲泉遥，味苦仍鹹似海潮。",
            "却憶徑山龍井水，一杯洗眼洞層霄。"
        ],
        "title": "固城",
        "id": "d10b4383-ff4a-4dbd-95e7-56be49c2d629"
    },
    {
        "author": "范成大",
        "paragraphs": [
            "郵亭偪仄但宜冬，恰似披裘坐土空。",
            "枕上驚回丹闕夢，屋頭白塔滿鈴風。"
        ],
        "title": "范陽驛",
        "id": "f1866e8c-91a1-448a-9f82-f9a3c5da52f0"
    },
    {
        "author": "范成大",
        "paragraphs": [
            "新城遷次少人煙，桑柘中間井徑寒。",
            "亦有染人來賣纈，淡紅深碧挂長竿。"
        ],
        "title": "定興",
        "id": "7a44fc34-ec85-4df0-8de5-351019f993e1"
    },
    {
        "author": "范成大",
        "paragraphs": [
            "女僮流汗逐氈軿，云在淮鄉有父兄。",
            "屠婢殺奴官不問，大書黥面罰猶輕。"
        ],
        "title": "清遠店",
        "id": "e8be5bca-8b81-4964-acde-056e9ed84a9a"
    },
    {
        "author": "范成大",
        "paragraphs": [
            "煙林葱蒨带回塘，橋眼驚人失睡鄉。",
            "健起褰帷揩病眼，琉璃河上看鴛鴦。"
        ],
        "title": "琉璃河",
        "id": "fa96e17a-6cfa-4dcf-b7ec-9135c44c33fd"
    },
    {
        "author": "范成大",
        "paragraphs": [
            "塞北風沙漲帽檐，路經灰洞十分添。",
            "據鞍莫問塵多少，馬耳冥濛不見尖。"
        ],
        "title": "灰洞",
        "id": "e4234af3-9081-4355-9950-d7c4e02ebb86"
    },
    {
        "author": "范成大",
        "paragraphs": [
            "新寒凍指似排籤，村酒雖酸未可嫌。",
            "紫爛山梨紅皺棗，總輸易栗十分甜。"
        ],
        "title": "良鄉",
        "id": "4e483688-29ca-4c1a-b9ff-32df384bc84a"
    },
    {
        "author": "范成大",
        "paragraphs": [
            "草草魚梁枕水低，匆匆小駐濯漣漪。",
            "河邊服匿多生口，長記軺車放鴈時。"
        ],
        "title": "盧溝",
        "id": "e5cf83dc-5cde-4a9b-b53e-762c5c9c12d5"
    },
    {
        "author": "范成大",
        "paragraphs": [
            "九日朝天種落驩，也將佳節勸杯盤。",
            "苦寒不似東籬下，雪滿西山把菊看。"
        ],
        "title": "燕賓館",
        "id": "3df889ca-54d2-43ed-9fec-38a5e4ef8a67"
    },
    {
        "author": "范成大",
        "paragraphs": [
            "堯舜方堪橘柚包，穹廬亦復使民勞。",
            "華清荔子沾恩幸，一騎回時萬騎騷。"
        ],
        "title": "橙綱",
        "id": "56fd8e03-a4d3-4715-8985-d99e4f739e1a"
    },
    {
        "author": "范成大",
        "paragraphs": [
            "重譯知書自貴珍，一生心愧蹋鴟巾。",
            "雨中折角君何愛，帝有衣裳易介鱗。"
        ],
        "title": "蹋鴟巾",
        "id": "4d512f79-75cd-46a7-a173-e40d227689af"
    },
    {
        "author": "范成大",
        "paragraphs": [
            "乍見華書眼似麞，低頭慚愧紫荷囊。",
            "人間無事無奇對，伏獵今成兩侍郎。"
        ],
        "title": "耶律侍郎",
        "id": "02e92a84-db69-42bf-826a-240439028066"
    },
    {
        "author": "范成大",
        "paragraphs": [
            "燕石扶欄玉作堆，柳塘南北抱城迴。",
            "西山剩放龍津水，留待官軍飲馬來。"
        ],
        "title": "龍津橋",
        "id": "4f29c46d-f28e-40e8-a8e4-6a62eccab12b"
    },
    {
        "author": "范成大",
        "paragraphs": [
            "金盆濯足段文昌，乞索家風飽便忘。",
            "他日楚人能一炬，又從焦土說阿房。"
        ],
        "title": "燕宮",
        "id": "12e2de78-364d-49c3-bd53-a10b0be4b81a"
    },
    {
        "author": "范成大",
        "paragraphs": [
            "萬里孤臣致命秋，此身何止一漚浮。",
            "提携漢節同生死，休問羝羊解乳不。"
        ],
        "title": "會同館",
        "id": "83d874fe-a022-4030-a02f-3abed51c0df7"
    },
    {
        "author": "范成大",
        "paragraphs": [
            "白蘋有嘉招，蒼弁得勝踐。",
            "會心不憚遠，乘興恐失便。",
            "籃輿犯窮臘，共作忍寒面。",
            "溟濛雲釀雪，浩蕩風落鴈。",
            "松篁漸清幽，猿鶴或悲怨。",
            "英英文章公，作舍鎖葱蒨。",
            "嶢峰俯前榮，佳木秀諸院。",
            "窮搜發山骨，林立侍談讌。",
            "西巖踞熊虎，東巖峙屏案。",
            "履綦故仿佛，蓋瓦已零亂。",
            "經營三十年，成毀一飛電。",
            "摩挲土花碧，小立爲三歎。"
        ],
        "title": "與吳興薛士隆使君遊弁山石林先生故居",
        "id": "db866602-3ca2-4d7e-aff6-202d56ebb9c7"
    },
    {
        "author": "范成大",
        "paragraphs": [
            "一丘乃中虛，洞穴四無礙。",
            "却略巖岫杳，黝糾石牀怪。",
            "蒼牛飲前池，碧罅灧微瀨。",
            "雕鎪具百巧，圖畫窘千態。",
            "哀湍寫壞磴，凍雨濕空翠。",
            "疎梅照草棘，瘦竹拔蹊隧。",
            "當時閭閻子，目力在塵外。",
            "孤童藐難料，奇事疑有待。",
            "誰歟千金捐，來換把茅蓋。",
            "不仙亦足豪，衆垤皆累塊。",
            "我評北山遊，勝絕此無對。",
            "玲瓏詎可小，孰能爲之大。"
        ],
        "title": "自石林回過小玲瓏巖竇益奇昔爲富人吳氏所有今一子尚幼山檢校於官",
        "id": "dffbaced-3e29-4acf-8e86-92f10eedf7d3"
    },
    {
        "author": "范成大",
        "paragraphs": [
            "淒風急雨脫然晴，當道橫山似見迎。",
            "野水茫茫何用許，爛供遊子濯塵纓。"
        ],
        "title": "濯纓亭在吳興南門外",
        "id": "6f6637f7-1a6e-46fb-9bb0-daabf23c6bfe"
    },
    {
        "author": "范成大",
        "paragraphs": [
            "浮生渺渺但飛埃，問訊星宮又獨來。",
            "天上人間最高處，爲君題作鬰蕭臺。"
        ],
        "title": "乾道己丑守括被召再過釣臺自和十年前小詩刻之柱間後五年自西掖帥桂林癸巳元日雪晴復過之再用舊韻三絕  其一",
        "id": "4e2319f9-dae7-42eb-abf7-caf6876d9475"
    },
    {
        "author": "范成大",
        "paragraphs": [
            "拙疎何計補涓埃，慚愧雙旌去復來。",
            "三過溪門今老矣，病無脚力更登臺。"
        ],
        "title": "乾道己丑守括被召再過釣臺自和十年前小詩刻之柱間後五年自西掖帥桂林癸巳元日雪晴復過之再用舊韻三絕  其二",
        "id": "4da99d03-49d2-427d-a17d-31fc07edb07f"
    },
    {
        "author": "范成大",
        "paragraphs": [
            "界天山雪浄黄埃，溪上扁舟夜汎來。",
            "匝地東風勸椒酒，山頭今日是春臺。"
        ],
        "title": "乾道己丑守括被召再過釣臺自和十年前小詩刻之柱間後五年自西掖帥桂林癸巳元日雪晴復過之再用舊韻三絕  其三",
        "id": "c5a9eac4-9274-4a0a-ac03-42df140fce64"
    },
    {
        "author": "范成大",
        "paragraphs": [
            "常山多清溪，玉山富喬木。",
            "行色鬰蒼然，頗亦慰愁目。",
            "梅花隔籬見，瓏璁照茅屋。",
            "晚來風刮地，想見飄香玉。"
        ],
        "title": "玉山道中",
        "id": "f9a00208-6add-45fa-8f50-8ec5d10b8449"
    },
    {
        "author": "范成大",
        "paragraphs": [
            "石壇無土謾嶔岑，何自能生小柏林。",
            "擬擘蛤蜊龜殻上，病來不殺懶登臨。"
        ],
        "title": "桃花壇下望龜峰",
        "id": "be0f814e-304a-49ff-a024-80bffb1c5597"
    },
    {
        "author": "范成大",
        "paragraphs": [
            "曲浦彎環繞縣青，一盃閒客兩飄零。",
            "琵琶不語蒼煙暮，山水清音著意聽。"
        ],
        "title": "清音堂與趙德莊太常小飲在餘干琵琶洲傍洲以形似得名",
        "id": "61104c91-7595-4906-bf88-71093deecb71"
    },
    {
        "author": "范成大",
        "paragraphs": [
            "春工釀雪無端密，大塊囊風不肯收。",
            "休問巉巖與欹側，我今弟靡共波流。",
            "野鷹兀兀平沙上，折葦蕭蕭古渡頭。",
            "滿眼荒寒底處所，令人腸斷五湖舟。"
        ],
        "title": "過鄱陽湖次游子明韻",
        "id": "57c883bf-f710-41e4-9bef-cd3d6b24abc2"
    },
    {
        "author": "范成大",
        "paragraphs": [
            "繡檻臨滄渚，牙檣插暮沙。",
            "浦雲沉斷鴈，江雨入昏鴉。",
            "野曠天何近，春寒歲未華。",
            "來朝風一席，隨處且浮家。"
        ],
        "title": "豫章南浦亭泊舟二首  其一",
        "id": "34d7025c-761c-4e2d-ad49-c105b7b5b542"
    },
    {
        "author": "范成大",
        "paragraphs": [
            "閏歲花光晚，霜朝草色荒。",
            "趁墟猶市井，收潦再耕桑。",
            "客路東西懶，江流日夜忙。",
            "長歌情不盡，一酌酹滄浪。"
        ],
        "title": "豫章南浦亭泊舟二首  其二",
        "id": "96538ad0-fdd2-45a0-bee8-50b08bb0812c"
    },
    {
        "author": "范成大",
        "paragraphs": [
            "芳林不斷清江曲，倒影入江江水綠。",
            "未論萬戶比封君，瓦屋人家衣食足。",
            "暑風汎花蘭芷香，秋日籬落明青黄。",
            "客舟來遲佳景盡，但見碧樹愁春霜。"
        ],
        "title": "清江道中橘園甚夥",
        "id": "e913ff16-8a3f-4f59-ae50-e7c9c9d16e59"
    },
    {
        "author": "范成大",
        "paragraphs": [
            "南來富壽岡，形勝此蟠結。",
            "岑竮戴高臺，欄檻了風月。",
            "蕭灘曳長煙，閤皂炯殘雪。",
            "江流當带橫，練綀浮木末。",
            "天風來無鄉，萬里吹醉纈。",
            "登臨信奇事，忍凍亦癡絕。",
            "故人春夢覺，遺墨秋蛇掣。",
            "浮雲真可咍，揮觶酹空闊。"
        ],
        "title": "清江臺在臨江郡圃西岡上張安國題榜",
        "id": "5e7bf2f6-698a-4b9a-82b0-2e5de2a18ffa"
    },
    {
        "author": "范成大",
        "paragraphs": [
            "客行無晴時，涔涔如漏天。",
            "東吳至西江，舊歲接新年。",
            "蠟屐驚踵決，油衣笑鶉懸。",
            "掀淖起復仆，頃步如重關。",
            "略似鴨與豬，汩沒泥水闌。",
            "我塗未渠窮，一晴愧天慳。",
            "倒塔橋已斷，壁破渡無船。",
            "路人相告語，未到先長歎。",
            "薄晚得磽确，稍入袁州山。",
            "不辭石齧足，聊免泥沒韉。",
            "自古行路吟，聽者凋朱顔。",
            "軒渠尚能賦，詩人類癡頑。"
        ],
        "title": "自冬徂春道中多雨至臨江宜春之間特甚遂作苦語",
        "id": "6759f3b0-df5f-4cb7-ac65-fb3433b3b42a"
    },
    {
        "author": "范成大",
        "paragraphs": [
            "白雲堆裏白茅飛，香味芳辛勝五芝。",
            "揉葉煮泉摩腹去，全勝石髓畏風吹。"
        ],
        "title": "玉虛觀去宜春二十五里許君上升時飛白茅數葉以賜王長史王以宅爲觀觀旁至今有仙茅極異常草備五味尤辛辣云久食可仙道士煮湯以設客",
        "id": "99b71b31-5cec-424b-93d6-b8a9420e1b40"
    },
    {
        "author": "范成大",
        "paragraphs": [
            "新喻渡無橋，分宜橋有欄。",
            "孰歟兩徼吏，賢否已判然。",
            "堂上著威信，四郊如目前。",
            "入國政可知，茲焉略闚觀。"
        ],
        "title": "入分宜",
        "id": "8b8b6e20-9d4f-4240-aaab-8876653db808"
    },
    {
        "author": "范成大",
        "paragraphs": [
            "竹君箇箇面團團，此士剛方獨凜然。",
            "外貌中心俱壁立，任從癡子削教圓。"
        ],
        "title": "方竹杖",
        "id": "9f2a7e2c-2a77-410d-afdb-822a44ddef58"
    },
    {
        "author": "范成大",
        "paragraphs": [
            "堵田溪淵清洄洄，梅洲問路寒雲堆。",
            "連空磴道虬尾滑，竹輿直上無梯階。",
            "蒼官來迎夾道立，相逢無言心眼開。",
            "翠微中斷雪磵吼，兩耳不辦供喧豗。",
            "林間靜極成斷相，政要萬壑號風雷。",
            "山如蓮盆繞金地，龍官避席餘蒼崖。",
            "祖師抱膝坐古塔，大禪海浪翻天來。",
            "騰空狡獪我未暇，拄杖踏濕撞莓苔。",
            "問龍亦借一席地，解包聽雨眠西齋。",
            "當年公案忌錯舉，神通佛法同坑埋。",
            "混融庵中的的意，笑我舌本空崔巍。",
            "茲事且置飽喫飯，稊田米賤如黄埃。"
        ],
        "title": "游仰山謁小釋迦塔訪孚惠二王遺蹟贈長老混融",
        "id": "cd8f0d28-d693-4b0b-b388-8d1d05eb2f1f"
    },
    {
        "author": "范成大",
        "paragraphs": [
            "誰開大仰雲，此豈吾力及。",
            "日光千丈毫，彈指衆峰立。",
            "衡山捲陰氣，海市發冬蟄。",
            "韓蘇兩枯魚，出語自濡濕。",
            "人厄與天窮，底用苦封執。",
            "但喜拄杖俊，仍欣芒屩澀。",
            "向來三尺泥，有足似羈馽。",
            "龍淵古橋皴，獺徑寒溜泣。",
            "春淺山容瘦，風饕澗聲急。",
            "一簞寄前村，野䔩旋收拾。",
            "貓頭髠筍尖，雀舌剝茶粒。",
            "土毛冠江西，斗酒況可挹。",
            "聊同一笑粲，緩賦百憂集。"
        ],
        "tags": [
            "衡山"
        ],
        "title": "大雨宿仰山翌旦驟霽混融云無乃開仰山之雲乎出山道中作此寄混融",
        "id": "ebd37f8f-ac7d-4825-be58-47d7d21f043a"
    },
    {
        "author": "范成大",
        "paragraphs": [
            "崖樹陰陰夾暝途，出山歡喜見平蕪。",
            "一春客夢飽風雨，行盡江南聞鷓鴣。"
        ],
        "title": "初入湖南醴陵界",
        "id": "b7955f7e-d21d-4526-ac83-76fc71998ba7"
    },
    {
        "author": "范成大",
        "paragraphs": [
            "綠水橋通縣，門前柳已黄。",
            "人稀山木壽，土瘦水泉香。",
            "乍脫泥中滑，還嗟堠子長。",
            "櫧洲何日到，鼓枻上滄浪。"
        ],
        "title": "醴陵驛",
        "id": "92f41f99-9bc0-4c64-bae5-823f7062a4e7"
    },
    {
        "author": "范成大",
        "paragraphs": [
            "積雨倏然晴，秀野若新沐。",
            "芳草徑寸姿，中有不勝綠。",
            "萋萋路傍情，頗亦念幽獨。",
            "驅馬去不顧，斷腸招隠曲。"
        ],
        "title": "湘潭道中詠芳草",
        "id": "27ccf7e1-a579-461d-a4e7-b08a8ac0f1a8"
    },
    {
        "author": "范成大",
        "paragraphs": [
            "三日晴泥尚沒鞾，幾將風雨過年華。",
            "湘東二月春纔到，恰有山櫻一樹花。"
        ],
        "title": "初見山花",
        "id": "df7ce869-2173-4f77-bdc8-feefcc398899"
    },
    {
        "author": "范成大",
        "paragraphs": [
            "煙凝山如影，雲褰日射毫。",
            "桃間紅樹迥，麥裏綠叢高。",
            "客子歎游倦，田家甘作勞。",
            "乘除吾尚可，未擬賦離騷。"
        ],
        "title": "櫧洲道中",
        "id": "1de4436a-795b-488e-8e90-81a7d2f42afa"
    },
    {
        "author": "范成大",
        "paragraphs": [
            "湘山中間湘水橫，綠蘋葉齊春漲生。",
            "盤渦沄沄去無聲，吾乘桂舟泝中𤃩。",
            "揚波擊汰雙櫓獰，轆轤引笮如牛鳴。",
            "篙師絕叫疊鼓轟，潛魚跳奔乳猿驚。",
            "暖煙浮空晝夢騰，山長水遠天無情。",
            "吹簫拊瑟弔湘靈，水妃風御繽來迎。",
            "問客良苦遠征行，昨者斧鉞下青冥。",
            "命我盡護安南兵，嶺海一視如王庭。",
            "布蕩陽春濯腐腥，王事靡盬來有程。",
            "匪躬之故惟爾甿，芳洲杜若空青青。",
            "九歌淒悲不可聽，願賡楚調歸和平。"
        ],
        "title": "浮湘行",
        "id": "5d569ccc-1b94-4106-bf7a-9d42b3a9c682"
    },
    {
        "author": "范成大",
        "paragraphs": [
            "船頭雪浪吼奔雷，十丈高帆滿意開。",
            "我自只憑忠信力，風應不爲世情來。",
            "兒童屢惜峰巒過，將士猶教鼓笛催。",
            "明日祝融天柱去，更煩先捲亂雲堆。"
        ],
        "title": "湘江洲尾快風挂帆",
        "id": "b53a3940-dfc7-46f2-97c7-01d13ff03dec"
    },
    {
        "author": "范成大",
        "paragraphs": [
            "知時社燕語檣竿，游子奔波自鮮歡。",
            "趁客賣魚雙槳急，隔林沽酒小旗寒。",
            "瀟湘渾似日南落，嶽麓已從天外看。",
            "薄暮灘前收百丈，卧聞三老報平安。"
        ],
        "title": "泊湘江魚口灘",
        "id": "af84b636-ddae-4852-9cf8-1797fda602bd"
    },
    {
        "author": "范成大",
        "paragraphs": [
            "湘中固多山，夾岸萬馬屯。",
            "坡陀無敢高，似遜喬嶽尊。",
            "曉投望雲亭，衆丘拱牆藩。",
            "濃嵐忽飄蕩，積翠浮雲端。",
            "天柱已峻極，祝融更高寒。",
            "紫蓋鬰當中，岡勢洶崩奔。",
            "峙爲赤帝峰，下直宮壖垣。",
            "角樓捧雙闕，圓方模九閽。",
            "炎符撫中興，南正實司天。",
            "草木薰協氣，山林奠神姦。",
            "妥靈有備物，龍卷鸞旗軒。",
            "走忝桂林伯，與神俱南轅。",
            "上謁禮亦宜，爲國憂元元。",
            "心空禍福相，古井寒無瀾。",
            "杯珓不用擲，但願歸田園。",
            "相傳壁畫好，拂拭塵埃昏。",
            "弓刀立壯士，劍珮班靈官。",
            "後宮行樂處，窈窕千雲鬟。",
            "錦地舞月晝，珠櫳侍春閑。",
            "武氏筆已絕，梗概猶清妍。",
            "旋車闔廟去，頗厭山市喧。",
            "勝果招客遊，徑排集賢關。",
            "梵庋絢雜組，錫杖鏘古鐶。",
            "避雨勝業閣，晚晴留憑欄。",
            "石廩映岣嶁，望眼增孱顔。",
            "上封眇孤絕，南臺半雲煙。",
            "碧岫有靈藥，朱陵巢洞仙。",
            "病倦懶幽討，山僧鎸我頑。",
            "松樛唐季枝，柏跼隋初根。",
            "奇事不勝紀，重遊當細論。"
        ],
        "tags": [
            "衡山"
        ],
        "title": "謁南嶽",
        "id": "89ef07bc-5274-4543-843b-7124757be26a"
    },
    {
        "author": "范成大",
        "paragraphs": [
            "鷓鴣憂兄行不得，杜宇勸客不如歸。",
            "天涯羈思難繪畫，惟有兩蟲相發揮。"
        ],
        "title": "兩蟲",
        "id": "85915a9e-efa2-4c21-9132-442e87e57317"
    },
    {
        "author": "范成大",
        "paragraphs": [
            "桑下蕪菁晚，高花出短籬。",
            "茅簷少春事，惟記浴蠶時。"
        ],
        "title": "衡陽道中二絕  其一",
        "id": "03a1d497-b219-43c3-b948-f9a4c5987179"
    },
    {
        "author": "范成大",
        "paragraphs": [
            "黑羖鑽籬破，花豬突戶開。",
            "空山竹瓦屋，猶有燕飛來。"
        ],
        "title": "衡陽道中二絕  其二",
        "id": "44453bb5-cf1b-4b60-8f7a-768a7ce8e6b4"
    },
    {
        "author": "范成大",
        "paragraphs": [
            "古磴浮滄渚，新黌鎖碧蘿。",
            "要津山獨立，巨壑水同波。",
            "俎豆彌文肅，衣冠盛事多。",
            "地靈鍾傑俊，寧但拾儒科。"
        ],
        "title": "衡州石鼓書院",
        "id": "f6476f1a-d97a-451f-aef5-d72553667882"
    },
    {
        "author": "范成大",
        "paragraphs": [
            "石鼓鬰嵯峨，截然踞滄洲。",
            "有如古盟主，勤王會諸侯。",
            "蒸湘伯叔國，稟命會葵丘。",
            "敢不承載書，戮力朝宗周。",
            "混爲同軌去，崩奔不敢留。",
            "宜哉百谷王，博大無與儔。",
            "氈毳昔亂華，車馬隔中州。",
            "未聞齊晉勳，包茅費誅求。",
            "威文亦弘規，尚取童子羞。",
            "安知千載後，但泣新亭囚。",
            "我題石鼓詩，願言續春秋。"
        ],
        "title": "合江亭",
        "id": "5cbc0d25-7c76-4c0b-8e82-f5714eb8484c"
    },
    {
        "author": "范成大",
        "paragraphs": [
            "乍晴芳草競懷新，誰種幽花隔路塵。",
            "綠地縷金羅結带，爲誰開放可憐春。"
        ],
        "title": "沈家店道傍棣棠花",
        "id": "18baafbd-bebe-4b47-a348-29bca5f3b685"
    },
    {
        "author": "范成大",
        "paragraphs": [
            "平生春夢境，俛仰撫八極。",
            "湖南天盡頭，夢亦未常識。",
            "豈知多病身，今乃著脚歷。",
            "山泉澄不清，崖土璺而赤。",
            "坳堂滑勝油，累塊硬逾石。",
            "貪夫一回顧，壯士三歎息。",
            "不知清淑氣，果復曾鬰積。",
            "我豈鄙夷之，短咏聊一劇。"
        ],
        "title": "邵陽口路粗惡積雨餘濘難行",
        "id": "59a7da1b-9be8-4569-bb67-712d3c79b377"
    },
    {
        "author": "范成大",
        "paragraphs": [
            "食飽倦輿馬，散策步前岡。",
            "意行踏芳草，蕭艾蓊生香。",
            "春事甚寂寥，山桃带松篁。",
            "游蜂入菜花，此豈堪蜜房。",
            "今年蠶出遲，柘葉分寸長。",
            "好晴纔數日，歲事未渠央。"
        ],
        "title": "馬鞍驛飯罷縱步",
        "id": "ca3e7875-0f23-4245-8b14-d4b52fb8fc35"
    },
    {
        "author": "范成大",
        "paragraphs": [
            "薄遊每違己，茲行遂登危。",
            "峻阪盪胸立，恍若對鏡窺。",
            "傳呼半空響，濛濛上煙霏。",
            "木末見前驅，可望不可追。",
            "躋攀百千盤，有頃身及之。",
            "白雲叵攬擷，但覺沾人衣。",
            "高木傲燒痕，葱蘢茁新荑。",
            "春禽斷不到，惟有蜀魄啼。",
            "謂非人所寰，居然見鋤犁。",
            "山農如木客，上下翾以飛。",
            "寧知有康莊，生死安嶮巇。",
            "室屋了無處，恐尚橧巢栖。",
            "安得拔汝出，王路方清夷。"
        ],
        "title": "黄羆嶺",
        "id": "cebf87b0-d8eb-4387-ba79-e4f21f172b36"
    },
    {
        "author": "范成大",
        "paragraphs": [
            "朝登赤土嶺，暮入黄泥谷。",
            "春江弄花月，歸夢恍在目。",
            "覺來行路難，杜宇叫高木。",
            "凹中泥沒踝，凸處石齧足。",
            "坐輿我尚病，想見肩輿僕。",
            "衡陽復祁陽，可暫不可宿。",
            "晚來出前岡，路坦亭堠促。",
            "將士走相賀，喜色如膏沐。",
            "人生本無悶，逆境要先熟。",
            "不從憂患來，安識平爲福。",
            "夷塗不常遇，歷險始知足。"
        ],
        "title": "衡永之間山路艱澀薄晚吏卒鬨云漸近祁陽路已平夷皆有津津之色",
        "id": "10711aa5-7979-42df-8585-532ef4f1f610"
    },
    {
        "author": "范成大",
        "paragraphs": [
            "三頌遺音和者希，丰容寧有刺譏辭。",
            "絕憐元子春秋法，都寓唐家清廟詩。",
            "歌詠當諧琴搏拊，策書自管璧瑕疵。",
            "紛紛健筆剛題破，從此磨崖不是碑。"
        ],
        "title": "書浯溪中興碑後",
        "id": "d590be21-abac-4da0-ad7d-f177863fbdc2"
    },
    {
        "author": "范成大",
        "paragraphs": [
            "一水彎環羅带闊，千古零陵擅風月。",
            "取名如許安得愚，因病成妍却奇絕。",
            "至今鏡浄不可唾，猶恐先生遺翰墨。",
            "澤及溪流不庇身，付與後來商巧拙。",
            "我欲扁舟窮石澗，春漲未生寒瀨咽。",
            "紛紅駭綠四山空，惟有風篁韻騷屑。",
            "清溪東去客西征，鈷鉧潭邊聊駐節。",
            "何時隨汝下瀟湘，歸路三千櫓伊軋。"
        ],
        "title": "愚溪在零陵城對岸渡江即至溪甚狹一石澗耳蓋衆山之水流出湘中",
        "id": "a765c192-e45f-4da4-bdf4-ce9823715ff1"
    },
    {
        "author": "范成大",
        "paragraphs": [
            "驅馬力猶彊，奏牀身始疲。",
            "浮浮雲拂帳，潏潏水鳴籬。",
            "未熟燈前夢，閑尋道上詩。",
            "湘中多夜雨，客枕最先知。"
        ],
        "title": "宿清湘城外田家",
        "id": "d0b70953-0039-41c3-a5e3-cc66cd130480"
    },
    {
        "author": "范成大",
        "paragraphs": [
            "北戶書頻到，南雲鴈不飛。",
            "試評騎馬路，何似釣魚磯。",
            "擊柝黄茅店，篝燈白竹扉。",
            "故園桑柘暖，亦有稻粱肥。"
        ],
        "title": "宿深溪驛去廣右界只一程",
        "id": "abd83d10-3dd4-4811-bf4c-e5c167a2778c"
    },
    {
        "author": "范成大",
        "paragraphs": [
            "靜極聞檐珮，慵來愛枕幃。",
            "隙虹飛永晝，簾影碎斜暉。",
            "燕踏花枝語，蜂縈柳絮歸。",
            "輕颸宜白紵，時節近清微。"
        ],
        "title": "晚春二首  其一",
        "id": "8e196f57-f461-4cc2-9fef-85d2e9ce545f"
    },
    {
        "author": "范成大",
        "paragraphs": [
            "好事憐春老，無愁耐日長。",
            "爐煙驚扇影，酒面舞花光。",
            "照水雲容嬾，移牀竹意凉。",
            "更煩紅槿帽，促拍打山香。"
        ],
        "title": "晚春二首  其二",
        "id": "89f1010f-1a66-49ea-ac70-ec002b65e349"
    },
    {
        "author": "范成大",
        "paragraphs": [
            "綠葉焦心展，紅苞竹籜披。",
            "貫珠垂寶珞，剪綵倒鸞枝。",
            "且入花欄品，休論藥裹宜。",
            "南方草木狀，爲爾首題詩。"
        ],
        "title": "紅豆蔻花",
        "id": "6bdc8d00-3d88-4443-abb3-ade2f0a444a9"
    },
    {
        "author": "范成大",
        "paragraphs": [
            "檐雨初乾團扇風，夕陽芳樹綠葱葱。",
            "蕉心榴萼俱無頼，要與春衫相並紅。"
        ],
        "title": "偶題",
        "id": "c551bfc5-4c54-47b6-8986-0a5adbd6bdf1"
    },
    {
        "author": "范成大",
        "paragraphs": [
            "勝絕尊前萬事休，縱非吾土且登樓。",
            "山迎雨脚俄飛過，風約江聲欲倒流。",
            "野水漸堪添酒面，夕陽依舊滿簾鈎。",
            "憑闌從此遲歸鞅，能及中秋對月不。"
        ],
        "title": "次韻郭季勇機宜雪觀席上留別",
        "id": "bd7794c5-1051-4851-b02c-8717cd04fccd"
    },
    {
        "author": "范成大",
        "paragraphs": [
            "把酒臨風瑞露傾，瓊漿何用謁雲英。",
            "捲簾雨脚銀絲挂，倚杖江頭綠漲生。",
            "嶺海一凉蘇暑病，山林千籟試秋聲。",
            "茲遊奇絕忘羈宦，慚愧煙中短棹橫。"
        ],
        "title": "次韻許季韶通判雪觀席上",
        "id": "1953d28f-9672-46c9-9317-0078da874f31"
    },
    {
        "author": "范成大",
        "paragraphs": [
            "青燈相對話儒酸，老去羈遊自鮮歡。",
            "昨夜榕溪三寸雨，今朝桂嶺十分寒。",
            "知心海內向來少，解手天涯良獨難。",
            "一笑不須論聚散，少焉吾亦跨歸鞍。"
        ],
        "title": "送周直夫教授歸永嘉",
        "id": "7c182dbe-b662-4b3f-bfef-3e7d95f7193b"
    },
    {
        "author": "范成大",
        "paragraphs": [
            "馬羣雜沓草蒙茸，刮目權奇一洗空。",
            "天末也煩行李到，歲寒聊得酒尊同。",
            "梅花夜夜湘南雨，榕葉年年海北風。",
            "少待佳晴看山去，玉篸高插翠雲叢。"
        ],
        "title": "贈趙廉州",
        "id": "006be608-f26f-4b35-8c90-7c76d65cc1f7"
    },
    {
        "author": "范成大",
        "paragraphs": [
            "紅塵寶馬碧湖船，一夢如今費十年。",
            "却照清溪尋綠鬢，但餘衰雪兩蕭然。"
        ],
        "tags": [
            "西湖"
        ],
        "title": "去年過弋陽訪趙恂道通判話西湖舊遊因題小詩近忽刻石寄來謾錄",
        "id": "ccf86c3b-6e71-43a3-95e3-8b26f30fb356"
    },
    {
        "author": "范成大",
        "paragraphs": [
            "唐子皦自鮮，水清石粼粼。",
            "繡腸五車書，不鄙簿領塵。",
            "黟山與桂嶺，一笑二十春。",
            "天涯會面難，歲晚情話真。",
            "五管無賢侯，但有嵐煙昏。",
            "此豈功名場，往戍清淮濱。",
            "北門詩書帥，平生吾故人。",
            "問訊今何如，凌煙上星辰。",
            "爲言落南客，病作寒螿呻。",
            "飄飄北歸夢，夜繞吳淞雲。"
        ],
        "title": "送唐彥博宰安豐兼寄呈淮西帥趙渭師郎中",
        "id": "8e27f0e8-add8-4bb7-bc48-e834c93b0b55"
    },
    {
        "author": "范成大",
        "paragraphs": [
            "盧橘花殘細細飛，滿枝晴日閙蜂兒。",
            "霜餘有此香無奈，合與稱題賦小詩。"
        ],
        "title": "燕堂後盧橘一株冬前先開極香",
        "id": "8b13d505-16be-4d6a-844b-14d37fb4169a"
    },
    {
        "author": "范成大",
        "paragraphs": [
            "憶昔北征秋遇雪，穹廬苦寒不堪說。",
            "飛花如席暗燕然，把酒悲歌度佳節。",
            "胡兒館客類西河，鐍戶不容浮蟻泄。",
            "當時已分餐氈莩，寧復夢遊炎嶺熱。",
            "忽逐梅花行萬里，又與故山輕話別。",
            "天公恐我愁瘴霧，十日號風吹石裂。",
            "同雲乃肯度嚴關，一夜玉峰高嶻嵲。",
            "老榕蓊密最先縞，穉竹枵虛時一折。",
            "須知桂海接蓬瀛，滿目三山白銀闕。",
            "不管樓高翠袖單，但嫌酒淺金杯凸。",
            "東郭先生履雖敝，詩情却鬭冰壺潔。",
            "歸撚凍髭搜好句，山館青燈對明滅。",
            "爲憐叶氣到黄茅，何止森森松柏悅。",
            "豐年作守會飽暖，羈宦思歸自愁絕。",
            "豈無菊徑樂琴書，亦有秫田供麴糵。",
            "東岡雪後一犁春，誰在陂頭憶調燮。"
        ],
        "title": "乾道癸巳臘後二日桂林大雪尺餘郡人云前此未省見也郭季勇機宜賦古風爲賀次其韻",
        "id": "7e3d2ecb-5f72-42e7-9285-3ad8601ad0d7"
    },
    {
        "author": "范成大",
        "paragraphs": [
            "仙人灕江遊，剪水馮夷宮。",
            "賓友來鄒枚，寒轡搖冬瓏。",
            "起望天南陲，玉沙滿長風。",
            "越人來省識，把酒酹層空。",
            "從來嶠南北，人謂將無同。",
            "那知梁園霰，飛入瑞露中。",
            "幕府有清士，尋僧上西峰。",
            "六花信娟巧，未及五字工。",
            "我亦滌冰硯，課虛貴新功。",
            "莫嗤兩臞儒，毫端尚清豐。"
        ],
        "title": "次韻陳仲思經屬西峰觀雪",
        "id": "3878a731-b0eb-4dea-bdb7-b9766f11d296"
    },
    {
        "author": "范成大",
        "paragraphs": [
            "臘雪同雲嶺外稀，南人北客盡冬衣。",
            "從今老杜詩猶信，梅片飛時雪也飛。"
        ],
        "title": "喜雪示桂人",
        "id": "2e9ad0fc-9623-4d2f-8575-c0b713b4c657"
    },
    {
        "author": "范成大",
        "paragraphs": [
            "示我新詩卷，知君遯俗情。",
            "安流視巫峽，灰劫笑昆明。",
            "徽外夜絃語，甕頭春蟻生。",
            "藍橋即仙窟，何況有雲英。"
        ],
        "title": "寄題商華叔心遠堂用卷中韻",
        "id": "f7881acc-2f9f-45a7-ad07-363f83a7b83e"
    },
    {
        "author": "范成大",
        "paragraphs": [
            "天壤郭有道，文獻今在茲。",
            "啄啄家雞羣，見子野鶴姿。",
            "塵籠萬里心，擇食中夜饑。",
            "拙宦避捷徑，瘴風吹鬢絲。",
            "平生杏園友，把酒天南陲。",
            "何敢吏朱浮，但喜見紫芝。",
            "問君今何適，舊圃餘荒畦。",
            "提携漢陰甕，歲晚俱忘機。",
            "勿開衡山雲，恐驚隠淪棲。",
            "定肯從君遊，歲晚攀桂枝。",
            "我亦理吳榜，春湘綠蘋齊。",
            "風蒲爲誰落，之子同襟期。",
            "丁寧祝融峰，將迎兩枯藜。",
            "一望五千里，共洗蠻煙悲。"
        ],
        "tags": [
            "衡山"
        ],
        "title": "送郭季勇同年歸衡山",
        "id": "3888a17d-efbc-46f8-90b2-dbb01ff51e1d"
    },
    {
        "author": "范成大",
        "paragraphs": [
            "去年曉纜解江臯，也把屠蘇泛濁醪。",
            "一席飽風漁浦闊，千山封雪釣臺高。",
            "將軍老矣鳴孤劍，客子歸哉咏大刀。",
            "早晚扁舟尋舊路，柁樓吹笛破雲濤。"
        ],
        "title": "甲午歲朝寓桂林記去年是日泊桐江謁嚴子陵祠迤邐度嶺感懷賦詩",
        "id": "c3a9efea-81b0-411f-9544-29ea80667fe6"
    },
    {
        "author": "范成大",
        "paragraphs": [
            "天將福地鞏嚴城，形勝山川表裏明。",
            "舊說桂林無瘴氣，今知灕水辟刀兵。",
            "雲深銅柱邊聲樂，月冷珠池海面平。",
            "願挽江流接河漢，爲君直北洗欃槍。"
        ],
        "title": "癸水亭落成示坐客長老之記曰癸水繞東城永不見刀兵余作亭於水上其詳具記中",
        "id": "32d1fb46-2e3e-4481-a770-3de1f8a4b83c"
    },
    {
        "author": "范成大",
        "paragraphs": [
            "午日烘開豆蔻苞，檐塵飛動雀爭巢。",
            "蒙蒙困眼無安處，閒送爐煙到竹梢。"
        ],
        "title": "緩带軒獨坐",
        "id": "a1b45d5f-4d15-4211-befa-51f1465e544a"
    },
    {
        "author": "范成大",
        "paragraphs": [
            "甲子霖涔雨，東南濕蟄風。",
            "荔枝梅子綠，豆蔻杏花紅。",
            "捫腹蠻茶快，扶頭老酒中。",
            "荒隅經歲客，土俗漸相通。"
        ],
        "title": "食罷書字",
        "id": "8a5317c3-0112-4ad3-bc04-069a17da05d3"
    },
    {
        "author": "范成大",
        "paragraphs": [
            "自古四愁湘水深，誰將城郭啟山林。",
            "有情碧嶂團欒繞，無數朱樓縹緲臨。",
            "蚺鼓揭天驚客坐，象鍪航海厭蠻琛。",
            "三千客路長安遠，故舊書來直萬金。"
        ],
        "title": "次韻平江韓子師侍郎見寄三首  其一",
        "id": "544cba30-114e-4ec9-afb4-1eff5d463208"
    },
    {
        "author": "范成大",
        "paragraphs": [
            "靈泉杖屨浙江頭，經濟長懷尚典州。",
            "堂上讀書朝氣爽，臺前呼月海光浮。",
            "交情尺素勤雙鯉，筆力枯松挽萬牛。",
            "已把三章翻樂府，爲君擊節變蠻謳。"
        ],
        "title": "次韻平江韓子師侍郎見寄三首  其二",
        "id": "9849b47e-898c-4528-ad60-faa367518d03"
    },
    {
        "author": "范成大",
        "paragraphs": [
            "前年衝雪過雙溪，風帽泥韉騎吹隨。",
            "爛醉依前逢錦瑟，好音惟是欠黄鸝。",
            "功名未試玉璜玦，離別頻傾金屈巵。",
            "疇昔北征煩吉夢，南征合有夢歸時。"
        ],
        "title": "次韻平江韓子師侍郎見寄三首  其三",
        "id": "c185f050-2504-4e8e-8f17-892036142c4c"
    },
    {
        "author": "范成大",
        "paragraphs": [
            "秀麥一番冷，送梅三日霖。",
            "綠肥新荔子，紅浥舊蕉心。",
            "映竹千絲舞，垂檐一線斟。",
            "終朝盤膝坐，卑濕恐相侵。"
        ],
        "title": "宜齋雨中",
        "id": "bb6a5bdb-7985-4390-a1f0-d1c284ad83c0"
    },
    {
        "author": "范成大",
        "paragraphs": [
            "青山綠浦竹間明，彷彿苕溪好處行。",
            "解慍風來如故舊，催詩雨作要將迎。",
            "休兵幕府烏鳶樂，熟稻邊城鼓笛聲。",
            "摹寫箇中須綵筆，句成仍挾水雲清。"
        ],
        "title": "次韻許季韶通判水鄉席上",
        "id": "01d827bb-89e3-47ac-aa36-65f1d9fed880"
    },
    {
        "author": "范成大",
        "paragraphs": [
            "南郭河橋市井喧，綠荷香處有江天。",
            "一簾梅雨爐煙外，三疊陽關燭淚前。",
            "馬耳西風君並海，船頭北渚我歸田。",
            "後期只恐參商似，且醉金槽四十絃。"
        ],
        "title": "水鄉酌別但能之主管能之將過石康",
        "id": "d741520b-483e-4ebb-8114-6a61e6f54185"
    },
    {
        "author": "范成大",
        "paragraphs": [
            "暮檥金龜潭，追隨今夕凉。",
            "波紋挾月影，搖蕩舞船窗。",
            "夜久四山高，松桂黯以蒼。",
            "長煙界巖腹，浮空餘劍鋩。",
            "棹夫三弄笛，跳魚翻素光。",
            "我亦醉夢驚，解纓濯滄浪。",
            "多情芙蕖風，嫋嫋吹鬢霜。",
            "會心有奇賞，天涯此何方。",
            "清潤不立塵，空明滿生香。",
            "過清難久留，俛俯墮渺茫。"
        ],
        "tags": [
            "西湖"
        ],
        "title": "六月十五日夜汎西湖風月溫麗",
        "id": "f76d7243-89fd-44d5-8da8-46dfe5918db4"
    },
    {
        "author": "范成大",
        "paragraphs": [
            "歲稔齋鈴閴，年深屋塈摧。",
            "狸爭雷瓦過，螘化雨窗來。",
            "盡日風常籟，無時地不梅。",
            "耳邊情話少，笑口若爲開。"
        ],
        "title": "燕堂書事",
        "id": "b99fdfb1-ad34-4d97-bc68-fd17bfa35918"
    },
    {
        "author": "范成大",
        "paragraphs": [
            "團扇香中嫋嫋風，斷腸聲裏看羞紅。",
            "不須過處催乾盞，聽徹歌頭盞自空。"
        ],
        "title": "酒邊二絕  其一",
        "id": "8852e7b7-9244-4bed-bdcf-b9020b8e8a1a"
    },
    {
        "author": "范成大",
        "paragraphs": [
            "日長繡倦酒紅潮，閒束羅巾理六么。",
            "新樣築毬花十八，丁寧小玉慢吹簫。"
        ],
        "title": "酒邊二絕  其二",
        "id": "4a2e1579-c152-4a9e-b1b4-74e2d8baa7be"
    },
    {
        "author": "范成大",
        "paragraphs": [
            "繞枕蚊相聒，翻釭鼠自忙。",
            "早衰秋夢亂，不寢曉更長。",
            "賦擬騷人屈，吟成病客莊。",
            "安心無可覓，隨處且爲鄉。"
        ],
        "title": "枕上作",
        "id": "ab6468b8-c07d-4509-83a1-519432637f1d"
    },
    {
        "author": "范成大",
        "paragraphs": [
            "老覺觸事懶，病添歸計忙。",
            "行年心已化，疇昔意空長。",
            "五柳栗里宅，百花錦城莊。",
            "何時去檢校，一棹水雲鄉。"
        ],
        "title": "思歸再用枕上韻",
        "id": "4bc2ee9b-0233-4b43-8b5f-53769aae5612"
    },
    {
        "author": "范成大",
        "paragraphs": [
            "天涯逢我病，秋晚送君忙。",
            "感慨交情厚，留連別恨長。",
            "賓筵猶雪觀，客路已雲莊。",
            "搖落郴江路，應須憶醉鄉。"
        ],
        "title": "李正之提點行至郴用予忙字韻寄和答",
        "id": "493a4d00-afc9-4522-beaa-d7269c5a8771"
    },
    {
        "author": "范成大",
        "paragraphs": [
            "偪仄深巷中，葱蘢綠陰交。",
            "山家不早起，閉戶如藏逃。",
            "濃露蛻蟬咽，小風饑燕高。",
            "新渠厪涓流，壞陂方怒號。",
            "遐甿病瘠土，不肯昏作勞。",
            "滅裂復滅裂，晚秧如牛毛。",
            "空餘朝氣白，浮浮濕弓刀。",
            "官稱勸農使，臨風首頻搔。"
        ],
        "title": "曉出北郊",
        "id": "4f63131d-8d19-455c-b53c-80d5f84fb0cb"
    },
    {
        "author": "范成大",
        "paragraphs": [
            "晚稻成苞未肯肥，鵓鳩啼曉雨來時。",
            "黄紬被冷初眠覺，先向芭蕉葉上知。"
        ],
        "title": "甘雨應祈三絕  其一",
        "id": "e780957a-91b1-448d-a4f5-e56375859399"
    },
    {
        "author": "范成大",
        "paragraphs": [
            "數日雖蒙霢霂霑，浥塵終恨太廉纖。",
            "今朝健起巡檐看，恰似廬山看水簾。"
        ],
        "tags": [
            "庐山"
        ],
        "title": "甘雨應祈三絕  其二",
        "id": "d541015c-0962-419e-a74e-15994ef911cd"
    },
    {
        "author": "范成大",
        "paragraphs": [
            "高田一雨免飛埃，上水綱船亦可催。",
            "說與東江津吏道，打量今晚漲痕來。"
        ],
        "title": "甘雨應祈三絕  其三",
        "id": "07f63b65-4614-4d05-bd3d-4c59e10f51c4"
    },
    {
        "author": "范成大",
        "paragraphs": [
            "飄飄竹雨潤輕裘，嫋嫋松風繫小舟。",
            "安得從容興廢手，越人重上訾家洲。"
        ],
        "title": "與鄭少融趙養民二使者訪古訾家洲歸憩松關二君欲助力興廢戲書此付長老善良以當疏頭",
        "id": "37688505-6cfd-428b-b361-ecd3b3fd6d07"
    },
    {
        "author": "范成大",
        "paragraphs": [
            "維南吾國最多儒，聳看招招赴隴書。",
            "竹實秋風辭穴鳳，桃花春浪脫淵魚。",
            "月宮移種新栽桂，江水朝宗舊鑿渠。",
            "況有狀頭坊井上，明年應表第三閭。"
        ],
        "title": "淳熙甲午桂林鹿鳴燕輒賦小詩少見勸駕之意",
        "id": "36eb0859-438b-4fb2-a368-d66c3e6306aa"
    },
    {
        "author": "范成大",
        "paragraphs": [
            "疇昔金門看選賢，一星終矣半英躔。",
            "誰憐蠻府清池句，不著南山捷徑鞭。",
            "作者七人茅瘴地，肅霜九月菊殘天。",
            "浮生聚散如風雨，同倚東樓豈偶然。"
        ],
        "title": "逍遥樓席上贈張邦達教授張癸未省闈門生也同年進士俱會樓上者七人",
        "id": "fc03ffcc-4e6d-4f2c-a79d-b524d29ec0df"
    },
    {
        "author": "范成大",
        "paragraphs": [
            "許國無功浪著鞭，天教飽識漢山川。",
            "酒邊蠻舞花低帽，夢裏胡笳雪沒韉。",
            "收拾桑榆身老矣，追隨萍梗意茫然。",
            "明朝重上歸田奏，更放岷江萬里船。"
        ],
        "title": "畫工李友直爲余作冰天桂海二圖冰天畫使北虜渡黄河時桂海畫游佛子巖道中也戲題",
        "id": "724a5756-34bd-45f7-9182-a6d2e38e5f6a"
    },
    {
        "author": "范成大",
        "paragraphs": [
            "歷歷從何起，泠泠與耳謀。",
            "人言衰相現，我以妄心求。",
            "遠磬山房夜，寒蜩隴樹秋。",
            "圓通無別法，但自此根修。"
        ],
        "title": "耳鳴戲題",
        "id": "018c645a-aaf9-4521-bd17-f67bfe166be6"
    },
    {
        "author": "范成大",
        "paragraphs": [
            "至音豈寂透希夷，珍重幽田爲發揮。",
            "妙用何關新卷葉，圓通自有倒聞機。",
            "夢中鼓響生千偈，覺後舂聲失百非。",
            "寄語爵陰吞賊道，玉牀安穩坐朱衣。"
        ],
        "title": "復作耳鳴二首  其一",
        "id": "b3c66576-46ba-44f9-9988-1f2a6de60dda"
    },
    {
        "author": "范成大",
        "paragraphs": [
            "東極空歌下始青，西方寶網奏韶英。",
            "不須路入兜元國，自有音聞室筏城。",
            "牛蟻誰知牀下鬭，雞蠅任向夢中鳴。",
            "如今却笑難陀種，無耳何勞强聽聲。"
        ],
        "title": "復作耳鳴二首  其二",
        "id": "06164711-e692-4ff7-9a0b-5469a1acce10"
    },
    {
        "author": "范成大",
        "paragraphs": [
            "偶携尊酒上孱顔，忽憶行人瘴霧間。",
            "便好來分蒼石坐，已教不鎖翠雲關。"
        ],
        "title": "碧虛席上得趙養民運使寄詩約今晚可歸次韻迓之",
        "id": "b54e6276-b32b-4976-9867-89268d5e2b5d"
    },
    {
        "author": "范成大",
        "paragraphs": [
            "萬象閒無語，一蛩吟獨譁。",
            "肅肅月浸樹，滿庭穠李花。",
            "風從月中來，吹我兩鬢華。",
            "北斗聲迴環，南斗亦橫斜。",
            "人生幾良夜，吾行久天涯。",
            "離居隔江漢，何由寄疏麻。"
        ],
        "title": "寒夜",
        "id": "8fb8dfc5-eb18-4c02-a3bf-6dc29e6b6f89"
    },
    {
        "author": "范成大",
        "paragraphs": [
            "把酒新年一笑非，鶺鴒原上巧相違。",
            "墨濃雲瘴我猶住，席大雪花君未歸。",
            "萬里關山燈自照，五更風雨夢如飛。",
            "別離南北人誰免，似此別離人亦稀。"
        ],
        "title": "甲午除夜猶在桂林念致一弟使虜今夕當宿燕山會同館兄弟南北萬里感悵成詩",
        "id": "c6cce579-b9b4-4d17-bf57-b81767c03bc9"
    },
    {
        "author": "范成大",
        "paragraphs": [
            "浮生四十九俱非，樓上行藏與願違。",
            "縱有百年今過半，別無三策但當歸。",
            "定中久已安心竟，飽外何須食肉飛。",
            "若使一丘并一壑，還鄉曲調儘依稀。"
        ],
        "title": "乙未元日用前韻書懷今年五十矣",
        "id": "aa2df46c-dede-4e4f-af01-1699fe6f21cd"
    },
    {
        "author": "范成大",
        "paragraphs": [
            "休論今昨總皆非，世味誠甘與我違。",
            "蜀道雖如履平地，杜鵑終勸不如歸。",
            "三冬自苦坐毛穎，一夢微官陪螱飛。",
            "夜久南枝翻倦鵲，茫茫月白衆星稀。"
        ],
        "title": "再用前韻",
        "id": "3a3a73ef-86a0-4f60-b472-6961bf36f7d2"
    },
    {
        "author": "范成大",
        "paragraphs": [
            "竹杖芒鞵俗網疎，每逢絕勝更踟躕。",
            "但隨岐路東西去，莫計光陰大小餘。",
            "彷彿桃源猶舞鳳，辛勤李白謾騎魚。",
            "今朝真作遊仙夢，不似騷人賦子虛。"
        ],
        "title": "與同僚遊栖霞洞極深遠中有數路相傳有通九疑者燭將盡乃還飲碧虛上陳仲思用二華君韻賦詩即席和之",
        "id": "b3ce0b70-a9a6-40e5-8066-33519eeca1b4"
    },
    {
        "author": "范成大",
        "paragraphs": [
            "四海飄蓬客舍邊，幾多雲水與風煙。",
            "絕無膂力驅長轡，空有孤忠誓大川。",
            "參井忽隨征馬上，斗牛應挂故山前。",
            "親交情話知何許，詩到天涯喜欲顛。"
        ],
        "title": "施元光在崑山病中遠寄長句次韻答之",
        "id": "4dee65bd-7cf5-4a2b-85ec-8a4ebb7ca0a8"
    },
    {
        "author": "范成大",
        "paragraphs": [
            "已將山色染眉黛，更挽江波添酒罍。",
            "珍重江山勸人醉，笑人驅馬惺惺迴。"
        ],
        "title": "次韻趙養民碧虛坐上",
        "id": "c6b63ca7-6304-4779-bb1d-157b11da85e0"
    },
    {
        "author": "范成大",
        "paragraphs": [
            "拱璧溫無纇，深蘭遠自芳。",
            "清班孤玉筍，薄宦老銅章。",
            "傳業麒麟子，承家鴻鴈行。",
            "門闌自簪笏，吾獨憾堂堂。"
        ],
        "title": "贛州明府楊同年輓歌詞二首  其一",
        "id": "e91620cc-b0fd-4223-ac89-c20f8e01a769"
    },
    {
        "author": "范成大",
        "paragraphs": [
            "憶昔龍門化，曾容鴈塔陪。",
            "逡巡九閏過，迢遞一書來。",
            "未報錯刀贈，驚傳丹旐迴。",
            "辰陽隔江渚，空些楚詞哀。"
        ],
        "title": "贛州明府楊同年輓歌詞二首  其二",
        "id": "8d092951-1555-4a04-ba48-87b73f6ece1b"
    },
    {
        "author": "范成大",
        "paragraphs": [
            "桂林獨宜人，無瘴古所傳。",
            "北客守炎官，恃此以泰然。",
            "堂高愜宴坐，訟簡容佳眠。",
            "不計身落南，璿柄三回天。",
            "今朝遂出嶺，歡呼繫行纏。",
            "罝兔脫豐草，池魚躍清淵。",
            "那知多病身，久靜翻懷安。",
            "長風蕩籃輿，簾箔飄以翾。",
            "靈泉路喫蹶，僕夫告頳肩。",
            "我亦頭岑岑，中若磨蟻旋。",
            "走投破驛宿，强飯不下咽。",
            "茲事未渠央，萬里蜀道難。",
            "十年故倦遊，況乃成華巔。",
            "蠶老當作繭，不繭夫何言。"
        ],
        "title": "初發桂林有出嶺之喜但病餘便覺登頓至靈川疲甚自歎羸軀乃無一可偶陸融州有使來書此寄之",
        "id": "fe0e2b3b-5995-4585-9507-55213234a3a4"
    },
    {
        "author": "范成大",
        "paragraphs": [
            "萬里三年醉嶺梅，東風刮地馬頭迴。",
            "心勞政拙無遺愛，慚向甘棠驛裏來。"
        ],
        "title": "甘棠驛",
        "id": "0e4336ad-ed23-4c3c-af8b-b9edd3f80d99"
    },
    {
        "author": "范成大",
        "paragraphs": [
            "泉螭無語笑經過，欲拊煢鰥奈拙何。",
            "孤奉明恩雖出嶺，歡顔終少汗顔多。"
        ],
        "title": "靈泉",
        "id": "8e707a4f-25a9-4065-a7c4-5ada66e01687"
    },
    {
        "author": "范成大",
        "paragraphs": [
            "回看瘴嶺已無憂，尚有嚴關限北州。",
            "裹飯長歌關外去，車如飛電馬如流。"
        ],
        "title": "嚴關",
        "id": "f771db1b-6a8e-4a7d-89b6-6c0d7f6e44ba"
    },
    {
        "author": "范成大",
        "paragraphs": [
            "喚渡牂牁瘴水濱，嚴關關外又逢春。",
            "神仙富貴俱何在，且作全家出嶺人。"
        ],
        "title": "施進之追路出嚴關且寫予真戲題其上",
        "id": "d1316d6c-59c1-4d89-9792-8a889ac67624"
    },
    {
        "author": "范成大",
        "paragraphs": [
            "山水敦夙好，煙霞痼奇懷。",
            "向聞乳洞勝，出嶺更徘徊。",
            "雪林縞萬李，東風知我來。",
            "華裾繡高原，故人紛後陪。",
            "繫馬玉溪橋，嵌根豁崔嵬。",
            "蕩蕩碧瑶宮，冰泉漱牆隈。",
            "芝田溉石液，深畦龍所開。",
            "丐我一掬慳，頮此炎州埃。",
            "仍呼輪袍舞，醉倒瑞露杯。",
            "但恐驚山靈，腰鼓轟春雷。",
            "薪翁雜餉婦，圜視歡以咍。",
            "茲巖何時鑿，閲世幾劫灰。",
            "始有此客狂，後會真悠哉。",
            "南遊冠平生，已去首猶回。",
            "歲月可無紀，三洞俱磨崖。",
            "會有好事者，摩挲讀蒼苔。"
        ],
        "title": "興安乳洞有上中下三巖妙絕南州率同僚餞別者二十一人遊之",
        "id": "cfda866f-1e94-4aae-9ef9-8fcd0499cab5"
    },
    {
        "author": "范成大",
        "paragraphs": [
            "導江自海陽，至縣廼瀰迤。",
            "狂瀾即奔傾，中流遇鏵嘴。",
            "分爲兩道開，南灕北湘水。",
            "至今舟楫利，楚粵徑萬里。",
            "人謀奪天造，史祿所經始。",
            "無謂秦無人，虎鼠用否耳。",
            "紫藤纏老蒼，白石溜清泚。",
            "是間可作社，牲酒百世祀。",
            "修廢者誰歟，配以臨川李。"
        ],
        "title": "鏵嘴",
        "id": "6b3afeb3-a9da-4f6a-a896-7c9bfab55784"
    },
    {
        "author": "范成大",
        "paragraphs": [
            "愚悃無華敢自欺，寸誠珍重吏民知。",
            "東風重倚庭前樹，送別人情似到時。"
        ],
        "title": "大通界首驛",
        "id": "7b3072c4-8b4b-45ca-900b-99c0a731f57c"
    },
    {
        "author": "范成大",
        "paragraphs": [
            "相送不忍別，更行一程路。",
            "情知不可留，猶勝輕別去。",
            "二陳拱連璧，僊李瑚璉具。",
            "周子雋拔俗，鄭子秀風度。",
            "嗟我與五君，曩如栖鳥聚。",
            "偶投一林宿，飄搖共風雨。",
            "明發各飛散，後會渺何處。",
            "栖鳥固無情，我輩豈漫與。",
            "班荆一炊頃，聽此昆弟語。",
            "把酒不能觴，有淚若兒女。",
            "脩程各著鞭，慷慨中夜舞。",
            "功名在公等，臞儒老農圃。"
        ],
        "title": "陳仲思陳席珍李靜翁周直夫鄭夢授追路過大通相送至羅江分袂留詩爲別",
        "id": "fd3a8d8c-bae4-4b3e-9c83-97d5da471b6b"
    },
    {
        "author": "范成大",
        "paragraphs": [
            "篸山奇絕送歸時，曾榜新亭號所思。",
            "桂水祗今湘水外，他年空有四愁詩。"
        ],
        "title": "懷桂林所思亭",
        "id": "a00247b0-82ad-4a4a-89d6-670c88b5d3e8"
    },
    {
        "author": "范成大",
        "paragraphs": [
            "嶺北初程分外貪，驚心猶自怯晴嵐。",
            "如何花木湘江上，也有黄茅似嶺南。"
        ],
        "title": "羅江",
        "id": "14504124-1811-4134-a4ee-c73232e9095d"
    },
    {
        "author": "范成大",
        "paragraphs": [
            "今晨入湖南，甘土絳以紫。",
            "厥壤既殊異，風氣當稱此。",
            "回思始安城，舊籍贅楚尾。",
            "實惟荆州隸，零陵之南鄙。",
            "時雪度嚴關，物色號清美。",
            "儻以土宜觀，尚非清湘比。",
            "何況引而南，焦茅數千里。",
            "向我作牧時，客過不停軌。",
            "憧憧走官下，既至輒咎悔。",
            "書來無別語，但說瘴鄉鬼。",
            "我今幸北轅，又念衆君子。",
            "懷哉千金軀，博此五斗米。",
            "作詩諷方來，南遊可以已。",
            "車輪倘無角，吾詩亦金柅。"
        ],
        "title": "初入湖湘懷南州諸官",
        "id": "4ad3e1e7-4d62-4c55-bcfc-b334adb2a47b"
    },
    {
        "author": "范成大",
        "paragraphs": [
            "午行清湘縣，妍暖春事嘉。",
            "柴荆閙桃李，冥冥一川花。",
            "故園豈少此，愈此百倍加。",
            "我寧不念歸，顧作失木鴉。",
            "百年北窗凉，安用天一涯。",
            "君恩重喬嶽，敢計征路賒。",
            "鄉心與官身，鑿枘方聱牙。",
            "橘柚走珍貢，何如繫匏瓜。",
            "明當復露奏，天日臨幽遐。",
            "儻許清江使，曳尾還汙邪。"
        ],
        "title": "清湘縣郊外雜花盛開有懷石湖",
        "id": "b253bc9e-7f39-4d5f-91b6-01d8516019a0"
    },
    {
        "author": "范成大",
        "paragraphs": [
            "林茂鳥烏急，坡長馿馱鳴。",
            "坐輿猶足痹，負笈想肩頳。",
            "廢廟藤遮合，危橋竹織成。",
            "路傍行役苦，隨處有柴荆。"
        ],
        "title": "珠塘",
        "id": "25589d8c-b0c0-4ae1-9e8b-b8ba82d76f03"
    },
    {
        "author": "范成大",
        "paragraphs": [
            "重倚春林淚竹枝，南遊風物鬢成絲。",
            "難尋桂嶺千峰夢，更了湘山一段奇。",
            "來去別無心外法，行藏休問塔中師。",
            "若論大施門前事，竿木逢場且賦詩。"
        ],
        "title": "題湘山大施堂",
        "id": "e537c880-8e85-42fa-8dd0-0174f90f8e68"
    },
    {
        "author": "范成大",
        "paragraphs": [
            "海內交情兩斷金，離歌倡和俱吳音。",
            "桃花如雨暮春酒，竹箭有筠他日心。",
            "萬里書來蜀道易，四愁詩成湘水深。",
            "田園將蕪各早計，一棹五湖能見尋。"
        ],
        "title": "清湘驛送祝賀州南歸",
        "id": "de757aef-09a1-41eb-8e9d-a01302953d69"
    },
    {
        "author": "范成大",
        "paragraphs": [
            "南歸北去路茫茫，不是行人也斷腸。",
            "可惜湘江春夜月，落花時節照離觴。"
        ],
        "title": "清湘驛送王柳州南歸二絕  其一",
        "id": "fc61a023-f932-4c5b-b560-6062ac43b5e6"
    },
    {
        "author": "范成大",
        "paragraphs": [
            "我已兼程無脚力，君猶追路有襟期。",
            "從今月下共花下，誰復醉吟先和詩。"
        ],
        "title": "清湘驛送王柳州南歸二絕  其二",
        "id": "498cb980-a042-4158-b625-7dffb2a4b1fc"
    },
    {
        "author": "范成大",
        "paragraphs": [
            "分手暮江寒，徘徊立馬看。",
            "尋常相見易，倍覺別離難。"
        ],
        "title": "七里店口占",
        "id": "a8c5b642-2616-4476-a736-f882c9ebb0d4"
    },
    {
        "author": "范成大",
        "paragraphs": [
            "店舍煙火寒，塵沙亭堠遠。",
            "嫣紅糝芸綠，春事亦已晚。",
            "年芳去踆踆，江水來衮衮。",
            "故人瀟湘逢，留落一笑莞。",
            "已張七里飲，更出深溪餞。",
            "草間艷紅粉，竹裏趣厨傳。",
            "故意如許長，由來共鄉縣。",
            "愧我不能觴，負此離歌囀。",
            "別愁滿天末，不醉何由遣。",
            "却憶支使君，風前白波捲。"
        ],
        "title": "全守支耀卿飲餞七里倅楊仲宣復携具至深溪酌別且乞余書走筆作此兼寄耀卿",
        "id": "505512b2-8c06-4b9b-8715-2261b3dcfa5c"
    },
    {
        "author": "范成大",
        "paragraphs": [
            "賀州歸去柳州還，分路千山與萬山。",
            "把酒故人都別盡，今朝真箇出陽關。"
        ],
        "title": "深溪鋪中二絕追路寄呈元將仲顯二使君  其一",
        "id": "00135f54-e284-48b3-91e5-58df40e3eb58"
    },
    {
        "author": "范成大",
        "paragraphs": [
            "祗有南風捲路塵，斷無南客送車輪。",
            "故人合在瀟湘見，却向瀟湘別故人。"
        ],
        "title": "深溪鋪中二絕追路寄呈元將仲顯二使君  其二",
        "id": "5a50087a-86c3-4be9-bcd5-e33096d22831"
    },
    {
        "author": "范成大",
        "paragraphs": [
            "碧湍漱白石，沄沄復湯湯。",
            "既爲人所愚，安用爾許忙。",
            "我昔曾經過，重來已三霜。",
            "無事趼雙足，奔走寧非狂。",
            "溪流到江平，翻笑客路長。",
            "豈不有歲晚，乞身還故鄉。"
        ],
        "title": "戲題愚溪",
        "id": "16d552af-d683-4f1b-a605-590bfaec5ae1"
    },
    {
        "author": "范成大",
        "paragraphs": [
            "六槳齊飛急下灘，碧琉璃上雪花翻。",
            "越來溪色清如此，只欠磯頭一釣竿。"
        ],
        "title": "初泛瀟湘",
        "id": "20b926bb-f4c4-4c69-a298-ac0fb0a06c11"
    },
    {
        "author": "范成大",
        "paragraphs": [
            "我從清湘發源來，直送湘流入營水。",
            "故人亭前合江處，暮夜檣竿矗沙尾。",
            "却從湘口望湘南，城郭山川恍難紀。",
            "萬壑千巖詩不徧，惟有蒼苔痕屐齒。",
            "三年瘴霧亦奇絕，浮世登臨如此幾。",
            "湖南山色夾江來，無復瑶篸插天起。",
            "坡陀狠石蹲清漲，澹蕩光風浮白芷。",
            "騷人魂散若爲招，傷心極目春千里。",
            "我亦江南轉蓬客，白鳥愁煙思故壘。",
            "遠遊雖好不如歸，一聲鶗鴂花如洗。"
        ],
        "title": "湘口夜泊南去零陵十里矣營水來自營道過零陵下湘水自桂林之海陽至此與營會合爲一江",
        "id": "a68914af-91d6-435a-844f-522ac3ea4eaf"
    },
    {
        "author": "范成大",
        "paragraphs": [
            "衝雨上山頭，臨雲看山脚。",
            "松間一彈指，開此寶樓閣。",
            "草鞵方費錢，拂子不暇握。",
            "小偈出雷音，千古驚猿鶴。"
        ],
        "title": "南臺瑞應閣用壁間張安國韻",
        "id": "d4b6dbff-b118-4590-bd46-72b8e6c32681"
    },
    {
        "author": "范成大",
        "paragraphs": [
            "暮雨檣竿縣一灣，長官立馬水雲間。",
            "風吹江沫浮浮去，誰在沙頭閉戶閒。"
        ],
        "title": "湘潭",
        "id": "6ec50e3c-3d37-43ce-b307-60a230f25027"
    },
    {
        "author": "范成大",
        "paragraphs": [
            "雨從湘西來，波動南楚門。",
            "不知春漲高，但怪江水渾。"
        ],
        "title": "泊長沙楚秀亭  其一",
        "id": "399f99a3-afee-4c1a-a6c3-f7de95f9f2f8"
    },
    {
        "author": "范成大",
        "paragraphs": [
            "舟行風打頭，陸行泥沒鞍。",
            "且登裴公臺，半日心眼寬。"
        ],
        "title": "泊長沙楚秀亭  其二",
        "id": "7eced7b1-0b98-4ad3-8f19-077084fb1a73"
    },
    {
        "author": "范成大",
        "paragraphs": [
            "山外江水黄，江外滿城綠。",
            "城外杳無際，天低到平陸。",
            "長煙貫楚尾，遠勢带吳蜀。",
            "故園東北望，遊子闌干曲。"
        ],
        "title": "題嶽麓道鄉臺",
        "id": "e1d8bdee-1bdc-444d-a2c4-f25d248952eb"
    },
    {
        "author": "范成大",
        "paragraphs": [
            "孺子滄浪濯纓處，千載新堂來卜鄰。",
            "潦收無波徹底靜，東湖之水堂中人。",
            "濛陽花譜勝洛下，竹西藥闌來海瀕。",
            "新篁綠沉桂丹渥，嶽立奇石蒼苔皴。",
            "賞心滿眼伴閉戶，天風夜下扶車輪。",
            "胸中種蠡妙經濟，鬢鬚白雪朱顔春。",
            "蒼生未佚身未老，斯堂未可忘斯民。",
            "四年西略可萬世，孤撐獨立扛千鈞。",
            "匹馬幡幡恃天日，危言岌岌愁鬼神。",
            "浮生蚤休信不惡，持此欲去非吾聞。",
            "客遊瀟湘逢騎吹，知公已爲蒼生起。",
            "公今少勞佚者多，湛輩乃可寒江蓑。"
        ],
        "title": "寄題潭帥王樞使佚老堂",
        "id": "c0af6c9a-7381-4cfa-96f1-7e4715faff7e"
    },
    {
        "author": "范成大",
        "paragraphs": [
            "馬首欲東舟欲西，洞庭橋口暮寒時。",
            "三年再別子輕去，萬里獨行吾蚤衰。",
            "遥憶美人湘水夢，側身西望劍門詩。",
            "老來不灑離亭淚，今日天涯老淚垂。"
        ],
        "tags": [
            "洞庭湖"
        ],
        "title": "湘陰橋口市別游子明",
        "id": "b5ca1b59-2d6b-43b2-a99d-00c2b59e9a10"
    },
    {
        "author": "范成大",
        "paragraphs": [
            "白魚出水卧銀刀，紫筍堆盤脫錦袍。",
            "捫腹將軍猶未快，棹船西岸摘蔞蒿。"
        ],
        "title": "竈渚",
        "id": "dc522a87-2087-4680-9f48-55900a29a97c"
    },
    {
        "author": "范成大",
        "paragraphs": [
            "湖路荒寒又險艱，大千空水我居間。",
            "篙師晚始分南北，指點青青漢口山。"
        ],
        "title": "大波林",
        "id": "0b3a1112-de4a-471e-a7c2-31b8b1bd0d06"
    },
    {
        "author": "范成大",
        "paragraphs": [
            "金沙堆前風未平，赤沙湖邊波不驚。",
            "客行但逐安穩去，三十六灣漲痕生。",
            "滄洲寒食春亦到，荻芽深碧蔞芽青。",
            "汨羅水飽動荆渚，嶽麓雨來昏洞庭。",
            "大荒無依飛鳥絕，天地惟有孤舟行。",
            "慷慨悲歌續楚些，彷彿幽瑟迎湘靈。",
            "黄昏慘淡檥極浦，雖有漁舍無人聲。",
            "冬湖落𤃩此蹔住，春潦怒長隨傭耕。",
            "吾生一葉寄萬木，況復搖落浮滄溟。",
            "漁蠻尚自有常處，羈官方汝尤飄零。"
        ],
        "tags": [
            "洞庭湖"
        ],
        "title": "連日風作洞庭不可渡出赤沙湖",
        "id": "92d065dd-b151-4b62-ab98-d9dabb4e0790"
    },
    {
        "author": "范成大",
        "paragraphs": [
            "二水之會新作亭，主人文章子墨卿。",
            "我記斯亭且不朽，千載當與文俱鳴。",
            "題榜誰歟漢使者，風流好事飾儒雅。",
            "平生兩君吾故人，安得繫馬亭階下。",
            "鼓旗西征上奔瀧，所思不見心難降。",
            "瞿塘縱有文鱗雙，愛莫致之章貢江。"
        ],
        "title": "寄題贛江亭",
        "id": "c9723da4-83ee-442f-9173-f64a2d88a10d"
    },
    {
        "author": "范成大",
        "paragraphs": [
            "江流去不定，山石來無窮。",
            "步步有勝處，水清石玲瓏。",
            "安得扁舟繫絕壁，卧聽漁童吹短笛。",
            "弄水看山到月明，過盡行人不相識。"
        ],
        "title": "浯溪道中",
        "id": "fe185d40-6bad-4654-a2ec-75059eaf9a52"
    },
    {
        "author": "范成大",
        "paragraphs": [
            "阿香攪客眠，夜半驅疾雷。",
            "空水受奇響，如從船底來。",
            "嘈嘈雨窗閙，軋軋風柁開。",
            "睡魔走辟易，耳界愁喧豗。",
            "有頃飄驟過，灘聲獨鳴哀。",
            "燈婢燭囊衣，篙師理檣桅。",
            "煩擾到明發，村雞亦喈喈。"
        ],
        "title": "夜泊灣洲大風雨未至衡州一百二十里",
        "id": "ee587114-7755-49bb-a14d-9f4f960b5f94"
    },
    {
        "author": "范成大",
        "paragraphs": [
            "客裏仍哦對雨吟，夜來星月曉還陰。",
            "空江十日無春事，船到衡陽柳色深。"
        ],
        "title": "泊衡州",
        "id": "a2980cb1-e349-4939-9819-134d3e4aa7bc"
    },
    {
        "author": "范成大",
        "paragraphs": [
            "應有人家住隔溪，綠陰亭午但聞雞。",
            "松根當路龍筋瘦，竹筍漫山鳳尾齊。",
            "墨染深雲猶似瘴，絲來小雨不成泥。",
            "更無騎吹喧相逐，散誕閒身信馬蹄。"
        ],
        "tags": [
            "衡山"
        ],
        "title": "步入衡山",
        "id": "b5a0bba2-e362-484e-b637-0f4b4bb1271b"
    },
    {
        "author": "范成大",
        "paragraphs": [
            "捨舟得馬如馭氣，步入青松三十里。",
            "我從蠻嶺瘴煙來，不怕雨雲埋嶽趾。",
            "憶昔南征款廟庭，往來無恙神所祉。",
            "當時已有歸田願，帝臨此心如白水。",
            "煌煌南正館於東，手握八觚溫玉璽。",
            "駿奔灊霍左右輔，好生不殺扶炎紀。",
            "崇禋竣事曉壇空，躋攀小試青鞋底。",
            "不知雲磴幾千丈，但見漫山白龍尾。",
            "石頭招我上南臺，瑞應闌干天半倚。",
            "福嚴鐘聲過橋來，彷彿三生如夢裏。",
            "堂中尊者已先去，苔鎖巖扉何日啟。",
            "竹嫌磽确老逾瘦，松畏高寒蟠不起。",
            "癯儒尚病怕深登，幽討未窮行且止。",
            "我評七十二高峰，鬰律穹窿少觀美。",
            "儼然可瞻不可玩，往往雄尊如負扆。",
            "乃知嶽鎮蓋深厚，不與他山爭秀偉。",
            "區區獻狀眩兒童，乳洞淡巖真戲耳。"
        ],
        "tags": [
            "衡山"
        ],
        "title": "重遊南嶽",
        "id": "56efac46-3489-499d-b2ce-7e79bdef43e7"
    },
    {
        "author": "范成大",
        "paragraphs": [
            "祝融峰下兩逢春，雨宿風餐老病身。",
            "莫笑五湖萍梗客，海邊亦有未歸人。"
        ],
        "title": "四明人董嶧久居嶽市乞詩",
        "id": "0b0467e3-1351-4afa-a1a2-6599ee2713bf"
    },
    {
        "author": "范成大",
        "paragraphs": [
            "雲銷澧陽風，月生岳陽水。",
            "誰推赤金盤，湧出白銀地。",
            "徘徊忽騰上，蹀蹀恐顛墜。",
            "稍高輪漸安，飛彩到篷背。",
            "晶晶浪皆舞，靨靨星欲避。",
            "兜羅世界網，普現無邊際。",
            "官居束戶庭，有眼如幻翳。",
            "向非行大荒，寧有此巨麗。",
            "乘除較得失，漂泊非左計。",
            "妻孥競驩譁，渠亦知許事。"
        ],
        "title": "三月十五日華容湖尾看月出",
        "id": "ee915f46-0f55-4417-bd23-90c4909214a4"
    },
    {
        "author": "范成大",
        "paragraphs": [
            "回風打船失西東，柁癡櫓弱無適從。",
            "三老號呼鐵纜墜，招頭撾鼓驅魚龍。",
            "千篙撐折百丈斷，日暮稍與洪相通。",
            "推移尋尺力千里，時有黄帽來言功。",
            "康莊大逵世不乏，乃獨蹇産濤波中。",
            "一官橫起險易相，剎那憂喜隨兒童。",
            "漲湖連天遠目斷，且復加飯追萍蓬。",
            "蒲團坐暖看香篆，作止任滅如頑空。"
        ],
        "title": "釣池口阻風迷失港道",
        "id": "07a16533-4db3-459d-8ab8-784c0c9a1b86"
    },
    {
        "author": "范成大",
        "paragraphs": [
            "漂泊離巢燕，彎跧負殻蝸。",
            "瘦嫌莞席硬，老覺畫屏奢。",
            "報道帆當落，傳呼鼓已撾。",
            "且投人處宿，未到已聞蟇。"
        ],
        "title": "鼎河口枕上作",
        "id": "11c600b2-5765-4c75-833e-c17424b3dfb2"
    },
    {
        "author": "范成大",
        "paragraphs": [
            "水闊鳥烏倦，墟寒童僕饑。",
            "一灣村縣過，百折暮江遲。",
            "曉夢孤燈見，春陰病骨知。",
            "簡書寧不畏，旅力奈先疲。"
        ],
        "title": "安鄉縣西晚泊",
        "id": "6518b21e-4549-40d8-a9bc-5fd52a7139ab"
    },
    {
        "author": "范成大",
        "paragraphs": [
            "順流下沅江，溯流上澧浦。",
            "水深蘭芷寒，漂搖憚風雨。",
            "采采不盈掬，何由寄遠渚。",
            "洞庭浮天白，遐矚莽吳楚。",
            "有懷獨晤歎，櫓聲與人語。",
            "暮夜即維舟，蒼茫定何許。"
        ],
        "tags": [
            "洞庭湖"
        ],
        "title": "澧陽江",
        "id": "2f8a00a9-04a5-4a2f-a426-7f9b4842a5b0"
    },
    {
        "author": "范成大",
        "paragraphs": [
            "葦岸齊齊似碧城，江船罨岸逆風行。",
            "綠蘋白芷俱憔悴，惟有蔞蒿滿意生。"
        ],
        "title": "澧浦",
        "id": "7bc7476c-066e-4009-912c-cd91d51a0205"
    },
    {
        "author": "范成大",
        "paragraphs": [
            "狡窟空來四十年，沿江猶自少炊煙。",
            "茫茫曠土無人問，蘆荻春深綠滿川。"
        ],
        "title": "澧江漁舍",
        "id": "4ccca393-e56f-4cc6-a53a-32427200ddfd"
    },
    {
        "author": "范成大",
        "paragraphs": [
            "捨舟從陸更間關，徑仄仍荒亦未乾。",
            "棘刺近人牢閉眼，泥塗兀馬緊扶鞍。",
            "茶山盜藪路程惡，麥壠人家懷抱寬。",
            "擔僕輿夫盡劬瘁，病翁那得更加餐。"
        ],
        "title": "孫黄渡",
        "id": "c38c5631-5dc6-44a9-b4c6-780ba6935870"
    },
    {
        "author": "范成大",
        "paragraphs": [
            "舟橫攸河水，馬滑潺陵道。",
            "百里無鉏犁，閒田生春草。",
            "春草亦已瘦，栖栖晚花少。",
            "落日見行人，愁煙沒孤鳥。",
            "老翁雪髯鬢，生長識羣盜。",
            "歸來四十年，墟里迹如掃。",
            "莫訝土毛稀，須知人力槁。",
            "生聚何當復，茲事恐終老。",
            "人言古戰場，瘡痍猝難療。",
            "誰使至此極，天乎吾請禱。"
        ],
        "title": "潺陵",
        "id": "7f4a55c8-d28d-4250-af4f-b35164111ac4"
    },
    {
        "author": "范成大",
        "paragraphs": [
            "前村後村啼杜宇，伴人憂煎與人語。",
            "雲寒日薄春一夢，地闊天低淚如雨。",
            "我馬虺隤我僕痡，豈不懷歸畏簡書。",
            "公安縣前酒可沽，不如且聽提胡盧。"
        ],
        "title": "將至公安",
        "id": "54069226-f2aa-4aff-a82f-317291cf6224"
    },
    {
        "author": "范成大",
        "paragraphs": [
            "食罷雨方作，起行泥已深。",
            "伴愁多楚些，吟病獨吳音。",
            "莫怨馬蹄滑，須愁蠶事侵。",
            "梅黄時節是，未可决晴陰。"
        ],
        "title": "公安渡江",
        "id": "ca8e3ae7-728b-471f-8d4d-33659c8dd8c1"
    },
    {
        "author": "范成大",
        "paragraphs": [
            "原田何莓莓，野水亂平楚。",
            "大堤少人行，誰與藝稷黍。",
            "獨木且百歲，骯髒立水滸。",
            "當年識兵燼，見赦幾樵斧。",
            "摩挲欲問訊，恨汝不能語。",
            "薄暮有底忙，沙頭聽鳴櫓。"
        ],
        "title": "荆渚堤上",
        "id": "fd38b85c-fcce-4570-8c7d-cb28cf5ffeb0"
    },
    {
        "author": "范成大",
        "paragraphs": [
            "草色沐新雨，綠潤如得意。",
            "披拂欲生煙，苒苒著巾袂。",
            "天涯各芳春，秦吳千萬里。",
            "故人攀桂枝，今夕念游子。"
        ],
        "title": "渚宮野步題芳草",
        "id": "2c889a83-0f37-47d5-aec0-f5f45e9f0c94"
    },
    {
        "author": "范成大",
        "paragraphs": [
            "初上篷籠竹笮船，始知身是劍南官。",
            "沙頭沽酒市樓暖，徑步買薪江墅寒。",
            "自古秦吳稱絕國，于今歸峽有名灘。",
            "千山萬水垂垂老，只欠天西蜀道難。"
        ],
        "title": "發荆州",
        "id": "db8c6e6a-8e6c-4ca1-9026-53899e882842"
    },
    {
        "author": "范成大",
        "paragraphs": [
            "傾崖溜雨色，慘淡水墨畫。",
            "辛夷碎花縣，瘣木老藤挂。",
            "翠莽楚甸窮，黄流蜀江下。",
            "一灘今始嘗，三峽此其亞。",
            "雨點鼓士摻，雲騰挽夫跨。",
            "驚心度石林，破眼見村舍。",
            "牛眠草色裏，犬吠竹林罅。",
            "步頭可檥船，安穩睡殘夜。"
        ],
        "title": "虎牙灘",
        "id": "3428384c-f838-4101-83ac-bb189e0b2f55"
    },
    {
        "author": "范成大",
        "paragraphs": [
            "斷崖卧水口，連岡抱城樓。",
            "下有吳蜀客，檣竿立滄洲。",
            "雨後漲江急，黄濁如潮溝。",
            "時見山峽船，鐃鼓噪中流。",
            "適從稠灘來，白狗連黄牛。",
            "渦濆大如屋，九死爭船頭。",
            "人鮓尚脫免，虎牙不須憂。"
        ],
        "title": "峽州至喜亭",
        "id": "76ac5a8d-cd0a-4501-a2de-e9d9dbb8f332"
    },
    {
        "author": "范成大",
        "paragraphs": [
            "峽山偪而峻，峽泉湍以碕。",
            "峽草如毨毛，峽樹多樛枝。",
            "峽禽惟杜鵑，血吻日夜啼。",
            "峽馬類黄狗，不能長鳴嘶。",
            "峽曉虎跡多，峽暮人跡稀。",
            "峽路如登天，猿鶴不敢梯。",
            "僕夫負嵎哭，我亦呻吟悲。",
            "悲吟不成章，聊賡峽哀詩。"
        ],
        "title": "初入峽山效孟東野",
        "id": "c627d8ff-6dfb-4803-aee3-65ce96d6917f"
    },
    {
        "author": "范成大",
        "paragraphs": [
            "汙泥汩峻阪，狠石卧中路。",
            "睥睨無敢前，趦趄屢却顧。",
            "長繩引籃輿，前輓後推去。",
            "吏士更叫號，作氣欲飛度。",
            "顛墜較分寸，商略營蹞步。",
            "須臾氣亦竭，一一汗如雨。"
        ],
        "title": "土門",
        "id": "94f54b47-c895-411d-9057-ca933c03266f"
    },
    {
        "author": "范成大",
        "paragraphs": [
            "老蕨漫山鳳尾張，青楓直幹如攢槍。",
            "山深嵐重鼻酸楚，石惡淖深神慘傷。",
            "陰崖風生吹客急，草中枯株似人立。",
            "昳晡卓幕先下程，將士黄昏始相及。"
        ],
        "title": "桃花舖",
        "id": "bbce8bac-8811-47f8-b518-43348d1c6f6c"
    },
    {
        "author": "范成大",
        "paragraphs": [
            "三登三降岡始斷，一步一休日欲斜。",
            "濁酒半瓶不得煖，覆盆有舖無漿家。"
        ],
        "title": "覆盆舖",
        "id": "c7ccb35f-f4ab-4dea-a43c-67b4eaf3fce3"
    },
    {
        "author": "范成大",
        "paragraphs": [
            "峰頭高絕鄰，四瞰若窺井。",
            "小山萬蟻垤，大山拊其頂。",
            "叢霄一握近，罡風振衣冷。",
            "似聞天人語，笑我雪垂領。",
            "曩侍玉案香，委佩太清境。",
            "獨下赤城戲，俯仰一枰頃。",
            "豈其厭晨華，嗅此腥腐鼎。",
            "揮手謝天人，伶俜愧孤影。",
            "來償繭足債，尚欠界天嶺。",
            "老矣且倦遊，歸期行可請。"
        ],
        "title": "小望州",
        "id": "6a97e5a0-caa3-43e1-b42a-e2832e0f09c6"
    },
    {
        "author": "范成大",
        "paragraphs": [
            "望州山頭天四低，東瞰夷陵西秭歸。",
            "峽江微茫細如带，江外千峰青打圍。",
            "黄牛廟磯石如劈，想看驚湍虎鬚白。",
            "水行陸走俱險艱，安得如鳥有羽翼。"
        ],
        "title": "大望州",
        "id": "64069b5e-197f-4445-b65d-91c7fe13e513"
    },
    {
        "author": "范成大",
        "paragraphs": [
            "疇昔辭桂林，自謂已出嶺。",
            "蛻蟬蠻煙中，恍若醉夢醒。",
            "今來峽山路，步步躡雲頂。",
            "仍聞蚯蚓瘴，顧與嶠南等。",
            "平生行路難，驚浪兀漂梗。",
            "迷塗茲益遠，鳥道非人境。",
            "老矣法當佚，懷哉遊可屏。",
            "拜手天東南，亟上歸田請。"
        ],
        "title": "一百八盤",
        "id": "a3008d7d-3770-49b8-b6cd-d7ac740026fe"
    },
    {
        "author": "范成大",
        "paragraphs": [
            "清晨入岑蔚，嵐重寒颼飀。",
            "忽聞黄鸝語，方悟麥始秋。",
            "旅食法當瘦，遠行人所愁。",
            "況復深山中，不與和氣游。",
            "苦辛那敢憚，病悴良可憂。",
            "徒憂亦無益，聊作商聲謳。"
        ],
        "title": "火墨坡下嶺",
        "id": "2319695b-fc26-4c14-aeaa-de9ce997316a"
    },
    {
        "author": "范成大",
        "paragraphs": [
            "清猿泠泠鳴玉簫，三聲兩聲高樹梢。",
            "子母聯拳傳枝去，忽作哀厲長鳴號。",
            "天寒林深山石惡，行人舉頭雙淚閣。",
            "雪澗琴心未足悲，須寫峽中腸斷時。"
        ],
        "title": "八場平聞猿",
        "id": "0992ae9c-f482-44f1-bb73-56ce8db69dd1"
    },
    {
        "author": "范成大",
        "paragraphs": [
            "非岡非嶺復非坡，黄鵠不度吾經過。",
            "妻孥下行啼且笑，聯手相携如踏歌。",
            "風吹汗乾人力盡，屐齒與石方相磨。",
            "鑽天三里似千里，四十八盤將奈何。"
        ],
        "title": "鑽天三里",
        "id": "f2e35ad8-1813-464e-a61f-d4548b86cbdb"
    },
    {
        "author": "范成大",
        "paragraphs": [
            "山前壁如削，山後崖復斷。",
            "曏吾達隴首，如海到彼岸。",
            "那知下嶺處，慄甚履冰戰。",
            "牽前带相挽，縋後衣盡綻。",
            "健倒輒尋丈，徐行厪分寸。",
            "上疑緣竹竿，下劇滾金彈。",
            "豈惟蛇退舍，飛鳥望崖反。",
            "稍喜一徑平，猶有千石亂。",
            "仍逢新燒畬，約略似耕畔。",
            "心知人境近，顰末百憂散。",
            "山民茆數把，鬼質犢子健。",
            "腰鑱走迎客，再拜復三歎。",
            "謂匪人所蹊，官來定何幹。",
            "儻爲饑火驅，平地豈無飯。",
            "意者官事迫，如馬就羈絆。",
            "我乃不能答，付以一笑粲。"
        ],
        "title": "蛇倒退",
        "id": "47b3e5c3-2824-486a-aad4-62417274dfde"
    },
    {
        "author": "范成大",
        "paragraphs": [
            "峽行五程無聚落，馬頭今日逢耕鑿。",
            "麥苗疎瘦豆苗稀，椒葉尖新柘葉薄。",
            "家家婦女布纏頭，背負小兒領垂瘤。",
            "山深生理却不乏，人有銀釵一雙插。"
        ],
        "title": "大丫隘",
        "id": "04b15b44-9225-4bf1-a31d-fc892701c9d5"
    },
    {
        "author": "范成大",
        "paragraphs": [
            "雲木盪胸起，鬰峩一峰危。",
            "上有路千折，縺縷如縈絲。",
            "是爲麻線堆，厥險天下稀。",
            "偪仄容半足，顛墜寧復稽。",
            "騰猱尚愁苦，游子將安之。",
            "浮屠德寶者，悲智緒等慈。",
            "隨山刊古木，尋壑得長磯。",
            "輿梁捷飛度，布石綿階梯。",
            "自從新路改，重趼無齎咨。",
            "縣有孫少府，琬琰劖文詞。",
            "勿云此事小，惟有行人知。",
            "況觀峽山路，由來欠平治。",
            "官吏既弗跡，誰肯深長思。",
            "天險固自若，當令略成蹊。",
            "土工運畚鍤，石工操鑿椎。",
            "烈火敗磽确，築沙填隙巇。",
            "多用百夫力，遠無五旬期。",
            "但冀米鹽給，不煩金幣支。",
            "非客敢竊議，道傍詢旄倪。",
            "身雖雪山戍，亦願助毫釐。",
            "工費嗟小哉，政須賢有司。",
            "東有管夷陵，西有葉秭歸。",
            "上維沈隠侯，夔臺今吏師。",
            "下維熊繹孫，長材佐州麾。",
            "豈吾金閨彥，不如林下緇。",
            "懸知議克合，了此一段奇。",
            "舟檝避潢潦，置郵疾飛馳。",
            "憧憧吳蜀客，來往當無時。",
            "仍磨鑽天石，大書四賢詩。",
            "不佞願秉筆，遠寄峽口碑。"
        ],
        "title": "麻線堆",
        "id": "d188486b-df47-42ca-a1ec-1dac075683fc"
    },
    {
        "author": "范成大",
        "paragraphs": [
            "一身半世走奔波，疑是三生宿債多。",
            "折券已饒麻線嶺，責償難免竹竿坡。"
        ],
        "title": "戲書麻線堆下",
        "id": "813ad48e-e73c-4d8c-aeab-633b404569dc"
    },
    {
        "author": "范成大",
        "paragraphs": [
            "傾崖當胸石齧足，失勢毛氂槁幽谷。",
            "王孫却走斷不到，惟有哀猿如鬼哭。",
            "僕夫酸嘶訴塗窮，我亦付命無何中。",
            "悲風忽來木葉戰，落日虎嘷枯竹叢。"
        ],
        "title": "胡孫愁",
        "id": "e2303383-71e6-4a1b-b921-f75d09327f42"
    },
    {
        "author": "范成大",
        "paragraphs": [
            "鑽天嶺上已飛魂，判命坡前更駭聞。",
            "側足三分垂壞磴，舉頭一握到孤雲。",
            "微生敢列千金子，後福猶幾萬石君。",
            "早晚北窗尋噩夢，故應含笑老榆枌。"
        ],
        "title": "判命坡",
        "id": "63433914-9150-4709-be05-2d57247227a0"
    },
    {
        "author": "范成大",
        "paragraphs": [
            "晨光挂高嶺，晴色媚遠客。",
            "哀湍吼叢薄，宿霧裊絕壁。",
            "露重薊花紫，風來蓬背白。",
            "迷塗朴渥跳，飲澗於菟跡。",
            "層巔多折木，迮磴有飛石。",
            "不知山幾重，杳杳入叢碧。"
        ],
        "title": "千石嶺",
        "id": "4f2d87e2-7f6d-4777-8440-fa8966bd56a2"
    },
    {
        "author": "范成大",
        "paragraphs": [
            "莫惜縈迴上九盤，洗心雙瀑雪花寒。",
            "野翁酌水煎茶獻，自古人來到此難。"
        ],
        "title": "九盤坡布水",
        "id": "376882c6-94fd-42e8-af7c-337077d6ddeb"
    },
    {
        "author": "范成大",
        "paragraphs": [
            "十步九喫蹶，百夫半蹣跚。",
            "豁然鳥道窮，努力造其巔。",
            "謂是嶺頭了，一峰復當前。",
            "既無反顧法，仰望心茫然。"
        ],
        "title": "荒口",
        "id": "9558f572-213c-46d7-be82-d1152fc299b8"
    },
    {
        "author": "范成大",
        "paragraphs": [
            "詰曲不前如宦拙，欹傾當面似交難。",
            "若將世路比山路，世路更多千萬盤。"
        ],
        "title": "四十八盤",
        "id": "9383277a-3515-4689-94ab-82af8309059f"
    },
    {
        "author": "范成大",
        "paragraphs": [
            "綠英吐弱線，翠葉抱修莖。",
            "矗如青旄節，草中立亭亭。",
            "根有却老藥，鱗皴友松苓。",
            "長生不暇學，聊冀病身輕。"
        ],
        "title": "紫荷車",
        "id": "d59f0d59-0db9-4acc-9c33-f297211afb29"
    },
    {
        "author": "范成大",
        "paragraphs": [
            "妍紅棠棣粧，弱綠薔薇枝。",
            "小風一再來，飄颻隨舞衣。",
            "吳下嫵芳檻，峽中滿荒陂。",
            "佳人墮空谷，皎皎白駒詩。"
        ],
        "title": "錦带花",
        "id": "75d3dba3-4a3d-4600-acfd-403d2f09cf5f"
    },
    {
        "author": "范成大",
        "paragraphs": [
            "山根繫馬得漿家，深入窮鄉事可嗟。",
            "蚯蚓祟人能作瘴，茱萸隨俗强煎茶。",
            "幽禽不見但聞語，野草無名都著花。",
            "窈窕崎嶇殊未艾，去程方始問三巴。"
        ],
        "title": "入秭歸界",
        "id": "48fc6564-6874-46db-98cb-c618dc4091fe"
    },
    {
        "author": "范成大",
        "paragraphs": [
            "物色近人境，喜歡嚴曉裝。",
            "山月雞犬聲，野風麻麥香。",
            "登嶺既開豁，入林更清凉。",
            "三呼獨醒士，儻肯釂我觴。"
        ],
        "title": "早發周平驛過清烈祠下",
        "id": "0a761a6d-6272-49e8-8c54-d93374cb2f17"
    },
    {
        "author": "范成大",
        "paragraphs": [
            "江紋圓復破，樹色昏還明。",
            "連灘竹節稠，洶怒奔夷陵。",
            "石磯鐵色頑，相望如姦朋。",
            "踞岸意不佳，當流勢尤獰。",
            "山回水若盡，但見青竛竮。",
            "慘慘疑鬼寰，幽幽無人聲。",
            "顛沛安危機，艱難古今情。",
            "俯窺得目眩，却立恐神驚。",
            "白雲冒巖扉，下維玉虛庭。",
            "神仙坐閲世，應笑行人行。"
        ],
        "title": "白狗峽",
        "id": "f359ea36-8c8f-48e1-b0d0-b0be30de4fd3"
    },
    {
        "author": "范成大",
        "paragraphs": [
            "永日貪程客，長年弔古詩。",
            "悲秋荒故宅，負石慘空祠。",
            "峻壁鴉翻倦，高畬麥秀遲。",
            "窮山熊繹國，偪仄建邦時。"
        ],
        "title": "秭歸縣",
        "id": "f86bff0b-bc60-4352-8f7d-a098b2c0f4cd"
    },
    {
        "author": "范成大",
        "paragraphs": [
            "東鄰男兒得湘纍，西舍女兒生漢妃。",
            "城郭如村莫相笑，人家伐閲似渠稀。"
        ],
        "title": "歸州竹枝歌二首  其一",
        "id": "65f03ab7-eff5-4b47-8149-e0fa9e640317"
    },
    {
        "author": "范成大",
        "paragraphs": [
            "東岸艬船拋石門，西山炊煙連白雲。",
            "竹籬茅舍作晚市，青蓋黄旗稱使君。"
        ],
        "title": "歸州竹枝歌二首  其二",
        "id": "31f8cf48-5dd3-465c-b792-f4ccbd7e21b3"
    },
    {
        "author": "范成大",
        "paragraphs": [
            "天生尤物元無種，萬里巴村出青塚。",
            "高臺望思臺已荒，東風溪漲流水香。",
            "嬋娟鍾美空萬古，翻使鄉山多醜女。",
            "灸眉作瘢亦不須，人人有癭如瓠壺。"
        ],
        "title": "照君臺",
        "id": "211ef55a-ff36-46be-a74b-c64804ba221b"
    },
    {
        "author": "范成大",
        "paragraphs": [
            "懷沙祠下鐵色磯，中流束湍張禍機。",
            "與齎俱入彼可弔，乘流而下吾亦危。",
            "江河難犯一至此，天地好生安取斯。",
            "朝歌勝母古尚諱，我其覆醢航秭歸。"
        ],
        "title": "人鮓甕",
        "id": "011f7796-615f-444d-9ce3-93c4f2adde9c"
    },
    {
        "author": "范成大",
        "paragraphs": [
            "水宿頻欹側，徒行又險艱。",
            "舟危神女峽，馬瘦鬼門關。",
            "照夜燒畬隴，緣雲種笮山。",
            "催成頭雪白，休說鬢絲斑。"
        ],
        "title": "巴東峽口",
        "id": "380a93de-4637-40dc-a131-ac6d236bdf54"
    },
    {
        "author": "范成大",
        "paragraphs": [
            "鑽火巴東岸，摐金峽口船。",
            "束江崖欲合，漱石水多漩。",
            "卓午三竿日，中間一罅天。",
            "偉哉神禹跡，疏鑿此山川。"
        ],
        "title": "初入巫峽",
        "id": "cf1e6ca9-5dce-4457-8477-e0a4dfe62d04"
    },
    {
        "author": "范成大",
        "paragraphs": [
            "峽行水落惟憂雨，通昔淋浪怨行旅。",
            "千山萬山生白煙，陽臺那得雲如許。",
            "牋詞騰告翠帷僊，丐我一晴翻手間。",
            "放開十二峰頭色，重賦碧叢高插天。"
        ],
        "title": "將至巫山遇雨",
        "id": "c1a99a23-2c8a-4c45-8395-0f6dba797bc1"
    },
    {
        "author": "范成大",
        "paragraphs": [
            "濕雲不收煙雨霏，峽船作灘梢廟磯。",
            "杜鵑無聲猿叫斷，惟有饑鴉迎客飛。",
            "西真功高佐禹跡，斧鑿鱗皴倚天壁。",
            "上有瑶簪十二尖，下有黄湍三百尺。",
            "蔓花虯木風煙昏，蘚珮翠帷香火寒。",
            "靈斿飄忽定何許，時有行人開廟門。",
            "楚客詞章元是諷，紛紛餘子空嘲弄。",
            "玉色頩顔不可干，人間錯說高唐夢。"
        ],
        "title": "巫山高",
        "id": "ca9f2eb7-f73f-4633-9756-238d35a206e2"
    },
    {
        "author": "范成大",
        "paragraphs": [
            "峽江饒暗石，水狀日千變。",
            "不愁灘瀧來，但畏濆淖見。",
            "人言盤渦耳，夷險顧有間。",
            "仍於非時作，未可一理貫。",
            "安行方熨縠，無事忽翻練。",
            "突如湯鼎沸，翕作茶磨旋。",
            "勢迫中成漥，怒霽外始暈。",
            "已定稍安慰，儵作更驚眩。",
            "漂漂浮沫起，疑有潛鯨噀。",
            "勃勃駭浪騰，復恐蟄鼇抃。",
            "篙師瞪褫魄，灘戶呀雨汗。",
            "逡巡怯大敵，勇往決鏖戰。",
            "幸免與齎入，還憂似蓬轉。",
            "驚呼招竿折，奔救竹笮斷。",
            "九死船頭爭，萬苦石上牽。",
            "旁觀兢薄冰，撇過捷飛電。",
            "前余叱馭來，山險固嘗徧。",
            "今者擊檝誓，豈復憚波面。",
            "澎澎三峽長，颭颭一葦亂。",
            "既微掬指忙，又匪科頭慢。",
            "天子賜之履，江神敢吾玩。",
            "但催疊鼓轟，往助雙櫓健。"
        ],
        "title": "刺濆淖",
        "id": "28af6f86-f610-4697-a054-7efe42e1b410"
    },
    {
        "author": "范成大",
        "paragraphs": [
            "峽山狠無情，其下多醜石。",
            "頑質賈憎垂，傀狀發笑啞。",
            "粗類墳壤黄，沉漬鐵矢黑。",
            "或如溝泥涴，或似凍壁坼。",
            "堆疑聚廩粟，陊若壞城甓。",
            "槎牙鏤朽木，狼籍委枯骼。",
            "礧砢包蠃蚌，淋漓錮鉛錫。",
            "縱文瓦溝壠，橫疊衣摺襞。",
            "鱗皴斧鑿餘，坎窞蹴踏力。",
            "云何清淑氣，孕此詭譎跡。",
            "我本一丘壑，嗜石舊成癖。",
            "端溪紫琳腴，洮河綠沉色。",
            "階冊截肪膩，泗磬鳴球擊。",
            "嵌空太湖底，偶立韶江側。",
            "真陽劖千巖，營道剷寸碧。",
            "倦游所閲多，未易一二籍。",
            "朅來茲山下，刺眼昔未覿。",
            "或云峽多材，奇秀鬰以積。",
            "絕代昭君村，驚世屈原宅。",
            "東家兩兒女，氣足豪萬國。",
            "山石何重輕，奚暇更融液。",
            "我亦味其言，作詩曉行客。"
        ],
        "tags": [
            "太湖"
        ],
        "title": "嘲峽石",
        "id": "a41aa640-77a7-4a4e-884c-cbb3b3006028"
    },
    {
        "author": "范成大",
        "paragraphs": [
            "峽農生甚艱，斫畬大山巔。",
            "赤埴無土膏，三刀財一田。",
            "頗具穴居智，占雨先燎原。",
            "雨來亟下種，不爾生不蕃。",
            "麥穗黄剪剪，豆苗綠芊芊。",
            "餠餌了長夏，更遲秋粟繁。",
            "稅畝不什一，遺秉得饜餐。",
            "何曾識秔稻，捫腹嘗果然。",
            "我知吳農事，請爲峽農言。",
            "吳田黑壤腴，吳米玉粒鮮。",
            "長腰瓠犀瘦，齊頭珠顆圓。",
            "紅蓮勝彫胡，香子馥秋蘭。",
            "或收虞舜餘，或自占城傳。",
            "早秈與晚䆉，濫吹甑甗間。",
            "不辭春養禾，但畏秋輸官。",
            "姦吏大雀鼠，盜胥衆螟蝝。",
            "掠剩增釜區，取盈折緡錢。",
            "兩鍾致一斛，未免催租瘢。",
            "重以私債迫，逃屋無炊煙。",
            "晶晶雲子飯，生世不下咽。",
            "食者定游手，種者長流涎。",
            "不如峽農飽，豆麥終殘年。"
        ],
        "title": "勞畬耕",
        "id": "e00fb4e2-6db3-4e6f-9fe8-0cd8b2f31c83"
    },
    {
        "author": "范成大",
        "paragraphs": [
            "借馬巫山縣，盤舟掉石灘。",
            "梅肥朝雨細，茶老暮煙寒。",
            "門對高唐起，江從灧澦難。",
            "流堆三尺在，旅夢一枝安。"
        ],
        "title": "巫山縣",
        "id": "fed5eea5-a359-4e40-8c1f-2231e0d0666b"
    },
    {
        "author": "范成大",
        "paragraphs": [
            "巫山信是陽雲臺，客行五日雲不開。",
            "陰晴何常有朝暮，夜雨少休明復來。",
            "今朝水長不知數，沒盡山根蒼石堆。",
            "東磯西磯盡如削，大灘小灘俱若雷。",
            "不知瞿唐復何似，想見萬頃淙一杯。",
            "祗今水劑已壯矣，聞道陸程尤艱哉。",
            "摩圍隘口石生角，蹋颯坡前泥似醅。",
            "眼前安得故園路，江沙江草便青鞋。"
        ],
        "title": "自巫山遵陸以避黑石諸灘大雨不可行泊驛中一日吏士自秭歸陸行者亦會",
        "id": "61d6c838-fa76-4a9c-a1a2-a13da6ecc729"
    },
    {
        "author": "范成大",
        "paragraphs": [
            "大山如牆缺，小山如塚纍。",
            "衆山直下看，方知此峰危。",
            "木末見夔峽，一溝盎春泥。",
            "中有天下險，造化真兒嬉。",
            "峰頂不滿笑，舟中鬢成絲。",
            "登高尚超覽，況乃絕俗姿。"
        ],
        "title": "燕子坡",
        "id": "bf1a0448-c697-4a31-acbd-ddb5ae70ef30"
    },
    {
        "author": "范成大",
        "paragraphs": [
            "天作隴頭石闕，人言要隔塵樊。",
            "百年會須作鬼，無事先穿鬼關。"
        ],
        "title": "鬼門關",
        "id": "16b9356c-bfc7-49ca-af8f-aaf022600acd"
    },
    {
        "author": "范成大",
        "paragraphs": [
            "一昨題詩訴苦霖，果然連夜卷曾陰。",
            "盡收行雨瑶姬賜，不徇世情巫峽心。",
            "喜鵲滿枝朝日淡，哀猿何處宿雲深。",
            "水門山徑高齋外，一枕清風屏萬金。"
        ],
        "title": "離巫山好晴午後入瞿唐關憩高齋半日",
        "id": "16477997-598a-4f5a-9d71-4c29da8217eb"
    },
    {
        "author": "范成大",
        "paragraphs": [
            "灧澦之石誰劖鎸，惡駭天下形眇然。",
            "客行五月潦始漲，但見匹馬浮黄湍。",
            "時時吐沫作濆淖，灂灂有聲如粥煎。",
            "蜀江西來已無路，鑿山作澮方成川。",
            "瞿唐之口狹如带，乃欲納此江漫漫。",
            "奔流下赴故偪仄，汝更爭道當其前。",
            "舟師欹傾落膽過，石孽水禍吁難全。",
            "山川丘陵皆地險，惟此險絕餘難肩。",
            "東坡筆端喙三尺，願與作賦評嘲喧。",
            "云非此石峽更怒，臼頭忽作傾城妍。",
            "我從巫山飛一棹，歡喜偶脫蛟龍涎。",
            "是非信否未暇詰，且上高齋清晝眠。"
        ],
        "title": "灧澦堆",
        "id": "60a04912-dc02-4eff-8e2a-f990de8de100"
    },
    {
        "author": "范成大",
        "paragraphs": [
            "五月五日嵐氣開，南門競船爭看來。",
            "雲安酒濃麴米賤，家家扶得醉人迴。"
        ],
        "title": "夔州竹枝歌九首  其一",
        "id": "c64f3bf3-864a-4506-98de-f6064b2db0fe"
    },
    {
        "author": "范成大",
        "paragraphs": [
            "赤甲白鹽碧叢叢，半山人家草木風。",
            "榴花滿山紅似火，荔子天凉未肯紅。"
        ],
        "title": "夔州竹枝歌九首  其二",
        "id": "abec942f-a22d-4638-a8a4-addbd39a856d"
    },
    {
        "author": "范成大",
        "paragraphs": [
            "新城果園連瀼西，枇杷壓枝杏子肥。",
            "半青半黄朝出賣，日午買鹽沽酒歸。"
        ],
        "title": "夔州竹枝歌九首  其三",
        "id": "3381b4b1-f9b4-42ba-9b09-061c99ed8dea"
    },
    {
        "author": "范成大",
        "paragraphs": [
            "癭婦趁墟城裏來，十十五五市南街。",
            "行人莫笑女粗醜，兒郎自與買銀釵。"
        ],
        "title": "夔州竹枝歌九首  其四",
        "id": "02cf6633-7fa9-487d-b7c1-0f685147ba33"
    },
    {
        "author": "范成大",
        "paragraphs": [
            "白頭老媼篸紅花，黑頭女娘三髻丫。",
            "背上兒眠上山去，採桑已閑當採茶。"
        ],
        "title": "夔州竹枝歌九首  其五",
        "id": "199c880d-2fe8-4261-b428-08b76d072a4f"
    },
    {
        "author": "范成大",
        "paragraphs": [
            "百衲畬山青間紅，粟莖成穗豆成叢。",
            "東屯平田秔米軟，不到貧人飯甑中。"
        ],
        "title": "夔州竹枝歌九首  其六",
        "id": "6c0954b8-671b-4846-9a21-dcc4a470e8a2"
    },
    {
        "author": "范成大",
        "paragraphs": [
            "白帝廟前無舊城，荒山野草古今情。",
            "只餘峽口一堆石，恰似人心未肯平。"
        ],
        "title": "夔州竹枝歌九首  其七",
        "id": "ffa21179-a886-4fbe-8cfa-740ceb45f37a"
    },
    {
        "author": "范成大",
        "paragraphs": [
            "灧澦如襆瞿唐深，魚復陣圖江水心。",
            "大昌鹽船出巫峽，十日溯流無信音。"
        ],
        "title": "夔州竹枝歌九首  其八",
        "id": "9492e67c-8f54-4d09-b6f7-9d8526b69675"
    },
    {
        "author": "范成大",
        "paragraphs": [
            "當筵女兒歌竹枝，一聲三疊客忘歸。",
            "萬里橋邊有船到，繡羅衣服生光輝。"
        ],
        "title": "夔州竹枝歌九首  其九",
        "id": "d1c251ae-2120-471c-b2b7-096bceee7c1f"
    },
    {
        "author": "范成大",
        "paragraphs": [
            "春暮子規少，日斜紅鵠飛。",
            "兩山多布水，一島幾柴扉。",
            "蚓吐無窮壤，人行不斷磯。",
            "巴陽昨夜雨，灘上水先肥。"
        ],
        "title": "雲安縣",
        "id": "140ca0e8-3693-4710-abc9-e1d0c03c6d7d"
    },
    {
        "author": "范成大",
        "paragraphs": [
            "晨炊維下巖，晚酌檥南浦。",
            "波心照州榜，雲脚響衙鼓。",
            "前山如屏牆，得得正當戶。",
            "西江朝宗來，循屏復東去。",
            "官曹倚巖棲，市井喚船渡。",
            "瓦屋仄石磴，猿啼閙人語。",
            "剔核杏餘酸，連枝茶剩苦。",
            "窮鄉固瘠薄，陋俗亦寒窶。",
            "營營謀食艱，寂寂懷磚訴。",
            "昔聞吏隠名，今識吏隠處。"
        ],
        "title": "萬州",
        "id": "65b8e610-010b-4fbe-91b0-af28e6b3c354"
    },
    {
        "author": "范成大",
        "paragraphs": [
            "行徧天涯與地隅，筋骸那比十年初。",
            "朱顔有酒且留住，白髮無方能埽除。",
            "未得歸田先作賦，專攻種樹已成書。",
            "祗今飛到南山下，猶解清晨出荷鋤。"
        ],
        "title": "橫溪驛感懷",
        "id": "10611cca-2ad9-4383-897d-e97f93ccc8bd"
    },
    {
        "author": "范成大",
        "paragraphs": [
            "癉暑嚴夜裝，乘凉躡危嶠。",
            "猿依黑林號，鬼閃青炬嘯。",
            "驚鳥動危葉，吟蟲滿荒草。",
            "泉聲遠相隨，山色近如杳。",
            "夢猶風燈前，身已雲木杪。",
            "浮生固有役，遠道何時了。",
            "豈惟失寢興，亦自倒昏曉。",
            "恭惟天心仁，頗議民力槁。",
            "我懷漢制詔，來慰蜀父老。",
            "熙如春臺登，沃若時雨膏。",
            "須知簡書急，勿厭蓐食早。",
            "但勤筆力淬，時助詩腸攪。"
        ],
        "title": "午夜登嶓山",
        "id": "4cb04e10-0ab4-4596-a853-c097cf588fd6"
    },
    {
        "author": "范成大",
        "paragraphs": [
            "峰頭壁立偉天造，萬雉石城如带繞。",
            "山骨鱗皴火種難，山下流泉却宜稻。",
            "新秧一稜綠茸茸，茅花先秋雪搖風。",
            "后皇嘉種不易熟，野草何爲攙歲功。"
        ],
        "title": "峽石鋪",
        "id": "14d87875-2b73-46ef-b702-7354f95a7ad6"
    },
    {
        "author": "范成大",
        "paragraphs": [
            "夷陵至𦚧䏰，複嶺苦絲亂。",
            "初程尚勇往，少日還委頓。",
            "安得長劍揮，盡剷疊嶂斷。",
            "雖云北山愚，聊快南溟運。",
            "此意竟蕭索，勞歌謾淒曼。",
            "日日望平陸，念念到彼岸。",
            "人言束馬險，但欠蟠龍峻。",
            "摧頹强弩末，黽勉焚舟戰。",
            "譬如已償逋，猶有未折券。",
            "山根治曉裝，峰頂寄朝飯。",
            "稍脫蚓瘴染，還探虎窠翫。",
            "性命乃可憂，筋力何足算。"
        ],
        "title": "蟠龍嶺",
        "id": "beef687b-7b49-446b-813b-a12f3acab559"
    },
    {
        "author": "范成大",
        "paragraphs": [
            "銀漢來從左界天，天風吹浪落蒼巔。",
            "人間只見秧田潤，喚作蟠龍洞裏泉。"
        ],
        "title": "蟠龍瀑布自山頂漫汗淋漓分數道而下望之宛從天降當爲城中布水第一",
        "id": "46df54fe-5422-4c91-b8a2-5a55aea7c7f7"
    },
    {
        "author": "范成大",
        "paragraphs": [
            "窮鄉誰與話悲酸，駐馬看雲强自寬。",
            "酒力無端妨宿病，詩情不淺任塵官。",
            "虎狼地僻炊煙晚，風雨天低夏木寒。",
            "行盡峰門千萬丈，梁山鼓角報平安。"
        ],
        "title": "峰門嶺遇雨泊梁山",
        "id": "bfe3fac6-0868-450b-b138-43ed6bec41c4"
    },
    {
        "author": "范成大",
        "paragraphs": [
            "暮雨連朝雨，長亭又短亭。",
            "今朝騎馬怯，平日繫船聽。",
            "竹葉垂頭碧，秧苗滿意青。",
            "農疇方可望，客路敢遑寧。"
        ],
        "title": "𨚩䢹驛大雨",
        "id": "71a35076-900b-443d-9ca2-2a0d23070faf"
    },
    {
        "author": "范成大",
        "paragraphs": [
            "青泥沒髁僕頻驚，黄漲平橋馬不行。",
            "舊雨雲招新雨至，高田水入下田鳴。",
            "百年心事終懷土，一日身謀且望晴。",
            "休入忠州爭米市，暝鴉同宿墊江城。"
        ],
        "title": "墊江縣",
        "id": "c2805033-20bc-4af8-83f3-457c709a7c88"
    },
    {
        "author": "范成大",
        "paragraphs": [
            "百日籃輿困跼跧，三晨泥坂兀躋攀。",
            "晚晴幸自墊江縣，今雨奈何巾子山。",
            "樹色於人殊漠漠，雲容憐我稍班班。",
            "如今只憶雪溪句，乘興而來興盡還。"
        ],
        "title": "巾子山又雨",
        "id": "7c653422-ae5d-4dca-9108-c0d5bb40efb6"
    },
    {
        "author": "范成大",
        "paragraphs": [
            "山頂噓雲黑似煙，修篁高柳共昏然。",
            "鳥啼一夜勸歸去，誰道東川無杜鵑。"
        ],
        "title": "鄰山縣",
        "id": "ebc01590-f63c-49d2-9f39-c99c829779cd"
    },
    {
        "author": "范成大",
        "paragraphs": [
            "晚色熹微煖似薰，兒童歡喜走相聞。",
            "無端星月照濕土，依舊山川生雨雲。",
            "旅枕夢寒涔屋漏，征衫潮潤冷爐熏。",
            "快晴信是行人願，又恐田家曝背耘。"
        ],
        "title": "沒冰鋪晚晴月出曉復大雨上漏下濕不堪其憂",
        "id": "2dead486-a485-43a9-bbf4-3cad93e76ac1"
    },
    {
        "author": "范成大",
        "paragraphs": [
            "阪峻身頻偃，崖深首屢回。",
            "雲浮平地出，路拂半天來。",
            "但閲關山過，都忘歲月催。",
            "湘南初上馬，猶插早春梅。"
        ],
        "title": "金山嶺",
        "id": "1fba1631-5204-4c67-91ae-aa6f0fd8430f"
    },
    {
        "author": "范成大",
        "paragraphs": [
            "昨日方無雨，今朝又不晴。",
            "滿山皆屐齒，隨處有泉聲。",
            "頗怪陰霖差，應催老病成。",
            "泥塗千騎士，與我共勞生。"
        ],
        "title": "明日至鄰水又雨",
        "id": "8f94a284-75ef-4966-97bc-7be46bee3deb"
    },
    {
        "author": "范成大",
        "paragraphs": [
            "片月挂高嶺，我行至其巔。",
            "舉手欲攬擷，恐驚乘鸞仙。",
            "菲菲桂香動，肅肅露脚寒。",
            "北斗已到地，南斗猶闌干。",
            "但聞浮黎音，來從始青天。",
            "大星與之俱，曉色明旗旛。",
            "素煙渺陸海，中有人所寰。",
            "想見地上友，啟明膏火煎。",
            "星落玉宇白，日生綺霞丹。",
            "冰輪未肯去，相看尚團團。"
        ],
        "title": "殘夜至峰頂上",
        "id": "99cc2639-2457-4e20-9ac3-b290d83ff863"
    },
    {
        "author": "范成大",
        "paragraphs": [
            "千山已盡一峰孤，立馬行人莫疾驅。",
            "從此蜀川平似掌，更無高處望東吳。"
        ],
        "title": "望鄉臺",
        "id": "02d119a9-d66d-424a-a65d-898203208788"
    },
    {
        "author": "范成大",
        "paragraphs": [
            "夜雨洗煩蒸，曉風薦清穆。",
            "雲頭隤鐵山，日脚迸金瀑。",
            "暑塗一日凉，遠客萬事足。",
            "羈人正奔波，觀者何陸續。",
            "翠蓋立嚴粧，青裙行跣足。",
            "俗陋介南徼，物華入東蜀。",
            "竹萌苦已青，荔子酸猶綠。",
            "修蘆密成籬，直柏森似纛。",
            "泥乾馬蹄鬆，路坦亭堠速。",
            "暮投何人莊，窗戶暗修竹。"
        ],
        "title": "蚤晴發廣安軍晚宿萍池村莊",
        "id": "c6c0d650-4daf-4ae9-a86d-8b43054a4d1a"
    },
    {
        "author": "范成大",
        "paragraphs": [
            "旅食諳殊俗，堆盤駭異聞。",
            "南餐灰薦蠣，巴饌菜先葷。",
            "幸脫蔞藤醉，還遭胡蒜熏。",
            "絲蓴鄉味好，歸夢水連雲。"
        ],
        "title": "巴蜀人好食生蒜臭不可近頃在嶠南其人好食檳榔合蠣灰扶留藤一名蔞藤食之輒昏然已而醒快三物合和唾如膿血可厭今來蜀道又爲食蒜者所薰戲題",
        "id": "a8a06f47-0365-40c1-9106-0f43fda7f366"
    },
    {
        "author": "范成大",
        "paragraphs": [
            "井徑東川縣，山河古合州。",
            "木根拏斷岸，急雨沸中流。",
            "關下嘉陵水，沙頭杜老舟。",
            "江花應好在，無計會江樓。"
        ],
        "title": "嘉陵江過合州漢初縣下",
        "id": "7084c1b8-a674-403d-8a0e-6ff951f0dbcd"
    },
    {
        "author": "范成大",
        "paragraphs": [
            "塗泥初乾雨不落，日色未出暑光薄。",
            "畏途得晴天復凉，真是腰錢更騎鶴。",
            "渾渾郪水流未平，悄悄涪江如鏡清。",
            "過盡江沙穿麥壠，忽有青蜩扶葉鳴。"
        ],
        "title": "新晴行郪水上與涪江相近",
        "id": "7ef325ef-c799-4b89-8a8a-1a89ce928e10"
    },
    {
        "author": "范成大",
        "paragraphs": [
            "刈麥千平壠，橫槎一小溪。",
            "梓花紅綻碎，粟穗綠垂低。",
            "村婦猶多跣，山猿遂少啼。",
            "東川雖已過，錦里尚雲西。"
        ],
        "title": "小溪縣",
        "id": "804ef3f5-aec7-4205-88cd-88af30a91af6"
    },
    {
        "author": "范成大",
        "paragraphs": [
            "侍臣筆橐舊西班，大將麾幢又百蠻。",
            "挂席南箕宿昔事，閃旗東井何時還。",
            "日增衰病復一日，山隔舊遊知幾山。",
            "倦拂盤陀蒼石坐，歸心聊與石俱頑。"
        ],
        "title": "茸山道中感懷",
        "id": "96e74af1-03b8-410b-8ccd-957f0ede4260"
    },
    {
        "author": "范成大",
        "paragraphs": [
            "朝霞不出門，暮霞行千里。",
            "今晨日未出，曉氣散如綺。",
            "心疑雨再作，眼轉雲四起。",
            "我豈知天道，吳農諺云爾。",
            "古來占滂沲，說者類恢詭。",
            "飛雲走羣羊，停雲浴三豨。",
            "月當天畢宿，風自少女起。",
            "爛石燒成香，汗礎潤如洗。",
            "逐婦鳩能拙，穴居狸有智。",
            "蜉蝣强知時，蜥蜴與聞計。",
            "垤鳴東山鸛，堂審南柯蟻。",
            "或加陰石鞭，或議陽門閉。",
            "或云逢庚變，或自換甲始。",
            "刑鵝與象龍，聚訟非一理。",
            "不如老農諺，響應捷如鬼。",
            "哦詩敢夸博，聊用醒午睡。"
        ],
        "title": "曉發飛鳥晨霞滿天少頃大雨吳諺云朝霞不出門暮霞行千里驗之信然戲紀其事",
        "id": "598d24ca-d4f4-475b-98b9-8fb25202c387"
    },
    {
        "author": "范成大",
        "paragraphs": [
            "峽之西，遂之東。",
            "更無平地二千里，惟有高山三萬重。",
            "不知誰人鑿混沌，獨此融結何其工。",
            "我本江吳弄水月，忽來踏徧西南峰。",
            "不知塵界在何許，但怪星辰浮半空。",
            "直疑飛入蝶夢境，此豈應有人行蹤。",
            "今朝平遠見城郭，云是東川軍府雄。",
            "原田坦若看掌上，沙路浄如行鏡中。",
            "芋區粟壠潤含雨，楮林竹徑凉生風。",
            "將士懽呼馬蹄快，康莊直與錦里通。",
            "半年崎嶇得夷路，一笑未暇憐飄蓬。"
        ],
        "title": "遂寧府始見平川喜成短歌",
        "id": "4235ec21-6c55-4b4a-8aea-cd3f60309bb2"
    },
    {
        "author": "范成大",
        "paragraphs": [
            "甲光射曾雲，雨脚不敢到。",
            "西山明古雪，秋日一竿照。",
            "先偏井絡密，後拒參旗掉。",
            "分弓滴博平，鳴劍伊吾小。",
            "君看天山箭，狐兔何足了。",
            "開邊吾豈敢，自治有餘巧。",
            "歸來翠帷卷，聊共黄花笑。",
            "雖無落帽風，亦復接䍦倒。",
            "餘閒校筆陣，刻燭龍蛇埽。",
            "毛錐乃更勇，我亦鼓旗譟。"
        ],
        "title": "九月十九日衙散回留大將及幕屬飲清心堂觀晚菊分韻得譟暮字",
        "id": "55ea6bd5-9f85-4c3e-8eb0-994bff028264"
    },
    {
        "author": "范成大",
        "paragraphs": [
            "走徧人間行路難，異鄉風物雜悲歡。",
            "三年北戶梅邊暖，萬里西樓雪外寒。",
            "已辦鬢霜供歲籥，仍拚髀肉了征鞍。",
            "故園雲物知何似，試上東樓直北看。"
        ],
        "title": "冬至日銅壺閣落成",
        "id": "322cf98e-97c4-4bfe-8794-76e38f23978b"
    },
    {
        "author": "范成大",
        "paragraphs": [
            "追趁新晴管物華，馬蹄鬆快帽檐斜。",
            "天南臘盡風晞雪，冰下春來水潄沙。",
            "已報主林催市柳，仍從掌故問山茶。",
            "豐年自是驩聲沸，更著牙前畫鼓撾。"
        ],
        "title": "十二月十八日海雲賞山茶",
        "id": "cb460ae4-9b89-455e-8bea-4d089e5ad33b"
    },
    {
        "author": "范成大",
        "paragraphs": [
            "雨入南枝玉蕊皴，合江雲冷凍芳塵。",
            "司花好事相邀勒，不著笙歌不肯春。"
        ],
        "title": "雨後東郭排岸司申梅開方及三分戲書小絕令一面開燕",
        "id": "43843d4c-dda4-4f1a-8336-f50d3e83c508"
    },
    {
        "author": "范成大",
        "paragraphs": [
            "旛勝絲絲雨，笙歌步步塵。",
            "一年新樂事，萬里未歸人。",
            "雲薄竟慳雪，酒濃先受春。",
            "送寒東作近，慚愧耦耕身。"
        ],
        "title": "鞭春微雨",
        "id": "56a10f88-6c41-4368-885b-a4f5331dc4ad"
    },
    {
        "author": "范成大",
        "paragraphs": [
            "朝罷東皇放玉鸞，霜羅薄袖綠裙單。",
            "貪看修竹忘歸路，不管人間日暮寒。"
        ],
        "title": "綠萼梅",
        "id": "8ef93d4a-796c-4d72-96bf-594ff44a956f"
    },
    {
        "author": "范成大",
        "paragraphs": [
            "折得瑶華付與誰，人間鉛粉弄粧遲。",
            "直須遠寄驂鸞客，鬢脚飄飄可一枝。"
        ],
        "title": "玉茗花",
        "id": "ab81923f-a3c8-4ab7-b56a-dd33394437c1"
    },
    {
        "author": "范成大",
        "paragraphs": [
            "蘋藻儀邦媛，詩書了歲華。",
            "籯金寧遺子，羣玉竟傳家。",
            "厚施心無斁，浮生自有涯。",
            "空餘報恩子，三載亦苴麻。"
        ],
        "title": "張正字母夫人朱氏輓詞",
        "id": "50321a76-f4d0-478b-8472-f166e009d6b5"
    },
    {
        "author": "范成大",
        "paragraphs": [
            "一夜珠簾不下鈎，徹明隨雪上西樓。",
            "瑶池萬頃崑崙近，玉壘千峰滴博收。",
            "已報春迴南畝潤，從教寒勒北枝愁。",
            "四筵都爲豐年醉，錄事何須校酒籌。"
        ],
        "title": "十二月二十四日西樓觀雪",
        "id": "0493d0ba-d566-4b13-ad69-bcda19771951"
    },
    {
        "author": "范成大",
        "paragraphs": [
            "嶺梅蜀柳笑人忙，歲歲椒盤各異方。",
            "耳畔逢人無魯語，鬢邊隨我是吳霜。",
            "新年後飲屠蘇酒，故事先然窣堵香。",
            "石筍新街好行樂，與民同處且逢場。"
        ],
        "title": "丙申元日安福寺禮塔",
        "id": "b281c836-87cd-40fe-96e5-6f5cf1c891b0"
    },
    {
        "author": "范成大",
        "paragraphs": [
            "遠柳新晴暝紫煙，小江吹凍舞清漣。",
            "紅塵一鬨人歸後，跕跕饑鳶蹙紙錢。"
        ],
        "title": "初三日出東郊碑樓院",
        "id": "512a8123-2de5-4bf0-87c1-afa3314ab65d"
    },
    {
        "author": "范成大",
        "paragraphs": [
            "千騎同瞻白羽揮，驚塵一鬨響金鞿。",
            "不知掣電彎弓過，但覺柳梢隨箭飛。"
        ],
        "title": "郊外閲驍騎剪柳",
        "id": "173b50e4-e3ce-459d-9fb8-d74602216f50"
    },
    {
        "author": "范成大",
        "paragraphs": [
            "去歲秋霖麥下遲，臘殘一雪潤無泥。",
            "相將飽喫滹沱飯，來聽林間快活啼。"
        ],
        "title": "初四日東郊觀麥苗",
        "id": "479eac5e-acff-46cc-ae84-6c11d0d3d3bc"
    },
    {
        "author": "范成大",
        "paragraphs": [
            "借煖衝寒不用媒，勻朱勻粉最先來。",
            "玉梅一見憐癡小，教向傍邊自在開。"
        ],
        "title": "櫻桃花",
        "id": "8167b57c-4996-4ec9-9110-2e9597fca749"
    },
    {
        "author": "范成大",
        "paragraphs": [
            "晚景增年慣，官身作客諳。",
            "大都緣偶熟，豈是性能堪。",
            "昔者開三徑，他時老一龕。",
            "越溪親種竹，芸綠想毿毿。"
        ],
        "title": "再出東郊",
        "id": "cef3c983-9b5b-476a-8d4b-957ee29dfcb4"
    },
    {
        "author": "范成大",
        "paragraphs": [
            "新街如拭過鳴騶，芍藥酴醿競滿頭。",
            "十里珠簾都捲上，少城風物似揚州。"
        ],
        "title": "三月二日北門馬上",
        "id": "bee4557a-a16a-4cbe-ac7e-f4a9dc770d71"
    },
    {
        "author": "范成大",
        "paragraphs": [
            "北郊征路記前回，三尺驚塵馬踏開。",
            "新漲忽明多病眼，好風如把及時杯。",
            "青黄麥壠平平去，疎密榿林整整來。",
            "游騎不知都幾許，長堤十里轉輕雷。"
        ],
        "title": "上巳前一日學射山萬歲池故事",
        "id": "fd69ed7b-a3a7-422f-8d2b-fc6248adb811"
    },
    {
        "author": "范成大",
        "paragraphs": [
            "濃春酒煖絳煙霏，漲水天平雪浪遲。",
            "綠岸翻鷗如北渚，紅塵躍馬似西池。",
            "麥苗剪剪嘗新麫，梅子雙雙带折枝。",
            "試比長安水邊景，衹無饑客爲題詩。"
        ],
        "title": "上巳日萬歲池上呈程詠之提刑",
        "id": "3c5b84e7-c9e2-4058-a85e-2de5d196a017"
    },
    {
        "author": "范成大",
        "paragraphs": [
            "飛鴻銜子謾紛紛，萬里西遊始識真。",
            "不管吳霜微點鬢，來看蜀錦爛爭春。",
            "倚闌定有司花女，秉燭仍留主夜神。",
            "異縣賞心誰與共，故人新作坐中賓。"
        ],
        "title": "新作錦亭程詠之提刑賦詩次其韻二首  其一",
        "id": "dfe2d60e-a178-4792-bedc-0c8ec9a3f9fb"
    },
    {
        "author": "范成大",
        "paragraphs": [
            "小築聊鋤草棘荒，遊人錯比召南棠。",
            "花邊霧鬢風鬟滿，酒畔雲衣月扇香。",
            "燦爛吟牋煩索句，淋漓醉墨自成行。",
            "報章遲鈍吾衰矣，終日冥搜謾七襄。"
        ],
        "title": "新作錦亭程詠之提刑賦詩次其韻二首  其二",
        "id": "dff26be7-bca3-4317-a550-ce20f458596e"
    },
    {
        "author": "范成大",
        "paragraphs": [
            "銀燭光中萬綺霞，醉紅堆上缺蟾斜。",
            "從今勝絕西園夜，壓盡錦官城裏花。"
        ],
        "title": "錦亭然燭觀海棠",
        "id": "ed6b9f3a-f136-47f9-910d-5cd5d3fceb3c"
    },
    {
        "author": "范成大",
        "paragraphs": [
            "誰把柔條夾砌栽，壓枝萬朶一時開。",
            "爲君也著詩收拾，題作西樓錦被堆。"
        ],
        "title": "寶相花",
        "id": "7130f0d3-2967-42bf-b881-0a31b9ec9e96"
    },
    {
        "author": "范成大",
        "paragraphs": [
            "勸耕亭上往來頻，四海萍浮老病身。",
            "亂插山茶猶昨夢，重尋池石已殘春。",
            "驚心歲月東流水，過眼人情一鬨塵。",
            "頼有貽牟堪飽飯，道逢田畯且眉伸。"
        ],
        "title": "三月二十三日海雲摸石",
        "id": "cbd6ab17-85db-435c-9aad-335bf06b9b1d"
    },
    {
        "author": "范成大",
        "paragraphs": [
            "約束南風徹曉忙，收雲捲雨一川凉。",
            "漲江混混無聲綠，熟麥騷騷有意黄。",
            "吏卒遠時閒信馬，田園佳處忽思鄉。",
            "鄰翁萬里應相念，春晚不歸同插秧。"
        ],
        "title": "四月十日出郊",
        "id": "70f48dbb-777c-48f4-8bad-bb70748b8b1e"
    },
    {
        "author": "范成大",
        "paragraphs": [
            "雨洗新秋夜氣清，悴肌無汗葛衣輕。",
            "畫檐分月下西壁，絡緯飛來庭樹鳴。"
        ],
        "title": "納凉",
        "id": "372b9819-d204-4143-a059-9cccdee3e869"
    },
    {
        "author": "范成大",
        "paragraphs": [
            "竹日駐微暑，松風生早秋。",
            "閒尋來處路，獨倚靜中樓。",
            "老景驅雙轂，鄉心挽萬牛。",
            "相隨木上坐，脚底亦雲浮。"
        ],
        "title": "西樓獨上",
        "id": "05905684-2d0d-4787-8a8b-9f15b1db3957"
    },
    {
        "author": "范成大",
        "paragraphs": [
            "路轉市聲遠，寬閒古城東。",
            "適從紅塵來，忽入蒼煙叢。",
            "槿心傾穠露，芋葉翻微風。",
            "秋陽澹籬落，殘暑不必攻。",
            "野老熟睡起，日高首如蓬。",
            "官身騎官馬，君應笑龍鍾。"
        ],
        "title": "曉詣三井觀",
        "id": "7feb1b02-b396-4234-a07a-c8f0a3e328bb"
    },
    {
        "author": "范成大",
        "paragraphs": [
            "黠鼠緣鈴索，饑鴉啄井欄。",
            "不眠秋漏近，多病曉屏寒。",
            "咄咄渠何怪，休休我自闌。",
            "牙門朝日上，簫鼓報平安。"
        ],
        "title": "曉起",
        "id": "ee53cde7-d490-493c-8a8b-06f9dfb7264f"
    },
    {
        "author": "范成大",
        "paragraphs": [
            "心作萬緣起，境生千劫忙。",
            "誰同油幕靜，獨對篆煙長。",
            "有盡天魔力，無窮海印光。",
            "雨餘弦月上，塵界本清凉。"
        ],
        "title": "舫齋晚憩",
        "id": "a4823c33-9568-4704-b44d-5a897d2c7331"
    },
    {
        "author": "范成大",
        "paragraphs": [
            "一笑憧憧鴈鶩行，簿書堆裏賦秋陽。",
            "心如墜絮沾泥懶，身似飛泉激石忙。",
            "雨後蹲鴟先稻熟，霜前浮蟻鬭棖香。",
            "天涯節物遮愁眼，且復隨鄉便入鄉。"
        ],
        "title": "秋雨快晴靜勝堂席上",
        "id": "8aefb91b-3fd4-4407-b973-183d8d5ae78e"
    },
    {
        "author": "范成大",
        "paragraphs": [
            "吏退焚香百慮空，靜聞蟲響度簾櫳。",
            "江頭一尺稻花雨，窗外三更蕉葉風。",
            "日日老添明鏡裏，家家凉入短檠中。",
            "簡編燈火平生事，雪白眵昏奈此翁。"
        ],
        "title": "新凉夜坐",
        "id": "bccfd70f-093c-45b8-a0e4-81cdcac9035e"
    },
    {
        "author": "范成大",
        "paragraphs": [
            "歲晚羈懷有所思，秋來病骨最先知。",
            "鏡中公案已甘老，紙上課程休諱癡。",
            "西堰頗聞江漲急，東山猶說雨來遲。",
            "錦城樂事知多少，憂旱憂霖蹙盡眉。"
        ],
        "title": "秋老四境雨已沛然晚坐籌邊樓方議祈晴樓下忽有東界農民數十人訴山田却要雨須長吏致禱感之作詩",
        "id": "2a0352ca-ccc5-494a-948b-d8cd068ee985"
    },
    {
        "author": "范成大",
        "paragraphs": [
            "抗塵懷抱若爲寬，繞屋蛙聲亦在官。",
            "巖桂無香秋遂晚，江鱸有約歲將寒。",
            "文書散亂嘲癡絕，燈火淒清語夜闌。",
            "病倦百骸非復我，但思禪板與蒲團。"
        ],
        "title": "西樓夜坐",
        "id": "98fbe84e-19a4-41dd-b2cb-b704f317d11c"
    },
    {
        "author": "范成大",
        "paragraphs": [
            "已放新凉入簟紋，更驅餘溽避爐薰。",
            "穿雲竹月時時見，咽露莎蛩院院聞。",
            "稍喜雪山無斥堠，但虞煙驛有移文。",
            "行藏且付蘧蘧夢，明發還親鴈鶩羣。"
        ],
        "title": "立秋月夜",
        "id": "0fc9cbaf-eece-4f8c-a143-ac92f3b2e5b7"
    },
    {
        "author": "范成大",
        "paragraphs": [
            "箕踞繩牀政自豪，遠遊何暇續離騷。",
            "蕭森萬竹秋逾瘦，突兀雙楠夜更高。",
            "東郭風喧三鼓市，西城石洶二江濤。",
            "色塵聲界如如現，本自無禪不用逃。"
        ],
        "title": "前堂觀月",
        "id": "247afadf-d798-4624-8ffe-e7c70cd08825"
    },
    {
        "author": "范成大",
        "paragraphs": [
            "浩蕩沙鷗久倦飛，摧頹櫪馬不勝鞿。",
            "官中風月常虛度，夢裏關山或暫歸。",
            "橘社十年霜欲飽，鱸江一雨水應肥。",
            "冷雲著地塘蒲晚，誰爲披蓑煖釣磯。"
        ],
        "title": "有懷石湖舊隠",
        "id": "630426bc-8263-4e28-aa62-357a7f407b0f"
    },
    {
        "author": "范成大",
        "paragraphs": [
            "雪外捫參嶺，煙中濯錦洲。",
            "密攢文杏蕊，高結綵雲毬。",
            "百世嘉名重，三登瑞氣浮。",
            "挽春同住夏，看到火西流。"
        ],
        "title": "太平瑞聖花",
        "id": "64b651ff-7f9a-4c41-9e42-92f238b15a7d"
    },
    {
        "author": "范成大",
        "paragraphs": [
            "聞道明朝送舊官，無情更鼓夜將闌。",
            "此生見面知何日，忍淚須臾子細看。"
        ],
        "title": "無題",
        "id": "668aba57-2990-4214-881f-b149cdc64f1f"
    },
    {
        "author": "范成大",
        "paragraphs": [
            "我讀晁子詩，十語九慨傷。",
            "長川日夜逝，鬢髮空蒼浪。",
            "君家出世學，無生亦無亡。",
            "鄉謂法幢立，何乃槁木僵。",
            "起滅不滿笑，古來共楸行。",
            "豈其捏目華，解翳海印光。",
            "我酒愧薄薄，未能煖愁腸。",
            "申以春風芽，一瀹萬慮忘。",
            "慧刀儻未割，會且掀禪牀。",
            "錦里有逢迎，謹避舍蓋堂。",
            "居然足音跫，好在故意長。",
            "啁耳念一洗，遲君鳳鳴岡。"
        ],
        "title": "晁子西寄詩謝酒自言其家數有逝者詞意悲甚次韻解之且以建茶同往",
        "id": "eb1907aa-2a79-4410-99d7-b5779e2a4adb"
    },
    {
        "author": "范成大",
        "paragraphs": [
            "官事拘攣似力田，作勞歸晚意茫然。",
            "按摩合體俱非我，展轉通宵似遠年。",
            "一叟披衣惟兀坐，羣兒得枕便佳眠。",
            "人生元是華胥客，休向迷塗更著鞭。"
        ],
        "title": "早衰不寐",
        "id": "2c7c0852-eec9-4b80-904e-00d298f276d7"
    },
    {
        "author": "范成大",
        "paragraphs": [
            "喬木如山廢苑西，古溝疎水靜鳴池。",
            "吏兵窸窣番更後，樓閣崔嵬欲暝時。",
            "有露冷螢猶照草，無風驚雀自遷枝。",
            "歸來更了程書債，目眚昏花燭穗垂。"
        ],
        "title": "晚步宣華舊苑",
        "id": "49498700-8a47-4559-ac50-c2876289d0cb"
    },
    {
        "author": "范成大",
        "paragraphs": [
            "樓前處處長秋苔，俛仰璿杓又欲回。",
            "殘暑已隨梁燕去，小春應爲海棠來。",
            "客愁天遠詩無託，吏案山橫睡有媒。",
            "晴日滿窗鳬鶩散，巴童來按鴨爐灰。"
        ],
        "title": "西樓秋晚",
        "id": "9866ba5d-49d9-4dd7-a7e3-dc35cc76d745"
    },
    {
        "author": "范成大",
        "paragraphs": [
            "眼看白露點蒼苔，歲月飛流首屢回。",
            "老去讀書隨忘却，醉中得句若飛來。",
            "聞雞午夜猶能舞，射雉西郊不用媒。",
            "自笑支離聊復爾，丹心元未十分灰。"
        ],
        "title": "明日分弓亭按閲再用西樓韻",
        "id": "1a536026-7425-49c9-abbb-30a53a0bd4ef"
    },
    {
        "author": "范成大",
        "paragraphs": [
            "莫向登臨怨落暉，自緣羈宦阻歸期。",
            "年來厭把三邊酒，此去休哦萬里詩。",
            "烏帽不辭欹短髮，黄花終是欠東籬。",
            "若無合坐揮毫健，誰解西風楚客悲。"
        ],
        "title": "丁酉重九藥市呈坐客",
        "id": "ebbb3ab7-3e28-4e7a-9ba7-2c21e82e0bf9"
    },
    {
        "author": "范成大",
        "paragraphs": [
            "霜暉催曉五雲鮮，萬國歡呼共一天。",
            "澹澹煖紅旗轉日，浮浮寒碧瓦收煙。",
            "銜杯樂聖千秋節，擊鼓迎冬大有年。",
            "忽憶捧觴供玉座，不知身在雪山邊。"
        ],
        "title": "會慶節大慈寺茶酒",
        "id": "d1c440f5-5425-44e9-af6d-f014855d05fb"
    },
    {
        "author": "范成大",
        "paragraphs": [
            "淅淅霜風不滿旗，紫煙黄氣捧朝曦。",
            "五更貫索埋光後，萬里鈎陳放仗時。",
            "留滯周南無舊事，布宣漢德有新詩。",
            "豐年四海皆溫飽，願把歡心壽玉巵。"
        ],
        "title": "冬至日天慶觀朝拜雲日晴麗遥想郊禋慶成作驩喜口號",
        "id": "12c33fd5-794d-493e-b5be-64cc479f0754"
    },
    {
        "author": "范成大",
        "paragraphs": [
            "門巷歡呼十里村，臘前風物已知春。",
            "兩年池上經行處，萬里天邊未去人。",
            "客鬢花身俱歲晚，粧光酒色且時新。",
            "海雲橋下溪如鏡，休把冠巾照路塵。"
        ],
        "title": "十一月十日海雲賞山茶",
        "id": "44bcb676-cc8a-42cf-8e3e-fc4f32f6270c"
    },
    {
        "author": "范成大",
        "paragraphs": [
            "古道風沙捲夕霏，小江煙浪皺春漪。",
            "天於麥壠猶慳雪，人向梅梢大欠詩。",
            "頓轡青驪飛脫兔，離弦白羽嘯寒鴟。",
            "牙門列校俱剽銳，檄與河邊禿髮知。"
        ],
        "title": "海雲回按驍騎於城北原時有吐番出沒大渡河上",
        "id": "f775ce02-fd59-4294-9bfb-0512b8de22e4"
    },
    {
        "author": "范成大",
        "paragraphs": [
            "何處春能早，疎籬限激湍。",
            "竹間煙雪迥，馬上晚香寒。",
            "喚渡聊相覓，巡檐得細看。",
            "極知微雨意，未許日烘殘。"
        ],
        "title": "合江亭隔江望瑶林莊梅盛開過江訪之馬上哦此",
        "id": "5d4de920-0412-4423-a1dc-94fe9651cbd8"
    },
    {
        "author": "范成大",
        "paragraphs": [
            "臘前催喚主林神，玉樹飛來不動塵。",
            "契闊西湖慚處士，飄零東閣似詩人。",
            "一天午夢空花碎，滿地春愁月影新。",
            "掃浄宣華藜藋逕，他年誰記石湖濱。"
        ],
        "tags": [
            "西湖"
        ],
        "title": "新作官梅莊移植大梅數十本繞之",
        "id": "1ad54fde-77e1-4218-97b4-e335d52a497f"
    },
    {
        "author": "范成大",
        "paragraphs": [
            "椒盤宿酒未全醒，擾擾金鞍逐畫軿。",
            "麥雨一犁隨處綠，柳煙千縷幾時青。",
            "客愁舊歲連新歲，歸路長亭間短亭。",
            "萬里松楸雙淚墮，風前安得諱飄零。"
        ],
        "title": "丁酉正月二日東郊故事",
        "id": "6940f51d-a376-45ac-ac20-817c65d38c82"
    },
    {
        "author": "范成大",
        "paragraphs": [
            "複幕重簾苦見遮，暮占栖雀曉占鴉。",
            "殘燈煮藥看成老，細雨鳴鳩過盡花。",
            "心爲蚤衰元自化，髮從無病已先華。",
            "更蒙厲鬼相提唱，此去山林屬當家。"
        ],
        "title": "二月二十七日病後始能扶頭",
        "id": "65735e39-bda7-4ecc-a7c1-44aa5898ab8e"
    },
    {
        "author": "范成大",
        "paragraphs": [
            "梅塢桃蹊斫竹初，三旬高卧信音疎。",
            "春雖與病無交涉，雨莫將花便破除。",
            "祗合蘧蘧隨夢去，何須咄咄向空書。",
            "頗聞蜀錦猶相待，去歲今朝已雪如。"
        ],
        "title": "病中聞西園新花已茂及竹逕皆成而海棠亦未過",
        "id": "027cb59b-8e3f-4d28-b658-ef7b7c545280"
    },
    {
        "author": "范成大",
        "paragraphs": [
            "一枕經春似宿酲，三衾投曉尚淒清。",
            "殘更未盡鴉先起，虛幌無聲鼠自驚。",
            "久病厭聞銅鼎沸，不眠惟望紙窗明。",
            "摧頹豈是功名具，燒藥爐邊過此生。"
        ],
        "title": "枕上",
        "id": "51851e50-d8a0-4dc0-926a-9591444fd33b"
    },
    {
        "author": "范成大",
        "paragraphs": [
            "扶頭今日强冠篸，餘燼收從百戰酣。",
            "長脛閣軀如瘦鶴，衝風奪氣似枯柟。",
            "客來慵抆懶殘涕，老去定同彌勒龕。",
            "何處更能容結習，任教花雨落毿毿。"
        ],
        "title": "初履地",
        "id": "590d481f-9c8d-4521-8895-5fe76012a8f5"
    },
    {
        "author": "范成大",
        "paragraphs": [
            "如許頭顱莫振矜，但尋曲几與枯藤。",
            "餘生不直一彈指，此病寧論三折肱。",
            "何處丹房癡候火，誰家籌室强傳燈。",
            "本來識字耕夫耳，今乃仍添百不能。"
        ],
        "title": "密室憊坐",
        "id": "8ad2619b-d14e-4420-9a79-351738efcdfd"
    },
    {
        "author": "范成大",
        "paragraphs": [
            "試倚枯藤似籋雲，堂階微步小逡巡。",
            "忽逢巖桂新抽葉，屈指黄紬睡一春。"
        ],
        "title": "春晚初出西樓",
        "id": "4b96dba4-507f-4b6a-865e-00ccc41daf72"
    },
    {
        "author": "范成大",
        "paragraphs": [
            "軒窗深窈似禪房，竟日虛明裊斷香。",
            "詩債無邊春已老，睡魔有約晝初長。",
            "市橋煙雨應官柳，墟苑池臺自海棠。",
            "游騎行歌莫相笑，遨頭六結已龜藏。"
        ],
        "title": "春晚卧病故事都廢聞西門種柳已成而燕宮海棠亦爛熳矣",
        "id": "d4fa10f3-535c-48db-8851-7cf3951ad152"
    },
    {
        "author": "范成大",
        "paragraphs": [
            "浪將冠服衣猿狙，因病偷閑稍自如。",
            "時有好懷誇得句，略無情語怕回書。",
            "邊城晏閉稀傳箭，村巷春遊未荷鋤。",
            "迨此良辰公事少，天恩儻許賦歸歟。"
        ],
        "title": "病起初見賓僚時上疏丐祠未報",
        "id": "677d511a-d9b4-4f47-9f9b-553335348fe0"
    },
    {
        "author": "范成大",
        "paragraphs": [
            "遲日溫風護海棠，十分顔色醉春粧。",
            "天公已許晴教好，說與鳴鳩一任忙。"
        ],
        "title": "陸務觀云春初多雨近方晴碧雞坊海棠全未及去年  其一",
        "id": "36409d76-7a29-4a7a-8ff8-ef2920d730f8"
    },
    {
        "author": "范成大",
        "paragraphs": [
            "報事碧雞坊裏來，今年花少似前回。",
            "笙簧冷落遨頭病，不著梁州打不開。"
        ],
        "title": "陸務觀云春初多雨近方晴碧雞坊海棠全未及去年  其二",
        "id": "e038b218-5e04-4f00-9ef3-02d1377f753b"
    },
    {
        "author": "范成大",
        "paragraphs": [
            "再鑽巴火尚浮家，去國年多客路賒。",
            "那得青煙穿御柳，且將銀燭照京花。",
            "香鬟半醉斜枝重，病眼全昏瘴霧遮。",
            "錦地繡天春不散，任教檐雨捲泥沙。"
        ],
        "title": "清明日試新火作牡丹會",
        "id": "9c46e056-0f42-4565-b4d6-4c5de8e04324"
    },
    {
        "author": "范成大",
        "paragraphs": [
            "誰勒餘寒不放回，春深猶煖地爐灰。",
            "鄉心忽向燈前動，夜雨先從竹裏來。",
            "鶗鴂已如鶑百囀，酴醿那復雪千堆。",
            "調糜煮藥東風老，慚愧茶甌與酒杯。"
        ],
        "title": "三月十九日夜極冷",
        "id": "2b091429-1fff-4af8-bca5-9899d75f1822"
    },
    {
        "author": "范成大",
        "paragraphs": [
            "春工葉葉與絲絲，怕日嫌風不自持。",
            "曉鏡爲誰粧未辦，沁痕猶有淚臙脂。"
        ],
        "title": "垂絲海棠",
        "id": "02e55fa8-78b2-483c-8d53-4d8910f9e442"
    },
    {
        "author": "范成大",
        "paragraphs": [
            "凌波一劇便捐生，得失何曾較重輕。",
            "蝸角虛名人尚愛，錦標安得笑渠爭。"
        ],
        "title": "浣花戲題爭標者",
        "id": "6594962b-2ca9-49c3-9bbc-dc8e2ab017b1"
    },
    {
        "author": "范成大",
        "paragraphs": [
            "岷峨鍾秀蜀多珍，坐上儒先更逸羣。",
            "墨沼不憂經覆瓿，琴臺重有賦凌雲。",
            "文章小技聊干祿，道學初心擬致君。",
            "富貴功名今發軔，願看稽古策高勳。"
        ],
        "title": "鹿鳴宴",
        "id": "43b8091e-a136-4fb0-b677-ff46b226fde7"
    },
    {
        "author": "范成大",
        "paragraphs": [
            "東風本是繁華主，天地元無著愁處。",
            "詩人多事惹閒情，閒門自造愁如許。",
            "病翁老矣癡復頑，風前一笑春無邊。",
            "糟牀夜鳴如落泉，一杯正與人相關。"
        ],
        "title": "陸務觀作春愁曲悲甚作詩反之",
        "id": "a6448879-975a-4693-86a2-a2beef2e2445"
    },
    {
        "author": "范成大",
        "paragraphs": [
            "灑掃宣華舍此君，煙中月下綠生塵。",
            "他年葉葉清風滿，莫忘今年借宅人。"
        ],
        "title": "種竹了題愛山亭",
        "id": "c76593fd-3715-45d9-8696-313021bc5bfa"
    },
    {
        "author": "范成大",
        "paragraphs": [
            "手開花徑錦成窠，浩蕩春風載酒過。",
            "來歲遊人應解笑，甘棠終少海棠多。"
        ],
        "title": "題錦亭",
        "id": "88c82d3e-05d6-4152-a9bc-34ed00bc784d"
    },
    {
        "author": "范成大",
        "paragraphs": [
            "秋苗五月未入土，行人欲行心更苦。",
            "路逢田翁有好語，競說宿來三尺雨。",
            "行人雖去亦伸眉，翁皆好住莫相思。",
            "流渠湯湯聲滿野，今年醉飽雞豚社。"
        ],
        "title": "初發太城留別田父",
        "id": "097491f1-a6be-4a65-8f30-e956e8b31c5f"
    },
    {
        "author": "范成大",
        "paragraphs": [
            "桑間三宿尚回頭，何況三年濯錦遊。",
            "草草郫筒中酒處，不知身已在彭州。"
        ],
        "title": "入崇寧界",
        "id": "aad28b9a-12b6-4dbe-8530-764fbca8c465"
    },
    {
        "author": "范成大",
        "paragraphs": [
            "朝來寫得故人書，雙鯉難尋鴈亦無。",
            "付與離堆江水去，解從郫縣到成都。"
        ],
        "title": "懷古亭",
        "id": "f441c871-4e23-4a9d-8237-f6e10a16a65f"
    },
    {
        "author": "范成大",
        "paragraphs": [
            "殘山狠石雙虎卧，斧迹鱗皴中鑿破。",
            "潭淵油油無敢唾，下有猛龍跧鐵鎖。",
            "自從分流注石門，西州秔稻如黄雲。",
            "刲羊五萬大作社，春秋伐鼓蒼煙根。",
            "我昔官稱勸農使，年年來激西江水。",
            "成都火米不論錢，絲管相隨看蠶市。",
            "款門得得酹清尊，椒漿桂酒刪羶葷。",
            "妄欲一語神豈聞，更願愛羊如愛人。"
        ],
        "tags": [
            "长江"
        ],
        "title": "離堆行",
        "id": "5b2d169d-d007-402f-bcd7-382f753ab0f8"
    },
    {
        "author": "范成大",
        "paragraphs": [
            "雪山南風融雪汁，化作岷江江水來。",
            "不知新漲高幾畫，但覺樓前奔萬雷。",
            "天教此水入中國，兩山辟易分道開。",
            "我家長川到海處，却在發源傳酒杯。",
            "人生幾屐辦此役，遠遊如許神應咍。",
            "東歸短棹昨已具，明日發船撾鼓催。",
            "灘平放溜日千里，已夢鱠鱸如雪堆。",
            "丹楓繫纜一回首，玉壘浮雲安在哉。"
        ],
        "title": "崇德廟",
        "id": "295f9822-d58d-4ead-8282-ba91a924445d"
    },
    {
        "author": "范成大",
        "paragraphs": [
            "織簟勻鋪面，排繩强架空。",
            "染人高曬帛，獵戶遠張罿。",
            "薄薄難承雨，翻翻不受風。",
            "何時將蜀客，東下看垂虹。"
        ],
        "title": "戲題索橋",
        "id": "83ef7ba3-7d06-44cb-8976-1bdddfe65be8"
    },
    {
        "author": "范成大",
        "paragraphs": [
            "墨詔東來洶驛傳，璇題金榜照山川。",
            "祥開聖代千秋節，響動仙都九室天。",
            "觸石湧雲埋紫邏，流金飛火燭蒼巔。",
            "祗應老宅龐眉客，長記新宮錫號年。"
        ],
        "title": "青城山會慶建福宮宮舊名丈人觀，予爲請於朝，賜今名。入山前數日，敕書至自行在，予就設醮以祝聖人壽云",
        "id": "8b16409f-5c25-45dc-8d9c-d5702625113f"
    },
    {
        "author": "范成大",
        "paragraphs": [
            "萬里清遊不暇慵，雙旌換得一枝筇。",
            "來從井絡直西路，上到江源第一峰。",
            "海內閒身輸我佚，山中佳氣爲人濃。",
            "題詩試刻巖前石，付與他年蘚暈重。"
        ],
        "title": "再題青城山",
        "id": "c3960aa2-1bad-49d7-bc8f-3bb26e823fc7"
    },
    {
        "author": "范成大",
        "paragraphs": [
            "丈人峰前山四周，中有五城十二樓。",
            "玉華仙宮居上頭，紫雲澒洞千柱浮。",
            "剛風八面寒颼飀，靈君宴坐三千秋。",
            "蹻符飛行戲元洲，下睨濁世悲蜉蝣。",
            "桂旗偃蹇澹少休，知我萬里遥相投。",
            "暗蜩奏樂鏘鳴球，浮黎空歌清夜遒。",
            "參旗如虹欻下流，化爲神燈燭巖幽。",
            "火鈴洞赤凌空遊，誰歟蔽虧黯然收。",
            "禱之復然爲我留，半生縛塵鷹在鞲。",
            "豈有骨相肩浮丘。",
            "山英發光洗羈愁，行迷未遠夫何尤。",
            "笙簫上雲神欲遊，揖我從之驂素虬。"
        ],
        "title": "玉華樓夜醮",
        "id": "2e05b678-3cf8-48bd-8788-e74c235512a9"
    },
    {
        "author": "范成大",
        "paragraphs": [
            "歷井捫參興未闌，丹梯通處更躋攀。",
            "冥濛蜀道一雲氣，破碎岷山千髻鬟。",
            "但覺星辰垂地上，不知風雨滿人間。",
            "蝸牛兩角猶如夢，更說紛紛觸與蠻。"
        ],
        "title": "上清宮",
        "id": "04b4f01b-1565-4be1-9c77-81f7d1517607"
    },
    {
        "author": "范成大",
        "paragraphs": [
            "大面峰頭六月寒，神燈收罷曉雲班。",
            "浮空忽湧三銀闕，云是西天雪嶺山。"
        ],
        "title": "最高峰望雪山",
        "id": "fa989691-d4b3-4784-8cd8-a28eb3138098"
    },
    {
        "author": "范成大",
        "paragraphs": [
            "夕陽塵土漲郊墟，六六峰頭夢覺餘。",
            "竹色喚人來下馬，亂蟬深處有圖書。"
        ],
        "title": "范氏莊園",
        "id": "07162346-9185-42b4-9f58-aa39fbb27bab"
    },
    {
        "author": "范成大",
        "paragraphs": [
            "榿塍芋壠意中行，浩蕩薰風不計程。",
            "雨脚背人歸玉壘，江聲隨馬入青城。",
            "五橋今日新知路，千佛當年舊綴名。",
            "水竹光中同一笑，丐君荷露濯塵纓。"
        ],
        "title": "青城縣何子方使君同年園池",
        "id": "0fb5fcba-b1b0-403a-8997-98e5b7d271fc"
    },
    {
        "author": "范成大",
        "paragraphs": [
            "竹色侵晚帙，泉聲潄嵌根。",
            "試通丹竈路，應到老人村。"
        ],
        "title": "何同年書院",
        "id": "ffcd9c40-275e-497b-9644-e5c728cb10be"
    },
    {
        "author": "范成大",
        "paragraphs": [
            "我窮江源來，名勝頗追逐。",
            "薰風秀沃野，在處得奇矚。",
            "頌堂有佳士，文字照縑竹。",
            "圖書抱世守，古錦韜玉軸。",
            "黄金不滿籯，故園有喬木。",
            "逡巡酒如澠，霍霍具水陸。",
            "田頭新穀升，一飯香滿屋。",
            "回思閔雨時，敢望遽炊玉。",
            "摩挲壁間題，明府遂州牧。",
            "山高江水長，百世照尸祝。",
            "我來坐琴壇，靦汗媿前躅。",
            "空餘煙霞痼，未許是公獨。",
            "請歌青城遊，或附耆舊錄。"
        ],
        "title": "江源縣張季長正字家善頌堂",
        "id": "50075d22-e21e-4957-a79f-7d6c1d342198"
    },
    {
        "author": "范成大",
        "paragraphs": [
            "閒隨渠水來，偶到湖光裏。",
            "仍呼水月舟，徑度雲錦地。",
            "誰云不解飲，我已荷香醉。",
            "湖陰玉嬋娟，夐立紅粧外。",
            "何須東閣梅，悠然自詩思。",
            "驚風入午暑，水竹有秋意。",
            "采菱不盈掬，興與蓴鱸會。",
            "遥知新津宿，魂夢亦清麗。"
        ],
        "tags": [
            "西湖"
        ],
        "title": "蜀州西湖",
        "id": "7b65f71f-06f4-4a1f-8fe1-bda022bf2de9"
    },
    {
        "author": "范成大",
        "paragraphs": [
            "雨後郊原浄，村村各好音。",
            "宿雲浮竹色，清溜走榿陰。",
            "曲沼擎青蓋，新畦藝綠針。",
            "江天空闊處，不受暑光侵。"
        ],
        "title": "新津道中",
        "id": "5336f9da-6244-44f8-b562-4322ddd5d207"
    },
    {
        "author": "范成大",
        "paragraphs": [
            "送客多情難語離，僕夫無情車載脂。",
            "平生飄泊知何限，少似新津風雨時。"
        ],
        "title": "次韻陸務觀編修新津遇雨不得登修覺山徑過眉州三絕  其一",
        "id": "293a8443-7beb-4e33-948c-acc5565b14b2"
    },
    {
        "author": "范成大",
        "paragraphs": [
            "離合紛紛怕遠遊，遠遊仍怕賦登樓。",
            "何須一望三千里，望盡西州轉更愁。"
        ],
        "title": "次韻陸務觀編修新津遇雨不得登修覺山徑過眉州三絕  其二",
        "id": "91431098-3bf6-4590-96d7-3acee9402058"
    },
    {
        "author": "范成大",
        "paragraphs": [
            "雨後蟇頤山色開，玻瓈江清已可杯。",
            "綠荷紅芰香四合，又入芙蓉城裏來。"
        ],
        "title": "次韻陸務觀編修新津遇雨不得登修覺山徑過眉州三絕  其三",
        "id": "2e4c31d4-2c60-435c-b5be-b3658f3529de"
    },
    {
        "author": "范成大",
        "paragraphs": [
            "赤巖倚竛竮，翠邏森戌削。",
            "岑蔚嵐氣重，稀間暑光薄。",
            "聊尋大士處，往扣洞門鑰。",
            "雙撐紫玉關，中矗翠雲幄。",
            "應供華藏海，歸坐寶樓閣。",
            "無法可示人，但見雨花落。",
            "不知龍湫勝，何似魚潭樂。",
            "夜深山四來，人靜天一握。",
            "驚看松桂白，月影到林壑。",
            "門前六月江，世界塵漠漠。",
            "寶瓶有甘露，一滴洗煩濁。",
            "捫天援斗杓，請爲諸君酌。"
        ],
        "title": "中巖",
        "id": "77b55801-944e-46d9-9128-fe2928d3af75"
    },
    {
        "author": "范成大",
        "paragraphs": [
            "山靈知我厭塵土，喚起蟄雷鏖午暑。",
            "松風無力雨絲長，散作毿毿雪塵舞。",
            "巖前懸溜珠簾傾，安得吹來添玉觥。",
            "詩成酒盡腸亦斷，休喚佳人唱渭城。"
        ],
        "title": "慈姥巖與送客酌別風雨大至凉甚諸賢用中巖韻各賦餞行詩紛然擘牋清飲終日雖無絲竹管絃而情味有餘",
        "id": "c000145e-f35a-49b7-94e3-a515c4e8e33f"
    },
    {
        "author": "范成大",
        "paragraphs": [
            "送我彌旬未忍回，可憐蕭索把離杯。",
            "不辭更宿中巖下，投老餘年豈再來。"
        ],
        "title": "次韻陸務觀慈姥巖酌別二絕  其一",
        "id": "28edaf1a-d0e2-4f30-972a-387e296986c0"
    },
    {
        "author": "范成大",
        "paragraphs": [
            "明朝真是送人行，從此關山隔故情。",
            "道義不磨雙鯉在，蜀江流水貫吳城。"
        ],
        "title": "次韻陸務觀慈姥巖酌別二絕  其二",
        "id": "19fefbfa-f7cc-4e57-8efa-32ab112c945f"
    },
    {
        "author": "范成大",
        "paragraphs": [
            "平羌江上首空回，慈姥巖前定把杯。",
            "縱使石腸都忘却，也應風雨送愁來。"
        ],
        "title": "次韻代答劉文潛司業二絕  其一",
        "id": "bc85dffc-5a24-4535-8701-f1729695c012"
    },
    {
        "author": "范成大",
        "paragraphs": [
            "回廊月下短歌行，惟有知音解有情。",
            "一曲紅窗聲裏怨，如今分作兩愁城。"
        ],
        "title": "次韻代答劉文潛司業二絕  其二",
        "id": "a68793da-5703-4325-80a8-de0b7349d504"
    },
    {
        "author": "范成大",
        "paragraphs": [
            "玻瓈江頭春淥深，別時沄沄流到今。",
            "祇言日遠易排遣，不道相思翻苦心。",
            "烏頭可白我可去，菖花易青君易尋。",
            "人生若未免離別，不如碌碌無知音。"
        ],
        "title": "玻瓈江一首戲效陸務觀作",
        "id": "811b3fc9-b3fc-4334-b600-f92e887b345b"
    },
    {
        "author": "范成大",
        "paragraphs": [
            "宦途流轉幾沉浮，雞黍何年共一丘。",
            "動輒五年遲遠信，常於三伏話羈愁。",
            "月生後夜天應老，淚落中巖水不流。",
            "一語相開仍自解，除書聞已趣刀頭。"
        ],
        "title": "余與陸務觀自聖政所分袂每別輒五年離合又常以六月似有數者中巖送別至揮淚失聲留此爲贈",
        "id": "e5cb1e01-c90e-4bea-9260-042c4b586466"
    },
    {
        "author": "范成大",
        "paragraphs": [
            "左披九頂雲，右送大峨月。",
            "殘山剩水不知數，一一當樓供勝絕。",
            "玻瓈濯錦遥相通，指麾大渡來朝宗。",
            "川靈胥命各東去，我亦順流呼短篷。",
            "詩無傑語慚風物，頼有丹青傳小筆。",
            "仍添詩客倚欄看，令與山川相映發。",
            "龍彎歸路繞烏尤，棟雲簾雨邀人留。",
            "若爲喚得涪翁起，題作西南第一樓。"
        ],
        "title": "萬景樓",
        "id": "9917ac75-6a6c-47a6-89cb-8669f5e4851b"
    },
    {
        "author": "范成大",
        "paragraphs": [
            "聊爲東坡載酒遊，萬龕迎我到峰頭。",
            "江搖九頂風雷過，雲抹三峨日夜浮。",
            "古佛臨流都坐斷，行人識路亦歸休。",
            "酣酣午枕眠方丈，一笑閒身始自由。"
        ],
        "title": "凌雲九頂",
        "id": "c6c8ccde-908c-4ffc-865f-91c0dbf79e10"
    },
    {
        "author": "范成大",
        "paragraphs": [
            "隔凡冰澗不可越，衆真微步壺中月。",
            "徙倚含風玉珮聲，何須聽作蕤賓鐵。"
        ],
        "title": "戲題方響洞",
        "id": "5954f1d4-31e4-41c1-93f6-b55b98de23b4"
    },
    {
        "author": "范成大",
        "paragraphs": [
            "半明燈火話悲酸，此會情知後會難。",
            "四海宦遊多聚散，一生情事足悲歡。",
            "鬢絲今夜不多黑，酒量徹明無數寬。",
            "醉夢登舟都不記，但聞風雨滿江寒。"
        ],
        "title": "問月堂酌別",
        "id": "840f1507-0641-4845-8c37-19fcb1715e8f"
    },
    {
        "author": "范成大",
        "paragraphs": [
            "隠吏詩情卜築幽，同年惜別勸淹留。",
            "試傾萬景湖亭酒，來看半輪江月秋。",
            "川路雖長猶共此，夜船空載且歸休。",
            "碧巖勝處頻回首，好事誰能更小樓。"
        ],
        "title": "別後寄題漢嘉月榭",
        "id": "b8523de3-de70-493b-85df-67c2229d15b7"
    },
    {
        "author": "范成大",
        "paragraphs": [
            "圍野千山暑氣昏，大峨煙靄亦繽紛。",
            "玉峰忽起三千丈，應是兜羅世界雲。"
        ],
        "title": "過燕渡望大峨有白氣如層樓拔起叢雲中",
        "id": "19f1f734-b8c4-4f5c-9f26-ef5728dbc350"
    },
    {
        "author": "范成大",
        "paragraphs": [
            "送客都回我獨前，何人開此竹間軒。",
            "灘聲悲壯夜蟬咽，併入小窗供不眠。"
        ],
        "title": "蘇稽鎮客舍",
        "id": "93a5aaca-478e-4b5d-8b9c-c14a7e25b16b"
    },
    {
        "author": "范成大",
        "paragraphs": [
            "窮鄉未省識旌旄，雞犬歡呼巷陌騷。",
            "村媼聚觀行績布，野翁迎拜跽然蒿。",
            "泉清土沃稻芒蚤，縣古林深槐癭高。",
            "珍重里儒來獻頌，盛言千載此丘遭。"
        ],
        "title": "峨眉縣",
        "id": "71c1aea6-6a16-4d53-ad61-0819f5be0f3e"
    },
    {
        "author": "范成大",
        "paragraphs": [
            "煙霞沉痼不須醫，此去真同汗漫期。",
            "曾款上清臨大面，仍從太白問峨眉。",
            "山中緣法如今熟，世上功名自古癡。",
            "賸作畫圖歸挂壁，他年猶欲卧遊之。"
        ],
        "title": "初入大峨",
        "id": "765f3198-beb5-4569-9a57-9049f2fafd6d"
    },
    {
        "author": "范成大",
        "paragraphs": [
            "衆峰攢壁立，中有路一綫。",
            "攀援白雲梯，食頃已天半。",
            "我本紫芝曲，誤落青芻棧。",
            "向來脫新羈，恍已還舊觀。",
            "花煙辭少城，暑雪對大面。",
            "來從太白西，更走三峨徧。",
            "風生兩腋輕，泉吼四山眩。",
            "今晨第一程，莫歎輿僕倦。"
        ],
        "title": "華巖寺",
        "id": "9d68a25d-b808-4c81-8a6a-b742a2668531"
    },
    {
        "author": "范成大",
        "paragraphs": [
            "凌高蹋危峰，斗下頫幽谷。",
            "仙英馥椒蘭，嘉蔭矗旄纛。",
            "空翠元不雨，洩雲自膏沐。",
            "暑綌森有稜，瘁肌凄欲粟。",
            "白崖如負依，金界奠蒼麓。",
            "衆峰拱二八，娟妙繞重屋。",
            "真人與尊者，幽居接松竹。",
            "呼之儻肯應，留我試餐玉。"
        ],
        "title": "中峰",
        "id": "6f917ee6-1f02-4d4c-a3ff-6141cdeed212"
    },
    {
        "author": "范成大",
        "paragraphs": [
            "冷風騷騷木葉低，洞淵阻深生怪奇。",
            "碧琳雙澗黑無底，中有玉龍相對飛。",
            "雷轟雪捲入林樾，化爲一龍潭底沒。",
            "摩尼鬭罷四山空，時有寶光巖下發。"
        ],
        "title": "雙溪",
        "id": "c3b3c081-a00b-4999-802e-86e9135dc81d"
    },
    {
        "author": "范成大",
        "paragraphs": [
            "粲粲罨畫沙，鱗鱗麴塵水。",
            "朝陽相發揮，光景艷孔翠。",
            "寧聞雙溪號，但見縠紋細。",
            "神魚不謀食，終日印潭底。",
            "躍珠本具眼，聊共阿師戲。",
            "收藏更傳寶，一笑落第二。"
        ],
        "title": "寶現溪",
        "id": "ab5e95b2-0105-43ce-a053-ce15acb71cd1"
    },
    {
        "author": "范成大",
        "paragraphs": [
            "入山窘宿雨，上山賀朝霽。",
            "跬步便歷險，轉盼已呀氣。",
            "豈惟膝點心，固已頭搶地。",
            "遊人貪勝踐，姑吟蜀道易。"
        ],
        "title": "點心山",
        "id": "64f05688-acad-49f7-99dc-8067bd0b3ae1"
    },
    {
        "author": "范成大",
        "paragraphs": [
            "身如魚躍上長竿，路似鏡中相對看。",
            "珍重山丁扶我過，人間踽踽獨行難。"
        ],
        "title": "大扶{扌舁}",
        "id": "55a4dfaa-5afc-45e8-aab9-0b4884cf85cd"
    },
    {
        "author": "范成大",
        "paragraphs": [
            "食時方了大扶{扌舁}，前逢仄徑仍崎嶇。",
            "懸崖破棧不可玩，輿丁挾我如騰狙。",
            "平生行路險艱足，如今雪鬢應難綠。",
            "却憐苔髮鎮長青，千古毿毿挂高木。"
        ],
        "title": "小扶{扌舁}",
        "id": "0a8acf7d-9b64-4263-9e4a-27b3e60da56a"
    },
    {
        "author": "范成大",
        "paragraphs": [
            "木磴鱗鱗滑带泥，微生欹側寄枯藜。",
            "胡孫愁處我猶過，箇裏如今幸有梯。"
        ],
        "title": "胡孫梯",
        "id": "36cba9c1-d0c6-42f0-8add-6672a0fd35a0"
    },
    {
        "author": "范成大",
        "paragraphs": [
            "行人魄動風森森，兩崖奔黑愁太陰。",
            "不知七十二洞處，側足下窺雲海深。",
            "聞有神龍依佛住，棖觸須臾召雷雨。",
            "兩川稻熟須好晴，我亦閒遊神勿驚。"
        ],
        "title": "雷洞平",
        "id": "64157e12-6595-4c0e-a479-adc2b57bf4a7"
    },
    {
        "author": "范成大",
        "paragraphs": [
            "冥鴻無伴鶴孤飛，回首塵籠一笑嬉。",
            "八十四盤新拄杖，萬三千乘舊牙旗。",
            "石梯碧滑雲生後，木葉紅斑雪霽時。",
            "說與同行莫惆悵，人間捷徑轉嶔巇。"
        ],
        "title": "八十四盤",
        "id": "0cbcc7d9-9c13-4296-b06d-a94dbe59542b"
    },
    {
        "author": "范成大",
        "paragraphs": [
            "仙聖飛行此是家，路逢真境但驚呀。",
            "神農嘗外盡靈藥，天女散餘多異花。",
            "嵐雨逼衣寒似鐵，冰泉炊米硬於沙。",
            "峰頭事事殊塵世，缺甃跳梁笑井蛙。"
        ],
        "title": "娑羅平",
        "id": "1efc078a-ae4f-46fd-94ca-df5936a802b3"
    },
    {
        "author": "范成大",
        "paragraphs": [
            "栗烈剛風刮病眸，登臨何啻緩千憂。",
            "界天暑雪青城外，湧地晴雲瓦屋頭。",
            "浩蕩他年誇北客，蒼茫何處認西州。",
            "千巖萬壑須尋徧，身是江湖不繫舟。"
        ],
        "title": "思佛亭曉望",
        "id": "d15725a7-2c96-4572-bcd1-c82c0e0c3e19"
    },
    {
        "author": "范成大",
        "paragraphs": [
            "峰頂四時如大冬，芳花芳草春自融。",
            "苔痕新晞六月雪，木勢舊偃千年風。",
            "雲物爲人布世界，日輪同我行虛空。",
            "浮生元自有超脫，地上可憐悲攓蓬。"
        ],
        "title": "光相寺",
        "id": "c4efa722-f573-4449-a9db-5949da82465e"
    },
    {
        "author": "范成大",
        "paragraphs": [
            "天如碧玉甌，下覆白玉盤。",
            "晶光眩相射，我獨居兩間。",
            "正視不勝瞬，却立聊少安。",
            "但覺風浩浩，骨毛森似寒。",
            "神仙杳無處，寧論有塵寰。",
            "身輕一槁葉，兩腋如飛翰。",
            "同行挽我衣，何往何當還。",
            "少留作詩去，奇哉此憑闌。"
        ],
        "title": "七寶巖",
        "id": "e0e8c7f0-8895-4139-b4ac-4fdbc45cd38c"
    },
    {
        "author": "范成大",
        "paragraphs": [
            "勝峰高哉摩紫青，白鹿導我登化城。",
            "住山大士喜客至，兜羅布界繽相迎。",
            "圓景明暉倚雲立，艴如七寶莊嚴成。",
            "一光未定一光發，中有墨像隨心生。",
            "白毫從地插空碧，散燭象緯天龍驚。",
            "夜神受記亦修供，照世洞然千百燈。",
            "明朝銀界混一白，咫尺眩轉寒凌兢。",
            "天容野色鯈開閉，慘澹變化愁仙靈。",
            "人言六通欲大現，洗山急雨如盆傾。",
            "重輪疊采印巖腹，非煙非霧非丹青。",
            "我與化人中共住，鏡光覿面交相呈。",
            "前山忽湧大圓相，日圍月暈浮青冥。",
            "林泉草木盡含裹，是則名爲普光明。",
            "言詞海藏不勝讚，北峰復有金橋橫。",
            "衆慈久立佛事竟，一塵不起山竛竮。",
            "向來無法可宣說，爲問有耳如何聽。",
            "我本三生同行願，隨緣一念猶相應。",
            "此行且復印心地，衣有寶珠奚外營。",
            "題詩說偈作公案，亦使來者知吾曾。",
            "神通佛法須判斷，一任熱椀春雷鳴。"
        ],
        "title": "淳熙四年六月二十七日登大峨之巔一名勝峰山佛書以爲普賢大士所居連日光相大現賦詩紀實屬印老刻之以爲山中一重公案",
        "id": "ff6eb569-d6ce-4372-a9e3-e08909338019"
    },
    {
        "author": "范成大",
        "paragraphs": [
            "累塊蒼然是九州，大千起滅更悠悠。",
            "雪光正照天西角，日影長浮雨上頭。",
            "峰頂何曾知六月，塵間想已別三秋。",
            "佛毫似欲留人住，橫野金橋晚未收。"
        ],
        "title": "請佛閣晚望雪山數十峰如爛晃耀暑光中",
        "id": "579b275d-bd29-412b-9243-73c39c62912a"
    },
    {
        "author": "范成大",
        "paragraphs": [
            "翳華銷盡八窗明，雨竹風泉演妙聲。",
            "身世只今高幾許，北峰渾共倚闌平。"
        ],
        "title": "浄光軒",
        "id": "5452f065-7f04-4603-8b31-57a96df6c175"
    },
    {
        "author": "范成大",
        "paragraphs": [
            "水本無心作浪波，經行偶與石相磨。",
            "不須更問橋安否，喚取於菟載我過。"
        ],
        "title": "虎溪",
        "id": "0b1d8646-3267-4fa5-bb2f-2317fd41a527"
    },
    {
        "author": "范成大",
        "paragraphs": [
            "雙溪疑從銀漢下，我欲窮源問仙舍。",
            "飛瀾濺沫潄籃輿，却望兩崖天一罅。",
            "疎疎暑雨滑危梯，策策山風掖高駕。",
            "幽尋險絕太奇生，莫笑退之號太華。"
        ],
        "title": "白雲峽",
        "id": "dd18f64d-d987-4570-a6df-47ba87830878"
    },
    {
        "author": "范成大",
        "paragraphs": [
            "何處仙翁舊隠居，青蓮巉絕似蓬壺。",
            "雲深未到淘朱洞，雨小先尋煉藥爐。",
            "磵下草香疑可餌，林間虎伏試教呼。",
            "閒身儘辦供薪水，定肯分山一半無。"
        ],
        "title": "孫真人菴",
        "id": "f4c9405b-4058-491a-8730-b160ccb2c747"
    },
    {
        "author": "范成大",
        "paragraphs": [
            "插天千丈兩碧城，中有玉塹穿巖扃。",
            "瀑流懸布不知數，亂落嵌根飛白雨。",
            "瑶琨爲室雲爲關，龍君所居朱夏寒。",
            "不辭擊棹更深入，萬一龍驚雷破山。"
        ],
        "title": "龍門峽",
        "id": "01e02383-7cc6-4d1a-a6bb-bcdf8cc1a496"
    },
    {
        "author": "范成大",
        "paragraphs": [
            "我本住林屋，風吹來錦城。",
            "錦城亦何樂，所樂多友生。",
            "相從不知久，相送不計程。",
            "橫絕峨眉巔，欲去有餘情。",
            "吾宗蓋難弟，李郭人中英。",
            "二楊懿文德，譚子資粹清。",
            "相視心莫逆，劇談四筵傾。",
            "明朝各回首，雲水相與平。",
            "我今投紱去，行且扶犁耕。",
            "淒凉別知賦，慷慨結客行。",
            "後會豈不好，路長恐寒盟。",
            "諸賢乃不凡，骨相有功名。",
            "大厦罩羣木，明廷朝萬靈。",
            "王畿坦如砥，結綬當同登。",
            "道傍石湖水，誰能叩柴荆。",
            "夢中儻相見，秉燭聽殘更。"
        ],
        "title": "既離成都故人送者遠至漢嘉分袂其尤遠而相及於峨眉之上者六人范季申郭中行楊商卿嗣勳李良仲譚德稱口占此詩留別",
        "id": "1eca0d8a-43a4-4903-a1b7-1e4c6f1d6828"
    },
    {
        "author": "范成大",
        "paragraphs": [
            "籌邊樓上美髯翁，赤白囊飛笑語中。",
            "勃律天西元采玉，蓬婆雪外昨分弓。",
            "踏筵舞罷平闌月，橫槊詩成滿袖風。",
            "諸校各能歌破陣，何須琴裏聽平戎。"
        ],
        "title": "聞威州諸羌退聽邊事已寧少城籌邊樓闌檻修葺亦畢工作詩寄權制帥高子長",
        "id": "32918979-df17-4392-8ae5-c1c3dbb06df5"
    },
    {
        "author": "范成大",
        "paragraphs": [
            "河邊堵立看歸篷，三老開頭暮欲東。",
            "漲水稠灘連峽內，淺山浮石似湘中。",
            "無人驛路榛榛草，有客江樓浩浩風。",
            "種落塵消少公事，賸裁新語寄詩筒。"
        ],
        "title": "犍爲江樓",
        "id": "77d06bbd-a04b-433b-9c30-469451cbe560"
    },
    {
        "author": "范成大",
        "paragraphs": [
            "瘦草蕭疎已似秋，盤陀山骨束江流。",
            "兩崖若不頑如鐵，爭得狂瀾拍岸休。"
        ],
        "title": "宣化道中",
        "id": "13212cca-aeac-4158-ab08-96cf6ca469e0"
    },
    {
        "author": "范成大",
        "paragraphs": [
            "亂山滿平野，漲水豪大川。",
            "仄徑無轍跡，疎林有炊煙。",
            "山農旦燒畬，蠻賈暑荷氈。",
            "窮鄉足荒怪，打鼓催我船。"
        ],
        "title": "將至敘州",
        "id": "b080f07a-204c-45c7-bf2e-c49f466ed02f"
    },
    {
        "author": "范成大",
        "paragraphs": [
            "水口故城丘壠平，新亭乃有緪鐵橫。",
            "歸艎擊汰若飛渡，一雨徹明秋漲生。",
            "東樓鎖江兩重客，筆墨當代俱詩鳴。",
            "我來但醉春碧酒，星橋脈脈向三更。"
        ],
        "title": "七夕至敘州登鎖江亭山谷謫居時屢登此亭有詩四篇敬用其韻",
        "id": "e0a20683-0257-4f27-9999-e21d8e545769"
    },
    {
        "author": "范成大",
        "paragraphs": [
            "穠綠連村荔子丹，瘴雲將雨暗前灣。",
            "張旗且喜三灘駛，叱馭曾驚九折艱。",
            "瀘水舟閒迷古渡，馬湖碑缺伴荒山。",
            "威名功業吾何有，無事飄飄犯百蠻。"
        ],
        "title": "江安道中",
        "id": "acb0ae55-07ce-4351-bc07-d8a7af40c9c4"
    },
    {
        "author": "范成大",
        "paragraphs": [
            "歸艎東下興悠哉，小住危闌把一杯。",
            "樓下沄沄內江水，明朝同入大江來。"
        ],
        "title": "瀘州南定樓",
        "id": "b832b8fd-231a-4e39-abf9-017dc8b8275b"
    },
    {
        "author": "范成大",
        "paragraphs": [
            "蠻風吹雨瘴江肥，短草荒山鳥不飛。",
            "盡是瀘南腸斷句，如今分與故人歸。"
        ],
        "title": "題譚德稱扇",
        "id": "00b61373-b8ac-421e-85da-b21f98fbcc53"
    },
    {
        "author": "范成大",
        "paragraphs": [
            "君歸我去兩銷魂，愁滿千山鎖瘴雲。",
            "後夜短檠風雨暗，誰能相伴細論文。"
        ],
        "title": "題楊商卿扇",
        "id": "358704f8-38a7-4a92-9895-219344dcf011"
    },
    {
        "author": "范成大",
        "paragraphs": [
            "雙竹軒窗聽讀書，垂天雲翼要摶扶。",
            "與君只作三年別，射策東來過石湖。"
        ],
        "title": "題楊子容扇",
        "id": "d3e2cbf7-10d6-4b9f-b56a-327e475d737b"
    },
    {
        "author": "范成大",
        "paragraphs": [
            "合江亭前送我來，合江縣裏別我去。",
            "江流好合人好乖，明日東西南北路。",
            "千里追隨不忍歸，一杯重把知何處。",
            "臨岐心曲兩茫然，但祝頻書無別語。"
        ],
        "title": "譚德稱楊商卿父子送余自成都合江亭相從至瀘南合江縣始分袂水行踰千里作詩以別",
        "id": "09e27e63-9561-4ccc-9ced-4c9229b2a006"
    },
    {
        "author": "范成大",
        "paragraphs": [
            "臨分滿意說離愁，草草無言祇淚流。",
            "船尾竹林遮縣市，故人猶自立沙頭。"
        ],
        "title": "發合江數里寄楊商卿諸公",
        "id": "f21075f6-7256-46ae-b643-bb646e57eb8d"
    },
    {
        "author": "范成大",
        "paragraphs": [
            "西風扶櫓似乘槎，水闊灘沉浪不花。",
            "夢裏竹間喧急雪，覺來船底滾鳴沙。"
        ],
        "title": "過江津縣睡熟不暇梢船",
        "id": "cc869380-ef44-4975-b92d-c17866faf043"
    },
    {
        "author": "范成大",
        "paragraphs": [
            "萆山磽确强田疇，村落熙然粟豆秋。",
            "翠竹江村非錦里，青溪夜月已渝州。",
            "小樓高下依盤石，弱纜西東戰急流。",
            "入峽初程風物異，布裙跣婦總垂瘤。"
        ],
        "title": "恭州夜泊",
        "id": "51d678d8-0bfc-4b7e-95cb-f375a756c165"
    },
    {
        "author": "范成大",
        "paragraphs": [
            "暑候秋逾濁，江流晚更渾。",
            "瘴風如火焮，嵐月似煙昏。",
            "城郭廩君國，山林妃子園。",
            "故人新判袂，得句與誰論。"
        ],
        "title": "大熱泊樂溫有懷商卿德稱",
        "id": "29e4e12e-6079-4e45-92b6-647f0cdb64d9"
    },
    {
        "author": "范成大",
        "paragraphs": [
            "黄沙翻浪攻排亭，濆淖百尺呀成坑。",
            "坳漥眩轉久乃平，一渦熨帖千渦生。",
            "篙師絕叫敺川靈，鳴饒飛渡如奔霆。",
            "水從岷來如濁涇，夜榜黔江聊濯纓。",
            "玻瓈徹底鏡面清，忽思短棹中流橫，釣絲隨風浮月明。"
        ],
        "title": "涪州江險不可泊入黔江檥舟",
        "id": "170e0c19-eae1-40f1-8ee1-5ba4af349925"
    },
    {
        "author": "范成大",
        "paragraphs": [
            "露葉風枝驛騎傳，華清天上一嫣然。",
            "當時若識陳家紫，何處蠻村更有園。"
        ],
        "title": "妃子園",
        "id": "415b3d9c-56cf-41aa-af7d-3c3d9461f1fd"
    },
    {
        "author": "范成大",
        "paragraphs": [
            "神仙得者王方平，誰其繼之陰長生。",
            "飄然空飛五雲軿，上賓寥陽留玉京。",
            "石爐丹氣常夜明，寵光萬柏森千齡。",
            "峽山偪仄岷江縈，洞宮福地古所銘。",
            "云有北陰神帝庭，太陰黑簿囚鬼靈。",
            "自從仙都啟巖扃，明霞流電飛陽晶。",
            "暉景下墮鑠九冰，塞絕苦道升無形。",
            "至今臺殿棲竛竮，隋圬唐堊留丹青。",
            "十仙怪奇溪女清，瑶池仙仗紛娉婷，琅璈赴節鏘欲鳴。",
            "我來秋暑如炊蒸，汗流呀氣扶枯藤。",
            "摩挲衆蹟不暇評，聊記梗概知吾曾。"
        ],
        "title": "豐都觀",
        "id": "45e45e7e-4459-4336-9efe-bf04b84b0e02"
    },
    {
        "author": "范成大",
        "paragraphs": [
            "叢薈忽明眼，山腰灧湖光。",
            "列岫繞雲錦，深林護風香。",
            "西山即太華，玉井餘秋芳。",
            "隔江招岑仙，共擘雙蓮房。"
        ],
        "title": "萬州西山湖亭秋荷尚盛",
        "id": "f652095c-ef7a-487d-901c-60e149e05a2e"
    },
    {
        "author": "范成大",
        "paragraphs": [
            "疇昔中巖一夢殘，下巖風景亦高寒。",
            "峽中無處堪停棹，雨後今朝始凭闌。",
            "不用苦求毫相現，祇教長挂水簾看。",
            "山僧勸我題蒼壁，坡谷前頭未敢刊。"
        ],
        "title": "下巖",
        "id": "894b12bb-6392-4603-a9e3-896eb643700e"
    },
    {
        "author": "范成大",
        "paragraphs": [
            "月出赤甲如金盆，蹲龍呀口吐復吞。",
            "長風浩浩挾之出，影落半江沉復翻。",
            "天高夜靜四山寂，惟有灘聲喧水門。",
            "高齋詩翁不可作，我亦不眠終夕看。"
        ],
        "title": "魚復浦泊舟望月出赤甲山山形斷缺如鼉龍坐而張頤月自缺中騰上山頂",
        "id": "fe7e4aac-ffb9-4eb2-a98b-d8bb97e683ab"
    },
    {
        "author": "范成大",
        "paragraphs": [
            "峽行風物不堪論，袢暑驕陽雜瘴氛。",
            "人入恭南多附贅，山從夔子盡侵雲。",
            "竹枝舊曲元無調，麴米新篘但有聞。",
            "試覓清泠一杯水，筒泉須自卧龍分。"
        ],
        "title": "夔門即事",
        "id": "64771e60-c6b3-4402-82de-4736c30997de"
    },
    {
        "author": "范成大",
        "paragraphs": [
            "川靈知我歸有程，一夜漲痕千丈生。",
            "中流擊楫洶作氣，夾岸簸旗呀失聲。",
            "不知灧澦在船底，但覺瞿唐如鏡平。",
            "鑿峽疏川狠石破，號山索飲飛泉驚。",
            "白鹽赤甲轉頭失，黑石黄嵌拚命輕。",
            "草齊增肥無泊處，竹枝凝咽空餘情。",
            "人間險路此奇絕，客裏驚心吾飽更。",
            "劍閣翻成蜀道易，請歌范子瞿唐行。"
        ],
        "title": "瞿唐行",
        "id": "7f9fc650-40f6-4d86-bb05-1f1a52c9cb3d"
    },
    {
        "author": "范成大",
        "paragraphs": [
            "舊國風煙古，新凉瘴癘清。",
            "片雲將客夢，微月照江聲。",
            "細和悲秋賦，遥憐出塞情。",
            "荒山飲閥閲，兒女擅嘉名。"
        ],
        "title": "夜泊歸州州有宋玉宅、昭君臺",
        "id": "48d5c6a0-c45a-4840-9c0a-de554bf82e8f"
    },
    {
        "author": "范成大",
        "paragraphs": [
            "花竹蕭騷小圃畦，官居翻似隠淪棲。",
            "巴山四合秋陽滿，杜宇黄鸝相對啼。"
        ],
        "title": "秭歸郡圃絕句二首  其一",
        "id": "dba66b85-4fc8-4ecf-b7fc-bc0e1b5a40a1"
    },
    {
        "author": "范成大",
        "paragraphs": [
            "孤城偪仄復偪仄，前山後山青欲來。",
            "市聲蕭條衙鼓靜，惟有叱灘喧萬雷。"
        ],
        "title": "秭歸郡圃絕句二首  其二",
        "id": "12e44997-082d-4c00-8548-6d5538747ed6"
    },
    {
        "author": "范成大",
        "paragraphs": [
            "悲秋人去語難工，搖落空山草木風。",
            "猶有市人傳舊事，酒壚還在宋家東。"
        ],
        "title": "宋玉宅",
        "id": "c4bc1367-5406-42b0-aab7-54f9b7015edf"
    },
    {
        "author": "范成大",
        "paragraphs": [
            "凝真宮前十二峰，兩峰娟妙翠插空。",
            "餘峰競秀尚多有，白壁蒼崖無數重。",
            "秋江潄石半山腹，倚天削鐵荒行蹤。",
            "造化鍾奇矗瑶巘，真靈擇勝深珠宮。",
            "朝雲未罷暮雲起，陰晴竟日長冥濛。",
            "瑶姬作意送歸客，一夜收潦仍回風。",
            "仰看館御飛檝過，回首已在虛無中。",
            "惟餘烏鴉作使者，迎船送船西復東。"
        ],
        "title": "後巫山高一首",
        "id": "ba5ca7e3-1c69-4f7c-8801-16326a67c934"
    },
    {
        "author": "范成大",
        "paragraphs": [
            "朝離悲秋宅，午榜疊石磯。",
            "小留黄牛廟，細讀石馬詩。",
            "黄牛隠見蒼山裏，石馬至今猶馘耳。",
            "當年夢境識仙翁，馬爲迎門神爲起。",
            "物生不朽繫所逢，歐詞蘇筆蒼苔封。",
            "山高水長翁之風，石馬亦與翁無窮。"
        ],
        "title": "黄牛峽",
        "id": "f82e6e73-3df7-42cf-89c3-4f0e33eba503"
    },
    {
        "author": "范成大",
        "paragraphs": [
            "巴東三峽數巫陽，山入西陵更鬰蒼。",
            "何以假爲非確論，直疑溟涬弟高唐。"
        ],
        "title": "假十二峰",
        "id": "979246f2-de86-4835-9bc2-717200e531e6"
    },
    {
        "author": "范成大",
        "paragraphs": [
            "茲行看山真飽諳，今晨出峽仍窮探。",
            "南磯北磯白鐵壁，千峰萬峰蒼玉篸。",
            "橫前直疑江已斷，崛起競與天相攙。",
            "蜀山欲窮此盤礴，禹力已盡猶鎸劖。",
            "望舒宮中金背蟾，泥塗脫盡餘老饞。",
            "下飲岷江不知去，流涎落吻如排髯。",
            "挈瓶檥棹𣂏清甘，未暇煮茗和薑鹽。",
            "聊將滌硯濡我筆，恍惚詩律高巉巖。"
        ],
        "title": "扇子峽",
        "id": "5f70e977-c2fb-45cd-ad4b-32f3ddca7cae"
    },
    {
        "author": "范成大",
        "paragraphs": [
            "千峰萬峰巴峽裏，不信人間有平地。",
            "渚宮回望水連天，却疑平地元無山。",
            "山川相迎復相送，轉頭變滅都如夢。",
            "歸程萬里今三千，幾夢即到石湖邊。"
        ],
        "title": "荆渚中流回望巫山無復一點戲成短歌",
        "id": "05627c60-0500-4d13-89f5-5ad75ffac979"
    },
    {
        "author": "范成大",
        "paragraphs": [
            "過盡巴東巫峽長，荆川鼓棹更茫茫。",
            "避風怕入三江口，乘月貪行百里荒。",
            "夜後逢人盡刀劍，古來踏地皆耕桑。",
            "可憐行路難如此，一簇寒蘆尚稅場。"
        ],
        "title": "魯家洑入沌",
        "id": "38c8956c-2cff-43ec-ba7d-6454fe55f4a1"
    },
    {
        "author": "范成大",
        "paragraphs": [
            "誰將玉笛弄中秋，黄鶴飛來識舊游。",
            "漢樹有情橫北渚，蜀江無語抱南樓。",
            "燭天燈火三更市，搖月旌旗萬里舟。",
            "却笑鱸鄉垂釣手，武昌魚好便淹留。"
        ],
        "title": "鄂州南樓",
        "id": "0ae81538-7353-4ad4-8f86-b6ed39d02133"
    },
    {
        "author": "范成大",
        "paragraphs": [
            "夏口風帆赤壁磯，雪堂釃酒竹樓棋。",
            "繫舟一日黄州下，只辦登臨不辦詩。"
        ],
        "title": "題黄州臨皋亭",
        "id": "84b3cb52-cbde-4778-b3e1-434932ea0770"
    },
    {
        "author": "范成大",
        "paragraphs": [
            "岷江潄北渚，廬阜窺南窗。",
            "名山復大川，超覽茲樓雙。",
            "何必元規塵，自足豪他邦。",
            "使君秫田熟，新凉篘酒缸。",
            "落景澹碧瓦，長虹吐金釭。",
            "客從三峽來，噩夢隨奔瀧。",
            "小留聽琵琶，船旗卷修杠。",
            "請呼裂帛絃，爲拊洮河腔。",
            "曲終四憑欄，倦遊心始降。",
            "明發挂帆去，曉鐘煙外撞。"
        ],
        "title": "江州庾樓夜宴",
        "id": "937d450b-2326-4577-9d14-167a9362b4b4"
    },
    {
        "author": "范成大",
        "paragraphs": [
            "談易繙經宰木春，三生猶自裊煙熏。",
            "客塵長隔虎溪水，劫火不侵香谷雲。",
            "老矣懶供蓮社課，歸哉忺讀草堂文。",
            "山頭一任天燈現，箇事何曾落見聞。"
        ],
        "title": "東林寺",
        "id": "5b001c5e-9c11-42b3-aa5a-d8c706dd70a0"
    },
    {
        "author": "范成大",
        "paragraphs": [
            "過溪無限翠屏開，大笑從教虎子猜。",
            "不獨山中添故事，仍教題作小飛來。"
        ],
        "title": "過虎溪對東林蒼巖翠樾下浸大澗宛似靈隠冷泉囑長老法才作亭名曰過溪且爲率山丁薙草定基一朝而畢",
        "id": "b7ea9510-afe2-4297-94dd-7ac71b16384e"
    },
    {
        "author": "范成大",
        "paragraphs": [
            "白龍青峽紫煙爐，山北山南只半塗。",
            "說與同來綠玉杖，他年終補卧遊圖。"
        ],
        "title": "病倦不能過谷簾三峽寄題",
        "id": "9af428b2-3953-41c5-a2e5-536e07689919"
    },
    {
        "author": "范成大",
        "paragraphs": [
            "廬阜岡勢斷，江流漭相通。",
            "大孤如小冠，插入奫淪中。",
            "我欲蛻濁浪，往馭揚瀾風。",
            "晃晃銀色界，濙濙水晶宮。",
            "濯足望八荒，列宿羅心胸。",
            "客帆詎肯駐，搔首蒼煙叢。"
        ],
        "title": "湖口望大孤",
        "id": "dedc4b49-5144-45e9-9ccc-0b710150c122"
    },
    {
        "author": "范成大",
        "paragraphs": [
            "浦口舟藏尋丈慳，篙師抱膝朝暮閒。",
            "逆風來從水府廟，濁浪欲碎小孤山。",
            "太白猶高缺蟾墮，長江未盡歸鬢斑。",
            "短歌聊復怨行路，當有聽者凋朱顔。"
        ],
        "tags": [
            "长江"
        ],
        "title": "澎浪磯阻風",
        "id": "2104439b-c398-4df2-a6c8-2d08adebda92"
    },
    {
        "author": "范成大",
        "paragraphs": [
            "拍岸回流逆上磯，枯楊折葦靜相依。",
            "趁墟漁子晨爭渡，賽廟商人晚醉歸。",
            "重九信來風未憗，大千行徧昨俱非。",
            "羈愁萬斛從頭數，带眼今秋又減圍。"
        ],
        "title": "馬當洑阻風居人云非五日或七日風不止謂之重陽信",
        "id": "9d44da7c-bb11-4d3e-a01a-a4db755dfa3c"
    },
    {
        "author": "范成大",
        "paragraphs": [
            "萬里江隨倦客東，馬當山嘴勒孤篷。",
            "無才解賦珠簾雨，誰肯相賒一席風。"
        ],
        "title": "放舟風復不順再泊馬當對岸夾中馬當水府即小說所載神助王勃一席清風處也戲題兩絕  其一",
        "id": "e0b4ca43-ec4c-4417-b216-8b268a5c1266"
    },
    {
        "author": "范成大",
        "paragraphs": [
            "禁江上口柏山東，三日荒寒繫短篷。",
            "却憶宮亭湖裏去，隨人南北解分風。"
        ],
        "title": "放舟風復不順再泊馬當對岸夾中馬當水府即小說所載神助王勃一席清風處也戲題兩絕  其二",
        "id": "080062ac-9322-40ed-b05e-cc84404514d0"
    },
    {
        "author": "范成大",
        "paragraphs": [
            "奪命稠灘百戰餘，守風端坐恰乘除。",
            "日長飽飯佳眠覺，閒傍蘆花學釣魚。"
        ],
        "title": "守風嘲舟子",
        "id": "07b395db-824f-404a-8eb6-6fe63ddcc61b"
    },
    {
        "author": "范成大",
        "paragraphs": [
            "碧葦無思連天生，青山有情終日橫。",
            "風聲洶怒木朝拔，川氣流光珠夜明。",
            "誰能坐守白頭浪，我欲往騎金背鯨。",
            "俛仰之間撫四海，可憐步步愁江程。"
        ],
        "title": "佛池口大風復泊",
        "id": "25850bd9-9ac4-4da1-9c38-ecf20c81af81"
    },
    {
        "author": "范成大",
        "paragraphs": [
            "夕陽明遠帆，高浪兀孤嶼。",
            "綿綿淮山來，閃閃沙鳥去。",
            "落木兩三家，炊煙南北渡。",
            "眉伸擊汰行，夢愕阻風處。"
        ],
        "title": "長風沙",
        "id": "10292d3f-19a7-4dcf-b012-1fa34d68b09e"
    },
    {
        "author": "范成大",
        "paragraphs": [
            "斜景下天末，煙霏酣夕紅。",
            "餘暉染江色，瀲灧琥珀濃。",
            "我從落日西，忽到大江東。",
            "回首舊遊處，曛黄錦城中。",
            "藥市并樂事，歌樓沸晴空。",
            "故人十二闌，豈復念此翁。"
        ],
        "title": "九月八日泊池口",
        "id": "cfd059db-4ac2-4189-80ef-fc31b01386a8"
    },
    {
        "author": "范成大",
        "paragraphs": [
            "年年佳節歌式微，秋浦片帆還欲飛。",
            "萬里蜀魂思遠道，九歌楚調送將歸。",
            "杯中山影分秋色，木末江光借夕暉。",
            "細撚黄花一枝盡，霏霏金屑滿征衣。"
        ],
        "title": "池州九日用杜牧之齊山韻",
        "id": "587e3fce-d560-43fe-93fe-69780a6dda6f"
    },
    {
        "author": "范成大",
        "paragraphs": [
            "恰從秋浦挂籧篨，又泊清溪十里餘。",
            "愁水愁風吹帽後，作雲作雨授衣初。",
            "遠尋草市沽新酒，牢閉篷窗理舊書。",
            "行路阻艱催老病，騷騷落雪滿晨梳。"
        ],
        "title": "離池陽十里清溪口復阻風",
        "id": "7be660a7-9350-4d13-a89f-ac2843c13e50"
    },
    {
        "author": "范成大",
        "paragraphs": [
            "辛苦凌波棹，平安入夾船。",
            "日明漁浦網，風側瓦窯煙。",
            "老圃容挑菜，村巫橫索錢。",
            "且投人處宿，終夜得佳眠。"
        ],
        "title": "梅根夾",
        "id": "6a1f4bc8-73b6-4d18-a422-4d1fb89a5742"
    },
    {
        "author": "范成大",
        "paragraphs": [
            "塔廟新浮水，汀洲舊布金。",
            "聊憑一葦力，與障萬波侵。",
            "帆影窺門近，鐘聲出院深。",
            "夜闌雷破夢，欹枕聽潮音。"
        ],
        "title": "宿長蘆寺方丈",
        "id": "57db7044-d6a5-48a5-b237-5062c319cfcc"
    },
    {
        "author": "范成大",
        "paragraphs": [
            "望見家山意欲飛，古來燕晉一沾衣。",
            "回思客路豈非夢，乍聽鄉音真是歸。",
            "新事略從年少問，故人差覺坐中稀。",
            "不須更說桑榆晚，霜後鱸魚也自肥。"
        ],
        "title": "將至吳中親舊多來相迓感懷有作",
        "id": "e32b61e2-af29-4862-a9df-bd07ba36c231"
    },
    {
        "author": "范成大",
        "paragraphs": [
            "桂海冰天老歲華，直廬重上玉皇家。",
            "當年曾識青青鬢，惟有東牆一架花。"
        ],
        "title": "淳熙五年四月二日直宿玉堂懷舊二絕句  其一",
        "id": "c371ab2c-49ef-415b-aa7b-bba09086fc9d"
    },
    {
        "author": "范成大",
        "paragraphs": [
            "雪山刁斗不停撾，夜把軍書敢顧家。",
            "珍重玉堂今夜夢，靜聞宮漏隔宮花。"
        ],
        "title": "淳熙五年四月二日直宿玉堂懷舊二絕句  其二",
        "id": "0565b137-e550-4827-bf0e-624b16928862"
    },
    {
        "author": "范成大",
        "paragraphs": [
            "曉霧朝暾紺碧烘，橫塘西岸越城東。",
            "行人半出稻花上，宿鷺孤明菱葉中。",
            "信脚自能知舊路，驚心時復認鄰翁。",
            "當時手種斜橋柳，無限鳴蜩翠掃空。"
        ],
        "title": "初歸石湖",
        "id": "da1e6643-8401-4ec0-bb29-98c7cb498ec7"
    },
    {
        "author": "范成大",
        "paragraphs": [
            "老來萬事總蕭然，猶憶西州暑雪邊。",
            "爲報岷峨山水道，如今真箇得歸田。"
        ],
        "title": "寄蜀州楊道人",
        "id": "f0369958-5c76-405f-8932-4a8e67201fbc"
    },
    {
        "author": "范成大",
        "paragraphs": [
            "老我曾頒萬里春，憐君飛棹也浮秦。",
            "當年千佛名經裏，又見西遊第二人。"
        ],
        "title": "送同年萬元亨知階州  其一",
        "id": "6efc3d4c-e3e8-4bc8-8948-da8f2e62b763"
    },
    {
        "author": "范成大",
        "paragraphs": [
            "路入南山舊漢畿，油油清渭照牙旗。",
            "古來百戰功名地，正是雞鳴起舞時。"
        ],
        "title": "送同年萬元亨知階州  其二",
        "id": "abd6f14a-59f6-4da1-abe2-8484cb074f61"
    },
    {
        "author": "范成大",
        "paragraphs": [
            "十年關隴困科輸，聖德如天盡掃除。",
            "臨遣中和二千石，好乘春日下寬書。"
        ],
        "title": "送同年萬元亨知階州  其三",
        "id": "93c1cec4-0510-4294-8163-6b278dce6d35"
    },
    {
        "author": "范成大",
        "paragraphs": [
            "走徧塵埃倦鳥還，故鄉元在水雲間。",
            "黄粱飯裏夢魂醒，青篛笠前身世閒。",
            "鷗鷺飛來俱玉立，松篁歲晚各蒼顔。",
            "岷峨交舊如相問，鐵鎖無扃任客攀。"
        ],
        "title": "次韻蜀客西歸者來過石湖并寄成都舊僚",
        "id": "c93b6c0c-30d8-4b76-b880-83a814af47f9"
    },
    {
        "author": "范成大",
        "paragraphs": [
            "白霧漫空白浪深，舟如竹葉信浮沉。",
            "科頭晏起吾何敢，自有山川印此心。"
        ],
        "tags": [
            "太湖"
        ],
        "title": "十一月大霧中自胥口渡太湖",
        "id": "b98c33bf-1443-408c-801a-745bfadf29e2"
    },
    {
        "author": "范成大",
        "paragraphs": [
            "暘谷西門鎖洞宮，古苔斑駁檜蒙茸。",
            "百廊三殿惟眢井，萬壑千巖有瘦筇。"
        ],
        "title": "靈祐觀",
        "id": "beaa7e08-0b9a-455f-89c2-42573a4ff931"
    },
    {
        "author": "范成大",
        "paragraphs": [
            "擊水摶風浪雪翻，煙銷日出見仙村。",
            "舊知浮玉北堂路，今到幽墟三洞門。",
            "石燕翾飛遮炬火，金龍深阻護嵌根。",
            "寶鐘靈鼓何須叩，庭柱宵晨已默存。"
        ],
        "title": "林屋洞",
        "id": "54d2835c-b097-4adf-83a7-748190ab5b71"
    },
    {
        "author": "范成大",
        "paragraphs": [
            "仙塢遜半坐，精廬遷古幢。",
            "槁衲昔開山，至今坐道場。",
            "熾然說慈忍，禪海薰戒香。",
            "穉竹暗寒碧，飛松盤老蒼。",
            "船鼓入宴坐，紅塵隔滄浪。",
            "藤杖懶歸去，共倚薄團牀。"
        ],
        "title": "包山寺",
        "id": "4b766b92-7234-406d-b8e5-730a40aac1ca"
    },
    {
        "author": "范成大",
        "paragraphs": [
            "松蘿滴翠白晝陰，七十二峰中最深。",
            "綠毛仙翁已仙去，惟有石壇留竹塢。",
            "竹陰掃壇石槎牙，漢時風雨生蘚花。",
            "山中笙鶴尚遺響，湖外人煙驚歲華。",
            "道人眸子照秋色，邀我分山築丹室。",
            "驅丁役甲莫兒嬉，渴飲隠泉饑餌朮。"
        ],
        "title": "毛公壇福地",
        "id": "e7452e83-6314-48be-937b-31ce84de67a2"
    },
    {
        "author": "范成大",
        "paragraphs": [
            "檥棹古銷夏，搘筇新上方。",
            "珠灣鎖員折，冰鏡沉空光。",
            "楓纈醉晴日，橘黄明蚤霜。",
            "閒門松竹徑，隨處有清凉。"
        ],
        "title": "上方寺",
        "id": "b1fc1f40-cd6b-46f0-a110-fca9047aa725"
    },
    {
        "author": "范成大",
        "paragraphs": [
            "蓼磯楓渚故離宮，一曲清漣九里宮。",
            "縱有暑光無著處，青山環水水浮空。"
        ],
        "title": "銷夏灣",
        "id": "426d08a9-cc63-4c30-9741-a7e20944ba58"
    },
    {
        "author": "范成大",
        "paragraphs": [
            "橘中有佳人，招客果下遊。",
            "胡牀到何許，坐我金碧洲。",
            "沉沉剪綵山，垂垂萬星毬。",
            "奇采日中麗，生香風外浮。",
            "折贈黄團雙，珍逾桃李投。",
            "拆開甘露囊，快吸冰泉甌。",
            "熱腦散五濁，豈止沉疴瘳。",
            "未知商山樂，能如洞庭不。"
        ],
        "tags": [
            "洞庭湖"
        ],
        "title": "橘園",
        "id": "74c130f8-93ed-4114-93e7-72bb452809f9"
    },
    {
        "author": "范成大",
        "paragraphs": [
            "五湖西岸孤絕處，旃檀大士來同住。",
            "性空真水徧清凉，隨緣出現無方所。",
            "蒙泉新潔鑑泉明，瀹茗羹藜甘似乳。",
            "何須苦問蓮開未，桂子菖花了今古。",
            "三翁綵筆照青霞，從此他山都不數。",
            "我今閒行作閒客，暫借雲窗解包具。",
            "魂清骨冷不成眠，徹曉跏趺聽粥鼓。",
            "脚力有餘西塢盡，明日灣頭更鳴櫓。",
            "却上東山喚德雲，別峰應在銀濤許。"
        ],
        "title": "華山寺",
        "id": "a482d179-7e20-4160-902a-efcd939d4880"
    },
    {
        "author": "范成大",
        "paragraphs": [
            "滿載清閒一棹孤，長風相送入仙都。",
            "莫愁懷抱無消豁，縹緲峰頭望太湖。"
        ],
        "tags": [
            "太湖"
        ],
        "title": "縹緲峰",
        "id": "2fe2959d-4689-4f0b-905c-a8124ec32172"
    },
    {
        "author": "范成大",
        "paragraphs": [
            "打頭風急鼻雷鼾，醉夢閒心鐵石頑。",
            "惟有愛山貪未厭，西山纔了又東山。"
        ],
        "title": "鎮下放船過東山二首  其一",
        "id": "06846634-c322-4980-b005-6d859c863141"
    },
    {
        "author": "范成大",
        "paragraphs": [
            "老禪竿木各逢場，詩客端來共葦航。",
            "一任顛風聒高浪，滿船歡笑和詩忙。"
        ],
        "title": "鎮下放船過東山二首  其二",
        "id": "49debdb0-0dba-44cd-8ce7-5e94b5f619f8"
    },
    {
        "author": "范成大",
        "paragraphs": [
            "來從第九天，橘社繫歸船。",
            "借問翠峰路，誰參雪竇禪。",
            "應真庭下木，說法井中泉。",
            "公案新翻出，諸方一任傳。"
        ],
        "title": "翠峰寺",
        "id": "95a28644-f5d4-4f84-84b9-9376c3bea256"
    },
    {
        "author": "范成大",
        "paragraphs": [
            "社下鐘聲送客船，凌波撾鼓轉滄灣。",
            "橫煙裊處雞豚社，落日濃邊橘柚山。",
            "八表茫茫孤鳥去，萬生擾擾一舟閒。",
            "湖心行路平如鏡，陸地風波却險艱。"
        ],
        "title": "社山放船",
        "id": "113d679a-cdbd-476a-929b-b06604139aab"
    },
    {
        "author": "范成大",
        "paragraphs": [
            "渡船帆飽如張弓，倏忽世界寒浺瀜。",
            "堪輿無垠日夜汎，浩浩元氣蓬蓬風。",
            "湖光日色不可辨，但見水精火齊合集成虛空。",
            "波臣川后敬愛客，約束祕怪驅魚龍。",
            "大千總作大圓鏡，光中飛度迷西東。",
            "蒼茫一身無四壁，八方上下惟孤篷。",
            "毛仙出迎笑相問，何乃自苦荒寒中。",
            "吾生蓋頭乏片瓦，到處漂搖稱寓公。",
            "猶嫌塵土礙人眼，茲遊勝絕餘難同。",
            "九衢車馬恍昨夢，付與一笑隨飛鴻。"
        ],
        "title": "東山渡湖",
        "id": "fc96e755-407d-430d-89da-c7c3d75c2065"
    },
    {
        "author": "范成大",
        "paragraphs": [
            "契闊相逢一笑歡，當年森桂共驂鸞。",
            "試談舊事醒村酒，仍趁新晴暖客鞍。",
            "梅粉都皴啼宿雨，柳黄不展噤春寒。",
            "從今鼎鼎多幽事，仍喜蛙聲不在官。"
        ],
        "title": "與游子明同過石湖",
        "id": "87f4f29b-f2a4-4127-b3c3-dba502e9d1af"
    },
    {
        "author": "范成大",
        "paragraphs": [
            "儀凰當瑞九韶成，何事栖鸞滯碧城。",
            "公退蕭然真吏隠，文名藉甚更詩聲。",
            "句從月脇天心得，筆與冰甌雪椀清。",
            "書到石湖春亦到，平堤梅影縠紋生。"
        ],
        "title": "次韻同年楊廷秀使君寄題石湖  其一",
        "id": "c4568853-f55a-4dec-9e8a-010d1d2eb869"
    },
    {
        "author": "范成大",
        "paragraphs": [
            "半世輕隨出岫雲，如今歸作卧雲人。",
            "小山有賦招遊子，大塊無私佚老身。",
            "禪版夢中千嶂曉，鬢絲風裏萬花春。",
            "新年社甕鵝黄滿，賸醉田頭紫領巾。"
        ],
        "title": "次韻同年楊廷秀使君寄題石湖  其二",
        "id": "67b8e4a3-fc66-4235-bda8-74f497d934eb"
    },
    {
        "author": "范成大",
        "paragraphs": [
            "日影穿雲亦未濃，夜來疎雨洗清空。",
            "村前村後東風滿，略數桃花一萬重。"
        ],
        "title": "自閶門騎馬入越城  其一",
        "id": "80165d17-fd26-4df5-8e5b-d2d22bf66af7"
    },
    {
        "author": "范成大",
        "paragraphs": [
            "斷橋隤岸數家村，雨少晴多減漲痕。",
            "雪白鵝兒綠楊柳，日高猶自掩柴門。"
        ],
        "title": "自閶門騎馬入越城  其二",
        "id": "6d0b53a5-95ca-4fce-a7af-f5cadf25d96c"
    },
    {
        "author": "范成大",
        "paragraphs": [
            "衿帨虞鰥後，詩書孟母鄰。",
            "高懷琴意靜，晚福詔恩新。",
            "自古悲風木，于今詠澗蘋。",
            "松銘無溢美，百世考堅珉。"
        ],
        "title": "姚夫人輓歌詞",
        "id": "9261cc78-a0eb-46ec-bc53-58e451ecdca9"
    },
    {
        "author": "范成大",
        "paragraphs": [
            "北山松竹堪怡顔，千巖觀前多好山。",
            "誰云都無卓錐地，亦尚有此茅三間。",
            "洞門無鑰常不關，小徑百曲蒼龍盤。",
            "衆芳迷人不知處，片雲與我俱忘還。",
            "花前一杯重鼎呂，明日戽田并灌圃。",
            "種苗種豆從此忙，昨夜驚雷送膏雨。"
        ],
        "title": "北山草堂千巖觀新成徐叔智運使吟古風相賀次韻謝之",
        "id": "00a46921-9fc1-4298-9337-300ee1a3f2f2"
    },
    {
        "author": "范成大",
        "paragraphs": [
            "一枕清風四十霜，孤生無處話淒凉。",
            "相看只有龐眉客，還在雲丘舊草堂。"
        ],
        "title": "贈舉書記歸雲丘  其一",
        "id": "90301905-5235-457e-bd1a-78c07994d8f3"
    },
    {
        "author": "范成大",
        "paragraphs": [
            "四股澗松雷斧碎，十圍巖桂燒痕枯。",
            "不知階下跳珠處，舊竹春來有筍無。"
        ],
        "title": "贈舉書記歸雲丘  其二",
        "id": "9d7d0e63-53b0-47e0-a439-dec61ddc9f17"
    },
    {
        "author": "范成大",
        "paragraphs": [
            "青山面目想依依，水石風林入夢思。",
            "白髮蒼顔心故在，只如當日看山時。"
        ],
        "title": "贈舉書記歸雲丘  其三",
        "id": "0d46a190-b440-495b-98d1-0733beecff4f"
    },
    {
        "author": "范成大",
        "paragraphs": [
            "戶庭清深宅翠微，雪如佳壁喚題詩。",
            "煙梢矗矗青圍屋，露葉鮮鮮綠滿籬。",
            "宿雨一春纔汎鴨，新蕪幾日已藏碑。",
            "山僧見客如枯木，疑是懶殘南嶽師。"
        ],
        "tags": [
            "衡山"
        ],
        "title": "題查山林氏菴",
        "id": "d7b4166a-5b7b-444a-9fba-1ace018a62b8"
    },
    {
        "author": "范成大",
        "paragraphs": [
            "惡風奔雲何壯哉，溪水欲立山欲摧。",
            "石岸迸裂纜邊樹，胡牀動搖船底雷。",
            "靈巖塔後雨脚挂，胥口廟前浪花來。",
            "篷漏衣沾不足惜，酒瓶傾倒愁空罍。"
        ],
        "title": "木瀆道中風雨震雷大作",
        "id": "ef6d9aaf-3c68-4462-a7fe-7345bf9795f7"
    },
    {
        "author": "范成大",
        "paragraphs": [
            "指點炊煙隔莽蒼，午餐應可寄前莊。",
            "雞聲人語小家樂，木葉草花深巷香。",
            "春去已空衣尚絮，雨來何晚稻初芒。",
            "祗今農事村村急，第一先陂貯水塘。"
        ],
        "title": "光福塘上",
        "id": "13e74834-a190-48cf-902a-f0ee0afd91a8"
    },
    {
        "author": "范成大",
        "paragraphs": [
            "拄杖無邊處處過，粉圍紅繞奈春何。",
            "閶門昨日看不足，今日婁門花更多。"
        ],
        "title": "與至先兄遊諸園看牡丹三日行徧  其一",
        "id": "37b54944-57a5-4a31-8695-26d189c92d8a"
    },
    {
        "author": "范成大",
        "paragraphs": [
            "蜂蝶蕭騷草露漫，小家籬落閉荒寒。",
            "欲知國色天香句，須是倚闌燒燭看。"
        ],
        "title": "與至先兄遊諸園看牡丹三日行徧  其二",
        "id": "984e53df-875f-440a-b2a3-d2ee39d0673f"
    },
    {
        "author": "范成大",
        "paragraphs": [
            "客舫中流下，人家夾岸看。",
            "洛花堆錦煖，吳藕鏤冰寒。",
            "莫厭清歡暫，須知後會難。",
            "小詩煩本事，任禿綵毫端。"
        ],
        "title": "次韻同年楊使君回自毘陵同泛石湖舟中見贈  其一",
        "id": "2825c4c2-27b4-4b3c-a355-818042cb30a8"
    },
    {
        "author": "范成大",
        "paragraphs": [
            "曲誤不須顧，客狂當好看。",
            "日斜雙槳急，風駛夾衣寒。",
            "賸說歸田樂，休歌行路難。",
            "石湖三萬頃，何處覓憂端。"
        ],
        "title": "次韻同年楊使君回自毘陵同泛石湖舟中見贈  其二",
        "id": "ceff5240-869d-4564-b216-624b50e51171"
    },
    {
        "author": "范成大",
        "paragraphs": [
            "北渚乘風渡，西山带霧看。",
            "袖單嫌翠薄，杯淺怯金寒。",
            "宿雨收全易，春酲解却難。",
            "且留行色住，重肯過蘇端。"
        ],
        "title": "次韻同年楊使君回自毘陵同泛石湖舟中見贈  其三",
        "id": "3b7604b0-73c0-4f32-87ff-66dcdf61a508"
    },
    {
        "author": "范成大",
        "paragraphs": [
            "石湖花月浮春空，憶共仙人同短篷。",
            "三更半醉吹笛去，櫂入濕銀天鏡中。",
            "鶴鳴喚歸斗未沒，却步扶疎花底月。",
            "不知行到碧桃邊，但見天風吹積雪。",
            "月圓月缺今幾回，依舊滿湖金碧堆。",
            "仙人還上玉堂宿，合有片時清夢來。",
            "一笑流光飛電抹，嫦娥相對兩愁絕。",
            "桂枝應亦老無花，蟾兔不須疑鶴髮。"
        ],
        "title": "頃乾道辛卯歲三月望夜與周子充內翰泛舟石湖松江之間夜艾歸宿農圃距今淳熙己亥九年矣余先得歸田復以是夕泛湖有懷昔遊賦詩紀事",
        "id": "2f373e05-73d6-45b9-a865-ae67260199ca"
    },
    {
        "author": "范成大",
        "paragraphs": [
            "晴霄垂北窗，卧我翠幄中。",
            "不知幾斧鑿，成此太虛空。",
            "前雲稍過盡，後雲來無窮。",
            "鳥雀有底忙，激彈過牆東。",
            "不如雙飛蝶，款款弄微風。",
            "我亦困思生，拋書眼蒙茸。"
        ],
        "title": "嬾牀午坐",
        "id": "bd88eaed-44f3-4753-885f-dc81bfb18f99"
    },
    {
        "author": "范成大",
        "paragraphs": [
            "暑殘堪喜亦堪憎，恰似沙場喋血兵。",
            "縱有背城餘燼在，能禁幾度瀉檐聲。"
        ],
        "title": "秋前三日大雨",
        "id": "28dae8a9-bb9a-4596-bda0-ea340e9f48d7"
    },
    {
        "author": "范成大",
        "paragraphs": [
            "秋期如約不須催，雨脚風聲兩快哉。",
            "但得暑光如寇退，不辭老景似潮來。",
            "酒杯觸撥詩情動，書卷招邀病眼開。",
            "明日更凉吾已卜，暮雲渾作亂峰堆。"
        ],
        "title": "秋前風雨頓凉",
        "id": "889968be-3872-40cb-8a6c-ad77c5dcaf87"
    },
    {
        "author": "范成大",
        "paragraphs": [
            "西風初入小溪帆，旋織波紋縐淺藍。",
            "行入閙荷無水面，紅蓮沉醉白蓮酣。"
        ],
        "title": "立秋後二日泛舟越來溪三絕  其一",
        "id": "181a959f-9d49-418c-b4b7-fdc618e2199f"
    },
    {
        "author": "范成大",
        "paragraphs": [
            "一川新漲熨秋光，挂起篷窗受晚凉。",
            "楊柳無窮蟬不斷，好風將夢過橫塘。"
        ],
        "title": "立秋後二日泛舟越來溪三絕  其二",
        "id": "822dfe19-10ac-431d-bfcc-b9755c9a1a59"
    },
    {
        "author": "范成大",
        "paragraphs": [
            "飯後茶前困思生，水寬風穩信篙撐。",
            "不知浪打船頭響，聽作凌波解佩聲。"
        ],
        "title": "立秋後二日泛舟越來溪三絕  其三",
        "id": "b5cdf2cb-76e3-4aaa-8589-b82987c62747"
    },
    {
        "author": "范成大",
        "paragraphs": [
            "采菱辛苦似天刑，刺手朱殷鬼質青。",
            "休問揚荷涉江曲，只堪聊誦楚詞聽。"
        ],
        "title": "采菱戶",
        "id": "4d871fd0-be0a-4ebd-9c24-5840cf716bd9"
    },
    {
        "author": "范成大",
        "paragraphs": [
            "老來稍喜睡魔清，兀坐枯株聽五更。",
            "蕭索輪囷憐燭燼，飛揚跋扈厭蚊聲。",
            "登高事了從教雨，刈熟人忙却要晴。",
            "莫道西成便無慮，大須濃日曬香秔。"
        ],
        "title": "曉起聞雨",
        "id": "61e669a8-5e81-4035-8bc9-1cf57d92581e"
    },
    {
        "author": "范成大",
        "paragraphs": [
            "白雲深處卧癡頑，挂起東窗水月寬。",
            "但得好詩生眼底，何須寶剎現毫端。",
            "一身莫作官身想，萬境都如夢境看。",
            "蟹舍鄰翁能日醉，呼來分與一蒲團。"
        ],
        "title": "說虎軒夜坐",
        "id": "0e68ff34-2ca8-44d0-9859-76cd3469fee9"
    },
    {
        "author": "范成大",
        "paragraphs": [
            "太行巫峽費車舟，休向滄溟認一漚。",
            "日下冰山難把玩，雨中土偶任漂流。",
            "元無刻木牽絲技，但合收繩卷索休。",
            "惟有酒缸并飯甑，却須秔秫十分收。"
        ],
        "title": "偶書",
        "id": "3696f608-5148-4bc3-871f-d7707a74bf7b"
    },
    {
        "author": "范成大",
        "paragraphs": [
            "漏箭聲中斷角哀，界窗猶有月徘徊。",
            "心兵休爲一蚊動，句法却從孤鴈來。",
            "潄罷玉池甘似醴，夢餘金鼓辯如雷。",
            "夜長展轉添許事，推枕蕭然一笑咍。"
        ],
        "title": "睡覺",
        "id": "1fa40481-cc9e-4800-b13e-ab08d78e3a43"
    },
    {
        "author": "范成大",
        "paragraphs": [
            "前年送君朝明光，今年送君還故鄉。",
            "錦官樓上一樽酒，萬里閶門折楊柳。",
            "吳波沄沄蜀山蒼，人生行路如許長。",
            "相逢相送鬢如雪，人生能禁幾離別。",
            "房湖風月開春臺，石湖水雲歸去來。",
            "西棹東帆君未了，相逢還向閶門道。"
        ],
        "title": "閶門行送胡子遠著作守漢川",
        "id": "5262573b-524e-4853-888b-473fe96b8d22"
    },
    {
        "author": "范成大",
        "paragraphs": [
            "暑魃方肆行，羽孽亦厲習。",
            "肖翹極么魔，坱圠累闢翕。",
            "濕生同糞蝎，腐化類宵熠。",
            "初來閙郭郛，少進亙原隰。",
            "嚶如蠅聲薨，聚若螽羽揖。",
            "俄爲殷雷鬨，遂作密霰集。",
            "口銜鋼針鋒，力洞衲衣襲。",
            "啾聲先計議，著肉便噓吸。",
            "立豹猶未定，卓錐已深入。",
            "血隨姑嘬升，勢甚轆轤汲。",
            "沉酣尻益高，飽滿腹漸急。",
            "晶晶紫蟹眼，滴滴紅飯粒。",
            "拂掠倦體煩，爬搔瘁肌澀。",
            "捄東不虞西，擒一已竄十。",
            "新瘢蓓蕾漲，宿暈斑斕浥。",
            "竟夜眠展轉，連牀歎於悒。",
            "云何人戚欣，乃係汝張歙。",
            "驅以葵扇風，熏以艾煙濕。",
            "檠長鎮藏遮，帳隙亟補葺。",
            "火攻憚穢臭，手拍嫌腥汁。",
            "伏翼佐掃除，網蛛助收拾。",
            "薄暮洶交攻，大明訌未戢。",
            "牛革厚逾氈，鱟介銛勝鈒。",
            "遭汝若欲困，嗟人何以給。",
            "夏蟲雖衆多，罪性相百什。",
            "蜂蠆豈房櫳，蟣蝨但褌褶。",
            "羊羶蟻登俎，驥逸蝱附馽。",
            "蠓惟舞醯甕，蟫止祟書袠。",
            "蚤爲鵂所撮，蠅亦虎能執。",
            "彼愆可貰死，汝罪當獻級。",
            "凉飆倏然至，醜類殆哉岌。",
            "一吹嘴吻破，再鼓翅翎縶。",
            "三千蹀頡利，百萬走尋邑。",
            "快哉六合內，蔑有一塵立。",
            "虛空既清凉，家巷得寧輯。",
            "雞窗夜可誦，蛩機曉猶織。",
            "雨簾繡浪卷，風燭淚珠泣。",
            "客來添羽觴，人靜拂塵笈。",
            "恍還神明觀，似啟坏戶蟄。",
            "消長誰使然，智力詎能及。"
        ],
        "title": "嘲蚊四十韻",
        "id": "1320d4d0-99f4-4a20-97fb-60fc899bb626"
    },
    {
        "author": "范成大",
        "paragraphs": [
            "日夜飛帆與跨鞍，閶門川陸路漫漫。",
            "人生自苦身餘幾，天色無情歲又寒。",
            "萬事惟堪六如觀，一杯莫信四并難。",
            "重陽雖過黄花少，尚有遲開玉雪團。"
        ],
        "title": "閶門戲調行客",
        "id": "51ae240d-070f-49f3-8b70-d3b911eeef5c"
    },
    {
        "author": "范成大",
        "paragraphs": [
            "村北村南打稻聲，荒園屐齒亦嬉晴。",
            "菊邊更覺朝陽好，松下偏聞晚吹清。",
            "一歲無非吾樂事，千金不博此閒行。",
            "周遭踏徧芙蓉岸，足痹腰頑栩栩輕。"
        ],
        "title": "九月二十八日湖上檢校籬落",
        "id": "f3a6ac57-c4e3-47e5-b176-11e1cd6c3e07"
    },
    {
        "author": "范成大",
        "paragraphs": [
            "意行殊不計榛菅，風袖飄然勝羽翰。",
            "拄杖前頭雙雉起，浮圖絕頂一併盤。",
            "醉紅匝地斜曛暖，熨練涵空漲水寒。",
            "却向東臯望煙火，缺蟾先映槲林丹。"
        ],
        "title": "晚步吳故城下",
        "id": "0a593bed-c40f-457c-bd7d-8520f8c3cd02"
    },
    {
        "author": "范成大",
        "paragraphs": [
            "更無雲物起微陰，壠畝人家各好音。",
            "歲晚陽和歸稻把，夜來霜力到楓林。",
            "兒童笑裏豐年面，烏鳥聲中落日心。",
            "釀秫炊秔都入手，賸拚腰脚辦登臨。"
        ],
        "title": "上沙田舍",
        "id": "d66a9c8c-4bec-4d47-94ee-233a5b89046d"
    },
    {
        "author": "范成大",
        "paragraphs": [
            "何年錫杖劚清甘，天遣深源壽此菴。",
            "金靨萬枝浮倒影，爲君題作菊花潭。"
        ],
        "title": "與現壽二長老遊壽泉因話去年林屋之遊題贈  其一",
        "id": "96e2bffa-a5c8-4c38-8274-8f8f3260e8e1"
    },
    {
        "author": "范成大",
        "paragraphs": [
            "松風放浪入雲關，二衲相從一士閒。",
            "人與瘦筇俱老健，去年今日在包山。"
        ],
        "title": "與現壽二長老遊壽泉因話去年林屋之遊題贈  其二",
        "id": "be01c6cc-d540-4ebb-a3e7-31a566da2f8c"
    },
    {
        "author": "范成大",
        "paragraphs": [
            "囊風閣雨半晴陰，慘淡誰知造化心。",
            "委命浮沉惟一葉，計身輕重亦千金。",
            "紅塵猶道不勝險，白浪莫嗔如許深。",
            "晚得薌山堪寄纜，卧聽鼉吼與龍吟。"
        ],
        "tags": [
            "太湖"
        ],
        "title": "渡太湖",
        "id": "8c5f514d-c765-4291-89dc-982cfe4a2926"
    },
    {
        "author": "范成大",
        "paragraphs": [
            "古來此地快蓬心，天繞明湖日照臨。",
            "一鴈雲平時隠現，兩山波動對浮沉。",
            "衰髯都共荻花老，醉面不如楓葉深。",
            "罾戶釣徒來問訊，去年盟在肯重尋。"
        ],
        "title": "再渡胥口",
        "id": "c86b5925-0a8a-4acd-959e-9b31e1538ff6"
    },
    {
        "author": "范成大",
        "paragraphs": [
            "稻穗初乾怕雨時，晚來蒸煖欲霏微。",
            "西風若肯吹雲盡，不惜飄飄側帽歸。"
        ],
        "title": "跨馬過練墟喜晴",
        "id": "b9586a4a-1dcd-429b-9c9d-c2192947cc12"
    },
    {
        "author": "范成大",
        "paragraphs": [
            "何須駟馬衒鄉關，只作歸農老圃看。",
            "夢裏曾腰綪結佩，年來新著惰遊冠。",
            "和煙種竹聊醫俗，带月聞蛙不在官。",
            "久矣此心恬不動，如今併與此身安。"
        ],
        "title": "晚歸石湖",
        "id": "a833f73c-4461-4fb1-865b-dfe402f03f6d"
    },
    {
        "author": "范成大",
        "paragraphs": [
            "困眠醒坐一龕多，竹洞無關斷客過。",
            "貪向爐中煨榾柮，懶從掌上看菴摩。",
            "閒無雜念惟詩在，老不甘心奈鏡何。",
            "八萬四千安樂法，元無祕密可伽陀。"
        ],
        "title": "北山堂開爐夜坐",
        "id": "380d4cbd-e154-48d7-869d-1170fc78286c"
    },
    {
        "author": "范成大",
        "paragraphs": [
            "十里清風一餉間，片帆真欲解人顔。",
            "林家莊近聞鵝鴨，船到閶門儘未關。"
        ],
        "title": "入城",
        "id": "2a010f99-4da2-4fbf-9fe9-ab773f3bb60f"
    },
    {
        "author": "范成大",
        "paragraphs": [
            "羽蟲么魔塞區寰，造化胡爲弗疾頑。",
            "長養汙泥草木處，縱橫大地山河間。",
            "夜聲雷動人力屈，秋喙花開天理還。",
            "但願江湖無白鳥，何須金鼎鑄神姦。"
        ],
        "title": "次韻蚤蚊",
        "id": "8c63bcf8-42e3-4824-892b-207a5bfe906d"
    },
    {
        "author": "范成大",
        "paragraphs": [
            "新衣兒女閙燈前，夢裏莊周正栩然。",
            "騎馬十年聽曉鼓，人生元有日高眠。"
        ],
        "title": "冬至晚起枕上有懷晉陵楊使君  其一",
        "id": "a212f0bd-b627-4276-a83e-8c356e2f3e9f"
    },
    {
        "author": "范成大",
        "paragraphs": [
            "多稼亭邊有所思，冬來撚却幾行髭。",
            "也應坐擁黄紬被，斷角孤鴻總要詩。"
        ],
        "title": "冬至晚起枕上有懷晉陵楊使君  其二",
        "id": "d8d7a886-7e56-47fd-90bb-804ef61f118a"
    },
    {
        "author": "范成大",
        "paragraphs": [
            "何事冬來雨打窗，夜聲滴滴曉聲淙。",
            "若爲化作漫天雪，徑上孤篷釣晚江。"
        ],
        "title": "寒雨",
        "id": "d2438f1f-2952-4d7c-8083-afee465afc7e"
    }
]