[
    {
        "author": "梅堯臣",
        "paragraphs": [
            "香象紅蕖坐，花盆白石臺。",
            "上公金印去，王子玉駒來。",
            "心是寒缾水，明無寶鏡埃。",
            "世人何擾擾，時爲一言開。"
        ],
        "title": "補題東都善惠師禪齋",
        "id": "fcf728e1-b3b5-4ffb-95c3-d70d3083150e"
    },
    {
        "author": "梅堯臣",
        "paragraphs": [
            "新雷動江雨，百鳥響溪巖。",
            "逆水送行客，順風催挂帆。",
            "過山唯廟敬，團飯與烏銜。",
            "太守雖憐舊，須妨有嫉讒。"
        ],
        "title": "送萬殿丞虔州安遠軍",
        "id": "e7687b9a-76e9-474b-9265-7fd065a8d2e5"
    },
    {
        "author": "梅堯臣",
        "paragraphs": [
            "新晴宜野望，最愛是山前。",
            "遠近花兼竹，高低水拍田。",
            "呼名鳥無數，問姓客多年。",
            "此地春耕晚，吳牛樹底眠。"
        ],
        "title": "野望",
        "id": "49be3688-311c-4c98-8467-2557d2f90cd6"
    },
    {
        "author": "梅堯臣",
        "paragraphs": [
            "中流清且平，捨楫任船行。",
            "漸近鷺猶立，已遥村覺橫。",
            "何妨綠樽滿，不畏晚風生。",
            "屈賈江潭上，愁多未適情。"
        ],
        "title": "泛溪",
        "id": "31dfacd8-5d1f-4cde-b08f-6db7606c438e"
    },
    {
        "author": "梅堯臣",
        "paragraphs": [
            "雲壓花房冷，風開柳絮遲。",
            "幽人宿酲在，靜館晝眠時。",
            "欲雨天無雨，將絲鬢未絲。",
            "孔融過五十，歲月已堪悲。"
        ],
        "title": "春陰",
        "id": "1755fc98-b2c7-44e1-aff3-5a6306bac725"
    },
    {
        "author": "梅堯臣",
        "paragraphs": [
            "前時春社畢，今日燕來飛。",
            "將補舊巢缺，不嫌貧屋歸。",
            "銜泥和草梗，側翅過柴扉。",
            "豈比驚丸雀，迎人欲拂衣。"
        ],
        "title": "新燕",
        "id": "62c8cef1-bc1d-4b06-ad34-32bfa5f63dab"
    },
    {
        "author": "梅堯臣",
        "paragraphs": [
            "處處梨花發，看看燕子歸。",
            "園思前法部，淚濕舊宮妃。",
            "月白鞦韆地，風吹蛺蝶衣。",
            "强傾寒食酒，漸老覺歡微。"
        ],
        "title": "梨花",
        "id": "28149cd1-2a3f-469e-a627-53cc8cf97b2c"
    },
    {
        "author": "梅堯臣",
        "paragraphs": [
            "挑筍春雷後，晴坡過雨時。",
            "何言江外早，已比洛陽遲。",
            "園客自偷賣，主人那得知。",
            "徒令養新竹，待與作藩籬。"
        ],
        "title": "新筍",
        "id": "974acb4d-f61c-4db0-8b5b-802b9c6eaf13"
    },
    {
        "author": "梅堯臣",
        "paragraphs": [
            "要識吳同蜀，須看線海棠。",
            "燕脂色欲滴，紫蠟蔕何長。",
            "夜雨偏宜著，春風一任狂。",
            "當時杜子美，吟徧獨相忘。"
        ],
        "title": "海棠",
        "id": "5b90006c-ef30-4c38-9f77-e4f865e818ef"
    },
    {
        "author": "梅堯臣",
        "paragraphs": [
            "年年收稻賣江蟹，二月得從何處來。",
            "滿腹紅膏肥似髓，貯盤青殻大於杯。",
            "定知有口能噓沫，休信無心便畏雷。",
            "幸與陸機還往熟，每分吳味不嫌猜。"
        ],
        "title": "二月十日吳正仲遺活蟹",
        "id": "53ddb4c8-0bb4-4039-8a1f-7248a2779ee0"
    },
    {
        "author": "梅堯臣",
        "paragraphs": [
            "吳人惜燕駿，燕馬卧吳家。",
            "毛骨從前貴，關山欲去賒。",
            "草深閑楚澤，力盡憶胡沙。",
            "御史乘來久，時逢避路騧。"
        ],
        "title": "老馬",
        "id": "3bb196ea-a75c-45b2-9c57-6dd6676e7500"
    },
    {
        "author": "梅堯臣",
        "paragraphs": [
            "閉戶無還往，端居廢禮容。",
            "花爲貧富燄，燕是舊過從。",
            "持屐對人蠟，綻衣看婦縫。",
            "非同叔夜傲，切莫怪疎慵。"
        ],
        "title": "自詠",
        "id": "f285711b-d845-4eda-9e12-8d601b3504e7"
    },
    {
        "author": "梅堯臣",
        "paragraphs": [
            "一入秦宮去，千山隴樹秋。",
            "能言依婦女，學語類徘優。",
            "玉鎖閑拘束，金籠不自由。",
            "哀良是黄鳥，死爲穆公羞。"
        ],
        "title": "鸚鵡",
        "id": "eb6a6833-6522-4d6f-a695-f929ad342a7c"
    },
    {
        "author": "梅堯臣",
        "paragraphs": [
            "烏蟾不出海，天地無明時。",
            "萬國睡未覺，一聲雞已知。",
            "樹頭星漸沒，枝上露應垂。",
            "人世紛紛事，勞勞只自爲。"
        ],
        "title": "曉",
        "id": "d988fe28-0cb0-43ac-b46b-2593423c4966"
    },
    {
        "author": "梅堯臣",
        "paragraphs": [
            "鵝鴨出欄去，兒童臨水驅。",
            "欲開花泫露，聚噪鳥窺厨。",
            "秣馬刈青草，買薪嫌五銖。",
            "錢刀豈今古，村叟一何愚。"
        ],
        "title": "朝二首  其一",
        "id": "c64d05de-01aa-4b07-a9a0-06cbbe75836e"
    },
    {
        "author": "梅堯臣",
        "paragraphs": [
            "木鎖初開水上城，竹籬深閉日光生。",
            "青苔井畔雀兒鬭，烏臼樹頭鴉舅鳴。",
            "世事但知開口笑，俗情休要著心行。",
            "是非不道任挑撻，唯憶當時阮步兵。"
        ],
        "title": "朝二首  其二",
        "id": "40cb29c1-d295-4e5d-a021-4b1a102c8354"
    },
    {
        "author": "梅堯臣",
        "paragraphs": [
            "昭亭萬仞山，古廟半山間。",
            "賽雨使君去，釣潭漁父閑。",
            "蕨肥巖向日，竹暗壠連關。",
            "北望高樓上，南飛鳥自還。"
        ],
        "title": "宣州雜詩二十首  其一",
        "id": "0053b7b4-91b2-4650-ad6e-8ba843698023"
    },
    {
        "author": "梅堯臣",
        "paragraphs": [
            "三洲灘口急，兩水渡頭來。",
            "下過桓彝宅，上通嚴子臺。",
            "潺湲瀉寒月，滉漾照春梅。",
            "白鷺驚起處，魚多見底迴。"
        ],
        "title": "宣州雜詩二十首  其二",
        "id": "5db097cb-ba37-440d-b176-b5402876a41a"
    },
    {
        "author": "梅堯臣",
        "paragraphs": [
            "一過響山畔，常思路中丞。",
            "開亭宴貔虎，制賊象冰蠅。",
            "舊刻多磨滅，今人少誦稱。",
            "茸茸春草長，時有牧牛登。"
        ],
        "title": "宣州雜詩二十首  其三",
        "id": "e3b686bd-896a-4905-b63b-bfe0102d5189"
    },
    {
        "author": "梅堯臣",
        "paragraphs": [
            "伍員奔吳日，蒼皇及水濱。",
            "彎弓射楚使，解劍與漁人。",
            "抉目觀亡國，鞭尸失舊臣。",
            "猶爲夜濤怒，來往百川頻。"
        ],
        "title": "宣州雜詩二十首  其四",
        "id": "0149d86f-9c13-47bc-9e27-505ada0937c5"
    },
    {
        "author": "梅堯臣",
        "paragraphs": [
            "每見昭亭壁，高璩筆墨存。",
            "丹青虛格裏，雲霧碧紗痕。",
            "鳥屎常愁污，蟲絲幾爲捫。",
            "貴來曾改觀，世故有誰論。"
        ],
        "title": "宣州雜詩二十首  其五",
        "id": "c1368c7c-6c0c-42c3-8df1-c8ca2c455e16"
    },
    {
        "author": "梅堯臣",
        "paragraphs": [
            "信讒多見逐，伐國豈無仁。",
            "屈子行江畔，昭王問水濱。",
            "包茅曾責貢，香草自持紉。",
            "莽蒼山川在，漁歌屬野人。"
        ],
        "title": "宣州雜詩二十首  其六",
        "id": "6c8d46e4-e492-421e-a828-a508b29b925a"
    },
    {
        "author": "梅堯臣",
        "paragraphs": [
            "項籍路由此，力豪聞拔山。",
            "八千提楚卒，百二破秦關。",
            "陔下圍歌合，江頭匹馬還。",
            "却思諸父老，相見亦何顔。"
        ],
        "title": "宣州雜詩二十首  其七",
        "id": "97595a96-7095-47c6-ae15-f38290e59a66"
    },
    {
        "author": "梅堯臣",
        "paragraphs": [
            "細雨春岡滑，無因駐馬蹄。",
            "裘單懷後侶，風急過前溪。",
            "近寺聞魚鼓，穿林聽竹雞。",
            "田家舂正急，炊飯待鋤犂。"
        ],
        "title": "宣州雜詩二十首  其八",
        "id": "457fdff1-67fc-42d2-8957-acb33120639e"
    },
    {
        "author": "梅堯臣",
        "paragraphs": [
            "古有琴高者，騎魚上碧天。",
            "小鱗隨水至，三月滿江邊。",
            "少婦自撈摝，遠人無棄捐。",
            "憑書不道薄，賣取青銅錢。"
        ],
        "title": "宣州雜詩二十首  其九",
        "id": "1a6a2279-7407-4796-90dc-c1f6180d7c1e"
    },
    {
        "author": "梅堯臣",
        "paragraphs": [
            "諸葛久精妙，已能聞國都。",
            "紫毫搜老兔，蒼鼠拔長鬚。",
            "露筦何明浄，煙丸事染濡。",
            "班超投此去，死作玉關夫。"
        ],
        "title": "宣州雜詩二十首  其一○",
        "id": "379f867c-7293-4535-b51a-f449264bf6d6"
    },
    {
        "author": "梅堯臣",
        "paragraphs": [
            "大實木瓜熟，壓枝常畏風。",
            "帖花先漏日，噴露漸成紅。",
            "青箬包山舍，馳心奉漢宮。",
            "誰將橐駞載，辛苦向驕戎。"
        ],
        "title": "宣州雜詩二十首  其一一",
        "id": "469c3406-2011-457b-91eb-1a8f3a118954"
    },
    {
        "author": "梅堯臣",
        "paragraphs": [
            "竿頭注腐鼠，水次野蜂知。",
            "每視銜飛翅，因薰劚取陴。",
            "絳囊千里道，乾蛹百鈞馳。",
            "盡入公侯第，雕盤助酒巵。"
        ],
        "title": "宣州雜詩二十首  其一二",
        "id": "792cd692-bc1d-4432-808b-5730b08bd762"
    },
    {
        "author": "梅堯臣",
        "paragraphs": [
            "高林似吳鴨，滿樹蹼鋪鋪。",
            "結子繁黄李，炮仁瑩翠珠。",
            "神農本草闕，夏禹貢書無。",
            "遂壓葡萄貴，秋來遍上都。"
        ],
        "title": "宣州雜詩二十首  其一三",
        "id": "0f702936-5b2b-4567-b8b5-57e740a187b0"
    },
    {
        "author": "梅堯臣",
        "paragraphs": [
            "鳥命若楊葉，夜棲雞翼間。",
            "情知羽毛薄，自禦雪霜難。",
            "相託爲溫燠，終非學附攀。",
            "猶勝居鶻握，憂懼得生還。"
        ],
        "title": "宣州雜詩二十首  其一四",
        "id": "3b80944c-bdba-4e85-b529-d423b6fd01ec"
    },
    {
        "author": "梅堯臣",
        "paragraphs": [
            "高齋謝公歿，此地即危樓。",
            "不改窗中岫，無停川上舟。",
            "壁陰緣薜荔，城暝笑鵂鶹。",
            "萬井曉煙合，素霓橫樹頭。"
        ],
        "title": "宣州雜詩二十首  其一五",
        "id": "d40b0d2c-3bbd-4916-9f9f-a1c59baf07d5"
    },
    {
        "author": "梅堯臣",
        "paragraphs": [
            "北客多懷北，庖羊舉玉巵。",
            "吾鄉雖處遠，佳味頗相宜。",
            "沙水馬蹄鼈，雪天牛尾貍。",
            "寄言京國下，能有幾人知。"
        ],
        "title": "宣州雜詩二十首  其一六",
        "id": "5d153320-1455-4710-bc19-dbe72d1faae1"
    },
    {
        "author": "梅堯臣",
        "paragraphs": [
            "五月黄梅肥，終朝密雨微。",
            "綠苔侵竹閣，潤氣裛人衣。",
            "背隴霑牛去，銜蟲濕燕歸。",
            "高山發瀑水，夜漲入吾扉。"
        ],
        "title": "宣州雜詩二十首  其一七",
        "id": "04c3b78a-9aaa-47bd-94c6-444251545a7e"
    },
    {
        "author": "梅堯臣",
        "paragraphs": [
            "斫漆高崖畔，千筒不一盈。",
            "野糧收橡子，山屋點松明。",
            "只見樹堪種，曾無田可耕。",
            "兒孫何所樂，向此是平生。"
        ],
        "title": "宣州雜詩二十首  其一八",
        "id": "b9b5b119-7b0e-4f7f-b7ef-282ce1cd9c2c"
    },
    {
        "author": "梅堯臣",
        "paragraphs": [
            "傳道零陵守，茲亭暫解裝。",
            "分羣同雁鶩，幾日到瀟湘。",
            "班竹思虞舜，赬萍憶楚王。",
            "殷勤吏部句，今亦誦無忘。"
        ],
        "title": "宣州雜詩二十首  其一九",
        "id": "099cd6e1-c0ef-43f7-b6ef-54fe24dfc6c9"
    },
    {
        "author": "梅堯臣",
        "paragraphs": [
            "宛水過城下，滔滔北去斜。",
            "遠船來橘蔗，深步上魚蝦。",
            "鵝美冒椒葉，蜜香聞稻花。",
            "歲時風俗美，笑殺異鄉槎。"
        ],
        "title": "宣州雜詩二十首  其二○",
        "id": "594e4b93-2987-462f-871d-912cdbe0d12b"
    },
    {
        "author": "梅堯臣",
        "paragraphs": [
            "莫打鴨，打鴨驚鴛鴦。",
            "鴛鴦新自南池落，不比孤洲老禿鶬。",
            "禿鶬尚欲遠飛去，何況鴛鴦羽翼長。"
        ],
        "title": "打鴨",
        "id": "f9635aae-a2f2-4cc5-9db2-04e7a638a9ce"
    },
    {
        "author": "梅堯臣",
        "paragraphs": [
            "杳杳鐘初發，昏昏戶閉時。",
            "巢禽投樹盡，疲馬入城遲。",
            "醉唱眠茅屋，曉光透槿籬。",
            "荷鋤休带月，亭長豎毛眉。"
        ],
        "title": "暝",
        "id": "89cdeed9-7a8f-4490-9764-3491c5bd1058"
    },
    {
        "author": "梅堯臣",
        "paragraphs": [
            "日從東溟轉，夜向西海沉。",
            "羣物各已息，衆星燦然森。",
            "蝦蟆將食月，魑魅爭出陰。",
            "阮籍獨不寐，徘徊起彈琴。"
        ],
        "title": "夜",
        "id": "b1c7d441-42e9-4f24-8084-5e05bd841eb8"
    },
    {
        "author": "梅堯臣",
        "paragraphs": [
            "行到東溪看水時，坐臨孤嶼發船遲。",
            "野鳬眠岸有閑意，老樹著花無醜枝。",
            "短短蒲茸齊似翦，平平沙石浄於篩。",
            "情雖不厭住不得，薄暮歸來車馬疲。"
        ],
        "tags": [
            "古诗三百首",
            "宋诗",
            "山水",
            "写景"
        ],
        "title": "東溪",
        "id": "6356cf82-2ea5-454d-8590-2ae7db37d166"
    },
    {
        "author": "梅堯臣",
        "paragraphs": [
            "日暖楊花四散開，江邊鮆魚無數來。",
            "伊魴洛鯉不堪憶，丙穴漾陂何可咍。",
            "賀監休思鏡湖去，應知李白跨鯨迴。"
        ],
        "title": "呂大監餉鮆魚十尾",
        "id": "68d52374-46d9-431a-b22c-ebe95e620d34"
    },
    {
        "author": "梅堯臣",
        "paragraphs": [
            "鐵鑄小香爐，壁環平口鋪。",
            "麝焚葵葉大，獸齧竹根趺。",
            "浄几群書外，閑堂一物無。",
            "中間任灰燼，終與蕙蘭俱。"
        ],
        "title": "香爐",
        "id": "64827316-0ca3-4228-b15b-7e71ff7c5e14"
    },
    {
        "author": "梅堯臣",
        "paragraphs": [
            "楚匠斲山骨，折檀爲轉臍。",
            "乾坤人力內，日月蟻行迷。",
            "吐雪誇春茗，堆雲憶舊溪。",
            "北歸唯此急，藥臼不須擠。"
        ],
        "title": "茶磨二首  其一",
        "id": "3b555e4b-afab-48f6-86b5-4198bae3b547"
    },
    {
        "author": "梅堯臣",
        "paragraphs": [
            "盆是荷花磨是蓮，誰礱麻石洞中天。",
            "欲將雀舌成雲末，三尺蠻童一臂旋。"
        ],
        "title": "茶磨二首  其二",
        "id": "7b3c3c04-d758-49c9-9f8b-65a5598e9c17"
    },
    {
        "author": "梅堯臣",
        "paragraphs": [
            "谿上桃花發，山前桂舸移。",
            "水流過峽急，風逆出江遲。",
            "南國魚蝦厭，東都夢寐思。",
            "逢人若有問，不似在朝時。"
        ],
        "title": "送白珙秀才",
        "id": "17f1a609-1b4c-438e-b15a-cfecdec44a49"
    },
    {
        "author": "梅堯臣",
        "paragraphs": [
            "每有西歸客，誰無滿袖詩。",
            "都忘將別意，競媚向官資。",
            "憑在屋頭月，照君牆上旗。",
            "不同山一定，更遠更相隨。"
        ],
        "title": "送閭丘殿丞",
        "id": "49dbc88c-0273-47e8-9c20-0a3dc10044a0"
    },
    {
        "author": "梅堯臣",
        "paragraphs": [
            "幾樹桃花夾竹開，阮家閭巷長春苔。",
            "啟扉索馬送客出，忽覺青紅入眼來。"
        ],
        "title": "獻甫過",
        "id": "ec008384-93cc-40f8-85b0-d99db99a3ec5"
    },
    {
        "author": "梅堯臣",
        "paragraphs": [
            "當時永叔在楊州，中秋待月後池頭。",
            "約公準擬與我敵，是夜二雄張利矛。",
            "我時小却避其銳，風愁雨怛常娥羞。",
            "主人持出紫石屏，上有朏魄桂樹婆娑而枝虬。",
            "作詩誇詫疑天公，愛惜光彩向此收。",
            "四坐稽顙歎辯敏，文字響亮如清球。",
            "更後數日我北去，相與送別城門樓。",
            "誰知康成能飲酒，一飲三百杯不休。",
            "雞鳴各自便分散，山光寺側停畫舟。",
            "我來謁公公未起，卧索大白須扶頭。",
            "而今倏忽已八載，公領府事予居憂。",
            "歐陽始是玉堂客，批章草詔傳星流。",
            "問公可憶羊叔子，雖在軍中常緩带而輕裘。",
            "寄聲千里能信不。"
        ],
        "title": "寄維陽許待制",
        "id": "084fe9b8-b60f-4893-9a10-ca62d06351cd"
    },
    {
        "author": "梅堯臣",
        "paragraphs": [
            "江雲如旗脚，墨點飛雁行。",
            "平圃采芳菊，上水酌桂漿。",
            "爲言此何時，杜子逢重陽。",
            "醉思莊生達，哂彼齊景傷。",
            "至今孤亭間，獨有九日章。",
            "昔我來齊山，山僧迎道傍。",
            "騎馬到寺門，亂石屹若牆。",
            "值雨不徧歷，但取山泉嘗。",
            "牧之舊遊處，苔滑屐莫將。",
            "却返弄水涯，隔溪望青蒼。",
            "絕頂見茅屋，洪波日湯湯。",
            "雲霞與雁鶩，還動秋客腸。",
            "去逾十五年，游宦韓陳梁。",
            "哀哀遘禍殃，乃再居南方。",
            "欲往尚未可，追吟寄支郎。"
        ],
        "title": "紫微亭",
        "id": "2ade9325-7992-4c38-ad77-f584a6892f10"
    },
    {
        "author": "梅堯臣",
        "paragraphs": [
            "至和癸巳十二月兮，友人語我火犯房。",
            "芒射鈎鈐而拂上相兮，禍非弼臣誰可當。",
            "昨日聞太宰悟天道而畏忌兮，歸卧其第三拜章。",
            "太宰既不得請而賜黄金百兩以爲壽兮，諫官御史猶擊强。",
            "明年孟陬臨淄公薨兮，果然邦國橈棟梁。",
            "豈無神醫善藥以起疾兮，固知稟命有短長。",
            "公自十三歲而先帝兮，謂肖九齡宜相唐。",
            "後由石渠鳳閣禁林以登樞兮，俄佩相印居廟堂。",
            "出入藩輔留守兩都兮，其民詠歌盈康莊。",
            "官爲喉舌勳爵一品兮，經筵講義尊蕭匡。",
            "年逾順耳不爲夭兮，文字百卷存縑箱。",
            "子孫侁侁同雁行，二女貴婿富與楊。",
            "未知歸葬何土鄉，臨川松柏安可忘。",
            "我爲故吏摧肝腸，洒淚作雨春悲凉。",
            "精魄其歸於天乎，必爲星宿還高張。",
            "骨肌其歸於土乎，必爲蕙芷不滅香。",
            "墓碑墓銘誰能盡其美，我爲欲傳萬古須歐陽。"
        ],
        "title": "聞臨淄公薨",
        "id": "0e2360cb-6b8f-4cca-9f06-1414cade5326"
    },
    {
        "author": "梅堯臣",
        "paragraphs": [
            "鍾令昔醒酒，豫章留此花。",
            "黄金盞何小，白玉椀無瑕。",
            "始入吳郎宅，還歸楚客家。",
            "從茲不能醉，只恐費流霞。"
        ],
        "title": "吳正仲遺二物詠之 金盞子",
        "id": "bae5b300-d2f7-4065-9813-738df9ccfa05"
    },
    {
        "author": "梅堯臣",
        "paragraphs": [
            "十片寒湖滑，千秋白浪根。",
            "蒼蒼古崖色，疊疊老苔痕。",
            "欲象巨鼇頂，俯當科斗盆。",
            "唯愁作險說，平地起崑崙。"
        ],
        "title": "吳正仲遺二物詠之 疊石",
        "id": "e35245bb-4cda-46e7-b5b4-2490232f8e11"
    },
    {
        "author": "梅堯臣",
        "paragraphs": [
            "韓子於文章，所貴不相傚。",
            "譬彼古今人，同心不同貌。",
            "吉從志久慕，亦以重名教。",
            "鳴鐘與享鼎，易厭非苦樂。",
            "祿仕不及親，揚名可爲孝。",
            "君方佐大邑，美錦同翦鉸。",
            "遂令吾鄉民，綢直無曲橈。",
            "既暇乃作詩，欲與前人較。",
            "朝來忽有贈，捧若管窺豹。",
            "又如捕鯨魚，空自持網罩。",
            "心降醉且睡，昏昏不知覺。"
        ],
        "title": "依韻和宣城張主簿見贈",
        "id": "6791ad03-1f60-4e0a-92a3-9c94b29a8088"
    },
    {
        "author": "梅堯臣",
        "paragraphs": [
            "山水東陽去未去，朋親苕霅朝復朝。",
            "更無越相逃名舸，猶看吳王送女潮。",
            "海燕歸齊聲滿屋，谿梅開過子生條。",
            "明年十月吏迎處，七里灘前棹奏簫。"
        ],
        "title": "送吳正仲婺倅歸梅谿待闕",
        "id": "bd5cc540-3e6f-491f-bb6c-927eed4a7a32"
    },
    {
        "author": "梅堯臣",
        "paragraphs": [
            "擬君杜鵑花，發當杜鵑時。",
            "朱袍照白日，光彩生路岐。",
            "自比青鼠爪，中心如亂絲。",
            "絲亂復不理，況復遠別離。",
            "傾觴恨不深，立馬恨不遲。",
            "千山從此隔，三歲或前期。",
            "爾後各寄書，空識滿紙辭。",
            "非如笑言樂，但有牽懷悲。",
            "念昔蘇與李，徘徊問何之。"
        ],
        "title": "再送正仲",
        "id": "c787dccf-b15f-4c5b-8590-586d121cd3f9"
    },
    {
        "author": "梅堯臣",
        "paragraphs": [
            "朝乘鐵獺上青山，最滑春苔亂石間。",
            "出入白雲勝蠟屐，玉驄雖貴未應閑。"
        ],
        "title": "鐵獺",
        "id": "05332b48-6868-4295-a3b0-76b5d6350180"
    },
    {
        "author": "梅堯臣",
        "paragraphs": [
            "怱怱車馬鳴，趁此天新晴。",
            "歸逢暮春月，正值氣候清。",
            "久已念行邁，遂往不計程。",
            "吾貧莫具酒，祖席愧羣英。",
            "美{炙火=肉}割肥鵝，大觥酌冰瓊。",
            "雖無綠琴奏，尚有青松聲。",
            "日昃君未醉，睠睠愁將行。",
            "視景不可駐，漸向西林傾。",
            "去無兒女悲，慷慨懷抱明。",
            "明當發野館，跨鞍猶宿酲。",
            "故人桃州守，走吏來相迎。",
            "道傍薔薇花，自引蝴蝶輕。",
            "隨風香襲人，乃覺離思嬰。",
            "求友彼黄鸝，繞樹啼㗀嚶。",
            "言會且未涯，返睇還頓驚。",
            "始憶康樂言，賞心良難并。",
            "不見水鴨飛，但起野鴛情。",
            "向來東溪上，相望何盈盈。",
            "揚鞭動悲吟，復恨隔高城。",
            "高城在何處，春雲漭然平。",
            "白醪甕已熟，紫線蒓已生。",
            "聊尋父老飲，況是溪魚烹。"
        ],
        "title": "依韻吳正仲廣德路中見寄",
        "id": "48d6adb8-be57-48c4-a98f-dde48d16bbf4"
    },
    {
        "author": "梅堯臣",
        "paragraphs": [
            "雲出任西東，飄然意莫窮。",
            "山川生眼界，巾舄徧區中。",
            "去去曾無著，勞勞本是空。",
            "梅谿人可見，重爾似泓公。"
        ],
        "title": "送回上人",
        "id": "d6ed2808-72ac-4ba8-ab68-7d3a72c77e7e"
    },
    {
        "author": "梅堯臣",
        "paragraphs": [
            "去年茶熟君得補，今來茶熟君已去。",
            "心曾不計茶有無，隼在高風自騰翥。",
            "昨日我送吳侯歸，未忍重臨離別處。",
            "不若羣公憐禰衡，相逐縱橫唯柳絮。"
        ],
        "title": "送徐絳秘校罷涇尉而歸",
        "id": "739f6f95-5561-406d-bc65-fe48757f794c"
    },
    {
        "author": "梅堯臣",
        "paragraphs": [
            "京都三月酴醾開，高架交垂自爲洞。",
            "素葉層層紫蕊香，釀歸光祿春生甕。",
            "東陌西池走鈿車，芳林廣囿飛朱鞚。",
            "二年不到大梁城，江邊淚滴肝腸痛。",
            "況茲齒髮漸衰老，已是憂愁不如衆。",
            "宣城北寺來上人，獨有一叢盤嫩蕻。",
            "去歲遊吳求不得，今朝還喜自持送。",
            "眼底雖同往日看，樽前所憶皆成夢。",
            "又置新茶采雨前，鳥觜壓磚雲色弄。",
            "對花却酒煑香泉，强詠才慙非白鳳。"
        ],
        "title": "志來上人寄示酴醾花并壓磚茶有感",
        "id": "c08f0793-7a8f-4b4c-91bb-6b599c0e441f"
    },
    {
        "author": "梅堯臣",
        "paragraphs": [
            "最好聲音最好聽，似調歌舌更叮嚀。",
            "高枝拋過低枝立，金羽脩眉墨染翎。"
        ],
        "title": "聞鶑",
        "id": "3e70b548-d566-40a5-91a2-f8881640803a"
    },
    {
        "author": "梅堯臣",
        "paragraphs": [
            "蜀帝何年魄，千春化杜鵑。",
            "不如歸去語，亦自古來傳。",
            "月樹啼方急，山房客未眠。",
            "還將口中血，滴向野花鮮。"
        ],
        "title": "杜鵑",
        "id": "b312dccf-4623-4ddd-99c2-f58827590ef2"
    },
    {
        "author": "梅堯臣",
        "paragraphs": [
            "我學猶肥腱，一食輒易厭。",
            "君何以名虛，每來車馬淹。",
            "經術素所淺，道義安得漸。",
            "獨有寒苦吟，可與前古兼。",
            "今者抱悲哀，憔悴居窮閻。",
            "愁鳴無好音，亟別空顧瞻。",
            "詩言留彼美，欲和慙無鹽。",
            "短兵當長戈，焉得不盡殲。",
            "又如握枯蒿，逆風乘烈炎。",
            "膏肓靡自療，誰復望針砭。"
        ],
        "title": "依韻和李察推留別",
        "id": "e2f15c7f-fb93-423e-880f-8ed402a31bb2"
    },
    {
        "author": "梅堯臣",
        "paragraphs": [
            "江上雙畫舸，風帆或先後。",
            "晚共泊蘆洲，欣同幕中友。",
            "一過長風沙，一住貴池口。",
            "當時驄馬客，今是憑熊守。",
            "每憐諸女賢，與婿來爲壽。",
            "上去至南康，嫁妹事箕帚。",
            "不畏楊瀾險，不爲廬峯秀。",
            "二君情義著，我送何須酒。"
        ],
        "title": "送李節推挈內歸寧池陽并李察推往南康軍嫁妹二君同行",
        "id": "7f0d9eed-5c2f-46c3-82ca-98e26e428530"
    },
    {
        "author": "梅堯臣",
        "paragraphs": [
            "古徑約城斜，鋤荒可過車。",
            "直穿深篠去，不比繞村賒。",
            "伐樹侵籬脚，裨塍掘澗沙。",
            "欲爲蘭若處，松柏屬吾家。"
        ],
        "title": "新開墳路",
        "id": "079e8ef2-f7ba-4007-8f6c-2ae82bef0822"
    },
    {
        "author": "梅堯臣",
        "paragraphs": [
            "鞍傍带劍魚皮鞘，馬後携童越葛衫。",
            "度水緣山君底急，區區爲答古千巖。"
        ],
        "title": "送鄒秀才游浙",
        "id": "2e47ee6e-c9bf-4b77-b522-853dd1cb5b00"
    },
    {
        "author": "梅堯臣",
        "paragraphs": [
            "已過穀雨十六日，猶見牡丹開淺紅。",
            "曾不爭先及春早，能陪芍藥到薰風。"
        ],
        "title": "四月三日張十遺牡丹二朵",
        "id": "0a79228c-b3e0-4081-986f-94a307205582"
    },
    {
        "author": "梅堯臣",
        "paragraphs": [
            "鄉林空林木，不見古人居。",
            "猶尋古人跡，更與古人疎。",
            "昔爲賢豪里，今作魑魅墟。",
            "湖邊夜夜月，光彩波上餘。"
        ],
        "title": "依韻和唐彥猷華亭十詠 顧亭林",
        "id": "57f99e38-056e-4925-bdc3-e79adfa4eaab"
    },
    {
        "author": "梅堯臣",
        "paragraphs": [
            "山頭寒泉穴，浄若鏡面平。",
            "熨齒敲冰冷，貯缾微玉聲。",
            "傍有野鹿跡，上啼林鳥清。",
            "何由一往挹，況復方病醒。"
        ],
        "title": "依韻和唐彥猷華亭十詠 寒穴",
        "id": "e3caf175-8310-4ce4-9a33-9ce3eefaa371"
    },
    {
        "author": "梅堯臣",
        "paragraphs": [
            "孫氏有吳國，四海未息戈。",
            "獵以耀威武，平野萬騎羅。",
            "英雄魏與蜀，貔虎一何多。",
            "世事異莫究，但見桑麻坡。"
        ],
        "title": "依韻和唐彥猷華亭十詠 吳王獵場",
        "id": "b6e5cd3f-8c80-4d6b-b76d-cfa4c01adfba"
    },
    {
        "author": "梅堯臣",
        "paragraphs": [
            "柘土久陷沒，千里嗟水濱。",
            "不復吳鹽邑，空有秦女神。",
            "浩蕩吞海日，曠闊迷天津。",
            "扁舟誰能往，旦暮逢漁人。"
        ],
        "title": "依韻和唐彥猷華亭十詠 柘湖",
        "id": "7e87756e-c37f-4727-a126-f3888cbb9f67"
    },
    {
        "author": "梅堯臣",
        "paragraphs": [
            "秦帝觀滄海，勞人何得脩。",
            "石橋虹霓斷，馳道鹿麋遊。",
            "車轍久已沒，馬迹亦無留。",
            "驪山寶衣盡，萬古空冢丘。"
        ],
        "title": "依韻和唐彥猷華亭十詠 秦始皇馳道通吳城",
        "id": "c32bba4b-12af-4df4-82a3-79247c6260c5"
    },
    {
        "author": "梅堯臣",
        "paragraphs": [
            "來觀瑁湖水，乃是陸生居。",
            "春塘草幾變，誰膾此中魚。",
            "莫容科斗應，亦有魯王餘。",
            "不隨蛟龍飛，神鼈未可除。"
        ],
        "title": "依韻和唐彥猷華亭十詠 陸瑁養魚池",
        "id": "635e2a31-60d1-4e04-ac81-763e8697f3a9"
    },
    {
        "author": "梅堯臣",
        "paragraphs": [
            "斷岸三百里，縈带松江流。",
            "深非桃花源，自有漁者舟。",
            "閑意見水鳥，日共泛觥籌。",
            "何當騎鯨魚，一去幾千秋。"
        ],
        "title": "依韻和唐彥猷華亭十詠 華亭谷",
        "id": "bd9ed448-a183-4261-b9d8-735700d4a106"
    },
    {
        "author": "梅堯臣",
        "paragraphs": [
            "我思陸平原，廢宅荒草深。",
            "才高乃速禍，事往不可箴。",
            "饑烏噪樹顛，野鼠窟庭陰。",
            "黄耳亦已死，家書無復尋。"
        ],
        "title": "依韻和唐彥猷華亭十詠 崑山陰",
        "id": "9e822b28-5023-46d4-8e3f-ad78cbc7985a"
    },
    {
        "author": "梅堯臣",
        "paragraphs": [
            "陸氏幾世祖，葬此生令名。",
            "猶如産美璞，遂爾傳嘉聲。",
            "寒巖畜奇秀，源水日東傾。",
            "何言千載間，二子不更生。"
        ],
        "title": "依韻和唐彥猷華亭十詠 崑山",
        "id": "c0ff7cf4-060a-4d22-8bb0-6474ca3e7000"
    },
    {
        "author": "梅堯臣",
        "paragraphs": [
            "吳王葬三女，因留此岡名。",
            "已化被粲質，合有蘭蕙生。",
            "嬋娟夜月照，晻藹朝霧平。",
            "古魂如未泯，不遠闔閭城。"
        ],
        "title": "依韻和唐彥猷華亭十詠 三女岡",
        "id": "353f8671-7978-4234-b091-bd156a41a3e4"
    },
    {
        "author": "梅堯臣",
        "paragraphs": [
            "魏公番禺歸，逢子蕪江口。",
            "贈以越王頭，還同月支首。",
            "割鮮爲飲器，津漿若美酒。",
            "我獨愧先生，饌致崇師友。",
            "應知愈饑渴，況是懷思久。"
        ],
        "title": "李獻甫於南海魏侍郎得椰子見遺",
        "id": "250a1bad-e40a-4433-b253-4c8632f96681"
    },
    {
        "author": "梅堯臣",
        "paragraphs": [
            "四月時魚逴浪花，漁舟出沒浪爲家。",
            "甘肥不入罟師口，一把銅錢趁槳牙。"
        ],
        "title": "時魚",
        "id": "959ef8ca-9e3f-4c8c-99fe-44931fdbd0fb"
    },
    {
        "author": "梅堯臣",
        "paragraphs": [
            "海若有醜魚，烏圖有烏賊。",
            "腹膏爲飯囊，鬲冒貯飲墨。",
            "出沒上下波，厭飫吳越食。",
            "爛腸夾雕蚶，隨貢入中國。",
            "中國捨肥羊，啗此亦不惑。"
        ],
        "title": "烏賊魚",
        "id": "eeb6dbcf-81ea-4c97-a0a6-0c45a63057a0"
    },
    {
        "author": "梅堯臣",
        "paragraphs": [
            "五月枇杷黄似橘，誰思荔枝同此時。",
            "嘉名已著上林賦，却恨紅梅未有詩。"
        ],
        "title": "依韻和行之枇杷",
        "id": "384e5415-5c3f-44a1-b4e7-0762e290f5a5"
    },
    {
        "author": "梅堯臣",
        "paragraphs": [
            "綴綴紅梅肥似蠟，濛濛飛雨洒如脂。",
            "吳郎齒軟食不得，翻憶張公大谷梨。"
        ],
        "title": "送紅梅行之有詩和依其韻和",
        "id": "d765dc7a-b9e8-4236-a346-2625ea6890b5"
    },
    {
        "author": "梅堯臣",
        "paragraphs": [
            "南土梅已黄，北人舟競發。",
            "去意方若渴，望林殊未歇。",
            "言歸向梁宋，獨歎滯楚越。",
            "行聞拜卿屬，恩下蒼龍闕。"
        ],
        "title": "送王宗望罷宣城尉歸京",
        "id": "6062ae02-d10e-4a5e-946d-57579e88d639"
    },
    {
        "author": "梅堯臣",
        "paragraphs": [
            "竹裏有清館，寺中多藕花。",
            "日光穿岸脚，水影射簷牙。",
            "柱穴蜂歸響，爐檀火過窊。",
            "已知民訟息，漉酒費巾紗。"
        ],
        "title": "寄題南陵息亭蕖閣",
        "id": "27ea5791-6079-47b3-979e-d1b4c7b0f8ed"
    },
    {
        "author": "梅堯臣",
        "paragraphs": [
            "我讀李白問月詩，乃知白也心太癡。",
            "明月在上爾在下，月行豈獨君相隨。",
            "白兔擣藥亦何療，常娥孤棲欲嫁誰。",
            "古人今人被磨滅，休問有來都幾時。",
            "唯有長照金樽裏，此言萬世不可移。",
            "但能自醉月自落，夜夜如此誰復疑。",
            "一月二十二三日，半是風雨相乖離。",
            "常願晴明對以飲，耳邊流水勝鳴絲。"
        ],
        "title": "讀問月",
        "id": "95eb0461-c600-4f5d-bf99-057d4b2e8af7"
    },
    {
        "author": "梅堯臣",
        "paragraphs": [
            "梅天下梅雨，綏綏如亂絲。",
            "梅生獨抱愁，四顧無與期。",
            "妻孥解我意，草草陳酒巵。",
            "檻外百竿竹，新筍高過之。",
            "竹色入我酒，變作青琉璃。",
            "一飲眼目光，再飲言語遲。",
            "三飲頹然兀，左右歎我衰。",
            "有鳥從東來，引頭闖深枝。",
            "發聲醒我醉，提壺美無疑。",
            "典衣不直錢，唯是布與絺。",
            "安得如古人，車傍挂鴟夷。"
        ],
        "title": "五月十日雨中飲",
        "id": "e271d262-700b-4b52-bc5b-602f8ef8db64"
    },
    {
        "author": "梅堯臣",
        "paragraphs": [
            "楚客好山水，五月上高峯。",
            "峯頂望文脊，草樹皆有容。",
            "身既近猿鳥，心欲追喬松。",
            "石壁出雲背，苔磴千萬重。",
            "下視霹靂飛，忽起枯株龍。",
            "却還僧居宿，暮踐樵子蹤。",
            "作詩留粉牆，削藁爲我封。",
            "美璞世未識，獨令和氏逢。"
        ],
        "title": "次韻和吳季野游山寺登望文脊山",
        "id": "a7626441-a8b5-4c2d-874e-e818cc15393f"
    },
    {
        "author": "梅堯臣",
        "paragraphs": [
            "同謁未央殿，共霑明主恩。",
            "冕旒親日月，蹈舞荷乾坤。",
            "龍尾三重峻，螭頭幾級尊。",
            "德音欣社日，撫語走黄門。",
            "陰會皆如實，陽開不復存。",
            "空餘破窗月，流影到床垠。"
        ],
        "title": "五月十七日四鼓夢與孺人在宮庭謝恩至尊令小黄門宣諭曰今日社與卿喜此佳辰便可作詩進來枕上口占",
        "id": "b4d56d36-8b9e-45ba-982a-4e4e4aa2d648"
    },
    {
        "author": "梅堯臣",
        "paragraphs": [
            "山園茶盛四五月，江南竊販如豺狼。",
            "頑凶少壯冒嶺險，夜行作隊如刀鎗。",
            "浮浪書生亦貪利，史笥經箱爲盜囊。",
            "津頭吏卒雖捕獲，官司直惜儒衣裳。",
            "却來城中談孔孟，言語便欲非堯湯。",
            "三日夏雨刺昏墊，五日炎熱譏旱傷。",
            "百端得錢事酒{炙火=肉}，屋裏餓婦無糇糧。",
            "一身溝壑乃自取，將相賢科何爾當。"
        ],
        "title": "聞進士販茶",
        "id": "a04211ed-7c57-4d32-9f6c-4b900c8421c3"
    },
    {
        "author": "梅堯臣",
        "paragraphs": [
            "三日雨不止，蚯蚓上我堂。",
            "濕菌生枯籬，潤氣醭素裳。",
            "東池蝦蟆兒，無限相跳梁。",
            "野草侵花圃，忽與欄干長。",
            "門前無車馬，苔色何蒼蒼。",
            "屋後昭亭山，又被雲蔽藏。",
            "四向不可往，靜坐唯一床。",
            "寂然忘外慮，微誦黄庭章。",
            "妻子笑我閑，曷不自舉觴。",
            "已勝伯倫婦，一醉猶在傍。"
        ],
        "title": "梅雨",
        "id": "c3a30a19-a8fa-404e-a38c-c5119a67c6b8"
    },
    {
        "author": "梅堯臣",
        "paragraphs": [
            "堂間兩胡燕，哺雛銜百蟲。",
            "老鴉亦養子，偷雛燕巢中。",
            "燕巢忽墮地，六七皆命窮。",
            "赤身無羽翼，腸斷彼雌雄。",
            "來往徒鳴聲，安得置室宮。",
            "我閔樓簍籔，俄已彊雨風。",
            "從今更生卵，不若受女娀。"
        ],
        "title": "烏毀燕巢",
        "id": "48ed72eb-d0f0-40c7-b898-4f0562a62edb"
    },
    {
        "author": "梅堯臣",
        "paragraphs": [
            "誰知山中水，忽向舍外流。",
            "誰知門前路，已通溪中舟。",
            "窮蛇上竹枝，聚蚓登階陬。",
            "我家地勢高，四顧如湖滮。",
            "浮萍穿籬眼，斷葑過屋頭。",
            "官吏救市橋，停車當市樓。",
            "應念此中居，望不辯馬牛。",
            "危湍瀉天河，漫漫無汀洲。",
            "羣蛙正得時，日夜鳴不休。",
            "戢戢後池魚，隨波去難留。",
            "揚鬐雖自在，江上多網鉤。",
            "紛紜閭里兒，踴躍競學泅。",
            "吾慕孔宣父，有意乘桴浮。"
        ],
        "title": "五月十三日大水",
        "id": "a1a270e9-628e-43a9-8621-e5d187d5e17d"
    },
    {
        "author": "梅堯臣",
        "paragraphs": [
            "雨過見虹明，長橋欲映城。",
            "窗間晴氣入，空際晝凉生。",
            "有扇徒看畫，無冰自覺清。",
            "人知太守姓，不減漢公名。"
        ],
        "title": "依韻和正仲賦楊兵部吳興五題 □□□",
        "id": "da49e62e-433b-4c42-8540-5fcd16db5370"
    },
    {
        "author": "梅堯臣",
        "paragraphs": [
            "在昔有佳句，故人如遠來。",
            "競生吳客衽，不上楚王臺。",
            "稍拂清樽動，時吹翠帟開。",
            "長安在何處，水鳥望中迴。"
        ],
        "title": "依韻和正仲賦楊兵部吳興五題 清風樓",
        "id": "977cbd9a-9cb7-4f95-8600-0ac323b39e20"
    },
    {
        "author": "梅堯臣",
        "paragraphs": [
            "霅霅前溪白，蒼蒼後嶺巍。",
            "人疑槎上客，星合蚌中暉。",
            "影轉闌干迥，杯行漏鼓稀。",
            "只知誇粉黛，不向桂邊歸。"
        ],
        "title": "依韻和正仲賦楊兵部吳興五題 明月樓",
        "id": "c36103a7-c00d-4b6e-a961-3d6d055c25f9"
    },
    {
        "author": "梅堯臣",
        "paragraphs": [
            "虛雲臨滉漾，橋勢對隆穹。",
            "環珮佳人去，汀洲翠带空。",
            "橘船過砌下，蘭棟起雲中。",
            "欲問芳菲地，吳王一廢宮。"
        ],
        "title": "依韻和正仲賦楊兵部吳興五題 碧瀾堂",
        "id": "bdeed95a-a6f1-4f2e-9cea-92919c36fea6"
    },
    {
        "author": "梅堯臣",
        "paragraphs": [
            "江東有賢守，好客似春申。",
            "自構杏梁地，不生珠履塵。",
            "樂章思季子，後俊得吳均。",
            "寢卧在其下，知君學至人。"
        ],
        "title": "依韻和正仲賦楊兵部吳興五題 逍遥堂",
        "id": "a50db1db-6526-463d-b088-54ba04e107ff"
    },
    {
        "author": "梅堯臣",
        "paragraphs": [
            "看取有心常不展，亦知隨分坼佳葩。",
            "無端大葉映蓮幕，却笑菖蒲罕見花。"
        ],
        "title": "依韻和行之都官芭蕉詩",
        "id": "2c455e9d-7d57-4361-afa2-a879efc8a2cf"
    },
    {
        "author": "梅堯臣",
        "paragraphs": [
            "札札草間鳴，促促機上聲。",
            "織女夜中起，明河簷外橫。",
            "一絲不入杼，疎密工未精。",
            "豈知天孫巧，衣脫六銖輕。",
            "人間唯貴重，暗蟲休催成。"
        ],
        "title": "促織",
        "id": "a8366378-21cb-4928-a3aa-de71ec5bce8a"
    },
    {
        "author": "梅堯臣",
        "paragraphs": [
            "三驄忽出乘楚艘，直氣突兀如吳濤。",
            "大都智勇皆世豪，橫身破浪親戰舠。",
            "迴舷受箭誰畏曹，猛士心伏寒生毛。",
            "風聲鶴唳傳九臯，何用寶刀稱孟勞。",
            "右持酒杯左持螯，功成各慕前人高。",
            "不言大享烹太牢，下與尺鷃翔於蒿。"
        ],
        "title": "吳仲庶殿院寄示與呂沖之馬仲涂唱和詩六篇邀予次韻焉 次韻被命出城共汎",
        "id": "e55713db-27d2-4bd7-b501-9ee1bc69f5f1"
    },
    {
        "author": "梅堯臣",
        "paragraphs": [
            "共逢香剎住，萬景筆頭堆。",
            "池水蛟龍盡，汀洲鴈鵠來。",
            "遠遊情莫落，去國意徘徊。",
            "舟子休𣀃鼓，王程不爾催。"
        ],
        "title": "吳仲庶殿院寄示與呂沖之馬仲涂唱和詩六篇邀予次韻焉 依韻游陳留禪寺後池",
        "id": "f157adaf-24be-4b08-9f5c-44be1a8c29ce"
    },
    {
        "author": "梅堯臣",
        "paragraphs": [
            "日下繡衣客，江南燕尾艎。",
            "跡雖同鷁退，心不假犀凉。",
            "舊國旌旄去，包原苑囿荒。",
            "臨堤一懷古，柳上見微陽。"
        ],
        "title": "吳仲庶殿院寄示與呂沖之馬仲涂唱和詩六篇邀予次韻焉 次韻晚泊睢陽",
        "id": "f4b83f47-24f4-4b91-9d78-2f68b90c1902"
    },
    {
        "author": "梅堯臣",
        "paragraphs": [
            "我實山野人，不識經濟宜。",
            "聞歌汴渠勞，謾綴汴渠詩。",
            "汴水源本清，隨分黄河枝。",
            "濁流方已盛，清派不可推。",
            "天王居大梁，龍舉雲必隨。",
            "設無通舟航，百貨當陸馳。",
            "人間牛騾馿，定應無完皮。",
            "苟欲東南蘇，要省聚歛爲。",
            "兵衛詎能削，乃須雄京師。",
            "今來雖太平，盡罷未是時。",
            "願循祖宗規，勿益羣息之。",
            "譬竭兩川賦，豈由此水施。",
            "縱有三峽下，率皆麤冗資。",
            "慎莫尤汴渠，非渠取膏脂。"
        ],
        "title": "吳仲庶殿院寄示與呂沖之馬仲涂唱和詩六篇邀予次韻焉 汴渠",
        "id": "6ca8d3dd-df3f-4b38-bfe6-d585e7006dbf"
    },
    {
        "author": "梅堯臣",
        "paragraphs": [
            "楚舸高帆未可開，滿帆風暴作陰雷。",
            "聖文亹亹傷漂溺，世路紛紛自往來。",
            "浮磬猶聞傳激越，沉妖不見鎖淵回。",
            "連陂蛙黽鳴無數，安得周官爲灑灰。"
        ],
        "title": "吳仲庶殿院寄示與呂沖之馬仲涂唱和詩六篇邀予次韻焉 次韻臨淮感事",
        "id": "0cdc21d5-57fa-476b-b383-63f5e1907805"
    },
    {
        "author": "梅堯臣",
        "paragraphs": [
            "出舟湖渺渺，月白絕纖氛。",
            "已見水如鑑，莫生波上雲。",
            "獨征何慕侶，冷酌不知醺。",
            "露下清吟久，同心本愛君。"
        ],
        "title": "吳仲庶殿院寄示與呂沖之馬仲涂唱和詩六篇邀予次韻焉 次韻夜過新開湖憶二御共泛",
        "id": "a4380be6-e82e-48e9-b4a5-9e91b2338c2b"
    },
    {
        "author": "梅堯臣",
        "paragraphs": [
            "昔觀唐人詩，茶詠鴉山嘉。",
            "鴉銜茶子生，遂同山名鴉。",
            "重以初槍旗，采之穿煙霞。",
            "江南雖盛産，處處無此茶。",
            "纖嫩如雀舌，煎烹比露芽。",
            "競收青篛焙，不重漉酒紗。",
            "顧渚亦頗近，蒙頂來以遐。",
            "雙井鷹掇爪，建溪春剝葩。",
            "日鑄弄香美，天目猶稻麻。",
            "吳人與越人，各各相鬭夸。",
            "傳買費金帛，愛貪無夷華。",
            "甘苦不一致，精麤還有差。",
            "至珍非貴多，爲贈勿言些。",
            "如何煩縣僚，忽遺及我家。",
            "雪貯雙砂罌，詩琢無玉瑕。",
            "文字搜怪奇，難於抱長蛇。",
            "明珠滿紙上，剩畜不爲奢。",
            "玩久手生胝，窺久眼生花。",
            "嘗聞茗消肉，應亦可破瘕。",
            "飲啜氣覺清，賞重歎復嗟。",
            "歎嗟既不足，吟誦又豈加。",
            "我今實强爲，君莫笑我耶。"
        ],
        "title": "答宣城張主簿遺鴉山茶次其韻",
        "id": "4ca400f8-85f2-4bde-bb58-9af69668e125"
    },
    {
        "author": "梅堯臣",
        "paragraphs": [
            "六月畏嶺險，乃陟川程迂。",
            "遥看雲中雁，不亂江上鳬。",
            "魚網離飛鴻，我邑望何殊。",
            "鱗方懷其剖，鳥反值以刳。",
            "爲言等王民，豈限楚與吳。",
            "是維見戀慕，作詩贈路隅。"
        ],
        "title": "送寧國軍宰崔寺丞移臨安",
        "id": "54df88f2-d883-4750-b5c7-780ee885783c"
    },
    {
        "author": "梅堯臣",
        "paragraphs": [
            "一客逢吠狗，無箠制狗狂。",
            "一客叱狗吠，一客言狗良。",
            "良狗豈妄吠，好言已莫詳。",
            "言乃仁之趨，叱乃義所當。",
            "趨仁不顧義，非是助狗猖。",
            "吾今不疑仁，仁義嗟何妨。"
        ],
        "title": "辯疑贈獻甫",
        "id": "e6ecf712-e5c5-439a-83a9-2039514ece88"
    },
    {
        "author": "梅堯臣",
        "paragraphs": [
            "其衣乃儒服，其說乃墨夷。",
            "天生物一本，今爾二本爲。",
            "爾忍不葬親，委以飽狐狸。",
            "吾心則孟子，不聽爾矢辭。"
        ],
        "title": "盜儒",
        "id": "0352bb11-684a-4d74-b08c-1fcbcb7e576d"
    },
    {
        "author": "梅堯臣",
        "paragraphs": [
            "右軍好佳果，墨帖求林檎。",
            "君今忽持贈，知有逸少心。",
            "密枝傳應遠，朱頰映已深。",
            "不愁炎暑劇，幸同玉漿斟。"
        ],
        "title": "宣城宰郭仲文遺林檎",
        "id": "ed35d376-225e-49b6-a90c-6d3707ce69b7"
    },
    {
        "author": "梅堯臣",
        "paragraphs": [
            "陶公種五柳，華氏戲五禽。",
            "達性與養生，共得古人心。",
            "佳果能御暑，致之意何深。",
            "河朔存故事，助飲莫憚斟。"
        ],
        "title": "自和",
        "id": "8dfa5d61-fa19-4758-b418-48f6446ac9c0"
    },
    {
        "author": "梅堯臣",
        "paragraphs": [
            "折柳贈子行，況聞彭澤去。",
            "將過五株下，可與青青助。",
            "渭城人唱罷，羌管愁吹處。",
            "江上定多閑，疎陰就箕踞。"
        ],
        "title": "送王克憲奉職之彭澤",
        "id": "fcf08204-4c83-4caa-a3fc-18ced02e3fee"
    },
    {
        "author": "梅堯臣",
        "paragraphs": [
            "我貧性愛酒，有酒無錢沽。",
            "新安走牙兵，六月至我廬。",
            "手中持尺題，肩上擔瓦壺。",
            "高山度青天，救此愁腸枯。",
            "開之聊傾樽，渴肺如澆酥。",
            "醉來欲學李白騎鯨魚，又思阮籍跨蹇馿。",
            "上溪無健鱗，下嶺無壯駒，憶君南望空長吁。"
        ],
        "title": "寄潘歙州伯恭",
        "id": "c34ea214-1a58-4d8d-aef0-5caa34ffa8d2"
    },
    {
        "author": "梅堯臣",
        "paragraphs": [
            "青山截天去，古路蔽雲中。",
            "不有行人至，安知與郡通。",
            "高樓雖窈窕，古樹已溟濛。",
            "今日勞君問，衡門一老翁。"
        ],
        "title": "再寄歙州潘伯恭",
        "id": "c6fdd0e4-e284-46ee-a9cd-406222bf3ce0"
    },
    {
        "author": "梅堯臣",
        "paragraphs": [
            "退之昔負天下才，掃掩衆說猶除埃。",
            "張籍盧仝鬭新怪，最稱東野爲奇瑰。",
            "當時辭人固不少，漫費紙札磨松煤。",
            "歐陽今與韓相似，海水浩浩山嵬嵬。",
            "石君蘇君比盧籍，以我擬郊嗟困摧。",
            "公之此心實扶助，更後有力誰論哉。",
            "禁林晚入接俊彥，一出古紙還相哀。",
            "曼卿子美人不識，昔嘗吟唱同樽罍。",
            "因之作詩答原甫，文字駚穩如刀裁。",
            "怪其有紙不寄我，如此出語亦善詼。",
            "往年公贈兩大軸，於今愛惜不輙開。",
            "是時有詩述本末，值公再入居蘭臺。",
            "崇文庫書作總目，未暇綴韻酬草萊。",
            "前者京師競分買，罄竭舊府歸鄒枚。",
            "自慙把筆粗成字，安可遠與鍾王陪。",
            "文墨高妙公第一，宜用此紙傳將來。"
        ],
        "title": "依韻和永叔澄心堂紙答劉原甫",
        "id": "dab1f296-a00d-47f3-9eba-c7e38ea2bb8a"
    },
    {
        "author": "梅堯臣",
        "paragraphs": [
            "去年我何有，鴨脚贈遠人。",
            "人將比鵝毛，貴多不貴珍。",
            "雖少未爲貴，亦以知我貧。",
            "至交不變舊，佳果幸及新。",
            "窮坑我易滿，分餉猶奉親。",
            "計料失廣大，瑣屑且沉淪。",
            "何用報珠玉，千里來慇懃。"
        ],
        "title": "依韻酬永叔示予銀杏",
        "id": "f5b8df14-44b4-470a-b528-6afada528dd7"
    },
    {
        "author": "梅堯臣",
        "paragraphs": [
            "前歲守廩京城西，有如勾踐巢會稽。",
            "引杯嘗膽未雪恥，怒蛙起揖當涔蹄。",
            "海天白日蔽光影，霹靂一過收雲霓。",
            "九臯澄明鶴翅濕，欲暮刷羽聲嘶嘶。",
            "客來東方美鬚鬣，夜光出袖行無迷。",
            "授予照眼已希世，自顧臭辣猶萍齏。",
            "文章製作比善塑，物象變怪一以泥。",
            "泥雖各用有巧拙，巧之高絕非由梯。",
            "又聞東夷蹈水底，騎頸直踞通天犀。",
            "曼卿子美摟入室，似使二嫂治朕棲。",
            "舜歸在牀不可得，此實素分非能齊。",
            "而今我獨向田里，秋稼已熟烹黄雞。",
            "自傾白酒坐溪上，誰念往日無粱稊。",
            "鄰邦或有寄嘉釀，瓦罌土缶盛玻瓈。",
            "昨喜得書書滿紙，官尊職大憐我睽。",
            "怪我書亂苦簡略，疲駑豈敢攀駿驪。",
            "貴賤交情古來有，胸中不欲置畛畦。",
            "世間百事厭著意，但願無病年壽躋。",
            "田園未多亦粗給，兒女況足資提携。",
            "終當去問綿上叟，自與野老月下犂。"
        ],
        "title": "依韻酬永叔再示",
        "id": "2d02eb1b-afc3-41c9-8ca0-3ec5feb01207"
    },
    {
        "author": "梅堯臣",
        "paragraphs": [
            "樓中九華峯，天削水蒼玉。",
            "公圭何參差，來雲自聯續。",
            "我思唐蕭家，八人居宰錄。",
            "朱欄幾廢興，下視寒江曲。",
            "吳侯來爲邦，百事無窘束。",
            "新之以登臨，風月詠玩足。",
            "安得黄鵠翼，一舉遺世俗。"
        ],
        "title": "池州蕭相樓",
        "id": "252a0825-f337-4b37-8be7-13b5da962b60"
    },
    {
        "author": "梅堯臣",
        "paragraphs": [
            "苦楝樹，青鵓鴣。",
            "啄鹽土，鳴嗚嗚。",
            "老鴉銜茶子，爭噪落嶺隅。",
            "不覺茶滿山，漁利入江湖。",
            "鹽由鵓鴣起，茶由老鴉趨。",
            "誘以觸禁網，二鳥誰與誅。"
        ],
        "title": "雜興  其一",
        "id": "f560ff02-6a19-4f89-a90a-e09ad7b07911"
    },
    {
        "author": "梅堯臣",
        "paragraphs": [
            "東家月吐明，西家犬爭吠。",
            "月兔在中天，曾何競窺穢。",
            "姮娥雖夜行，莫比淫奔廢。",
            "呶呶籬下音，胡不鈐其喙。"
        ],
        "title": "雜興  其二",
        "id": "6e97802b-59db-4b29-baae-4dcd6df40bfb"
    },
    {
        "author": "梅堯臣",
        "paragraphs": [
            "不趁常參久，安眠向舊溪。",
            "五更千里夢，殘月一城雞。",
            "適往言猶是，浮生理可齊。",
            "山王今已貴，肯聽竹禽啼。"
        ],
        "tags": [
            "抒怀",
            "期望",
            "友情"
        ],
        "title": "夢後寄歐陽永叔",
        "id": "63aa2040-4e6b-46f4-b620-3c0e43c49a8c"
    },
    {
        "author": "梅堯臣",
        "paragraphs": [
            "去作西畿令，當趨大尹庭。",
            "閒尋前代迹，浄掃古槐廳。",
            "未慣餐周粟，還應憶楚萍。",
            "但逢花木處，知我昔常經。"
        ],
        "title": "送王著作赴西京壽安",
        "id": "6fa14779-ef03-4bfb-8040-a21b88aa7f14"
    },
    {
        "author": "梅堯臣",
        "paragraphs": [
            "予心每淡泊，世路多變詐。",
            "梟鳴與鵩怪，何用思彈射。",
            "空山雖夜行，猛虎終不怕。",
            "功名未逢時，壯士且出胯。",
            "七尺無競軀，市人應亦訝。",
            "有香知害身，抉臍見窮麝。",
            "一朝珠出淵，百金未酬價。",
            "爾尋遠公去，絜鉢廬峯下。",
            "我趨仁義急，不解如陶謝。"
        ],
        "title": "答了素上人用其韻",
        "id": "4e01db36-b223-41c9-8aa0-c25c2cb725fb"
    },
    {
        "author": "梅堯臣",
        "paragraphs": [
            "西風半空鳴且號，吳天點破吳鴻高。",
            "東溪車馬走送客，白露衰蘭輕若毛。",
            "客當西歸乃東去爲何，欲及八月十五夜觀洪濤。",
            "洗蕩生前邑邑不平氣，付與滄海之水隨滔滔。",
            "却來廣陵願相見，拍手大笑傾新醪。",
            "一飲一石無一錢，莫管寒近脫弊袍。",
            "脫袍準酒不惜醉，天意未必凍我曹。"
        ],
        "title": "送通判黄國博入浙",
        "id": "e21fd164-4dce-48e5-adfa-5bd65ef24500"
    },
    {
        "author": "梅堯臣",
        "paragraphs": [
            "樹頭陽烏饑啄棗，破紅遶地青蠅老。",
            "青蠅雨濕驚不飛，殘棗入泥人不掃。",
            "西風落盡鳥亦歸，晉客齒黄終懊惱。"
        ],
        "title": "烏啄棗",
        "id": "1bc878c9-d2c0-4295-86bf-a7ce12dbd44b"
    },
    {
        "author": "梅堯臣",
        "paragraphs": [
            "陶令歸時遠公送，石苔秋雨步遲遲。",
            "凌霄花在古松上，也笑向人人不知。"
        ],
        "title": "真上人因送毛令傷足復傷冷  其一",
        "id": "38319a1e-4bce-48a7-8d10-c5040234e96b"
    },
    {
        "author": "梅堯臣",
        "paragraphs": [
            "聞道山中出入稀，偶來溪上笑談微。",
            "野雲不管田袍薄，寒逼瘦膚相伴歸。"
        ],
        "title": "真上人因送毛令傷足復傷冷  其二",
        "id": "52267911-876d-4a01-a190-8acee1ac9185"
    },
    {
        "author": "梅堯臣",
        "paragraphs": [
            "未識潘岳貌，已知潘岳名。",
            "去年改藩屏，暫此解佩纓。",
            "一見意已合，談笑僕屢更。",
            "豈唯文學富，況亦論事精。",
            "溪邊昔欲罷，屑屑秋雨零。",
            "於今又聞蟬，重起悲凉情。",
            "作詩遠見招，值我將西行。",
            "譬彼矯翼鳥，革然顧侶鳴。",
            "蒼山不可陟，空入江上舲。",
            "黄君雖云約同泛，明日自訪柳惲汀。",
            "寒儒所向多不成，或西或東車馬驚。",
            "高樓登望酸目睛，欲觀弄濤仍膾鯨。",
            "新安太守空相迎，舉手謝君江水清。"
        ],
        "title": "潘歙州怪予遂行與黄君同路黄先游浙矣依韻酬寄",
        "id": "74970f4c-e02d-4af9-a01a-7b6262e28584"
    },
    {
        "author": "梅堯臣",
        "paragraphs": [
            "永叔新詩笑原父，不將澄心紙寄予。",
            "澄心紙出新安郡，臘月敲冰滑有餘。",
            "潘侯不獨能致紙，羅紋細硯鎸龍尾。",
            "墨花磨碧涵鼠鬚，玉方舞盤蛇與虺。",
            "其紙如彼硯如此，窮儒有之應瞰鬼。"
        ],
        "title": "潘歙州寄紙三百番石硯一枚",
        "id": "538b1fed-45c3-4c4d-8a01-1c0e213c7002"
    },
    {
        "author": "梅堯臣",
        "paragraphs": [
            "昔見白髭驚，今見白髭喜。",
            "人將拔去之，我獨不然耳。",
            "拔之既更生，留之何所恥。",
            "白日儻日拔，日拔詎能已。",
            "黑壯不爲貴，白衰不爲鄙。",
            "道德保於中，任從髭髮齒。"
        ],
        "title": "八月七日始見白髭一莖",
        "id": "280bbf1e-ca74-4de4-98fd-2c84c59166d1"
    },
    {
        "author": "梅堯臣",
        "paragraphs": [
            "平生愛廬山，夢寢不可去。",
            "江上饒賈船，偶來看已飫。",
            "釋子言南游，徘徊瞻瀑布。",
            "月飛金熨斗，光展千尺素。",
            "嫦娥呼織女，機杼勿復措。",
            "必虞山鬼笑，皎潔無纖汙。",
            "爾若見遠公，贈之爲坐具。"
        ],
        "tags": [
            "庐山"
        ],
        "title": "送僧了素遊廬山",
        "id": "c7b71d4a-186e-45a0-9253-4cd7807d8fba"
    },
    {
        "author": "梅堯臣",
        "paragraphs": [
            "長風沙浪屋許大，羅剎石齒水下排。",
            "歷此二險過湓浦，始見瀑布懸蒼崖。",
            "繫舟上岸入松徑，三日踏穿新蠟鞋。",
            "路盤深谷出嶺望，後山日照前山霾。",
            "偶逢風雨恐衣濕，側倚石脇人相乖。",
            "雨收不覺在高處，却見童僕提携偕。",
            "水聲不絕鳥聲好，藥草香氣侵人懷。",
            "老僧避俗去足跣，野客就澗開門䦱。",
            "樹巖隠映見寺剎，層層杳杳躋雲階。",
            "塢田將穫烏雀橫，秋果正熟猴猿𪘨。",
            "東林淡齏應似舊，唯此足以待爾儕。",
            "子心灑落撇然往，我方塵垢難磨揩。"
        ],
        "tags": [
            "庐山"
        ],
        "title": "送方進士遊廬山",
        "id": "f9cb55ef-f75e-4a9e-a629-0d4030afe86a"
    },
    {
        "author": "梅堯臣",
        "paragraphs": [
            "宋忠爲大夫，賈誼爲博士。",
            "同與休沐下，訪卜長安市。",
            "吾不如二人，讀書無舉跬。",
            "借曰當乘肥，乘肥非我指。",
            "唯思泉石間，坐卧松風美。"
        ],
        "title": "讀日者傳答俞生",
        "id": "eb802ef9-eed8-41fe-bb97-a0914b8fda4f"
    },
    {
        "author": "梅堯臣",
        "paragraphs": [
            "新作齋堂祠畫像，又興高閣秘天蹤。",
            "今朝還藉君移柏，昨日已因鵝種松。"
        ],
        "title": "隠靜山懷賢師自持柏栽二十本種於會慶堂",
        "id": "65d8a588-0132-4679-8194-1165b943ceb3"
    },
    {
        "author": "梅堯臣",
        "paragraphs": [
            "文房四寶出二郡，邇來賞愛君與予。",
            "予傳澄心古紙樣，君使製之精意餘。",
            "自茲重詠南堂紙，將今世人知首尾。",
            "又得水底碧玉腴，溪匠畏持如抱虺。",
            "拜貺雙珍不可辭，年衰只怕歔歈鬼。"
        ],
        "title": "九月六日登舟再和潘歙州紙硯",
        "id": "1a31f12c-507a-495e-952d-9accd8047e1a"
    },
    {
        "author": "梅堯臣",
        "paragraphs": [
            "平生山野性，坐卧愛流水。",
            "適從昭亭來，興自明河起。",
            "小舟浮輕槎，身入星辰裏。",
            "飲牛誰家郎，照鬢誰家子。",
            "隔岸心相望，翻然洲鵲喜。",
            "灘頭磷磷石，欲贈畏指毀。",
            "留取自支機，成都無卜士。"
        ],
        "title": "九月十一日下昭亭舟中",
        "id": "c41031a7-8aeb-424a-941a-b729d62a7747"
    },
    {
        "author": "梅堯臣",
        "paragraphs": [
            "青山中穴爲大門，下通軌轍高莫論。",
            "飛雲出納不計限，雙峙平削無刀痕。",
            "入門復見田園美，田外峯巒迴抱尊。",
            "棲靈畜怪不可詰，夔魈往往來守閽。"
        ],
        "title": "和張簿寧國山門六題 山門",
        "id": "4f2761c6-5ffc-4de8-86b1-522d0d9110ac"
    },
    {
        "author": "梅堯臣",
        "paragraphs": [
            "高巖日照雲常起，吹作蘭花透紋綺。",
            "橫爲步障看未收，山雨一來風滿耳。"
        ],
        "title": "和張簿寧國山門六題 紫雲巖",
        "id": "c41c43cd-1a87-428d-a22f-f6d098bd9678"
    },
    {
        "author": "梅堯臣",
        "paragraphs": [
            "日脚射空金縷直，下映壁間棱未織。",
            "野老先知雨又風，明朝望此重雲黑。"
        ],
        "title": "和張簿寧國山門六題 夕陽巖",
        "id": "ff32b616-7525-4858-83e5-38c25adba344"
    },
    {
        "author": "梅堯臣",
        "paragraphs": [
            "洞門雖向扶桑開，洞深不放陽烏入。",
            "古來道士今莫逢，石壁乳流苔正濕。"
        ],
        "title": "和張簿寧國山門六題 朝陽洞",
        "id": "e8324e82-b60d-4dc3-b80e-6f93e79f4ee1"
    },
    {
        "author": "梅堯臣",
        "paragraphs": [
            "流泉决决出洞底，自有細浪非風吹。",
            "山花逐水到山下，漏泄人間春未知。"
        ],
        "title": "和張簿寧國山門六題 漣漪洞",
        "id": "6b45675a-1c07-42f8-9a1a-f5239c9a5bf7"
    },
    {
        "author": "梅堯臣",
        "paragraphs": [
            "誰將萬古倚雲劍，刺破蒼石天窗開。",
            "下貯泓淵不可極，有時月漏清光來。"
        ],
        "title": "和張簿寧國山門六題 碧雲洞",
        "id": "07ec919f-f2af-4d7d-b4e7-80b7bc06aad0"
    },
    {
        "author": "梅堯臣",
        "paragraphs": [
            "吳均詩語多奇揭，苦倩鴛鴦謝明月。",
            "昭亭川上此禽閑，爲寄吳郎我西發。",
            "西歸千里浮輕舟，夜觀蟾光逆水流。",
            "水流東海月西海，各去雖殊意常在。",
            "月偏皎皎隨人行，水亦沄沄非浪改。",
            "酒盆龍杓閑到吟，梅花重葉將誰采。"
        ],
        "title": "將離宣城寄吳正仲",
        "id": "712efbcc-03e2-4680-88ed-5dedd0938213"
    },
    {
        "author": "梅堯臣",
        "paragraphs": [
            "沉香細幹天通中，束毫爲呼諸葛翁。",
            "久從海上厭持握，乞與阮籍書途窮。",
            "物珍豈宜賤子有，更後應合歸王公。",
            "虛堂浄几塵不到，硯傍置架珊瑚紅。",
            "乃知用遇自有處，君今莫歎居蒿蓬。"
        ],
        "title": "湯珙秘校遺沉水管筆一枝",
        "id": "312b9929-702a-42ba-abb6-32a8e9f48274"
    },
    {
        "author": "梅堯臣",
        "paragraphs": [
            "前枉大梁城，詩賦嘉入幕。",
            "茲對昭亭山，將行還有作。",
            "別離此與彼，終始情不薄。",
            "我爲解羈馬，君乃高飛鶴。",
            "塵蹄未能息，健翅懷棲泊。",
            "尋巢望吳田，一傍華亭郭。",
            "況多丹頂雛，坐看翔寥廓。"
        ],
        "title": "艤舟昭亭送都官暫歸錢塘",
        "id": "69c1440f-02ee-4993-89fa-19ed3c45a5d4"
    },
    {
        "author": "梅堯臣",
        "paragraphs": [
            "君來何所聞，君去何所見。",
            "自古慕虛名，往往輕既面。",
            "竊常恃賦稟，平直如勁箭。",
            "是以五十年，長甘守貧賤。",
            "相逢嗟未幾，遽遠劇飛電。",
            "今雖行已晚，多謝勤相唁。"
        ],
        "title": "依韻公擇察推",
        "id": "185ad99e-64e1-4800-92cf-879c7f3baa53"
    },
    {
        "author": "梅堯臣",
        "paragraphs": [
            "始於歐陽永叔席，乃識雙井絕品茶。",
            "次逢江東許子春，又出鷹爪與露芽。",
            "鷹爪斷之中有光，碾成雪色浮乳花。",
            "晏公風流丞相族，以此五色論等差。",
            "遠走犀兵至蓬巷，青蒻出篋封題加。",
            "紋柘冰瓷作精具，靈味一啜驅昏邪。",
            "神還氣王讀高詠，六十五篇金出沙。",
            "已從鍛鍊出至寶，終老不變傳幽遐。",
            "自惟平昔所得者，何異瓦礫空盈車。",
            "滌心洗腑强爲答，愈苦愈拙徒興嗟。"
        ],
        "title": "晏成續太祝遺雙井茶五品茶具四枚近詩六十篇因以爲謝",
        "id": "793bcfe2-65b3-4c01-bd58-eceba9c9c65a"
    },
    {
        "author": "梅堯臣",
        "paragraphs": [
            "背市面山色，平目觀白雲。",
            "漁舟溪上歌，游客欄邊聞。",
            "俯簷翠柏瘦，蔓籬秋實蕡。",
            "偶來心意靜，塵慮如掃坌。"
        ],
        "title": "留題開元寺仙上人平雲閣",
        "id": "b4595fe0-c94c-48d2-bce5-68ec1f82eb10"
    },
    {
        "author": "梅堯臣",
        "paragraphs": [
            "我本東西南北人，窮途不復淚霑巾。",
            "亦知車馬有行色，爲見長沮與問津。"
        ],
        "title": "送黄生",
        "id": "1dbe182c-6c02-4aa9-9f8a-c57f933479fe"
    },
    {
        "author": "梅堯臣",
        "paragraphs": [
            "我雖識君晚，君能知我心。",
            "我心昭亭水，見底無尺尋。",
            "照之不爲隠，測之不爲深。",
            "魚蝦既混混，藻荇亦侵侵。",
            "終當至滄海，浴日開黄金。",
            "君當下灘去，石浪激寒音。",
            "猶能洗君目，病瞖雲銷岑。"
        ],
        "title": "別張景嵩",
        "id": "9b9dd3a2-0cd7-494a-a9b7-96dcff5ad11a"
    },
    {
        "author": "梅堯臣",
        "paragraphs": [
            "我憐鍾氏子，冒雨爲求文。",
            "暫以經茲邁，與之書所聞。",
            "野鷗窺筆硯，舟子采蒿芹。",
            "況有新炊飯，簞漿可送君。"
        ],
        "title": "別鍾京",
        "id": "32866abd-529b-4b31-a595-43dae2ee847d"
    },
    {
        "author": "梅堯臣",
        "paragraphs": [
            "我同陶淵明，遠憶顔光祿。",
            "得錢留酒家，醉卧江蕪綠。",
            "故人已貴身獨賤，籬根枯死佳花菊。",
            "孤鴻飛去鸚鵡洲，寄聲高樓謝黄鵠。",
            "使君本是洛陽人，嘗憐酩酊銅駝曲。",
            "休將玉笛城上吹，武昌老人聽不足。",
            "已知清音通九霄，定應悔說蘄州竹。"
        ],
        "title": "江口遇劉糾曹赴鄂州寄張大卿",
        "id": "f863b2f4-a469-47fa-a5ff-c962ab8b4e36"
    },
    {
        "author": "梅堯臣",
        "paragraphs": [
            "溪邊前日君辭我，江上今朝我送君。",
            "自去蘆洲寄消息，故人猶在武昌軍。"
        ],
        "title": "送劉糾曹",
        "id": "017e91dd-d93e-4b0a-bc9a-2dd5495a684c"
    },
    {
        "author": "梅堯臣",
        "paragraphs": [
            "石是青苔石，山非杳藹山。",
            "諸峯生鏡裏，小嶺傍池間。",
            "雨不因雲出，門疑爲客關。",
            "何須費蠟屐，暫到此中閒。"
        ],
        "title": "寄題開元寺明上人院假山",
        "id": "240c810e-8f91-4a6f-8569-75d495b698a1"
    },
    {
        "author": "梅堯臣",
        "paragraphs": [
            "何言自我去，眼前一似空。",
            "城中豈無人，過目猶飛蟲。",
            "又厭塵事多，枳棘生胸中。",
            "安知秋江水，浄碧如磨銅。",
            "尚恨有世累，不及垂釣翁。",
            "望望當速來，止琴視孤鴻。"
        ],
        "title": "寄李獻甫",
        "id": "c55a1657-5463-4b71-993f-116e3f6329f6"
    },
    {
        "author": "梅堯臣",
        "paragraphs": [
            "空山舊逕綠苔滿，古寺齋盂白薤蒸。",
            "暑雨坐中飛漠漠，野泉林外落層層。",
            "從來勝絕皆離俗，未有幽深不屬僧。",
            "唯愛溪頭一尋水，莫聞流浪莫聞澄。"
        ],
        "title": "次韻和吳季野題岳上人澄心亭",
        "id": "9d5b36ca-29b8-4e7d-83be-0d84c18d585c"
    },
    {
        "author": "梅堯臣",
        "paragraphs": [
            "在昔當陽侯，建橋臨大川。",
            "洪波不爲阻，馳道南北連。",
            "何此小溪上，擬象坦且平。",
            "馬頭分朱欄，水底裁碧天。",
            "白雨緊大笮，斷虹生橫舷。",
            "游魚不可見，車騎久臨淵。"
        ],
        "title": "次韻和馬都官宛溪浮橋",
        "id": "55d31b59-fdfa-4c0a-9589-7f4e012aef94"
    },
    {
        "author": "梅堯臣",
        "paragraphs": [
            "山有枇杷樹，樹多獼猴羣。",
            "高僧心不著，一似五峯雲。",
            "隨飇來溪口，石上起氤氳。",
            "果熟獼猴去，自向瀑澗分。"
        ],
        "title": "寄隠靜山懷賢長老",
        "id": "64e5e12b-4d55-4374-9dc6-f660c6b0f463"
    },
    {
        "author": "梅堯臣",
        "paragraphs": [
            "日光亭午時，赫若鎔黄金。",
            "鳴鳶不生風，流雲不成陰。",
            "赤地有焦土，烈野無沃霖。",
            "涸潭深幽幽，枯嶽高岑岑。",
            "火龍將焚鬣，陽烏多渴心。",
            "肌膚非木石，絺綌煩衣襟。",
            "冰盤不可見，空對瓊玖吟。"
        ],
        "title": "次韻和馬都官苦熱",
        "id": "bf0c5f08-1469-4bcd-be27-9e755233193d"
    },
    {
        "author": "梅堯臣",
        "paragraphs": [
            "滄海瀉玉自外天，牛斗傍邊客正迴。",
            "人說維摩居士病，我同王子雪舟來。",
            "汀沙沮洳潮新落，山日曈曚霧始開。",
            "去約河隄春柳動，與君吹紫步徘徊。"
        ],
        "title": "歷陽過杜挺之遂約同入汴",
        "id": "7bbd2509-6918-4648-851b-06e92cded4a4"
    },
    {
        "author": "梅堯臣",
        "paragraphs": [
            "宋日天王寺，梁時太子園。",
            "地猶隨世變，物豈與人存。",
            "欲問移居意，還應避俗喧。",
            "相期唯有月，夜夜在高原。"
        ],
        "title": "和胡公疎送嶼師移居寶光寺",
        "id": "6e02f30f-f0bf-4fcb-9eae-e65b5f8235b8"
    },
    {
        "author": "梅堯臣",
        "paragraphs": [
            "袁州太守蓬山客，來過盧家尋怪石。",
            "盧家百物今已空，唯石難移留舊蹟。",
            "埋沒尚存三四分，雨淋日炙如皴皵。",
            "太守惻然呼健兒，荷鋤秉鍤爭來役。",
            "健兒掘土不爲堅，旋旋剜沙見圭隙。",
            "漸奇漸異人忘勞，更索更深知幾尺。",
            "瘦峯削出嵩華骨，虛竅鑿破蛟螭額。",
            "千指曳繩車四輪，擊鼓助力歸東陌。",
            "東陌東頭湖水傍，黄泥洗盡何蒼碧。",
            "故宅愈冷東湖喧，貴賤競觀無礙隔。",
            "太守自憐堅直心，愛少憎多屢遭謫。",
            "南至蒼梧及桂林，名山徧訪無窮僻。",
            "所宜厭慣不入眼，向此歌吟尤愛惜。",
            "我思永叔滁陽時，大誇古翠菱溪獲。",
            "作詩遠寄予與蘇，高唱相隨無節拍。",
            "今知賢人趣向同，玩好託情亡俗格。",
            "建康從事胡公疎，一見詫君如李白。",
            "雄才落筆瀉天河，綴韻孤清仍險窄。",
            "入探虎穴誰爲難，辭通造化方能敵。",
            "殿後吾雖膽力强，獨鞭疲馬終無益。"
        ],
        "title": "胡公疎示祖擇之盧氏石詩和之",
        "id": "96b52488-7b79-4d83-8e45-9c0aff4cb5e2"
    },
    {
        "author": "梅堯臣",
        "paragraphs": [
            "前出秦淮來，船尾偶攙燕。",
            "遽傳曾子固，願欲一相見。",
            "順風吹長帆，舉手但慕羨。",
            "楊子東園頭，下馬情眷眷。",
            "昔始知子文，今始識子面。",
            "吐辭亦何嚴，白晝忽飛霰。",
            "我病不飲酒，烹茶又非善。",
            "冷坐對寒流，蕭然未知倦。"
        ],
        "title": "逢曾子固",
        "id": "ae35327c-1e97-4e21-aa91-7b2395e36adf"
    },
    {
        "author": "梅堯臣",
        "paragraphs": [
            "國賦有常計，計者豈不賢。",
            "日夜疲精神，自鑒膏火前。",
            "新春力有餘，鋤荒東乳偏。",
            "壘土以起榭，掘沼以秧蓮。",
            "竹柏爲冬榮，桃李爲春妍。",
            "役使吳楚艘，來泊常流連。",
            "下江忘其險，入漕忘其邅。",
            "許公作此意，吾亦見其權。",
            "不獨利於己，願書棠樹篇。"
        ],
        "title": "真州東園",
        "id": "11b3037a-cfbc-4992-957c-3a13f9544278"
    },
    {
        "author": "梅堯臣",
        "paragraphs": [
            "持轡趨代北，妄意希名馬。",
            "代北馬如雲，由來重取舍。",
            "王官待才能，高下不苟且。",
            "行都未脩飭，黄金誰變瓦。",
            "吾當保吾真，甘歸事田野。"
        ],
        "title": "行吟  其一",
        "id": "5f021c8e-73b6-4b8a-9dd4-d730f006b9be"
    },
    {
        "author": "梅堯臣",
        "paragraphs": [
            "寘蟻橘林下，正在結實時。",
            "附緣與出入，安可責於斯。",
            "養大不問細，使遠不問遲。",
            "遠遲必有報，細大必有期。",
            "休哉豢龍氏，終自辨蛟螭。"
        ],
        "title": "行吟  其二",
        "id": "05aa1e39-4adf-467d-be0b-8853ab237f94"
    },
    {
        "author": "梅堯臣",
        "paragraphs": [
            "明珠與翡翠，中國反好之。",
            "詩書出鄒魯，誦學無蠻夷。",
            "服彼而習此，養騂安問犂。",
            "古者耕釣士，處心殊處卑。",
            "譬彼乃可語，吾病强扶持。"
        ],
        "title": "僧子思以卷來見",
        "id": "9131b50d-dd16-43f7-a429-7c1626d04b78"
    },
    {
        "author": "梅堯臣",
        "paragraphs": [
            "楚竹翦霜叢，何慙漢使筇。",
            "鳩形殊用刻，馬箠不同功。",
            "挺特生難變，支離分已窮。",
            "輕肥思比鶴，短髮任如蓬。",
            "倚以爲高趣，持之見素風。",
            "步郊聊實下，行樂偶從東。",
            "屢刺莓苔破，深穿苑圃通。",
            "辯繁時畫地，默意或書空。",
            "古血有湘跡，舊林無阮蹤。",
            "將渠誰覺老，要此豈關慵。",
            "莫駭傾巢鳥，須虞蠹穴蟲。",
            "誰能求道術，跨作上天龍。"
        ],
        "title": "依韻和楊州許待制竹拄杖",
        "id": "8dbfe878-f878-4585-8b73-58c3885e8098"
    },
    {
        "author": "梅堯臣",
        "paragraphs": [
            "朝來又入楊州郭，千萬中人識者誰。",
            "唯有來嵩曾畫我，依稀見似昔年時。"
        ],
        "title": "遇畫工來嵩",
        "id": "6c92d449-d0c0-4f53-ac14-f525a98109b8"
    },
    {
        "author": "梅堯臣",
        "paragraphs": [
            "春秋一萬八千字，不問吳人楚人事。",
            "佛衣儒談世已罕，節行又與其徒異。",
            "往來楊州三十年，曾見華堂荆棘地。",
            "獨聞依舊坐焚香，尚把殘編討遺意。"
        ],
        "title": "省符上人",
        "id": "49b447c4-dbd5-456f-bdd3-77a60dc7d94c"
    },
    {
        "author": "梅堯臣",
        "paragraphs": [
            "太守旛旗近國門，州民迎望若雲屯。",
            "家風自有東陽詠，主道新移北海罇。",
            "紅錦臂韝觀粉質，塗金珂勒駕朱軒。",
            "他時儻使春秋對，莫以周襄出鄭論。"
        ],
        "title": "沈學士景休知真州",
        "id": "b1d30257-5f37-4f57-8bc5-fabd91f326be"
    },
    {
        "author": "梅堯臣",
        "paragraphs": [
            "京兆外郎稱善書，當時相與集江都。",
            "日書藤紙爭持去，長鉤細畫如珊瑚。",
            "自茲乖隔三十載，始駕吾鄉別乘車。",
            "吾鄉素誇紫毫筆，因我又加蒼鼠鬚。",
            "最先賞愛杜丞相，中間喜用蔡君謨。",
            "爾後倣傳無限數，州符縣板仍抹塗。",
            "鼠雖可殺不易得，貓口奪之煩叱驅。",
            "若君字大筆亦大，穿墉瑣質無長胡。",
            "君到官，治事餘。",
            "呼諸葛，試問渠。"
        ],
        "title": "送杜君懿屯田通判宣州",
        "id": "495c8cd2-2f1d-4032-84e0-c9b21f00ad88"
    },
    {
        "author": "梅堯臣",
        "paragraphs": [
            "冰膠楚舸歲將窮，廣陵別乘憐老翁。",
            "殷勤來邀强一往，虛堂肴酒羅甘豐。",
            "我病胃寒不下咽，匕筯謾舉叨席中。",
            "主人欲客心意歡，出以飛帛騰龍鸞。",
            "刑政二字布楷法，古今書帖未足觀。",
            "坐間杜子好弄筆，詆譏前輩無全完。",
            "一見寶蹤天下妙，稽首贊仰舌吻乾。",
            "如此別識已太險，我不頌詠還應難。"
        ],
        "title": "張聖民學士出御書并法帖共閱之",
        "id": "0f2a4af3-de99-427b-9f1b-fee380228c95"
    },
    {
        "author": "梅堯臣",
        "paragraphs": [
            "嵇康昔彈廣陵散，商聲高與宮聲緩。",
            "託名山鬼未傳人，古桐紉絲絲不斷。",
            "一聞殭卧竊其音，世間雖得能亦罕。",
            "賢明以之知盛衰，愚昧以之爲妄誕。",
            "頃年過我在蕪城，忽聽長拍去欲懶。",
            "鳳皇養雛飛未高，雞鶩成羣翅終短。",
            "龍章秀骨苦輕時，繼作五絃須欵欵。"
        ],
        "title": "讀黄莘秘校卷",
        "id": "5c2968ef-3009-497e-8438-6d2e9dac89b9"
    },
    {
        "author": "梅堯臣",
        "paragraphs": [
            "天曆重更端，哲人茲命世。",
            "嘗聞月旦評，況是高陽裔。",
            "椒花作壽杯，爆火通鑪桂。",
            "穹龜及蒼鶴，尚以千年係。",
            "曰惟五行秀，復與明時契。",
            "他日求老成，不須從渭汭。"
        ],
        "title": "贈許待制歲旦生日",
        "id": "04b7f2e1-a645-407b-97bf-8bd75a1bf9ec"
    },
    {
        "author": "梅堯臣",
        "paragraphs": [
            "風賦義趣深，傳訓或得失。",
            "後人語雖淺，辨識猶百一。",
            "歐陽最我知，初時且尚窒。",
            "比以爲橄欖，迴甘始稱述。",
            "老於文學人，尚不即究悉。",
            "宜乎與世士，橫爾遭詬唧。",
            "誓將默無言，負暄方抱膝。",
            "非非孰是是，都莫答問詰。",
            "歲暮宣參軍，辭如鮑昭逸。",
            "粲然傾明珠，褒我頗過實。",
            "便言楚江萍，光彩侔旭日。",
            "自慙流浪蹤，不得蒿芹匹。",
            "復爲苦硬句，酬報强把筆。"
        ],
        "title": "答宣闐司理",
        "id": "ad6f3a24-b3ba-49be-a41a-bdfd0ca3e422"
    },
    {
        "author": "梅堯臣",
        "paragraphs": [
            "鵝湖有鵝吾不問，鵝湖無鵝吾不疑。",
            "道士須換黄庭經，釋子自明太玄辭。",
            "噫嘻兮此意迥與山陰別，我亦曾非逸少爲。"
        ],
        "title": "答鵝湖長老紹元示太玄圖",
        "id": "c26dd82c-b450-4b5c-bceb-06629cd871f6"
    },
    {
        "author": "梅堯臣",
        "paragraphs": [
            "新雷歲旦發聲嚴，冰管寒銷細滴簷。",
            "花甲將看枝上坼，蛇鱗不復地中潛。",
            "黄河分派來應早，白首歸朝意自恬。",
            "强欲擬君爲秀句，便無才思似江淹。"
        ],
        "title": "新韻曾子進早春",
        "id": "e6cbf18a-3ac9-49f3-b7c4-3d4af88b8c77"
    },
    {
        "author": "梅堯臣",
        "paragraphs": [
            "同時沈宋稱二豪，曾說龍門奪錦袍。",
            "我對前流接清唱，泰山輕重於鴻毛。"
        ],
        "tags": [
            "泰山"
        ],
        "title": "依韻和馬都官齊少卿酬和",
        "id": "2cd9510b-8119-4286-ba17-eabca8cd2713"
    },
    {
        "author": "梅堯臣",
        "paragraphs": [
            "自古江南風俗美，喜君高趣慕先賢。",
            "藥無遠近寧論報，家有圖書不計錢。",
            "已住秦淮借風月，遍尋吳國舊山川。",
            "塵纓我繫未能解，每一來過駐畫船。"
        ],
        "title": "贈江寧王高士",
        "id": "5bb716f7-17a5-400a-a23f-1d752b778857"
    },
    {
        "author": "梅堯臣",
        "paragraphs": [
            "君先大夫臨終時，夢中嘗賦曉寒歌。",
            "騎龍跨魚不是誕，直對上帝傳吟哦。",
            "才如李賀天亦少，宜其在世尤難多。",
            "文章父子不相似，君今平易祖襲那。",
            "銅鐵錦褧各有用，高下安得與等科。",
            "大都精意與俗近，筆力驅駕能逶迤。",
            "野雉五色且非鳳，知時善鳴雞若何。"
        ],
        "title": "答蕭淵少府卷",
        "id": "197053bf-0979-4aeb-81a3-50a49783e358"
    },
    {
        "author": "梅堯臣",
        "paragraphs": [
            "具深相割啗，不如無勇人。",
            "以詩而酬詩，徒用多少均。",
            "我言雖至簡，意切誰見親。",
            "汲井欲到深，磨鑑欲盡塵。",
            "寒泉與青銅，光潔靡故新。",
            "臨觴報嘉貺，醉語是天真。"
        ],
        "title": "答孫直言都官卷",
        "id": "37dc1060-91c7-4393-9f7c-a66770b85091"
    },
    {
        "author": "梅堯臣",
        "paragraphs": [
            "王家再見仲宣詩，魚目盈車換斗璣。",
            "自愧不從靈蚌吐，誰教相並夜蟾飛。",
            "暫增光價千金重，終覺枯陳一芥微。",
            "已屈至珍來彈雀，恩蛇銜報此能希。"
        ],
        "title": "依韻王司封寶臣答卷",
        "id": "68392ba4-a10d-42b1-a31c-bc01d0d03315"
    },
    {
        "author": "梅堯臣",
        "paragraphs": [
            "風雨起春寒，乘潮曉帆送。",
            "目看瓜步雲，心近茅家洞。",
            "忽覺柳已青，來時枝尚凍。",
            "羨爾向江南，正開新釀甕。"
        ],
        "title": "高士王君歸建業",
        "id": "2d1f369c-a693-471c-b158-98a9d56d3e94"
    },
    {
        "author": "梅堯臣",
        "paragraphs": [
            "春雨薄無泥，野苗青入俎。",
            "深堂開畫圖，飛鳥驚寒渚。",
            "名筆今寂寥，嘉賓競推許。",
            "主人何太勤，不異具雞黍。"
        ],
        "title": "呂寺丞家膳",
        "id": "7825d3f9-dcf9-46a6-9996-5049fe77b692"
    },
    {
        "author": "梅堯臣",
        "paragraphs": [
            "文學儒家子，儒本通天人。",
            "蠨蛸尚先喜，吾黨何迷津。",
            "津亭一相過，不笑復不嚬。",
            "應此識恬泊，曾匪慢爾賓。"
        ],
        "title": "趙秘校見訪",
        "id": "536df327-4bbd-456c-b0b3-01f85d9c8466"
    },
    {
        "author": "梅堯臣",
        "paragraphs": [
            "嘗聞甥似舅，似舅詩尤少。",
            "古意得河源，新聲變春鳥。",
            "讀之不敢倦，十未能一曉。",
            "顛倒文字間，使吾心擾擾。"
        ],
        "title": "答張令卷",
        "id": "ce32fa8b-f92a-42c6-ab6d-6fb1ddbd0926"
    },
    {
        "author": "梅堯臣",
        "paragraphs": [
            "君同黄鵠游海嶠，我學白雲歸帝鄉。",
            "已愛健翅自鼓舞，誰憐孤影猶飄揚。",
            "字得相從在霄漢，於今留滯嗟縶韁。",
            "欲隨輕風挹君袂，滿野春雨生迷茫。"
        ],
        "title": "依韻答泰州王道粹學士見寄",
        "id": "9b878f5f-e0d2-4a9b-9e61-a1a50736bf34"
    },
    {
        "author": "梅堯臣",
        "paragraphs": [
            "新松煙翠入衣巾，雨後岡原不起塵。",
            "霜露悲懷今正切，曾非結客去尋春。"
        ],
        "title": "依韻和孫浦二都官展墓由大明精舍而歸  其一",
        "id": "8349b40a-672d-4cfa-b2bc-697b02b38f4d"
    },
    {
        "author": "梅堯臣",
        "paragraphs": [
            "拜壠忽生寒食心，應緣春入感啼禽。",
            "淚霑宿草根仍凍，馬立荒沙跡已深。",
            "野老輟耕風料峭，山房開晝日陰森。",
            "歸鞍却望原頭路，羃歷輕煙物景沉。"
        ],
        "title": "依韻和孫浦二都官展墓由大明精舍而歸  其二",
        "id": "4d30a3f6-85a8-47bc-b1cb-550a24561830"
    },
    {
        "author": "梅堯臣",
        "paragraphs": [
            "一聽履霜霜滿足，再聽綠水聲緣谷。",
            "我行日月候春波，嫩苔沙雨侵魚目。",
            "漁歌晚唱泛水來，天浸滄浪光可掬。",
            "坐中此意自絃生，中郎五弄人難熟。",
            "人知難熟獨善彈，彈拍未終脂駕速。",
            "鄭衛古來多喜聞，卒章爲我歌淇奧。"
        ],
        "title": "張聖民席上聽張令彈琴",
        "id": "b9ba256b-8559-4930-b8d3-6e35ca1ce1dc"
    },
    {
        "author": "梅堯臣",
        "paragraphs": [
            "江南二月草青青，送子歸時已滿汀。",
            "誰信而今有忠義，祇知七日哭秦庭。"
        ],
        "title": "走筆送王琪",
        "id": "4b17f732-bcf4-4b97-a44e-5e1c45d6efc9"
    },
    {
        "author": "梅堯臣",
        "paragraphs": [
            "昔年相國籠之贈，今日參軍饟以蒸。",
            "一咀肥甘酬短句，定應無復謗言興。"
        ],
        "title": "宣司理餉蒸鵝",
        "id": "0869b4c7-ef1a-4cfb-9977-56404c7e5aa7"
    },
    {
        "author": "梅堯臣",
        "paragraphs": [
            "密雪犯陽和，寒階覆短莎。",
            "條牙摧不展，鳥舌噤應多。",
            "變令已爲失，易消如未苛。",
            "桃花禹門水，早晚見通波。"
        ],
        "title": "依韻和許待制春雪",
        "id": "42416860-3919-4104-80d7-09af2c805385"
    },
    {
        "author": "梅堯臣",
        "paragraphs": [
            "白麻新拜大丞相，黄紙首除南省郎。",
            "欲使平刑安遠俗，莫辭乘傳歷炎荒。",
            "桂林地險通椎髻，陽朔峯奇削劍鋩。",
            "自有王門舊勳業，且須稀作上書囊。"
        ],
        "title": "送廣西提刑潘比部",
        "id": "0a405069-987c-40a3-ae66-c6e66c127fc4"
    },
    {
        "author": "梅堯臣",
        "paragraphs": [
            "陸羽烹茶處，爲堂備宴娛。",
            "岡形來自蜀，山色去連吳。",
            "毫髮開明鏡，陰晴改畫圖。",
            "翰林能憶否，此景大梁無。"
        ],
        "title": "大明寺平山堂",
        "id": "85ba0d3b-e657-426c-ad11-1eca2cb02195"
    },
    {
        "author": "梅堯臣",
        "paragraphs": [
            "尊王興霸國，古莫重齊桓。",
            "仲尼書大法，亦莫重更端。",
            "文章革浮澆，近世無如韓。",
            "健筆走霹靂，龍蛇奮潛蟠。",
            "颺風何端倪，鼓蕩巨浸瀾。",
            "明珠及百怪，容畜知曠寬。",
            "其後漸衰微，餘襲猶未彈。",
            "我朝三四公，合力興憤歎。",
            "幸時構明堂，願爲櫨與欒。",
            "期琢宗廟器，願備次玉玕。",
            "謝公唱西都，予預歐尹觀。",
            "乃復元和盛，一變將爲難。",
            "行將三十載，衣被劇纖紈。",
            "後生喜成功，往往舞朱干。",
            "君家兄弟賢，挺拔尤堅完。",
            "譬彼登泰山，孰辨雲徑槃。",
            "忽在高高巔，兩腋猶插翰。",
            "我久知子名，曾未接子驩。",
            "前者和君詩，薄言慙兒肝。",
            "淮南喜子來，袖刺字未漫。",
            "明日聞渡江，留書特相安。",
            "今又獲嘉辭，至味非鹹酸。"
        ],
        "tags": [
            "泰山"
        ],
        "title": "依韻和王平甫見寄",
        "id": "3cca485f-2600-46cd-a8d6-82ceb7e6d953"
    },
    {
        "author": "梅堯臣",
        "paragraphs": [
            "昔時三月在西洛，始得午橋雙鱖魚。",
            "墨蘚點衣鱗細細，紅盤鋪藻尾舒舒。",
            "麟臺老監分烹去，蓮幙佳賓唱和初。",
            "今日楊州使君贈，重思二十九年餘。"
        ],
        "title": "許待制遺雙鱖魚因懷頃在西京於午橋石瀨中得此魚二尾是時以分餉留臺謝秘監遂作詩與留守推歐陽永叔酬和今感而成篇輒以錄上",
        "id": "c555b2b4-9019-4fe9-bfcb-4a5d6626da30"
    },
    {
        "author": "梅堯臣",
        "paragraphs": [
            "平生天下友，常以道義求。",
            "良朋既我遘，沒齒無怨尤。",
            "向來六七輩，非可取次儔。",
            "議論吐肝膽，慷慨從竄投。",
            "上能同所樂，下能同所憂。",
            "出處乃一致，顔色無媚媮。",
            "詩書每博約，文酒時獻酬。",
            "其間最達者，今已問喘牛。",
            "我如溝中斷，不入刀斧鎪。",
            "未忍捨素業，筆墨老更遒。",
            "豈願學葛藟，柔弱附彼樛。",
            "但慕張平子，閑居吟四愁。",
            "譬若種香蘭，幸勿憂臭蕕。",
            "顧茲髮向衰，仕路行將休。",
            "自甘貧賤死，肯作兒女羞。",
            "夷齊何其清，尚餓不食周。",
            "末途逢元珍，果然知品流。",
            "當時守南方，非是寡筭籌。",
            "城空無一兵，有智欲誰諏。",
            "直令韓彭處，奚所施善謀。",
            "在法責固深，屈辱凡幾秋。",
            "無人一引手，落穽窮更幽。",
            "乃以詩戰我，摐摐排利矛。",
            "用多以擊少，左旋而右抽。",
            "困蹙全奪氣，奔降且無由。",
            "孰意吾晚節，獲奉君子游。",
            "宴屢接其席，行屢接其輈。",
            "遂使西歸航，岸泊獨淹留。",
            "張侯喜聞館，坐久月影收。",
            "燭盡繼以薪，夜分方還舟。",
            "自古賢與愚，一一爲冢丘。",
            "定知不可免，安用計短脩。",
            "會須舉杯杓，亦莫忘歌謳。"
        ],
        "title": "依韻和丁元珍寄張聖民及序",
        "id": "d2296351-8f8c-4dd8-81f3-2d9285368236"
    },
    {
        "author": "梅堯臣",
        "paragraphs": [
            "百戰蟠根地，雙陰浄梵居。",
            "凌雲枝已密，似蹼葉非疎。",
            "影落鄰僧院，風摇上客裾。",
            "何當避煩暑，萧洒蓋庭除。"
        ],
        "title": "依韻和齊少卿龍興寺鴨脚樹",
        "id": "ac4c308a-f04b-441c-a9e3-217544d3547a"
    },
    {
        "author": "梅堯臣",
        "paragraphs": [
            "我從江南來，挂席江上正。",
            "輕舟自行速，不與風力競。",
            "乃省少時學，强勉無佳興。",
            "初如弄機杼，未解布絲經。",
            "利器昧其時，或反授人柄。",
            "及親賢豪游，所尚志已定。",
            "不厭朝市喧，不須山林靜。",
            "不爲煦煦妍，不爲嚴嚴冰。",
            "遇物理自暢，區處劇操令。",
            "仍類楚野竹，忽從孤根迸。",
            "便成翠琅玕，久與風霜硬。",
            "雖然達吾真，誰復究畢竟。",
            "世間忘坦途，盡欲求密徑。",
            "哂我是迂疎，宜乎今蹭蹬。",
            "蹭蹬誠可嗟，所偶亦已併。",
            "晚逢二三友，喜飲恨多病。",
            "道路何邅迴，季秋越春孟。",
            "平生景慕者，邂逅出天幸。",
            "接迹猶謂榮，況此聲顔並。",
            "實慙寡時用，又顧無奇行。",
            "愛之不忍去，自旦還至暝。",
            "在昔濁世賢，徒知清酒聖。",
            "但用醉爲娛，一老少不更。",
            "稍思桃源人，翩爾乘漁艇。",
            "尋花逐水往，豈念衰與盛。",
            "歌謳非俗情，山響自答應。",
            "以此謝君勤，微言期略聽。",
            "衮衮不足爲，試共幽人評。"
        ],
        "title": "依韻和丁元珍見寄",
        "id": "5d630fef-1396-42a2-8557-d66050b4d136"
    },
    {
        "author": "梅堯臣",
        "paragraphs": [
            "車螯與月蛤，寄自海陵郡。",
            "謂我抱餘醒，江都多美醖。",
            "老來飲不滿，一醉已關分。",
            "甘鮮雖所嗜，易飫亦莫問。",
            "嬌女巧收殻，燕脂合眉暈。",
            "貧奩無金玉，狼藉生恚忿。",
            "妻孥喜食之，婢妾困掃𢬵。",
            "行當至京華，耳目飽塵坌。",
            "此味爽口難，書爲厭者訓。"
        ],
        "title": "泰州王學士寄車螯蛤蜊",
        "id": "560fc6cf-6921-4a04-93a9-0569e1066f1d"
    },
    {
        "author": "梅堯臣",
        "paragraphs": [
            "吾家有嘉樹，紅蕊開朝霧。",
            "笑杏少清香，鄙梅多俗趣。",
            "江都別乘居，似見句溪圃。",
            "坐中勿苦疑，結子看春暮。"
        ],
        "title": "張聖民席上賦紅梅",
        "id": "8869a7f3-0ce5-42ec-8ac4-38b5998eb1ae"
    },
    {
        "author": "梅堯臣",
        "paragraphs": [
            "蕪城之北大明寺，闢堂高爽趣廣而意厖。",
            "歐陽公經始曰平山，山之迤邐蒼翠隔大江。",
            "天清日明了了見峯嶺，已勝謝朓齪齪遠視於一窗。",
            "亦笑煬帝造樓摘星放螢火，錦帆落檣旗建杠。",
            "我今乃來偶同二三友，得句欲霜鍾撞。",
            "却思公之文字世莫雙，舉酒一使長咽慢肌高揭鼓笛腔，萬古有作心胸降。"
        ],
        "title": "平山堂雜言",
        "id": "5e1ff081-993e-4de2-a948-65201fc493e4"
    },
    {
        "author": "梅堯臣",
        "paragraphs": [
            "左目忽昏花，愁心亂劇麻。",
            "文書都莫見，藥物近憑他。",
            "眸子終何似，形軀且願嘉。",
            "唯期一開泰，再望日中鴉。"
        ],
        "title": "自感  其一",
        "id": "92a6b22f-bef6-4125-bf97-bbbcdcee9c16"
    },
    {
        "author": "梅堯臣",
        "paragraphs": [
            "我不嫌髭白，白髭何自落。",
            "雖然失醜衰，將恐日疎薄。",
            "有生無不老，歲事看秋籜。",
            "一身憂已大，毫髮誰能度。"
        ],
        "title": "自感  其二",
        "id": "32c23ef2-cae3-42a6-9014-e0b9fb8cfe51"
    },
    {
        "author": "梅堯臣",
        "paragraphs": [
            "河上風煙愛此邦，吳艘越舸不相降。",
            "魚腥矗矗橋邊市，花暗深深竹裏窗。",
            "蹴踘漸知寒食近，鞦韆將立小鬟雙。",
            "年光取次須偷賞，何用功名節與幢。"
        ],
        "title": "依韻和孫都官河上寫望",
        "id": "6e0ba2bb-c58f-422a-ba42-47ef8b1e7399"
    },
    {
        "author": "梅堯臣",
        "paragraphs": [
            "洗硯開書几，拈毫喜子巢。",
            "不爲微物撓，自向小欄敲。",
            "已逐游絲末，還緣翠葉梢。",
            "因知生理大，不必在重爻。"
        ],
        "title": "依韻和試筆偶書",
        "id": "62df93e8-e083-43eb-abb4-da4aedcb8efe"
    },
    {
        "author": "梅堯臣",
        "paragraphs": [
            "荒臺殘壘舊名邦，曾說王師此受降。",
            "西漢衣冠拜原廟，五天龍象護經窗。",
            "蜀岡井味人猶品，隋帝宮基闕尚雙。",
            "自古興亡不須問，風鈴閑聽響幡幢。"
        ],
        "title": "和張民朝謁建隆寺二次用寫望試筆韻  其一",
        "id": "c869ea82-a963-48be-8eb5-7091e31e13f7"
    },
    {
        "author": "梅堯臣",
        "paragraphs": [
            "躍馬侵星去，啼鴉未出巢。",
            "春裘風易裂，從騎鐙相敲。",
            "紅日雙行柳，黄金一抹梢。",
            "乾坤功力大，默誦易中爻。"
        ],
        "title": "和張民朝謁建隆寺二次用寫望試筆韻  其二",
        "id": "d6a7a88a-38e6-4895-820e-66f5cf84b8b9"
    },
    {
        "author": "梅堯臣",
        "paragraphs": [
            "春來無處不幽芳，誰復樽前歎異鄉。",
            "繞榻綺羅觀舊豔，傍池桃杏照新粧。",
            "柳條拂拂牽絲嫩，蕊粉輕輕落酒香。",
            "聞道主公偏愛客，翻思當日醉莎場。"
        ],
        "title": "依韻和許待制後園宴賓",
        "id": "6e3c0bbf-691f-403e-8998-c05b2eb62284"
    },
    {
        "author": "梅堯臣",
        "paragraphs": [
            "曉雨射船珠瀉盤，平明水上舞英殘。",
            "鬭雞蹠惡輕泥溼，調馬蹄翻軟土乾。",
            "深屋燕巢將欲補，密房蠶蟻尚憂寒。",
            "爲言楚客甘蔬蔌，白芷香牙長嫩珊。"
        ],
        "title": "依韻和許待制偶書",
        "id": "7f76eeb1-7a38-48fe-9ed8-ad963813d470"
    },
    {
        "author": "梅堯臣",
        "paragraphs": [
            "望日赤如橘，游梁音信稀。",
            "愁心常似醉，春絮等閑飛。",
            "江鮆看將爛，芹牙吐尚微。",
            "何時憑燕子，寄取錦書歸。"
        ],
        "title": "閨思",
        "id": "954810e8-6c82-4552-a8d4-3e48eab0971a"
    },
    {
        "author": "梅堯臣",
        "paragraphs": [
            "已具扁舟訪使君，忽逢春雨起淮濆。",
            "花寒蛺蝶猶相守，水冷鴛鴦不暫分。",
            "況約他時來寄蹟，何須今日去論文。",
            "解裝無復山陰興，且對荆釵與布裙。"
        ],
        "title": "代書寄王道粹學士",
        "id": "1d66512f-3a85-40cf-a416-91c6c2dc4931"
    },
    {
        "author": "梅堯臣",
        "paragraphs": [
            "桐柳陰陰翠色參，幔房深邃靜於巖。",
            "疾疑不是因蛇影，方秘曾傳白玉函。",
            "煉蜜有時蜂競至，墜羶無數蟻來銜。",
            "女奚困觸屏風響，林鳥饑尋蠹木鵮。",
            "趨吏喜聞開便閤，舞姬排比翦春衫。",
            "嘉賓入幙金樽抹，賀客衝風席帽攙。",
            "談出古人非騁辯，詩陳王化不言讒。",
            "提綱勿用銖銖較，列局緣從物物監。",
            "龍腦篆香蟠屈曲，虎頭彫枕剔空嵌。",
            "年踰五十惟躭易，能格神明莫若諴。"
        ],
        "title": "依韻和許待制病起偶書",
        "id": "4384a480-0b79-44a1-a08e-88ef0e0a4e86"
    },
    {
        "author": "梅堯臣",
        "paragraphs": [
            "劚破煙叢带筍移，映軒臨檻特爲宜。",
            "龍孫已見多奇節，鳳實新生入翠枝。",
            "不向阮家林下集，還思渭北水邊窺。",
            "一花一草公休詠，慣作蘭臺侍從詩。"
        ],
        "title": "依韻和新栽竹",
        "id": "8cb59623-79dd-4a9b-922a-de0afd0e6476"
    },
    {
        "author": "梅堯臣",
        "paragraphs": [
            "楊州太守重交情，我欲西歸未得行。",
            "寒食尚賒花水近，妻孥煎去到天明。"
        ],
        "title": "依韻和戲題",
        "id": "bdc7bfb1-be21-4617-85f2-b26bb537ae8a"
    },
    {
        "author": "梅堯臣",
        "paragraphs": [
            "甕面春醅壓嫩藍，盤中鵝{炙火=肉}亦肥甘。",
            "正宜醉夢輕爲蝶，苦怕酬詩密似蠶。",
            "病起羊公方隠几，歸來陶令只乘籃。",
            "河堤古木欣欣暗，野水新秧拍拍渰。",
            "已向官資隨分足，莫將忠憤等閑談。",
            "況於世上諸般厭，不作人間一例貪。",
            "陋巷自知當退縮，擁門誰解更趨參。",
            "高低趣向難爲合，冷暖情懷固飽諳。",
            "勉意妻兒猶苟祿，强顔冠冕未抽簪。",
            "唯公恩遇留連久，頻對樽罍也負慙。"
        ],
        "title": "依韻和春日偶書",
        "id": "492e5d29-9199-4092-91ef-ae13a0a647e9"
    },
    {
        "author": "梅堯臣",
        "paragraphs": [
            "狂風暴雨已頻過，近水棠梨著未多。",
            "窈窕踏歌相把袂，輕浮賭勝各飛堶。",
            "閑牽白日游絲颺，細驀黄金舞带拖。",
            "小苑芳菲花鬭蕊，華堂嘲哳燕爭窠。",
            "西州駿馬頭如剝，南國佳人頸似瑳。",
            "結客追隨傾畫榼，分朋游樂藉青莎。",
            "鞦韆競打遺鈿翠，芍藥將開翦纈羅。",
            "我病乞求新火炙，無心更聽竹枝歌。"
        ],
        "title": "依韻和禁煙近事之什",
        "id": "35d76d8e-1156-43a3-a0f4-dc7c4d2e710d"
    },
    {
        "author": "梅堯臣",
        "paragraphs": [
            "去歲逢今日，雨寒田舍家。",
            "繫驄烏臼樹，燒眼杜鵑花。",
            "轉塢泥塍滑，迷村草徑叉。",
            "旋挑初出筍，漫掐自生茶。",
            "農斧穿桑齾，牛童綰髻丫。",
            "鄉園方在遠，看及種胡麻。"
        ],
        "title": "依韻和寒食偶書",
        "id": "a109dd22-6bd2-4fe1-9c72-ca7c02f7c08f"
    },
    {
        "author": "梅堯臣",
        "paragraphs": [
            "春雨懶從年少狂，一生憔悴爲詩忙。",
            "不能屑屑隨時輩，亦恥區區憶故鄉。",
            "白玉笛聲親府席，六幺花拍動衣香。",
            "龍咽嘹喨留行月，鳳翼趨蹌巧定場。",
            "粉色酒容歡四座，花光燭影照西牆。",
            "虛榮浪貴知多少，安得如君展肺腸。"
        ],
        "title": "依韻和春日見示",
        "id": "822587cf-39e2-44b0-9148-8fa68461ced6"
    },
    {
        "author": "梅堯臣",
        "paragraphs": [
            "在昔有言無不讎，故於嘉詠豈宜休。",
            "出奇吳國將能戰，探隠漢宮人戲鬮。",
            "吹笛夢來猶記曲，愛歌老去未忘謳。",
            "車中變服爲秦客，頭上南冠學楚囚。",
            "日永歡呼遺博齒，夜深談論廢更籌。",
            "海陵已有從游約，今欲西歸且榜舟。"
        ],
        "title": "依韻和偶書相留",
        "id": "ce164c8a-c89c-45b1-b704-bacdb94aef8f"
    },
    {
        "author": "梅堯臣",
        "paragraphs": [
            "太守風流甚，吟牋寫蜀麻。",
            "尋春何處客，映柳阿誰家。",
            "蠟炬傳新火，朱欄發舊花。",
            "月光將欲滿，特地炤鉛華。"
        ],
        "title": "依韻和三月十四日清明在席呈",
        "id": "313eccff-ac59-417e-b693-a5f962f811d2"
    },
    {
        "author": "梅堯臣",
        "paragraphs": [
            "作詩無古今，唯造平淡難。",
            "譬身有兩目，瞭然瞻視端。",
            "邵南有遺風，源流應未殫。",
            "所得六十章，小大珠落槃。",
            "光彩若明月，射我枕席寒。",
            "含香視草郎，下馬一借觀。",
            "既觀坐長歎，復想李杜韓。",
            "願執戈與戟，生死事將壇。"
        ],
        "title": "讀邵不疑學士詩卷杜挺之忽來因出示之且伏高致輒書一時之語以奉呈",
        "id": "e262e2f8-1141-41fb-9402-28bf78ec40e0"
    },
    {
        "author": "梅堯臣",
        "paragraphs": [
            "長沙過洞庭，水泊風摇矴。",
            "青山接夷蠻，白晝鳴鴞鸋。",
            "竹存帝女啼，夔學林雍鑋。",
            "不嫌卑濕往，教令民須聽。"
        ],
        "tags": [
            "洞庭湖"
        ],
        "title": "送寧鄉令張沆",
        "id": "f161a262-3d48-42cd-aebb-87db8ed8af38"
    },
    {
        "author": "梅堯臣",
        "paragraphs": [
            "江燕銜泥日，深堂拂玉琴。",
            "不教關閤戶，乃見主人心。",
            "掠水飛殊捷，迎風去已禁。",
            "短書猶可記，聊影託微吟。"
        ],
        "title": "依許待制送行詩韻詠燕以寄",
        "id": "655c2309-bcea-43c6-a11a-054500f86042"
    },
    {
        "author": "梅堯臣",
        "paragraphs": [
            "君才若巨賈，既富仍深藏。",
            "遂兼碌碌貧，共處安可量。",
            "滔滔大澤陂，渺漫入幽荒。",
            "徒欲窮端倪，憑高何相望。",
            "一日以文繡，被此糞土牆。",
            "門徒三千人，起予唯卜商。",
            "薄言昧纖悉，懷憂思萱忘。",
            "美璞委彫琢，以未知我詳。",
            "但念故時朋，所樂來遠方。",
            "慎勿以名使，取敗非相當。"
        ],
        "title": "依韻和酬邵不疑見答",
        "id": "5d0cf6ac-059c-4f3f-bcd5-b505075bbb60"
    },
    {
        "author": "梅堯臣",
        "paragraphs": [
            "張伯益，風義自足常遊遨，醉彈琵琶聲嘈嘈。",
            "雷車急輥蛟龍號，曲終放撥解紫絛。",
            "勇氣索筆作小篆，李斯復出秦碑高。",
            "不數宣王石鼓文，快健欲敵橫磨刀。",
            "弈棋絲桐且置之，衆善多取精神勞。"
        ],
        "title": "贈張伯益",
        "id": "46fff69d-8e00-42ac-ab1d-32349e033549"
    },
    {
        "author": "梅堯臣",
        "paragraphs": [
            "彈琴閱古畫，煑茗仍有期。",
            "一夕風雨來，且喜農畝滋。",
            "中河不阻澀，舟楫亦所宜。",
            "況聞新疾愈，當與嗜好睽。",
            "何須顧小約，豈不是他時。",
            "淡泊全精神，老氏吾將師。",
            "幸因答來章，敢不以此咨。",
            "此咨有深理，願君勤且思。"
        ],
        "title": "依韻和邵不疑以雨止烹茶觀畫聽琴之會",
        "id": "00274bb6-9e0b-4062-b96e-f3735510c053"
    },
    {
        "author": "梅堯臣",
        "paragraphs": [
            "邵杜二良守，相逢欲霑醉。",
            "促膝一開顔，衮衮言有味。",
            "或歎季路宜，或語伯夷是。",
            "各懷忠義心，要終豈同異。",
            "我實疎賤軀，政治未使試。",
            "預茲高古談，懦志生勇氣。",
            "明當饌湯餠，疾雨晦天地。",
            "一日不見君，何止如三歲。",
            "口腹尚乖期，榮華可推類。",
            "嗟嗟勿復問，安恬固無媿。"
        ],
        "title": "依韻和不疑寄杜挺之以病雨止冷淘會",
        "id": "ce9b9ec2-0aa7-4564-9180-f954e0e224ff"
    },
    {
        "author": "梅堯臣",
        "paragraphs": [
            "東路歸梁懶，黄流下汴深。",
            "眼穿南去翼，耳冷北來音。",
            "風雨昏斜日，乾坤入醉吟。",
            "不憂貧且老，自有伯鸞心。"
        ],
        "title": "獨酌偶作",
        "id": "996b2f97-8a7f-4853-bf6f-25d88629a565"
    },
    {
        "author": "梅堯臣",
        "paragraphs": [
            "百年蠹柳根半浮，揭屋顛風吹欲倒。",
            "寸步泥深登岸難，鰍乾助飲鄰船老。"
        ],
        "title": "答杜挺之遺鰍魚乾",
        "id": "5c13edb2-6e87-4869-8cbf-dfa6455a6284"
    },
    {
        "author": "梅堯臣",
        "paragraphs": [
            "野性好書畫，無力能自致。",
            "每遇高趣人，常許出以視。",
            "邵侯多奇玩，留我特開笥。",
            "首觀阮與杜，馿上瞑目醉。",
            "韓幹貌四馬，臨流解鞍轡。",
            "花驄照夜白，正側各畜意。",
            "繫衣穿褲靴，坐立皆廐吏。",
            "精神宛如生，于腮復穿鼻。",
            "梅雞徐熙畫，竹間寒雀睡。",
            "逸少自寫真，對鏡絕相類。",
            "數本失姓名，古胡并老驥。",
            "山水樹石硬，荆關藝能至。",
            "巨然李成者，落筆愈奇異。",
            "人物張僧繇，雖傳恐非是。",
            "其餘又莫究，模搭似未備。",
            "周秦已來書，行草楷篆隸。",
            "聲名舊烜赫，一一果可喜。",
            "邵侯愛我曹，咸使紙尾記。",
            "況侯有古學，小字刻珉翠。",
            "各贈墨本歸，懷寶誰肯忌。"
        ],
        "title": "觀邵不疑學士所藏名書古畫",
        "id": "c0533f50-0d21-4a00-a750-fee90e91f569"
    },
    {
        "author": "梅堯臣",
        "paragraphs": [
            "與君同川途，舟發偶後先。",
            "順風吹我帆，已過飛鳥前。",
            "寄聲託飛鳥，微意或可傳。",
            "定逢檣上烏，暫向彼留連。",
            "薄暮楚城下，踟躕問來船。"
        ],
        "title": "先至山陽懷杜挺之",
        "id": "e01c7a3d-40e3-42d7-8bfe-4a0e738af785"
    },
    {
        "author": "梅堯臣",
        "paragraphs": [
            "風過巳午未肯止，酒病嬰我心無憀。",
            "船頭拍翅野鴨浴，水上擺子獰魚跳。"
        ],
        "title": "絕句五首  其一",
        "id": "b0aa3552-9fc4-4bfd-a286-cb178863c376"
    },
    {
        "author": "梅堯臣",
        "paragraphs": [
            "岸邊稚子戲把釣，蚯蚓作餌青條長。",
            "上去下來船不定，自飛自語燕爭忙。"
        ],
        "title": "絕句五首  其二",
        "id": "58d6595b-f14d-4006-b896-019d7d9dbbe1"
    },
    {
        "author": "梅堯臣",
        "paragraphs": [
            "夜欲三更饑鼠鬭，燈殘一點小星紅。",
            "村邊坎坎賽神鼓，船底怦怦駕浪風。"
        ],
        "title": "絕句五首  其三",
        "id": "c340f4f5-5374-4e10-b339-667c4c518993"
    },
    {
        "author": "梅堯臣",
        "paragraphs": [
            "葑田青仄博弈局，島樹墨榅煙雨圖。",
            "已去楊州百餘里，迴頭還隔幾重湖。"
        ],
        "title": "絕句五首  其四",
        "id": "f68a4c72-3c8b-4370-932f-e32c78a88b31"
    },
    {
        "author": "梅堯臣",
        "paragraphs": [
            "蝦蟆嚎沫爲科斗，蜾臝銜蟲化細腰。",
            "蠹穴荒陂有多少，乾風濕雨各飛跳。"
        ],
        "title": "絕句五首  其五",
        "id": "379c2952-12e4-4cf8-a3c1-7566277d2345"
    },
    {
        "author": "梅堯臣",
        "paragraphs": [
            "李氏世能詩，落落爲時豪。",
            "漢陵唐太白，始競二雅高。",
            "益端正封賀，才各傾吳濤。",
            "於今幾代孫，手持切玉刀。",
            "功利既及民，又將薄風騷。",
            "示我照乘珠，光彩生褐袍。",
            "曾非貧家有，懷歸徒增勞。",
            "神物必難秘，恐隨風雨逃。"
        ],
        "title": "淮南轉運李學士君錫示卷",
        "id": "ca5826c5-dace-4809-98ae-8300caaf4436"
    },
    {
        "author": "梅堯臣",
        "paragraphs": [
            "先觀雍姬舞六幺，妍葩發豔春風摇。",
            "舞罷英英書大字，玉指握管濃雲飄。",
            "風馳雨驟起變怪，文鰩晝飛明珠跳。",
            "席客聚立驚且歎，筆何勁健人柔夭。",
            "昔時裴旻能劍舞，丹青助氣精神超。",
            "藝雖不同意有會，世事相假非一朝。"
        ],
        "title": "觀王氏書",
        "id": "d9b0079f-51ab-48bc-a19a-2abbecc4a8a1"
    },
    {
        "author": "梅堯臣",
        "paragraphs": [
            "我慕杜挺之，磊落高世談。",
            "又愛王平甫，才雄天馬驂。",
            "二人相議評，最重李淮南。",
            "踒𧿶文館彥，委曲部政諳。",
            "能蘇煑海民，變使供租甘。",
            "雖持使者權，不作自裹蠶。",
            "諄諄無威慠，雍雍激廉貪。",
            "書戒易滿人，縱愚須起慙。"
        ],
        "title": "書二客論呈李君錫學士",
        "id": "96ed64c2-276c-41e0-bde1-5b0a91490f35"
    },
    {
        "author": "梅堯臣",
        "paragraphs": [
            "淮南尚喜風流在，客有殷勤載酒過。",
            "不醉不歸情可見，相看相笑意如何。",
            "瞭眸自解持高論，長頸稀逢缺善歌。",
            "舊愛陽關亦休唱，西還從此故人多。"
        ],
        "title": "留別李君錫學士",
        "id": "62172764-c7bd-49ee-9b4a-0b9c4fae3f22"
    },
    {
        "author": "梅堯臣",
        "paragraphs": [
            "十載七來此，每嗟多異今。",
            "池灰休辨劫，川月解明心。",
            "遺墨悲蘇倩，高情想遁林。",
            "能閑常似舊，翹立水邊禽。"
        ],
        "title": "過山陽水陸院智洪上人房",
        "id": "2df62013-810b-4ba5-8cdd-837a53b0837d"
    },
    {
        "author": "梅堯臣",
        "paragraphs": [
            "功既高天下，身何不自防。",
            "已能成漢業，無復假齊王。",
            "復恥噲爲伍，安知呂所忘。",
            "空名流未竭，淮水共湯湯。"
        ],
        "title": "淮陰侯",
        "id": "1969c331-f138-47e2-a9f9-257c4b4c1c65"
    },
    {
        "author": "梅堯臣",
        "paragraphs": [
            "曉出淮口時，夜來風已止。",
            "半路逢怒號，客心愁欲死。",
            "忠信雖可仗，魚鼈將異此。",
            "但慕前行舟，漸入孤汊裏。",
            "猶能有餘力，遣助良可喜。"
        ],
        "title": "閏三月八日淮上遇風杜挺之先至洪澤遣人來迎",
        "id": "b3200a9f-cd45-404a-837c-c5b7ca41fc32"
    },
    {
        "author": "梅堯臣",
        "paragraphs": [
            "舟子起添纜，夜潮同雨來。",
            "寒聲相亂急，遠夢自然迴。",
            "水鳥鳴還睡，風燈暗復開。",
            "宦游常作客，未息爲貧催。"
        ],
        "title": "宿洪澤",
        "id": "466432ed-244a-4816-9759-a0ac1feb2b2c"
    },
    {
        "author": "梅堯臣",
        "paragraphs": [
            "官艫客艑滿淮汴，車馳馬驟無閑時。",
            "豈有餘力事棟宇，後園荒草長離離。",
            "朱侯下車百職舉，亦治宴豆頻遊嬉。",
            "梁冠爵弁各得禮，道路溢譽亡高卑。",
            "因隙作堂名四照，虛光轉納娥與羲。",
            "面面懸窗夾花藥，春英秋蕊冬竹枝。",
            "射堋寬闊習武事，鏡沼清淺吹文漪。",
            "侯之此意寧自樂，夷情勞士俱忘疲。",
            "後來出口勤洒掃，莫作廐埒生蒿藜。"
        ],
        "title": "泗州郡圃四照堂",
        "id": "d46beff0-42dc-4ca7-81ba-aece969d2beb"
    },
    {
        "author": "梅堯臣",
        "paragraphs": [
            "樹藝北壕上，直對高城陰。",
            "使君朱輪來，歌管樽酒深。",
            "風雷生淮雨，雲物冒楚岑。",
            "戰舠習追逐，飛凌捷水禽。",
            "不獨耳目觀，乃見預禦心。",
            "事閑賓從樂，景美臺榭臨。",
            "令人忘羈旅，灑慮起微吟。"
        ],
        "title": "泗守朱表臣都官剏北園",
        "id": "636eb610-7ad1-4f87-a47f-f00d1d61137f"
    },
    {
        "author": "梅堯臣",
        "paragraphs": [
            "一別逋翁久不逢，亦知諸葛卧龍中。",
            "幾年三致千金富，今日重追二謝風。",
            "形槁已能同散木，鬢霜從聽著寒蓬。",
            "飛光入酒舊時月，來炤狂歌猶未窮。"
        ],
        "title": "依韻和誠之淮上相遇",
        "id": "bc7ec8c0-703c-4253-9769-c2b4c3bcbee9"
    },
    {
        "author": "梅堯臣",
        "paragraphs": [
            "唐氏能書十載聞，誰教精絕向紅裙。",
            "百金買書蒲葵扇，不必更求王右軍。"
        ],
        "title": "泗州觀唐氏書",
        "id": "51707166-f249-474d-b8e3-f3356eab87ed"
    },
    {
        "author": "梅堯臣",
        "paragraphs": [
            "五年前上去，乃從許公過。",
            "舊物此君在，後生新筍多。",
            "朱櫻繁且熟，黄鳥啄仍歌。",
            "一一如當日，乘高奈興何。"
        ],
        "title": "同朱表臣及諸君游樊氏園",
        "id": "751f4e6f-8345-4588-b8be-7f68d9e446ed"
    },
    {
        "author": "梅堯臣",
        "paragraphs": [
            "誰稱爲近侍，宜與牡丹尊。",
            "霞綷千千葉，香撩黯黯魂。",
            "紅樓思俠少，寶髻奉王孫。",
            "賸插不堪照，顔衰汴水渾。"
        ],
        "title": "七里灣得朱表臣寄千葉樓子髻子芍藥",
        "id": "dc37c4b6-f2cb-4c21-b65c-3c2a140416ec"
    },
    {
        "author": "梅堯臣",
        "paragraphs": [
            "昨日酪將熟，今朝櫻可餐。",
            "紫蒓休定價，黄鳥未銜殘。",
            "甘滑已相美，齒牙仍尚完。",
            "應知消客熱，遠贈盎盈盤。"
        ],
        "title": "併日得朱表臣酪及櫻桃",
        "id": "106a0236-7d18-47f8-80f3-b43e6fdf4870"
    },
    {
        "author": "梅堯臣",
        "paragraphs": [
            "泛淮忌水大，我行浩以漫。",
            "泝汴忌水淺，我行幾以乾。",
            "偶與困滯并，將獨爲此難。",
            "窮堤有來客，芬芳可與言。",
            "共休綠榆陰，置酒聊慰安。",
            "主人雖倉卒，猶得具甘酸。",
            "酸漬楚梅青，甘摘夏櫻丹。",
            "引觴吞日光，耳熱不復歎。",
            "俛仰已陳迹，未可忘茲歡。",
            "誰思費生術，幻惑寧盤桓。"
        ],
        "title": "阻淺挺之平甫來飲",
        "id": "df47b75b-5f2a-4c04-96ac-563b89afabe5"
    },
    {
        "author": "梅堯臣",
        "paragraphs": [
            "淮光抱城去，山翠落樽前。",
            "魯叟欲浮海，楚人休問天。",
            "野雲將拂幔，水鳥不驚船。",
            "歷覽誰能賦，今聞太守賢。"
        ],
        "title": "依韻和表臣奎野亭",
        "id": "795e7516-597f-44fd-89fc-77fca9a1533b"
    },
    {
        "author": "梅堯臣",
        "paragraphs": [
            "雜花紅間白，遠樹短參長。",
            "天近春歸疾，城高地易凉。",
            "千尋浮遠水，五兩動連檣。",
            "置酒未終樂，山煙生暝隍。"
        ],
        "title": "依韻和表臣先春亭",
        "id": "a4cb307d-da06-4166-ada0-fd9216c21395"
    },
    {
        "author": "梅堯臣",
        "paragraphs": [
            "飛烏欲下蟾生時，斜光冷魄常相隨。",
            "右山左水清洗目，虛簷曲檻生揚眉。",
            "白魚甘肥網可得，公酒美滑杯可持。",
            "臨淮使君有閑佚，長橋直度來莫遲。"
        ],
        "title": "和表臣河南庾署西軒",
        "id": "708148cd-68cc-4a96-a471-0ccefe8e38d1"
    },
    {
        "author": "梅堯臣",
        "paragraphs": [
            "中間會與別，不啻二十年。",
            "向來君之官，我必贈以篇。",
            "今過臨淮郡，惠好情聯聯。",
            "訪我車騎都，宴我鶑花然。",
            "此當舟航衝，旅泊逾百千。",
            "迓高而撫下，酒壺柜食連。",
            "使予一日爲，立可見華顛。",
            "遽行恐勞君，數里不得前。",
            "三月汴水淺，蹇滯無我先。",
            "君乃遺我詩，盛稱我爲賢。",
            "比之少陵豪，望我何太全。",
            "又令入時用，目堪事高眠。",
            "安能事孔聖，終學美周宣。",
            "勤答以明懷，矢辭敢欺天。"
        ],
        "title": "依韻和表臣見贈",
        "id": "3b74fef8-2d93-4e61-a98e-04d83f935031"
    },
    {
        "author": "梅堯臣",
        "paragraphs": [
            "舟淺不能進，反羨車馬馳。",
            "同行各在野，有酒相與期。",
            "堤上聞禽處，桑間落日時。",
            "使君羊筍贈，更飲更追隨。"
        ],
        "title": "依韻和表臣聞與挺之宣叔平甫飲",
        "id": "1796e41b-df86-4bf1-842a-4aa38b5df0d2"
    },
    {
        "author": "梅堯臣",
        "paragraphs": [
            "蜀箋珉硯池，爲贈知雅故。",
            "慙無左軍書，亦乏左思賦。",
            "環水象辟雍，紋花如織素。",
            "願傳君德政，況已聞行路。"
        ],
        "title": "表臣惠蜀箋偕玉硯池",
        "id": "6fcf9672-820e-4de8-bc00-69d99b7b4576"
    },
    {
        "author": "梅堯臣",
        "paragraphs": [
            "野叟津難問，賢人酒不空。",
            "行吟同去國，退翼欲乘風。",
            "憂已先天下，窮方坐井中。",
            "予生一如此，安得免衰翁。"
        ],
        "title": "表臣以阻水見勉次其韻",
        "id": "1cd3c4d7-a340-4f3d-b8f7-bb463186e49a"
    },
    {
        "author": "梅堯臣",
        "paragraphs": [
            "人以棊銷日，我觀棊輒寐。",
            "未必盡死生，何茲較愚智。",
            "只將多勝少，復取先爲利。",
            "不若酒之賢，悠然共醒醉。"
        ],
        "title": "聞宣叔挺之圍棊",
        "id": "4cd8c303-1529-4cab-b51a-b5bb01314d42"
    },
    {
        "author": "梅堯臣",
        "paragraphs": [
            "倩然五蛾眉，妙曲動金絃。",
            "犀椎玉鈴鈴，龍撥雷𨋮𨋮。",
            "響急能愈靜，意閑情常專。",
            "主人昔結客，一醉百金捐。",
            "觀濤來吳都，遇我泗水邊。",
            "夜飲向明月，非同聞鄰船。"
        ],
        "title": "五倩篇",
        "id": "f2e5205f-0c38-416f-8840-0c290d3f5fb8"
    },
    {
        "author": "梅堯臣",
        "paragraphs": [
            "燕丹未歸馬未角，卞子抱玉無兩脚。",
            "孤城食盡兵未却，度笮中懷挂一索。",
            "我輩於此酒宜酌，百歲千秋奈何樂。"
        ],
        "title": "釋悶",
        "id": "25880bdd-772f-4169-8b1d-db8f42e217c5"
    },
    {
        "author": "梅堯臣",
        "paragraphs": [
            "帝在蒼梧妃泣竹，蘇武餐毛海西曲。",
            "窮山遠道車折軸，深井渴汲綆不續。",
            "我輩於此酒正綠，貴無奈何歡且足。"
        ],
        "title": "釋滯",
        "id": "5409e31a-c529-4a93-b348-59308a6c3552"
    },
    {
        "author": "梅堯臣",
        "paragraphs": [
            "山携謝公妓，竹似阮家林。",
            "花發日初暖，鳥啼春欲深。",
            "朱櫻連葉摘，綠酒带醅斟。",
            "猶想聞歌吹，僧房未暇吟。"
        ],
        "title": "依韻和表臣憶遊竹園山寺",
        "id": "37fd957a-b6bd-4b3e-97f8-eda04068756c"
    },
    {
        "author": "梅堯臣",
        "paragraphs": [
            "淺水不堪泛，暗灘時激聲。",
            "晨都望迢遞，窮旅思屏營。",
            "芳草同誰藉，投壺自喚名。",
            "得君晨起詠，遠遠見交情。"
        ],
        "title": "依韻和挺之晨起見寄",
        "id": "fb75ef0a-9166-4802-9d8d-72c9ebc3da59"
    },
    {
        "author": "梅堯臣",
        "paragraphs": [
            "蜀人擣玉屑，楚客調金粉。",
            "製牋君有贈，草疏我無藴。",
            "宜書楊雄辭，莫寫屈原憤。",
            "誰識此意微，曾非事摇吻。"
        ],
        "title": "李宣叔秘丞遺川牋及粉紙二軸",
        "id": "1bcbcef7-4643-4328-82eb-3b7724b771f4"
    },
    {
        "author": "梅堯臣",
        "paragraphs": [
            "遠贈烏紗帽，能無白也詩。",
            "山花不更插，野客莫驚窺。"
        ],
        "title": "錢志道推官遺紗帽",
        "id": "7b7f090c-3491-4ce7-9ae3-ee28dbe0b979"
    },
    {
        "author": "梅堯臣",
        "paragraphs": [
            "贈以榴花酒，沉清貴隔年。",
            "不憂航滯磧，爲汎盞如船。",
            "加品盈盤內，無花到眼前。",
            "還招李杜醉，野釀莫稱賢。"
        ],
        "title": "次韻和表臣惠符離去歲重醖酒時與杜挺之李宣叔王平甫飲於阻水仍有筍醤之遺",
        "id": "8b322d93-c54f-40d6-ae29-5d69779de85e"
    },
    {
        "author": "梅堯臣",
        "paragraphs": [
            "嘗觀韓幹馬，人物亦如生。",
            "君收四病骨，無肉只崢嶸。",
            "二匹癢磨樹，二匹縱其情。",
            "意思若不任，千里未可行。",
            "古絹蠹已盡，彩色無精明。",
            "歎惜傳至此，幾人金帛輕。",
            "隋時有名筆，獨寫嚴君平。",
            "猶持杖頭錢，罷肆心莫營。",
            "魁然中貴人，坐榻不知名。",
            "畫中有畫屏，山石侔天成。",
            "今時長沙叟，獼猴檞林橫。",
            "疏毛與設色，前代何角爭。",
            "餘存品雖高，我未易敢評。",
            "主人愈好事，緘笥酒壺傾。"
        ],
        "title": "表臣齋中閱畫而飲",
        "id": "b8e8c63b-1558-45e8-88c8-3ce2a072f0e1"
    },
    {
        "author": "梅堯臣",
        "paragraphs": [
            "喜公新拜會稽章，五月平湖鏡水光。",
            "菡萏花迎金板舫，葡萄酒瀉玉壺漿。",
            "雲歸秦望山頭靜，雨洗若耶溪上凉。",
            "天子不能煩侍從，可將吟詠報時康。"
        ],
        "title": "寄送許待制知越州",
        "id": "1e3d5491-0919-4e03-be32-a6f0224d2f39"
    },
    {
        "author": "梅堯臣",
        "paragraphs": [
            "淮雨夜飛氛祲銷，星躔歷歷轉隨杓。",
            "黄童謾對日如月，賈誼休悲鵩似鴞。",
            "市骨已知求駿馬，輶車何用載田驕。",
            "不唯忠憤心如此，王佐才高賦小鷯。"
        ],
        "title": "依韻和王司封離白沙途中感懷",
        "id": "94ec71c7-3bea-4f5c-8772-b32d8d78862d"
    },
    {
        "author": "梅堯臣",
        "paragraphs": [
            "莫怪去遲遲，予心君亦知。",
            "膝前嬌小女，眼底寧馨兒。",
            "學語渠渠問，牽裳步步隨。",
            "出門雖不遠，情愛未能移。"
        ],
        "title": "將赴表臣會呈杜挺之",
        "id": "8dc79d85-953c-4a75-bef1-67503370d501"
    },
    {
        "author": "梅堯臣",
        "paragraphs": [
            "王瓜未赤方牽蔓，李子纔青已近樽。",
            "我最年高雜年少，風流還有杜陵孫。"
        ],
        "title": "醉中和王平甫",
        "id": "90c2e136-422f-449c-9b83-0edc44cb1f62"
    },
    {
        "author": "梅堯臣",
        "paragraphs": [
            "昨夜謳吟瀉春酒，今朝波浪下黄河。",
            "主人不暇怱怱別，爲倩流鶑寄語過。"
        ],
        "title": "將解舟走筆呈表臣",
        "id": "11a51a56-4583-4edf-acf2-69a89fb993a8"
    },
    {
        "author": "梅堯臣",
        "paragraphs": [
            "舟行纔及二三里，已復淺流如凍河。",
            "君有短書誰遠寄，時因燕子拂檣過。"
        ],
        "title": "答再和",
        "id": "476594ed-7b4c-42c5-a582-50a48085378a"
    },
    {
        "author": "梅堯臣",
        "paragraphs": [
            "人言厨傳繁，乃是郡久例。",
            "一日苟不修，未免衆吠睨。",
            "飽尚謗所興，饑必慍不細。",
            "損之禮漸隳，存之禮未替。",
            "心莫忽賤微，意莫徇貴勢。",
            "我將取是然，敢以爲君計。"
        ],
        "title": "非意篇呈表臣",
        "id": "a0bfe848-a409-413b-a6ea-ed9e6577bba8"
    },
    {
        "author": "梅堯臣",
        "paragraphs": [
            "無才不敢學陽秋，嗜酒時能問大酋。",
            "前日偶從河上飲，文章何可並英遊。"
        ],
        "title": "依韻和錢深推官見寄",
        "id": "66c22a07-4438-40e6-b127-79266fde6427"
    },
    {
        "author": "梅堯臣",
        "paragraphs": [
            "汴漲濺濺費挽牽，輕舟難若上青天。",
            "只知乘駃及先去，不意遲留落那邊。"
        ],
        "title": "依韻答宣叔行舟相隔見寄",
        "id": "95f035b7-1cd8-4cbd-8f49-60bb7d88ff02"
    },
    {
        "author": "梅堯臣",
        "paragraphs": [
            "兵外肢强，兵內體壯。",
            "斂之盡歸，歲以多餉。",
            "東南舳艫，銜尾而上。",
            "浮江浮淮，泝汴之湍。",
            "汴湍不常，水衡不官。",
            "惟虞溢毀，靡虞舟槃。",
            "舟槃糧覆，糧孰爲足。",
            "大計之數，萬百惟六。",
            "帛幣錯貨，三倍其穀。",
            "曰主厥漕，王之藎臣。",
            "日憂河涸，運智煩神。",
            "以舫實土，約流束津。",
            "百步之間，若牙與齦。",
            "朝漲夕降，滯舸次鱗。",
            "亟乞于朝，朝不即報。",
            "下上經營，風并日曝。",
            "其躬其勤，秉心有操。",
            "士豈無祿，視此則冒。",
            "彼以榮佚，此以劬耗。",
            "願答其劬，錫命錫誥。"
        ],
        "title": "力漕篇呈發運王司封寶臣",
        "id": "9af58533-58f3-4460-893f-f8a623c2b8c6"
    },
    {
        "author": "梅堯臣",
        "paragraphs": [
            "昨夜月如水，君能携酒來。",
            "破除愁悶去，洗蕩肺腸開。",
            "露氣林間落，河聲地底迴。",
            "相知不須早，語合自無猜。"
        ],
        "title": "四月十三日唐店寄錢推官",
        "id": "8d83c77c-d7c7-449d-b7f5-ef8475678a73"
    },
    {
        "author": "梅堯臣",
        "paragraphs": [
            "渡河誰道去，我重子雲才。",
            "鴻雁汀洲去，牛羊井落徠。",
            "乍行初覺倦，暫語不能該。",
            "日色看看暮，將歸意復迴。"
        ],
        "title": "徒步訪李宣叔宣叔有詩依韻答",
        "id": "86f17485-937d-4f6a-9c07-06a1a1efdc3b"
    },
    {
        "author": "梅堯臣",
        "paragraphs": [
            "露宿勤王客，相從月下來。",
            "黄流何日漲，綠酒暫時開。",
            "風定燈花爛，天高斗柄迴。",
            "醉言多脫略，吾黨不須猜。"
        ],
        "title": "答高判官知唐店夜飲",
        "id": "8f430794-c2fc-4b72-90da-8a191ed46e2f"
    },
    {
        "author": "梅堯臣",
        "paragraphs": [
            "我船緩而西，君船迅而東。",
            "緩迅各所尚，不意中路逢。",
            "驥馬方騰雲，野鶴還就籠。",
            "亦言出處異，同是天地中。",
            "我豈不知命，人空嗟其窮。",
            "何當遂逸性，川上作釣翁。"
        ],
        "title": "依韻和劉原甫舍人赴楊州途次贈予翩翩河中船",
        "id": "5c521da3-9b78-4c2a-ba47-bbaab6e82f04"
    },
    {
        "author": "梅堯臣",
        "paragraphs": [
            "禽鳴脫破褲，定無新易故。",
            "此語莫相譏，善貧知有素。"
        ],
        "title": "聞禽",
        "id": "0cc508cf-ad11-4c7f-8860-fc69aa59524c"
    },
    {
        "author": "梅堯臣",
        "paragraphs": [
            "風雨催車騎，駸駸來自南。",
            "道旁有茅屋，寧容使君驂。",
            "不謂忽下馬，濕衣逢我談。",
            "田家已刈楚，田婦正好蠶。",
            "既將國漕急，復與民事諳。",
            "他年此茅屋，便比棠樹甘。"
        ],
        "title": "表臣都官至十三里店",
        "id": "90d4d300-6183-49fc-a51e-cf47d269d22a"
    },
    {
        "author": "梅堯臣",
        "paragraphs": [
            "十里五里一值淺，千愁萬愁過徐城。",
            "王君論與河流阻，杜老談思月色清。",
            "岸若屹牆空自面，樹如張蓋欲誰傾。",
            "二人黨及親朝夕，更晚更遲何計程。"
        ],
        "title": "泊徐城寄杜挺之王平甫",
        "id": "7f4e56c0-0ef8-423f-b1be-7164fdab69e9"
    },
    {
        "author": "梅堯臣",
        "paragraphs": [
            "第四鋪前風雨急，搭河過盡不憂灘。",
            "却愁蓬漏霑征橐，始信人間行路難。"
        ],
        "title": "至第四鋪二首  其一",
        "id": "2c749acf-3d5f-4bf5-8a1c-c19f6c5166b3"
    },
    {
        "author": "梅堯臣",
        "paragraphs": [
            "輕舟已過第四鋪，憶著陽關末尾聲。",
            "怊惆杜公行底急，白醪何處得同傾。"
        ],
        "title": "至第四鋪二首  其二",
        "id": "48a0985f-7e00-4d72-80e5-fa9ff496a653"
    },
    {
        "author": "梅堯臣",
        "paragraphs": [
            "萬錢買爾身，千錢買爾笑。",
            "老笑空媚人，笑死人不要。"
        ],
        "title": "倡嫗歎",
        "id": "ce5c9fc6-e992-4c2f-bf45-42d401947fa6"
    },
    {
        "author": "梅堯臣",
        "paragraphs": [
            "舟脫鵝㿉淺，兵牽鴈脚齊。",
            "兼沙水黄濁，穿壠岸高低。",
            "瘦土黄薑石，枯株長樹雞。",
            "薄言歸向晚，路入赤雲西。"
        ],
        "title": "夾道岡",
        "id": "9253c6c0-1be2-44e7-92f6-60ed06d082d6"
    },
    {
        "author": "梅堯臣",
        "paragraphs": [
            "天應憐逆旅，乞與順風初。",
            "不假卒添力，任從帆自疎。",
            "燕攙舟尾健，鷁漱水花餘。",
            "會與王都近，何須問疾徐。"
        ],
        "title": "過青陽驛使風",
        "id": "a3afba88-fa2f-4c01-87f2-e7f647dd2674"
    },
    {
        "author": "梅堯臣",
        "paragraphs": [
            "妾命似春冰，不受杲日照。",
            "有分定隨流，綠波應解笑。",
            "不是郎情薄，自是郎年少。",
            "待郎歡厭足，妾髮如蓬藋。"
        ],
        "title": "妾薄命",
        "id": "dcfaa1e4-133b-4331-be02-52968269e385"
    },
    {
        "author": "梅堯臣",
        "paragraphs": [
            "乘炎出何許，人意以微看。",
            "怒劍休追逐，疑屏漫指彈。",
            "與蚊更晝夜，共蜜上杯盤。",
            "自有堅冰在，能令畏不難。"
        ],
        "title": "蠅",
        "id": "76753ddf-85da-442e-9b7e-3cc50cfec0e4"
    },
    {
        "author": "梅堯臣",
        "paragraphs": [
            "柳上一聲蟬，沙頭千里船。",
            "行經朝雨後，思亂暑風前。",
            "物趣時時改，人情忽忽遷。",
            "感新猶感舊，更復幾多年。"
        ],
        "title": "蟬",
        "id": "2e4a148f-9012-4a0e-b811-a97d6c100b78"
    },
    {
        "author": "梅堯臣",
        "paragraphs": [
            "綠柳陰猶薄，黄鸝囀已清。",
            "年年舟上客，處處樹頭聲。",
            "髣髴佳人語，依稀太子笙。",
            "夕陽聽不足，飛入舊荒城。"
        ],
        "title": "鶑",
        "id": "9ceba3d1-2513-4dae-bf1c-bda711c08123"
    },
    {
        "author": "梅堯臣",
        "paragraphs": [
            "昂然大雄雞，高冠紫沉羽。",
            "星占太史局，樹棲丞相府。",
            "知時不失晦，得食曾呼伍。",
            "幸無終夜鳴，須防人起舞。"
        ],
        "title": "雞",
        "id": "ff8312ab-e9c2-4eea-8191-ac0ed3707db6"
    },
    {
        "author": "梅堯臣",
        "paragraphs": [
            "何時別遼海，俛啄雜庭鵾。",
            "去作仙人駕，來乘衛國軒。",
            "雲中晴引唳，松上舊能言。",
            "但說長千歲，予非學羨門。"
        ],
        "title": "鶴",
        "id": "e772742d-47bb-4b9b-a174-a68a1dbfaf5c"
    },
    {
        "author": "梅堯臣",
        "paragraphs": [
            "油燈方照夜，此物用能行。",
            "焦首終無悔，橫身爲發明。",
            "盡心常欲曉，委地始知輕。",
            "若比飄飄梗，何邀世上名。"
        ],
        "title": "挑燈杖",
        "id": "ce5acb6a-e623-4637-804d-2e413ace880a"
    },
    {
        "author": "梅堯臣",
        "paragraphs": [
            "陂蛙怒目生，科斗亦縱橫。",
            "自得君王揖，能爲鼓吹聲。",
            "越人嘗入饌，秦客不須驚。",
            "誰解緣明月，徒誇兩股輕。"
        ],
        "title": "蛙",
        "id": "bab7e292-8954-4494-adfc-888020230d3e"
    },
    {
        "author": "梅堯臣",
        "paragraphs": [
            "一世爲巢拙，長年與鵲爭。",
            "欲知雲脚雨，先向屋頭鳴。",
            "頸上玉花碎，臆前檀粉輕。",
            "何時將刻杖，扶助老夫行。"
        ],
        "title": "鳩",
        "id": "4c6c3ebc-cf6b-4376-9310-b449e8ced83c"
    },
    {
        "author": "梅堯臣",
        "paragraphs": [
            "向晚化污積，羣飛來戶庭。",
            "蟭螟許巢睫，琥珀爲留形。",
            "夜色徧容蔽，雷音亦感聽。",
            "猶矜負山力，血食也霑醒。"
        ],
        "title": "蚊",
        "id": "1137e4e2-8d01-4804-9bda-99a5ae714fc7"
    },
    {
        "author": "梅堯臣",
        "paragraphs": [
            "羣處空山中，跡在深松下。",
            "周穆得同狼，秦人指爲馬。",
            "驚顧遠世網，脫質去田野。",
            "誰思充腶脩，自是無全者。"
        ],
        "title": "鹿",
        "id": "1a9ebf5b-719a-42bf-8ab1-5cce1dd9a8a0"
    },
    {
        "author": "梅堯臣",
        "paragraphs": [
            "常隨輕騎獵，不獨朱門守。",
            "鷹前任指蹤，雪下還狂走。",
            "人思上蔡遲，書寄華亭後。",
            "莫將呼作龍，粱肉纔經口。"
        ],
        "title": "犬",
        "id": "b0eba813-49a3-46d8-91a4-9a8f322092a1"
    },
    {
        "author": "梅堯臣",
        "paragraphs": [
            "司原豢俗豨，日見容陰昵。",
            "喜比爲白麟，惟憂不豐溢。",
            "烈飇澤雨作，真聲向人出。",
            "司原悔何由，肝膽空駭慄。"
        ],
        "title": "豕",
        "id": "13de00e4-e945-4417-9fbf-6726462843c1"
    },
    {
        "author": "梅堯臣",
        "paragraphs": [
            "橋邊三尺劍，江上六鈞弧。",
            "漢武帝何處，周將軍已無。",
            "織綃深有室，泣淚自爲珠。",
            "誰爲九淵害，人猶能爾圖。"
        ],
        "title": "蛟",
        "id": "d8dd9d73-30a1-4b1d-a18b-9223c74b183a"
    },
    {
        "author": "梅堯臣",
        "paragraphs": [
            "迷蹤在塵土，衣褐戀蓬蒿。",
            "有狡誰窮穴，中書惜拔毫。",
            "獵從原上脫，靈向月邊逃。",
            "死作功勳戒，良弓合自弢。"
        ],
        "title": "兔",
        "id": "867cde86-dbf7-4439-9b74-c4706f7a6897"
    },
    {
        "author": "梅堯臣",
        "paragraphs": [
            "洛水美赬鯉，入河西去時。",
            "三春登玉浪，一日到天池。",
            "垂釣豈容羨，小鱗應莫隨。",
            "腹中無匕首，已不助吳兒。"
        ],
        "title": "魚",
        "id": "c328840d-0128-490e-9293-0cd2e030dc6e"
    },
    {
        "author": "梅堯臣",
        "paragraphs": [
            "王府有寶龜，名存骨未朽。",
            "初爲清江使，因落豫且手。",
            "白玉刻佩章，黄金鑄印紐。",
            "辭聘彼莊生，曳塗誠自有。"
        ],
        "title": "龜",
        "id": "60a84481-cc16-48c4-ab33-be15ca1a1d8c"
    },
    {
        "author": "梅堯臣",
        "paragraphs": [
            "自生江海涯，小大形拳曲。",
            "宮簾織以鬚，水母憑爲目。",
            "貴將蔽其私，賤用資不足。",
            "於物豈無助，況能參鼎肉。"
        ],
        "title": "蝦",
        "id": "a0c416ee-a957-44a9-893d-ca404bb81fed"
    },
    {
        "author": "梅堯臣",
        "paragraphs": [
            "去冬過尋歷陽守，江沙半遮當利口。",
            "口頭沙蹙浪如山，浦溆排舟魚貫柳。",
            "却畏浪高難苦留，聞解符來時不久。",
            "平明挂席入楊州，主人釀成百斛酒。",
            "酒上玉蛆如笑花，一日倒空罌與缶。",
            "主人亦欲君舊友，請我遲君同此首。",
            "清明君果渡江至，與君繼舳曾無負。",
            "過淮風緊到洪澤，使人助我如臂肘。",
            "暮春泝汴汴流澀，自假輕航去如走。",
            "千憂萬阻經靈壁，留書津吏情何厚。",
            "副之佳句二十言，文昌光芒夜侵斗。",
            "平時相恤以此稀，緩急求之更難有。",
            "風牽月挽望符離，水館野亭能駐不。",
            "葛巾輕服約登步，葱𦞦冷淘誇其滫。",
            "書中不說王平甫，應又先行君在後。",
            "我今趁君君趁王，趁入大梁須執手。"
        ],
        "title": "至靈壁鎮於許供奉處得杜挺之書及詩",
        "id": "8ac7dd55-0306-463f-a70b-5b486d8717a4"
    },
    {
        "author": "梅堯臣",
        "paragraphs": [
            "孤素發殘枝，非關比衆遲。",
            "殷勤勝菖葉，重疊爲農時。"
        ],
        "title": "永城杜寺丞大年暮春白杏花",
        "id": "b0296b6e-6ff2-428a-be49-def8f92dc6f9"
    },
    {
        "author": "梅堯臣",
        "paragraphs": [
            "有酒不病飲，況無菖蒲根。",
            "空懷楚風俗，角黍弔沉魂。"
        ],
        "title": "午日三首  其一",
        "id": "bc7ff811-962f-49cb-814a-030f650da0d6"
    },
    {
        "author": "梅堯臣",
        "paragraphs": [
            "佳人五色縷，道士張囊符。",
            "瘦臂不中繫，百邪何用驅。"
        ],
        "title": "午日三首  其二",
        "id": "78002a73-24b2-4ba1-84df-75b68eaad033"
    },
    {
        "author": "梅堯臣",
        "paragraphs": [
            "百草堪爲藥，舟行不及收。",
            "岸旁蕭與艾，從聽到寒休。"
        ],
        "title": "午日三首  其三",
        "id": "878bb69d-f582-4400-ace4-b6dfe350c471"
    },
    {
        "author": "梅堯臣",
        "paragraphs": [
            "薄暮得菖蒲，猶勝竟日無。",
            "我焉能免俗，三揖向樽壺。"
        ],
        "title": "晚得菖蒲",
        "id": "93308d3f-eb95-48b5-91d5-5f0d7e9d4b7b"
    },
    {
        "author": "梅堯臣",
        "paragraphs": [
            "自有五白貓，鼠不侵我書。",
            "今朝五白死，祭與飯與魚。",
            "送之於中河，呪爾非爾疎。",
            "昔爾齧一鼠，銜鳴遶庭除。",
            "欲使衆鼠驚，意將清我廬。",
            "一從登舟來，舟中同屋居。",
            "糗糧雖甚薄，免食漏竊餘。",
            "此實爾有勤，有勤勝雞豬。",
            "世人重驅駕，謂不如馬馿。",
            "已矣莫復論，爲爾聊欷歔。"
        ],
        "title": "祭貓",
        "id": "073d14ed-48e3-4a63-8a30-5671dc1ee861"
    },
    {
        "author": "梅堯臣",
        "paragraphs": [
            "相國推心本至平，欲使蕭艾作蘭馨。",
            "孤根易變終微賤，美澤難霑漫晦冥。",
            "楚客嘗聞紉若若，王孫誰復顧青青。",
            "東風已與生成足，不敢希蓂在帝庭。"
        ],
        "title": "依韻和酬太師相公",
        "id": "a685cf80-d002-45ec-a07c-b73be2895409"
    },
    {
        "author": "梅堯臣",
        "paragraphs": [
            "江南自寒苦，花不與時同。",
            "清向三冬足，香傳一國中。",
            "雲湖藏舊市，雪樹認新豐。",
            "未有虧冰素，隨粧入漢宮。"
        ],
        "title": "依韻答僧圓覺早梅",
        "id": "9bb5ebf6-dcb3-4345-9779-233250a041f0"
    },
    {
        "author": "梅堯臣",
        "paragraphs": [
            "日暮風雨急，逆水舟難牽。",
            "波波入杞國，悄悄誰憂天。",
            "闐闐陂中雷，羃羃隄外煙。",
            "驟然沃大熱，蒸飫如炊煎。",
            "飲水徒脹滿，渴喉殊未蠲。",
            "摇篷已煩倦，汗額常不乾。",
            "如何一席地，長少皆在前。",
            "衣巾不敢去，又以禮數纏。",
            "安得化嚴石，兩脛沒流泉。",
            "每暑起此念，念之凡幾年。",
            "終當逐逸志，奚必事華顛。"
        ],
        "title": "雍丘遇雨",
        "id": "e526dea4-7255-4566-b193-f4540d29602b"
    },
    {
        "author": "梅堯臣",
        "paragraphs": [
            "廟子灣下百尺船，杞人楚人相雜牽。",
            "水底老蜃倚以怪，樹頭挂紙吹作錢。",
            "江蛟海鵾千萬里，軒風簸日蠻島邊。",
            "長安舊去天尺五，此在大梁眉睫前。",
            "高冠長劍乃不畏，沙雨夜起噴腥涎。"
        ],
        "title": "廟子灣下作",
        "id": "f9dd8491-362e-434d-b4b8-1861249d6be8"
    },
    {
        "author": "梅堯臣",
        "paragraphs": [
            "貌如女子心如鐵，五世相韓韓已滅。",
            "家童三百不足使，倉海君初去相結。",
            "秦皇東從博浪過，力士袖椎同决烈。",
            "曉入沙中風正昏，誤擊副車搜迹絕。",
            "亡命下邳圯上游，老父墮履意未別。",
            "顧謂孺子下取之，心始不平終折節。",
            "舒足既受笑且去，行及里所還可說。",
            "可教後當五日來，三返其期付書閱。",
            "他日則爲王者師，果輔高皇號奇傑。",
            "留國存祠汴水傍，逢逢簫鼓賽肥羊。",
            "赤松不見天地長，黄石共葬丘冢荒。"
        ],
        "title": "留侯廟下作",
        "id": "53292b46-66c9-4311-8d5d-bf9cea6c5dc0"
    },
    {
        "author": "梅堯臣",
        "paragraphs": [
            "世人重貴不重舊，重舊今見歐陽公。",
            "昨朝喜我都門入，高車臨岸進船篷。",
            "俯躬拜我禮愈下，騶徒竊語音微通。",
            "我公聲名壓朝右，何厚於此瘦老翁。",
            "笑言啞啞似平昔，妻子信說如梁鴻。",
            "自茲連雨泥沒脛，未得謁帝明光宮。",
            "冒陰履濕就稅地，親賓未過知巷窮。",
            "復聞傳呼公又至，黄金絡馬聲瓏瓏。",
            "紫袍寶带照屋室，飲水啜茗當清風。",
            "邀以新詩出古律，霜髯屢頷摇寒松。",
            "因嗟近代貴莫比，官爲司空仍侍中。",
            "今成冢丘已寂寞，文字豈得留無窮。",
            "以此易彼可勿媿，浮榮有若送雨虹。",
            "須臾斷滅不復見，唯有明月常當空。",
            "況我學不爲買祿，直欲到死攀軻雄。",
            "一飯足以飽我腹，一衣足以飾我躬。",
            "老雖得職不足顯，願與公去驩樂同。",
            "驩樂同，治園田，潁水東。"
        ],
        "title": "高車再過謝永叔內翰",
        "id": "a0fe4f34-83fe-40cd-8759-9559dc706a60"
    },
    {
        "author": "梅堯臣",
        "paragraphs": [
            "自君命我飲，朝暮雨傾瓦。",
            "城東與城北，大道泥沒馬。",
            "敢忘主人勤，顛撲困馭者。",
            "衆客亦如期，陳肴藉蘭若。",
            "馮裴與沈謝，辯論過終賈。",
            "刁周事老成，危坐言語寡。",
            "酒半時謔劇，揣狀類模寫。",
            "或譏項髮禿，或指舌端傻。",
            "或將冠带身，勸作梁武捨。",
            "謂我大耳兒，此實已見假。",
            "又效井市態，屈强體非雅。",
            "順風手沙沙，逆風口哆哆。",
            "竟席屢絕倒，去忌肝膽瀉。",
            "規規豈無儕，達識高天下。"
        ],
        "title": "李審言相招與刁景純周仲章裴如晦馮當世沈文通謝師厚師直會開寶塔院",
        "id": "04273307-0ce2-46c1-b997-d90045f26f9b"
    },
    {
        "author": "梅堯臣",
        "paragraphs": [
            "溪水日霅霅，弁峯日峨峨。",
            "中有水精宮，此名其謂何。",
            "湖水傳玉孃，揚光遡常娥。",
            "昔人美清夜，高樓發微歌。",
            "風流百年餘，所歷才彥多。",
            "我嘗居其下，醉舞或傞傞。",
            "君行貳郡事，結騎黄金珂。",
            "容儀苦白皙，度橋鳴橐駝。",
            "士女夾道看，秋風吹縠羅。",
            "言是公侯家，大體儂弗過。",
            "問儂底未辨，撐船入芰荷。",
            "應莫勸蠶織，生計非杼梭。"
        ],
        "title": "送周仲章都官通判湖州",
        "id": "da97950b-54c7-41e6-9a8f-2c5959e5a3f3"
    },
    {
        "author": "梅堯臣",
        "paragraphs": [
            "我於文字無一精，少學五言希李陵。",
            "當時巨公特推許，便將格力追西京。",
            "卞和無足定抱寶，乘驥走行天下老。",
            "玉已累人馬不逢，皇皇何之饑欲倒。",
            "還思二十居洛陽，公侯接跡論文章。",
            "文章自此日怪奇，每出一篇爭誦之。",
            "其鋒雖銳我敢犯，新語能如夏侯湛。",
            "于今窮困人已衰，不見懸金規呂覽。",
            "乃遭吾子求琢磋，珠璣獲斗奈我何。"
        ],
        "title": "依韻答吳安勗太祝",
        "id": "aae19b50-89a1-4749-b14f-7f4066092b99"
    },
    {
        "author": "梅堯臣",
        "paragraphs": [
            "老馬力盡道路長，豈若壯驥思騰驤。",
            "項窮臨流歎不逝，燕骨埋沒庸可傷。",
            "我今六十趨南北，饑腸不足面黧黑。",
            "少年心志一點無，千里區區安所得。",
            "往居閭閈乏經過，閉門讀書多廢食。",
            "便從冠带向仕途，强顔希祿非貪職。",
            "昨逢王倩昧平生，一見如舊心相傾。",
            "談經樹下任日炙，酒狂便欲騎長鯨。",
            "誰意同行有遲疾，先入大梁凡幾日。",
            "大梁故人憐鈍衰，迭爲寄唱辭嚴密。",
            "卒章言買羊與酒，雖齒動摇能飫溢。",
            "亦知紅頰教新成，更願舊朋邀六七。"
        ],
        "title": "吳沖卿學士以王平甫言淮甸會予予久未至沖卿與平甫作詩見寄答之",
        "id": "358145f7-01c3-4a76-82d2-e975c40e3c65"
    },
    {
        "author": "梅堯臣",
        "paragraphs": [
            "老柏麝不食，古色侵青冥。",
            "淺沼龍不入，秋水生浮萍。",
            "屋屢圬堊幾太守，壁上彪蔚遺丹青。",
            "黑石鎸辭澀如棘，今昔往來人不識。",
            "酸睛欲抉無聲形，既不可問不可聽。",
            "懸泉瀉竇晝未停，飛玉貯藍光入屏。",
            "苞潭梁島甲癸丁，蔓刺交綴垂組綎。",
            "蒼官屭槐朋在庭，風蟲日鳥聲嚶嚀。",
            "卉葩木菓黏枝條，集臺脫熱昏痾醒。",
            "樊文韓詩怪若是，徑取一二傳優伶。",
            "仍寄河東薛太守，更與斟酌無閑扃。"
        ],
        "title": "寄題絳守園池",
        "id": "02a1eb88-56d1-4248-a8f0-9e3085285686"
    },
    {
        "author": "梅堯臣",
        "paragraphs": [
            "劉郎謫去十年歸，長樂鐘聲下太微。",
            "屈指故人無曩日，平明騎馬扣吾扉。",
            "論情論舊彈冠少，多病多愁飲酒稀。",
            "猶喜醉翁時一見，攀炎附熱莫相譏。"
        ],
        "title": "陸子履見過",
        "id": "f8ff5aa5-9db2-424a-a6a4-bec6d10b0cc6"
    },
    {
        "author": "梅堯臣",
        "paragraphs": [
            "水上朱樓畫角鳴，濛濛雨裏榜舟輕。",
            "未逢甫里先生謁，多見吳興太守迎。",
            "荷葉半黄蓮子老，霜苞微綠橘林明。",
            "十年不到風煙改，君去將詩與晝評。"
        ],
        "title": "重送周都官",
        "id": "88a7c19e-e518-437a-b75e-e2d14296ade2"
    },
    {
        "author": "梅堯臣",
        "paragraphs": [
            "翁來，翁來，翁乘馬。",
            "何以言醉，在泉林之下。",
            "日暮煙愁谷暝，蹄聳足音響原野。",
            "月從東方出照人，攬暉曾不盈把。",
            "酒將醒，未醒又挹玉斝向身瀉，翁乎醉也。",
            "山花炯兮，山木挺兮，翁酩酊兮。",
            "禽鳴右兮，獸鳴左兮，翁䫥鵝兮。",
            "蟲蜩嚎兮，石泉嘈兮，翁酕醄兮。",
            "翁朝來以暮往，田叟野父徒倚望兮。",
            "翁不我搔，翁自陶陶。",
            "翁捨我歸，我心依依。",
            "博士慰我，寫我意之微兮。"
        ],
        "title": "醉翁吟",
        "id": "6ed5773d-4593-4872-8a4a-24a946297145"
    },
    {
        "author": "梅堯臣",
        "paragraphs": [
            "瓜蔓水生風雨多，吳船發棹唱吳歌。",
            "槎從秋漢下應快，人憶故園歸奈何。",
            "世事靜思同轉轂，物華催老劇飛梭。",
            "茶官到有清閑味，海月團團入酒蠃。"
        ],
        "title": "送李載之殿丞赴海州榷務",
        "id": "51612968-07e2-49f9-8e82-0a93dea13445"
    },
    {
        "author": "梅堯臣",
        "paragraphs": [
            "吳夫子，佩銀龜。",
            "乘天馬，索怪奇。",
            "忽得虢略一片石，其中白色圓如規。",
            "又有樹與烏，畫手雖妙何能爲。",
            "吳乃持問歐陽公，比公曩獲尤可疑。",
            "疑不爲辨賦以詩，詩辭粲粲明星垂。",
            "復遣齎來使我和，坐上鉅公傍睨之。",
            "范侯實有楊雄學，咸云此理難究推。",
            "我歸滌慮反覆思，義雖不經聊解頤。",
            "月與太陽合朔時，陽烏飛上桂樹枝。",
            "枝上作窠生羣兒，人不知天公。",
            "天公欲俾世間見，影著石面如黏黐。",
            "烏既不得去，月亦不可移。",
            "留爲千古作好玩，慎勿傾撲同玉碑。"
        ],
        "title": "和吳沖卿學士石屏",
        "id": "4e9b3e69-c64a-4467-af8d-55ffff8fa472"
    },
    {
        "author": "梅堯臣",
        "paragraphs": [
            "鳳皇拔羽覆鶉鷃，鶉鷃幸脫僵蒿蓬。",
            "昔公處貧我同困，我無金玉可助公。",
            "公今既貴我尚窘，公有縑帛周我窮。",
            "古來朋儕義亦少，子貢不顧顔淵空。",
            "復聞韓孟最相善，身仆道路哀妻僮。",
            "生前曾未獲一飽，徒脫吟響如秋蟲。",
            "自驚此贈已過足，外可畢嫁內禦冬。",
            "況無杜甫海圖坼，天吳且免在褐躬。",
            "瘦兒兩脛不赤凍，病婦十指休補縫。",
            "厨中餒婢喜有望，服鮮棄垢必所蒙。",
            "梁上君子切莫下，吾非陳寔何爾容。"
        ],
        "title": "永叔贈絹二十匹",
        "id": "ce63bc60-1c99-4f87-b9f7-a2bb2eb6bb82"
    },
    {
        "author": "梅堯臣",
        "paragraphs": [
            "泉上有君子，齋祠達主誠。",
            "向來霖雨暴，觸處蛟鼉鳴。",
            "既祈致日出，杲杲紓民情。",
            "天子遣以報，固菲媚取名。",
            "因成感興章，庶用語平生。",
            "蹈道久已熟，情田不須耕。"
        ],
        "title": "依韻奉和永叔感興五首  其一",
        "id": "eb44cf9d-a0c4-43e2-aec8-9d898f5a187c"
    },
    {
        "author": "梅堯臣",
        "paragraphs": [
            "既負天下望，必憂天下責。",
            "每聞諫諍辭，苦意多矯激。",
            "心存義勇赤，氣與虹霓白。",
            "所論言必從，豈若水投石。",
            "陰邪日已銷，事理頗已得。",
            "莫將經濟術，抑鬰向胸臆。"
        ],
        "title": "依韻奉和永叔感興五首  其二",
        "id": "3839cccd-5e1f-4ce7-bec4-6bdc89532dd9"
    },
    {
        "author": "梅堯臣",
        "paragraphs": [
            "勿驚年齒遲，勿歎時節晚。",
            "寒松翳林麓，射干生隴坂。",
            "野蓬隨飄飄，秋實綴纂纂。",
            "萬物更盛衰，有益必有損。",
            "損益皆自然，曷增鳬脛短。",
            "人爲智慮役，白髮安得免。",
            "利澤欲及時，唯恐不行遠。",
            "後世豈皆愚，計校徒勉勉。"
        ],
        "title": "依韻奉和永叔感興五首  其三",
        "id": "6a4b1d8b-7924-4dc4-9192-812591b9c39a"
    },
    {
        "author": "梅堯臣",
        "paragraphs": [
            "日出各馳趨，皆爲利所迫。",
            "秋蟲至微物，役役網自織。",
            "古來高世人，林下遺憂責。",
            "扛鼎絕臏者，乃自恃以力。",
            "積金苟如山，何異魚貪食。"
        ],
        "title": "依韻奉和永叔感興五首  其四",
        "id": "4aced9c4-25f5-4507-9149-99908f7ded6f"
    },
    {
        "author": "梅堯臣",
        "paragraphs": [
            "唧唧復唧唧，長沙何太息。",
            "秋風入破衣，瘦婦思補剌。",
            "手中把長線，無帛縫不得。",
            "夜夜憂向寒，斗柄漸垂北。",
            "嫁夫欲夫富，歡樂要終極。",
            "歡樂既未能，鬢髮霜花易。"
        ],
        "title": "依韻奉和永叔感興五首  其五",
        "id": "5e33b4d2-34ed-4e7b-b9b4-1a1bddde05a8"
    },
    {
        "author": "梅堯臣",
        "paragraphs": [
            "玉卵不吞龍嗜肉，燕子成兒去華屋。",
            "老櫪半黄田鼓鳴，樹下宰平誰似玉。",
            "茂陵長說泣秋風，王母惜傳雙鬢綠。",
            "東方伏日思早歸，長饑不及侏儒腹。",
            "豶豕新烹白醪熟，奮衣地坐無拘束。",
            "驪山夜寒坑底哭，漫把漆書留冢竹。"
        ],
        "title": "依韻奉和永叔社日",
        "id": "2c897a07-a623-4d33-a971-5e94b5ba8e17"
    },
    {
        "author": "梅堯臣",
        "paragraphs": [
            "雨未，雨濛濛，野田擊鼓賽社翁。",
            "折條跨馬社翁去，醉叟卧倒梨葉紅。",
            "鼇頭主人邀客飲，玉酒新賜蓬萊宮。",
            "彭宣不預後堂會，康成一舉三百鍾。",
            "更邀明月出海底，爛醉等是歸蒿蓬。"
        ],
        "title": "社日飲永叔家",
        "id": "0faf6dc9-1842-4899-b917-b9065f57bc83"
    },
    {
        "author": "梅堯臣",
        "paragraphs": [
            "長星彗雲出，天狗欲墮鳴。",
            "狗掃不見跡，昭晰河漢橫。",
            "河漢秋轉浄，箕斗垂光晶。",
            "觀爾長星酒，收祲看太平。"
        ],
        "title": "八月十三日觀長星",
        "id": "0c5c8bba-7de8-40de-956b-2563aaff8deb"
    },
    {
        "author": "梅堯臣",
        "paragraphs": [
            "太守車煌煌，莫如還故鄉。",
            "昔登蜀郡籍，今得臨邛章。",
            "過家禮耆舊，接境跪壺漿。",
            "寒經道路遠，春入山川長。",
            "俗將樂其化，詔亦美其良。",
            "相如有遺跡，誰復酒壚傍。"
        ],
        "title": "送李才元學士知邛州",
        "id": "0004a035-c27f-47a8-8a0e-5495536c63c8"
    },
    {
        "author": "梅堯臣",
        "paragraphs": [
            "世家吳季子，皇籍漢諸孫。",
            "嘒管行車失，虛堂隠几存。",
            "枝摧從玉樹，星殞自天垣。",
            "寧復下貧賤，停驂來里門。"
        ],
        "title": "弔仲源",
        "id": "9aa5be7c-ffab-4276-9185-e4af67aa3d8b"
    },
    {
        "author": "梅堯臣",
        "paragraphs": [
            "騎吹荆州去，喬林漢水前。",
            "鄉亭逢故老，牛酒問高年。",
            "翠巘臨關路，黄柑逐賈船。",
            "習家池館在，賓從與留連。"
        ],
        "title": "送梁學士知襄州",
        "id": "397ed952-3beb-44cc-a66f-76efb83cbd45"
    },
    {
        "author": "梅堯臣",
        "paragraphs": [
            "在家勗爾勤，女功無不喜。",
            "既嫁訓爾恭，恭己乃遠恥。",
            "我家本素風，百事無有侈。",
            "隨宜具奩箱，不陋復不鄙。",
            "當須記母言，夜寐仍夙起。",
            "慎勿窺窗戶，慎勿輒笑毀。",
            "妄非勿較競，醜語勿辨理。",
            "每順舅姑心，況逆舅姑耳。",
            "爲婦若此能，乃是儒家子。",
            "看爾十九年，門閫未嘗履。",
            "一朝陟太行，悲傷黄河水。",
            "車徒望何處，哭泣動鄰里。",
            "生女不如男，天親反由彼。"
        ],
        "title": "送薛氏婦歸絳州",
        "id": "ec161706-6f46-40a9-ae37-271d98a8f617"
    },
    {
        "author": "梅堯臣",
        "paragraphs": [
            "鵷雛始出巢，欲矜五色羽。",
            "乃見郡鴟盤，壤中將有取。",
            "梧桐與竹實，安得在平土。",
            "所趣固已殊，而何不遠舉。",
            "幸失網羅目，宜還蘭蕙圃。",
            "故鄉有嘉林，其下可以處。",
            "會侍朝陽鳴，賀夔成律呂。"
        ],
        "title": "送劉繼鄴秀才歸當塗",
        "id": "218aed6f-8ecd-452f-b5fb-3b6346fc5dc2"
    },
    {
        "author": "梅堯臣",
        "paragraphs": [
            "吳江田有粳，粳香舂作雪。",
            "吳江下有鱸，鱸肥膾堪切。",
            "炊粳調橙齏，飽食不爲餮。",
            "月從洞庭來，光映寒湖凸。",
            "長橋坐虹背，衣濕霜未結。",
            "四顧無纖雲，魚跳明鏡裂。",
            "誰能與子同，去若秋鷹掣。"
        ],
        "tags": [
            "洞庭湖"
        ],
        "title": "送裴如晦宰吳江",
        "id": "d442d1f5-e526-4ab6-95e3-c150df746313"
    },
    {
        "author": "梅堯臣",
        "paragraphs": [
            "帆疏疏，纖綠蒲，二十四幅輕江湖。",
            "高秋逆水上天去，朝過瓜步暮濡須。",
            "長風沙頭問鯉魚，大孤山側鳴寒烏。",
            "魚腹無書報家信，憑烏爲到西山區。",
            "西山松柏應更好，及取之官來拜掃。"
        ],
        "title": "送撫州通判袁世弼寺丞",
        "id": "87091bf0-3d14-4185-8e9a-0a67d345f1a6"
    },
    {
        "author": "梅堯臣",
        "paragraphs": [
            "燕然山北大單于，漢家皇帝與璽書。",
            "持書大夫腰金魚，飛龍借馬出國都。",
            "胡沙九月草已枯，草上霜花如五銖。",
            "白裘貂帽著不暖，莽莽黄塵車欵欵。",
            "野廬邊月出隴來，風靜天遥鴈聲短。",
            "聞到罽庭尤若寒，譯言揉耳不譏彈。",
            "公於是時已觀禮，踏雪再拜辭可汗。"
        ],
        "title": "送石昌言舍人使匈奴",
        "id": "7340837e-cc0e-4c1a-9b80-dd1f038c0708"
    },
    {
        "author": "梅堯臣",
        "paragraphs": [
            "都人夾望禁槐傍，閶闔初開旭日光。",
            "彫玉翠鞍牽騕褭，盤龍朱輦爛文章。",
            "焚香閟殿開嚴帳，汲水寒溝洒廣莊。",
            "一見天顔萬人喜，却迴宮禁樂聲長。"
        ],
        "title": "依韻和宋中道觀八月二十八日車駕朝謁景靈宮",
        "id": "bb67e2cb-5612-49a6-8084-7d83da4e8485"
    },
    {
        "author": "梅堯臣",
        "paragraphs": [
            "二十識君貌，交游非一朝。",
            "魄光沉碧海，志業隕青霄。",
            "洛客舊爲社，楚人今作招。",
            "素車京峴路，應不似嶣嶤。"
        ],
        "title": "度支蘇才翁挽詞三首  其一",
        "id": "d91d3375-3ec3-408c-b832-30e7caf58517"
    },
    {
        "author": "梅堯臣",
        "paragraphs": [
            "盛世雖多士，唯公與衆殊。",
            "高才飛健鶻，逸句吐明珠。",
            "未入周官采，爭持楚璞模。",
            "莫悲泉骨朽，青史見賢愚。"
        ],
        "title": "度支蘇才翁挽詞三首  其二",
        "id": "d98bd0b2-3bdd-4851-b3fe-2ea5beb3a7cf"
    },
    {
        "author": "梅堯臣",
        "paragraphs": [
            "自昔愛春物，罇深眼底紅。",
            "日斜花在落，身醉客西東。",
            "歿歎千年隔，生悲百事空。",
            "君嘗知此理，不悞學陶公。"
        ],
        "title": "度支蘇才翁挽詞三首  其三",
        "id": "c8197601-81e4-4c81-8f04-7d8c853d3238"
    },
    {
        "author": "梅堯臣",
        "paragraphs": [
            "臨川內史謝康樂，貝葉翻經有故臺。",
            "春草生塘猶夢句，秋蕖出水似君才。",
            "驐雞肥脆聊供膳，篘酒甘濃可薦杯。",
            "亦說右軍遺跡在，墨池科斗喜風雷。"
        ],
        "title": "重送袁世弼",
        "id": "39bda497-83bb-4abc-b971-56989b3dcfa7"
    },
    {
        "author": "梅堯臣",
        "paragraphs": [
            "我講異爾講，我書非爾書。",
            "彼將希白馬，此亦猶大車。",
            "皆行國都內，轍不入委閭。",
            "世人日擾擾，來慕清凉居。"
        ],
        "title": "留題景德寺吉祥講僧",
        "id": "205ae866-c811-43ce-9ea3-2566ffcea6b0"
    },
    {
        "author": "梅堯臣",
        "paragraphs": [
            "宮井固非一，獨傳甘與清。",
            "釀成光祿酒，調作太宮羹。",
            "上舍鋹缾貯，齋廬玉茗烹。",
            "相如方病渴，空聽轆轤聲。"
        ],
        "title": "閤門水",
        "id": "7909e82e-82bf-4d4b-a584-68f501849ee9"
    },
    {
        "author": "梅堯臣",
        "paragraphs": [
            "玉屬陪祠日，宮廬寓宿時。",
            "鐘來建章遠，月過羽林遲。",
            "寒入清綾被，風牽翠鳳旗。",
            "賈生誰復召，安問鬼神爲。"
        ],
        "title": "朝堂齋宿",
        "id": "b9c57e1f-bf4a-48dd-ba94-e1bd6f206d3d"
    },
    {
        "author": "梅堯臣",
        "paragraphs": [
            "大庾嶺邊無臘雪，惟有梅花與明月。",
            "月光如水來向人，太守得閑杯耳熱。",
            "吹香入酒望梁宋，正是苦寒綿可折。",
            "亦當念君君行南，南方無冰地不裂。",
            "此身不到五侯門，肥羔釀酒槐槽咽。",
            "玉色少年生頰春，解笑吟腸冷如鐵。",
            "衝風冒霰入廣文，老與諸生開反切。",
            "重嗟君遠隔江湖，雖得豐甘牙已缺。",
            "官娥執樂一千指，脩頸慢肌衣錯纈。",
            "定逢賓客强排娖，舞徹六幺紅袖掣。",
            "人競羨君君愈疲，夜歸坐閤思予說。"
        ],
        "title": "送杜挺之郎中知虔州",
        "id": "5f8343b9-537d-4cee-bb6d-0c33c9498a3f"
    },
    {
        "author": "梅堯臣",
        "paragraphs": [
            "言爲西邑宰，本是洛陽人。",
            "送馹往歸魏，迎車來入秦。",
            "山川成鞏固，陵廟壯威神。",
            "好學河陽政，栽花作縣春。"
        ],
        "title": "送吳辯叔知鞏縣",
        "id": "c6ebfeea-00ed-43b2-ad4b-9c877341cfda"
    },
    {
        "author": "梅堯臣",
        "paragraphs": [
            "冰蠶吐絲織纖紈，妙娥貌玉輕邯鄲。",
            "曲眉淺臉鴉髮盤，白角瑩薄垂肩冠。",
            "銅青羅衫日月團，紅裙撮暈朝霞乾。",
            "手中把筆書小字，字以通情形以觀。",
            "形隨畫去能長好，歲歲年年應不老。",
            "相逢熟識眼生春，重伴忘憂作萱草。"
        ],
        "title": "當世家觀畫",
        "id": "f75d827d-5515-42f6-a3b7-055eec17a2a1"
    },
    {
        "author": "梅堯臣",
        "paragraphs": [
            "天子甘泉祀，歡聲浹九圍。",
            "綠章馳騎入，朱服佩魚歸。",
            "賦雪上賓席，買鬟更舞衣。",
            "清池無限雁，莫道信音稀。"
        ],
        "title": "送韓簽判玉汝還南京",
        "id": "1608f750-6622-47cf-9f14-09b31c97aa65"
    },
    {
        "author": "梅堯臣",
        "paragraphs": [
            "鹿爲馬，龍爲蛇，鳳皇避羅麟避罝。",
            "天下逃難不知數，入海居巖皆是家。",
            "武陵源中深隠人，共將雞犬栽桃花。",
            "花開記春不記歲，金椎自刼博浪沙。",
            "亦殊商顔采芝草，唯與少長親胡麻。",
            "豈意異時漁者入，各各因問人閒賒。",
            "秦已非秦孰爲漢，奚論魏晉如割瓜。",
            "英雄滅盡有石闕，智惠屏去無年華。",
            "俗骨思歸一相送，慎勿與世言雲霞。",
            "出洞沿溪夢寐覺，物景都失同迴槎。",
            "心寄草樹欲復往，山幽水亂尋無涯。"
        ],
        "title": "桃花源詩",
        "id": "6d9b987d-2544-452c-89f9-a3b5f557dd6b"
    },
    {
        "author": "梅堯臣",
        "paragraphs": [
            "霜華夜夜濃，汴水日日減。",
            "行邁唯恐遲，離懷不須黯。",
            "遠輕吳江潮，乃見丈夫膽。",
            "君意應洗然，吾方困塵慘。"
        ],
        "title": "永叔席上分韻送裴如晦",
        "id": "4f592ecd-4e6e-4599-918b-fe836566ffa8"
    },
    {
        "author": "梅堯臣",
        "paragraphs": [
            "可笑常娥不了事，走却玉兔來人間。",
            "分寸不落獵犬口，滁州野叟獲以還。",
            "霜毛蘴茸目睛殷，紅絛金練相繫擐。",
            "馳獻舊守作異玩，况乃已在蓬萊山。",
            "月中辛勤莫擣藥，桂旁杵臼今應閑。",
            "我欲拔毛爲白筆，研朱寫詩破公顔。"
        ],
        "title": "永叔白兔",
        "id": "d92acbbe-460b-490f-a669-3f26a0234ac8"
    },
    {
        "author": "梅堯臣",
        "paragraphs": [
            "前夜宿廣文，葉響竹打雪。",
            "昨夜宿廣文，窗影竹照月。",
            "頼此數竿竹，與我爲暖熱。",
            "上有寒鵲棲，拳足如瘦蕨。",
            "平明欲飛去，唶唶若告說。",
            "我無喜可報，煩爾弄觜舌。",
            "亦嘗苦老鴉，鳴噪每切切。",
            "爲學本爲道，窮蹙令素髮。",
            "但能得酒飲，終日自兀兀。"
        ],
        "title": "直宿廣文舍下",
        "id": "f0d6c476-a45a-4ffe-a6bc-242cfd3a379d"
    },
    {
        "author": "梅堯臣",
        "paragraphs": [
            "行役無冬春，車馬無南北。",
            "急若機上梭，離別腸自織。",
            "其間走聲利，晝夜不能息。",
            "晚得二友生，胸蜺吐五色。",
            "各思强祿仕，安肯坐仰食。",
            "一之毛遂鄉，一之太伯國。",
            "豈無穎脫才，可邁古風力。",
            "明當隔大河，去路指斗極。",
            "誰念平原君，能於衆中識。"
        ],
        "title": "送宋中道太博倅廣平",
        "id": "b42d529e-08b0-413f-89f3-b40619fcc8ec"
    },
    {
        "author": "梅堯臣",
        "paragraphs": [
            "伯仲俱邦棟，朝廷倚以隆。",
            "出爲周九牧，入是漢三公。",
            "歲易星辰轉，天均雨露同。",
            "威聲滿河北，事業出山東。",
            "賦壓臨邛馬，文高益部雄。",
            "英靈當自伏，教化已先通。",
            "彀騎花川隘，壺漿錦里空。",
            "道途來笮馬，都邑貴郫筒。",
            "刀夢殊祥後，鋒車急占中。",
            "春江須愛賞，花鳳在梧桐。"
        ],
        "title": "送宋端明知成都",
        "id": "9a4d8cdf-064c-483e-a04c-b73ee69a5066"
    },
    {
        "author": "梅堯臣",
        "paragraphs": [
            "我昨既賦白兔詩，笑他常娥誠自癡。",
            "正值十月十五夜，月開冰團上東籬。",
            "畢星在傍如張羅，固謂走失應無疑。",
            "不意常娥早覺怒，使令烏鵲繞樹枝。",
            "啅噪言語誰可辨，徘徊赴寢搴寒帷。",
            "又將清光射我腹，但覺軫粟生枯皮。",
            "乃夢女子下天來，五色雲擁端容儀。",
            "雕瓊刻肪肌骨秀，聲音柔響揚雙眉。",
            "以理責我我爲聽，何擬玉兔爲凡卑。",
            "百獸皆有偶然白，神靈獨冒由所推。",
            "裴生亦有如此作，專意見責心未夷。",
            "遂云裴生少年爾，謔弄溫軟在酒巵。",
            "爾身屈强一片鐵，安得妄許成怪奇。",
            "翰林主人亦不愛爾說，爾猶自惜知不知。",
            "叩頭再謝沋已去，起看月向西南垂。"
        ],
        "title": "戲作常娥責",
        "id": "4c6eb535-bf7c-407b-b479-3a0a4065c139"
    },
    {
        "author": "梅堯臣",
        "paragraphs": [
            "古章乘一障，不過提千兵。",
            "今握數萬衆，獨自制名城。",
            "諸將俯聽命，莫敢輒吐聲。",
            "堂下選騕褭，帳中圖崢嶸。",
            "山川在目中，虜寇來必平。",
            "誰人識謝艾，只是一書生。"
        ],
        "title": "送李涇州審言  其一",
        "id": "f6936d05-ff17-49ba-a76c-ed6450d64c71"
    },
    {
        "author": "梅堯臣",
        "paragraphs": [
            "漢家舊日回中路，天子新除太守行。",
            "牙將握刀趨遠驛，羌人下馬拜高旌。",
            "雲間白草開邊隴，山上朱樓壓郡城。",
            "勇脫區區簿書內，壯心應欲請長纓。"
        ],
        "title": "送李涇州審言  其二",
        "id": "3715cb61-bd61-4c23-8da3-7759185e571d"
    },
    {
        "author": "梅堯臣",
        "paragraphs": [
            "嘗聞朔北寒尤甚，已見黄河可過車。",
            "驛騎駸駸持漢節，邊風慘慘聽胡笳。",
            "朝供酪粥冰生椀，夜卧氊廬月照沙。",
            "侍女新傳教坊曲，歸來偷賞上林花。"
        ],
        "title": "送刁景純學士使北",
        "id": "13009869-b6a7-4481-a6a4-fee6993b534c"
    },
    {
        "author": "梅堯臣",
        "paragraphs": [
            "每逆龍鱗司諫諍，又持旄節使陰山。",
            "貂裘不見風霜勁，雁磧遥知道路艱。",
            "冰膾芥齏非楚味，玉苕蘭茁說燕顔。",
            "單于不敢輕中國，名馬新調爲送還。"
        ],
        "title": "送馬仲途司諫使北",
        "id": "786d69f8-c045-4e88-b978-e3990f9e0142"
    },
    {
        "author": "梅堯臣",
        "paragraphs": [
            "毛氏穎出中山中，衣白兔褐求文公。",
            "文公嘗爲穎作傳，使穎名字存無窮。",
            "徧走五嶽都不逢，乃至瑯琊聞醉翁。",
            "醉翁傳是昌黎之後身，文章節行一以同。",
            "滁人喜其就籠紲，遂與提携來自東。",
            "見公於鉅鼇之峯，正草命令辭如虹。",
            "筆禿願脫冠以從，赤身謝德歸蒿蓬。"
        ],
        "title": "重）賦白兔",
        "id": "f1e2198f-8101-4918-838b-3c78dcaef6e6"
    },
    {
        "author": "梅堯臣",
        "paragraphs": [
            "園林多高樛，園卉多芳柔。",
            "紅紫經幾春，青枯經幾秋。",
            "我至每懷浮觴之卿翁，但見浮觴之水汩汩流。",
            "水流日夜曾未休，高門世世生賢侯。",
            "不比平泉碑缺花木記，又非家鴟嘯鳳皇樓。",
            "洛陽城中亦有園與宅，常同歐陽翰林携酒遊。",
            "竹閒池館遺翠羽，戶外楊柳繫紫騮。",
            "今嗟齒似舊屐作博士，嘉趣只與心相仇。",
            "强騎瘦馬往城北，二十三年如轉頭。",
            "歸來作此辭，且應主人求。"
        ],
        "title": "王祁公北園",
        "id": "3ee984b5-3723-4331-abc0-1ae838d5f7c0"
    },
    {
        "author": "梅堯臣",
        "paragraphs": [
            "谷口長松葉老瘦，澗畔古樹身枯高。",
            "土山慘憺遠復遠，坡路曲折盤車勞。",
            "二車迴正轅接軫，繼下三車來嶾嶙。",
            "過橋已有一乘歇，解牛離軛童可哂。",
            "黄衫烏巾驅舉鞭，經險就易將及前。",
            "轂輪傍側輻可數，蹄角攙錯捲箱聯。",
            "古絲昏晦三尺絹，畫此當是展子虔。",
            "坐中識別有公子，意思往往疑魏賢。",
            "子虔與賢皆妙筆，觀玩磨滅窮歲年。",
            "塗丹抹青尚欺俗，旱龍雨日猶賣錢。",
            "是亦可以秘，疑亦不可捐。",
            "爲君題卷尾，願君世世傳。"
        ],
        "title": "觀楊之美盤車圖",
        "id": "a3914c42-4d99-4ae6-b14a-359efba9faaa"
    },
    {
        "author": "梅堯臣",
        "paragraphs": [
            "開元冠蓋裏，無若賀知章。",
            "乞得鏡湖水，洗出明月光。",
            "行坐鏡與月，身衣羽人裳。",
            "心存黄庭經，目視白鳥行。",
            "歲時忽已古，高韻抗彭莊。",
            "今聞許子春，來守稽山傍。",
            "稽山風月在，鏡水菰蒲長。",
            "臘市開梅萼，霰雪凌早芳。",
            "卧龍生茗舌，鼓角催新陽。",
            "焙邊可以啜，樹間可以觴。",
            "賀老於當日，必定無此嘗。",
            "唯有李白詩，酒船芙蓉香。",
            "安得效白也，賸載借艅艎。",
            "與君同醉翁，智慮收肝腸。"
        ],
        "title": "寄許越州",
        "id": "05d03c0f-50f8-4b1a-9671-3308c8870800"
    },
    {
        "author": "梅堯臣",
        "paragraphs": [
            "素脣紫錦背，漿味壓蚶菜。",
            "海客穿海沙，拾貯寒潮退。",
            "王都有美醖，此物實當對。",
            "相去三千里，貴力致以配。",
            "翰林文章宗，炙鮮尤所愛。",
            "旋坼旋沽飲，酒船如落埭。",
            "殊非北人宜，肥羊噉臠塊。"
        ],
        "title": "永叔請賦車螯",
        "id": "dc78fac7-b375-4071-b4be-8b8627d3e31f"
    },
    {
        "author": "梅堯臣",
        "paragraphs": [
            "楚之襄王問於宋玉，玉時對以郢中歌。",
            "歌爲白雪陽春曲，始唱千人和，再唱百人逐。",
            "至此和者纔數人，乃知高調難隨俗。",
            "後來感槩起危樓，足接浮雲聲出屋。",
            "中古客應無，怊悵鯤魚孟諸宿。",
            "樓傾復構春又春，酒瀉瑠璃烹錦鱗。",
            "青山繞欄看不盡，眼穿盪槳石城人。",
            "去知何在，寒花雨歛自生嚬。",
            "今聞太守新梁棟，試選清喉可動塵。"
        ],
        "title": "寄題郢州白雪樓",
        "id": "1e0872a8-f8a7-4973-a272-96cf146e11b0"
    },
    {
        "author": "梅堯臣",
        "paragraphs": [
            "黄土坡陁岡頂寺，青煙羃歷浙西山。",
            "半荒樵牧舊城下，一月陰晴連嶼間。",
            "人指廢興都莫問，眼看今古總輸閑。",
            "劉郎寄詠公酬處，夜對金鑾步輦還。"
        ],
        "title": "和永叔答劉原甫遊平山堂寄",
        "id": "acdb2cde-d92b-4487-baa6-7616042cd8de"
    },
    {
        "author": "梅堯臣",
        "paragraphs": [
            "蜀岡莽蒼臨大邦，雄雄太守駐旌幢。",
            "相基樹楹氣勢厖，千山飛影橫過江。",
            "峯嶠俯仰如奔降，雷塘坡小鸂鶒雙。",
            "陸羽井苔黏瓦缸，煎鐺瀉鼎聲淙淙。",
            "雨牙鳥爪不易得，碾雪恨無居士龐。",
            "已見宣城謝公陋，吟看遠岫通高窗。"
        ],
        "title": "平山堂留題",
        "id": "20c51585-2d7c-4bed-ad33-b0fb1e967406"
    },
    {
        "author": "梅堯臣",
        "paragraphs": [
            "茫茫九土中，天網該時秀。",
            "有鳳不收羅，有麟不獲狩。",
            "賢豪爲咨嗟，都邑誦瓊琇。",
            "而我當是時，欲見恨未遘。",
            "忽過廣平居，遇子乃邂逅。",
            "懷中二新篇，幸出洗昏瞀。",
            "一美韓公子，一語南方寇。",
            "鏗然青琅玕，交戛風雨驟。",
            "輒用告衆多，亦未甚便售。",
            "固知至珍物，不入市井貿。",
            "昨朝驚扉鳴，始悟子來扣。",
            "鉅編高貯襟，細卷仍函袖。",
            "麻衣踏犀靴，再拜謹以授。",
            "因之重感愴，世德實有舊。",
            "文體古爲徒，家聲喜能又。",
            "其間贊愚辭，愧累將恐詬。",
            "摩拂李杜光，誠與日月鬭。",
            "退之心伏降，安得此孤陋。",
            "豈能造春榮，豈解易星宿。",
            "一身猶寒饑，生未飽蔾豆。",
            "高高河漢流，肯下借湔漱。",
            "蟲魚儻無施，捉撮不乖繆。",
            "聊此慰窮愁，文章終莫就。",
            "庭前枯石榴，寒雀並清晝。",
            "逍遥獨詠歌，寄翼與報酬。"
        ],
        "title": "答張子卿秀才",
        "id": "e07db22b-d7f6-4d56-bea7-49a10bc72d1b"
    },
    {
        "author": "梅堯臣",
        "paragraphs": [
            "興平烹瓊乳，咸陽摘冰枝。",
            "秦女點山日，張公開谷時。",
            "刻破玉漿壺，泛融金酒巵。",
            "適從關中寄，不見博士卑。"
        ],
        "title": "江鄰幾學士寄酥梨",
        "id": "4324ab32-955b-4e18-b988-646423f4e64f"
    },
    {
        "author": "梅堯臣",
        "paragraphs": [
            "名國萬家城，千畦等封侯。",
            "劚當燕去前，醃牙費糟丘。",
            "無筋偃王笑，有味三閭羞。",
            "寄入翰林席，聖以不撤優。",
            "又寄蓬門下，作賦誰肯休。",
            "唯我廣文舍，免爲齏鹽仇。",
            "劉公漢家裔，才學歆向儔。",
            "胸懷飽經史，辨論出九州。",
            "曾不奉權貴，但與故人投。",
            "贈辛非贈甘，此意當自求。"
        ],
        "title": "答劉原甫寄糟薑",
        "id": "fca48003-ca0e-4bb1-a6f7-bf627f66783f"
    },
    {
        "author": "梅堯臣",
        "paragraphs": [
            "歌舞人已死，臺殿棟已傾。",
            "舊基生黑棘，古瓦埋深耕。",
            "玉質先骨朽，松棟爲埃輕。",
            "築緊風雨剝，埏和鉛膏精。",
            "不作鴛鴦飛，乃有科斗情。",
            "磨失沙礫粗，扣知金石聲。",
            "初求畎畝下，遂厠几席清。",
            "入用固爲貴，論古莫與并。",
            "端溪割紫雲，空負世上名。",
            "韓著毛穎傳，何獨稱陶泓。",
            "儻以較歲年，泓當視如兄。"
        ],
        "title": "銅雀硯",
        "id": "8ffe9fd6-3dc8-48b3-be0e-97772cb4668f"
    },
    {
        "author": "梅堯臣",
        "paragraphs": [
            "枯竹爲門扉，不可容車騎。",
            "況如鄭廣文，無氊藉賓位。",
            "窮冬月破七，貴客聯玉轡。",
            "傳騶肅里閭，下榻呼童稚。",
            "問我何所往，共留牆上字。",
            "兒愚不知誰，金章言照地。",
            "既屈卿大夫，恨莫親帚篲。",
            "星躔回已高，麟趾寧復至。",
            "戢戢鄰巷居，相見竊自喟。",
            "豈料瘦老翁，能令賢達至。",
            "昔時蓬蒿徑，安有此盛事。"
        ],
        "title": "歐陽永叔王原叔二翰林韓子華吳長文二舍人同過弊廬值出不及見",
        "id": "df41414e-5ce0-48d4-926d-20ea44f9f807"
    },
    {
        "author": "梅堯臣",
        "paragraphs": [
            "單于獵罷卧錦紅，解鞍休騎荒磧中。",
            "蒼駒騧駱六十匹，隠谷映坡分尾鬉。",
            "九駞五牛羊頗倍，沙草晚牧生寒風。",
            "貴賤小大指五百，執作意態皆不同。",
            "二鷹在臂二鷹架，駿犬當對寧爭功。",
            "氊廬鼎列帳幙擁，鼓角未吹驚塞鴻。",
            "土山高高置烽燧，毛囊貯獲閑刀弓。",
            "水泉在側挹其上，長河杳杳流無窮。",
            "素紈六幅筆何巧，胡瓌盡妙誰能通。",
            "今日都城有別識，別識共許劉元忠。"
        ],
        "title": "元忠示胡人下程圖",
        "id": "b565b598-6873-49ab-94ef-c9cfd90e4ce8"
    },
    {
        "author": "梅堯臣",
        "paragraphs": [
            "出塞開牙帳，論兵啟玉鈐。",
            "漢泉思白馬，秦冢弔蒙恬。",
            "族本西山大，聲從渭北兼。",
            "相如嘗學劍，文士亦何嫌。"
        ],
        "title": "送李太保知儀州",
        "id": "b6348597-f212-4ff0-92a5-95256e315a10"
    },
    {
        "author": "梅堯臣",
        "paragraphs": [
            "南方生美果，具體橘包微。",
            "韓彈有輕薄，楚萍知是非。",
            "甘香奉華俎，咀嚼破明璣。",
            "欲換齏鹽腹，盈匳忽我歸。"
        ],
        "title": "劉元忠遺金橘",
        "id": "fd17d9c1-fe0e-45de-920b-8ad9c8de7ba6"
    },
    {
        "author": "梅堯臣",
        "paragraphs": [
            "石蒼蒼，連峭峯，大山嵯峨雲霧中。",
            "老松瘦樹無筆蹤，巧奪造化何能窮。",
            "古絹脆裂再黏續，氣象一似高高嵩。",
            "上有荆浩字，特歸翰林公。",
            "願換廷圭一丸墨，誰言賣錢須青銅。",
            "范寬到老學未足，李成但得平遠工。",
            "黄金白璧未爲貴，丈人師臣無不通。"
        ],
        "title": "王原叔內翰宅觀山水圖",
        "id": "582a3352-8b35-4e59-9e6c-1e5041156bed"
    },
    {
        "author": "梅堯臣",
        "paragraphs": [
            "雌猿夜啼別湘東，曉尋故人背孤桐。",
            "孤桐有聲彈不響，弦絕曲在埋蒿蓬。",
            "知音萬古期必逢，今日已聞天下雄。",
            "陟山涉水不辭遠，文章大名居禁中。",
            "扣門一見顔色喜，抱琴三歎含徵宮。",
            "九疇不汨微禹力，堯舜豈無明與聰。",
            "推根致本賢意合，敘述況值太史公。",
            "貿金得玉莫忘寶，却過洞庭乘朔風。",
            "猿休啼月月色好，還來舊山伴狙翁。"
        ],
        "tags": [
            "衡山",
            "洞庭湖"
        ],
        "title": "送廖倚歸衡山",
        "id": "f9cc981a-0901-442b-b24a-2c156403af3c"
    },
    {
        "author": "梅堯臣",
        "paragraphs": [
            "松液化茯苓，又因爲琥珀。",
            "遇物必得形，毛髮曾不隔。",
            "君子亦豹變，其文蔚可覿。",
            "今者逢吳侯，滿腹貯經籍。",
            "噴吐五色霓，自堪垂典冊。",
            "詩教始二南，皆著賢聖跡。",
            "後世竟翦裁，破碎隨刀尺。",
            "我輩强追倣，畫龍成蜥蜴。",
            "有唐文最盛，韓伏甫與白。",
            "甫白無不包，甄陶咸所索。",
            "侯初守二郡，山水多助益。",
            "升高觴嘉賓，賦筆速鷹翮。",
            "葺書成大軸，許我觀琮璧。",
            "真物固易辨，恨無百金易。",
            "借從懷袖歸，誦玩廢朝夕。",
            "譬如遊國都，惝怳失阡陌。",
            "苦吟三十年，所獲唯巾幗。",
            "豈比夸受降，甲齊熊耳積。",
            "重見元和風，珠玉敵海舶。",
            "自慙寒餓爲，何張空避席。"
        ],
        "title": "還吳長文舍人詩卷",
        "id": "80c6da61-334f-49ce-8af4-14d056959f0d"
    },
    {
        "author": "梅堯臣",
        "paragraphs": [
            "禹書貢厥包，未知黄柑美。",
            "競傳洞庭熟，又莫永嘉比。",
            "適觀隠侯詩，獲此殊可喜。",
            "誦句擘露囊，香甘冷熨齒。",
            "明朝鏁禮闈，何暇醉鄰里。"
        ],
        "tags": [
            "洞庭湖"
        ],
        "title": "和正月六日沈文通學士遺溫柑",
        "id": "95a8450f-88f1-4a79-aa9a-3d947b96aa58"
    },
    {
        "author": "梅堯臣",
        "paragraphs": [
            "出珥銀貂侍太清，迴看雙鶴舞中庭。",
            "翩翩曾是仙人驥，兩兩尚儀君子形。",
            "靜夜欲還緱嶺月，終朝思啑太湖萍。",
            "莫將樹上雞相並，會待歸飛向杳冥。"
        ],
        "tags": [
            "太湖"
        ],
        "title": "史供奉羣鶴",
        "id": "c571f929-da8d-4643-a046-b9d67816436a"
    },
    {
        "author": "梅堯臣",
        "paragraphs": [
            "巖竇常留雪，山雪不有心。",
            "禪衣百衲重，香剎四明深。",
            "馴鹿來銜果，栽松去作林。",
            "自緣冠紱累，未解遠公尋。"
        ],
        "title": "雪竇達觀禪師見寄依韻答",
        "id": "aee92417-d593-4603-ad44-e9e36e94ed9b"
    },
    {
        "author": "梅堯臣",
        "paragraphs": [
            "結廬野田中，其高足以覘。",
            "坐卧劣自容，巢棲未嘗厭。",
            "但能風雨蔽，何惜茅蓬苫。",
            "終當收刈畢，寂寞慙山店。"
        ],
        "title": "和孫端叟寺丞農具十五首 田廬",
        "id": "682fad37-9517-45bf-98fb-6f08c36126a1"
    },
    {
        "author": "梅堯臣",
        "paragraphs": [
            "白扇非團扇，每來場圃見。",
            "因風吹糠籺，編竹破筠箭。",
            "任從高下手，不爲暄寒變。",
            "去粗而得精，持之莫言倦。"
        ],
        "title": "和孫端叟寺丞農具十五首 颺扇",
        "id": "b383109c-e62d-47b5-8277-108fb296c36a"
    },
    {
        "author": "梅堯臣",
        "paragraphs": [
            "農人力已勤，要在布嘉種。",
            "手持高斗柄，觜瀉三犂壠。",
            "月下叱黄犢，原邊過廢冢。",
            "安知俠少年，玉食金羈擁。"
        ],
        "title": "和孫端叟寺丞農具十五首 摟",
        "id": "c7ac7f4f-955c-4d87-95d1-2a566b17fa71"
    },
    {
        "author": "梅堯臣",
        "paragraphs": [
            "適從伐枯桑，莫悟刃已缺。",
            "蠶工向欲迫，田事不可徹。",
            "丁丁背谷聲，役役持柯熱。",
            "積薪高於山，焉用先後別。"
        ],
        "title": "和孫端叟寺丞農具十五首 樵斧",
        "id": "1d82d0cc-373a-4705-ae58-4576fc28868d"
    },
    {
        "author": "梅堯臣",
        "paragraphs": [
            "古聖通物宜，揉斲資粒食。",
            "稼穡盡民勤，墾耕窮地力。",
            "推化本神農，維時思后稷。",
            "我老欲歸田，茲器已先識。"
        ],
        "title": "和孫端叟寺丞農具十五首 耒耜",
        "id": "1c3310cd-4452-4a70-9b12-eded4163c8a4"
    },
    {
        "author": "梅堯臣",
        "paragraphs": [
            "詩稱庤錢鎛，南畝興農作。",
            "寧唯務芟薙，豈不在刈穫。",
            "收功向嘉穀，託用隨芒屩。",
            "太平茲所重，坐見銷鋒鍔。"
        ],
        "title": "和孫端叟寺丞農具十五首 錢鎛",
        "id": "8bf67016-567e-4b64-a84c-fcd7da0b65ef"
    },
    {
        "author": "梅堯臣",
        "paragraphs": [
            "蕪穢或不治，良苗安得長。",
            "薅來露未晞，荷去月初上。",
            "侵煙濕鵝頸，近茇翻蟻壤。",
            "生具自有餘，何辭汗沾顙。"
        ],
        "title": "和孫端叟寺丞農具十五首 耰鋤",
        "id": "4917774b-de63-444a-a0d8-663349dbb6c2"
    },
    {
        "author": "梅堯臣",
        "paragraphs": [
            "上襏與下襫，青蓑苦能織。",
            "曉披春雨來，晚曬陽坡側。",
            "蔽身常自足，衝濕曾爲得。",
            "任從野風吹，已敵寒蓬色。"
        ],
        "title": "和孫端叟寺丞農具十五首 襏襫",
        "id": "b09ec806-e4e4-49e8-b126-b85a6f033e5a"
    },
    {
        "author": "梅堯臣",
        "paragraphs": [
            "力田冒風雨，緝籜爲臺笠。",
            "寒蓑相與用，陰野低迷入。",
            "足屨固易濡，鬢葆何嘗濕。",
            "斯須未可去，赫日資乃急。"
        ],
        "title": "和孫端叟寺丞農具十五首 臺笠",
        "id": "f0689276-3f60-4a71-9a2e-7cffb77a338e"
    },
    {
        "author": "梅堯臣",
        "paragraphs": [
            "破領耕不休，何暇顧羸犢。",
            "夜歸喘明月，朝出穿深谷。",
            "力雖窮田疇，腸未飽芻粟。",
            "稼收風雪時，又向寒坡牧。"
        ],
        "title": "和孫端叟寺丞農具十五首 耕牛",
        "id": "d401fa35-d35e-452d-a175-c6c225038649"
    },
    {
        "author": "梅堯臣",
        "paragraphs": [
            "覆牛畏嚴霜，愛之如愛子。",
            "朔風吹欄牢，禦凍頼苴枲。",
            "惡薄將異韉，貧棲乃同被。",
            "重畜不忘劬，老農非可鄙。"
        ],
        "title": "和孫端叟寺丞農具十五首 牛衣",
        "id": "8c4d5d38-1c12-4c2c-b754-5beea09914a7"
    },
    {
        "author": "梅堯臣",
        "paragraphs": [
            "既如車輪轉，又若川虹飲。",
            "能移霖雨功，自致禾苗稔。",
            "上傾成下流，損少以益甚。",
            "漢陰抱甕人，此理未可諗。"
        ],
        "title": "和孫端叟寺丞農具十五首 水車",
        "id": "6c3481bd-ede2-42b3-af1b-330b8d85d71a"
    },
    {
        "author": "梅堯臣",
        "paragraphs": [
            "瓦罌貯谿流，滴作耘田漏。",
            "不爲陰晴惑，用識早暮候。",
            "辛勤無侵星，簡易在白晝。",
            "同功以爲準，一决不可又。"
        ],
        "title": "和孫端叟寺丞農具十五首 田漏",
        "id": "b33a71c9-2eb8-4b42-902e-0e33775631af"
    },
    {
        "author": "梅堯臣",
        "paragraphs": [
            "挂鼓大樹枝，將以一耘耔。",
            "逢逢達遠近，汨汨來田里。",
            "功既由此興，餉亦從此始。",
            "固殊調猿猴，欲取兒童喜。"
        ],
        "title": "和孫端叟寺丞農具十五首 耘鼓",
        "id": "646f034a-eec6-449d-90c6-498c278d7d20"
    },
    {
        "author": "梅堯臣",
        "paragraphs": [
            "牧人樂下牧，背騎吹短笛。",
            "聲穿吳雲低，韻入楚梅的。",
            "誰嗟苦調急，自與幽意寂。",
            "應同堯時民，歌將土壤擊。"
        ],
        "title": "和孫端叟寺丞農具十五首 牧笛",
        "id": "d0f1ca7e-9767-4278-b37c-891fec077721"
    },
    {
        "author": "梅堯臣",
        "paragraphs": [
            "漢儀后親蠶，採桑來繭館。",
            "雲母飾車上，鉤籠載車畔。",
            "援條露已乾，受葉日將晏。",
            "爲言天下婦，茲事不可慢。"
        ],
        "title": "和孫端叟蠶具十五首 繭館",
        "id": "d87eebbe-1206-4803-a60e-d1d4deb343d7"
    },
    {
        "author": "梅堯臣",
        "paragraphs": [
            "常聞漢皇后，織室數來觀。",
            "宮女豈不勤，帝衮得以完。",
            "亦將成纁黄，非用競龍鸞。",
            "意在奉宗廟，後人其可安。"
        ],
        "title": "和孫端叟蠶具十五首 織室",
        "id": "b84faf6e-c45e-4147-afb9-60fdc89c6baa"
    },
    {
        "author": "梅堯臣",
        "paragraphs": [
            "原上種良桑，桑下種茂麥。",
            "雉雊麥秀時，蠶眠葉休摘。",
            "空條漏日多，餘椹更誰惜。",
            "會待黄落來，酒壚燒斗石。"
        ],
        "title": "和孫端叟蠶具十五首 桑原",
        "id": "797e4cb3-0da6-44f5-a9a8-5afd02713936"
    },
    {
        "author": "梅堯臣",
        "paragraphs": [
            "桑柔不倚梯，摘桑頼高几。",
            "每於得葉易，曾靡憂校披。",
            "躋陞類拾級，下上異緣蟻。",
            "閑置草屋傍，鳴雞或棲止。"
        ],
        "title": "和孫端叟蠶具十五首 高几",
        "id": "a9fc9a00-df21-4fa5-bedc-888db21f2dcf"
    },
    {
        "author": "梅堯臣",
        "paragraphs": [
            "科桑持野斧，乳濕新磨刃。",
            "繁枿一去除，肥條更豐潤。",
            "魯葉大如掌，吳蠶食若駿。",
            "始時人謂戕，利倍今乃信。"
        ],
        "title": "和孫端叟蠶具十五首 科斧",
        "id": "8cbd1d2a-b63f-47a2-bb3a-1321d3c1a669"
    },
    {
        "author": "梅堯臣",
        "paragraphs": [
            "長鉤扳桑枝，短鉤挂桑籠。",
            "南陌露氣寒，東方日光動。",
            "少婦首且笄，幼女角已𩮰。",
            "競以採葉歸，曾非事梳櫳。"
        ],
        "title": "和孫端叟蠶具十五首 桑鉤",
        "id": "f74ace21-2ffc-4653-9c7a-515e4bf2816f"
    },
    {
        "author": "梅堯臣",
        "paragraphs": [
            "采采向桑郊，盈盈自持筥。",
            "挂鉤带月往，稚葉和煙貯。",
            "一心恐蠶饑，搔首促儔侶。",
            "到家傾嫩綠，刀几爲㕮咀。"
        ],
        "title": "和孫端叟蠶具十五首 桑筥",
        "id": "ad5f9d17-b8a7-429e-90ba-dffa5cc0b16b"
    },
    {
        "author": "梅堯臣",
        "paragraphs": [
            "自從蠶蟻生，日日憂蠶冷。",
            "草室常自溫，雲髻未暇整。",
            "但采原上桑，不顧門前杏。",
            "辛苦得絲多，輸官官莫省。"
        ],
        "title": "和孫端叟蠶具十五首 蠶女",
        "id": "9761f3ee-fdb0-471c-b099-02b2171abf70"
    },
    {
        "author": "梅堯臣",
        "paragraphs": [
            "冰蠶三眠休，作繭當具簇。",
            "漢北取蓬蒿，江南藉茅竹。",
            "蒿疎無鬰浥，竹浄亦森束。",
            "競畏風雨寒，露置未如屋。"
        ],
        "title": "和孫端叟蠶具十五首 蠶簇",
        "id": "47277b3a-413a-4847-bc24-d42c1fa7e339"
    },
    {
        "author": "梅堯臣",
        "paragraphs": [
            "三月將掃蠶，蠶妾具其器。",
            "丘植先㧹括，辟室亦塗塈。",
            "衆材疎以成，多薄所得寄。",
            "拾老歸簇時，應無慙棄置。"
        ],
        "title": "和孫端叟蠶具十五首 蠶槌",
        "id": "99dad81d-86a4-41ad-b200-f0aec22916a6"
    },
    {
        "author": "梅堯臣",
        "paragraphs": [
            "河上緯蕭人，女歸又織葦。",
            "相與爲蠶曲，還殊作筠篚。",
            "入用此何多，往售獲能幾。",
            "願豐天下衣，不歎貧服卉。"
        ],
        "title": "和孫端叟蠶具十五首 蠶薄",
        "id": "e5433019-2008-459d-b104-c2862913ca9b"
    },
    {
        "author": "梅堯臣",
        "paragraphs": [
            "朝漬一盎繭，繰就幾絢絲。",
            "絲成繭已盡，盎亦誰復持。",
            "道上有墮甑，車傍有鴟夷。",
            "二物且莫笑，顧藉各因時。"
        ],
        "title": "和孫端叟蠶具十五首 繰盎",
        "id": "32d1d3cc-6cc0-455d-9666-d02c822c8aa0"
    },
    {
        "author": "梅堯臣",
        "paragraphs": [
            "蠶月必紡績，絲車方挑擲。",
            "燈下絡緯鳴，林端河漢白。",
            "纖縷自有緒，虛輪運無跡。",
            "腕手已爲勞，誰經用刀尺。"
        ],
        "title": "和孫端叟蠶具十五首 紡車",
        "id": "da6554f3-fe68-427b-bcdd-3844ab83a375"
    },
    {
        "author": "梅堯臣",
        "paragraphs": [
            "給給機上梭，往反如度日。",
            "一經復一絲，成寸遂成匹。",
            "虛腹銳兩端，素手投未出。",
            "陶家挂壁間，雷雨龍飛出。"
        ],
        "title": "和孫端叟蠶具十五首 龍梭",
        "id": "56672ab9-295e-4f8c-b4c7-98ac4556dbe1"
    },
    {
        "author": "梅堯臣",
        "paragraphs": [
            "織婦手不停，心與日月速。",
            "常憂里胥來，不待雞黍熟。",
            "但言督縣官，立要斷機軸。",
            "誰知公侯家，賜帛堆滿屋。"
        ],
        "title": "和孫端叟蠶具十五首 織婦",
        "id": "277f8a6d-0a1d-4e11-960e-24e7c85c28a4"
    },
    {
        "author": "梅堯臣",
        "paragraphs": [
            "閶闔前臨萬歲山，燭龍銜火夜珠還。",
            "高樓迥出星辰裏，曲蓋遥瞻紫翠間。",
            "轣轆車聲碾明月，參差蓮焰競紅顔。",
            "誰教言語如鸚鵡，便著金籠密鎖關。"
        ],
        "title": "上元從主人登尚書省東樓",
        "id": "4da6cbee-ec03-4c9b-ad65-c6c2c13eb38d"
    },
    {
        "author": "梅堯臣",
        "paragraphs": [
            "沉水香焚金博山，杜陵誰復與車還。",
            "馬尋綺陌知何曲，人在珠簾第幾間。",
            "法部樂聲長滿耳，上樽醇味易酡顔。",
            "更貧更賤皆能樂，十二重門不上關。"
        ],
        "title": "自和",
        "id": "883d6d4a-4ec1-48fe-b385-9880c8a19951"
    },
    {
        "author": "梅堯臣",
        "paragraphs": [
            "康莊咫尺有千山，欲問紫姑應已還。",
            "人似常娥來陌上，燈如明月在雲間。",
            "車頭小女雙垂髻，簾裏新粧一破顔。",
            "却下玉梯雞已唱，謾言齊客解偷關。"
        ],
        "title": "又和",
        "id": "dad8893a-0214-461d-8c2e-725baf83825e"
    },
    {
        "author": "梅堯臣",
        "paragraphs": [
            "五公雄筆厠其間，媿似丘陵擬泰山。",
            "豈意來嘲飯顆句，忙中唯此是偷閑。"
        ],
        "tags": [
            "泰山"
        ],
        "title": "和公儀龍圖戲勉",
        "id": "ff2e797d-dc5f-4d65-9e9b-63afa703977c"
    },
    {
        "author": "梅堯臣",
        "paragraphs": [
            "千重海浪漁人醉，百戰沙場野叟閑。",
            "能向鬧中還得靜，乃知朝市即青山。"
        ],
        "title": "再和公儀龍圖",
        "id": "2a048675-e4c8-4ba2-b0a4-007ba5945c36"
    },
    {
        "author": "梅堯臣",
        "paragraphs": [
            "獸烹羊豬，鳥烹鴨雞。",
            "唯鶉不殺，置奴而携。",
            "公坐堂上，見而悲悽。",
            "急令開笯還故棲，其間無力飛不齊。",
            "公只知魚之洋洋，鵝之鶂鶂。",
            "噫兮噫兮。"
        ],
        "title": "放鶉",
        "id": "5262e61c-b39d-4ca2-8502-cc2bd41898cd"
    },
    {
        "author": "梅堯臣",
        "paragraphs": [
            "莫登樓，脚力雖健勞雙眸，下見紛紛馬與牛。",
            "馬矜鞍轡牛服輈，露臺歌吹聲不休。",
            "腰鼓百面紅臂褠，先打六幺後梁州。",
            "棚簾夾道多夭柔，鮮衣壯僕獰髭虬。",
            "寶撾呵叱倚王侯，夸妍鬭豔目已偷。",
            "天寒酒醺誰爾侜，倚楹心往形獨留，有此光景無能遊。",
            "粉署深沉空翠幬，青綾被冷風颼颼。",
            "懷抱既如此，何須望樓頭。"
        ],
        "title": "莫登樓",
        "id": "ce05b252-5764-4bfa-9337-c8a7a61853f3"
    },
    {
        "author": "梅堯臣",
        "paragraphs": [
            "莫飲酒，酒豈讎，顔回不飲不白頭。",
            "千鍾稱帝堯，百觚號聖丘。",
            "定國數石無滯留，康成三百盃未休。",
            "阮籍作詩語更遒，聖賢在前誰與謀。",
            "喉乾舌强須潤柔，照見文字勝膏油。"
        ],
        "title": "莫飲酒",
        "id": "84e92d22-3a7c-4135-a80b-d8307fa07895"
    },
    {
        "author": "梅堯臣",
        "paragraphs": [
            "我生無所嗜，唯嗜酒與詩。",
            "一日舍此心腸悲，名存貴大不輙思。",
            "甑空釜冷不俛眉，妻孥凍饑數恚之。",
            "但自吟醉與世違，此外萬事皆莫知。",
            "王公謁請衆去早，既衰愈懶身到遲。",
            "日高倦僕顔色沮，况騎瘦馬兩耳垂。",
            "厭此勞苦不喜出，唯有文字時能爲。",
            "諸公尚恐竭智慮，勤勤勸飲莫我卑。",
            "再拜受公言，竊意公矯時。",
            "只愛詩，謂余癡。"
        ],
        "title": "依韻和永叔勸飲酒莫吟詩雜言",
        "id": "650526a7-1ae5-44e6-a7bc-9cd02e588fa8"
    },
    {
        "author": "梅堯臣",
        "paragraphs": [
            "來時擘蠒正探官，走馬傳宣夾路看。",
            "便鏁青春辭上閤，徒知白日近長安。",
            "思歸有夢同誰說，强意題詩只自寬。",
            "猶喜共量天下士，亦勝東野亦勝韓。"
        ],
        "title": "和永叔內翰",
        "id": "39435335-1e34-46ca-9bc6-d39ab514bded"
    },
    {
        "author": "梅堯臣",
        "paragraphs": [
            "聞憶華亭雙鶴雛，蒼毛未變頂微朱。",
            "閑情且與稻粱飽，寄語休將雞鶩驅。",
            "丁令再歸移歲月，王襃端爲約僮奴。",
            "主人必欲看飛舞，太液池寬肯放無。"
        ],
        "title": "和公儀龍圖憶小鶴",
        "id": "d2e5a935-e1d2-46b9-9b48-3644e17b9799"
    },
    {
        "author": "梅堯臣",
        "paragraphs": [
            "醉翁在東堂，爲他栽桂樹。",
            "待將枝條與人折，憶著家中玉色兔。",
            "夜看明月海上來，光彩離離入庭戶。",
            "且問常娥一借觀，翁家雖有來無路。",
            "常娥對面幾萬里，不聲漸漸西南去。",
            "是時翁生懷抱惡，却恨陸機先憶鶴。",
            "致令亦念眼迷離，不似傍池能飲啄。",
            "始憂兔饑僮失哺，又恐白毛塵土汙。",
            "仍不如鶴有淺泉，自在引吭時刷羽。",
            "花前舉翅鼓春風，只待公歸向朝暮。",
            "我聞二公趣向殊，一養月中物，一養華亭雛。",
            "一畏奔海窟，一畏巢松株。",
            "我雖老矣無物惑，欲去東家看舞姝。"
        ],
        "title": "和永叔內翰思白兔答憶鶴雜言",
        "id": "d51023ea-048c-453f-8260-f15fd8dbbfd2"
    },
    {
        "author": "梅堯臣",
        "paragraphs": [
            "從他舞姝笑我老，笑終是喜不是惡。",
            "固勝兔子固勝鶴，四蹄撲握長啄啄。",
            "任看色與月光混，只欲走飛情意薄。",
            "拘之以籠縻以索，必不似纖腰夸綽約。",
            "主人既賢豪，能使賓客樂。",
            "便歸膏面染髭鬚，從今宴會應頻數。"
        ],
        "title": "和永叔內翰戲答",
        "id": "68f887ca-451f-4d0f-9f3d-261c9c11bef0"
    },
    {
        "author": "梅堯臣",
        "paragraphs": [
            "二月狂風雪，寒威曉更加。",
            "省闈輕妬粉，苑樹暗添花。",
            "有夢皆蝴蝶，逢袍只紵麻。",
            "凍吟誰料我，相與賭流霞。"
        ],
        "title": "二月五日雪",
        "id": "635cc39b-7e63-4c23-87ed-80f81e2f9ae2"
    },
    {
        "author": "梅堯臣",
        "paragraphs": [
            "三分春色一分休，始見桃花著樹頭。",
            "霰雪斗來如約勒，爲公留作上林遊。"
        ],
        "title": "和公儀龍圖小桃花",
        "id": "15fa869f-5c7e-47e7-994f-866f08a0d511"
    },
    {
        "author": "梅堯臣",
        "paragraphs": [
            "重門雖鏁春風入，先坼桃花後李花。",
            "赤白鬭妍思舊曲，舊聲傳在五王家。",
            "五王不見留華萼，華萼壞來碑缺落。",
            "當時李白欲騎黥，醉向江南曾不錯。"
        ],
        "title": "感李花",
        "id": "d5ea6924-1315-4599-9a86-d0167fe11404"
    },
    {
        "author": "梅堯臣",
        "paragraphs": [
            "大魚人騎上天去，留得小鱗來按觴。",
            "吾物吾鄉不須念，太官常膳有肥羊。"
        ],
        "title": "琴高魚和公儀",
        "id": "71d4255d-1549-4467-8d67-8bd1b8d97e37"
    },
    {
        "author": "梅堯臣",
        "paragraphs": [
            "都藍携具向都堂，碾破雲團北焙香。",
            "湯嫩水輕花不散，口甘神爽味偏長。",
            "莫夸李白仙人掌，且作盧仝走筆章。",
            "亦欲清風生兩腋，從教吹去月輪傍。"
        ],
        "title": "嘗茶和公儀",
        "id": "1f0d59ce-9e43-4da2-9df2-34fc9e7da94d"
    },
    {
        "author": "梅堯臣",
        "paragraphs": [
            "蒼蒼庭中竹，事莫歎遲速。",
            "不同欄下草，一歲一迴綠。",
            "朝開花照曜，暮落風相逐。",
            "何如飽霜雪，冬夏森寒玉。",
            "誰將種官舍，本合近巖屋。",
            "不可一日無，蕭灑看未足。",
            "阮生豈其愚，林中醉醽醁。",
            "我當明月時，移床來此宿。"
        ],
        "title": "刑部廳看竹效孟郊體和永叔",
        "id": "1dd1ceb5-6e73-4e11-a13f-b8eaa07f8fd7"
    },
    {
        "author": "梅堯臣",
        "paragraphs": [
            "分庭答拜士傾心，却下朱簾絕語音。",
            "白蟻戰來春日暖，五星明處夜堂深。",
            "力搥頑石方逢玉，盡撥寒沙始見金。",
            "淡墨牓名何日出，清明池苑可能尋。"
        ],
        "title": "較藝和王禹玉內翰",
        "id": "6138dd6d-b335-435a-ad34-c4ea73c01d54"
    },
    {
        "author": "梅堯臣",
        "paragraphs": [
            "廉纖小雨破花寒，野雀爭巢鬭作團。",
            "手卷白雲光引素，舌飛明月響傾盤。",
            "羣公錦繡爲腸胃，獨我塵埃滿肺肝。",
            "强應小詩無氣味，猶慙白髮厠郎官。"
        ],
        "title": "再和",
        "id": "ad1ae7a6-1cc3-4f3f-94b6-da7792be7372"
    },
    {
        "author": "梅堯臣",
        "paragraphs": [
            "天下才名罕有雙，今逢陸海與潘江。",
            "筆生造化多多辦，聲滿華夷一一降。",
            "金带繫袍迴禁署，翠娥持燭侍吟窗。",
            "人間榮貴無如此，誰愛區區擁節幢。"
        ],
        "title": "謝永叔答述舊之作和禹玉",
        "id": "384daf4c-41f4-4cde-b1ba-3e2499979855"
    },
    {
        "author": "梅堯臣",
        "paragraphs": [
            "今看座主與門生，事事相同舉世榮。",
            "並直禁林司詔令，又來西省選豪英。",
            "飛龍借馬天邊下，光祿供醪月底傾。",
            "食葉蠶聲句偏美，當時曾記賦將成。"
        ],
        "title": "較藝贈永叔和禹玉",
        "id": "252a118d-6f95-456c-97ac-6dd6ee3cdd00"
    },
    {
        "author": "梅堯臣",
        "paragraphs": [
            "盧仝只有赤脚婢，吏部曾吟似笑仝。",
            "紅燭射眸從結客，清歌帖耳苦憐翁。",
            "歸時雖已過寒食，芳物猶能逐暖風。",
            "但點紗籠續清夜，西園遊興古何窮。"
        ],
        "title": "戲答持燭之句依韻和永叔",
        "id": "6c6c9616-151f-49ae-9a05-05da2061bcde"
    },
    {
        "author": "梅堯臣",
        "paragraphs": [
            "我家唯有一團月，挂在颼颼草屋東。",
            "玉兔已爲公取玩，更休窺望桂叢中。"
        ],
        "title": "重答和永叔",
        "id": "d2cdcad3-ef1f-4989-a884-7c0b2c8c7117"
    },
    {
        "author": "梅堯臣",
        "paragraphs": [
            "多病相如不復云，更何曾有卓文君。",
            "他時我向會稽去，只是荆釵與布裙。"
        ],
        "title": "又依韻",
        "id": "ca4ce7d5-2ab9-4645-a358-59ad977b72ff"
    },
    {
        "author": "梅堯臣",
        "paragraphs": [
            "摇摇牆頭花，蒨蒨有好色。",
            "高枝笑粲粲，低枝明皪皪。",
            "但與風相撩，不與風相得。",
            "風吹莫苦急，游子歎日昃。",
            "彭祖與顔回，相去猶瞬息。",
            "每觀形影篇，曷在神所釋。",
            "不可廢我吟，畢竟焉免白。"
        ],
        "title": "刑部廳海棠見贈依韻答永叔二首  其一",
        "id": "73a91c59-0205-4a81-9dea-244de960c157"
    },
    {
        "author": "梅堯臣",
        "paragraphs": [
            "摇摇牆頭花，一一如舞娥。",
            "春風買豔逸，豔逸此何多。",
            "不爲游蜂撓，即爲狂蝶過。",
            "日光苦給給，魯叟白波波。",
            "人生若朝菌，不飲奈老何。",
            "楊雄寂寞居，豈若阮生歌。"
        ],
        "title": "刑部廳海棠見贈依韻答永叔二首  其二",
        "id": "1fb940e2-977b-40d3-9c96-213ca97d16a6"
    },
    {
        "author": "梅堯臣",
        "paragraphs": [
            "蛟龍上漢魚潛動，梁棟生雲燕未知。",
            "風點稍聞寒瓦急，玉條初向畫簷垂。",
            "何郎夜聽應逢句，謝朓朝觀必有詩。",
            "老大莫將文字困，爲公牽强不勝疲。"
        ],
        "title": "春雨呈主文",
        "id": "3fd2ba62-73a4-4581-a00c-0d6d629f13fc"
    },
    {
        "author": "梅堯臣",
        "paragraphs": [
            "聞有白鷴夢，遂作白鷴詩。",
            "詩記白鷴語，意公於鶴私。",
            "公意無薄厚，爾將聽我辭。",
            "朝給一瓢水，晝給一盎糜。",
            "曾不令爾渴，曾不令爾饑。",
            "事事不異鶴，安得於鶴疑。",
            "鶴鳴爾不和，鶴舞爾不隨。",
            "無以一供悅，飽食番頑癡。",
            "公所念爾久，李白當畜之。",
            "白固有篇詠，公偶未暇爲。",
            "遣爾心不平，謂此鈍見遺。",
            "我持爾此意，請公吟莫遲。",
            "公便納我言，濡筆灑淋漓。",
            "書爾在南言，野羽霜雪披。",
            "弄啄紅豆實，飛上桄榔枝。",
            "翡翠不敢顧，孔雀不敢窺。",
            "將擬是白鳳，脩尾晝漣漪。",
            "虺頸而雞首，峨峨如有儀。",
            "而今與鶴爭，此識固已卑。",
            "公初待爾厚，鷴兮知不知。"
        ],
        "title": "謝鷴和公儀",
        "id": "4355b055-6f71-4f45-9cfa-d7a2df963c05"
    },
    {
        "author": "梅堯臣",
        "paragraphs": [
            "窗前高樹有棲鵲，記取明朝飛向東。",
            "家在望春門外住，身居華省信難通。",
            "夜聞相府催張牓，曉聽都堂議奏中。",
            "龍閣鳳池人漸隔，猶因朝謁望鼇宮。"
        ],
        "title": "較藝將畢和禹玉",
        "id": "142d8fce-4e2f-4fcb-bef2-2f16649e09c1"
    },
    {
        "author": "梅堯臣",
        "paragraphs": [
            "致鷴猶恐鷴饑渴，細織筠籠小瓦缸。",
            "玉免精神憐已久，金鑾人物世無雙。",
            "休爭白鶴臨清沼，且伴鳴雞向綠窗。",
            "美羽奇毛有多少，爾身高穩勝他邦。"
        ],
        "title": "送白鷴與永叔依韻和公儀",
        "id": "06adbf48-ddab-415a-9a10-aaf390a3fbd7"
    },
    {
        "author": "梅堯臣",
        "paragraphs": [
            "見憑蝴蝶過牆飛，却夢翩然入綺闈。",
            "欲撲翅輕縈不住，覺時疑有粉沾衣。"
        ],
        "title": "書事和韓子華舍人",
        "id": "6b3184cf-fe8c-4d19-9359-730d45081c75"
    },
    {
        "author": "梅堯臣",
        "paragraphs": [
            "明經與進士，皆欲取公卿。",
            "自是俗儒陋，非於吾道輕。",
            "昔由羔雁聘，今乃草萊并。",
            "不措一辭去，緣何祿代耕。"
        ],
        "title": "明經試大義多不通有感依韻和范景仁舍人",
        "id": "8a1c2733-3f5a-49e9-9187-7c0345c223a8"
    },
    {
        "author": "梅堯臣",
        "paragraphs": [
            "辭家綵勝人爲日，歸路梨花雨合晴。",
            "庭下鞦韆應未拆，籠中鸚鵡即聞聲。",
            "千門走馬將看牓，廣市吹簫尚賣餳。",
            "已是瓊林芳卉晚，不須遊處避門生。"
        ],
        "title": "出省有日書事和永叔",
        "id": "950dfa30-3669-47c8-b2ad-ac36ca73f46c"
    },
    {
        "author": "梅堯臣",
        "paragraphs": [
            "言出君門日，遥聞紫禁鐘。",
            "詔書中使降，駿馬上閑供。",
            "天下持平手，毫偏不置胸。",
            "文從有司較，卷是近臣封。",
            "勝陣無容敵，精后已善攻。",
            "明朝當奏號，鴛鷺看歸雝。"
        ],
        "title": "定號依韻和禹玉",
        "id": "7406b532-8077-4d54-870b-adc4334e1931"
    },
    {
        "author": "梅堯臣",
        "paragraphs": [
            "桂林太守幾時行，泛汴桃花浪已騰。",
            "目極雲陰低遠樹，夜寒風急亂春燈。",
            "巢鳴翡翠愁無限，水宿鴛鴦冷不勝。",
            "陽朔山前好峯嶺，爲公憐愛萬千層。"
        ],
        "title": "寄桂州張諫議和永叔",
        "id": "7b627abb-3a0c-4c80-a075-6a765d45def5"
    },
    {
        "author": "梅堯臣",
        "paragraphs": [
            "芝旭馳名世有孫，大書如曉過秋原。",
            "長松怪柏皆成炭，豫氏觀傍不解吞。"
        ],
        "title": "觀張中樂書大字",
        "id": "6e892407-59b4-4e3e-8adb-b550d619e78f"
    },
    {
        "author": "梅堯臣",
        "paragraphs": [
            "張君獻詩詩詞巧，美女插花嬌醉春。",
            "公答七言夸筍笴，我無千里學騏驎。",
            "夜吟謝朓澄江練，露濕陶潛漉酒巾。",
            "歸去應將錦囊貯，已勝珠玉莫愁貧。"
        ],
        "title": "張淳叟獻詩永叔同永叔和之",
        "id": "d13173ec-e893-4db9-b78d-4f651bbe2325"
    },
    {
        "author": "梅堯臣",
        "paragraphs": [
            "煙火千門曉欲開，王花驕馬肯徘徊。",
            "井閭已是經時隔，親舊全如遠別來。",
            "帝闕重看多氣象，天街新霽少塵埃。",
            "振冠浣服無容久，便見池門放牓催。"
        ],
        "title": "上馬和公儀",
        "id": "390bb5c5-1d9d-4e08-937a-4baa86ea586c"
    },
    {
        "author": "梅堯臣",
        "paragraphs": [
            "國佐三公進，師臣一品歸。",
            "接賓忘素貴，還綬遠危機。",
            "憶奉追尊冊，當觀副輅旂。",
            "生榮人莫及，無恨掩泉扉。"
        ],
        "title": "太師杜公挽詞五首  其一",
        "id": "659ecf62-2248-49e9-a0bb-786cc96c4482"
    },
    {
        "author": "梅堯臣",
        "paragraphs": [
            "既老仍開國，因歸得賜金。",
            "念懷知主意，堅介見臣心。",
            "筆札尚存紙，性情猶託吟。",
            "向來門下客，東首淚盈襟。"
        ],
        "title": "太師杜公挽詞五首  其二",
        "id": "cd8ea84a-d793-412c-a113-aa1c1f9df135"
    },
    {
        "author": "梅堯臣",
        "paragraphs": [
            "莫怪霑襟血，無由作弔賓。",
            "故池歸去雁，春信見何人。",
            "已寫虛堂影，猶鎸守冢麟。",
            "門生與舊吏，將立道傍珉。"
        ],
        "title": "太師杜公挽詞五首  其三",
        "id": "0bd4f85f-60b5-4e66-a1ae-9ec6a7c6a6f4"
    },
    {
        "author": "梅堯臣",
        "paragraphs": [
            "言爲當代法，行不古人慙。",
            "天子貴元老，史官傳美談。",
            "名高漢亞相，學嗣晉征南。",
            "有子即家寶，未嘗金玉貪。"
        ],
        "title": "太師杜公挽詞五首  其四",
        "id": "7b3c8f7c-b9f9-419a-945f-53be4b6829e9"
    },
    {
        "author": "梅堯臣",
        "paragraphs": [
            "見錄尋常詠，親裝復手題。",
            "言從永嘉後，重與建安齊。",
            "自古難知己，孤生每擇棲。",
            "春風寄黄鳥，爲向墓間啼。"
        ],
        "title": "太師杜公挽詞五首  其五",
        "id": "72a0a684-0788-41db-b709-dd00652ef993"
    },
    {
        "author": "梅堯臣",
        "paragraphs": [
            "從來釣者意，豈不在得魚。",
            "餌寡魚口多，曾非投竿疎。",
            "向登百金貴，首尾必吹墟。",
            "竭澤古所戒，但保腹中書。",
            "風雷變有詩，且復歸孟豬。"
        ],
        "title": "送方云秀才下第",
        "id": "be262262-4f75-47b2-8fce-9126a4210641"
    },
    {
        "author": "梅堯臣",
        "paragraphs": [
            "滄海東邊會稽郡，朱輪遠下相臣家。",
            "已同雲漢星辰轉，不與鑑湖風月賒。",
            "越箭抽萌供美茹，秦山堆翠照高牙。",
            "買臣嚴助前時貴，破盜論功未足誇。"
        ],
        "title": "送張待制知越州",
        "id": "f34129c9-f340-4b1d-9035-ca56f88b2970"
    },
    {
        "author": "梅堯臣",
        "paragraphs": [
            "爾持金錯刀，不入鵝眼貫。",
            "已遭俗棄擲，妄意堪憤惋。",
            "他時有識別，終必爲寶玩。",
            "懷之歸河朔，慎勿輙鎔鍛。",
            "改作毛遂錐，穎脫奚足算。"
        ],
        "title": "送甥蔡駰下第還廣平",
        "id": "f2d9fecb-5285-407a-9616-c670e1757f78"
    },
    {
        "author": "梅堯臣",
        "paragraphs": [
            "洞庭五月水生寒，盧橘楊梅已滿盤。",
            "泰伯廟前看走馬，闔閭城下見驂鸞。",
            "吳娃結束迎新守，府吏趨鏘拜上官。",
            "曾過楊州能慣否，劉郎盞底勸須寬。"
        ],
        "tags": [
            "洞庭湖"
        ],
        "title": "送唐紫微知蘇臺",
        "id": "2ea1e267-a558-4fe4-be9b-e431d6d372ec"
    },
    {
        "author": "梅堯臣",
        "paragraphs": [
            "龍孫春吐一尺牙，紫錦包玉離泥沙。",
            "金刀璀錯截嫩節，銅駞不與大梁賒。",
            "持寄韓郎綠蒲束，莫令衛女苦思家。",
            "韓郎才調偏能賦，分餉唯思楚景差。",
            "因之善謔誦淇澳，欲學報投無木瓜。"
        ],
        "title": "韓持國遺洛筍",
        "id": "564d2447-f77f-42ed-b361-634f1218c63a"
    },
    {
        "author": "梅堯臣",
        "paragraphs": [
            "白日對芳樹，靜夜愛明月。",
            "我飲雖不多，杯杓安可闕。",
            "破屋有空缸，冷竈無黔突。",
            "投餐聞韓辱，乞食使陶訥。",
            "鑒此不求人，終身其鏤骨。",
            "儻有佳客過，未免貰袍笏。",
            "風從東南來，語向西北發。",
            "西北多鳳雛，枝間報清越。",
            "玉壺盛曉露，贈置醉莫歇。",
            "却少可飲人，爲告月休沒。"
        ],
        "title": "萊宣遺酒",
        "id": "4b103088-b387-49a5-8cb0-6deff9fd185a"
    },
    {
        "author": "梅堯臣",
        "paragraphs": [
            "廢囿孝王國，離宮天子都。",
            "古今雖且異，文物未嘗無。",
            "族有栽槐美，名從得桂殊。",
            "應聞漢丞相，待士倒樽壺。"
        ],
        "title": "送王正卿寺丞赴睢陽幙",
        "id": "2ec11082-2f7a-4bdf-85a6-3fffdd2f2e53"
    },
    {
        "author": "梅堯臣",
        "paragraphs": [
            "往年入關中，道傍見太華。",
            "始識仙掌大，頗似攬造化。",
            "赤手無所爲，風雨漏指罅。",
            "又觀蓮華峯，上有蓮開謝。",
            "一朝秋色高，蓮葉或飄下。",
            "今聞太守行，見隼畫車駕。",
            "仙掌與蓮花，日久可以詫。",
            "長安道上人，任見不須借。",
            "况多耐老藥，民將待黄霸。"
        ],
        "title": "送王道粹郎中知華州",
        "id": "9ff04359-6b83-4290-8013-83297313daea"
    },
    {
        "author": "梅堯臣",
        "paragraphs": [
            "朝讀百紙書，夜成幾篇書。",
            "明明白晝有陽烏，黕黕暗室無蟾蜍。",
            "目睛須藉外物光，日月不到卑蔀居。",
            "君能置以清油壺，暝照文字燈焰舒。",
            "婦將膏髮雲鬢梳，缾底濁濃留脂車。",
            "所益既如此，所感當何如。"
        ],
        "title": "韓玉汝遺油",
        "id": "f9173d37-34c5-4791-887e-2d843ece41b7"
    },
    {
        "author": "梅堯臣",
        "paragraphs": [
            "澄泥叢臺泥，瓦斲鄴宮瓦。",
            "共爲几桉用，相與筆墨假。",
            "賦無左思作，書媿右軍寫。",
            "初從故人來，來自邯鄲下。",
            "物因人以重，謬當好事者。"
        ],
        "title": "王幾道罷磁州遺澄泥古瓦二硯",
        "id": "c9dfe149-9916-4ec2-aa87-6d3e21ad80e1"
    },
    {
        "author": "梅堯臣",
        "paragraphs": [
            "昔見蘭叢牙，今見連蔓瓜。",
            "持入咸陽市，本出故侯家。",
            "五色相鉤蔕，秦人應自誇。",
            "行當七月薦，乞巧雜盤花。"
        ],
        "title": "送咸陽主簿王秘校",
        "id": "8ddb277f-d22b-4d89-8aef-539796ae535e"
    },
    {
        "author": "梅堯臣",
        "paragraphs": [
            "堂下一匹鄭虔馬，欄邊兩株安石榴。",
            "但能有酒邀佳客，亦任狂花落素甌。",
            "侍女紅裙無好色，主人白髮自侵頭。",
            "欲歌翠樹芳條曲，已去洛陽三十秋。"
        ],
        "title": "和楚屯田同曾子固陸子履觀予堂前石榴花",
        "id": "06e496bc-d8a9-47fa-97bf-5bc1fc49df81"
    },
    {
        "author": "梅堯臣",
        "paragraphs": [
            "河爲中國患，亦爲中國利。",
            "其患齧堤防，其利通糧饋。",
            "分流入浚汴，萬貨都城萃。",
            "積淫或暴漲，旱暵或滯疐。",
            "疏導欲其宜，徑度有所異。",
            "曩者多邀功，用之殊未至。",
            "十私而五公，歲久害愈熾。",
            "潰溢必歸尤，廟堂難决議。",
            "明明聖天子，自選中常侍。",
            "銀鐺插在貂，身小勇且智。",
            "上從廣武城，下及淮與泗。",
            "迴險帖鑿繁，所畫由所寄。",
            "嘗以勤厥身，又能和衆吏。",
            "前日有盡心，於今病憔悴。",
            "此職方藉人，加餐當自爲。"
        ],
        "title": "送史供奉汴口都大",
        "id": "0f9a7e5c-95cf-441f-9b5a-5416ea801248"
    },
    {
        "author": "梅堯臣",
        "paragraphs": [
            "四葉及王游，共家原坂嶺。",
            "歲摘建溪春，爭先取晴景。",
            "大窠有壯液，所發必奇穎。",
            "一朝團焙成，價與黄金逞。",
            "呂侯得鄉人，分贈我已幸。",
            "其贈幾何多，六色十五餠。",
            "每餠包青蒻，紅籤纏素檾。",
            "屑之雲雪輕，啜已神魄惺。",
            "會待嘉客來，侑談當晝永。"
        ],
        "title": "呂晉",
        "id": "b010b144-7a31-43e1-b6b4-60276e4462e3"
    },
    {
        "author": "梅堯臣",
        "paragraphs": [
            "自我歷官三十年，有脚未曾行蜀川。",
            "李白嘗言道之艱險，長嗟難劇上青天。",
            "鳥悲猿嚎馬蹄脫，苔梯雨棧愁傾顛。",
            "蒼崖下窺不見底，但聽雷聲輥石懸湍濺。",
            "曉盤青泥上高煙，暮盤青泥到下泉。",
            "劍閣如劍，巉然割腸刺恨今古連。",
            "爾去三千九百里，巴山小馬烏布韉。",
            "一婦一奚行李單，家具日貨能幾錢。",
            "人皆畏避不敢往，此獨敢往何所便。",
            "况是初宦無遠適，心意自許非由銓。",
            "異乎哉，我今送爾徒哀憐。"
        ],
        "title": "送畢甥之臨邛主簿雜言",
        "id": "a26f4912-cc1e-495c-9817-01c4ecfb74a2"
    },
    {
        "author": "梅堯臣",
        "paragraphs": [
            "瘠彼單于馬，贈我信都侯。",
            "信都惡頑惡，不使服車輈。",
            "我從南土歸，涉河假扁舟。",
            "將趨未央朝，無乘誰可求。",
            "信都固朋義，百乏能以周。",
            "遺此燕山駿，買韉安轡頭。",
            "朝斬一束芻，夕煑一盎麰。",
            "漸平崢嶸骨，幸騎歷冬秋。",
            "自春鎖禮闈，既出被輕囚。",
            "飽秣不復駕，狂躍如生虬。",
            "更番一老卒，湔刷常預愁。",
            "前欲往城東，始跨人立侔。",
            "首落而尾擲，衰軀幾墜投。",
            "邇者將贖金，行當謁冕旒。",
            "私呼貴鄰兵，言調變馴柔。",
            "晨往及暮還，踣地氣不收。",
            "彼兵隸天廐，國馬皆仰騶。",
            "其能量馬力，國馬安得稠。",
            "以吾窮使然，爾能亦可羞。"
        ],
        "title": "哀馬",
        "id": "311bce88-6d42-46c3-a4de-9cf31b2824bd"
    },
    {
        "author": "梅堯臣",
        "paragraphs": [
            "落花浄掃青陰長，野蝶閑飛綠草閒。",
            "侍從歸來看鶴舞，便將樽酒欲招閑。"
        ],
        "title": "依韻和公儀龍圖招諸公觀舞及畫三首  其一",
        "id": "89fa215b-eadc-4b61-a5ed-d80a06191e49"
    },
    {
        "author": "梅堯臣",
        "paragraphs": [
            "陰森園圃牆東地，携挈兒童樹下吟。",
            "更約天邊鳳皇侶，閱書觀畫味尤深。"
        ],
        "title": "依韻和公儀龍圖招諸公觀舞及畫三首  其二",
        "id": "1deba8aa-1fce-44e4-a88f-caad52869f29"
    },
    {
        "author": "梅堯臣",
        "paragraphs": [
            "初約看花花已盡，重新邀客客應歡。",
            "真花既不能長豔，畫在霜紈更好看。"
        ],
        "title": "依韻和公儀龍圖招諸公觀舞及畫三首  其三",
        "id": "0bd597a9-8688-41c1-ab75-ec06516740fc"
    },
    {
        "author": "梅堯臣",
        "paragraphs": [
            "吳牛常畏熱，吳田常畏枯。",
            "有樹不蔭犢，有水不滋䅳。",
            "孰知事春農，但知急秋租。",
            "太守追縣官，堂上怒奮鬚。",
            "縣官促里長，堂下鞭扑俱。",
            "不體天子仁，不恤黔首逋。",
            "借問彼爲政，一一何所殊。",
            "今君請郡去，預喜民將蘇。",
            "每觀二千石，結束辭國都。",
            "絲韉加錦緣，銀勒以金塗。",
            "兵吏擁後隊，劍撾盛前驅。",
            "君又不若此，革轡障泥烏。",
            "欵行問風俗，低意騎更駑。",
            "下情靡不達，略細舉其麤。",
            "曾肯爲衆異，亦罔爲世趨。",
            "學詩聞已熟，愛棠理豈無。"
        ],
        "title": "送王介甫知毗陵",
        "id": "3fd5fece-83f6-465c-8341-fadcaacf87d9"
    },
    {
        "author": "梅堯臣",
        "paragraphs": [
            "屈宋出於楚，王馬出於蜀。",
            "荀楊亦二國，自接大儒躅。",
            "各去百數年，高下非近局。",
            "鉤陳豹尾科，登俊何炳縟。",
            "楚蜀得曾蘇，超然皆絕足。",
            "父子兄弟間，光輝自聯屬。",
            "古何相遼闊，今何相邇續。",
            "朝廷有巨公，講索無遺錄。",
            "正如唐虞時，元凱同啟沃。",
            "何言五百載，此論不可告。",
            "二君從茲歸，名價同驚俗。"
        ],
        "title": "送曾子固蘇軾",
        "id": "2784a7a7-3816-4115-bd9b-cc1bc4922b92"
    },
    {
        "author": "梅堯臣",
        "paragraphs": [
            "疏氏昔二傅，張氏今兩卿。",
            "相去千餘載，能與同令名。",
            "亦嘗更侍從，况有冰玉清。",
            "世懷山東業，力制河北兵。",
            "雲煙忽起晦，日月不得明。",
            "白首無所爲，脫身吳楚城。",
            "七十還印綬，不以名教輕。",
            "葺堂讀舊書，時出郊郭行。",
            "水邊觀游魚，樹底愛啼鶑。",
            "適逢野老語，復問農人耕。",
            "紛紛世上士，車馬無此情。"
        ],
        "title": "寄題張光祿榮佚堂",
        "id": "77329385-6ffc-4da4-8d41-39f735a4eb7d"
    },
    {
        "author": "梅堯臣",
        "paragraphs": [
            "昔聞醉翁吟，是沈夫子所作。",
            "今聽醉翁吟，是沈夫子所彈。",
            "聲如冰凘下石灘，嚼齧碎玉遶齒寒。",
            "四坐整衣容色端，醉翁雖醉無慢官。",
            "其音正以樂，其俗便且安，何害酩酊顔渥丹。",
            "沈夫子，邂逅相遇必已歡。",
            "玉琴能寫人肺肝，人所爲難君不難。",
            "平明解船建谿去，輕齎快意不長湍。",
            "谿東白茗象月團，來奉至尊龍屈盤。",
            "餘爲带銙與臠片，散在六合雲漫漫。",
            "况君五臟清如水，宜飲沆瀣采木欄。",
            "更留瓦硯贈我看，鄴宮鴛鴦誰刻剜。"
        ],
        "title": "送建州通判沈太博",
        "id": "55eb26c7-175e-4b76-8427-74338d9e2970"
    },
    {
        "author": "梅堯臣",
        "paragraphs": [
            "識君兮不早，君尚少兮我老。",
            "蘭與蕙兮多薰，搴雜佩兮芳芬。",
            "蘭倏往兮蕙隨，心俯仰兮徘徊。",
            "與識吳兮吳樂，嘗適楚兮楚悅，君何爲兮我闊。",
            "麒麟縶兮不馳，鳳皇蔽兮挑達。",
            "均莫悲兮別離，悵公子兮何之。",
            "絕大江兮無波，奉赤鯉兮藉荷。",
            "芼蒓荇兮陳羹，親意得兮忘榮。",
            "世反是兮從貴，聊送君兮傷情。"
        ],
        "title": "送王平甫擬離騷",
        "id": "4c24a792-e5d5-4987-b0fb-4bcc975e79a0"
    },
    {
        "author": "梅堯臣",
        "paragraphs": [
            "欲遊廬山去，將託楚舸梢。",
            "暮行長河曲，月上黄金坳。",
            "悠悠幾千里，身世非繫匏。",
            "恣觀瀑布虹，不畏潯陽蛟。",
            "誦經東林下，小宇結香茅。"
        ],
        "tags": [
            "庐山"
        ],
        "title": "送僧遊廬山",
        "id": "3b3d86a1-1fc0-434e-9e70-c2fabf30a3e6"
    },
    {
        "author": "梅堯臣",
        "paragraphs": [
            "牡丹開盡桃花紅，班筍迸林犀角豐。",
            "兩株遠寄川上鴻，韓郎輟口贈楚翁。",
            "便令剝錦煑荆玉，甘脆不道簞瓢空。",
            "小謝舊城昭亭下，侵天筀竹谿西東。",
            "螗蜋生後出牙茁，羅列滿地爭强雄。",
            "是時楚翁所食寡，朝飯暮飯唯其充。",
            "今來得此謂過分，一貴一賤物苟同。"
        ],
        "title": "韓持國再遺洛中斑竹筍",
        "id": "1f050ca5-ba1a-4f2e-b5be-ab55ef965db1"
    },
    {
        "author": "梅堯臣",
        "paragraphs": [
            "大車高馬塵塞軌，弄石洗泉人不喜。",
            "慨然擺落還吳都，歸心勁於弦上矢。",
            "强弩發復開，矢往不可迴。",
            "常應笑燕子，時能海邊來。"
        ],
        "title": "送僧惠思",
        "id": "7e9eaa14-efb8-421c-aec2-7cbdbe9dec66"
    },
    {
        "author": "梅堯臣",
        "paragraphs": [
            "射策志何遠，闔棺人共疑。",
            "奠觴朋友去，泣血母兄悲。",
            "霧氣窗間盡，車聲戶外知。",
            "玉樓成作記，此語可能欺。"
        ],
        "title": "送魯玉太博挽詞三首  其一",
        "id": "10f78ca8-f6f8-493f-bb25-343db2d2f37a"
    },
    {
        "author": "梅堯臣",
        "paragraphs": [
            "自昔稱王謝，於今亦盛門。",
            "尚看珠樹秀，應見玉麟存。",
            "書史辛勤學，文章苦死論。",
            "都然莫施設，恨向九原吞。"
        ],
        "title": "送魯玉太博挽詞三首  其二",
        "id": "1fa7ade6-9513-461d-99fc-73849353837f"
    },
    {
        "author": "梅堯臣",
        "paragraphs": [
            "試問於天下，誰從百歲心。",
            "短長從所盡，禍福乃相尋。",
            "只以名賓實，那論古至今。",
            "未能忘物境，空復歎人琴。"
        ],
        "title": "送魯玉太博挽詞三首  其三",
        "id": "216fb5cc-2991-4936-b5b0-5e951adfe37f"
    },
    {
        "author": "梅堯臣",
        "paragraphs": [
            "空山枯楠大蔽牛，霹靂夜落魚鳬洲。",
            "魚鳬水射千秋蠹，肌爛隨沙蕩漾流。",
            "唯存堅骨蛟龍鎪，形如三山中雄酋。",
            "左右兩峯相挾翊，尊奉君長無慢尤。",
            "蘇夫子見之驚且異，買於溪叟憑貂裘。",
            "因嗟大不爲梁棟，又歎殘不爲薪槱。",
            "雨侵蘚澀得石瘦，宜與夫子歸隠丘。"
        ],
        "title": "蘇明允木山",
        "id": "ff9167b6-fafb-4e18-ba65-747517622898"
    },
    {
        "author": "梅堯臣",
        "paragraphs": [
            "儒者務欲博，誦說窮冬秋。",
            "衣裙未及解，含珠以見求。",
            "閩稱黄夫子，常恐學不流。",
            "有徒如浮萍，匝匝圍刳舟。",
            "聚書將萬卷，載行無馬牛。",
            "去年來京師，滿篋分寄投。",
            "半在吳楚間，半入趙衛陬。",
            "昨日大官薦，青袍變綈裘。",
            "今朝爲異物，寸祿與命讎。",
            "獨聞邯鄲公，哀之使斂收。",
            "曷其稟賦薄，安得被王侯。",
            "旅殯欲焉託，定將葬何州。",
            "生爲四方遊，死當不擇丘。",
            "豈必歸故鄉，萬里過山頭。"
        ],
        "title": "哀國子黄助教",
        "id": "893b2a4a-967a-4096-b09e-def8b49ec649"
    },
    {
        "author": "梅堯臣",
        "paragraphs": [
            "船從洞庭來，非賈即遊宦。",
            "宦賈事風檣，誰能樂清晏。",
            "不如蓄書史，萬古無與間。",
            "上觀堯舜仁，下覽魏晉篡。",
            "善惡彼既殊，智巧徒以辨。",
            "君心於此得，用捨不自慢。",
            "堂中羅高厨，戶外望鳴雁。",
            "菰菱可采掇，魚鼈可釣汕。",
            "卒歲身多餘，世俗莫習慣。"
        ],
        "tags": [
            "洞庭湖"
        ],
        "title": "沅江李氏書堂",
        "id": "aa4b81e8-3dc7-4556-b10f-cb97fae9a80e"
    },
    {
        "author": "梅堯臣",
        "paragraphs": [
            "坐久既生倦，漸看冠佩斜。",
            "鐘聲傳紫禁，烏影轉西華。",
            "竊印後當致，觸屏前未嘉。",
            "不爲疎慢意，何用北窗誇。"
        ],
        "title": "坐睡依韻和持國",
        "id": "c9fc7a87-9c46-488e-a479-44ebc86055c6"
    },
    {
        "author": "梅堯臣",
        "paragraphs": [
            "洛陽交舊裏，過半已凋殘。",
            "在昔義投漆，最先悲闔棺。",
            "誰知二紀水，重卜九原安。",
            "聞說塞門路，白楊風更寒。"
        ],
        "title": "張堯夫寺丞改葬挽詞三首  其一",
        "id": "c481d6b6-11d4-47db-bc0a-03167b59f4c8"
    },
    {
        "author": "梅堯臣",
        "paragraphs": [
            "當時嗟遽歿，二子未能言。",
            "頻歲折丹桂，買塋遷陸渾。",
            "重銘太史筆，不替故人恩。",
            "爲善有終慶，此焉天意存。"
        ],
        "title": "張堯夫寺丞改葬挽詞三首  其二",
        "id": "31bf29df-5bcd-44dc-b7ba-1e00dbe46beb"
    },
    {
        "author": "梅堯臣",
        "paragraphs": [
            "舊墳爲潤齧，新塚得山深。",
            "斬木來荒路，移松出近岑。",
            "黄鸝啼棘上，玉女問泉音。",
            "强作挽人唱，儻知哀感心。"
        ],
        "title": "張堯夫寺丞改葬挽詞三首  其三",
        "id": "6aac4502-75fb-4017-a000-380c5bc390d4"
    },
    {
        "author": "梅堯臣",
        "paragraphs": [
            "磊落黄從事，清吟古氣多。",
            "少年知任俠，欲老解登科。",
            "辨起公卿坐，時爲慷慨歌。",
            "又持珠玉贈，將奈老貧何。"
        ],
        "title": "讀黄節推卷",
        "id": "50ae9b8e-3457-43f9-b26c-08b42e8f128c"
    },
    {
        "author": "梅堯臣",
        "paragraphs": [
            "客初西蜀來，遺我雙筇竹。",
            "上有紅淚斑，斷非湘娥哭。",
            "嘗聞帝魂哀，嚎血滴草木。",
            "春露洒更鮮殷痕侵粉綠。",
            "截爲扶衰杖，萬里出浴谷。",
            "今來入我手，君勤意有囑。",
            "區區四十年，重趼生兩足。",
            "冠丱三男子，且與詩書讀。",
            "翁雖文章窮，尚以字遮目。",
            "忍棄不以教，携歸事樵牧。",
            "故茲九節贈，用助老追逐。",
            "楊朱非爲岐，賈誼非爲鵩。",
            "及其悲慟時，豈不沾盈掬。",
            "揮之儻著物，無迹染林麓。",
            "因持此竹紋，勿歎前人獨。"
        ],
        "title": "得陳天常屯田斑筇竹二枚",
        "id": "70b4a75b-c7b0-4bc6-8b05-341a14b81004"
    },
    {
        "author": "梅堯臣",
        "paragraphs": [
            "青山峽裏桐廬郡，七里灘頭太守船。",
            "雲霧未開藏宿鳥，坡原將近見燒田。",
            "養茶摘蕊新春後，種橘收包小雪前。",
            "民事蕭條官政簡，家書時問霅溪邊。"
        ],
        "title": "送余少卿知睦州",
        "id": "4cbdaccd-b021-4f6e-aa07-1d6b13f3e881"
    },
    {
        "author": "梅堯臣",
        "paragraphs": [
            "日暮蛛絲動，月暗螢火明。",
            "方茲步庭戶，浩然懷友生。",
            "友生將東歸，泛若赴海鯨。",
            "已從龍門出，不慕朱鼈輕。",
            "朱鼈過吳洲，飛飛就東瀛。",
            "沉浮未可問，名有萬里程。",
            "須憂小水魴，勞勞將尾赬。"
        ],
        "title": "夜直廣文有感寄曾子固",
        "id": "aa716f78-6e53-4646-ba21-ff5f8f4c5afa"
    },
    {
        "author": "梅堯臣",
        "paragraphs": [
            "楚澤多年一卧龍，新春雷雨起鱗蹤。",
            "誰知天上爭騰躍，偶落池中雜噞喁。",
            "且自摧藏隨浪去，何當駕馭使雲從。",
            "劉累只說古來有，暫屈泥蟠莫便慵。"
        ],
        "title": "重送曾子固",
        "id": "eb59c03d-bb03-4ea1-ae0d-13a59ff5c03f"
    },
    {
        "author": "梅堯臣",
        "paragraphs": [
            "遠目不高不可極，朱樓要與浮雲齊。",
            "江流萬古平泱莽，山雨一過寒凄迷。",
            "賈客檣下望吹笛，漁郎浦前看斷霓。",
            "佽飛射蛟水花伏，高士種柳煙條低。",
            "羣雁有時至自北，洪潮到此不更西。",
            "君家隠侯有八詠，風雅未盡留人題。"
        ],
        "title": "寄題沈比部江州齊雲樓",
        "id": "0c08ce53-aa85-4ea5-a9dd-2bf622e702ee"
    },
    {
        "author": "梅堯臣",
        "paragraphs": [
            "明明雲間月，皎皎莫可指。",
            "雄烏與牡兔，萬歲不生子。",
            "三旬後乃合，徒用成甲癸。",
            "焉見下土物，長養各私己。",
            "蛇蝎滿窟隙，嗣毒自未已。",
            "天地豈有意，盛德名不死。"
        ],
        "title": "雲間月",
        "id": "0382e0d9-d71d-4f7e-99b3-70a8e3912e25"
    },
    {
        "author": "梅堯臣",
        "paragraphs": [
            "四百鸞皇羽翼成，高低輕重出權衡。",
            "他時俱作公卿去，誇是王家門下生。"
        ],
        "title": "依韻和梅龍圖觀小錄",
        "id": "1cf817c4-e9e9-47c8-90ef-3ea7ed89da97"
    },
    {
        "author": "梅堯臣",
        "paragraphs": [
            "壺頭山下俗，巴婦曲中聽。",
            "汲井熬鹽白，燒田種穀青。",
            "巖風來虎嘯，江雨過龍腥。",
            "事簡能談者，楊雄所草經。"
        ],
        "title": "送鮮于秘丞通判黔州",
        "id": "d4c9975b-8c06-4132-a124-392c4d65256f"
    },
    {
        "author": "梅堯臣",
        "paragraphs": [
            "天津赫日欲焦拆，西北風來斗減威。",
            "太帝宮庭無暑入，大明冠佩退朝歸。",
            "泠泠冷襲瑠璃簟，奕奕凉翻翡翠幃。",
            "交扇不須煩素手，淋漓誰復汗頻揮。"
        ],
        "title": "依韻閻中孚職方暴雨幸凉",
        "id": "c268fef7-1470-4d64-873f-7d173cdf3b12"
    },
    {
        "author": "梅堯臣",
        "paragraphs": [
            "終夜每愛月，見月常苦稀。",
            "不雨即雲晦，何能攬光輝。",
            "儻有一夕明，豈畏露濕衣。",
            "素娥領玉兔，孤寡命亦微。",
            "堂堂罕開耀，多是半掩扉。",
            "曾負萬家望，空是隨人歸。",
            "一歲復一歲，白髮思釣磯。"
        ],
        "title": "愛月",
        "id": "20c3bfea-b0f1-4555-b53d-ede5d8bf9cd2"
    },
    {
        "author": "梅堯臣",
        "paragraphs": [
            "奈苑談經者，蘭臺著作稱。",
            "吾儒不兼習，爾學若多能。",
            "每愛前峯好，閑穿弊屐登。",
            "定將修史筆，添傳入高僧。"
        ],
        "title": "呂縉叔云永嘉僧希用隠居能談史漢書講說邀余寄之",
        "id": "9b44689a-40c9-46e9-817b-268c3dfd7aa2"
    },
    {
        "author": "梅堯臣",
        "paragraphs": [
            "憶昨宿蘭省，每倦喜君談。",
            "月色夜正寒，舉盃無再三。",
            "既出罕相遇，必謂跨歸驂。",
            "忽來冒炎暑，別我爲子男。",
            "冤句隸濟陰，桑柘宜農蠶。",
            "應如襲祖德，遺道使之慙。",
            "初聞不擇邑，公秫豈所貪。",
            "但能亦種柳，五株垂毿毿。",
            "板輿與東征，足以奉旨甘。"
        ],
        "title": "送陳仲容寺丞知冤句",
        "id": "df3c2bb5-b8e4-4818-b813-80209a745d26"
    },
    {
        "author": "梅堯臣",
        "paragraphs": [
            "六月御溝馳道間，青槐花上夏雲山。",
            "退朝側帽驚時晚，近樹聞香暗詠閑。",
            "新雨賈生車喜出，舊年潘岳鬢添斑。",
            "老慙太學無經術，空飽齏鹽强往還。"
        ],
        "title": "依韻和王景彝馬上忽見槐花",
        "id": "ebcc6931-7850-4fb9-b768-c9bbd47bc183"
    },
    {
        "author": "梅堯臣",
        "paragraphs": [
            "秦愛商於地，信美洛水南。",
            "銀鉛與丹砂，鑿山民爭貪。",
            "蜀客善製錦，當先務桑蠶。",
            "衣老以及少，使煦如春酣。",
            "摘蔬有筍蕨，釣庖有巖潭。",
            "頗同故鄉味，將喜獲所諳。"
        ],
        "title": "送家靜寺丞知洛南",
        "id": "5edb1056-3d25-4842-90da-7c11f13ccb71"
    },
    {
        "author": "梅堯臣",
        "paragraphs": [
            "愛此孤生竹，碧葉琅玕柯。",
            "結根甘泉裏，豈必泰山阿。",
            "曾莫學兔絲，徒以附女蘿。",
            "風爲掃庭戶，夜月誰與過。"
        ],
        "tags": [
            "泰山"
        ],
        "title": "和王景彝省中詠孤竹",
        "id": "88dec69e-50a3-4212-ab63-cd72e4dc1c63"
    },
    {
        "author": "梅堯臣",
        "paragraphs": [
            "嗇夫苟有惠，前世猶立祠。",
            "既爲邦邑長，必欲風化施。",
            "長松蔭公庭，流水循堂基。",
            "俱可助琴彈，亦足忘事縻。",
            "况君公侯家，清尚人所期。"
        ],
        "title": "送曾孝寬寺丞宰桐城",
        "id": "8bb8ba0f-69c9-47c2-8e05-61eeb13b0832"
    },
    {
        "author": "梅堯臣",
        "paragraphs": [
            "北人見鴨脚，南人見胡桃。",
            "識內不識外，疑若橡栗韜。",
            "鴨脚類綠李，其名因葉高。",
            "吾鄉宣城郡，每以此爲勞。",
            "種樹三十年，結子防山猱。",
            "剝核手無膚，持置宮省曹。",
            "今喜生都下，薦酒壓葡萄。",
            "初聞帝苑夸，又復主第襃。",
            "纍纍誰採掇，玉椀上金鼇。",
            "金鼇文章宗，分贈我已叨。",
            "豈無異鄉感，感此微物遭。",
            "一世走塵土，鬢顛得霜毛。"
        ],
        "title": "永叔內翰遺李太博家新生鴨脚",
        "id": "068e16c7-05bb-4436-a908-3db7dec996d3"
    },
    {
        "author": "梅堯臣",
        "paragraphs": [
            "秦既并諸侯，斯乃一度量。",
            "鑄寶以永傳，萬世俾勿喪。",
            "精銅不生花，小篆著丞相。",
            "一沒咸陽宮，千秋事更王。",
            "陸君居洛城，客有來渭上。",
            "曰因農人耕，發壤破古藏。",
            "遂獲此物還，文完字何壯。",
            "始號爲皇帝，立語已超曠。",
            "意將愚黔首，釁起危博浪。",
            "其後同玉璽，不隨驪山葬。",
            "今蓄於君家，徒爾資奇尚。",
            "物以用爲珍，異時皆似妄。"
        ],
        "title": "陸子履示秦篆寶",
        "id": "02ac0cff-bdb7-44e7-a916-031257d96c72"
    },
    {
        "author": "梅堯臣",
        "paragraphs": [
            "王屋山高無猿猱，下有黄河水滔滔。",
            "天壇半夜見海白，光動古邑雞先嘷。",
            "雞先嘷，絕吠獒，巖居林栖吏莫搔。",
            "山膚有時得虞獵，不比彘肉烹連毛。",
            "聞君今去將效陶，縣前種柳芟蓬蒿。",
            "不問公田問民俗，民安事簡教兒曹。",
            "河南太守喜愷悌，如此可以無厭勞。"
        ],
        "title": "王屋高送王屋知縣孫秘丞",
        "id": "59c20e3c-f042-4e16-8a6f-f1f756f46c1d"
    },
    {
        "author": "梅堯臣",
        "paragraphs": [
            "虞舜已去蒼梧野，秦女驂鸞無復下。",
            "簫管人間不解傳，帝樂部中能亦寡。",
            "欲買小鬟試教之，教坊供奉誰知者。",
            "晏識文公始致來，勸接賤生宜强且。",
            "乃呼側坐吹一曲，驚顧頓嘶堂下馬。",
            "吾妻閨中聞不聞，稚女扳簾笑嬌奼。",
            "未敢多聽便遣還，贈飲單杯向身瀉。"
        ],
        "title": "聽文都知吹簫",
        "id": "a0af81f1-fada-4555-a78c-180a627df5b5"
    },
    {
        "author": "梅堯臣",
        "paragraphs": [
            "白袍來，黄綬迴。",
            "來跨騫馿迴跨馬，麻源三谷桂花開。",
            "江都作尉入風埃，主人劉向西京才。",
            "心如明月無不照，恐君已到還鸞臺。"
        ],
        "title": "雜言送王無咎及第後授江都尉先歸建昌",
        "id": "43134526-e3a3-4269-973a-fa1eebaf6c71"
    },
    {
        "author": "梅堯臣",
        "paragraphs": [
            "隴首欲看飛去雲，槎頭安得卷輕輪。",
            "流烏不轉天邊日，乘馬猶知果下人。",
            "空渴魏臺冰在井，從悲楚客淚緣巾。",
            "炎炎赫日偏憎老，眼耳昏聾半塞塵。"
        ],
        "title": "依韻和王景彝憶秋",
        "id": "b7d6813e-5563-43ba-9531-2242ecd71c81"
    },
    {
        "author": "梅堯臣",
        "paragraphs": [
            "詰朝持鄭醖，向夕望星津。",
            "俗意願添巧，古心思變淳。",
            "予窮少陵老，公似謫仙人。",
            "獨對金鸞月，宮詞付小臣。"
        ],
        "title": "七夕永叔內翰遺鄭州新酒言值內直不暇相邀",
        "id": "33ca944d-d614-41c3-b08f-3f1bd4eebc6b"
    },
    {
        "author": "梅堯臣",
        "paragraphs": [
            "浴堂深殿近皇居，秋夕詞臣直宿初。",
            "宮女穿針爭落月，官奴持獨看殘書。",
            "萬家乞巧心無盡，斜漢飛光望有餘。",
            "枕上江山夢猶熟，五更風雨過簾疎。"
        ],
        "title": "依韻和永叔久在病告近方赴直道懷見寄二章  其一",
        "id": "91c25f70-fd42-4578-bfd4-8e0c6b3c789b"
    },
    {
        "author": "梅堯臣",
        "paragraphs": [
            "玉轡瓏瓏出絳宮，青槐馳道曉煙中。",
            "塵頭尚裛洗車雨，馬耳前趨吹鬣風。",
            "聞說自將身許國，不須仍以醉爲公。",
            "我今才薄都無用，六十棲棲未歎窮。"
        ],
        "title": "依韻和永叔久在病告近方赴直道懷見寄二章  其二",
        "id": "61742514-f54c-4129-9998-66fb234233e2"
    },
    {
        "author": "梅堯臣",
        "paragraphs": [
            "壯哉南山豹，不畏白額虎。",
            "澤霧毛雖雜鼮鼠，朝將具鬚暮爲乳。",
            "文章子雲久已許，還笑大夫費五羖。",
            "天子仗中儀勿舉，尾與旂常願看取。"
        ],
        "title": "文豹篇贈黄介夫",
        "id": "1bcd48bf-9acf-4e02-95a0-ad9e37790b9e"
    },
    {
        "author": "梅堯臣",
        "paragraphs": [
            "王朝慎常刑，恐民陷非辟。",
            "分命遣使車，謬枉得舉摘。",
            "兼之勸農桑，欲野無曠隙。",
            "韓侯夙所志，功利豈止百。",
            "茫茫唐鄧間，荒土無牛跡。",
            "邵閼廢未久，柘陽仍舊白。",
            "二地儻復營，萬世不可易。",
            "昔在漢家時，近親多占籍。",
            "苟或非膏腴，當應徒畿赤。",
            "每念輒歎嗟，未能俾盡畫。",
            "天將富斯民，事與願不隔。",
            "其易謂何如，拾芥由琥珀。",
            "我今送韓侯，書以贈無責。"
        ],
        "title": "送韓欽聖學士京西提刑",
        "id": "6a99bbe4-2d1c-4bd1-8074-ff55b2035118"
    },
    {
        "author": "梅堯臣",
        "paragraphs": [
            "雷雨初過草木新，汴堤楊柳綠陰勻。",
            "已看畫舸逐流水，不惜長條折與人。",
            "淮境秋傳蟹螯美，郡齋凉愛蟻醅醇。",
            "睢南莫久留才子，宣室歸來問鬼神。"
        ],
        "title": "送陸子履學士通判宿州",
        "id": "c6448969-b4f1-45f2-873f-a36906132842"
    },
    {
        "author": "梅堯臣",
        "paragraphs": [
            "薛老大字留山峯，百尺倒插非人蹤。",
            "其下長樂太守書，矯然變怪神淵龍。",
            "薛老誰何果有意，千古乃與奇筆逢。",
            "太守姓出東漢邕，名齊晉魏王與鍾。",
            "尺題寄我憐衰翁，刮青茗籠藤纏封。",
            "紙中七十有一字，丹砂鐵顆攢芙蓉。",
            "光照陋室恐飛去，鎖以漆篋緘重重。",
            "茶開片銙碾葉白，亭午一啜驅昏慵。",
            "顔生枕肱飲瓢水，韓子飯齏居辟雍。",
            "雖窮且老不媿昔，遠荷好事紓情悰。"
        ],
        "title": "得福州蔡君謨密學書并茶",
        "id": "eb66ea4e-1071-4906-a90e-19c0d84e5b47"
    },
    {
        "author": "梅堯臣",
        "paragraphs": [
            "去年龍母沐，今年龍婦浴。",
            "民何競相傳，訛言初願戮。",
            "沐水不濕纓，浴波吞目睛。",
            "連歲果爲患，準度非人情。",
            "島夷尚弗爾，况乃此京城。",
            "天公亦鑒詳，天子大聖明。",
            "堯時不昏墊，安見堯憂煢。",
            "今但微禹力，上心常屏營。",
            "祠官駿奔走，請禱必竭誠。",
            "廟堂列土偶，椒酒空湛盈。",
            "靈氣自莫主，非以堯言輕。",
            "霹靂夜復作，蝦蟆尚聽鳴。",
            "輦道有白水，都人無陸行。",
            "浮萍何處來，青青繞我楹。",
            "連牆已壞破，屋頼搘撐牢。",
            "緬懷所親友，親友皆占高。",
            "獨知歐陽公，直南望滔滔。",
            "遺奴揭厲往，答言頗力勞。",
            "正取舊戽斗，自課僮僕操。",
            "明日苟不已，挈家仍避逃。",
            "賢者尚若是，焉用數我曹。",
            "免爲不弔鬼，世上一鴻毛。"
        ],
        "title": "嘉祐二年七月九日大雨寄永叔內翰",
        "id": "5dee51ae-67b1-4a4e-bf1c-c7e17f873f2e"
    },
    {
        "author": "梅堯臣",
        "paragraphs": [
            "當時載酒客，共過草玄人。",
            "今日一寒士，能來三侍臣。",
            "竹門容大馬，金絡照諸鄰。",
            "雞瘦莫爲具，阮家依舊貧。"
        ],
        "title": "韓子華吳長文石昌言三舍人見訪",
        "id": "f0dd34c4-47ac-48bc-bab8-f720564b7879"
    },
    {
        "author": "梅堯臣",
        "paragraphs": [
            "重本恤刑天子聖，舟車持詔使臣賢。",
            "部中漢吏無冤獄，葑上吳人益美田。",
            "重過故鄉逢故老，一聞鳴鶴訪山川。",
            "不須歌管唯詩酒，况有餘杭白樂天。"
        ],
        "title": "送吉老學士兩浙提刑",
        "id": "a4fe1bf5-1fe4-4ff4-9d26-09f661ce6ded"
    },
    {
        "author": "梅堯臣",
        "paragraphs": [
            "內相能來顧，爲郎樂有餘。",
            "兒童爭拂榻，門巷劣容車。",
            "掩扇知秋意，窺牆省舊書。",
            "經年三枉駕，未與故人疎。"
        ],
        "title": "永叔內翰見訪",
        "id": "81815935-dac1-4fa9-8720-c211ce02506d"
    },
    {
        "author": "梅堯臣",
        "paragraphs": [
            "紫微星宿何煌煌，掖垣華閣上相當。",
            "舍人亦與泰階近，兩兩聯裾如雁行。",
            "其間飛星入王壘，天子賜告歸故鄉。",
            "錦韉金轡照棧去，文園渴令難可望。",
            "楊雄位卑纔執戟，豈有爵祿多文章。",
            "石公官顯職且貴，還家展墓酹椒漿。",
            "太守趨塵里人避，岷山松柏風淒涼。",
            "椎牛行酒與耆舊，耆舊醉歸呼此郎。",
            "公置名分共其樂，敦厚世俗時陶唐。",
            "郎呼只作曩日視，安知鏘玉侍明光。",
            "歸來却向鳳池直，詔言一出稱廟堂。",
            "廟堂蕭曹不草草，潤色鼓動辭琅琅。",
            "鰲頭蓬萊便可到，蜀人更賀烹豬羊。"
        ],
        "title": "送石昌言舍人還蜀拜掃",
        "id": "30151742-0b1a-4f7c-a125-1483548be75a"
    },
    {
        "author": "梅堯臣",
        "paragraphs": [
            "昔見相公登瀛洲，今見公子爲校讎。",
            "鯤鵬變化三十載，我生安得不白頭。",
            "君前拜恩父前慶，暫向南都乘順流。",
            "南都留守頗爲喜，將吏入賀靴聲遒。",
            "酒舁銀甕羊臠炙，上下和煦移凉秋。",
            "歸來却上柳堤路，西風健馬控花虬。"
        ],
        "title": "送劉元忠學士還南京",
        "id": "bd51db66-c53f-43ef-810d-cafcfeae9420"
    },
    {
        "author": "梅堯臣",
        "paragraphs": [
            "過江始與風沙隔，京口山連北固牢。",
            "刺史丰儀於體重，邦人全伏以名高。",
            "宴盤紫蟹方多味，古寺青林不厭遨。",
            "定挈傳家舊圖籍，漕河應莫費吳艘。"
        ],
        "title": "送潤州通判李屯田",
        "id": "2c652088-6c90-4447-a541-f1ac248f2ca1"
    },
    {
        "author": "梅堯臣",
        "paragraphs": [
            "中條插遠近，黄河瀉直斜。",
            "蒲坂之城在其涯，渠渠碧瓦十萬家。",
            "官商工農共擾擾，侯獨理齋窗照紗。",
            "侯方守邊聽胡笳，滿屋蓄書凡幾車。",
            "他年不按清商樂，亦莫學種東陵瓜。",
            "老繫戰馬向庭下，厨架整娖齊籤牙。",
            "朝聞鳴雞夕聞鴉，眼昏秋匣生銅花。",
            "兒孫誦習且盈耳，客來休論常山蛇。"
        ],
        "title": "寄題知儀州太保蒲中書齋",
        "id": "6ae1eef6-b4e1-4137-95f2-7ac786aa1522"
    },
    {
        "author": "梅堯臣",
        "paragraphs": [
            "魯國先生歿，夷門吉士哀。",
            "因讒君席遠，時賻帝恩該。",
            "寂寞蒿宮啟，悠揚茜旐迴。",
            "昔賢皆不免，松下作寒灰。"
        ],
        "title": "哭孫明復殿丞三首  其一",
        "id": "6ecf8098-fa36-40e7-a7b7-e22f1967a5b6"
    },
    {
        "author": "梅堯臣",
        "paragraphs": [
            "舊業居東岱，中年謁紫庭。",
            "要塗無往跡，至死守殘經。",
            "詔許求遺稿，朋鄰與葬銘。",
            "世人無怪我，涕淚爲之零。"
        ],
        "title": "哭孫明復殿丞三首  其二",
        "id": "7516a4ba-ae55-4cb2-ac58-682c19e1668f"
    },
    {
        "author": "梅堯臣",
        "paragraphs": [
            "自古春秋學，皆知不可過。",
            "生前恩禮少，歿後薦章多。",
            "妻子將焉託，田園有幾何。",
            "汶陽秋樹裏，黄鳥謾聽歌。"
        ],
        "title": "哭孫明復殿丞三首  其三",
        "id": "23ac79aa-03bc-486c-a334-a48faa8aad14"
    },
    {
        "author": "梅堯臣",
        "paragraphs": [
            "嘗預巖廊政，終爲社稷臣。",
            "作藩安舊俗，飲酒得賢人。",
            "葬禮鐃簫咽，明儀幣馬陳。",
            "泉堂一經掩，原上只麒麟。"
        ],
        "title": "程文簡公挽詞三首  其一",
        "id": "4d99b4dc-9748-4df0-9a1d-e32022776960"
    },
    {
        "author": "梅堯臣",
        "paragraphs": [
            "將相榮難及，唐虞世已遭。",
            "名將官愈大，節固位同高。",
            "哀悼王朝輟，鎸埋史筆操。",
            "空山伊水外，松柏冷蕭騷。"
        ],
        "title": "程文簡公挽詞三首  其二",
        "id": "30883836-8e47-4879-8c0b-9018e6c2847b"
    },
    {
        "author": "梅堯臣",
        "paragraphs": [
            "闕塞秋雲冷，伊川苦霧陰。",
            "薤歌金鐸碎，蒿里石宮深。",
            "燃漆爲長夜，栽松作茂林。",
            "空留舊冠劍，家廟四時心。"
        ],
        "title": "程文簡公挽詞三首  其三",
        "id": "93f1b27c-20ae-4f87-b1b3-47aded8a301e"
    },
    {
        "author": "梅堯臣",
        "paragraphs": [
            "嘗聞蜀國海棠盛，因送李侯宜有詩。",
            "日愛西湖照空錦，醉看春雨洗燕脂。",
            "郡無公事中園樂，民喜羣邀匝樹窺。",
            "望帝鳥啼空有血，相如人恨不同時。",
            "最鮮深淺非有染，解賦才華未得知。",
            "聞說趙昌今已老，試教圖畫兩三枝。"
        ],
        "tags": [
            "西湖"
        ],
        "title": "送李殿丞通判蜀州",
        "id": "e5b7699c-5fed-4e01-a469-bc5b93b25e2c"
    },
    {
        "author": "梅堯臣",
        "paragraphs": [
            "聞向蓬萊宿，鼇峯第幾層。",
            "秋聲暗葉雨，殘夢空堂燈。",
            "推枕感孤雁，抽琴彈壞陵。",
            "誰知廣文直，桃簟冷於冰。"
        ],
        "title": "八月十夜廣文直聞永叔內當",
        "id": "61e29c94-0037-48b7-9e97-38cac17f7f11"
    },
    {
        "author": "梅堯臣",
        "paragraphs": [
            "八月竹根移要雨，逢陰便向阮家求。",
            "請公靜聽蕭蕭葉，斗變江南一夜秋。"
        ],
        "title": "和公儀龍圖新居栽竹二首  其一",
        "id": "02bf4bfe-818b-47a1-af71-cd28bce15401"
    },
    {
        "author": "梅堯臣",
        "paragraphs": [
            "都城有地誰栽竹，只見寒樗與老槐。",
            "聞種琅玕向新第，翠光秋影上屏來。"
        ],
        "title": "和公儀龍圖新居栽竹二首  其二",
        "id": "4a8902d1-5c53-48f7-b279-86d5bb8f566d"
    },
    {
        "author": "梅堯臣",
        "paragraphs": [
            "忽枉乘軺車，鏘然響金轡。",
            "駐軫與我言，琅琅有深意。",
            "乃知故相家，事業已不墜。",
            "信哉渥洼種，千里可立致。",
            "顯祖實令君，名聲取高位。",
            "伯叔與懿考，聯榮重當世。",
            "于今多昆孫，朱紫紛曳地。",
            "勉勉崇令德，蘇李何難至。"
        ],
        "title": "贈京西陳郎中",
        "id": "da272ddc-265c-4ae4-950c-8adfa60dcca0"
    },
    {
        "author": "梅堯臣",
        "paragraphs": [
            "君嘗佑王屬，議平天下刑。",
            "出宰得古邑，農鋤多带經。",
            "素琴伴飲酒，綠蘚生訟庭。",
            "舉首望海雁，高懷在青冥。"
        ],
        "title": "送董著作知北海縣",
        "id": "7310d264-0c97-4b19-9fae-871e367c7a20"
    },
    {
        "author": "梅堯臣",
        "paragraphs": [
            "秋江渺然生寒潮，北風吹帆上青霄。",
            "旗脚舒舒戰紅鬣，旗心閃閃交皂雕。",
            "檣下健兒發金鐃，屋上鸞僮鳴紫簫。",
            "岸傍舟人望且拜，溪口直入當高譙。",
            "正聞鼓角波動摇，齊山舞翠挹岧嶢。",
            "郭西猛虎夜莫入，太守號令如怒飈。",
            "長戈樁爾喉，長刀斷爾腰。",
            "牙兵將吏無敢囂，新威烈烈野火燒。"
        ],
        "title": "送王微之學士知池州",
        "id": "181c8db3-0a6e-40b3-b3f2-7b913e3321d6"
    },
    {
        "author": "梅堯臣",
        "paragraphs": [
            "古史書不足，磨璞鎸美辭。",
            "周宣石鼓文已缺，秦政嶧山字苦隳。",
            "西漢都無半畫在，黄初而上猶得窺。",
            "下及隋唐莫可數，奇言偉迹恐所遺。",
            "信都力黏大小軸，集十爲秩仍第之。",
            "隨目證訛甲癸推，青編是非皆究知。",
            "有益於古今不疑，碑雖滅絕事弗移。",
            "後人覽錄尚若披，信都用意無窮期。",
            "天灰地燼乃終畢，信都信都名愈出。"
        ],
        "title": "讀永叔集古錄目",
        "id": "c787251a-add6-40aa-a1c8-5da78c20f9f1"
    },
    {
        "author": "梅堯臣",
        "paragraphs": [
            "郊原物老莽然中，寓興驅車向國東。",
            "夾道名園迷屈曲，壓枝秋實亂青紅。",
            "寒畦覆綠將收菜，野蝶雙飛尚繞叢。",
            "田父欣來問行幸，依稀還似鬭雞翁。"
        ],
        "title": "依韻和永叔秋日東城郊行",
        "id": "c056cd19-2fa6-48fb-a68b-f95a6f5c676c"
    },
    {
        "author": "梅堯臣",
        "paragraphs": [
            "持節共知過碣石，銜蘆相背有飛鴻。",
            "地寒狐腋著不暖，沙闊馬蹄行未窮。",
            "隴上牛羊衝密霰，帳前徒御立酸風。",
            "歸時莫問程多少，却到河湟杏萼紅。"
        ],
        "title": "送王景彝學士使虜",
        "id": "67e307e8-29de-49b0-8612-eddb4aee6569"
    },
    {
        "author": "梅堯臣",
        "paragraphs": [
            "前罷邯鄲守，孤高與世違。",
            "青雲舊知在，白首故園歸。",
            "既沒無兒女，元貧只帳幃。",
            "平生洛陽友，從此更應稀。"
        ],
        "title": "哭王幾道職方三首  其一",
        "id": "6aced3bc-cb8b-4c24-b0b2-499e53b105b2"
    },
    {
        "author": "梅堯臣",
        "paragraphs": [
            "我今過五十，萬事日消磨。",
            "熟識世間寡，故交泉下多。",
            "葉秋知易隕，松耐竟如何。",
            "嘗亦悲前哲，荒墳野鼠窠。"
        ],
        "title": "哭王幾道職方三首  其二",
        "id": "f16264ea-e941-4ef0-aa8e-1cba8995ab54"
    },
    {
        "author": "梅堯臣",
        "paragraphs": [
            "得君音信近，安穩在緱山。",
            "不是國醫誤，寧辭蜀道艱。",
            "終然有脩短，猶免歷間關。",
            "便作千秋別，霑襟涕淚班。"
        ],
        "title": "哭王幾道職方三首  其三",
        "id": "f49ecd51-6fb8-4b1e-a073-7b7fafe2d7a2"
    },
    {
        "author": "梅堯臣",
        "paragraphs": [
            "也持黄菊蕊，時望白衣人。",
            "苜蓿從來厭，茱萸却乍親。",
            "護霜雲不散，吹帽客何貧。",
            "莫要悲摇落，秋花更勝春。"
        ],
        "title": "依韻和楊直講九日有感",
        "id": "fb13a44f-15bb-4d97-98e4-1ff2c2de9fca"
    },
    {
        "author": "梅堯臣",
        "paragraphs": [
            "衣冠今盛族，蘭玉舊家聲。",
            "博古無遺悞，遭時有重名。",
            "魂輿臨水發，靈馬向郊鳴。",
            "歸葬商丘外，森森柏已成。"
        ],
        "title": "王侍講原叔挽詞三首  其一",
        "id": "c7beb136-bb86-4871-a889-aff6fc030873"
    },
    {
        "author": "梅堯臣",
        "paragraphs": [
            "稽古逢堯舜，鏘金侍冕旒。",
            "生員尊鄭學，子舍預夔謀。",
            "翰苑事猶著，岱宗魂已遊。",
            "無情是天地，玉樹掩蒿丘。"
        ],
        "tags": [
            "泰山"
        ],
        "title": "王侍講原叔挽詞三首  其二",
        "id": "1c0e4f3a-b373-473a-b060-b5d8807fba07"
    },
    {
        "author": "梅堯臣",
        "paragraphs": [
            "丹旐秋風急，清笳曉月寒。",
            "明衣裛草露，素士挽桐棺。",
            "行哭賓徒盛，觀儀里巷殫。",
            "空餘舊編在，千載莫能刊。"
        ],
        "title": "王侍講原叔挽詞三首  其三",
        "id": "d11c4cfc-e421-4805-ac57-b134c05e5e0c"
    },
    {
        "author": "梅堯臣",
        "paragraphs": [
            "在昔漢中微，我祖入吳門。",
            "公今領名都，千騎擁高軒。",
            "與古異出處，素節古本原。",
            "江觀白馬潮，水花長鯨奔。",
            "山飄月桂子，天香一國繁。",
            "壯奇已若此，纖侈尚亦存。",
            "舊聞其風俗，色易而柔溫。",
            "太守朝駕車，閭巷焚蘭蓀。",
            "太守暮還府，燈燭照旗旛。",
            "清歌延冠蓋，廣湖浮酒樽。",
            "成都與餘杭，天下莫比論。",
            "彼爲公故鄉，此爲公偃藩。",
            "吏民宜寡事，愷悌有謠言。"
        ],
        "title": "送公儀龍圖知杭州",
        "id": "94980555-e227-468c-b54c-493bbf8ab9a0"
    },
    {
        "author": "梅堯臣",
        "paragraphs": [
            "桃花夭紅竹浄綠，春風相間連溪谷。",
            "花留蜂蝶竹有禽，三月江南看不足。",
            "徐熙下筆能逼真，蠒素畫成纔六幅。",
            "萼繁葉密有向背，枝瘦節疎有直曲。",
            "年深粉剝見墨縱，描寫工夫始驚俗。",
            "從初李氏國破亡，圖書散入公侯族。",
            "公侯三世多衰微，竊貿擔頭由婢僕。",
            "太學楊君固甚貧，直緣識別爭來鬻。",
            "朝質綈袍暮質琴，不憂明日鐺無粥。",
            "裝成如得驪頷珠，誰能更問龍牙軸。",
            "竹真似竹桃似桃，不待生春長在目。"
        ],
        "title": "和楊直講夾竹花圖",
        "id": "5bc437e5-91f7-46b6-8b9b-b7ef14e72d6e"
    },
    {
        "author": "梅堯臣",
        "paragraphs": [
            "才業人終服，聰明帝所聞。",
            "來希段干木，去識大馮君。",
            "金絡鳴津口，朱旗颭雁羣。",
            "山河虞舊國，簫鼓漢橫汾。",
            "古蝶臨秋月，高樓等白雲。",
            "應同羊叔子，緩带隔囂氛。"
        ],
        "title": "送李端明知河中府",
        "id": "4ca08329-c5f9-48ca-97c7-3ecf15753a54"
    },
    {
        "author": "梅堯臣",
        "paragraphs": [
            "晝惜日易沉，夜惜月易曉。",
            "重陽種菊花，此意亦大好。",
            "所嗟時節晚，又失澆培早。",
            "開榮獨是遲，造化徒費巧。",
            "霜前擁繁萼，籬下同隕槁。",
            "微根發再綠，復笑王孫草。",
            "莊生語鵬鷃，樂不計大小。",
            "能齊乃有餘，但恐知者少。",
            "常愛阮嗣宗，遇酒醉則倒。",
            "杯中得賢趣，世上逐金裊。"
        ],
        "title": "依韻和永叔內翰西齋手植菊花過節始開偶書見寄",
        "id": "18dd14b7-8ffa-4077-824b-54e781d6fceb"
    },
    {
        "author": "梅堯臣",
        "paragraphs": [
            "黄花秋草滿荒臺，聯馬鳴珂未欲迴。",
            "上苑自將馳道隔，高林空望白雲開。",
            "薦肴已去紗籠羃，賜醖新從蟻甕來。",
            "天氣正清風景好，重門雖禁不辭杯。"
        ],
        "title": "依韻和丁學士陪諸公城東飲",
        "id": "e77ca2fa-51b6-45dd-9547-b9c2d5ec6888"
    },
    {
        "author": "梅堯臣",
        "paragraphs": [
            "君榮初出守，我老未東歸。",
            "病眼生花早，蒼毛似葉稀。",
            "往還從更少，談笑暫相依。",
            "不及秋鴻翼，能隨向楚飛。"
        ],
        "title": "依韻和池守王微之訪別",
        "id": "8a77f3b8-f48f-484d-9b9f-7ae28a94bb70"
    },
    {
        "author": "梅堯臣",
        "paragraphs": [
            "醮壇舊山下，高卧一儒生。",
            "有室羅經籍，無心取組纓。",
            "芋肥收歲計，柑熟摘霜晴。",
            "暫向京都見，添書入蜀城。"
        ],
        "title": "寄題資州錢固秀才道勝堂",
        "id": "4f9b5d79-e7f1-4ff8-a7b4-ab4ec122c879"
    },
    {
        "author": "梅堯臣",
        "paragraphs": [
            "逆水乘風上，蒲帆滿挂檣。",
            "日行知幾里，江渺不分疆。",
            "宿浦隨潮入，逢人問路長。",
            "臨川十萬戶，勸勞執壺漿。"
        ],
        "title": "送黄國博知撫州",
        "id": "3e9fd96e-8f8e-4793-afb3-e7b946ef47dc"
    },
    {
        "author": "梅堯臣",
        "paragraphs": [
            "時世重古不重新，破圖誰畫四胡人。",
            "臂鷹捧盤犀利水，鐵鎖師子同麒麟。",
            "翹翹雉尾插頭上，深目鉅鼻青搭巾。",
            "塗朱點綠筆畫大，筋骨怒露蠻祠神。",
            "茜袍白馬韓公子，從何得此來秘珍。",
            "定應海客遠爲贈，中國未睹難擬倫。",
            "公子自言吳生筆，吳筆精勁瘦且勻。",
            "我恐非是不敢贊，退歸書此任從嗔。"
        ],
        "title": "觀韓玉汝胡人貢奉圖",
        "id": "d4c33315-84bb-49a8-b977-8e4cc9ccc47d"
    },
    {
        "author": "梅堯臣",
        "paragraphs": [
            "退之曾作河南宰，韓氏于今又見君。",
            "縣政從來人有望，家聲不墜世多文。",
            "後池分洛貯藍水，高檻看嵩迷嶺雲。",
            "主簿堂前七葉樹，手栽應莫已刳焚。"
        ],
        "title": "送韓文饒贊善宰河南",
        "id": "47baef04-6716-4520-b28d-8171d0c53521"
    },
    {
        "author": "梅堯臣",
        "paragraphs": [
            "桂得常娥枝，婦得黄姑女。",
            "直歸東海頭，翁嫗笑相語。",
            "何當却之官，古縣入平楚。",
            "莫嫌簿書繁，百事由區處。"
        ],
        "title": "送刁秘校授漣水主簿歸四明省親",
        "id": "6813706f-73bb-4e45-a53d-050a1821b1f3"
    },
    {
        "author": "梅堯臣",
        "paragraphs": [
            "琵琶轉撥聲繁促，學作饑禽啄寒木。",
            "木蠹生蟲細穴深，長啄歊鏗未充腹。",
            "朧弦疊響入衆耳，發自深林答空谷。",
            "上弦急逼下弦清，正如螗螂捕蟬聲。",
            "坐中賓歡呼酒飲，門外客疑將欲行。",
            "主人語客客莫去，彈到古樹裂丁丁。",
            "內賓外客曾未聽，乍聞此曲無不驚。",
            "還憶昭君入胡虜，烏孫帳下邊馬鳴。",
            "安知如今有樂事，能使女奚飛玉觥。",
            "女奚年小殊流俗，十月單衣體生粟。",
            "言事關西楊廣文，廣文空腹貪教曲。",
            "曲奇譜新偷法部，妙在取音時轉軸。",
            "翰林先生多所知，又笑畫圖收滿屋。",
            "不肯那錢買珠翠，任從堆插階前菊。",
            "功曹時借乃許出，他日求觀龜殻縮。",
            "我嗟老鈍不如渠，幸得交朋時借娛。",
            "但樂休計有與無。"
        ],
        "title": "依韻和永叔戲作",
        "id": "8fde0e0d-8a99-4357-93d3-99c6f5014301"
    },
    {
        "author": "梅堯臣",
        "paragraphs": [
            "漢朝重結單于好，歲遣名臣禮數增。",
            "紫鼠皮裘從去著，飛龍廐馬借來乘。",
            "天寒將遇磧中雪，鼻息暗添髭上冰。",
            "定見南鴻起歸思，家書欲寄不堪憑。"
        ],
        "title": "送吳仲庶殿院使北",
        "id": "0a1a72aa-54fa-4949-9eac-2b357eb56b65"
    },
    {
        "author": "梅堯臣",
        "paragraphs": [
            "虜人多竊朝廷禮，譯者交傳應對辭。",
            "羊酪調羹尊漢使，氈堂舉酒見閼氏。",
            "曚曚白日穿雲出，漭漭黄沙作霧吹。",
            "知去燕京幾千里，胡笳亂動月明時。"
        ],
        "title": "送呂沖之司諫使北",
        "id": "1bb3594a-2d7e-4dfd-ab89-e710dabe41ae"
    },
    {
        "author": "梅堯臣",
        "paragraphs": [
            "柳條枯落盡，不折意徘徊。",
            "泛汴趨殘水，到吳看早梅。",
            "無耽聽鶴唳，有信寄鴻來。",
            "聞說閭亭改，靈光化劫灰。"
        ],
        "title": "送孫隠之都官通判秀州",
        "id": "7404af89-e7c2-40e0-8122-853a3656dd31"
    },
    {
        "author": "梅堯臣",
        "paragraphs": [
            "兄爲太守兩輪朱，仲泛吳人燕尾艫。",
            "且看洞庭多橘柚，莫懷江國有枌榆。",
            "少遊山水殊非俗，老愛詩書又似愚。",
            "百事輸君休問我，風沙不比在雲湖。"
        ],
        "tags": [
            "洞庭湖"
        ],
        "title": "依韻和王平甫見寄",
        "id": "b5cfe0e7-6dad-4f5a-9ac7-d667e18c90e2"
    },
    {
        "author": "梅堯臣",
        "paragraphs": [
            "斜封一幅竹膜紙，上有文字十七行。",
            "字如瘦棘攢黑刺，文如溫玉爛虹光。",
            "別時春風吹榆莢，及此已變蒹葭霜。",
            "道途與弟奉親樂，後各失子懷悲傷。",
            "到郡紛然因事物，舊守數易承蔽藏。",
            "搜姦證繆若治絮，蚤虱盡去煩爨湯。",
            "事成條舉作書尺，不肯勞人魚腹將。",
            "魚沉魚浮任所適，偶能及我爲非常。",
            "勤勤問我詩小傳，國風纔畢葛屨章。",
            "昔時許我到聖處，且避俗子多形相。",
            "未即寄去慎勿怪，他時不惜傾箱囊。",
            "知君亦欲此從事，君智自可施廟堂。",
            "何故區區守黄卷，蠹魚尚恥親芸香。",
            "我今正值雁南翔，報書與君倒肺腸。",
            "直須趁取筋力强，炊粳烹鱸加桂薑。",
            "洞庭綠橘包甘漿，舊楚黄橙綿作瓤。",
            "東山故遊携舞孃，不飲學舉黄金觴。",
            "谿如罨畫水泱泱，刺船靜入白鷺傍。",
            "菱葉已枯鏡面凉，月色飛上白石牀。",
            "坐看魚躍散星芒，左右寂寂夜何長。",
            "烏棲古曲傳吳王，千年萬年歌未央。",
            "莫作腐儒針膏肓，莫作健吏繩餓狼。",
            "儻如龔遂勸農桑，儻如黄霸致鳳皇。",
            "來不來，亦莫愛嘉祥。"
        ],
        "tags": [
            "洞庭湖"
        ],
        "title": "得王介甫常州書",
        "id": "d2404d93-b520-46db-80ab-6a220f0467dc"
    },
    {
        "author": "梅堯臣",
        "paragraphs": [
            "美草將爲杖，孤生馬嶺危。",
            "難從荷篠叟，寧入化龍陂。",
            "去與秦人采，來扶楚客衰。",
            "藥中稱國老，我懶豈能醫。"
        ],
        "title": "司馬君實遺甘草杖",
        "id": "fb431b92-b0fa-465e-aaa1-41d30ff48e9d"
    },
    {
        "author": "梅堯臣",
        "paragraphs": [
            "長安初見君，君頷微有鬚。",
            "後於河內逢，秀峻美髯胡。",
            "又會在桐鄉，談時多孟盧。",
            "寧書得天然，鐘王不能奴。",
            "荏苒三十載，邂逅遇京都。",
            "朝接北扉飯，暮應西垣呼。",
            "坐中如夢寐，相語故人無。",
            "昔由處士召，胸懷開廟謨。",
            "今看髭已白，議論恥非夫。",
            "拜章陳時事，皆與相意符。",
            "其識固不淺，其用當亦殊。",
            "人多惜老大，我復歎羈孤。",
            "終朝重相笑，爲君傾酒壺。"
        ],
        "title": "逢雷太簡殿丞",
        "id": "7b1fdffe-889f-4dfb-bc09-9e6481bb3ea8"
    },
    {
        "author": "梅堯臣",
        "paragraphs": [
            "蜀道山之峭壁兮，如快刀一削平無痕。",
            "其間春雷驚龍走，竹根迸石垂虺尾，骨節瘦密風霜吞。",
            "野夫采之縋懸蔓，分寸脫死持還奔。",
            "他人不可得此物，乃重太守公侯孫。",
            "獻來一錢不肯要，只乞斗酒抱歸村。",
            "太守立性豈諂貴，將贈故人唯義存。",
            "我騎瘦馬固莫稱，破韉爛轡沙塵昏。",
            "明日試執趨君門，孰不怪視竊笑言。"
        ],
        "title": "雷太簡遺蜀鞭",
        "id": "efc5d8c6-90e9-4d54-83f3-7fe4c25fdc74"
    },
    {
        "author": "梅堯臣",
        "paragraphs": [
            "陸羽舊茶經，一意重蒙頂。",
            "比來唯建谿，團片敵金餠。",
            "顧渚及陽羨，又復下越茗。",
            "近來江國人，鷹爪夸雙井。",
            "凡今天下品，非此不覽省。",
            "蜀荈久無味，聲名謾馳騁。",
            "因雷與改造，带露摘牙穎。",
            "自煑至揉焙，入碾只俄頃。",
            "湯嫩乳花浮，香新舌甘永。",
            "初分翰林公，豈數博士冷。",
            "醉來不知惜，悔許已向醒。",
            "重思朋友義，果决在勇猛。",
            "倏然乃以贈，蠟囊收細梗。",
            "吁嗟茗與鞭，二物誠不幸。",
            "我貧事事無，得之似贅癭。"
        ],
        "title": "得雷太簡自製蒙頂茶",
        "id": "8ee7e597-2653-4476-be66-83f3ce9457c9"
    },
    {
        "author": "梅堯臣",
        "paragraphs": [
            "自有仲宣樂，從軍仍近親。",
            "關河歷周鄭，風雪過咸秦。",
            "原上方驅馬，鞍傍忽起鶉。",
            "世家傳釣玉，重問渭川濱。"
        ],
        "title": "送呂寺丞希彥邠州簽判",
        "id": "02b7d680-4717-40f8-b449-6e1c309c2766"
    },
    {
        "author": "梅堯臣",
        "paragraphs": [
            "命使得才臣，欽刑聖主仁。",
            "銅苗休問發，田種去教親。",
            "白茗出溪上，紅蕉連海濱。",
            "輕車莫道遠，詔意重生民。"
        ],
        "title": "送施司封福建提刑",
        "id": "aea6bc49-8602-4471-a58c-2f2144c30187"
    },
    {
        "author": "梅堯臣",
        "paragraphs": [
            "低頭拜我蒼髯翁，來如飛鳥去如風。",
            "一夕共飲斗柄北，平明已向函關東。",
            "衆中舊騎跛鼈馬，塞下新買連錢驄。",
            "疾驅似逐鄧林日，不肯暫往行何窮。"
        ],
        "title": "江鄰幾暫來相見去後戲寄",
        "id": "35cd27b1-86c9-4b15-bc46-e495f03cda6b"
    },
    {
        "author": "梅堯臣",
        "paragraphs": [
            "吳蠶吐柔絲，越女織美紈。",
            "機杼固已勤，刀尺誠獨難。",
            "裁縫失分寸，長短爲損殘。",
            "嘗聞仲山甫，能補帝衮完。",
            "衮完民衣足，天下無苦寒。",
            "徐從信都學，染翦宜弃冠。",
            "彼實山甫徒，爾亦非綷剜。",
            "東歸道自勝，人誰故時看。"
        ],
        "title": "送徐無黨歸婺州",
        "id": "3676c7e8-ca8f-4696-b348-8dde608b56f6"
    },
    {
        "author": "梅堯臣",
        "paragraphs": [
            "東望淮海間，恨無鴻鵠羽。",
            "鴻鵠日已飛，風雪歲將暮。",
            "憶聽談老莊，達生無恐懼。",
            "我今齒髮疎，何異樹有蠹。",
            "離別不必道，俛仰已成故。",
            "書問雖懶爲，夢寐則往屢。",
            "乘桴思仲尼，好勇慙季路。",
            "願希隆中卧，不是邀三顧。",
            "二公廊廟才，酬寄封尺素。",
            "臯夔久相稱，舜禹時已遇。",
            "舉杯向明月，此意聊可寓。"
        ],
        "title": "依韻和永叔內翰酬寄楊州劉原甫舍人",
        "id": "b5389735-1dc5-4415-837c-01cecd925354"
    },
    {
        "author": "梅堯臣",
        "paragraphs": [
            "亭欄下望漢江水，浄綠無風寫鏡明。",
            "日脚穿雲射洲影，槎頭擺子出潭聲。",
            "檣帆落處遠鄉思，砧處動時歸客情。",
            "使者徘徊有佳興，高吟不減謝宣城。"
        ],
        "title": "和韓欽聖學士襄陽聞喜亭",
        "id": "b061a1eb-0a15-42c8-a3b8-992ec2848878"
    },
    {
        "author": "梅堯臣",
        "paragraphs": [
            "許氏世工詩，渾棠格力微。",
            "獨能兼古律，無不是珠璣。",
            "捧卷光蓬室，停車照竹扉。",
            "陽春復高調，自昔和人稀。"
        ],
        "title": "許仲塗屯田以新詩見訪",
        "id": "2b1a97fa-6a5d-43ce-9f93-c775f101063b"
    },
    {
        "author": "梅堯臣",
        "paragraphs": [
            "李白勸爾莫逐炎洲翠，亦莫近吳宮燕。",
            "爾不聽此言，禍患今乃見。",
            "吳火時雖無，越羅日生變。",
            "空知稻粱肥，豈悟杯盤薦。",
            "我不聞爾聲，謬成先生饌。",
            "咀嚼勿言非，雉雁猶充膳。"
        ],
        "title": "答祖擇之惠黄雀鮓",
        "id": "0f74dec8-de4b-4d57-9580-29bf14aff611"
    },
    {
        "author": "梅堯臣",
        "paragraphs": [
            "交翠衿，刷羽。",
            "性安馴，善言語。",
            "金籠愛，養婦女，是爲隴山之鸚鵡。",
            "有白其類，毛冠角舉。",
            "圓舌柔音世競許，方尾鶻身食稻稰。",
            "白鵠之白是其常，越羣超衆由天與。",
            "胡人望氣海上來，獻於公所奇公才。",
            "公持大筆寫萬物，驚葩萼，如春雷。",
            "方夸玉兔未詠此，依約似畏常娥猜。",
            "坐無禰正平，胡爲使我作賦其間哉。"
        ],
        "title": "賦永叔家白鸚鵡雜言",
        "id": "d5f5cc94-7bd8-4d99-80b2-f992916d83b6"
    },
    {
        "author": "梅堯臣",
        "paragraphs": [
            "驅車西入關，有樂似王粲。",
            "灞陵十二月，風雪將漫漫。",
            "誰方策騫馿，舊道涉古岸。",
            "是時吟興愜，不問前亭爨。",
            "長安到未晚，文字當几案。",
            "却思車上趣，塵慮已歷亂。",
            "猶有終南山，晴明舉頭看。"
        ],
        "tags": [
            "终南山"
        ],
        "title": "送永興書寄王申",
        "id": "b1b0caa4-9bde-429b-a3bb-7dcdeca127c4"
    },
    {
        "author": "梅堯臣",
        "paragraphs": [
            "昔讀遠公傳，頗聞高行僧。",
            "廬山將欲雪，瀑布結成冰。",
            "尋跡數百載，歷危千萬層。",
            "師來笑賈島，只解詠嘉陵。"
        ],
        "tags": [
            "庐山"
        ],
        "title": "覽顯忠上人詩",
        "id": "6908844e-4f1f-4003-a633-545ceacbfe29"
    },
    {
        "author": "梅堯臣",
        "paragraphs": [
            "紫禁低雲拂綺櫳，西垣人憶玉堂翁。",
            "撚髭覓句方傳詠，著樹成花尚舞空。",
            "不管因風吹塞外，任教飛片落杯中。",
            "曉來城郭遮無路，阮籍驅車莫歎窮。"
        ],
        "title": "依韻和吳長文舍人對雪懷永叔內翰",
        "id": "e7c379c7-fd30-4a68-8177-81aa96da38b4"
    },
    {
        "author": "梅堯臣",
        "paragraphs": [
            "昔聞信都侯，嘗作畫舫齋。",
            "空戶兩向闢，罇席長對排。",
            "左顧樹若岸，右盼堵成崖。",
            "既無風波虞，但與物景諧。",
            "一從信都去，來者趣意乖。",
            "屋室改庫廐，花木爲薪柴。",
            "君當訪其蹟，更葺安舊牌。",
            "記石儻尚在，塵土加洗揩。",
            "然後釀井泉，吟醉前人偕。",
            "寄言靈河守，高此別乘懷。"
        ],
        "title": "送王巖夫秘校通判滑州",
        "id": "ca81de06-1ad0-4840-ba67-c0314f922e81"
    },
    {
        "author": "梅堯臣",
        "paragraphs": [
            "陸家兄弟苦西東，黄耳傳書近已通。",
            "共歎流年同轉轂，各驚華髮似飛蓬。",
            "河冰夜合知霜勁，寒霧朝開見日紅。",
            "臘盡春來又相遠，江南江北望歸鴻。"
        ],
        "title": "和宋次道答弟中道寄懷",
        "id": "d4ab602e-7698-428b-934a-bc9a24c1e2dc"
    },
    {
        "author": "梅堯臣",
        "paragraphs": [
            "六花隨表拜東廂，庭下遥呼萬歲長。",
            "王會圖中陳璧馬，漢官儀裏濕旂常。",
            "因風亂絮霑螭首，似鵠輕毛落井床。",
            "素髮垂冠少顔色，衆人休笑老爲郎。"
        ],
        "title": "元日閤門拜表遇雪呈永叔",
        "id": "83586a04-fde1-4c4d-b2ae-f76edc49c9f7"
    },
    {
        "author": "梅堯臣",
        "paragraphs": [
            "近臣頭上黄金勝，殿前拜賜東風應。",
            "蓼牙疏甲簇春盤，肉抹長絲何亙亙。",
            "寬衣武卒轝至庭，人歸下筯殊難稱。",
            "我家無火甑生塵，㡜柳綵花空著興。",
            "空著興，將底爲，但願得米資晨炊，不管飛霙與麥宜。",
            "千官隊中身最卑，五日一謁前旒垂。"
        ],
        "title": "王樂道太丞立春早朝",
        "id": "e6ddaa26-7ee4-45e4-8446-e848a3022ce7"
    },
    {
        "author": "梅堯臣",
        "paragraphs": [
            "一歲老一歲，新年思舊年。",
            "東樓嘗共望，九陌聽爭先。",
            "白髮更中笑，舞姝應轉妍。",
            "追隨都已倦，强對月明前。"
        ],
        "title": "上元夕有懷韓子華閣老",
        "id": "419020db-5555-4101-8365-75f12413e0c8"
    },
    {
        "author": "梅堯臣",
        "paragraphs": [
            "日本大刀色青熒，魚皮帖欛沙點星。",
            "東胡腰鞘過滄海，舶帆落越棲灣汀。",
            "賣珠入市盡明月，解絛換酒琉璃缾。",
            "當壚重貨不重寶，滿貫穿銅去求好。",
            "會稽上吏新得名，始將傳玩恨不早。",
            "歸來天祿示朋游，光芒曾射扶桑島。",
            "坐中燭明魑魅遯，呂虔不見王祥老。",
            "古者文事必武備，今人褒衣何足道。",
            "干將太阿世上無，拂拭共觀休懊惱。"
        ],
        "title": "錢君倚學士日本刀",
        "id": "afc8ff25-1b26-4fc5-a445-1d994887b360"
    },
    {
        "author": "梅堯臣",
        "paragraphs": [
            "東都車馬苦飛霾，南國桅帆喜過淮。",
            "船背插旗風自展，沙頭迎浪雪相排。",
            "白魚已薦糟增味，紅稻新炊粟厭懷。",
            "定似謝公吟遠岫，錢塘應合有高齋。"
        ],
        "title": "依韻和杭州梅龍圖入淮見寄",
        "id": "161ad807-953e-4172-8692-71dd657d9029"
    },
    {
        "author": "梅堯臣",
        "paragraphs": [
            "箭頭破賊棄不爲，筆端射策取桂枝。",
            "殿前脫袍改舊色，庭下折腰甘去時。",
            "歷陽郡小太守好，督郵官閑衆吏嬉。",
            "江邊竹園啼竹雞，竹裏種花春過遲。",
            "東望望夫雲脚垂，煙雨隔岸風檣欹。",
            "濕鴈不起沙上嘶，君思歷亂如盎絲。"
        ],
        "title": "送周直孺秘校和州都曹",
        "id": "f3eb6e1a-5c90-447a-b0c3-b4c252e45159"
    },
    {
        "author": "梅堯臣",
        "paragraphs": [
            "頻官吳越館粳稻，況住南陽多水田。",
            "北登太行入汾曲，正穫𥝧䅉秋風前。",
            "晉人朴厚自寡訟，軟炊玉粒河鱗鮮。",
            "君方少壯齒頰健，甘美不負經腹便。",
            "有意南飛寄我信，滿川鳴雁下連連。"
        ],
        "title": "送謝師厚太博通判汾州",
        "id": "e5510ba3-2428-4e24-88e8-adc998815e72"
    },
    {
        "author": "梅堯臣",
        "paragraphs": [
            "去年鎖宿得聯華，二月牆頭始見花。",
            "今日都亭公感物，明朝太學我辭家。"
        ],
        "title": "依韻和永叔都亭館伴戲寄",
        "id": "6bf4c630-9e61-445f-8193-ff428ce3c0ad"
    },
    {
        "author": "梅堯臣",
        "paragraphs": [
            "東家紅梅開出牆，牆西女兒學新粧。",
            "春風引客白日長，天河綠水浮鴛鴦。",
            "摘花贈渠到渠處，更問鴛鴦寄聲去。",
            "昨日吳郎坐上時，袖中小字鴛鴦付。",
            "酒雖入脣不能醉，醉得人心是朝暮。",
            "朝愁衾枕舊薰香，暮愁霰雪飄如絮。",
            "聽他雙韻舞伊州，舞徹夭妍不轉頭。",
            "衆人笑語曾不語，腸作車輪一萬周。",
            "屈節請還無甚媿，當時麈尾自驅牛。"
        ],
        "title": "敘兩會事戲寄刁景純學士",
        "id": "1ec97f28-d7c6-4fde-b67e-00cb1dde230b"
    },
    {
        "author": "梅堯臣",
        "paragraphs": [
            "昨日匈奴來告哀，殿門不識桃花開。",
            "今聞君去作弔使，正值雁嘷從北迴。",
            "風捲黄雲無遠近，山留白雪猶枯荄。",
            "歸看車馬汗流沫，逃暑爲傳河朔杯。"
        ],
        "title": "送李君錫學士使契丹弔慰",
        "id": "8ccee13e-5c1d-4cda-9e99-b7f1c5cfa875"
    },
    {
        "author": "梅堯臣",
        "paragraphs": [
            "漢庭遣奠閼氏幕，二月陰山雪未銷。",
            "行盡黄沙春不見，哀纏碧眼魄誰招。",
            "已將厚禮施殊俗，更錄專辭入本朝。",
            "名馬贈歸多愛惜，北風嘶處競蕭蕭。"
        ],
        "title": "送朱純臣端公使契丹奠祭",
        "id": "b101cb09-c8bd-47ac-ab2c-79be780a6583"
    },
    {
        "author": "梅堯臣",
        "paragraphs": [
            "姑蘇城頭烏哺時，長洲草綠春袍歸。",
            "魯桑葉小蠶出遲，吳田水暖牛耕肥。",
            "里胥爭迎懸寮喜，入門先自易綵衣。",
            "拜親然後及王事，簿書豈得長相鞿。"
        ],
        "title": "送邵裔長洲主簿",
        "id": "16f5d865-6a32-4859-88bb-b6b3167bd027"
    },
    {
        "author": "梅堯臣",
        "paragraphs": [
            "風雨梨花殘，松柏墓門晚。",
            "嗣子千里駒，羊腸九折坂。",
            "春裘不畏寒，行路未爲遠。",
            "舊來河內守，父老將衣挽。"
        ],
        "title": "送薛公期比部歸絳州展墓",
        "id": "f3cb7622-064a-4264-917e-cf262ae78a54"
    },
    {
        "author": "梅堯臣",
        "paragraphs": [
            "春浦楊花撩亂飛，春江鮆魚來正肥。",
            "采石新林兒女去，茭白蒲牙艇子歸。",
            "歸令煑魚不得熟，已望使君船上磯。",
            "上磯亦不待潮應，爭牽篾纜泥污衣。",
            "姑熟溪頭槌大鼓，紅抹鞾刀趨俯僂。",
            "牙兵可擬岸傍蘆，森森甲立雄南土。",
            "更得西州謝法曹，新詠定多傳樂府。"
        ],
        "title": "送次道學士知太平州因寄曾子固",
        "id": "48795901-4518-4730-b360-0553621237f2"
    },
    {
        "author": "梅堯臣",
        "paragraphs": [
            "今年太守采茶來，驟雨千門禁火開。",
            "一意愛君思去疾，不緣時會此中杯。"
        ],
        "title": "依韻和劉原甫舍人楊州五題 時會堂二首 其一",
        "id": "5e5cfcac-610f-4fce-b268-2e2b49a68f0a"
    },
    {
        "author": "梅堯臣",
        "paragraphs": [
            "雨發雷塘不起塵，蜀崑岡上暖先春。",
            "煙牙才吐朱輪出，向此親封御餠新。"
        ],
        "title": "依韻和劉原甫舍人楊州五題 時會堂二首 其二",
        "id": "846ed422-0cd3-455e-b0f1-ed2c42066480"
    },
    {
        "author": "梅堯臣",
        "paragraphs": [
            "結雨竹西若若川，楊州歌吹思當年。",
            "劉郎若向風前唱，夢入青樓事惘然。"
        ],
        "title": "依韻和劉原甫舍人楊州五題 竹西亭",
        "id": "844297ff-50ea-4962-a163-34d05f332e90"
    },
    {
        "author": "梅堯臣",
        "paragraphs": [
            "夢谷浮船穩且平，泊登岡頂看茶生。",
            "始從官屬二三輩，時聽春禽一兩聲。"
        ],
        "title": "依韻和劉原甫舍人楊州五題 春貢亭",
        "id": "0d4b597b-fbaa-4ba5-8423-790c6ce32407"
    },
    {
        "author": "梅堯臣",
        "paragraphs": [
            "茗園葱蒨與山籠，一夜驚雷發舊叢。",
            "五馬留連未能去，土囊深處路微通。"
        ],
        "title": "依韻和劉原甫舍人楊州五題 蒙谷",
        "id": "74ea9ae6-534f-4294-ac46-692a543fb79a"
    },
    {
        "author": "梅堯臣",
        "paragraphs": [
            "隋家宮殿昔初成，不道荒凉獸迹行。",
            "今日知來高處望，山川興廢使人驚。"
        ],
        "title": "依韻和劉原甫舍人楊州五題 崑丘",
        "id": "1ddff71e-6bc9-4c36-8807-d6f3fcbf4e46"
    },
    {
        "author": "梅堯臣",
        "paragraphs": [
            "去無珠履爲上賓，進船申浦憶春申。",
            "江田插秧鵓姑雨，絲網得魚雲母鱗。",
            "青天折桂香未滅，紫豉煑蒓甘更新。",
            "平時況可樂風月，吳物信美聊前陳。"
        ],
        "title": "送江陰簽判晁太祝",
        "id": "7cf7a8df-8a1a-4bac-9eeb-5e811a2ae5fb"
    },
    {
        "author": "梅堯臣",
        "paragraphs": [
            "蜃竈煑溟渤，航鹹播楚越。",
            "官榷利言盈，盜販弊相汨。",
            "連艘以轉致，攪灰或沉沒。",
            "雖使日鞭黥，未易窮姦窟。",
            "朝廷用朱侯，提職欲無闕。",
            "侯因許專畫，拜疏陳其說。",
            "曰臣有更張，敢以肝膽竭。",
            "荆湘嶺下城，恃遠不畏罰。",
            "堂堂事私賈，遮吏遭驅突。",
            "願使商自通，輸金無暴猝。",
            "淮江且循常，約束備本末。",
            "國用必餘資，亭民無滯物。",
            "事下丞相府，論議不可拔。",
            "從之東南蘇，拒之財賦遏。",
            "聽侯侯往施，所便黔黎活。",
            "五味既和調，萬里銷狂悖。",
            "汴水桃花時，犀舟順流發。",
            "過淮逢絮鮆，泊岸採蘆蕨。",
            "挂帆趨浪頭，應不勞歲月。"
        ],
        "title": "送朱表臣職方提舉運鹽",
        "id": "551267e7-580b-4116-ac4c-4efafc89110e"
    },
    {
        "author": "梅堯臣",
        "paragraphs": [
            "蕪蔞問古亭，春入饒陽城。",
            "豆粥君王遠，壺漿刺史迎。",
            "地凉宜牧馬，塞近慣調兵。",
            "爲寄井泉石，老來思目明。"
        ],
        "title": "送晁質夫太丞知深州",
        "id": "2345de66-29bb-4401-856c-ce844e7564f8"
    },
    {
        "author": "梅堯臣",
        "paragraphs": [
            "汴水清明下，宣城太守行。",
            "鴨頭吳蕩綠，燕尾楚船輕。",
            "族本三陽重，詩從小謝清。",
            "州民還最喜，門下舊通名。"
        ],
        "title": "送少卿知宣州",
        "id": "5339464a-879c-4e96-9783-49d27b2d316f"
    },
    {
        "author": "梅堯臣",
        "paragraphs": [
            "山西世世李將軍，家聲前後多功勳。",
            "今乘一障俯絕塞，莫以久和無陣雲。",
            "菰蒲生塘長春綠，牛羊隔河歸暮雲。",
            "簡易自能齊士卒，不嚴刁斗亦名聞。"
        ],
        "title": "送知保定軍李太保",
        "id": "93cc9a9b-8735-4bde-bd61-3e15813f6c56"
    },
    {
        "author": "梅堯臣",
        "paragraphs": [
            "行色見車馬，爲之具壺觴。",
            "暫辭甘泉宮，遠奉左賢王。",
            "蒙茸春裘薄，匼匝金絡光。",
            "唯知君命重，不數沙路長。",
            "魯酒雖入脣，胡笳易迴腸。",
            "歸來立螭頭，言動書不忘。"
        ],
        "title": "依韻和李君錫學士北使見寄",
        "id": "9b1f8b78-6cd6-4bf9-b458-2892716cb993"
    },
    {
        "author": "梅堯臣",
        "paragraphs": [
            "去年來折桂，今年來娶婦。",
            "得意春風前，還家寒食後。",
            "蓬巷鬧雞犬，藤花蔭井臼。",
            "緱山白醪醇，重酌高堂壽。"
        ],
        "title": "送張山甫秘校歸緱氏",
        "id": "9a6420bc-2b98-4f54-b4cb-bf1b6b308d51"
    },
    {
        "author": "梅堯臣",
        "paragraphs": [
            "世言楚使者，乃是漢名卿。",
            "曾欲察黄綬，但能勤列城。",
            "江山無改故，草樹幾更榮。",
            "有意息民甚，不同求羨盈。"
        ],
        "title": "送江東轉運楊少卿",
        "id": "cc843a6e-f6dd-460d-a681-907cc33c6f3b"
    },
    {
        "author": "梅堯臣",
        "paragraphs": [
            "風雨未過桐華時，宜春苑中梨萼披。",
            "天子賜宴羣臣嬉，少年都尉方追隨。",
            "暮歸遲喜聯留後，兄弟雙弓射熊皮。",
            "侯宗戚族坐上少，伯仲相顧驚恩私。",
            "鳳皇樓高玉簫吹，金絡駿馬不肯騎。",
            "自戒危溢作後規，何郎莫媿書與詩。"
        ],
        "title": "宜春宴射篇李駙馬請賦雜言",
        "id": "7a597f8e-f75c-40f9-b8ce-d1eccc0c647b"
    },
    {
        "author": "梅堯臣",
        "paragraphs": [
            "相如既擊劍，仲宣亦從軍。",
            "二人當其時，皆以能賦聞。",
            "韓公守武垣，犀兵若屯雲。",
            "幄中欲寄畫，才智莫有君。",
            "請之天子所，朝奏夕離羣。",
            "爲沽斗酒飲，爲買赤鯉焚。",
            "魚盡酒亦盡，醉起衣袂分。"
        ],
        "title": "送王樂道太丞應瀛州辟",
        "id": "9e535938-b45e-4048-bd09-e9929855cc85"
    },
    {
        "author": "梅堯臣",
        "paragraphs": [
            "客亭多少路，花信幾番風。",
            "折柳贈新翠，種桃思舊紅。",
            "淵明節已異，潘岳趣還同。",
            "政治有餘力，歸來辭賦工。"
        ],
        "title": "送楚屯田知扶溝",
        "id": "9842e1ea-4170-41ea-aac4-c3751d2176ab"
    },
    {
        "author": "梅堯臣",
        "paragraphs": [
            "街上春泥踏始開，山人忽同供奉來。",
            "老奴行遲報我晚，怒氣欲拔庭中槐。",
            "聞說道心調伏久，等閑休要起嫌猜。"
        ],
        "title": "呂山人同荆供奉見過",
        "id": "aad6d80b-e1d5-4a04-8aae-add18c9b76fb"
    },
    {
        "author": "梅堯臣",
        "paragraphs": [
            "桃小未開春意濃，梢頭綠葉映微紅。",
            "君家歌管相催急，枝弱不勝花信風。"
        ],
        "title": "觀劉元忠小鬟舞",
        "id": "10a8c732-1e43-4254-bdad-4cbd8fe90d72"
    },
    {
        "author": "梅堯臣",
        "paragraphs": [
            "大梁有公子，洛陽有游俠。",
            "昔時意氣相憑陵，不問興亡事栽插。",
            "栽紅插綠鬭青春，春風與開春雨颯。",
            "兩都富貴不相殊，走馬尋芳何合雜。",
            "只聞年少競爭先，摘葉嗅花身更捷。",
            "安知遺愛舊留守，馳獻百葩光浥浥。",
            "尚書最重歐陽公，盈盤分去蜂偷獵。",
            "但能爲樂飲醇酒，何必署名黄紙牒。",
            "翰林職清文字稀，不比外官煩應接。",
            "曩公爲花曾作譜，端相用意隨蝴蝶。",
            "擬王擬妃姚與魏，歲歲年年千萬葉。",
            "獨將顔色定高低，綠珠雖美猶爲妾。",
            "從來鑒裁主端正，不藉娉婷削肩胛。",
            "舊品既著新品增，偏惡妬芽須打拉。",
            "嘗憶同朋有七人，每失一人淚緣睫。",
            "唯我與公今且存，無復名園共携榼。",
            "公因尚書戴紅紫，白髮欺公生匼匝。",
            "磨墨揮毫興不衰，作詩坐使劉曹怯。",
            "副本能傳幸一觀，口誦舌摇徒囁囁。"
        ],
        "title": "次韻奉和永叔謝王尚書惠牡丹",
        "id": "efdcc089-5a2d-4c69-b3a0-49755bfea588"
    },
    {
        "author": "梅堯臣",
        "paragraphs": [
            "持歸漢省青綾被，去看吳都白馬潮。",
            "疊鼓渡江寒浪伏，鳴鐃入境野雲飄。",
            "魚穿楊柳誇鮮膾，人采芙蓉學細腰。",
            "家有二槐爲太守，弟兄誰似李文饒。"
        ],
        "title": "送王郎中知江陰",
        "id": "4a3b17cc-a0c1-436f-83c3-1cd8a82fa508"
    },
    {
        "author": "梅堯臣",
        "paragraphs": [
            "蜀山難於上青天，聞之李白爲舊傳。",
            "蜀客往返曾又然，奇峯又與三峽連。",
            "巫陽神女暮爲雨，飛入楚臺王夢旃。",
            "相如楊雄不道此，宋玉景差其賦偏。",
            "西州才子邯鄲守，懷章往代尚踰年。",
            "家住岷峨多北宦，乘閑因借下江船。",
            "未浮洞庭沅湘去，還探禹穴希馬遷。",
            "春申樓觀已不見，子胥怒濤猶滿川。",
            "錢塘太守同鄉里，一見君來顔已喜。",
            "甘饌香脆與君游，詩貯篋囊携不起。",
            "浣沙溪頭西子家，自尋錦石菖蒲花。",
            "掃歸成都與士誇，君平曾已悟星槎。"
        ],
        "tags": [
            "洞庭湖"
        ],
        "title": "送閻仲孚郎中南游山水",
        "id": "d1585077-3d9c-4edb-b456-a09305f56ecf"
    },
    {
        "author": "梅堯臣",
        "paragraphs": [
            "自從陸羽生人間，人間相學事春茶。",
            "當時採摘未甚盛，或有高士燒竹煑泉爲世誇。",
            "入山乘露掇嫩觜，林下不畏虎與蛇。",
            "近年建安所出勝，天下貴賤求呀呀。",
            "東溪北苑供御餘，王家葉家長白牙。",
            "造成小餠若带銙，鬭浮鬭色傾夷華。",
            "味甘迴甘竟日在，不比苦硬令舌窊。",
            "此等莫與北俗道，只解白土和脂麻。",
            "歐陽翰林最別識，品第高下無欹斜。",
            "晴明開軒碾雪末，衆客共賞皆稱嘉。",
            "建安太守置書角，青蒻包封來海涯。",
            "清明纔過已到此，正見洛陽人寄花。",
            "兔毛紫盞自相稱，清泉不必求蝦蟆。",
            "石缾煎湯銀梗打，粟粒鋪面人驚嗟。",
            "詩腸久饑不禁力，一啜入腹鳴咿哇。"
        ],
        "title": "次韻和永叔嘗新茶雜言",
        "id": "713ce114-8c3c-4167-ad60-8e83db5c0a0f"
    },
    {
        "author": "梅堯臣",
        "paragraphs": [
            "建溪茗株成大樹，頗殊楚越所種茶。",
            "先春喊山掐白萼，亦異鳥觜蜀客誇。",
            "烹新鬭硬要咬盞，不同飲酒爭畫蛇。",
            "從揉至碾用盡力，只取勝負相笑呀。",
            "誰傳雙井與日注，終是品格稱草芽。",
            "歐陽翰林百事得精妙，官職況已登清華。",
            "昔得隴西大銅碾，碾多歲久深且窊。",
            "昨日寄來新臠片，包以{𥫗/撩}蒻纏以麻。",
            "唯能賸啜任腹冷，幸免酩酊冠弁斜。",
            "人言飲多頭顫挑，自欲清醒氣味嘉。",
            "此病雖得優醉者，醉來顛踣禍莫涯。",
            "不願清風生兩腋，但願對竹兼對花。",
            "還思退之在南方，嘗說稍稍能啗蟆。",
            "古之賢人尚若此，我今貧陋休相嗟。",
            "公不遺舊許頻往，何必絲管喧咬哇。"
        ],
        "title": "次韻和再拜",
        "id": "219a6ba7-2f7d-4845-bc10-ba1e3b9ca79a"
    },
    {
        "author": "梅堯臣",
        "paragraphs": [
            "乳烏不遠飛，乳獸不遠遊。",
            "異類尚有戀，人獨安所求。",
            "許侯恰爲郡，乃甘貳一州。",
            "得以奉雙親，時物供膳羞。",
            "竹箭水順疾，紅旗插歸舟。",
            "歸舟莫苦急，睢陽多舊儔。",
            "丞相正喜士，樽酒應爲留。",
            "清源六千里，到日魚蟹秋。"
        ],
        "title": "送許當職方通判泉州",
        "id": "b1eec724-fe6f-4d7d-a983-7da8a042a5a9"
    },
    {
        "author": "梅堯臣",
        "paragraphs": [
            "不羨新爲赤縣尹，惟羨暫向江南歸。",
            "江南羃羃梅雨時，風帆差差並鳥飛。",
            "罾竿夾岸長若桅，水籠畜魚鮮且肥。",
            "家在千山古溪上，先應喜鵲噪門扉。"
        ],
        "title": "送葛都官南歸",
        "id": "41395ed9-0055-4476-b4a0-6c7316c68850"
    },
    {
        "author": "梅堯臣",
        "paragraphs": [
            "洛陽賣牡丹，江都買芍藥。",
            "賣與富人歡，買爲游子樂。",
            "萬絲必同心，千葉必同萼。",
            "五色相淺深，百金相厚薄。",
            "栽培動經年，風雨便成昨。",
            "蕭條洛陽城，索寞江都郭。",
            "頼有一春花，能無十千酌。",
            "朝看門擁車，暮見門羅雀。",
            "嘗聞月底人，欲把月桂斫。",
            "要使清光多，四海意開廓。",
            "我亦愛明月，常滿不願落。",
            "上弦過楊侯，乃值寒雨作。",
            "共飲三四人，不覺傳鳴柝。",
            "持葩金谷豪，朱黄何灼爍。",
            "還思溱洧上，士與女相謔。",
            "實此香草芳，請我賦其略。",
            "酒闌爲追詠，思拙筆屢閣。"
        ],
        "title": "楊樂道留飲席上客置黄紅絲頭芍藥",
        "id": "558f3546-cd94-4ddd-a293-3c8eafb37944"
    },
    {
        "author": "梅堯臣",
        "paragraphs": [
            "羽以匹夫勇，起于隴畝中。",
            "遂將五諸侯，三年成霸功。",
            "天下欲滅秦，無不慕强雄。",
            "秦滅責以德，豁達歸沛公。",
            "自矜奮私智，奔亡竟無終。"
        ],
        "title": "項羽",
        "id": "454abb57-5ad8-4bc6-aa2f-c74bd4280814"
    },
    {
        "author": "梅堯臣",
        "paragraphs": [
            "藹藹尚書郎，出爲二千石。",
            "伯父歷將相，兄弟皆烜赫。",
            "前罷永嘉守，民俗遮阡陌。",
            "獨將海松歸，夸與都下客。",
            "今去烏江邊，寂寞空舊跡。",
            "當求虞姬草，無風舞隨拍。",
            "城頭可曠望，千里波月白。",
            "俱助使君歡，平時遺吏責。"
        ],
        "title": "送陳郎中知和州",
        "id": "ca3c7dcd-3a35-4a9a-b7dc-bbb5aa6af4e3"
    },
    {
        "author": "梅堯臣",
        "paragraphs": [
            "并州自古近胡地，牛酒常行十萬兵。",
            "少尹曾爲五府辟，將軍況有舊家聲。",
            "桑麻故已知風俗，丘壠何須訪姓名。",
            "聞說至今猶好馬，試求安穩衆中行。"
        ],
        "title": "送薛十水部通判并州",
        "id": "ade1a4c1-41d4-4c5a-8836-2afd76b4bd48"
    },
    {
        "author": "梅堯臣",
        "paragraphs": [
            "張侯歸靜居，堂宇結四隅。",
            "堂中何所有，書畫羅籤厨。",
            "四堂各異名，名異義亦殊。",
            "夷心與會真，內以道德娛。",
            "清白及金蘭，外爲子孫模。",
            "西南夜落蟾，東北朝生烏。",
            "天門風相通，盛衰理可無。",
            "蒨爾松檜樹，間之花石株。",
            "雨晴氣候佳，鄰里或來俱。",
            "遣摘班林筍，共持香粳盂。",
            "飯畢循徑行，不使僮僕扶。",
            "所至舊衣坐，遍歷日過晡。",
            "時遇園果熟，甘漿而粉膚。",
            "就枝掇鮮美，咀味銷冰酥。",
            "以此樂歲月，豈是忘形軀。",
            "禮法不我棄，勞吝不我紆。",
            "上不媿二疎，下不泛五湖。",
            "自有逍遥趣，幸世遭唐虞。"
        ],
        "title": "寄題西洛致仕張比部靜居院四堂",
        "id": "0650cfea-5a13-4694-9356-31e4ce7925a0"
    },
    {
        "author": "梅堯臣",
        "paragraphs": [
            "三峽蠻溪上，千山楚俗兼。",
            "婦人樵入市，官井貨專鹽。",
            "魑魅或爲患，獼猴常可嫌。",
            "君能厚風化，男子使腰鎌。"
        ],
        "title": "送洪秘丞知大寧監",
        "id": "8475702e-9d41-44ce-99f6-aff336b6f529"
    },
    {
        "author": "梅堯臣",
        "paragraphs": [
            "五月江南行，南風江惡溯。",
            "乘潮雖有信，不過湓城去。",
            "船經香爐峯，峯前須暫住。",
            "三年少尹勞，始得看瀑布。",
            "到官未必閑，舉察憂財賦。",
            "迴思廬山傍，塵土已生慮。",
            "尚存滕王閣，無忘一登顧。"
        ],
        "tags": [
            "庐山",
            "滕王阁"
        ],
        "title": "送江西轉運馮廣淵學士",
        "id": "8907411b-4e88-4fa8-8126-665c6abf0604"
    },
    {
        "author": "梅堯臣",
        "paragraphs": [
            "翰林文字本雄强，況復齋祠向靜坊。",
            "高樹黄鸝無去意，深廊朱幕動微凉。",
            "不嗟門外塵沙苦，只覺壺中歲月長。",
            "庭下陰苔未教掃，榴花紅落點青蒼。"
        ],
        "title": "依韻和永叔景靈致齋見懷",
        "id": "9ff87a51-f5d0-45ce-9327-3113d54acd1e"
    },
    {
        "author": "梅堯臣",
        "paragraphs": [
            "廣陵老人爭持壺酒，朝言送少年使君，暮言迎少年太守。",
            "少年俱是玉墀人，文章快利生銅吼。",
            "莫作蕪城賦，事往復何有。",
            "莫聽嵇康琴，商聲豈堪久。",
            "今當太平非不偶，星宿煌煌羅北斗。",
            "楊州古富變荒凉，萬俗一心依父母。",
            "地包淮海江湖寬，貨走荆吳楚越厚。",
            "開釀刲羊願遇賓，天下沄沄不輕口。"
        ],
        "title": "雜言送當世待制知楊州",
        "id": "f1b3ed58-3dd7-4977-9b25-5f8e38826f80"
    },
    {
        "author": "梅堯臣",
        "paragraphs": [
            "柏上有羣烏，一烏飛向東。",
            "方棲城頭與人司吉凶。",
            "八月禾已穫，九月黍已舂。",
            "競持美酒相慶樂年豐。",
            "借問何能爾，時平無困窮。"
        ],
        "title": "送蘇公佐屯田知單州",
        "id": "c68b6317-1c82-4707-bc96-bcfc863c22b2"
    },
    {
        "author": "梅堯臣",
        "paragraphs": [
            "臨流別君時，羨君觀吳潮。",
            "君行識我意，遣畫一幅綃。",
            "畫作繞床屏，滔滔隨驚飈。",
            "前浪雪花捲，後浪白馬跳。",
            "宛然千萬重，不似筆墨描。",
            "窊亞亂我目，坐卧疑動摇。",
            "夜燈照河漢，如有織女招。",
            "朝日下天窗，東海無秦橋。",
            "秦橋不可度，織女不可邀。",
            "但慕乘桴公，空能誦唐堯。",
            "嘗聞挾柘彈，意必在食鴞。",
            "終當五湖上，歸去學漁樵。"
        ],
        "title": "王平甫惠畫水卧屏",
        "id": "f5d47ead-4455-4e68-b720-4c6b24418a4a"
    },
    {
        "author": "梅堯臣",
        "paragraphs": [
            "相見三十載，喜君始成名。",
            "新袍照江綠，白髮憎鑑明。",
            "臨水必觀魚，獨傷魚命輕。",
            "朝爲淵底游，暮爲釜中烹。",
            "彼方路艱遠，其民亦天氓。",
            "餒之則爲盜，非是惡厥生。",
            "捕多勿夸能，能在不犯兵。"
        ],
        "title": "送萬州武寧段尉",
        "id": "6e7294a4-2dca-4d4c-abb8-5abde259125b"
    },
    {
        "author": "梅堯臣",
        "paragraphs": [
            "春風不擇草，萬卉皆發萌。",
            "盛夏一長養，秋實俱與成。",
            "舂粒以蒸炊，刈枯以煎烹。",
            "工師調五音，不問咸與韺。",
            "自取衆律和，黍谷動華英。",
            "可以薦祖廟，可以陳帝庭。",
            "良將統萬卒，所向若驚霆。",
            "戰鬭衆益勇，號令夜益明。",
            "破敵必拉朽，不見堅陣橫。",
            "我觀欲物際，亦在農力興。",
            "我觀合奏時，亦在考擊并。",
            "我觀成功日，亦在間得情。",
            "草木有美惡，造化無喜憎。",
            "五聲有高下，一致不可評。",
            "三軍用貔虎，不較蚊睫螟。",
            "大君設時網，廣海無漏鯨。",
            "磊落黄夫子，爲學不自輕。",
            "四十登賢科，良賈售百朋。",
            "得志豈計晚，成名等衆熒。",
            "舊交半存沒，新知慕徒傾。",
            "老鶴晴一唳，隨風無近聲。",
            "好論古今詩，品藻笑鍾嶸。",
            "欲掃李杜壇，未審誰主盟。",
            "我衰百事倦，白首聊窮經。",
            "兩目生昏花，猶勝張籍盲。",
            "讀書愛日永，秉扇自驅蠅。",
            "但惡亂我思，非與小物勍。",
            "清飈颯然來，喜得如弟兄。",
            "散帙空堂上，垂冠髮星星。",
            "載誦堯舜篇，幸今時太平。",
            "不學遁世士，投竿泛東溟。",
            "不襲貪生人，煉氣噏日精。",
            "不羨富貴翁，歌吹滿重城。",
            "獨守螢火光，莫擥蟾蜍晶。",
            "人生轉頭間，未免一銘旌。",
            "區區逐甘鮮，鼎鼎夸佩纓。",
            "安知西山餓，熟識綿上耕。",
            "彼勿歎鳳衰，此正歌鴻冥。",
            "分合沒窮巷，迹澀蹈高閎。",
            "妻子易爲飽，粟帛不足營。",
            "豈乏一器飯，豈乏一杯羹。",
            "肯爲濁河濁，願作清濟清。",
            "韓愈嘗有言，百物皆能鳴。",
            "特稱孟東野，貧篋文字盈。",
            "到死只凍餒，何異埋秦阬。",
            "今我已過甚，日醉希步兵。",
            "神仙多羽翼，一一飛蓬瀛。",
            "乃知無道氣，難可强留形。",
            "鄙性實樸鈍，曾非傲公卿。",
            "昔隨衆一往，或值謗議騰。",
            "曰我非親舊，曰我非門生。",
            "又固非賢豪，安得知爾名。",
            "是時聞此言，舌直目且瞠。",
            "俄然我有答，賢相持權衡。",
            "喜士同周公，其德莫與京。",
            "我去豈不送，我往豈不迎。",
            "自爲筋力寡，路遠艱於行。",
            "未若歸教子，遺金徒滿籝。",
            "歲月苦易得，顔貌日可驚。",
            "身雖厭役役，心亦遠硜硜。",
            "歸思吳洲橘，夢憶楚江萍。",
            "試看兩圍碁，白黑何所爭。",
            "朝脫泥塗困，暮失雲衢亨。",
            "物理既難常，達生重飛觥。",
            "曾以文豹章，遠喻子懷能。",
            "曩者忤貴勢，悔說烏鳥靈。",
            "烏靈反見怒，終恨屈此誠。",
            "當時語頗錯，盍呼爲大鵬。",
            "於茲儻遇之，應解頸頰赬。",
            "韻盡意未盡，且用此報瓊。"
        ],
        "title": "次韻答黄介夫七十韻",
        "id": "a3392e64-7dd8-4e52-a724-a4e951bcbeb5"
    },
    {
        "author": "梅堯臣",
        "paragraphs": [
            "昔在洛陽時，共遊銅駞陌。",
            "尋花不見人，前代公侯宅。",
            "深堂鎖塵埃，空壁鬭蜥蜴。",
            "楸陰布苔綠，野蔓纏石碧。",
            "池魚有偷釣，林鳥有巧射。",
            "園隸見我來，朱門暫開闢。",
            "園婦見我還，便掃車馬跡。",
            "何以掃馬跡，實亦畏他客。",
            "我輩唯適情，一葉未嘗摘。",
            "他人或所至，生菓不得惜。",
            "又憶遊嵩山，勝趣無不索。",
            "各具一壺酒，各蠟一雙屐。",
            "登危相扶牽，遇平相笑噱。",
            "石搗雲衣輕，巖裂天窗窄。",
            "上飲醒心泉，高巔溜寒液。",
            "下看峯半雨，廣甸飛甘澤。",
            "夜宿岳頂寺，明月入戶白。",
            "分吟露氣冷，猛酌面易赤。",
            "明朝循歸途，兩脛痛若剌。",
            "日旰就馬乘，香草路迫阨。",
            "却望峻極居，已與天外隔。",
            "薄暮投少林，漱濯整冠幘。",
            "碑觀巡幸僧，指古定空壁。",
            "誓將新詠章，燈前互詆擿。",
            "楊生護己短，一字不肯易。",
            "明年移河陽，簿書日堆積。",
            "忽得謝公書，大夸遊覽劇。",
            "自嵩歷石堂，蘚花題洞額。",
            "其文曰神清，固非人筆畫。",
            "乃知二公貴，逆告意可賾。",
            "遂由龍門歸，里堠環數驛。",
            "我時詩以答，或歌或辨責。",
            "責我不喜僧，性實未所獲。",
            "凡今三十年，纍塚拱松柏。",
            "唯與公非才，同在不同昔。",
            "昔日同少壯，今且異肥瘠。",
            "昔日同微祿，今且異烜赫。",
            "昔同騎破韉，今控銀轡革。",
            "昔同自謳歌，今執樂指百。",
            "死者誠可悲，存者獨窮厄。",
            "但比死者優，貧存何所益。"
        ],
        "title": "永叔內翰見索謝公遊嵩書感歎希深師魯子聰幾道皆爲異物獨公與余二人在因作五言以敘之",
        "id": "e910336c-cdd3-4a1d-928b-485f0d552936"
    },
    {
        "author": "梅堯臣",
        "paragraphs": [
            "河湟宿兵地，勁勇天下聞。",
            "侵疆古甚熾，薄伐詩所云。",
            "往今勢且異，利害理頗分。",
            "遠以塘設險，遂輕甲屯雲。",
            "昔傳嘗膽國，能破怒蛙軍。",
            "越雖隔大江，吳遭若枯焚。",
            "實由持阻懈，抉目悲伍員。",
            "夫子負美才，議論高不羣。",
            "況有令兄弟，今亦貳河汾。",
            "助守戒不虞，慎勿倚和獯。",
            "張侯爲刺史，大族獨此君。",
            "法明而不苛，可共飾以文。"
        ],
        "title": "送謝師直秘丞通判莫州兼寄張和叔",
        "id": "1226e74c-655b-47b9-903a-c4a45e371b2c"
    },
    {
        "author": "梅堯臣",
        "paragraphs": [
            "士憂行不脩，不憂祿不及。",
            "之子久好學，何患名未立。",
            "聖時開賢科，子獨不肯入。",
            "固非遠仕進，服期難赴集。",
            "南歸慰親顔，道路正暑濕。",
            "悠悠幾千里，赤日薄行笠。",
            "暫憩青林下，頼有寒泉汲。",
            "漱齒去塵埃，土風須漸襲。"
        ],
        "title": "送白秀才福州省親",
        "id": "0df68c7a-06b1-411f-9860-ddc0a5b143da"
    },
    {
        "author": "梅堯臣",
        "paragraphs": [
            "雁蕩山頭鴈，如隨太守來。",
            "秋風既與至，春日定同迴。",
            "上宰無忘舊，明時必用才。",
            "自於章句老，經冊向螢開。"
        ],
        "title": "送溫州楚屯田",
        "id": "6dbc37dd-99da-4f9d-b284-1f36d378d639"
    },
    {
        "author": "梅堯臣",
        "paragraphs": [
            "前歲嘉興火，僧居化刼灰。",
            "四方持鉢去，千里渡江來。",
            "心向王城講，緣從海客迴。",
            "水天聞唳鶴，不復有塵埃。"
        ],
        "title": "送僧在己歸秀州",
        "id": "4b57ec2e-3995-4e10-aa6b-38438e5806e6"
    },
    {
        "author": "梅堯臣",
        "paragraphs": [
            "黄紙賜祖印，鑄名不鑄金。",
            "力笑蘇季子，責望小人深。",
            "渡江見海月，秋光上遥林。",
            "團團冰玉盤，瑩然如禪心。"
        ],
        "title": "送祖印大師顯忠",
        "id": "2b739426-4b6c-4173-af78-f3051b4b129a"
    },
    {
        "author": "梅堯臣",
        "paragraphs": [
            "有書無異文，有車無異軌。",
            "貝多得旁行，白馬來萬里。",
            "清軒延高僧，一歲譯幾紙。",
            "譯罷坐焚香，庭草洒寒水。"
        ],
        "title": "題譯經院同文軒",
        "id": "c2979758-1c3e-4179-b1fd-f78af4e0d53a"
    },
    {
        "author": "梅堯臣",
        "paragraphs": [
            "昔見雷子之小篆，今見雷子之墨竹。",
            "節瘦已似蛟龍孫，葉暗曾無鳳皇宿。",
            "江翁得之尤愛憐，作詩寫意酬雙軸。",
            "掛在空堂坐卧看，如玩蕭蕭巖畔綠。",
            "莫疑昏黑眼生花，松煤濃色切寒鴉。",
            "不問主人兼客至，明朝騎馬到君家。"
        ],
        "title": "和江鄰幾學士得雷殿直墨竹二軸",
        "id": "631e69b0-ef8c-4489-ba25-053f80a0a508"
    },
    {
        "author": "梅堯臣",
        "paragraphs": [
            "我居城東隅，地僻車馬少。",
            "忽聞大尹來，僮僕若驚鳥。",
            "入門且坐笑，豐頰光皎皎。",
            "問我餐若何，依舊抱糜麨。",
            "問我詩若何，亦未離纏繞。",
            "我庭有蔾莧，不堪秣腰褭。",
            "我壺無醪醴，不能犒介紹。",
            "乃喜百事稀，來此與世矯。",
            "固非傲不往，心實厭擾擾。"
        ],
        "title": "永叔內翰見過",
        "id": "0175a4f2-25a1-4034-80b6-1afb1fa2f480"
    },
    {
        "author": "梅堯臣",
        "paragraphs": [
            "但見公軒過，未見我馬去。",
            "我懶宜我嫌，公曾不我惡。",
            "秋雨天街凉，蕭蕭綠槐樹。",
            "遥聽高車聲，騶導門前駐。",
            "僕夫驚入扉，遽曰能來顧。",
            "度量何其宏，始終不改遇。",
            "索以新詩章，徧覽日欲暮。",
            "誠慙兜離音，唐突韶與濩。",
            "明朝當負荆，人莫譏貴附。"
        ],
        "title": "韓子華內翰見過",
        "id": "8602e181-04c0-4ba8-9f63-a12a9613112a"
    },
    {
        "author": "梅堯臣",
        "paragraphs": [
            "金陵從事去，不歎食無魚。",
            "尺鯉日登俎，故鄉時得書。",
            "衰荷摘短袂，秋蘚曳長裾。",
            "若見府公問，年來懶更疎。"
        ],
        "title": "送董察推赴江寧",
        "id": "1f9d47f7-3337-49c6-a505-2827684326ab"
    },
    {
        "author": "梅堯臣",
        "paragraphs": [
            "棲棲太學官，日厭塵坌積。",
            "朋游絕經過，都未昧相識。",
            "幸得養疎慵，不能事役役。",
            "天京二賢佐，向晚忽來覿。",
            "笑我似盧仝，環然空四壁。",
            "只欠長鬚奴，訴尹惡少摘。",
            "移榻近簷楹，談詩俄至夕。",
            "迴車閭巷隘，跛馬愁所歷。",
            "明朝看蒼苔，已覺生轍跡。"
        ],
        "title": "次韻和司馬君實同錢君倚二學士見過",
        "id": "fe94ea05-cf94-4a57-a422-fdc528d01289"
    },
    {
        "author": "梅堯臣",
        "paragraphs": [
            "府僚忽方駕，乃知决訟餘。",
            "大尹不苛察，羣吏不牽拘。",
            "嘗稱二三賢，助治無偏隅。",
            "新晴乘此凉，行行過我居。",
            "何以延君子，唯有滿牀書。",
            "何以解君頤，淡句無足娛。",
            "何以留君久，燈燭已照塗。",
            "登車莫言遠，騶從美且都。",
            "夾道行人止，按轡寧馳驅。",
            "我老焉所羨，送子立躊躇。"
        ],
        "title": "次韻和錢君倚同司馬君實二學士見過",
        "id": "031a68ba-53d4-4e28-afa8-b0cbaf625614"
    },
    {
        "author": "梅堯臣",
        "paragraphs": [
            "青天不可上，蜀道未嘗行。",
            "每說褒斜險，唯聞猿鳥聲。",
            "去爲千里客，自握一方兵。",
            "所重恩威立，無將遠戍輕。"
        ],
        "title": "送閬州駐泊荆供奉",
        "id": "33c693c7-0dea-4cd9-9203-5aace3bf251a"
    },
    {
        "author": "梅堯臣",
        "paragraphs": [
            "東城車馬多，巷無蹄與轍。",
            "如何二賢豪，侵晨顧衰苶。",
            "喜言雨後凉，早暮脫炎熱。",
            "愛子屋室靜，塵土都已絕。",
            "不唯清耳目，亦粗養愚拙。",
            "江碑讀頭陁，沈賦賞雌霓。",
            "固知世德高，學問冠時哲。",
            "我慙於其間，荆華參蟻蛭。",
            "然推鵬鷃分，自足不少別。",
            "君歸邀此吟，把筆强搜抉。"
        ],
        "title": "江鄰幾沈文通二學士見過",
        "id": "914c8b03-c533-4b15-a6f9-02533fd6dcd3"
    },
    {
        "author": "梅堯臣",
        "paragraphs": [
            "清川夜流明月光，城上有烏啼女牆。",
            "月明不掩斗與氣，鳥啼未歸雲點霜。",
            "霜寒月冷古時獄，下有苔蠹之雄鋩。",
            "水方軒眉大靈智，見我西北天門傍。",
            "自言昔有切玉寶，嗟今非後百鍊鋼。",
            "用之補履亦何益，穎脫未如錐處囊。",
            "誰能爲封華陰土，背負七星生焜煌。",
            "君去味我書此意，莫歎淮水來湯湯。"
        ],
        "title": "送壽州司理張元輿",
        "id": "b5886b02-f990-4efa-be63-69f680e2af9b"
    },
    {
        "author": "梅堯臣",
        "paragraphs": [
            "豈敢以貧賤，而輙傲賢貴。",
            "但恨門闌遥，赫日去可畏。",
            "瘦馬汗常流，寸步出無謂。",
            "是以逾十旬，景慕腸欲沸。",
            "近因秋雨來，纖纖有凉氣。",
            "九陌可以行，輕服可以衣。",
            "方將事請見，瘡足痛若䠊。",
            "忽枉騶騎過，顔厚言莫既。",
            "尚期新醪熟，還往襲經緯。",
            "乃知君子德，曩分替則未。"
        ],
        "title": "吳長文紫微見過",
        "id": "30b8fe94-5ba1-483d-b812-abc17ed4ee37"
    },
    {
        "author": "梅堯臣",
        "paragraphs": [
            "朝游翔鳳池，暮直中書省。",
            "無由見顔色，況乃當畏景。",
            "退朝八月朔，因得修造請。",
            "高閎一何新，未歸閭巷靜。",
            "版刺留姓名，不遑佇軒屏。",
            "驅馬返我廬，道逢騶從整。",
            "斂轡莫敢行，顧望立俄頃。",
            "還家稚子言，有車來炳炳。",
            "傳是紫微人，將迴猶引領。",
            "如何互相乖，徒自想形影。",
            "更待秋風高，緩步時往省。"
        ],
        "title": "范景仁紫微見過亦謁不遇道上逢之",
        "id": "aa7b10ea-268f-47ba-aef9-5a1425c9d4e9"
    },
    {
        "author": "梅堯臣",
        "paragraphs": [
            "古者二千石，高車駕青驪。",
            "車前陳曲蓋，車後建朱旗。",
            "金鼓鳴兩旁，壺漿擁通逵。",
            "所付重威惠，所仰撫惸嫠。",
            "景亳實鉅屏，往俾國相之。",
            "國相稱疾還，正值民阻饑。",
            "朝廷急恤養，選守莫與宜。",
            "君嘗典海陵，政績爲衆推。",
            "今授輙辭命，大夫多飛綏。",
            "屢上不得請，飭馭俄輕齎。",
            "既體堯舜仁，又答稷禼知。",
            "八月風漸高，木葉將披披。",
            "郊原棗已剝，場圃黍可治。",
            "必期寬賦斂，無乃息疲羸。",
            "何當過苦縣，肯暇觀舊碑。"
        ],
        "title": "送王道粹學士知亳州",
        "id": "bac435a1-f413-40f2-96c4-828db097fc3c"
    },
    {
        "author": "梅堯臣",
        "paragraphs": [
            "蒲中古寺壁畫古，畫者隋代展子虔。",
            "分明八鬼拔河戲，中建二旗觀却前。",
            "東廂四鬼苦用力，索尾拽斷一鬼顛。",
            "西廂四鬼來背挽，雙手搥下抵以肩。",
            "龍頭魚身霹靂使，持鉞植立旗左偏。",
            "拔山夜叉右握斧，各司勝負如爭先。",
            "兩旁撾鼓鼓四面，聲勢助勇努眼圓。",
            "臂梟張拳擊捧首，似與暴謔意態全。",
            "當正大鬼按膝坐，三鬼带韣一執旃。",
            "操刀擐囊力指督，怒髮上直筋舊纏。",
            "虎尾人身又踣顧，蒺蔾短挺金鎚堅。",
            "高下尊卑二十四，二十四鬼無黄泉。",
            "角雄競强欲何覩，曷不各各還荒埏。"
        ],
        "title": "和江鄰幾學士畫鬼拔河篇",
        "id": "222efbbe-2d17-4323-98f8-42a0c1493d22"
    },
    {
        "author": "梅堯臣",
        "paragraphs": [
            "本以諫諍稱，今以財賦用。",
            "所爲各有能，何必於茲重。",
            "東南周萬里，海陸竭煑種。",
            "斂之爲公上，豈是與民共。",
            "民方苦久弊，將缺太平頌。",
            "有利得設施，無不可抑縱。",
            "大都守繩墨，曷異虱處縫。",
            "從來許國心，曾未苟祿俸。",
            "願無輸羨餘，終亦歸侍從。"
        ],
        "title": "送制置發運唐子方學士",
        "id": "d8da1e38-c36f-474e-b7f8-907ee5ac2ba1"
    },
    {
        "author": "梅堯臣",
        "paragraphs": [
            "縲囚往慮問，勤恤意不息。",
            "猛虎在陷穽，挑尾尚求食。",
            "常憂有詿誤，非罪罹暴迫。",
            "藹藹萬乘都，憧憧四方客。",
            "一遭纖微釁，鑑垢莫磨拭。",
            "是以大君心，惟恐橫抵摘。",
            "前法著以律，後法編以冊。",
            "每當炎蒸時，獄器用刷滌。",
            "應無古冤血，地下化爲碧。",
            "我今因牽吟，聊以肝膽瀝。",
            "刑人皆得辜，不似尤地脈。",
            "間歸即解鞍，浣手嫌控靮。",
            "昔言善烹魚，必先溉釜鬲。",
            "願言保兢慎，切勿厭此役。",
            "夜月可留翫，清樽可獨適。",
            "一榻寬且平，羣動都已寂。",
            "可用休其勞，不休庶終夕。"
        ],
        "title": "次韻和司馬學士慮囚",
        "id": "97788a41-d4f9-4484-bd97-d61c2a772ece"
    },
    {
        "author": "梅堯臣",
        "paragraphs": [
            "我謂蓬瀛客，清切不畏炎。",
            "及觀秋興篇，無遠此窮閻。",
            "乃知天地大，節候無愛嫌。",
            "寒不爲富減，暑不爲貧添。",
            "向者遭蒸炊，靡不同炮燖。",
            "西風吹雨至，凉氣何纖纖。",
            "霈然沃萬物，不更畢宿占。",
            "紈扇捉苦倦，盤冰得仍厭。",
            "蠅癡驅又來，蚊嚵喙猶尖。",
            "絺衣不復浹，醅醪壓初甜。",
            "客有憎壁蝎，客有困靴襜。",
            "一以磔爲喜，一以嬾自謙。",
            "唯有螭頭人，朝立宮殿簷。",
            "盛誇樓觀高，又極星斗瞻。",
            "予慙異羣公，歸意如陶潛。",
            "自念菊將坼，復思禾可鎌。",
            "舂禾作釀熟，獨邀影與蟾。",
            "此樂雖易有，彼榮安得兼。"
        ],
        "title": "和吳沖卿江鄰幾二學士王景彝舍人秋興",
        "id": "fb155c55-9d12-4d23-b2c7-7753d57f1762"
    },
    {
        "author": "梅堯臣",
        "paragraphs": [
            "古寺一盂飯，弊衣三歲塵。",
            "相應維帝祝，子已得袍新。",
            "范叔復何望，原生甘自貧。",
            "歸看五湖上，終有泛舟人。"
        ],
        "title": "送覺上人歸湖州",
        "id": "f9d4cb86-4cb4-4de4-8057-df123bbe34c4"
    },
    {
        "author": "梅堯臣",
        "paragraphs": [
            "輕車馳入關，秋色秦山厚。",
            "太華如相欣，高峯招以手。",
            "千古此路中，豈不名宦有。",
            "何日歷隴城，舊羌迎馬首。",
            "銅盤薦酥酪，皮服行牛酒。",
            "邊風與邊月，冷落諳應久。"
        ],
        "title": "送陝西提刑陸介夫學士",
        "id": "d15b76e0-5224-42fe-ad23-dd5917025570"
    },
    {
        "author": "梅堯臣",
        "paragraphs": [
            "一送池陽守，頗懷當日遊。",
            "青山臨岸盡，翠水入江流。",
            "楚舊茅爲貢，燕來雁報秋。",
            "牧之登覽處，故事待君修。"
        ],
        "title": "送閔郎中知池州",
        "id": "36bbf152-4090-4272-b337-5f5250dc09a8"
    },
    {
        "author": "梅堯臣",
        "paragraphs": [
            "園菓已熟實未墜，野卉已老葉未瘁。",
            "菊叢是時方發榮，潭上籬邊俱有爲。",
            "一從潭島輔長年，一自籬根圖暫醉。",
            "今將移近省中蘭，壅培早與陶潛異。",
            "黄土肥濃沃井泉，朱欄屈曲侵堦地。",
            "勁風不到何動摇，清露能霑誰著意。",
            "看看重九各登高，金蕊滿頭無所忌。",
            "及此頻邀同舍歡，向來莫羨鍾繇賜。",
            "我家蓬藋不足云，强對嘉章顔起愧。"
        ],
        "title": "和吳沖卿學士省中植菊",
        "id": "32695cb7-df99-428c-bc55-7cf3cc514c5d"
    },
    {
        "author": "梅堯臣",
        "paragraphs": [
            "山斷瀉伊流，灘聲朝暮急。",
            "東渡馬將登，西堤人已立。",
            "日看東西舟，爭途如不及。",
            "誰見捕魚郎，寒蓑雨中濕。"
        ],
        "title": "張仲通追賦洛中雜題和嘗歷覽者六章 伊川",
        "id": "58d96e81-606f-475f-9a2a-e06fdbab77a0"
    },
    {
        "author": "梅堯臣",
        "paragraphs": [
            "上陽宮樹影，不隨寒波流。",
            "天津橋下石，激響無時休。",
            "至清自照物，遇險豈能柔。",
            "東過白馬去，凡經幾千秋。"
        ],
        "title": "張仲通追賦洛中雜題和嘗歷覽者六章 洛州",
        "id": "4d9e004d-b605-40b0-aeba-fad492ddf928"
    },
    {
        "author": "梅堯臣",
        "paragraphs": [
            "寒溪隨山迴，脩竹隠深寺。",
            "頗逢老僧談，能憶先到事。",
            "白栝聖君憐，緋花土人蒔。",
            "不到三十秋，依稀猶可記。"
        ],
        "title": "張仲通追賦洛中雜題和嘗歷覽者六章 潛溪",
        "id": "1576785a-d51a-410d-9995-2594cf2f96ab"
    },
    {
        "author": "梅堯臣",
        "paragraphs": [
            "山腰古石樓，杳藹石梯上。",
            "低窺巖際樹，對見龕中像。",
            "簷中嵩雲飛，檻逼伊湍響。",
            "同遊已零落，歲月成俯仰。"
        ],
        "title": "張仲通追賦洛中雜題和嘗歷覽者六章 石樓",
        "id": "a0c1aeec-7ff9-43cd-bf13-f79c749b2cf6"
    },
    {
        "author": "梅堯臣",
        "paragraphs": [
            "庭中兩大樹，池上千竿竹。",
            "竹有紅淚班，樹無衆鳥宿。",
            "昔日白傅歸，愛吟裴令續。",
            "間流水西園，翻然入他族。"
        ],
        "title": "張仲通追賦洛中雜題和嘗歷覽者六章 大字寺",
        "id": "225facc2-6daa-42c2-9aee-c99bbc323f2d"
    },
    {
        "author": "梅堯臣",
        "paragraphs": [
            "顋肥節腦瘦，蘄水長笛材。",
            "洛陽袁氏塢，此竹舊移來。",
            "雪霰飽已久，竅星誰爲開。",
            "與君作龍吟，吹發江南梅。"
        ],
        "title": "張仲通追賦洛中雜題和嘗歷覽者六章 蘄竹",
        "id": "2e388823-f327-480b-9012-142f93ce1c9f"
    },
    {
        "author": "梅堯臣",
        "paragraphs": [
            "二十四年君日哦，翰林風韻郢中歌。",
            "歲華荏苒都如昨，世事升沈亦苦多。",
            "燕國駿蹄猶待樂，荆山美寶已逢和。",
            "賸求海內多何用，爛醉人間理莫過。",
            "歷覽昔賢皆泯泯，尋思魯叟自波波。",
            "我今不敢希高躅，蹇步年來任跌𧿶。"
        ],
        "title": "次韻任屯田感子飛內翰舊詩",
        "id": "3c96fd03-11d2-4773-924b-d3658f800c83"
    },
    {
        "author": "梅堯臣",
        "paragraphs": [
            "江南有嘉禽，乘春弄清吭。",
            "流音入我耳，慰愜若獲貺。",
            "朝聽已孤高，暮聽轉幽曠。",
            "何多燕雀羣，聲跡不相傍。",
            "始聞汾陽生，文行衆所諒。",
            "獨哦青山間，悼古或悲愴。",
            "棄官不屈人，頗學陶元亮。",
            "是時予愛之，顔采莫得望。",
            "倏然能見過，遠涉丹湖浪。",
            "袖携一卷詩，行橐更無長。",
            "固與俗人殊，於焉識敦尚。",
            "嗟嗟二千石，不知子所向。",
            "駭子發論高，萬仞聳孤嶂。",
            "又如决河湍，捧土安可障。",
            "吾方歎瓌材，恨未逢良匠。",
            "信哉騏驥駒，誰用伯樂相。",
            "自從昔還朝，汩汩走俗狀。",
            "未嘗寄子書，子言今行行。",
            "亦似昧相知，曾非事高閌。",
            "把筆誠不勤，强意乃爲妄。",
            "茲晨去湓城，聊以和子唱。",
            "子辭猶瀑布，敢挹不知量。"
        ],
        "title": "次韻答德化尉郭功甫遂以送之",
        "id": "8f82dfbc-d8b5-48c2-85e9-5c51e24ea7f0"
    },
    {
        "author": "梅堯臣",
        "paragraphs": [
            "洛陽古道登北邙，河內碧山橫太行。",
            "朝騎快馬暮可到，風物人心皆故鄉。",
            "竹林無蹤懷阮籍，路傍有家嗟宣王。",
            "別乘差同二千石，教民惟在親耕桑。"
        ],
        "title": "送李師錫太博通判懷州",
        "id": "b5723249-9cab-447b-bf7b-31860eca39ae"
    },
    {
        "author": "梅堯臣",
        "paragraphs": [
            "軍壘近仙山，麻源第三谷。",
            "靈運詩亦存，魯公記可讀。",
            "幸時無寇攘，閑日望雲木。",
            "儻見西王母，白麟如白鹿。",
            "來尋鳥爪人，神光生石屋。",
            "無念癢背搔，還恐罹怒扑。",
            "學道我未成，鍊氣不飽腹。",
            "安得羽翼生，下上同黄鵠。",
            "送君想君遊，星斗壇邊竹。"
        ],
        "title": "送潘士方建昌",
        "id": "7757d0f8-3bc1-4d92-aeeb-fd17aa3b3b59"
    },
    {
        "author": "梅堯臣",
        "paragraphs": [
            "蒲葉高帆十二幅，秋風逆水滿檣開。",
            "是時不畏浪頭起，到日定將船尾堆。",
            "用捨東方言虎鼠，賤疎梅福比蒿萊。",
            "少年才辨無如美，廬岳峯前莫滯迴。"
        ],
        "title": "次韻和吳仲庶舍人送德化郭尉",
        "id": "3a8efeb6-ffbd-421f-a6cc-40d68c79ccaa"
    },
    {
        "author": "梅堯臣",
        "paragraphs": [
            "太守東平來，固殊阮步兵。",
            "步兵醉乘馿，太守整佩纓。",
            "事物既已遺，駕車出東城。",
            "園荒久不治，道路生棘荆。",
            "地僻人馬入，草間狐兔驚。",
            "舊池堙猶窊，遺址巋不平。",
            "窊者使之濬，巋者使之營。",
            "博野高榭起，陳漁危臺成。",
            "榭前東山秀，臺下盧泉清。",
            "傍塢梧竹暗，翳水芹藻并。",
            "渠渠有深堂，燕賓飛玉觥。",
            "芍藥廣陵美，謔贈鄭女情。",
            "公子莫言歸，古人未以輕。",
            "欲知學山簡，倒載去欹傾。"
        ],
        "title": "和劉原父舍人樂郊詩",
        "id": "aeb55fd8-9ad6-49c0-8c5a-d2f95b5be45b"
    },
    {
        "author": "梅堯臣",
        "paragraphs": [
            "慕君才行美，風義亦倜儻。",
            "在遠恨未逢，既近不屢往。",
            "非以近爲輕，恃易遂成曩。",
            "倏爲東牟守，別我駐征鞅。",
            "又作千里遥，依然復懷想。",
            "昔聞之罘山，秦碑元有兩。",
            "一存東頂中，一在西頂上。",
            "篆實丞相斯，缺剝不可倣。",
            "願言試歷覽，聞見欲以廣。",
            "海晴望石橋，神仙事惝怳。",
            "始皇安得長，陰怪役罔象。",
            "橋斷水無涯，焉知有方丈。",
            "邇者地出金，發掘懷沃壤。",
            "良民皆逐末，茲事誰用長。",
            "凡爲二千石，唯在勸耕紡。",
            "幸君經術高，教化人所仰。"
        ],
        "title": "送張聖民學士知登州",
        "id": "7c75edc5-69d6-4673-b5bc-283a51a3b653"
    },
    {
        "author": "梅堯臣",
        "paragraphs": [
            "來時槐開花，去日木隕葉。",
            "作賦未得薦，著書已盈篋。",
            "舊居近仙壇，獨往遇農饁。",
            "莫問鳥爪人，欲取月桂捷。"
        ],
        "title": "送王言秀才歸建昌",
        "id": "6d01c15b-56a7-4049-bb64-bf104a3fdc7e"
    },
    {
        "author": "梅堯臣",
        "paragraphs": [
            "積歲阻顔色，何以慰我思。",
            "聞初遊樂郊，頗慕登望詩。",
            "下車未幾日，倏見白露滋。",
            "月弦不常滿，星畢屢已離。",
            "幸無風雨晦，時從寮寀嬉。",
            "大喜酒客難，莫顧尚書期。",
            "獨守詩書愚，未悟朝夕疲。",
            "引領君子風，東首自忘移。",
            "但當觀魚鳥，辟去旄與麾。",
            "優悠民亦康，何必苦吏爲。"
        ],
        "title": "次韻和劉原甫遊樂郊贈同遊",
        "id": "eab95583-ef08-4e74-8de9-a24a7076ed88"
    },
    {
        "author": "梅堯臣",
        "paragraphs": [
            "百菓各甘酸，或由人所植。",
            "木瓜聞衛詩，贈好非玉色。",
            "投此瓊玖報，蓋重車馬飾。",
            "貴賤今既殊，凌紙字翕赩。",
            "一一如明珠，自得見安格。",
            "復何備國風，庶亦見王澤。",
            "捧之爲重賜，誦已乃忘食。",
            "幸資藥品用，少助宣調力。",
            "南土加文章，中州異肥瘠。",
            "公將和鼎餗，微意願尋繹。"
        ],
        "title": "次韻和王尚書答贈宣城花木瓜十韻",
        "id": "740479d1-193b-40f6-946a-83474af01725"
    },
    {
        "author": "梅堯臣",
        "paragraphs": [
            "乘興驅車偶一來，旋呼江老舊遊陪。",
            "驚風送雨寒初動，舉酒浮蛆撥不開。",
            "騏驥鞴時聞內宿，琵琶彈急怨虛催。",
            "按籬带去令傳樣，自此逢歡未便迴。"
        ],
        "title": "九月晦日謁韓子華遂留邀江鄰幾同飲是夕值其內宿不終席明日有詩予次其韻",
        "id": "9c1e86b9-e645-4d41-88d1-d16968a21e2e"
    },
    {
        "author": "梅堯臣",
        "paragraphs": [
            "紫服黄金带，銀鞍翠錦韉。",
            "犯寒辭漢省，持禮入胡天。",
            "左袵通華語，名王接右賢。",
            "舊山迴可記，碣石與燕然。"
        ],
        "title": "送王省副寶臣北使",
        "id": "3c900f1e-ab65-4f81-abed-a804735fccae"
    },
    {
        "author": "梅堯臣",
        "paragraphs": [
            "萬里使窮域，山川入馬蹄。",
            "駞鳴沙水凍，鵰擊雪雲低。",
            "食飲羊兼酪，供迎虜雜奚。",
            "禮成迴近日，喜聽早期雞。"
        ],
        "title": "送李學士公達北使",
        "id": "89d63f8e-9efd-420b-8c1f-3fb4eb8801e3"
    },
    {
        "author": "梅堯臣",
        "paragraphs": [
            "燕山常苦寒，漢使涉窮臘。",
            "路長人馬愁，風急沙霰雜。",
            "宿造氊廬開，行逢獵騎合。",
            "獻鮮禿髮馳，問譯華言答。",
            "每食冰生盤，欲飲酒凍榼。",
            "見其酋長時，國禮何勤納。",
            "中朝厚仁恩，四海望閶闔。",
            "乃知日月光，照必蠻夷匝。",
            "歸來易輕裘，賜對延英閤。"
        ],
        "title": "送祖擇之學士北使",
        "id": "f640d250-6129-481d-ad3e-ce78b79b09f5"
    },
    {
        "author": "梅堯臣",
        "paragraphs": [
            "木枯鳥不巢，泉涸魚不游。",
            "我非魚鳥情，貧縛路阻脩。",
            "高陽有令子，嗣世學已優。",
            "前日來京城，問恤忍涕流。",
            "今失王府薦，命奇言非讎。",
            "家聲喜未墜，辭我還海陬。",
            "爲酌一壺酒，敘懷心如抽。",
            "子之伯父歿，遣奠固莫由。",
            "豈欲寡恩義，力薄難置郵。",
            "因寄緣睫淚，洒向君衣裘。"
        ],
        "title": "送許璋監簿歸泰州",
        "id": "8dd32bc5-1285-4637-a181-18fd45856e5a"
    },
    {
        "author": "梅堯臣",
        "paragraphs": [
            "人持左符去，馬逆北風行。",
            "古路草初白，大河冰未成。",
            "暖科桑柘美，寒織杼梭鳴。",
            "風俗已如此，憩棠無訟爭。"
        ],
        "title": "送棣州唐虞部",
        "id": "b2f491ac-5f57-4069-997f-cd6eff9f38fc"
    },
    {
        "author": "梅堯臣",
        "paragraphs": [
            "李白愛山如洛陽，三盃爲歌愁日長。",
            "廢基臺殿不可識，玉燕舊棲王謝堂。",
            "公來碧瓦起棟宇，羅列圖畫牙作牀。",
            "池頭古月城下江，照見萬里冰雪光。",
            "江流不盡月不死，寒浪素影東西翔。",
            "願公樂此殊未央，慎勿區區思故鄉。"
        ],
        "title": "金陵有美堂",
        "id": "c90a04ad-42b5-4eaf-ab52-9f989f8d2747"
    },
    {
        "author": "梅堯臣",
        "paragraphs": [
            "畏向瀟湘行，不入洞庭去。",
            "鞍馬踏關山，衣裘冒霜露。",
            "零陵三千里，楚俗未改故。",
            "王澤久已覃，國刑亦當措。",
            "昔聞柳宗元，山水尋不飫。",
            "其記若丹青，因來問潭步。",
            "石燕飛有無，香草生觸處。",
            "仙姑異麻姑，歲月樓中度。",
            "不食顔渥赭，言語神靈預。",
            "莫將車騎喧，獨往探幽趣。",
            "有信報我知，惡欲驅塵慮。"
        ],
        "tags": [
            "洞庭湖"
        ],
        "title": "送張中樂屯田知永州",
        "id": "392c0d0e-70d5-47af-886d-8607fd8728a6"
    },
    {
        "author": "梅堯臣",
        "paragraphs": [
            "安榴若拳石，中藴丹砂粒。",
            "割之珠落盤，不待蛟人泣。",
            "舊友大河濱，作宰實畿邑。",
            "嚴霜百果熟，爲贈忽我及。",
            "始時童稚嬌，爭取猴猿集。",
            "老夫所食微，何假更收拾。",
            "聊答君意勤，作詩恨短澀。"
        ],
        "title": "陽武王安之寄石榴",
        "id": "91892caf-6398-4e41-bc78-447ecfcd8174"
    },
    {
        "author": "梅堯臣",
        "paragraphs": [
            "仕苦戀朝廷，多爲老所逼。",
            "朝廷雖愛賢，不欲竭其力。",
            "君歸頗得宜，湖上遂偃息。",
            "男能智自謀，孫亦俛就職。",
            "人事當置之，自可樂胸臆。"
        ],
        "title": "寄致仕余少卿",
        "id": "91a9c0ba-20c6-4c61-90f5-1014e5f6e0b3"
    },
    {
        "author": "梅堯臣",
        "paragraphs": [
            "人知何晏宅，近住白楊頭。",
            "車馬不還往，詩書多蓄收。",
            "風庭吹落葉，霜樹立鳴鳩。",
            "頗與市朝遠，閉門凡幾秋。"
        ],
        "title": "和吳沖卿學士冬日私居事",
        "id": "95505ab0-1205-4e52-a841-8786712673a0"
    },
    {
        "author": "梅堯臣",
        "paragraphs": [
            "霜前收美菜，欲以禦冬時。",
            "備乏且增品，挑新那復思。",
            "菖葅嗜西伯，薑食語宣尼。",
            "未免效流俗，競將罌盆爲。"
        ],
        "title": "和吳沖卿藏菜",
        "id": "2ea6ce20-866f-4ee1-9c74-f02c51a79cd1"
    },
    {
        "author": "梅堯臣",
        "paragraphs": [
            "朝開閶闔九重深，望拜珠旒照玉簪。",
            "霜氣稍迴龍陛峻，日光微轉鳳樓陰。",
            "庭中細仗穿旗脚，案外薰爐對殿心。",
            "我預千官少裨補，欲將歌頌播堯音。"
        ],
        "title": "依韻和王景彝學士紫宸仲冬早謁",
        "id": "a0ec1207-60c2-4d0c-b977-6d9152065a8a"
    },
    {
        "author": "梅堯臣",
        "paragraphs": [
            "日暮乘羸馬，因過太史家。",
            "竹窗談脫麈，槐樹暝栖鴉。",
            "邦瘁稽前詠，人亡起彼嗟。",
            "夜分歸不寐，猶照角巾斜。"
        ],
        "title": "依韻答景彝謝予訪其居",
        "id": "d6fc6cb2-e306-48f3-a443-03703124cf48"
    },
    {
        "author": "梅堯臣",
        "paragraphs": [
            "朔日望顔色，衣冠朝帝閽。",
            "西靈未生魄，東岱已收魂。",
            "弔哭新居啟，封題舊篋存。",
            "善人吾不見，何可問乾坤。"
        ],
        "title": "哀石昌言舍人  其一",
        "id": "f5100ac3-8adf-49e9-96f0-5c74a3b4e86c"
    },
    {
        "author": "梅堯臣",
        "paragraphs": [
            "聖賢無不死，壽夭復何云。",
            "唯有名常在，其餘理莫分。",
            "朝榮金玉寶，莫殞蕙蘭焚。",
            "今日寢門哭，緒言長絕君。"
        ],
        "title": "哀石昌言舍人  其二",
        "id": "2c189565-536a-48ef-a7d6-ef4bc7df44ac"
    },
    {
        "author": "梅堯臣",
        "paragraphs": [
            "賈誼過秦畢，相如諭蜀歸。",
            "二人名既大，一日命何微。",
            "痟似烏常渴，災成鵩不飛。",
            "百年今已矣，冰結淚霑衣。"
        ],
        "title": "哀石昌言舍人  其三",
        "id": "55249d1a-dd3a-47b2-89b8-eafe81071e79"
    },
    {
        "author": "梅堯臣",
        "paragraphs": [
            "渠渠梁照日，泯泯水分京。",
            "激作飛巖勢，流爲雜珮聲。",
            "圖書無近蹟，草樹有冬榮。",
            "景落人間處，漂花出古城。"
        ],
        "title": "鄭州王密諫漱玉齋",
        "id": "a720f6e1-b542-4505-a9ec-4793276e87f3"
    },
    {
        "author": "梅堯臣",
        "paragraphs": [
            "蘇武艱窮只四篇，五言風格到今傳。",
            "節旄零落都無詠，枉在胡中十九年。"
        ],
        "title": "書李學士北使集後",
        "id": "27754cf6-c4a5-457e-af81-272f74d41016"
    },
    {
        "author": "梅堯臣",
        "paragraphs": [
            "重持使者節，北上太行行。",
            "未注螭頭筆，來賙塞下兵。",
            "朱轓邦伯至，黄綬縣官迎。",
            "臘雪臨關密，宵烽出堠明。",
            "山川壯汾晉，戎馬說幽并。",
            "此地多才俊，其人不易輕。"
        ],
        "title": "送李學士河東轉運",
        "id": "c124bdce-5c83-45bc-b518-5ca7b69e1af6"
    },
    {
        "author": "梅堯臣",
        "paragraphs": [
            "聞說江南庾子山，卜居泉石愛孱顔。",
            "古來得喪何須問，世上榮枯只等閑。",
            "高闕浮雲徒有戀，夕陽飛鳥亦知還。",
            "予貧不及三君子，老愧朝紳進退間。"
        ],
        "title": "次韻和吳仲庶苗蔡二君村墅閑居",
        "id": "60ec707c-6eb3-409e-8b0b-51f8ef48eac2"
    },
    {
        "author": "梅堯臣",
        "paragraphs": [
            "來衣茶色袍，歸變椹色服。",
            "孤舟洞庭去，落日松江宿。",
            "水煙晦琴徽，山月上巖屋。",
            "野童遥相迎，風葉鳴橡槲。"
        ],
        "tags": [
            "洞庭湖"
        ],
        "title": "送良玉上人還崑山",
        "id": "02e328c7-9985-43e2-8cef-a0a421eb5a99"
    },
    {
        "author": "梅堯臣",
        "paragraphs": [
            "陸生聲譽在雲間，來預簪裾謁帝顔。",
            "冠劍有容夔與禼，文章全盛馬兼班。",
            "躭躭玉宇龍纏棟，藹藹金鋪獸齧環。",
            "却出常衙殿前過，戟衣風動自相攀。"
        ],
        "title": "依韻和宋次道學士紫宸早謁",
        "id": "8092f715-b65b-4f4b-8773-7b4e8d0126f0"
    },
    {
        "author": "梅堯臣",
        "paragraphs": [
            "江南太守歸，夜直省中闈。",
            "霜氣冷侵被，月光斜入扉。",
            "官奴休執燭，侍史正薰衣。",
            "展轉不成寐，幽懷吟更微。"
        ],
        "title": "和次道省中初直",
        "id": "f2ab6270-75eb-4bef-8378-301e57631425"
    },
    {
        "author": "梅堯臣",
        "paragraphs": [
            "置從南海桄榔林，籠入西州鸚鵡地。",
            "聳冠翕翼脩尾張，鱗鱗團花金縷翠。",
            "一身粲爛文章多，引聲笙竽奈遠何。",
            "五侯池館不可戀，桂樹深枝自有窠。",
            "鳳皇樓頭饒燕雀，入屋穿簾非爾樂。",
            "非爾樂，去何之，北方佳人或歌咢。"
        ],
        "title": "去年宋中道自洺州以書令魏殊來謁予魏遂託主第後辭歸予因中道之兄次道有孔雀賦以送魏生",
        "id": "f97d5f9d-6f48-4884-87e1-06f8a43b314b"
    },
    {
        "author": "梅堯臣",
        "paragraphs": [
            "歲在涒灘初別子，子適廣平裨郡理。",
            "廉頗臺傾有遺址，今逢四方弓久弛。",
            "時不用兵皆樂鄉，念我貧居天子庠。",
            "抱經臨案空循行，貌垢不洗顔蒼蒼。",
            "得時少壯相揄揚，獨行無侶心浶浪。",
            "腸如轆轤轉井床，內饑外寒膚粟芒。",
            "若此煎炒何心腸。",
            "王都浩浩多球琅，懷珉安可爭焜煌。",
            "舊朋升騰皆俊良，歿不發語生括囊。",
            "巍巍堯舜開明堂，大調金石來鳳皇。",
            "鴛鴦戟翼方在梁，福祿其宜無不臧。",
            "已甘老死填溝隍，殭尸闔棺猶目張。",
            "仲尼生世尚徨徨，豈能强聒爭蹌蹌。",
            "未由見子舉以觴，北望大河衣袂攘。",
            "牽牛橫漢不服箱，欲往乘車無可當。",
            "天駟有星名曰房，又欲乘馬行幽荒。",
            "牛雖蹄瑩馬眼光，既不我駕路阻長。",
            "我懷炳炳何日忘，半夜攬琴彈履霜。",
            "寫意緘辭無雁將，低雲作雪正蒼茫。"
        ],
        "title": "依韻和宋中道見寄",
        "id": "96eed0b4-4e10-4d26-bdc3-d7937c1e811d"
    },
    {
        "author": "梅堯臣",
        "paragraphs": [
            "鴻鴈北來聲甚悲，黄昏野雀相並枝。",
            "是時靜默月色淡，摵摵風草摇枯衰。",
            "夜深扣門兵卒至，八行文字曾無奇。",
            "書尾又看詩兩紙，若逢飲食充渴饑。",
            "駿馬明珠未入用，千金美價思燕隨。",
            "無鹽嫫母正逞貌，越客未可言西施。",
            "子雖淹迴年且壯，不比老醜令人嗤。",
            "朝廷得賢盛朱紫，玉階金闥步委蛇。",
            "聖君納諫無不聽，吾徒跡遠空行危。",
            "況乃庭下聞咸池，報書此方君可喜。",
            "我心如此頗得之。"
        ],
        "title": "次韻和宋中道再寄",
        "id": "2e365a56-1d6f-42db-b437-af7ae2aa1be1"
    },
    {
        "author": "梅堯臣",
        "paragraphs": [
            "石鼓作自周宣王，宣王發憤蒐岐陽。",
            "我車我馬攻既良，射夫其同弓矢張。",
            "舫舟又漁鱄鱮魴，何以貫之維柳楊。",
            "從官執筆言成章，書在鼓腰鎸刻臧。",
            "歷秦漢魏下及唐，無人著眼來形相。",
            "村童戲坐老死喪，世復一世如鳥翔。",
            "唯聞元和韓侍郎，始得紙本歌且詳。",
            "欲以氈苞歸上庠，大官媕阿駞肯將。",
            "傳至我朝一鼓亡，九鼓缺剝文失行。",
            "近人偶見安碓床，亡鼓作臼刳中央。",
            "心喜遺篆猶在傍，以臼易臼庸何傷。",
            "以石補空恐舂梁，神物會合居一方。",
            "雷氏有子胡而長，日模月倣志暮强。",
            "聚完辨舛經星霜，四百六十飛鳳皇。",
            "書成大軸綠錦裝，偏斜曲直筋肯藏。",
            "携之謁我巧趨蹌，我無別識心徬徨。",
            "雖與乃父非故鄉，少與乃父同杯觴。",
            "老向太學鬢已蒼，樂子好古親縑箱。",
            "誰能千載師史倉，勤此冷淡何肝腸。",
            "而今祭酒裨聖皇，五經新石立兩廊。",
            "我欲效韓非癡狂，載致出關無所障。",
            "至寶宜列孔子堂，固勝朽版堆屋牆。",
            "然須雷生往度量，登車裹護今相當。",
            "誠非急務煩紀綱，太平得有朝廷光。",
            "山水大字輦已嘗，於此豈不同粃糠。",
            "海隅異獸乘舟航，連日道路費芻糧。",
            "又與茲器殊柔剛，感慨作詩聊激昂。",
            "願因諫疏投皂囊，夜觀奎壁正吐芒。",
            "天有河鼓亦焜煌，持比負鼎干成湯。"
        ],
        "title": "雷逸老以倣石鼓文見遺因呈祭酒吳公",
        "id": "4f2da699-0d81-4a0e-b553-59d3485a6def"
    },
    {
        "author": "梅堯臣",
        "paragraphs": [
            "金羈白馬曉朝天，嘒管行車暮已傳。",
            "上帝樓成何遽召，青霄路絕不應還。",
            "飄階隕葉聲淒若，隔幕孤燈夜寂然。",
            "來奠一觴空湛湛，却思平昔淚漣漣。"
        ],
        "title": "和宋次道奠石昌言舍人",
        "id": "9c22aa5d-b564-42c5-b1e4-3fe4c4011eab"
    },
    {
        "author": "梅堯臣",
        "paragraphs": [
            "白盡髭鬚史未成，不如能賦易登瀛。",
            "三冬足用侏儒飽，千里從看跛鼈行。",
            "知有清名在公議，自無餘力到高閎。",
            "磻溪八十猶垂釣，祖例推來亦後生。"
        ],
        "title": "和王景彝寄呂縉叔",
        "id": "12ce4753-cc38-425d-bbf2-360f7fe88d0f"
    },
    {
        "author": "梅堯臣",
        "paragraphs": [
            "白首謬陪兄弟間，阿連初喜客兒還。",
            "池塘夢句君能得，咳唾成珠我未閑。",
            "陋巷閉門誰扣扣，茂林飛鳥自班班。",
            "歸來又接同袍會，月下朱閎不用關。"
        ],
        "title": "依韻和宋次道答弟中道喜還朝",
        "id": "92829a9d-9251-471d-8dbc-9b97e05c2af0"
    },
    {
        "author": "梅堯臣",
        "paragraphs": [
            "當年仕宦忘其卑，朝出飲酒夜賦詩。",
            "伊川嵩室恣游覽，爛熳徧歷焉有遺。",
            "是時交朋最爲盛，連值三相更保釐。",
            "謝公主盟文變古，歐陽才大何可涯。",
            "我於其間不量力，豈異鵬摶蒿鷃隨。",
            "見君弟兄入太學，俊譽籍籍聞一時。",
            "而今兩鬢各已白，偶因贈酬言及斯。",
            "升沉是非休要問，百歲歡樂誰能期。"
        ],
        "title": "依韻和答王安之因石榴詩見贈",
        "id": "22fbe267-028c-40c1-9012-5cb82da49638"
    },
    {
        "author": "梅堯臣",
        "paragraphs": [
            "原上一雙兔，河中兩尾魚。",
            "兔皮空被褐，魚腹不藏書。",
            "長跪置遠意，故人情何如。",
            "二物本潛伏，誰言罝網疎。",
            "崢嶸歲亦晚，將駕歸吾廬。"
        ],
        "title": "陽武王安之寄兔魚",
        "id": "ed563450-1281-4915-bb3f-e8ec6859e9c5"
    },
    {
        "author": "梅堯臣",
        "paragraphs": [
            "天雪霰成先暴集，地中陽復已如期。",
            "穿林斗覺縈風急，入袖初驚學舞遲。",
            "樓上溫貂方貰酒，竹間寒雀未辭枝。",
            "平明君向螭頭立，玉座爐烟細細時。"
        ],
        "title": "依韻和王景彝對雪",
        "id": "0b94442d-9947-410f-b393-267121149210"
    },
    {
        "author": "梅堯臣",
        "paragraphs": [
            "夜夢有人衣帔蜺，水邊授我黄龜兒。",
            "仰看星宿正離離，玉魁東指生斗威。",
            "明朝我婦忽在蓐，乃生男子實秀眉。",
            "自磨丹砂調白蜜，辟惡辟邪無寶犀。",
            "我慙暮年又舉息，不可不令朋友知。",
            "開封大尹憐最厚，持酒作歌來慶之。",
            "畫盆香水洗且喜，老駒未必能千里。",
            "盧仝一生常困窮，亦有添丁是其子。"
        ],
        "title": "依韻答永叔洗兒歌",
        "id": "164b9fd7-2b8a-4249-b613-2b2ff8ab3734"
    },
    {
        "author": "梅堯臣",
        "paragraphs": [
            "文章世德已能傳，得桂高枝二十年。",
            "持節欲同蘇武勁，下帷曾似董君賢。",
            "衣裘袵領無嫌左，飲食盃盂暫厭羶。",
            "一過范陽應感槩，歸來圖畫彼山川。"
        ],
        "title": "重送祖擇之北使",
        "id": "a6b30e50-2349-4473-be52-b19b4bdde141"
    },
    {
        "author": "梅堯臣",
        "paragraphs": [
            "泉上有老人，隠見不可常。",
            "蘇子居其間，飲水樂未央。",
            "淵中必有魚，與子自徜徉。",
            "淵中苟無魚，子特翫滄浪。",
            "日月不知老，家有雛鳳皇。",
            "百鳥戢羽翼，不敢言文章。",
            "去爲仲尼歎，出爲盛時祥。",
            "方今天子聖，無滯彼泉傍。"
        ],
        "title": "題老人泉寄蘇明允",
        "id": "64c2e209-dac4-420c-a8bb-b935d653ced6"
    },
    {
        "author": "梅堯臣",
        "paragraphs": [
            "兩壁美人虹已收，蒼崖纖手蘚痕秋。",
            "和親只道能稽古，沉略從來不解羞。",
            "漢月明明掌中照，胡塵漠漠指間留。",
            "昭君歿後更多恨，彈作琵琶曲未休。"
        ],
        "title": "景彝率和唐崇徽公主手痕詩",
        "id": "894c3a0a-7e18-4640-843f-7a7dc5509519"
    },
    {
        "author": "梅堯臣",
        "paragraphs": [
            "丘畫吳牛希戴嵩，吳牛角偃彎如弓。",
            "老牯望㹀犢望母，母下平坡離牧童。",
            "牧童吹笛坡頭坐，古樹蕭騷葉戰風。",
            "黄君買畫都城中，不惜滿貫穿青銅。",
            "賣從誰家不肖子，傳自幾世賢卿翁。",
            "今時貴人所尚同，競借觀玩題紙窮。",
            "紙窮磊落見墨妙，東府西樞三四公。",
            "應識古人丹青蹟，又辨古人於物通。",
            "一毛一尾不取次，豈以後代爲盲聾。",
            "願推此意佐國論，況乃聖德同堯聰。"
        ],
        "title": "觀黄介夫寺丞所收丘潛畫牛",
        "id": "38b28fc6-b84e-42e5-91ac-05d7e738a59c"
    },
    {
        "author": "梅堯臣",
        "paragraphs": [
            "土化吳王甲，骨朽越王兵。",
            "五月菖蒲草，千年槜李城。",
            "蒲根蛙怒嚎，城中烏夜鳴。",
            "吳越滅已久，客心空屏營。",
            "落日孤亭間，悠悠鍾磬聲。"
        ],
        "title": "題嘉興永樂院檇李亭",
        "id": "b2f92e4b-9b72-4f45-914a-6b356ca65d89"
    },
    {
        "author": "梅堯臣",
        "paragraphs": [
            "暮契出，朝契歸，出入未嘗逢日暉。",
            "雄雌曾不離鍾室，百年刓弊知者稀。",
            "時移世異不改易，俗眼厭舊君前非。",
            "君王萬年千年壽，獨憐古器與衆違。",
            "昨日霜華厚如雪，百官凍靴朝紫微。",
            "吳王偷就溫漏火，始一識之增歎唏。",
            "不知逢逢六街鼓，自此發號通帝闈。",
            "人間鍾鼓有多少，多少亂鳴誰肯譏。"
        ],
        "title": "吳沖卿鼓契",
        "id": "4a8b3fe0-7966-4be3-a584-64cf10a582c8"
    },
    {
        "author": "梅堯臣",
        "paragraphs": [
            "細肋胡羊卧苑沙，長春宮使踏霜羓。",
            "蒺蔾苗盡初蕃息，苜蓿盤空莫嘆嗟。",
            "自乏良謀甘更鄙，猶能大嚼快無涯。",
            "磨刀爲削朝霞片，時引清盃興轉嘉。"
        ],
        "title": "江鄰幾寄羊羓",
        "id": "2658cedd-5357-48d9-8b23-180d529a9df9"
    },
    {
        "author": "梅堯臣",
        "paragraphs": [
            "赭白西北來，本是天馬種。",
            "朝秦暮至吳，嵩華如歷冢。",
            "伯樂曾未逢，垂頭牧青隴。",
            "今朝顧我鳴，振鬣耳聳聳。",
            "聲生秋風悲，已喪荆軻勇。",
            "誰牽駕鸞車，高躡雲霧擁。"
        ],
        "title": "周仲章都官示卷因以贈之",
        "id": "a21ed6a2-720b-48b2-846a-083ebe79d270"
    },
    {
        "author": "梅堯臣",
        "paragraphs": [
            "王都寓居樹陰少，惟有牆隅兩株棗。",
            "去年相見棗花開，今年相別棗實好。",
            "棗實未剝風莫吹，我鬢愁多似蓬葆。",
            "淮南到時何所逢，秋葉蕭蕭蟹應老。",
            "憶昔共歸江上初，對飲蘆洲月如縞。",
            "半夜魚跳鏡破光，萬事𣎛然何足道。",
            "自此重經二十秋，不改青青岸旁草。"
        ],
        "title": "送弟禹臣",
        "id": "9c7d706b-b65a-4483-9b43-731a52b5687e"
    },
    {
        "author": "梅堯臣",
        "paragraphs": [
            "瓶巾過江去，遠託故人船。",
            "借問風濤勢，何如杯度年。"
        ],
        "title": "送叔昭上人附施屯田還宣城",
        "id": "533a1f77-de1d-4023-8344-422a95075d3d"
    },
    {
        "author": "梅堯臣",
        "paragraphs": [
            "南國有嘉樹，花若赤玉杯。",
            "曾無冬春改，常冒霰雪開。",
            "客從天目來，移比瓊與瑰。",
            "贈我居大梁，蓬門方塵埃。",
            "舉武尚有礙，何地可以栽。",
            "每游平棘侯，大第夾青槐。",
            "朱欄植奇卉，摩碧爲壅臺。",
            "於此豈不宜，亟致勿徘徊。",
            "將看榮茂時，莫嗤寒園梅。"
        ],
        "title": "山茶花樹子贈李廷老",
        "id": "ef6d66bc-df58-4c47-9a93-11b8b48a1ced"
    },
    {
        "author": "梅堯臣",
        "paragraphs": [
            "君家婦何賢，捨舟具車轂。",
            "五年夢在梁，三年行向蜀。",
            "迢遞今日同，辛勤昔時獨。",
            "看花久莫留，買錦慰不足。",
            "歸來兒女大，婚嫁應相續。"
        ],
        "title": "送吳照鄰都官通判成都",
        "id": "f4c745c1-1687-42ff-b648-50347ee33031"
    },
    {
        "author": "梅堯臣",
        "paragraphs": [
            "武帝常勒兵，北登單于臺。",
            "始欲以威服，竟亦慙懷來。",
            "徒令出塞師，萬里求龍媒。",
            "未弭後世患，玉顔困黄埃。",
            "丹青不足恨，謀慮少徘徊。",
            "月如漢宮見，心向胡地摧。",
            "在昔李少卿，聽笳動悲哀。",
            "壯士尚如此，蛾眉安得開。",
            "情語既不通，豈止腸九回。",
            "初冬誠難保，死不如草萊。"
        ],
        "title": "依韻和原甫昭君辭",
        "id": "1e33fa58-844e-4e52-b893-e669813344e6"
    },
    {
        "author": "梅堯臣",
        "paragraphs": [
            "一嫁異域去，不復臨鏡臺。",
            "念昔辭家時，豈爲單于來。",
            "適遐固亦命，配醜非由媒。",
            "始欲並日月，今嗟隨風埃。",
            "僕侍共慘戚，山川空徘徊。",
            "鴻鴈爲之悲，肝腸爲之摧。",
            "寧聞琵琶樂，但聞琵琶哀。",
            "休言羊酪甘，誰喜氊廬開。",
            "故國萬餘里，此生那得回。",
            "乃知女子薄，莫比原上萊。"
        ],
        "title": "再依韻",
        "id": "8acbdbbc-2b41-40e4-b377-bea0c05d5792"
    },
    {
        "author": "梅堯臣",
        "paragraphs": [
            "主人鳳皇池，二客天祿閣。",
            "共來東軒飲，高輪雜談謔。",
            "南籠養白鷴，北籠養孔雀。",
            "素質水紋纖，翠毛金縷薄。",
            "大誇鳬柄鼎，不比龍頭杓。",
            "玉印傳條侯，字辯亞與惡。",
            "鈿劍刻辟邪，符寶殊制作。",
            "末觀赫連刀，龍雀鑄鐶鍔。",
            "每出一物玩，必勸衆賓酌。",
            "又令三雲髻，行酒何綽約。",
            "固非世俗驩，自得閱古樂。",
            "聖賢泯泯去，安有不死藥。",
            "竟知不免此，烏用强檢縛。",
            "開目即是今，轉目已成昨。",
            "歸時見月上，酒醒見月落。",
            "怳然如夢寐，前語誠不錯。"
        ],
        "title": "飲劉原甫舍人家同江鄰幾陳和叔學士觀白鷴孔雀鳧鼎周亞夫印鈿玉寶赫連勃勃龍雀刀",
        "id": "f229dd50-ccc1-4e19-b9a4-cc03b045ea61"
    },
    {
        "author": "梅堯臣",
        "paragraphs": [
            "公歸初退內朝班，馳道南頭躍錦鞍。",
            "欲雨浮雲猶復暗，背陰殘雪愈生寒。",
            "穿槐已覺春禽語，載酒重思結客驩。",
            "吟寄侍臣知有意，翠鬟爭唱口應乾。"
        ],
        "title": "次韻和永叔退朝馬上見寄兼呈子華原甫",
        "id": "56a02709-46d2-427c-9952-fb54396f4015"
    },
    {
        "author": "梅堯臣",
        "paragraphs": [
            "硯如刳蟆腹如月，又若剖瓢萌强發。",
            "鎸題天寶年造之，刺氏李元傳自越。",
            "刳蟆剖瓢我莫分，稱載作年初辯君。",
            "君雖能辯猶曰寶，寶茲僞物吾何云。",
            "仰天大笑飲君酒，硯真硯僞休開口。",
            "願封漆匣還與侯，請共江翁獨持守。"
        ],
        "title": "劉涇州以所得李士衡觀察家號蟾蜍硯其下刻云天寶八年冬端州刺史李元德靈卵石造示劉原甫原甫方與予飲辨云天寶稱載此稱年僞也遂作詩予與江鄰幾諸君和之",
        "id": "fe7db433-8a13-488b-bfbe-2be021ba321b"
    },
    {
        "author": "梅堯臣",
        "paragraphs": [
            "雲木葱蘢處，雞鳴古縣城。",
            "山高地多險，源近水偏清。",
            "斫漆資商貨，栽茶雜賦征。",
            "案頭龍尾硯，切莫苦求精。"
        ],
        "title": "送劉㢸秘校赴婺源",
        "id": "6386b15a-1121-440f-a248-4a5863e144fb"
    },
    {
        "author": "梅堯臣",
        "paragraphs": [
            "簫管梁王臺，風雪邯鄲道。",
            "君行守趙城，我向夷門老。",
            "持麾邦寄重，歌褲民欣早。",
            "重岡古獵場，驚兔離衰草。"
        ],
        "title": "送閻中孚郎中知磁州",
        "id": "9e8b8e1f-b7e3-414c-ae77-c4aeec8591f1"
    },
    {
        "author": "梅堯臣",
        "paragraphs": [
            "子猷多興憐飛雪，向晚歸時又見飄。",
            "拂馬隨人如著莫，舞空吹面亦勝消。",
            "閉門我作袁安睡，呵筆君爲謝客謠。",
            "記取明朝朝謁去，毳裘重戴冷寥寥。"
        ],
        "title": "次韻和王景彝十四日冒雪晚歸",
        "id": "3b3f1d26-2ccd-45dc-b5bc-3ec5b2e0209d"
    },
    {
        "author": "梅堯臣",
        "paragraphs": [
            "殘雪晚生寒，良朋邀我飲。",
            "逢君三省歸，交轡一相審。",
            "乘興興未盡，既杯杯太甚。",
            "夜闌踏月迴，火冷人已寢。"
        ],
        "title": "和王景彝晚赴江鄰幾飲",
        "id": "f1e8ccfb-2e86-444b-bc1b-72356bb50785"
    },
    {
        "author": "梅堯臣",
        "paragraphs": [
            "生愛虛名苦辯亡，淪精竭智可哀傷。",
            "誰將事附三公傳，自有文誇古戰場。",
            "墳土未乾還卜穴，挽聲纔絕又新章。",
            "是非從此方應定，弟子猶爭左氏長。"
        ],
        "title": "次韻和吳沖卿傷何濟川",
        "id": "4f16dbc5-4d61-4c5c-8d75-ff743eae36fe"
    },
    {
        "author": "梅堯臣",
        "paragraphs": [
            "烏紗帽底青眸轉，朱雀街頭玉轡摇。",
            "燈火高樓吹短笛，簾櫳斜巷隘初宵。",
            "身歸蘭省唯看月，心在天津欲倚橋。",
            "枕上夜深應不寐，羨他年少酒微銷。"
        ],
        "title": "次韻景彝赴省宿馬上",
        "id": "0c2dddee-2324-40ee-881b-52aa8f38c625"
    },
    {
        "author": "梅堯臣",
        "paragraphs": [
            "覽君南來詩，如對江上景。",
            "今忽告我歸，東風生馬頸。",
            "馬行日幾里，到家梅萼逞。",
            "重登石頭城，爲我一引領。"
        ],
        "title": "送李獻甫",
        "id": "1d44bc61-3069-4df2-8826-0a249fc2b45e"
    },
    {
        "author": "梅堯臣",
        "paragraphs": [
            "藹藹荆州幾萬家，竟持壺酒望高牙。",
            "里兒尚唱銅鞮曲，耆舊爭隨畫鹿車。",
            "雄鴨綠頭看漢水，肥鯿縮項出漁查。",
            "鄉人應笑張平子，只有歸田賦可誇。"
        ],
        "title": "送周諫議知襄陽",
        "id": "b20b610d-518d-46b4-8e83-4cb033a1ae85"
    },
    {
        "author": "梅堯臣",
        "paragraphs": [
            "唐宋典冊竟駢羅，漢詔重令與削磨。",
            "古聖規模猶可法，衆賢馳騁必無蹉。",
            "既除太史來爲尹，遂用非才往補訛。",
            "代匠只憂傷手甚，君宜憐我不遑他。"
        ],
        "title": "次韻和酬裴寺丞喜子修書",
        "id": "17a6022b-9682-42e6-825b-7c94e2ff016b"
    },
    {
        "author": "梅堯臣",
        "paragraphs": [
            "春風跨臘至，雪作蝴蝶飛。",
            "偏知蜀太守，撩亂撲行衣。",
            "何當海棠下，歌管紅袖圍。",
            "一飲一斗酒，决訟如發機。",
            "洛陽花自好，聽從杜鵑啼。"
        ],
        "title": "送趙虞部士宏知蜀州",
        "id": "d35a8ce4-f485-4ded-9c39-3e090d8839cf"
    },
    {
        "author": "梅堯臣",
        "paragraphs": [
            "有婢上堂來，白我事可驚。",
            "天如青玻瓈，月若黑水精。",
            "時當十分圓，只見一寸明。",
            "主婦煎餠去，小兒敲鏡聲。",
            "此雖淺近意，乃重補救情。",
            "夜深桂兔出，衆星隨西傾。"
        ],
        "title": "月蝕",
        "id": "e6e84502-d9b6-4626-8826-69ada2838f9a"
    },
    {
        "author": "梅堯臣",
        "paragraphs": [
            "雪與春歸落歲前，曉開庭樹有餘妍。",
            "楊花撲撲白漫地，蛺蝶紛紛飛滿天。",
            "胡馬嘶風思塞草，吳牛喘月困沙田。",
            "我貧始覺今朝富，大片如錢不解穿。"
        ],
        "title": "次韻和酬刁景純春雪戲意",
        "id": "5a98fe08-ce65-4f85-b4be-e663bd1d568c"
    },
    {
        "author": "梅堯臣",
        "paragraphs": [
            "梁苑孝王跡，灞陵游客心。",
            "牧羊來海上，泛棹向山陰。",
            "興賞曾何淺，羈棲亦以深。",
            "穆歌猶在竹，郢曲自傳琴。",
            "旗凍霑天仗，鎗寒拂羽林。",
            "且爲豐歲慶，休作苦寒吟。",
            "掩帙都忘慮，焚香靜擁衾。",
            "晴明一登閣，暮色徧高岑。"
        ],
        "title": "次韻和酬楊樂道待制詠雪",
        "id": "c622c8cf-9e30-4c3d-b376-cca91cea7367"
    },
    {
        "author": "梅堯臣",
        "paragraphs": [
            "君嘗編史似吳兢，又值甘泉馬踏冰。",
            "重臘雪花方漫漫，宿廳書架自層層。",
            "桉頭美酒初溫火，簾底微風欲動燈。",
            "永夜未眠鍾已發，此心閒寂似高僧。"
        ],
        "title": "次韻和景彝閏臘二十五日省宿",
        "id": "c6658b4e-5073-42fa-8180-8dbebff72406"
    },
    {
        "author": "梅堯臣",
        "paragraphs": [
            "事莫必有勝，必勝難可持。",
            "邇來罕相見，世上多誇馳。",
            "黄金鑄佩印，白玉刻佩龜。",
            "朝見恃赫赫，夕見同蚩蚩。",
            "方得靡不羨，既處焉所施。",
            "此理非一日，更後當應知。",
            "志士無終窮，斯言非爾欺。"
        ],
        "title": "姪宰與外甥蔡駰下第東歸",
        "id": "96d7b94d-c059-4824-851b-6cee416a9dec"
    },
    {
        "author": "梅堯臣",
        "paragraphs": [
            "省樹高槐雪壓條，沉沉古屋蔽疏寮。",
            "每嗟守印如枯木，欲棄明珠學緯蕭。",
            "漸老但知貧賤樂，向來徒用歲時銷。",
            "新年不管魚龍躍，安得乘風入剡樵。"
        ],
        "title": "次韻和永叔",
        "id": "2c54066c-27b0-4fb7-a3f4-4d4e26dbf7b7"
    },
    {
        "author": "梅堯臣",
        "paragraphs": [
            "三尺沒腰雪，京華頻歲無。",
            "高低相掩覆，竅隙似封糊。",
            "帖缺都迷醜，增妍不問枯。",
            "因時混貧富，遇物得圓觚。",
            "眩目曾何數，流風不可圖。",
            "冥冥山霧合，浩浩海雲鋪。",
            "未覺花飛葉，先看霰集珠。",
            "落機裁扇素，獵野割膚腴。",
            "粲爾娥奔月，皤然叟赴酺。",
            "薄才今揣稱，小巧媿非夫。"
        ],
        "title": "次韻和范景仁舍人對雪",
        "id": "067865b4-f343-41ad-8c58-636cf7f1c9e4"
    },
    {
        "author": "梅堯臣",
        "paragraphs": [
            "堦前去年雪，鏡裏舊時人。",
            "不覺應銷盡，相看只似新。",
            "屠酥先尚幼，綵勝又宜春。",
            "獨愛開封尹，鍾陵請去頻。"
        ],
        "title": "嘉祐己亥歲旦永叔內翰",
        "id": "8078a9ff-f52d-4a4d-9faf-7d7291681fd2"
    },
    {
        "author": "梅堯臣",
        "paragraphs": [
            "舊曆卷將盡，慨然增永懷。",
            "唯希步兵醉，莫作太常齋。",
            "孟浪從人笑，疎愚共世乖。",
            "定知當汨沒，名不與功偕。"
        ],
        "title": "次韻和吳沖卿歲暮有懷",
        "id": "9230de77-060a-4586-a521-e5c72fc424b2"
    },
    {
        "author": "梅堯臣",
        "paragraphs": [
            "天心欲銷變，元會罷來朝。",
            "新歲起今日，舊年猶昨宵。",
            "凍雲低覆闕，殘雪稍封條。",
            "又聽驅儺鼓，羣邪不可饒。"
        ],
        "title": "次韻和沖卿元日",
        "id": "a12a64bd-4079-4567-940e-915d0e122613"
    },
    {
        "author": "梅堯臣",
        "paragraphs": [
            "北風吹雪至，浩蕩地疑無。",
            "奕奕將如舞，漫漫欲似糊。",
            "沙場行不盡，銀漢落應枯。",
            "興發詩千首，豪吞酒百觚。",
            "山川容可改，圭璧巧能圖。",
            "花竟因酥點，砧爭以練鋪。",
            "未燖調鼎鵠，全混蔽旒珠。",
            "懷昔餐衣絮，誰今食豢腴。",
            "善歌知寡和，醵飲遂成酺。",
            "衆筆排堅陣，多多困老夫。"
        ],
        "title": "次韻和景仁對雪",
        "id": "505d9631-a3b0-4fb9-b331-c62742ef14b9"
    },
    {
        "author": "梅堯臣",
        "paragraphs": [
            "北度龍沙遠，南來狗犬無。",
            "玉階三尺峻，粉壁萬重糊。",
            "獸餒行迷穴，禽寒立並枯。",
            "長川平界限，大屋竦稜觚。",
            "稍見蓬萊闕，初張雲霧圖。",
            "受降鍪甲積，罷獵羽毛鋪。",
            "被褐思懷寶，游都學賣珠。",
            "車皆陳鋈轡，人盡得瓊腴。",
            "縞已贈吳札，席將開漢酺。",
            "鳳池批詔手，特地逞工夫。"
        ],
        "title": "次韻三和景仁對雪",
        "id": "37db9bd1-52a7-4e75-b1c3-a4f04e3ac8ef"
    },
    {
        "author": "梅堯臣",
        "paragraphs": [
            "尖風細細欲穿簾，殘雪微銷凍結簷。",
            "盞裏醇醪無限滿，鏡中白髮不知添。",
            "妍童喜舞開羅幕，小吏愁凘入硯蟾。",
            "幸得從公持直筆，定應無復歎齏鹽。"
        ],
        "title": "次韻和永叔新歲書事見寄",
        "id": "bb3a7657-59ab-4e28-99c2-9979122ede1d"
    },
    {
        "author": "梅堯臣",
        "paragraphs": [
            "衣上大梁雪，門前武昌車。",
            "使君行有期，將逢鳥隼旟。",
            "車動自轣轆，旟輕自舒舒。",
            "去都越千里，城在江上居。",
            "黄鶴有高樓，樓頭挂蟾蜍。",
            "下見鸚鵡洲，葭茁可以菹。",
            "爲弔禰處士，沉蹤異三閭。",
            "憶昔我仲父，五馬立躊躇。",
            "願君訪舊跡，因報八行書。"
        ],
        "title": "送辛都官知鄂州",
        "id": "e8dab93c-a5e4-4120-87df-5d42b3f1672d"
    },
    {
        "author": "梅堯臣",
        "paragraphs": [
            "宮街不閉東城月，圓影纔虧夜色春。",
            "自躍金羈來宿省，從他錦帳欲誇人。",
            "燈光遠近疑爭晝，歌韻高低競起塵。",
            "我老都無游樂意，似君清枕睡侵晨。"
        ],
        "title": "次韻王景彝正月十六夜省宿過景靈街",
        "id": "60087aa5-39af-4248-b314-8ed1664e5448"
    },
    {
        "author": "梅堯臣",
        "paragraphs": [
            "函關見殘雪，襃谷聞春禽。",
            "禽響通朱輪，馬嘶入青林。",
            "花明亂石路，雲抱寒泉岑。",
            "天外漢江來，城下漁網沉。",
            "庖供縮項鯿，坐使宮娥斟。",
            "農桑不須教，古俗自通今。"
        ],
        "title": "送韓玉汝太傅知洋州三首  其一",
        "id": "ccb6b8dd-8212-4e51-b63f-45e8e57c9a6a"
    },
    {
        "author": "梅堯臣",
        "paragraphs": [
            "渭入秦宮古，襃分蜀道難。",
            "泉聲春雨後，月色曉程寒。",
            "蠶浴桑芽短，禽啼杏萼丹。",
            "從來稱召杜，民俗在君安。"
        ],
        "title": "送韓玉汝太傅知洋州三首  其二",
        "id": "b107c2cc-65b6-4070-a0fd-18164391f799"
    },
    {
        "author": "梅堯臣",
        "paragraphs": [
            "春風東來幾萬里，相送入關如有情。",
            "灞陵原邊柳條暗，咸陽橋畔桃花明。",
            "自古恨別此兩處，十千美酒瑠璃傾。",
            "日落未落車馬動，子規滴血壯士驚。",
            "行哉使君負膽氣，蜀道雖險心常輕。",
            "是時門前大桐樹，爛漫紫萼啼流鶑。",
            "弟兄同懷不可見，應亦夢覺嗟遠程。",
            "太白山前一尺雨，桑下問蠶田問耕。",
            "郡城夜開百姓喜，喜從迢遞壺漿迎。"
        ],
        "title": "送韓玉汝太傅知洋州三首  其三",
        "id": "8ae636bf-69d0-4d3e-b4f1-b85790c5a7be"
    },
    {
        "author": "梅堯臣",
        "paragraphs": [
            "踏雪衝風馳小吏，带霜連葉寄黄柑。",
            "擗包欲咀牙全動，舉盞逢衰酒易酣。",
            "書尾自題知遠意，筆頭親答厭多談。",
            "故人莫覓新詩卷，都似嵇康七不堪。"
        ],
        "title": "李廷老祠部寄荆柑子",
        "id": "f3c7ec72-a5bf-4b98-98cc-78730c943a54"
    },
    {
        "author": "梅堯臣",
        "paragraphs": [
            "世人作肥字，正如論饅頭。",
            "厚皮雖然佳，俗物已可羞。",
            "字法歎中絕，今將五十秋。",
            "近日稍稍貴，追蹤慕前流。",
            "曾未三數人，得與古昔儔。",
            "古人皆能書，獨其賢者留。",
            "後世不推此，但務於書求。",
            "不知前日工，隨紙泯已休。",
            "顔書苟不佳，世豈不寶收。",
            "設如楊凝式，言且直節修。",
            "又若李廷中，清慎實罕侔。",
            "乃知愛其書，兼取爲人優。",
            "豈書能存久，賢哲人焉廋。",
            "非賢必能此，惟賢乃爲尤。",
            "其餘皆泯泯，死去同馬牛。",
            "大尹歐陽公，昨日喜疾瘳。",
            "信筆寫此語，謂可忘病憂。",
            "黄昏走小校，寄我東郭陬。",
            "綴之輙成篇，聯以助吟謳。"
        ],
        "title": "韻語答永叔內翰",
        "id": "5a43a471-dd95-477a-938c-ad9f6d97e212"
    },
    {
        "author": "梅堯臣",
        "paragraphs": [
            "紅薇花樹小扶疏，春種秋芳賞愛餘。",
            "丞相舊園移带土，侍臣清署看臨除。",
            "薄膚癢不勝輕爪，嫩幹生宜近禁廬。",
            "此地結根千萬歲，聯華榮莫比茅茹。"
        ],
        "title": "次韻和韓子華內翰於李右丞家移紅薇子種學士院",
        "id": "2719b3c8-e7c2-45ba-947e-592fefee6652"
    },
    {
        "author": "梅堯臣",
        "paragraphs": [
            "莫問春風有後先，但逢佳處去揚鞭。",
            "桃花洞遠迷應久，杏樹壇荒迹自傳。",
            "放與曉寒能幾許，即看芳意不多偏。",
            "古來閒氣爭强弱，謾費黄金拋楚權。"
        ],
        "title": "次韻和吳長文舍人即事見寄",
        "id": "1c61c73d-b423-41a8-a1b2-ebeb03c0e0e2"
    },
    {
        "author": "梅堯臣",
        "paragraphs": [
            "曉出春風已擺條，應逢社伯馬蹄驕。",
            "壇邊宿雨微霑麥，水上殘冰壅過橋。",
            "燕子飛來依約近，鴈行歸去試教調。",
            "北扉西掖多才思，相與飄飄在泬寥。"
        ],
        "title": "次韻和長文社日禖祀出城",
        "id": "86317f81-768d-4d63-b28c-12352b852b5f"
    },
    {
        "author": "梅堯臣",
        "paragraphs": [
            "鵓鴣知雨在桑中，雄逐雌飛自不同。",
            "胡粉未生輕蝶白，燕脂先綻野櫻紅。",
            "高高樹裏鞦韆月，獵獵牆頭蓓蕾風。",
            "曉下祠壇多寄詠，衣冠方侍大明宮。"
        ],
        "title": "次韻和長文禖祀郊外見寄并呈韓子華",
        "id": "32569291-6e9b-477e-83bf-3ecf00fa74ca"
    },
    {
        "author": "梅堯臣",
        "paragraphs": [
            "昭亭山下送君時，不畏西行劍棧危。",
            "笮馬跨來身更健，吳船乘去計非遲。",
            "錢塘湖上尋雲屋，巾子峯前種槿籬。",
            "此趣已高天下士，不須功業似鴟夷。"
        ],
        "tags": [
            "西湖"
        ],
        "title": "送馬行之都官",
        "id": "6aeaa3d6-f4fe-45c4-9d84-610765491071"
    },
    {
        "author": "梅堯臣",
        "paragraphs": [
            "植物有薜荔，足物有蜥蜴。",
            "固知不同類，亦各善緣壁。",
            "根隨枝蔓生，葉侵苔蘚碧。",
            "後凋雖可嘉，勁挺異松柏。"
        ],
        "title": "和王景彝詠薜荔",
        "id": "04f1b9b4-8258-4399-8e14-c71b1c89fd1c"
    },
    {
        "author": "梅堯臣",
        "paragraphs": [
            "年年二月賣花天，唯有小桃偏占先。",
            "初見嫩紅無不喜，終知俗豔幾多妍。",
            "鄰翁已折郊園裏，貴客爭誇粉署邊。",
            "可惜工夫吟向此，會須留醉牡丹前。"
        ],
        "title": "和江鄰幾省中賞小桃",
        "id": "7a550b03-f11a-47e1-80cb-4025fce09455"
    },
    {
        "author": "梅堯臣",
        "paragraphs": [
            "世人何惡死，死必勝於生。",
            "勞勞塵土中，役役歲月更。",
            "大寒求以𣋉，大暑求以清。",
            "維餒求以饁，維渴求以觥。",
            "其少慾所惑，其老病所嬰。",
            "富貴拘法律，貧賤畏笞榜。",
            "生既若此苦，死當一切平。",
            "釋子外形骸，道士完髓精。",
            "二皆趨死途，足以見其情。",
            "遺形得極樂，昇僊上玉京。",
            "是乃等爲死，安有蛻骨輕。",
            "日中不見影，陽魂與鬼并。",
            "莊周謂之息，漏泄理甚明。",
            "仲尼曰焉知，不使人道傾。",
            "此論吾得之，曷要世間行。"
        ],
        "title": "長歌行",
        "id": "d25d6493-185b-435d-b724-6afa722b47c4"
    },
    {
        "author": "梅堯臣",
        "paragraphs": [
            "年年潑火雨，苦作清明寒。",
            "梨花猶半綻，塘水已迷漫。",
            "愁看日更永，冷漏夜未闌。",
            "酒沫起玉盞，燭淚生銅盤。",
            "春衣向來脫，带眼斗覺寬。",
            "試問彼俠少，何處跨金鞍。"
        ],
        "title": "依韻和長文紫微春雨二首  其一",
        "id": "dadc48b2-5ddc-46e9-a785-685068dbeac8"
    },
    {
        "author": "梅堯臣",
        "paragraphs": [
            "春雨固多喜，雖多安得愁。",
            "既能勒花苞，又解滋耕疇。",
            "池添痕痕漲，渠有細細流。",
            "不同離婦怨，一落不可收。",
            "定知矜有年，豈似斗粟賙。",
            "西掖吳夫子，吟觀意遲留。",
            "正聲隮雅頌，高論等陽秋。",
            "我慙才甚薄，難繼東山謳。"
        ],
        "title": "依韻和長文紫微春雨二首  其二",
        "id": "bbba8f96-8c31-426d-bd68-92cf9ae869bd"
    },
    {
        "author": "梅堯臣",
        "paragraphs": [
            "驅車入蜀時，有弟母不往。",
            "留婦侍母傍，以子囑婦養。",
            "昨得閶門書，婦子死泉壤。",
            "此心那得安，棄官提轡鞅。",
            "東馳三千里，鬻馬求吳槳。",
            "吳槳速如飛，歸來拜堂上。",
            "堂前去時樹，已覺枝條長。",
            "豈無懷抱感，爲壽酌春醠。"
        ],
        "title": "送滕寺丞歸蘇州",
        "id": "f3d78743-c1d4-4ef6-ba42-c72c1b7cff8c"
    },
    {
        "author": "梅堯臣",
        "paragraphs": [
            "春候倏已和，林上鳴鳥譁。",
            "前日是清明，驟雨霑梨花。",
            "初聞結客游，愛此物景嘉。",
            "歌舞未終宴，夕暮各興嗟。",
            "所嗟歸路暗，嘶馬自知家。",
            "公家八九姝，鬒髮如盤鴉。",
            "朱唇白玉膚，參年始破瓜。",
            "幾日苦霖霪，當道跳魚蝦。",
            "閉門飲濁醪，鞦韆繫樹丫。",
            "羣姝莫要劇，爲公歌啞啞。",
            "公當是日醉，歡適不可涯。",
            "孔氏有高第，內自戰紛華。",
            "我公豈其然，秉直異蓬麻。",
            "果從歸田去，願從招轅車。"
        ],
        "title": "次韻和酬永叔",
        "id": "518f94ce-4c3f-4715-91fe-865c1d337322"
    },
    {
        "author": "梅堯臣",
        "paragraphs": [
            "送別西亭車馬塵，天池回傍欲迷津。",
            "畫船龍尾何時發，丹杏梢頭漏泄春。"
        ],
        "title": "次韻和江鄰幾送客回同過金明池  其一",
        "id": "6791707b-0d62-4840-b01e-37ef878cba5a"
    },
    {
        "author": "梅堯臣",
        "paragraphs": [
            "風光猶未老於人，獸口泉聲瀉碧津。",
            "一洗塵襟無俗慮，柳條開眼共看春。"
        ],
        "title": "次韻和江鄰幾送客回同過金明池  其二",
        "id": "224c8dfb-ee58-4473-812d-d2835a6aac22"
    },
    {
        "author": "梅堯臣",
        "paragraphs": [
            "所居汴水近，未有鼓吹蛙。",
            "昨日春雨晴，車騎臨我家。",
            "我家苦僻遠，庭下無泥沙。",
            "爲撇甕面醅，爲煎鷹爪茶。",
            "乳羹芼紫蒓，蜜果飣乾瓜。",
            "與我相對飲，但恨諸友遐。",
            "笑語雖同昔，放浪不少加。",
            "忽觀壁間字，坐歎目昏花。",
            "公壯尚若此，我老死豈賒。",
            "門前賣桃李，呼買婀娜華。",
            "東簷大槐樹，上有鳥雀譁。",
            "恃舊無猜嫌，醉弁已傾斜。",
            "將去還見規，禮數何檢差。",
            "後從江韓來，褫带歡莫涯。"
        ],
        "title": "次韻和劉原甫紫微過予飲酒",
        "id": "60320b1b-ac5b-4f5b-9046-dcd01f3226d4"
    },
    {
        "author": "梅堯臣",
        "paragraphs": [
            "參差綠柳上，撩亂黄鸚飛。",
            "失意暫時屈，獨嗟千里歸。",
            "淮船行欲馳，江鮆去應肥。",
            "謝脁吾鄉守，欣欣見綵衣。"
        ],
        "title": "送湯延賞秀才下第歸",
        "id": "b58c976b-a26e-4563-bf7d-630e5d6ddb67"
    },
    {
        "author": "梅堯臣",
        "paragraphs": [
            "客心如萌芽，忽與春風動。",
            "又隨落花飛，去作西江夢。",
            "我家無梧桐，安可久留鳳。",
            "鳳巢在桂林，烏哺不得共。",
            "無忘桂枝榮，舉酒一以送。"
        ],
        "title": "送門人歐陽秀才游江西",
        "id": "1d1265e4-7583-4295-9fa3-c8e8b6fcf5c4"
    },
    {
        "author": "梅堯臣",
        "paragraphs": [
            "南國三衣客，王城一見春。",
            "花明馳道遠，雨漲御溝新。",
            "茗憶山中物，雲懷嶺上鄰。",
            "如何異鄉感，却出解空人。"
        ],
        "title": "答來上人春日即事",
        "id": "744066be-99b3-49e4-ad3a-7347942c6b01"
    },
    {
        "author": "梅堯臣",
        "paragraphs": [
            "從來饒信吏，愛寶襲侈越。",
            "莫買冰玉盤，蒼山斵明月。",
            "明月有時生，窮巖有時竭。",
            "君常抱清節，歷職老無闕。",
            "與我年齒同，獨未變華髮。",
            "又爲江外行，畫舸羨明發。"
        ],
        "title": "送楊申職方通判信州",
        "id": "9bb365b6-5c06-4fba-b33c-83c3a66dde8f"
    },
    {
        "author": "梅堯臣",
        "paragraphs": [
            "潁川倒灣流，欄船曲轉鈎。",
            "吏迎如太守，民望亞諸侯。",
            "芳圃深通野，寒湖半抱州。",
            "前賢多舊迹，佳詠聽君留。"
        ],
        "title": "送勾諶太丞通判潁州",
        "id": "f6c04e77-2f27-4113-af08-25358be3faca"
    },
    {
        "author": "梅堯臣",
        "paragraphs": [
            "苑樹天邊雨露勻，羣公偷看錦叢新。",
            "眼穿欲折無由折，賞到人間不是春。"
        ],
        "title": "和永叔六篇 詳定幕次呈同舍",
        "id": "cca2266b-9bf7-460e-b3d9-4d619982b404"
    },
    {
        "author": "梅堯臣",
        "paragraphs": [
            "不如作蠒依蠶蔟，以絲自裹還自足。",
            "與爾爲婦過一生，怒即分飛同轉目。",
            "辛勤哺雛寄鵲巢，子母生離因爾逐。",
            "羽毛曾未顔色衰，飲啄不計豐儉時。",
            "天陰輙遣呼輙歸，恩情紙薄誰信之。",
            "朝爲夫婦夕行路，世間反覆那能知。",
            "伋妻白母非美事，後代放此誠堪悲。"
        ],
        "title": "和永叔六篇 代鳩婦言",
        "id": "b450a39a-6006-431e-a803-47153426ebe6"
    },
    {
        "author": "梅堯臣",
        "paragraphs": [
            "時不選數老獨嗟，鬢毛未變目未花。",
            "愛公深殿見桃李，長才高詠無能加。",
            "紅英灼灼弄日色，穠豔皎皎生鉛華。",
            "長廊垂幕風不動，映柳黄鶑吟未涯。",
            "燕銜新泥補巢缺，蝸壓峻陛臨角斜。",
            "是時唯聞鳥雀鬧，盡日不聽車輪譁。",
            "雖傳此景無分到，但訝習慣猶豪誇。",
            "他年造物儻有意，不使齪齪居貧家。"
        ],
        "title": "和永叔六篇 看花呈子華內翰",
        "id": "51bc65d9-8328-4ca5-aca7-fec7dc7d15b2"
    },
    {
        "author": "梅堯臣",
        "paragraphs": [
            "與公同是洛陽客，今日論年皆作翁。",
            "一見此花知有感，衰顔不似舊時紅。"
        ],
        "title": "和永叔六篇 禁中鞓紅牡丹",
        "id": "b4ab83bd-bdcd-40c9-a703-633a2ff17719"
    },
    {
        "author": "梅堯臣",
        "paragraphs": [
            "深殿有春人到稀，武陵雖說昧當時。",
            "躊躇莫憶人間世，恐至塵中悔却遲。"
        ],
        "title": "和永叔六篇 和鄰幾學士桃花",
        "id": "1f5b2502-fa71-43b1-908e-c4c4f5a7b3a0"
    },
    {
        "author": "梅堯臣",
        "paragraphs": [
            "提胡蘆，提胡蘆，爾莫勸翁沽美酒。",
            "公多金錢賜醇酎，名聲壓時爲不朽。",
            "百舌子，百舌子，春泥方滑滑。",
            "泥雖滑滑輦道平，莫學竹雞言易發。",
            "深宮許爾來報春，便是好鳥同其羣。",
            "清聲囀入君王耳，安用穿叢苦避人。",
            "桃李無言何所益，畢竟有謝須紛紛。",
            "莫以榮華長不歇，人間已見翟公門。",
            "安不忘危誰可貴，貴時能憶困時聞。"
        ],
        "title": "和永叔六篇 啼鳥",
        "id": "a62e2d74-a69f-46db-b1f0-00f1bba74b46"
    },
    {
        "author": "梅堯臣",
        "paragraphs": [
            "君嘗謂我性嗜酒，又復謂我躭於詩。",
            "一日不飲情頗惡，一日不吟無所爲。",
            "酒能銷憂忘富貴，詩欲主盟張鼓旗。",
            "百觚孔聖不可擬，白眼步兵吾久師。",
            "君多賜壺能以遺，向口滿碗傾玻瓈。",
            "醇釀甘滑泛綠蟻，從此便醉醒無期。",
            "既以樂吾真，亦以泰吾身，莫問今人與古人。"
        ],
        "title": "縉叔以詩遺酒次其韻",
        "id": "dd5f3776-a35a-46a3-a3f6-ddb5d00d3bda"
    },
    {
        "author": "梅堯臣",
        "paragraphs": [
            "宮殿深沉處，鶑花爛漫時。",
            "關關哢清吭，蒨蒨發朱蕤。",
            "天上春應早，人間日轉遲。",
            "得賢如漢盛，五字變周詩。"
        ],
        "title": "和范景仁王景彝殿中雜題三十八首並次韻 殿幕閒興",
        "id": "b0da8aeb-c751-454f-912e-3891443687fa"
    },
    {
        "author": "梅堯臣",
        "paragraphs": [
            "授經聞漢帝，嘗此講秦餘。",
            "一日承丹詔，同時見子虛。",
            "來游瓊閣外，閒傍藥欄初。",
            "柳絮輕黏履，薇條澀惹裾。",
            "解歸巢上燕，思寄袖中書。",
            "此鳥如矜慎，飛飛與客疎。"
        ],
        "title": "和范景仁王景彝殿中雜題三十八首並次韻 游延羲閣後藥欄",
        "id": "24d7bef3-1f67-4620-b67e-7f87424582b2"
    },
    {
        "author": "梅堯臣",
        "paragraphs": [
            "花非龍香葉非柏，獨竊二美誇芳蕤。",
            "苦練不分顔色近，紫荆未甘開謝遲。",
            "羣公莫以得地貴，竟費佳句何足思。"
        ],
        "title": "和范景仁王景彝殿中雜題三十八首並次韻 龍柏",
        "id": "fc70b316-263e-4d4f-a788-02b7842bf615"
    },
    {
        "author": "梅堯臣",
        "paragraphs": [
            "花中第一品，天上見應難。",
            "近署多紅藥，層城有射干。",
            "生雖由地勢，開不許人看。",
            "天子何時賞，宮娥捧玉盤。"
        ],
        "title": "和范景仁王景彝殿中雜題三十八首並次韻 延羲閣牡丹",
        "id": "4ef07325-16a3-4e71-b69b-347462884f05"
    },
    {
        "author": "梅堯臣",
        "paragraphs": [
            "參天朱閣峻，拂地柳條垂。",
            "太液綠波漲，建章春漏遲。",
            "長人執兵立，小豎插花嬉。",
            "但只逢人說，無由預此時。"
        ],
        "title": "和范景仁王景彝殿中雜題三十八首並次韻 奉呈諸君",
        "id": "3519ab12-c094-4780-90d7-d502ad851ee3"
    },
    {
        "author": "梅堯臣",
        "paragraphs": [
            "森森漢宮竹，託本異孤生。",
            "玉砌緣根迸，朱欄與筍平。",
            "朝煙生密翠，晚影漏斜明。",
            "應待女媧采，參差鳳琯清。"
        ],
        "title": "和范景仁王景彝殿中雜題三十八首並次韻 細竹",
        "id": "b7a500f6-eeb8-48d5-abad-175714cf67a2"
    },
    {
        "author": "梅堯臣",
        "paragraphs": [
            "月從東殿生，叢竹照脩竦。",
            "葉間清露滴，枝上寒禽動。",
            "閒覺萬慮空，靜聞嚴鼓重。",
            "官燭翦更明，相看應似夢。"
        ],
        "title": "和范景仁王景彝殿中雜題三十八首並次韻 夜賦",
        "id": "c479fa55-fccc-4cc3-9e30-843c51ca2805"
    },
    {
        "author": "梅堯臣",
        "paragraphs": [
            "前殿臨朝百辟回，後宮廷閣九重開。",
            "鳴梢已自金階出，黄屋初迎玉輦來。",
            "不問偷桃方朔飽，誰知載戟子雲才。",
            "羣官望幸無名姓，只有窮吟許外陪。"
        ],
        "title": "和范景仁王景彝殿中雜題三十八首並次韻 三月九日迎駕",
        "id": "652b80e3-c008-49b8-a431-0252e12eef38"
    },
    {
        "author": "梅堯臣",
        "paragraphs": [
            "光陰天上早，氣候日邊溫。",
            "懸蟢時過眼，飛蟲稍入軒。",
            "看花成子大，聞燕養雛喧。",
            "每覺瑶池宴，風飄管吹繁。"
        ],
        "title": "和范景仁王景彝殿中雜題三十八首並次韻 浹日",
        "id": "f4ef9a15-1320-42a0-b905-973adbc53ca1"
    },
    {
        "author": "梅堯臣",
        "paragraphs": [
            "漢家宮殿蔭長槐，嫩色葱葱不染埃。",
            "天仗龍旂穿影去，鈎陳豹尾拂枝來。",
            "青蟲掛後蜂銜子，素月生時桂並栽。",
            "我意方同杜工部，冷淘唯喜葉新開。"
        ],
        "title": "和范景仁王景彝殿中雜題三十八首並次韻 宮槐",
        "id": "855ee57e-7a6d-4000-b602-27030feb866e"
    },
    {
        "author": "梅堯臣",
        "paragraphs": [
            "有鳥銜花出，清香不畏風。",
            "初從上林發，來過未央中。",
            "蔟蔟霜包密，層層玉葉同。",
            "誰將作美酒，醉看月生東。"
        ],
        "title": "和范景仁王景彝殿中雜題三十八首並次韻 有折景福殿後酴醾花至者",
        "id": "6c712d97-ce2e-45f4-afcf-44383f05181e"
    },
    {
        "author": "梅堯臣",
        "paragraphs": [
            "人間詩癖勝錢癖，搜索肝脾過幾春。",
            "囊橐無嫌貧似舊，風騷有喜句多新。",
            "但將苦意摩層宙，莫計終窮涉暮津。",
            "試看一生銅臭者，羨他登第亦何頻。"
        ],
        "title": "和范景仁王景彝殿中雜題三十八首並次韻 詩癖",
        "id": "a80c4fa8-01a4-4812-80ea-1c2adc67e7bb"
    },
    {
        "author": "梅堯臣",
        "paragraphs": [
            "君王愛石醜，百孔皆相通。",
            "怪狀一如此，補天有何功。",
            "匪言不可轉，安得來宮中。",
            "女豈比柱礎，瑩然受磨礱。"
        ],
        "title": "和范景仁王景彝殿中雜題三十八首並次韻 石詠",
        "id": "dc19d98e-a2b1-4225-812a-15557246baa7"
    },
    {
        "author": "梅堯臣",
        "paragraphs": [
            "重說已經旬，應懷獨寢人。",
            "通宵彈玉枕，白晝拂牀塵。",
            "幾想迎雕輦，何當快倦身。",
            "門前車馬立，疑是角生輪。"
        ],
        "title": "和范景仁王景彝殿中雜題三十八首並次韻 逾旬",
        "id": "498e3bb4-9be4-4ca2-9cc3-7d9790ce34ee"
    },
    {
        "author": "梅堯臣",
        "paragraphs": [
            "月向西樓下，天光候日開。",
            "殘星明寶鑑，百舌響宮槐。",
            "玉井傳新汲，金爐換宿灰。",
            "黄門馳有詔，唱第許卿來。"
        ],
        "title": "和范景仁王景彝殿中雜題三十八首並次韻 晨起",
        "id": "ba8d3d28-e0ca-46c5-a427-1f373b7fcb5d"
    },
    {
        "author": "梅堯臣",
        "paragraphs": [
            "金有披沙得，花應不可多。",
            "栽培由地力，豔色與天和。",
            "玉座君王賞，朱欄將相羅。",
            "稱觴千萬壽，繁葉奈香何。"
        ],
        "title": "和范景仁王景彝殿中雜題三十八首並次韻 金沙花",
        "id": "788b5ea7-b5c1-4f0d-8a7a-bc02759316c4"
    },
    {
        "author": "梅堯臣",
        "paragraphs": [
            "誰言出相是山東，今日求賢欲致功。",
            "玉饌滿盤來禁裏，鵠羹分鼎下天中。",
            "但知愷弟酬君賜，舊訝權輿向國風。",
            "曾笑侏儒飽欲死，宜思薇蕨不忘忠。"
        ],
        "title": "和范景仁王景彝殿中雜題三十八首並次韻 賜食",
        "id": "fefe46a7-b2ed-4fd2-97f8-1429a562ddf7"
    },
    {
        "author": "梅堯臣",
        "paragraphs": [
            "時頒光祿酒，花出漢宮牆。",
            "湛露承天渥，流霞落羽觴。",
            "近親龍尾道，遠襲雀頭香。",
            "溺殿人誰見，終知曼倩狂。"
        ],
        "title": "和范景仁王景彝殿中雜題三十八首並次韻 賜酒",
        "id": "1252e836-022d-41aa-9164-9235de9e2f0d"
    },
    {
        "author": "梅堯臣",
        "paragraphs": [
            "選來金殿盡英豪，帝筆親承始是遭。",
            "就裏少年唯賈誼，其間蜀客乃王襃。",
            "善經有意尊儒甚，推澤方知待士高。",
            "歸付子孫傳百世，深堂閒挂亦蕭騷。"
        ],
        "title": "和范景仁王景彝殿中雜題三十八首並次韻 賜書",
        "id": "5f654c57-de71-4f4a-a794-415515272c90"
    },
    {
        "author": "梅堯臣",
        "paragraphs": [
            "天子賜燭昏夜時，嫦娥閉月栽桂枝。",
            "稱量高下唯妍辭，相與盡心無附離。",
            "求安去病如上池，照耀不容毫髮私。",
            "品藻一定何可移，光焰奪晝資爾爲。",
            "宣王徒美庭燎詩，魏帝自徹月殿披。",
            "我朝好士萬古垂，搜索賢俊登蒿藜。",
            "孰不力吐肝膽脾，枉用宴飲生脛脂。",
            "雲龍將見升騤騤，燃此必欲無所遺。",
            "收殘喜氣如蒸炊，蜜蜂慙愧空多知。"
        ],
        "title": "和范景仁王景彝殿中雜題三十八首並次韻 賜燭",
        "id": "88ef06bd-2c48-4b19-ad7f-1a3a440cfb8f"
    },
    {
        "author": "梅堯臣",
        "paragraphs": [
            "前日宮醪賜玉尊，今朝持果小黄門。",
            "乾桃熏李非時物，置案盈盤不次恩。",
            "投以赤心思武帝，握同玄璧詠劉琨。",
            "嘗聞食奠陳王業，知是豳公幾世孫。"
        ],
        "title": "和范景仁王景彝殿中雜題三十八首並次韻 賜果",
        "id": "604c61ce-6610-42d0-be8c-c58b60bf5055"
    },
    {
        "author": "梅堯臣",
        "paragraphs": [
            "文章老重欲追古，便作帝宮蒼檜詩。",
            "青葱玉樹傳楊子，盤屈洪桃見左思。",
            "龍鱗已愛松身直，珠實還看柏葉垂。",
            "秀木豔叢那可擬，但將霜雪定堅姿。"
        ],
        "title": "和范景仁王景彝殿中雜題三十八首並次韻 檜詠",
        "id": "0421ea71-c7ed-47a0-904c-67cd57b8ef73"
    },
    {
        "author": "梅堯臣",
        "paragraphs": [
            "陶令生涯漉酒巾，門前種柳萬條新。",
            "花今吹作蓬萊雪，曲舊得於關塞人。",
            "應與殘紅閑是伴，不隨舞蝶去爭春。",
            "可憐輕質都無定，一落銀河莫問津。"
        ],
        "title": "和范景仁王景彝殿中雜題三十八首並次韻 柳絮",
        "id": "597dcf35-2d4d-49f8-8ce6-b03128775885"
    },
    {
        "author": "梅堯臣",
        "paragraphs": [
            "天子尋常幸直廬，裹頭宮女捧雕輿。",
            "紅泥已賜春醅酒，黄帕曾經御覽書。",
            "林果鳥應銜去後，燕窠蟲有落來餘。",
            "禁中事事能傳詠，播在人間不是虛。"
        ],
        "title": "和范景仁王景彝殿中雜題三十八首並次韻 殿後書事",
        "id": "7f8379f5-c696-4a02-9bca-3bead5dbe0c4"
    },
    {
        "author": "梅堯臣",
        "paragraphs": [
            "電光初照樹峨峨，葉上微風與雨和。",
            "玉腕愁聞無處奈，庭花暗落不應多。",
            "長楊靜響千重瓦，太液寒生幾寸波。",
            "洗濯青春如有意，平明濕羽未離柯。"
        ],
        "title": "和范景仁王景彝殿中雜題三十八首並次韻 雨夜",
        "id": "cfd03308-9880-47cf-92f4-20a3fd1ab2e6"
    },
    {
        "author": "梅堯臣",
        "paragraphs": [
            "宮井蛟龍夭矯垂，曉缾初汲渴禽窺。",
            "清泠已向金盆貯，甘滑還從玉椀知。",
            "九醖酒醇由此得，小團茶味爲留遲。",
            "閤門地脈應相似，翰苑曾邀詠昔詩。"
        ],
        "title": "和范景仁王景彝殿中雜題三十八首並次韻 景福殿水",
        "id": "459626ca-efa6-4695-9322-8d3f4d91beb3"
    },
    {
        "author": "梅堯臣",
        "paragraphs": [
            "新晴殿閤曉，初日霧煙中。",
            "柳重宮腰弱，花肥粉頰豐。",
            "渥恩君自厚，藜藿我纔充。",
            "草木欣欣發，誰知造化功。"
        ],
        "title": "和范景仁王景彝殿中雜題三十八首並次韻 雨後",
        "id": "5a27d70d-ac81-4c06-9a5a-ffbafd2a7448"
    },
    {
        "author": "梅堯臣",
        "paragraphs": [
            "象戲本從棋局爭，後宮龜背等人情。",
            "今聞儒者飽無事，亦學婦人閑鬭明。",
            "堂上有奇誰可勝，罇中賭酒令方行。",
            "直驅猛獸如尋邑，何似昇平不用兵。"
        ],
        "title": "和范景仁王景彝殿中雜題三十八首並次韻 象戲",
        "id": "c0fc377c-f70e-424c-a58b-cfbba02e45fc"
    },
    {
        "author": "梅堯臣",
        "paragraphs": [
            "聞說偷觀近玉欄，腸如車轂走千盤。",
            "無人憶著洛陽日，走馬魏王堤上看。"
        ],
        "title": "和范景仁王景彝殿中雜題三十八首並次韻 再觀牡丹",
        "id": "81a7bd07-854a-4155-b611-baff416c1063"
    },
    {
        "author": "梅堯臣",
        "paragraphs": [
            "白雲堆裏紫霞心，不與姚黄色鬭深。",
            "閒伴春風有時歇，豈能長在玉階陰。"
        ],
        "title": "和范景仁王景彝殿中雜題三十八首並次韻 白牡丹",
        "id": "674929a2-6d6f-4616-ba74-b7fc59a227aa"
    },
    {
        "author": "梅堯臣",
        "paragraphs": [
            "葉底風吹紫錦囊，宮爐應近更添香。",
            "試看沉色濃如潑，不愧逢君翰墨場。"
        ],
        "title": "和范景仁王景彝殿中雜題三十八首並次韻 紫牡丹",
        "id": "b2eab792-2158-42c6-9e58-4a5b3ec5b395"
    },
    {
        "author": "梅堯臣",
        "paragraphs": [
            "七物甘香雜蕊茶，浮花泛綠亂於霞。",
            "啜之始覺君恩重，休作尋常一等誇。"
        ],
        "title": "和范景仁王景彝殿中雜題三十八首並次韻 七寶茶",
        "id": "72fcbf85-79ab-4e91-b3ef-ed920c487658"
    },
    {
        "author": "梅堯臣",
        "paragraphs": [
            "羃歷庖烟出綵油，欲通雲霧未能周。",
            "濕薪燒盡日停午，試問霏霏何處浮。"
        ],
        "title": "和范景仁王景彝殿中雜題三十八首並次韻 庖烟",
        "id": "35a6170e-6dd2-4a37-9905-bcbb4a96eb8d"
    },
    {
        "author": "梅堯臣",
        "paragraphs": [
            "漢相家人尚苦疑，不言溫室樹何枝。",
            "君今坦坦無猜忌，夸說皇居盡入詩。"
        ],
        "title": "和范景仁王景彝殿中雜題三十八首並次韻 省中",
        "id": "4fd80a14-0408-4d5f-a319-889f6cd86b9f"
    },
    {
        "author": "梅堯臣",
        "paragraphs": [
            "紫微垣裏月光飛，玉佩腰間正陸離。",
            "天上去來知幾日，蟠桃結子是歸時。"
        ],
        "title": "和范景仁王景彝殿中雜題三十八首並次韻 天上",
        "id": "e50dc62b-4ade-49d2-9692-6d0fde48db11"
    },
    {
        "author": "梅堯臣",
        "paragraphs": [
            "明月已生城上頭，小星光滅大星流。",
            "來朝放牓出宮去，何處殘花轉入溝。"
        ],
        "title": "和范景仁王景彝殿中雜題三十八首並次韻 明月",
        "id": "a487eb06-1559-47fd-9971-3743ab8e920d"
    },
    {
        "author": "梅堯臣",
        "paragraphs": [
            "誰人重詠大刀頭，只顧長明不願流。",
            "縱使西傾必東出，寧同寒水瀉宮溝。"
        ],
        "title": "和范景仁王景彝殿中雜題三十八首並次韻 再賦",
        "id": "060f2892-3cde-45e9-bbf8-862246406554"
    },
    {
        "author": "梅堯臣",
        "paragraphs": [
            "玉几當中寶作牀，無端絮惹御袍香。",
            "羣公唱第魚龍化，列侍金階若堵牆。"
        ],
        "title": "和范景仁王景彝殿中雜題三十八首並次韻 殿中飛",
        "id": "ab67daa6-44f9-486d-856a-8358be0dccdb"
    },
    {
        "author": "梅堯臣",
        "paragraphs": [
            "法座初瞻戶牖間，衮衣垂處見雲山。",
            "滿斟玉酒傳宣盡，齊插宮花拜賜閒。",
            "紅線織成庭下毯，明珠結出耳中環。",
            "鬭雞旗底蓬蓬鼓，逐勝爭名利害關。"
        ],
        "title": "次韻景彝春宴",
        "id": "8360b454-1c03-4ace-84a5-a18eddc2bb1a"
    },
    {
        "author": "梅堯臣",
        "paragraphs": [
            "種桃依竹似僊家，邀對春風共泛霞。",
            "席上未觀雙舞鳳，城頭已覺聚啼鴉。",
            "怱怱跨馬人歸省，羃羃生烟樹斂花。",
            "稚子候門知我醉，東方明月照扉斜。"
        ],
        "title": "次韻景彝三月十六日范景仁家同飲還省宿",
        "id": "29528138-d94a-46f1-9634-48848db308d7"
    },
    {
        "author": "梅堯臣",
        "paragraphs": [
            "公負天下才，用心如用筆。",
            "端勁隨意行，曾無一畫失。",
            "因看落紙字，大小得疎密。",
            "筆工諸葛高，海內稱第一。",
            "頻年值我來，我媿不堪七。",
            "安能事墨研，欲效前人述。",
            "懶性真嵇康，閒坐喜捫蝨。",
            "是以持獻公，不使物受屈。",
            "果然公愛之，奇蹤寫名實。",
            "豈惟播今時，當亦傳異日。",
            "嗟哉試筆詩，藏不容人乞。"
        ],
        "title": "次韻永叔試諸葛高筆戲書",
        "id": "7b49c4c7-e2a3-48eb-9435-f4b2ed297f3d"
    },
    {
        "author": "梅堯臣",
        "paragraphs": [
            "有芸如苜蓿，生在蓬藋中。",
            "草盛芸不長，馥烈隨微風。",
            "我來偶見之，乃穉彼蘙蒙。",
            "上當百雉城，南接文昌宮。",
            "借問此何地，刪修多鉅公。",
            "天喜書將成，不欲有蠹蟲。",
            "是産茲弱本，蒨爾發荒叢。",
            "黄花三四穗，結實植無窮。",
            "豈料鳳閣人，偏憐葵葉紅。"
        ],
        "title": "唐書局叢莽中得芸香一本",
        "id": "a11ac1cc-f094-4e5b-affd-e0dda58a3002"
    },
    {
        "author": "梅堯臣",
        "paragraphs": [
            "何言恐偷樣，自是君婦懶。",
            "五日縫一巾，猶道苦未晚。"
        ],
        "title": "嘲江翁還接籬",
        "id": "7437a949-084b-410b-a294-ab3abb463bb5"
    },
    {
        "author": "梅堯臣",
        "paragraphs": [
            "禁中五月紫薇樹，閣後近聞都著花。",
            "薄薄嫩膚搔鳥爪，離離碎葉剪晨霞。",
            "鳳皇浴去池波響，鳷鵲陰來日影斜。",
            "六十無名空執筆，顛毛應笑映簪華。"
        ],
        "title": "次韻景彝閣後紫薇花盛開",
        "id": "e60fabde-f1ad-4d90-a12d-ae4f5872c12e"
    },
    {
        "author": "梅堯臣",
        "paragraphs": [
            "推天以知命，自古豈不然。",
            "桓魋及臧倉，嘗毀聖與賢。",
            "後人何蹈之，其事實好還。",
            "君居麻源谷，學禮如鄭玄。",
            "聲名久已大，籍籍四海傳。",
            "昨因丞相舉，便謂升雲烟。",
            "朅來太學館，食貧向三年。",
            "忽懷枌榆下，歸思獨綿綿。",
            "得告許暫往，落莫求楚船。",
            "捋髯滄江上，仰看饑飛鳶。",
            "誰識鵷雛志，閒誦莊叟篇。",
            "喜問里中兒，重到舊林泉。",
            "洗蕩俗塵垢，焚烈跨馬韉。",
            "不向世路去，徒取悉腸煎。",
            "雞豚粗可養，禾黍亦足田。",
            "不慙莎衣蟲，以葉自包纏。",
            "及其飽滿時，曷異冠貂蟬。",
            "君意我强寫，雖慕何由緣。"
        ],
        "title": "送李泰伯歸建昌",
        "id": "71cc8df3-ed73-4329-974b-4d64f767b675"
    },
    {
        "author": "梅堯臣",
        "paragraphs": [
            "和靖先生負美才，族孫今似漢庭枚。",
            "敗亡項籍江邊廟，應媿文場戰勝來。"
        ],
        "title": "送林大年殿丞登第倅和州",
        "id": "97784e43-01a8-48d0-b4b7-010cfe5f6d92"
    },
    {
        "author": "梅堯臣",
        "paragraphs": [
            "古縣太行下，老槐三四株。",
            "以言新作吏，不似舊爲儒。",
            "黄綬心猶壯，青雲志豈無。",
            "漢朝吾遠祖，不道此官麤。"
        ],
        "title": "王知章尉河內",
        "id": "6d2c8968-854e-41d0-b007-0d8bcba82146"
    },
    {
        "author": "梅堯臣",
        "paragraphs": [
            "古來分陝重，猶有召公棠。",
            "此樹且能久，後人宜不忘。",
            "君從金馬去，郡在鐵牛旁。",
            "山色臨關險，河聲出地長。",
            "罇無空美酒，魚必薦嘉魴。",
            "天子憂民切，行當務勸桑。"
        ],
        "title": "送祖擇之赴陝府",
        "id": "eaab34c8-92b7-424d-88df-28d223853dac"
    },
    {
        "author": "梅堯臣",
        "paragraphs": [
            "日色若炎火，正當三伏時。",
            "盤冰賜近臣，絡繹中使馳。",
            "瑩澈肖水玉，凜氣侵人肌。",
            "近日多故友，分貺能者誰。",
            "信都顧貧賤，物物義不遺。",
            "念我老且病，赤疿生枯皮。",
            "巨塊置我前，凝結造化移。",
            "畏冷不敢食，有類夏蟲疑。",
            "雖然已快意，何必咀嚼爲。",
            "天子厚於公，不使熾毒欺。",
            "公亦厚於我，將恐煎熬隨。",
            "我有舐犢愛，自憐小子龜。"
        ],
        "title": "中伏日永叔遺冰",
        "id": "98dc8b52-21fc-44c9-a5c8-2b88edcb287a"
    },
    {
        "author": "梅堯臣",
        "paragraphs": [
            "古人相送贈以言，今人相送舉以酒。",
            "酒行殷勤意豈疎，酒罷躊躇悲更有。",
            "行當何之來者誰，陝府兵吏爭迎走。",
            "壺漿往往過函關，翰林惜別方携手。",
            "自言老大遇知難，願得公詩爲不朽。",
            "公因索筆作長謠，落落寓言誠十九。",
            "我慙竹管厠宮懸，縱合律度應非偶。",
            "太守西行已不貧，忽獲明珠盈大斗。",
            "歸立螭頭未是遲，暫向棠陰問遺叟。"
        ],
        "title": "次韻和永叔贈別擇之赴陝郊",
        "id": "683325c1-de0d-4460-b310-5d6d50918714"
    },
    {
        "author": "梅堯臣",
        "paragraphs": [
            "君嘗老於敵，輕彼羣兒嬉。",
            "堅銳不可恃，屢北還自疲。",
            "胸中多奇秘，既衂何所爲。",
            "東走滄海上，夏果采荔枝。",
            "奉親樂無涯，豈愧祿仕遲。"
        ],
        "title": "送施縡秀才下第",
        "id": "21919612-7a8e-4d5d-a0dd-a2b20868504f"
    },
    {
        "author": "梅堯臣",
        "paragraphs": [
            "洛陽舊交有七人，五人已爲泉下塵。",
            "各家生兒爲門戶，唯子弟兄先立身。",
            "我與信都侯獨在，喜見及祿知天仁。",
            "昨日聞補武功吏，氣調欲與南山親。",
            "少年勉力向職事，莫學老貪文字新。"
        ],
        "title": "送張山甫武功簿",
        "id": "a15f0ce2-a129-46e9-8dfe-4a021d4074b0"
    },
    {
        "author": "梅堯臣",
        "paragraphs": [
            "釋子懷慈母，吾儒未易輕。",
            "不尋琪樹去，肯向石橋行。",
            "海近雲多潤，山高日少晴。",
            "天恩新賜服，書字欲傳名。"
        ],
        "title": "送微上人歸省天台",
        "id": "e0a5f0ca-6e35-49d2-ba31-ea59dbe7cda7"
    },
    {
        "author": "梅堯臣",
        "paragraphs": [
            "常觀月從東海出，想照石橋旁畔人。",
            "試問當年與今日，清光不改只如新。"
        ],
        "title": "寄天台梵才上人",
        "id": "941e6b19-0aab-46f2-87b4-ec3b4b9f64b3"
    },
    {
        "author": "梅堯臣",
        "paragraphs": [
            "梁王吹臺側，五月多荷花。",
            "荷開對翹鷺，吳客還思家。",
            "家在水中城，四面如鋪霞。",
            "焉能長相守，千里獨起嗟。",
            "補官東海上，物景莫言賒。"
        ],
        "title": "送李信臣尉節縣先歸湖州",
        "id": "53035290-ce6c-491d-8e51-ff7a30b2f54c"
    },
    {
        "author": "梅堯臣",
        "paragraphs": [
            "休淬鸊鵜劍，休調鵲血弓。",
            "平時自壯大，何所立戰功。",
            "得兵不滿百，防寇滄海東。",
            "駕船如飛鶻，出入巨浪中。",
            "苟能勇於此，遇敵無廢忠。"
        ],
        "title": "送王巡檢之定海",
        "id": "f56cbf0f-c0ea-4b84-9675-7d9c5f5d3c07"
    },
    {
        "author": "梅堯臣",
        "paragraphs": [
            "避暑就高臺，不如就賢人。",
            "賢人若冰雪，論道通鬼神。",
            "自言信手書，字字事有因。",
            "往往得遺逸，烜赫見名臣。",
            "是日劉夫子，拍手氣益振。",
            "重覩太史公，吾徒幸來親。",
            "大笑舉玉杯，陶然任天真。",
            "內樂不復熱，豈以身爲身。"
        ],
        "title": "謹賦",
        "id": "d3a55bb0-c637-4031-ac89-5a27eb0ecfc5"
    },
    {
        "author": "梅堯臣",
        "paragraphs": [
            "李白不厭昭亭山，看盡飛鳥雲獨閒。",
            "我今相送一懷想，想在謝公窗戶間。"
        ],
        "title": "來上人歸宣城兼柬太守孫學士",
        "id": "67c4f4ea-c0a8-4312-a48b-27584c084bd3"
    },
    {
        "author": "梅堯臣",
        "paragraphs": [
            "裹髻不裹額，自名燕子巾。",
            "翼覆尾涏涏，誰問巢由人。"
        ],
        "title": "始作燕子巾",
        "id": "63a8ac72-4096-4156-a647-97d264be2464"
    },
    {
        "author": "梅堯臣",
        "paragraphs": [
            "同在洛陽時，交游盡豪傑。",
            "倏忽三十年，浮沈漸磨滅。",
            "惟餘一二人，或位冠夔禼。",
            "我今存若亡，似竹空有節。",
            "人皆欲吹置，老硬不可截。",
            "君自緱山來，別我不畏熱。",
            "言作潞從事，家貧祿仕切。",
            "六月上太行，辛勤非計拙。",
            "天當氣候凉，清風自騷屑。",
            "雖云數日勞，斗與炎蒸絕。",
            "君本公王孫，才行實修潔。",
            "鏘鏘發英聲，瑩瑩如佩玦。",
            "是爲君子器，終見不渝涅。",
            "相逢未易期，夢寐歸鼓枻。"
        ],
        "title": "送侯孝傑殿丞簽判潞州",
        "id": "33a72809-643b-414c-8faf-7b2dcb8047d2"
    },
    {
        "author": "梅堯臣",
        "paragraphs": [
            "未赴虢太守，暫歸吳興家。",
            "吳興近洞庭，橘林正吹花。",
            "君當橘柚時，摘包带霜華。",
            "清甘不楚齒，若酒傾殘霞。",
            "谿山小女兒，姹姹兩髮丫。",
            "褭褭上氍毹，嘈嘈弄琵琶。",
            "是時與之醉，何似走塵沙。"
        ],
        "tags": [
            "洞庭湖"
        ],
        "title": "送張子野知虢州先歸湖州",
        "id": "8df69061-1c49-4234-8fb6-1268ada17365"
    },
    {
        "author": "梅堯臣",
        "paragraphs": [
            "天地如轉磨，屑屑今古人。",
            "一落大化手，團品惟其新。",
            "不幸積不用，衮衮同埃塵。",
            "日月行何窮，過盡千萬春。",
            "人生占幾許，百歲猶比晨。",
            "君求灊山潛，捨去兩朱輪。",
            "願效陶淵明，翦紗爲破巾。",
            "山前溪多鱗，山下酒甚醇。",
            "看雲舉大杓，杓造舒州民。",
            "李白嘗愛之，死生曾與均。",
            "此志我亦有，更將猿鳥親。"
        ],
        "title": "送尹瞻駕部監靈仙觀",
        "id": "829b33ea-d022-49a4-8f4b-a5b298f8e026"
    },
    {
        "author": "梅堯臣",
        "paragraphs": [
            "南方小兒纔讀書，往往得官呵路衢。",
            "君今五十始作掾，手板青袍非壯圖。",
            "況來桐汭水上城，折腰强顔休歎吁。",
            "城西古祠能致雨，歲不有旱民無逋。",
            "民樂未央君可娛，舊俗不與吾鄉殊。"
        ],
        "title": "送朱玠戶曹之廣德軍",
        "id": "4273702d-8efd-4a8e-a5e2-cddcb72a9d10"
    },
    {
        "author": "梅堯臣",
        "paragraphs": [
            "廟蠁靈祠屬二公，齊心相望切朱宮。",
            "綠渠繚繞壖垣水，廣沼清泠漲殿風。",
            "已詠應麟來五畤，仍歌翔雁雜殊翁。",
            "遥知畢事期尋勝，尚問衰羸未厭窮。"
        ],
        "title": "次韻和永叔原甫致齋集禧",
        "id": "f9df834a-bbf9-4d9b-94ae-929c1ae78087"
    },
    {
        "author": "梅堯臣",
        "paragraphs": [
            "悠悠信風帆，杳杳向滄島。",
            "商通遠國多，釀過東夷少。",
            "懷鄉寄書遲，見日知晨早。",
            "應聞有海花，何必樹萱草。"
        ],
        "title": "送王司徒定海監酒稅",
        "id": "cb683417-8068-4139-9e3c-d9e18a73addd"
    },
    {
        "author": "梅堯臣",
        "paragraphs": [
            "少年爲侍從，名譽竟軒騰。",
            "每吐胸中鳳，寧容筆上蠅。",
            "受釐延漢室，被謗過周陵。",
            "今日泉宮啟，師臣禮秩增。"
        ],
        "title": "端明李侍郎挽歌三首  其一",
        "id": "34267110-1e76-451f-bcb4-d00b378a0ac0"
    },
    {
        "author": "梅堯臣",
        "paragraphs": [
            "官豈不爲達，其如望未充。",
            "敏辭傾一代，發問詘三公。",
            "厭向承明直，思行邵伯風。",
            "嗟嗟玉樹折，埋沒彼蒿宮。"
        ],
        "title": "端明李侍郎挽歌三首  其二",
        "id": "550482da-d1ba-4816-aef1-748dbec6f38f"
    },
    {
        "author": "梅堯臣",
        "paragraphs": [
            "秋樹無黄鳥，蟬聲亦自哀。",
            "素車新隴去，白馬舊賓來。",
            "薤上朝陽露，池中歲刼灰。",
            "短長何足較，嗣子有高才。"
        ],
        "title": "端明李侍郎挽歌三首  其三",
        "id": "d6e4bd9e-69d0-4877-b0b8-f0724f791ed0"
    },
    {
        "author": "梅堯臣",
        "paragraphs": [
            "月落夜正黑，風起庭槐端。",
            "窗間星動摇，枕上人寤歎。",
            "所歎吹陰雲，苦熱彌不歡。",
            "當其氣莫出，曷若無衣寒。",
            "虛堂卧竹簟，汗體如露漙。",
            "驅蚊爇蒿艾，寧復襲芝蘭。",
            "煎灼一如此，衰枯誰可完。",
            "消磨任寒暑，安有不死丹。",
            "三伏已過二，炎赫應漸殘。",
            "試看蜣蜋蟲，辛勤方轉丸。",
            "焉得從釣舟，逆上嚴子湍。",
            "此事人所易，謝榮爲獨難。",
            "誰顧萬古名，黑石持鎸刊。",
            "風聲不用撼，牀頭閒素紈。"
        ],
        "title": "次韻和永叔夜聞風聲有感",
        "id": "f1569fd3-5516-4bf4-87f7-3bfb2c401f59"
    },
    {
        "author": "梅堯臣",
        "paragraphs": [
            "溪上枕部龍卵石，蘄匠簟製蛇皮紋。",
            "客從東方一持贈，竹色蒸青石抱雲。",
            "磨沙斵骨自含潤，飽霜弔節無留塵。",
            "京師貴豪空有力，六月耐此炎蒸劇。",
            "旱風赤日吹熱來，大厦高簷任雕飾。",
            "頭顱汗匝無富貧，雖有頒冰論官職。",
            "官高職重冰則多，日永冰消難更得。",
            "唯公掃室施枕簟，迎凉自感東方客。",
            "東方客應非俗昏，能使賢人心體適。",
            "賢人何以偏伏人，天下才名方赫赫。",
            "我吟困窮不可聽，晝夜蚊蚋蒼蠅聲。",
            "蠅如遠雞耳初感，蚊若隠雷空際鳴。",
            "葛厨頂綻屋蝎墮，菅席中裂麻經橫。",
            "平生賦分只煎炒，安有祿玉琉璃清。",
            "猶勝昔年杜子美，老走耒陽牛炙死。",
            "因思楊惲廢時言，但願人生行樂爾。",
            "公今事業在朝廷，去就尤當慎終始。",
            "待公睡足秋風來，去奉高談揮麈尾。"
        ],
        "title": "次韻和永叔石枕與笛竹簟",
        "id": "52406648-b9aa-4fcf-8fc9-83e0dfe0c03d"
    },
    {
        "author": "梅堯臣",
        "paragraphs": [
            "青葱江上樹，杳藹宮前道。",
            "道側有新園，園中無惡草。",
            "松隴方在望，茅屋聞已考。",
            "朝廷正急才，何得言歸老。"
        ],
        "title": "寄題朱表臣職方真州新園",
        "id": "d9f11f00-d1f0-4440-b0fc-2dbba3a02d6c"
    },
    {
        "author": "梅堯臣",
        "paragraphs": [
            "殿閣風來夏日長，青林抽嫩見餘芳。",
            "筆供五吏詞休敏，簟展雙紋睡正凉。",
            "故事早歸何獨晚，舊交新詠尚無忘。",
            "不言偃仰中園樂，還愛眉間喜色黄。"
        ],
        "title": "次韻和原甫閣下午寢晚歸見示",
        "id": "06d1afcc-50b2-4a44-bc33-7fae00837785"
    },
    {
        "author": "梅堯臣",
        "paragraphs": [
            "謝公下車日，郡內一登望。",
            "昭亭山蒼蒼，寒溪水瀁瀁。",
            "句清宛微渾，三洲分細浪。",
            "小艇下灘來，羣鷗舞潭上。",
            "借問鷗何若，水深魚莫向。",
            "鷗餒猶識機，魚樂不忘餉。",
            "子去見太守，於我必有訪。",
            "但寄此薄言，罇前爲之唱。"
        ],
        "title": "三十二弟寺丞歸宣城因寄太守孫學士",
        "id": "e6ca31f4-e31d-4a8c-8122-05c267624e2d"
    },
    {
        "author": "梅堯臣",
        "paragraphs": [
            "會稽迎太守，舟屋畫粉雘。",
            "前舟載圖書，後舟載女樂。",
            "月出鏡湖心，長笛使孤作。",
            "還見漁者來，曾令李謩愕。",
            "吹裂比竹管，士果不可度。",
            "二分學宮裝，艷色鬭京洛。",
            "嘗聞有西子，菡萏不相若。",
            "得郡考故跡，精絕古所怍。",
            "慎莫爲俗牽，乘閒數斟酌。"
        ],
        "title": "送刁景純學士赴越州",
        "id": "d8ff1346-a933-4be2-bf54-8bb6a19c3d01"
    },
    {
        "author": "梅堯臣",
        "paragraphs": [
            "商於六百里，太守二千石。",
            "地廣任亦重，車建旗仍赤。",
            "嘗聞四老人，采芝留舊跡。",
            "古廟藏空山，曾無漢羽翼。",
            "其事有圖畫，家傳多典籍。",
            "願君爲政閒，案覽知疇昔。"
        ],
        "title": "送宋郎中知商州",
        "id": "bf071510-39e9-43b6-8160-7c32f613faea"
    },
    {
        "author": "梅堯臣",
        "paragraphs": [
            "清秋三黄鵠，舉翼東來飛。",
            "鳴聲既相呼，烟水亦相依。",
            "蓬池不暫止，太液未言歸。",
            "酌酒望滄海，飄颻思菊衣。"
        ],
        "title": "六月晦日定力院同原父賦送伯鎮景純樞言三學士",
        "id": "242bead3-2785-4e6a-bc87-82d7b0b31c63"
    },
    {
        "author": "梅堯臣",
        "paragraphs": [
            "晝日南宮雨後凉，齋嚴官重靜於常。",
            "庭前鬭雀墮還起，欄下秋花落自香。",
            "看盡雲容天漏碧，讀殘書帙卷披黄。",
            "九衢塵土莫能到，蕭瑟微風葉響廊。"
        ],
        "title": "次韻和景彝省闈宿齋二首  其一",
        "id": "3cd63044-2085-46c1-b126-b5b79ac14f6f"
    },
    {
        "author": "梅堯臣",
        "paragraphs": [
            "新月斜光依約見，夜蟬高樹有時鳴。",
            "曲眉不想西家樣，餒腹還思二子清。",
            "迭代物華何足較，古今榮辱豈須驚。",
            "靜來應覺能閒少，人事區區逐日生。"
        ],
        "title": "次韻和景彝省闈宿齋二首  其二",
        "id": "033de74d-948f-4bbe-b503-22d046a3ea25"
    },
    {
        "author": "梅堯臣",
        "paragraphs": [
            "前有朱翁子，後經王右軍。",
            "至今風俗美，自昔誦歌聞。",
            "秦望臨丹戟，耶溪漱白雲。",
            "只應絲管去，驚動海鷗羣。"
        ],
        "title": "送刁景純知會稽",
        "id": "17027b43-87e6-4540-8a2a-90f13554c8d7"
    },
    {
        "author": "梅堯臣",
        "paragraphs": [
            "仰頭看月見新鴻，形影雙飛玉鑑中。",
            "呼我作卿方舉酒，更煩佳句賞高風。"
        ],
        "title": "次韻答王景彝聞余月下與內飲",
        "id": "876069fe-2539-4ad5-88da-2b737c7b9f64"
    },
    {
        "author": "梅堯臣",
        "paragraphs": [
            "蕭蕭風雨變凉意，索索晚雲開斗晴。",
            "已洗浮埃天外靜，忽生圓月樹頭明。",
            "草根蟲穴吟來久，屋角星河落更清。",
            "我愧西垣侍臣比，景寒霜鬢兩三莖。"
        ],
        "title": "次韻和景彝對月",
        "id": "6c97644e-2a23-475d-b598-3b3dc389e6a5"
    },
    {
        "author": "梅堯臣",
        "paragraphs": [
            "池頭鳳皇寒，井上梧桐老。",
            "鳳寒浴已晚，桐老脫亦早。",
            "是時有詞臣，獨直正視藁。",
            "嚴嚴代王言，落落奮清藻。",
            "演成五色絲，世作非常寶。",
            "貶如市朝撻，襃若華衮好。",
            "四方號令施，萬耳昏聾掃。",
            "此職唯其才，用居寧草草。"
        ],
        "title": "和景彝西閣獨直",
        "id": "43910a66-c3ac-4f63-b1f7-31aedcb656d4"
    },
    {
        "author": "梅堯臣",
        "paragraphs": [
            "閟宮初告饗，駕輅已迎秋。",
            "公衮惟時攝，齋廬用爾休。",
            "椒漿茲往奠，鸞馭或來游。",
            "任姒徽音繼，邦家故事脩。",
            "前期嚴受誓，侵曉肅傳騶。",
            "雞狗藏深戶，蚊蠅響暗溝。",
            "別祠緣相漢，舊禮傚宗周。",
            "蕭氣接庭燎，鼓聲通市樓。",
            "樂章分廟奏，牲物用毛柔。",
            "木主升新座，牙盤列庶羞。",
            "叩階除劍履，宿羽動梧楸。",
            "錫胙人移俎，焚辭漏晝籌。",
            "豆籩將降陛，胥史劇奔牛。",
            "事畢歸烏巷，陰餘晦綵油。",
            "驅車多叱咤，負擔起歌謳。",
            "却直中書省，重瞻十二旒。",
            "詞供五更敏，詔示四方優。",
            "密議存王體，斜封贊禹謀。",
            "勤誠酬異等，潤色闡嘉猷。",
            "强擬鄴中詠，我思康樂侯。"
        ],
        "title": "次韻景彝奉慈廟孟秋攝事二十韻",
        "id": "5b9be7f4-5b4c-4585-bb9f-10953a51af7b"
    },
    {
        "author": "梅堯臣",
        "paragraphs": [
            "日月機上梭，年華東注波。",
            "未驚凉葉墜，已見白髮多。",
            "牧馬歸方健，調弓力漸和。",
            "籬邊賸曉菊，陶令奈貧何。"
        ],
        "title": "次韻和景彝秋興",
        "id": "456dbf77-838b-4320-ada6-cb10d1b0a620"
    },
    {
        "author": "梅堯臣",
        "paragraphs": [
            "位至三公有，恩加賜謚無。",
            "再調金鉉鼎，屢剖玉麟符。",
            "已歎鸞同穴，還嗟鳳欠雛。",
            "擁途看鹵部，誰爲畢三虞。"
        ],
        "title": "司徒陳公挽詞二首  其一",
        "id": "a2eb7971-dd8e-4675-8d6b-38392e9cf6b3"
    },
    {
        "author": "梅堯臣",
        "paragraphs": [
            "公在中書日，朝廷百事崇。",
            "王官多不喜，天子以爲忠。",
            "富貴人間少，恩榮歿更隆。",
            "若非笳鼓咽，寂寞奈秋風。"
        ],
        "title": "司徒陳公挽詞二首  其二",
        "id": "5b266c2f-ec01-4518-9d9d-bc0f0f3afd0a"
    },
    {
        "author": "梅堯臣",
        "paragraphs": [
            "梧桐在井上，蟋蟀在牀下。",
            "物情有與無，節候不相假。",
            "寥寥風動葉，颯颯雨墮瓦。",
            "耳聽心自靜，誰是忘懷者。"
        ],
        "title": "秋思",
        "id": "c5de79b7-381d-4cf2-b0e6-c0213c12416b"
    },
    {
        "author": "梅堯臣",
        "paragraphs": [
            "每有人之蜀，先憑問海棠。",
            "徒知花底醉，不報樹頭芳。",
            "上馬秋風急，登山古路長。",
            "西南生片月，遥想見清光。"
        ],
        "title": "送葉都官赴蜀州倅",
        "id": "731be1a2-eab8-4238-b4b4-43f43432486d"
    },
    {
        "author": "梅堯臣",
        "paragraphs": [
            "山工日斵器，殊匪事樵牧。",
            "掘地取雲根，剖堅如剖玉。",
            "食具與果具，待賓良有勗。",
            "亦將茶具并，飽啜時出俗。",
            "公何都贈予，金多不入目。",
            "我家固宜之，瓦椀居漏屋。",
            "得此尤稱窮，客來無不足。",
            "唯應赤脚婢，收拾怨常酷。",
            "夏席堆青齏，冬盤飣旨蓄。",
            "竟無粱肉饌，甚愧蕭家錄。"
        ],
        "title": "次韻答吳長文內翰遺石器八十八件",
        "id": "c84f7436-8355-4cef-ae88-84795fd3236b"
    },
    {
        "author": "梅堯臣",
        "paragraphs": [
            "社雨燕巢空，古陂菱葉老。",
            "燕去春當還，菱枯秋不早。",
            "莫以西風高，於焉亂懷抱。",
            "指途無幾里，駛馬一秣草。",
            "彼美賢主公，文章爲世寶。",
            "笑談樽俎間，勿負風月好。"
        ],
        "title": "送張君儀太祝簽判奉寧軍",
        "id": "a08c2293-6cdd-4723-99be-ce5d5576e5da"
    },
    {
        "author": "梅堯臣",
        "paragraphs": [
            "官爲人父母，身自奉其親。",
            "結宇後園中，散步以怡神。",
            "寒溫適所適，朝夕饋爾珍。",
            "諸孫同在傍，嬉戲情各均。",
            "庭下香草秀，梁中乳鳥馴。",
            "乳鳥名曰烏，反哺豈不仁。",
            "香茶名曰蘭，相襲使之紉。",
            "二物已可知，百里風俗淳。"
        ],
        "title": "寄題陽武宰王安之慶豐亭",
        "id": "e16ca29e-c937-420e-bb08-0937ecfb9ed7"
    },
    {
        "author": "梅堯臣",
        "paragraphs": [
            "孰云北海魚，乃與東溟異。",
            "適聞達頭乾，偶得書尾寄。",
            "枯鱗冒輕雪，登俎爲厚味。",
            "向來昧知名，漁官疑竊位。",
            "有如臧文仲，不與柳下惠。",
            "從茲入杯盤，應莫慙鮑肆。"
        ],
        "title": "北州人有致達頭魚于永叔者素未聞其名蓋海魚也分以爲遺聊知異物耳因感而成詠",
        "id": "5a225bc9-3897-483f-967d-70ac7883d9bb"
    },
    {
        "author": "梅堯臣",
        "paragraphs": [
            "言今魏都去，聽我願少休。",
            "地息戎馬牧，民苦黄河流。",
            "渾渾發西極，奮奮入九州。",
            "自古患决溢，于今爲瘡疣。",
            "禹力順而東，漢防築其陬。",
            "完壞非一日，利害經千秋。",
            "主印無切責，治水莫輕謀。",
            "府公山西種，貴已爲通侯。",
            "樽酒與歌舞，上客共優游。"
        ],
        "title": "送柳秘丞大名知錄",
        "id": "4589e9c2-1822-4ff7-bff9-a3f8c1d3999a"
    },
    {
        "author": "梅堯臣",
        "paragraphs": [
            "楚越封圻接，帆檣上下頻。",
            "商通洲橘熟，信到嶺梅春。",
            "白紵歌脩頸，金盤饋紫鱗。",
            "同勤太守職，龔遂漢名臣。"
        ],
        "title": "送何都官通判虔州",
        "id": "eccb9d3b-77a6-4fdc-96c5-1032042d5f51"
    },
    {
        "author": "梅堯臣",
        "paragraphs": [
            "春雷不發蟄，秋雷不收聲。",
            "向無一日雨，今無一日晴。",
            "昨夕玉女笑，閃閃揚目睛。",
            "雷公與雨師，自取號令明。",
            "舒慘由上天，誕妄推五行。",
            "日月不粒食，安問下土耕。",
            "雖然屋瓦爛，還有地菌生。",
            "損彼以益此，誰能較人情。",
            "堯時不無水，用禹水乃平。",
            "黎民思堯仁，往往見於羹。",
            "猶吾大君意，星火立水衡。",
            "水衡雖努力，豈將雷雨爭。"
        ],
        "title": "秋雷",
        "id": "1123bdcd-4050-450c-a0cb-dc9344724fb7"
    },
    {
        "author": "梅堯臣",
        "paragraphs": [
            "應見言風物，於今有貢蛇。",
            "潛蹤遠蛙黽，飲露上蒹葭。",
            "清潔一如此，傷殘都莫涯。",
            "君惟修職業，男耒女繰車。"
        ],
        "title": "送俞尚寺丞知蘄春縣",
        "id": "2e389e74-2d39-4c2e-bc13-9e9365343096"
    },
    {
        "author": "梅堯臣",
        "paragraphs": [
            "能言異國鳥，來與舶帆飄。",
            "嘗過西王母，曾殊北海鰩。",
            "雪衣應不妬，隴客幸相饒。",
            "因憶禰處士，舊洲蘭蕙凋。"
        ],
        "title": "和劉原甫白鸚鵡",
        "id": "690499fc-2961-4598-840e-fac5f97a4e9c"
    },
    {
        "author": "梅堯臣",
        "paragraphs": [
            "劉蕡不登科，衆口誦其策。",
            "得者爲之羞，聞者爲之惜。",
            "摧藏一時屈，論議千古白。",
            "至今簡篇中，一字不敢易。",
            "其言究時病，舂刺若戈戟。",
            "引經見大法，非蹈春秋僻。",
            "我朝屢得人，無不陞顯赫。",
            "乃知所中否，實命繫通厄。",
            "中則首公相，人情作冠幘。",
            "否則走仕塗，人情作履舄。",
            "秋風廣陵城，千里夷門客。",
            "壯心雖暫失，美寶有時獲。",
            "怊悵以送君，致龍翻點額。"
        ],
        "title": "送劉定賢良下第赴廣陵令",
        "id": "b16b4da1-7b08-4548-bd44-ce9fdc22fbb1"
    },
    {
        "author": "梅堯臣",
        "paragraphs": [
            "秋堂雨更靜，佳菊粲粲芳。",
            "置酒延羣公，掇英浮新黄。",
            "心猶慕淵明，歸來醉柴桑。",
            "莫問車馬之，去跡亂康莊。"
        ],
        "title": "九日永叔長文原甫景仁鄰幾持國過飲",
        "id": "8456880f-0486-4c7b-b2ee-3002cd06fa74"
    },
    {
        "author": "梅堯臣",
        "paragraphs": [
            "文鰩游西海，夕飛向吳洲。",
            "朱鼈生明月，淵潛未可求。",
            "由來有變化，何能計沉浮。",
            "君子蹈出處，誰能等隅陬。",
            "臨水賦二者，相送無離憂。"
        ],
        "title": "送鮑都官錢塘通判",
        "id": "e4e6e421-9028-4c65-a272-e5fc9af57b87"
    },
    {
        "author": "梅堯臣",
        "paragraphs": [
            "古郡見郎山，海雲遮一半。",
            "陽烏出滄波，光彩臨硯桉。",
            "小吏抱牘來，磨墨爲點竄。",
            "豈以島嶼人，百事皆漫漫。",
            "朝廷通守任，不使守專斷。",
            "是恐繆其才，民勞乃生亂。",
            "辛勤雖然多，魚蟹莫知筭。",
            "夜月上蓬瀛，偷閒舉杯看。",
            "因行計較足，少別休興歎。"
        ],
        "title": "送通州通判刁國博",
        "id": "83b74a00-9210-47f4-a171-6998373c022c"
    },
    {
        "author": "梅堯臣",
        "paragraphs": [
            "天下文章老，爲公地底銘。",
            "平生懷道德，鋪寫若丹青。",
            "蒲市一朝罷，洛人皆淚零。",
            "嗟嗟廟堂貴，今以柏爲庭。"
        ],
        "title": "吳資政挽詞二首  其一",
        "id": "1c98dbb0-bfcd-4b00-b77b-033a7eb8e462"
    },
    {
        "author": "梅堯臣",
        "paragraphs": [
            "峨峨陘土厚，自古葬賢人。",
            "百尺不逢水，千年空閉春。",
            "夜臺埋琬琰，隴道刻騏驎。",
            "西望緣纓淚，曾無幕府賓。"
        ],
        "title": "吳資政挽詞二首  其二",
        "id": "8e62e018-0eac-450f-9a7d-7912aa8ceb66"
    },
    {
        "author": "梅堯臣",
        "paragraphs": [
            "秋飈無蹤跡，空中聲奔馳。",
            "枯桑因已驗，老病仍先知。",
            "驚沙入破隙，危葉墮綠枝。",
            "幽懷聒不寐，山岳將恐移。"
        ],
        "title": "九月二十四日大風",
        "id": "e8c4c0b3-96b1-4b7f-85e4-f59039de5098"
    },
    {
        "author": "梅堯臣",
        "paragraphs": [
            "秋露未爲霜，秋空已飛雪。",
            "著樹增葉危，壓叢憂菊折。",
            "平明開戶看，斗覺頹簷潔。",
            "天時莫蒼猝，誰預衣裘設。"
        ],
        "title": "二十五日雪",
        "id": "be79f9b6-4ff1-4a51-949d-117cf3ad26a2"
    },
    {
        "author": "梅堯臣",
        "paragraphs": [
            "王命來天外，閼氏坐帳中。",
            "儀雖聘鄰國，禮豈異和戎。",
            "漢使方持節，胡人自带弓。",
            "唯應沙漠凜，不減諫臣風。"
        ],
        "title": "送唐待制子方北使",
        "id": "cb4df29f-a0fc-4b7b-af62-7266ff005ec0"
    },
    {
        "author": "梅堯臣",
        "paragraphs": [
            "芸香閒秘秩，蘇合著新裘。",
            "公子言歸日，天王賜問優。",
            "治分周太宰，禮重漢諸侯。",
            "拜慶無如樂，黄金作酒舟。"
        ],
        "title": "送劉元忠學士歸陳州省親",
        "id": "2660a75a-52e6-4de9-8c15-760abaf746a5"
    },
    {
        "author": "梅堯臣",
        "paragraphs": [
            "書對三千字，恩科第一人。",
            "鯤魚飛北海，龍劍躍平津。",
            "直悟聰文主，深論險尅臣。",
            "已能明世弊，枉作幕中賓。"
        ],
        "title": "送陳賢良忠正軍簽判",
        "id": "81ca7cb0-3e1d-45b3-8edd-4ab08cd1aa7f"
    },
    {
        "author": "梅堯臣",
        "paragraphs": [
            "君家二仲父，連爲吳越宰。",
            "錢唐與蕭山，治跡應無改。",
            "魚蝦莫厭腥，網罟從人采。",
            "天晴姚江深，縣鼓朝翻海。"
        ],
        "title": "送韓持正寺丞知餘姚",
        "id": "bac2abb4-6d3c-41a0-8459-fb49d26310d6"
    },
    {
        "author": "梅堯臣",
        "paragraphs": [
            "相公秉文武，視卒如嬰兒。",
            "今往佐其軍，豈不重撫綏。",
            "我有愚者慮，贈君臨路岐。",
            "相公居并州，拓土曾不疑。",
            "羌戎起潛變，一旦覆我師。",
            "我師無不勇，將吏實易之。",
            "常抱雪恥志，此旨君所知。",
            "兵家尤戒貪，持重養以威。",
            "正當土門路，自昔屯虎貔。",
            "朔朝及旬望，大校飫酒巵。",
            "未若投單醪，共飲河水湄。",
            "古人維其均，今人意參差。",
            "臨事欲之死，身往心已移。",
            "上能同甘苦，下必同安危。",
            "願君因議論，茲語何難爲。"
        ],
        "title": "送周介之學士通判定州",
        "id": "9041a411-556f-4c75-bbd8-59fa61bbc385"
    },
    {
        "author": "梅堯臣",
        "paragraphs": [
            "行識桄榔樹，初窺翡翠巢。",
            "地蒸蠻雨接，山潤海雲交。",
            "訟少通華語，蟲多入膳庖。",
            "不須思朔雪，梅吐臘前梢。"
        ],
        "title": "送番禺杜桿主簿",
        "id": "1394155c-2fe6-4841-8dcf-229dfb1ed745"
    },
    {
        "author": "梅堯臣",
        "paragraphs": [
            "吾友蘇子美，聞昔許君詩。",
            "子美今下世，令人重嗟咨。",
            "當其不得志，泥水蟠蛟螭。",
            "未激西海流，安可氣吐霓。",
            "吳洲逢朱鼈，腹有百碧遺。",
            "他時使我觀，我觀顔忸怩。",
            "便欲焚筆硯，奈何難爭馳。"
        ],
        "title": "還柳瑾秘丞詩編",
        "id": "c52effe1-b207-4e1e-b420-19b6422b312a"
    },
    {
        "author": "梅堯臣",
        "paragraphs": [
            "單騎欲之蜀，綵衣初過秦。",
            "王喬鳬是舄，陶令酒名巾。",
            "灞上愁逢雪，襃中喜見春。",
            "兩川風物美，不似走京塵。"
        ],
        "title": "送張殿丞吉甫知資陽",
        "id": "d86527d2-6b5e-4f99-8821-c8fa30a248fc"
    },
    {
        "author": "梅堯臣",
        "paragraphs": [
            "山聘天王使，來乘御史驄。",
            "馳車看燕婦，貂扇禦胡風。",
            "俗與華人似，言從左衽通。",
            "罽庭觀拜舞，不似未央中。"
        ],
        "title": "丁端公北使",
        "id": "e303aaa3-8e2a-4163-a21f-7ac03b14a47d"
    },
    {
        "author": "梅堯臣",
        "paragraphs": [
            "自身買馬箠，爲婦置羃䍦。",
            "將出咸陽門，同涉蜀道危。",
            "疇昔未祿仕，日夕講書詩。",
            "不能青雲高，乃作黄綬卑。",
            "前人未遇時，往往甘棲遲。",
            "如築九層臺，始起一板基。",
            "雖然用功深，歲久終莫隳。",
            "我今惜君行，無力可致之。",
            "去勿藉芳草，世俗多夸毗。"
        ],
        "title": "張斯立遂州司理",
        "id": "3bf34761-479d-4d48-82f3-9f24e5707985"
    },
    {
        "author": "梅堯臣",
        "paragraphs": [
            "蒼蒼墓門樹，亦有黄鳥哀。",
            "賢者不在世，常恨埋蒿萊。",
            "山根入溪泉，流響出夜臺。",
            "東方見子胥，助濤高崔嵬。"
        ],
        "title": "寄題哀賢亭",
        "id": "829a6919-85ad-4151-a597-13365964b5c8"
    },
    {
        "author": "梅堯臣",
        "paragraphs": [
            "春芽研白膏，夜火焙紫餠。",
            "價與黄金齊，包開青蒻整。",
            "碾爲玉色塵，遠及蘆底井。",
            "一啜同醉翁，思君聊引領。"
        ],
        "title": "答建州沈屯田寄新茶",
        "id": "0a2318ef-8b8b-489e-8838-60f58be44cc5"
    },
    {
        "author": "梅堯臣",
        "paragraphs": [
            "知君鄴城去，歷覽古時蹟。",
            "峨峨銅雀臺，其下遺瓦礫。",
            "不化鴛鴦飛，多近蟾蜍滴。",
            "哀哉魏武帝，雄智圖九錫。",
            "俄聞望西陵，作妓向朝夕。",
            "曾何百年間，事往如霹靂。",
            "空餘幾仞土，陰峭古蘚碧。",
            "下有牧羊人，上有牂與䍽。",
            "寒風吹枯草，草短聲剌剌。",
            "珠翠爲埃塵，冠劍埋百尺。",
            "顔回飲一瓢，仲尼不暖席。",
            "擁徒食人肝，生莫如盜跖。",
            "令名今猶存，焉在刻金石。",
            "我輩當太平，白首如戰敵。",
            "又知爲善樂，尚媿苟仕籍。",
            "行行勤撫兵，豎威酬德澤。"
        ],
        "title": "送曹測崇班駐泊相州",
        "id": "7ae129ab-24e4-49b0-a99d-4ac004528e8f"
    },
    {
        "author": "梅堯臣",
        "paragraphs": [
            "夷門魏公子，來過抱關人。",
            "車馬立市中，貴義不恥貧。",
            "市人無不驚，此老面黧皴。",
            "豈將流俗眼，能辨玉與珉。",
            "爾後幾千載，此賢埋埃塵。",
            "誰謂四君子，蹈古猶比辰。",
            "上馬後苑門，訪我東城闉。",
            "爲公開蓬戶，沽酒焚紫鱗。",
            "銀杯青石盤，共飲不計巡。",
            "薄暮各已醉，歡笑頹冠巾。",
            "來既無猜嫌，去亦無疎親。",
            "曷若世上士，惟顧勢力均。"
        ],
        "title": "十一月二十三日歐陽永叔劉原甫范景仁何聖徒見訪之什",
        "id": "e783150f-c00e-4b86-84e3-b3ba15884e8b"
    },
    {
        "author": "梅堯臣",
        "paragraphs": [
            "九月車馬過，我庭黄菊鮮。",
            "重來踰七旬，枯萼無復妍。",
            "自非凌霜操，枝葉徒相連。",
            "衰敗未忍去，根荄尚翹然。",
            "不意憔悴叢，猶爲君子憐。",
            "固值時節晚，豈恨地勢偏。",
            "直如木上蘿，緣蔓欲到天。",
            "一朝風雪厲，零落向暮年。",
            "至此事乃等，高低復何言。",
            "公休誇松柏，彭祖與顔淵。",
            "各不相健羨，焉能論柔堅。",
            "願公時飲酒，周孔今下泉。"
        ],
        "title": "次韻和原甫陪永叔景仁聖徒飲余家題庭中枯菊之什",
        "id": "501f4e7c-c2ec-4492-9c6b-c73d36d94bd7"
    },
    {
        "author": "梅堯臣",
        "paragraphs": [
            "今年重陽公欲來，旋種中庭已開菊。",
            "黄金碎翦千萬層，小樹婆娑嘉趣足。",
            "鬢頭插蕊惜光煇，酒面浮英愛芬馥。",
            "旋種旋摘趁時候，相笑相尋不拘束。",
            "各看華髮已垂顛，豈更少年苔色綠。",
            "自茲七十有三日，公又連鑣入余屋。",
            "堦傍猶見舊枯叢，根底青芽歡催促。",
            "但能置酒與公酌，獨欠琵琶彈啄木。",
            "所歎坐客盡豪英，槐上凍鴟偷側目。",
            "盤中有肉鴟伺之，烏鳥不知啼觜曲。",
            "諸公醉思索筆吟，吾兒暗寫千毫禿。",
            "明日持詩小吏忙，未解宿酲聊和屬。"
        ],
        "title": "次韻和永叔飲余家詠枯菊",
        "id": "e20ad1e4-a788-49dd-bd10-80ab682bf1c8"
    },
    {
        "author": "梅堯臣",
        "paragraphs": [
            "今日歸爲美，塗金作馬纓。",
            "願言膏沐婦，相望石頭城。",
            "得邑柳堤合，還家梅野晴。",
            "里中多樂事，州牧是名卿。"
        ],
        "title": "送李獻甫寺丞知虹縣先歸金陵",
        "id": "29d0c7f5-c762-43e4-b1ee-108e2e4c3f67"
    },
    {
        "author": "梅堯臣",
        "paragraphs": [
            "位至九卿亞，年過七十春。",
            "桐鄉歸葬日，棠樹去思人。",
            "霧裏開蒿隧，原邊起石麟。",
            "地遥徒有淚，灑向北風頻。"
        ],
        "title": "衛尉邵少卿挽詞二首  其一",
        "id": "395d42ba-aed1-4570-bdfa-384b8daf4538"
    },
    {
        "author": "梅堯臣",
        "paragraphs": [
            "買得吳門宅，歸來自種花。",
            "春風未歌徹，東岱已魂賒。",
            "昔作千年調，今爲一日嗟。",
            "人將鎸美德，磨石取江沙。"
        ],
        "title": "衛尉邵少卿挽詞二首  其二",
        "id": "3e10faa2-9470-4ab9-8c32-8b68b27797a3"
    },
    {
        "author": "梅堯臣",
        "paragraphs": [
            "紛紛何亂目，凜凜自開門。",
            "著莫風難定，侵凌物已繁。",
            "裝成新樹色，遮盡古苔痕。",
            "冷入梁王苑，清乘衛國軒。",
            "欺貧凍蓬蓽，增險想轘轅。",
            "小隙皆能及，洪爐逼不溫。",
            "雲衣隨處積，水甲等閒屯。",
            "團戲爲丸轉，堆雕作獸蹲。",
            "豈愁空破履，幸喜有清樽。",
            "誰問諸公子，高樓與後園。"
        ],
        "title": "次韻和永叔對雪十韻",
        "id": "b4fdf86f-3052-4d44-9fe4-8c8959da0bca"
    },
    {
        "author": "梅堯臣",
        "paragraphs": [
            "城臨太行谷，谷暖宜草木。",
            "既移洛陽花，又種阮家竹。",
            "五色雜黄紅，一林常翠綠。",
            "其間廣亭開，亦欲危榭築。",
            "春歸百禽嚎，摶黍及布穀。",
            "桑上啄椹食，林下窺果熟。",
            "果收椹已盡，飛去不須逐。",
            "婆娑黄楊樹，誰謂逢閏縮。",
            "物猶有進退，此理何用告。",
            "余心當郊君，未有地可卜。",
            "綴書豈貪樂，且以苟微祿。"
        ],
        "title": "寄題劉仲叟澤州園亭",
        "id": "6a9bf7f4-8421-4a3d-a7ae-b8edc2ac080d"
    },
    {
        "author": "梅堯臣",
        "paragraphs": [
            "乘馿雪中來，別我千里歸。",
            "江南梅花發，身與越烏飛。",
            "幾年客大梁，著盡篋中衣。",
            "空餘一束書，去恨識者稀。"
        ],
        "title": "送李灝秀才南歸",
        "id": "90c51b9f-ee07-4958-9039-597c891a1bbc"
    },
    {
        "author": "梅堯臣",
        "paragraphs": [
            "古來山林士，一往不復返。",
            "區區世上名，豈畢車自挽。",
            "前有高山危，後有落日晚。",
            "未知所止息，已慕田家飯。",
            "愛君京口歸，萬事不著眼。",
            "乘馬飾鞍轡，乘舟畫屋版。",
            "長途與白浪，健駛固莫限。",
            "力殫風定時，各各繫岸棧。",
            "寄語老空人，青崖勿鋤剗。"
        ],
        "title": "送刁經臣歸潤州兼寄曇師",
        "id": "3d7584db-6c3d-402c-bf09-6f9989820b9e"
    },
    {
        "author": "梅堯臣",
        "paragraphs": [
            "雄雉飛上天，牝雉白日鳴。",
            "驅逐鳳皇雛，百鳥不出聲。",
            "豈無雕與鶚，至死莫得爭。",
            "孤鶴獨不懼，使風羽翼成。",
            "鶴性本君子，嘹唳通太清。",
            "至今有其孫，踉蹌田中行。",
            "明時與稻粱，重節亦貴名。",
            "爾無沖天力，且與鶖鶬并。",
            "慎勿啄泥穢，坐使白鷺輕。"
        ],
        "title": "贈狄梁公十二代孫國賓",
        "id": "487bb561-91c2-42d0-b7ef-fb7fe6117970"
    },
    {
        "author": "梅堯臣",
        "paragraphs": [
            "江中峨峨山，上有道人住。",
            "風濤響殿閣，雲霧生席屨。",
            "道人如不聞，道人如不顧。",
            "誰能識此心，來往只鷗鷺。",
            "京洛三十年，塵埃一相遇。",
            "我與信都公，已落衣冠故。",
            "平生守仁義，齒髮忽衰暮。",
            "世事不我拘，自有浩然趣。",
            "未由逢故人，坐石語平素。"
        ],
        "title": "寄金山曇穎師呈永叔內翰",
        "id": "4aacf469-1502-4c15-8c11-dcdc6e63eed4"
    },
    {
        "author": "梅堯臣",
        "paragraphs": [
            "新作城邊圃，陂原上下斜。",
            "竹多劉裕宅，松接戴顒家。",
            "山色不須買，江流何處涯。",
            "但邀東海月，莫聽五更鴉。"
        ],
        "title": "寄題刁經臣潤州園亭",
        "id": "ad430cd9-b21e-4d3b-8234-093395a1f1a9"
    },
    {
        "author": "梅堯臣",
        "paragraphs": [
            "夜坐彈玉琴，琴韻與指隨。",
            "不辭再三彈，但恨世少知。",
            "知公愛陶潛，全身衰弊時。",
            "有琴不安絃，與俗異所爲。",
            "寂然得真趣，乃至無言期。"
        ],
        "title": "次韻和永叔夜坐鼓琴有感二首  其一",
        "id": "d12cf5c2-b3a2-47bc-a5d4-2c75cca40bd5"
    },
    {
        "author": "梅堯臣",
        "paragraphs": [
            "舜琴曰朕有，語舜鬰陶乎。",
            "孝悌怨則否，傲狠愧豈無。",
            "我嘗撫卷歎，歎此孟氏書。",
            "此書有深意，仁義世久虛。",
            "公今乃有感，其不在茲歟。",
            "魚躍與鶴舞，物情曾未殊。",
            "無情則無應，何必問鳥魚。"
        ],
        "title": "次韻和永叔夜坐鼓琴有感二首  其二",
        "id": "090b433c-0501-474c-a5ea-c65d12cfce2d"
    },
    {
        "author": "梅堯臣",
        "paragraphs": [
            "相門三世貴，家法百年同。",
            "天子賜恩禮，史臣書祖風。",
            "笳聲空苦霧，隴穴啟寒蓬。",
            "自古焉能免，於茲是始終。"
        ],
        "title": "李尚書挽詞二首  其一",
        "id": "679fe48c-784e-4ad1-8171-1a2c2a98e24d"
    },
    {
        "author": "梅堯臣",
        "paragraphs": [
            "伊水西頭月，青山北脚雲。",
            "夜臺無復曉，陰嶺有時熏。",
            "龍劍雙埋沒，庭蘭竟鬰芬。",
            "不知門下客，誰刻道傍文。"
        ],
        "title": "李尚書挽詞二首  其二",
        "id": "bcdb0ba1-b51b-4dfa-a5f4-80c600c9ee70"
    },
    {
        "author": "梅堯臣",
        "paragraphs": [
            "駕言發夷門，東方守牟城。",
            "城臨滄海上，不厭風濤聲。",
            "海市有時望，閭屋空虛生。",
            "車馬或隠見，人物亦縱橫。",
            "變怪其若此，安知無蓬瀛。",
            "昨日聞公說，今日聞公行。",
            "行將勸農耕，用之卜陰晴。"
        ],
        "title": "送朱司封知登州",
        "id": "a5732fb2-2653-442f-90d5-c34b780f975f"
    },
    {
        "author": "梅堯臣",
        "paragraphs": [
            "堂堂鴈門行，赫赫符節分。",
            "紫塞千里障，紅旗十萬軍。",
            "世家王爵貴，祖廟將臣勳。",
            "鍾鼓陳牛酒，衣裘論典墳。",
            "呼鷹下青漢，牧馬出黄雲。",
            "竇憲何爲者，燕然解勒文。"
        ],
        "title": "送代州錢防禦",
        "id": "71c14609-749a-46bf-bbd1-a44b4ad56469"
    },
    {
        "author": "梅堯臣",
        "paragraphs": [
            "山東桑柘多，江南松桂茂。",
            "種桑事春蠶，栽桂事華構。",
            "嘗聞雲蓋下，聚書爲大富。",
            "往往見子孫，緣天掇星宿。",
            "掇星星若珠，光彩出屋漏。",
            "秋收萬種田，作酒日爲壽。",
            "亦有千里歸，錦衣行白晝。"
        ],
        "title": "寄題廬陵董氏桂林書齋",
        "id": "02f814d7-f08a-40c2-b3d9-e7da52b8acb0"
    },
    {
        "author": "梅堯臣",
        "paragraphs": [
            "子厚論鍾乳，要若鵝翎筒。",
            "安取啗棗栗，謂相出山東。",
            "所産有所美，慎勿憑村僮。",
            "公問我餌藥，石臼將使礱。",
            "我餌乃藤根，得方非倉公。",
            "曾聞李習之，其品今頗同。",
            "此物俗爲賤，不入貴品中。",
            "吾妻希孟光，自舂供梁鴻。",
            "荏苒歲月久，顔丹聽益聰。",
            "雖能氣血盛，不療貧病攻。",
            "何如面黧黑，腰金明光宮。",
            "亦莫如學釣，緡鉤懸香藭。",
            "但知烟水樂，寧計身瘠豐。",
            "我生無快意，豈異抱篤癃。",
            "公乎忽我求，略辨雌與雄。",
            "雄赤而雌白，由來不同功。",
            "沙合固切似，朋好殊未窮。",
            "長年苟不遇，笑殺渭上翁。"
        ],
        "title": "次韻永叔乞藥有感",
        "id": "d15ca9fc-ad92-4b03-adbe-40316cba4556"
    },
    {
        "author": "梅堯臣",
        "paragraphs": [
            "燈光暖熱夜催春，天半樓開飲近臣。",
            "馳道橫頭起山岳，露臺周匝簇朱輪。",
            "隔簾豔色多相照，下馬輕豪各競新。",
            "我已暮年殊趣嚮，濃油一盞桉邊身。"
        ],
        "title": "和王景彝正月十四夜有感",
        "id": "4ba8542d-7f86-4e11-b6db-6bf928abea64"
    },
    {
        "author": "梅堯臣",
        "paragraphs": [
            "牛車讀古書，少作游秦客。",
            "一朝起爲郎，華省何赫赫。",
            "若有南山雲，時時生枕席。",
            "雲潤不益老，呼吸乘間隙。",
            "抱痾初駭聞，既愈頼藥石。",
            "遂請虢太守，虢事簡且適。",
            "况有三堂存，韓詩猶可覿。",
            "永歌復飲酒，東平希阮籍。"
        ],
        "title": "送雷太簡知虢州",
        "id": "f712558a-b4ca-43a4-a8cf-ce301b30d304"
    },
    {
        "author": "梅堯臣",
        "paragraphs": [
            "春雲收暮城，九陌灑然清。",
            "星出紫霄下，月從滄海明。",
            "車音還似晝，鼓響已知晴。",
            "靜閉衡門卧，無心學後生。"
        ],
        "title": "次韻和景彝元夕雨晴",
        "id": "16017544-12f1-4482-b291-427e08c3779c"
    },
    {
        "author": "梅堯臣",
        "paragraphs": [
            "薔薇結舊蔓，夭桃種新紅。",
            "傷根桃不死，著架蔓依叢。",
            "要以玩芳物，亦寧負春風。",
            "誰念太行下，移谷學愚公。"
        ],
        "title": "早春書局即事",
        "id": "52964b04-2cd6-4807-a1b4-fc09be1c69c8"
    },
    {
        "author": "梅堯臣",
        "paragraphs": [
            "林中即鹿人，常爲虎所即。",
            "虎豈援鹿者，亦各求其食。",
            "趨利不顧害，禍患安可息。",
            "古來遯世士，輕彼用智力。"
        ],
        "title": "古意",
        "id": "2f5e5df2-fd18-4ed5-928b-bea1feef48f7"
    },
    {
        "author": "梅堯臣",
        "paragraphs": [
            "騕褭黄金絡，春風北渡河。",
            "將軍守漢法，壯士發燕歌。",
            "綠水塘蒲短，晴天塞雁多。",
            "家聲復年少，矍鑠笑廉頗。"
        ],
        "title": "送李閣使知冀州",
        "id": "a82d4d16-cbf6-4342-9167-938b49084373"
    },
    {
        "author": "梅堯臣",
        "paragraphs": [
            "未逢柳條青，獨見梅蕊好。",
            "猶怯春風寒，不比江南早。",
            "清香拂酒杯，素色欺蓬葆。",
            "佳人金縷衣，唱徹嗟身老。"
        ],
        "title": "郭園梅花",
        "id": "1e805a9a-6fd8-49a5-af07-47f4bdfa12ef"
    },
    {
        "author": "梅堯臣",
        "paragraphs": [
            "公相爲近親，翰林爲故人。",
            "親舊各貴顯，青袍未離身。",
            "六十去作令，豈慕要路津。",
            "又思漢東歸，便置漉酒巾。",
            "深希陶淵明，澹然意已真。",
            "食棗齒宜黄，晉俗誠自淳。",
            "尚不顧隋珠，安肯與此鄰。",
            "送君識君心，掃跡向世塵。"
        ],
        "title": "送襄陵李令彥輔",
        "id": "9b450726-40e8-4d5d-b676-64eb6858b243"
    },
    {
        "author": "梅堯臣",
        "paragraphs": [
            "君家太湖石，何從太湖得。",
            "太湖天東南，太行天西北。",
            "相去三千里，雖有何致力。",
            "古人煩舟車，頑質無羽翼。",
            "竅引木蓮根，木蓮依以植。",
            "秋蛇出其中，舌吐虹霓色。",
            "君嘗夸於我，怪怪亦特特。",
            "以醜世爲惡，茲以醜爲德。",
            "事固無醜好，醜好貴不惑。"
        ],
        "tags": [
            "太湖"
        ],
        "title": "詠劉仲更澤州園中醜石",
        "id": "f41b9ded-b004-4827-8e2f-0ba3abe53750"
    },
    {
        "author": "梅堯臣",
        "paragraphs": [
            "舊穀不棲畝，新春原鹿饑。",
            "野荒多寇奪，詔發撫疲羸。",
            "驛騎東風急，菑田小雨遲。",
            "應同漢太守，膏澤亦能隨。"
        ],
        "title": "送趙子淵知潁州",
        "id": "008ece41-ef38-4145-b6ad-160fc66c2e93"
    },
    {
        "author": "梅堯臣",
        "paragraphs": [
            "賢哉虢略君，守虢事頗簡。",
            "有亭後園中，登覽早至晚。",
            "了了松柏關，氣象入醉眼。",
            "花草發瑣細，禽鳥啼睍睆。",
            "竟日人不來，亦莫去杯盞。"
        ],
        "title": "寄題楊敏叔虢州吏隠亭",
        "id": "42435618-a2eb-4817-ae2f-5970b8b56859"
    },
    {
        "author": "梅堯臣",
        "paragraphs": [
            "淺綻燕脂紫蠟芳，深斟吳酎白瓊觴。",
            "鳳池人憶去年豔，雉省客無今日狂。",
            "髣髴物華先上苑，依俙歌吹下昭陽。",
            "平明社雨莫催促，應翫移牀欲近傍。"
        ],
        "title": "次韻王舍人憶省中小桃寄江學士",
        "id": "7960bac7-5152-4798-ba71-e6151d62293d"
    },
    {
        "author": "梅堯臣",
        "paragraphs": [
            "社日遇羣飲，北風歸馬驕。",
            "陽烏雲斗晦，來燕翅難調。",
            "朝霰侵花冷，春陰到地消。",
            "宿酲無酒解，薄被覺寒饒。",
            "爐炭重然獸，衣裘更御貂。",
            "蟄宮蟲復閉，時鳥腹將枵。",
            "點綴何多思，輕狂不奈飄。",
            "唯知妍可玩，寧恤氣爲妖。",
            "剡客偶然興，海神非次朝。",
            "唱高仍和寡，公又作長謠。"
        ],
        "title": "次韻劉原甫社後對雪",
        "id": "b5f546a0-ccf3-48f8-a6ca-0c0e783f2314"
    },
    {
        "author": "梅堯臣",
        "paragraphs": [
            "春雪損萌芽，未必摧杞菊。",
            "我心無愛憎，隨分樂自足。",
            "桃李紅間白，豈不悅我目。",
            "杞菊嫩且甘，豈不飽我腹。",
            "看花食蔬仍舉杯，趁取衰遲鬢猶綠。"
        ],
        "title": "次韻永叔二月雪",
        "id": "0ceab530-ce26-4799-a7c2-3dca2f6591ab"
    },
    {
        "author": "梅堯臣",
        "paragraphs": [
            "二月漫漫雪，齋宮夜寂寥。",
            "壇場祠乙鳥，桑柘響陰梟。",
            "履带春泥重，駒回廣野驕。",
            "還批五色詔，池上踏瓊瑶。"
        ],
        "title": "聞王景彝雪中禖祀還",
        "id": "54f55d91-63c3-40c9-aee9-34fde8ee9484"
    },
    {
        "author": "梅堯臣",
        "paragraphs": [
            "聞說郊禖喜氣翔，曾由乙卯命封商。",
            "今朝鍾鼓登歌祀，何日熊羆作夢祥。",
            "掃雪野廬風凜凜，陞壇公衮佩鏘鏘。",
            "君門賜胙予何有，不似矜誇鳳沼傍。"
        ],
        "title": "次韻景彝祀高禖書事",
        "id": "ca0ddec1-5be2-4575-b25c-8c3ddc5e6a65"
    },
    {
        "author": "梅堯臣",
        "paragraphs": [
            "頼得春巢燕未歸，高簷終日雨衰衰。",
            "細籠芳草踏青後，欲打梨花寒食時。",
            "美景已嗟空過盡，名園猶許悞相隨。",
            "錦鞍切莫九衢去，拍拍一如鵝鴨池。"
        ],
        "title": "次韻和永叔雨中寄原甫舍人",
        "id": "00b18723-2e40-4a7e-8d04-20e028b144bd"
    },
    {
        "author": "梅堯臣",
        "paragraphs": [
            "古城踏成谷，不見人馬蹤。",
            "古人豈不行，舊跡豈不重。",
            "從何求故步，往返自憧憧。",
            "觀君百篇詩，善畫人形容。",
            "毫髮無不似，落筆任橫縱。",
            "曷如握明鏡，物物目所逢。",
            "贈以東南歸，擲去手中筇。"
        ],
        "title": "毛君寶秘校將出京示予詩因以答之",
        "id": "20419624-0924-4328-afdb-1f17186904b3"
    },
    {
        "author": "梅堯臣",
        "paragraphs": [
            "冷局少風景，買花栽作春。",
            "前時櫻桃過，今日雀李新。",
            "搦條紅蓓蕾，婀娜含雨勻。",
            "舊來薔薇叢，饒借與近鄰。",
            "始移棣萼密，不慙車下榛。",
            "日暮綴書罷，暫賞舉杯踆。"
        ],
        "title": "劉仲更於唐書局中種郁李",
        "id": "48d34126-c96b-49c4-ae25-7e674eaab9b3"
    },
    {
        "author": "梅堯臣",
        "paragraphs": [
            "階下青苔欲染衣，晴光纔漏又霏微。",
            "衝風燕子銜泥去，隔樹鵓鴣嗔婦歸。",
            "乍冷乍陰將禁火，自開自掩不關扉。",
            "渾身酸削懶能出，莫怪與公還往稀。"
        ],
        "title": "和劉原甫復雨寄永叔",
        "id": "758b9bb6-adac-443c-ab89-128a659237a4"
    },
    {
        "author": "梅堯臣",
        "paragraphs": [
            "每嗟相逢少，常苦離別多。",
            "行行復壯壯，往往起悲歌。",
            "古來易水上，義士有荆軻。",
            "捐軀思報恩，飲恨歌奈何。",
            "况彼兒女懷，牽纏如蔓蘿。",
            "是以世間人，鬢髮易番番。",
            "喜君得郡章，東歸隨春波。",
            "灘上嚴子祠，繫船聊經過。",
            "其人當漢興，富貴不可羅。",
            "足加天子腹，傲去釣於河。",
            "冬披破羊裘，夏披破草蓑。",
            "心中小宇宙，尤哂獻玉和。",
            "我慙賤丈夫，豈異戴面儺。",
            "未免爲鬼笑，誰知懼揮訶。",
            "安得如君行，收跡已蹉跎。",
            "空將閒歲月，塵埃浪銷磨。",
            "正同三峽賈，盡力向盤渦。"
        ],
        "title": "送正仲都官知睦州",
        "id": "fc9d50fe-a507-4685-8bba-b3014cf2963f"
    },
    {
        "author": "梅堯臣",
        "paragraphs": [
            "秋風忽來鳴蟪蛄，豆葉半黄陂水枯。",
            "織婦夜作露欲冷，社酒已熟人相呼。",
            "坎坎擊鼓坐林下，醉去自有兒童扶。",
            "壯男獨獵南山虎，中子已扱荒徑狐。",
            "田家此樂樂有餘，食肉緝皮裘豈無。",
            "我雖愛之乏寸土，待買短艇歸江湖。"
        ],
        "title": "續永叔歸田樂秋冬二首  其一",
        "id": "5b177c1e-0fe8-4ec5-b0f3-ad96e89b1377"
    },
    {
        "author": "梅堯臣",
        "paragraphs": [
            "北風如刀割寒骨，穀已成囷不倉猝。",
            "任從密雪落交加，旋採乾薪燒榾柮。",
            "鋤犂滿屋牛在牢，鵝鴨亂鳴雞亂發。",
            "割烹炊黍待鄰叟，飽向茅簷閒兀兀。",
            "田家此樂樂無涯，誰道一生空汨沒。",
            "公希平子定何如，我效梁鴻終適越。"
        ],
        "title": "續永叔歸田樂秋冬二首  其二",
        "id": "dd60fdcd-ab05-48ad-a6cd-579f2a53532a"
    },
    {
        "author": "梅堯臣",
        "paragraphs": [
            "明妃命薄漢計拙，憑仗丹青死悞人。",
            "一別漢宮空掩淚，便隨胡馬向胡塵。",
            "馬上山川難記憶，明明夜月如相識。",
            "月下琵琶旋製聲，手彈心苦誰知得。",
            "辭家只欲奉君王，豈意蛾眉入虎狼。",
            "男兒返覆尚不保，女子輕微何可望。",
            "青冢猶存塞路遠，長安不見舊陵荒。"
        ],
        "title": "和介甫明妃曲",
        "id": "b4d55803-5fb4-422b-826e-e0c96eaa6279"
    },
    {
        "author": "梅堯臣",
        "paragraphs": [
            "疇昔西州謝法曹，聲名籍甚我徒勞。",
            "升沉一府已荒冢，憔悴兩人猶二毛。",
            "眼見榮華能幾日，心知富貴只秋毫。",
            "淮南魚美香粳滑，飽去清吟豈不高。"
        ],
        "title": "酬楊愈太丞之壽州見別",
        "id": "96179651-5eb5-47a0-8214-7a36176717bb"
    },
    {
        "author": "梅堯臣",
        "paragraphs": [
            "周原開隴隧，鹵部葬名臣。",
            "北極履聲絕，東朝車跡湮。",
            "藏舟移夜壑，棲鵩去承塵。",
            "共看劉寬墓，碑陰幾許人。"
        ],
        "title": "贈太子太傅王尚書挽詞二首  其一",
        "id": "65fa724a-107b-481b-8f98-0c2cb2b8676e"
    },
    {
        "author": "梅堯臣",
        "paragraphs": [
            "平生性忠厚，所守必尊君。",
            "面實賢愚混，心惟白黑分。",
            "事光中執法，書集右將軍。",
            "天意苦埋沒，北邙松柏墳。"
        ],
        "title": "贈太子太傅王尚書挽詞二首  其二",
        "id": "998e19de-1ac5-434a-8757-c9fd456bc6bd"
    },
    {
        "author": "梅堯臣",
        "paragraphs": [
            "塞下兵難去，關中粟未多。",
            "君心同漢帝，糧道得蕭何。",
            "函谷馬蹄入，渭橋車轍過。",
            "地形終險固，山色舊嵯峨。",
            "不媿先賢傳，重聽得寶歌。",
            "歸來奏天子，安穩看鳴珂。"
        ],
        "title": "送陝西都運彭待制",
        "id": "31c98d35-1a0d-4478-afab-c8ca5d914ef6"
    },
    {
        "author": "梅堯臣",
        "paragraphs": [
            "陸雲嘗誇千里蒓，便輕羊酪同埃塵。",
            "君今得郡正千里，已患無羊厭此珍。",
            "乃知南北各所樂，乘舟不如乘馬惡。",
            "水邊不見秦羅敷，縱有西施肌肉薄。",
            "使君事事未稱意，綠水芙蓉定何若。"
        ],
        "title": "送羅職方知秀州",
        "id": "fdb3bda6-a953-4e51-b8bc-3a67089592dd"
    },
    {
        "author": "梅堯臣",
        "paragraphs": [
            "昔我從仲父，三年在河內。",
            "春游丹水上，花木弄粉黛。",
            "人誇走馬來，盡眼看沒背。",
            "薄暮半醉歸，插花紅簇隊。",
            "使君今少年，時往勸耕耒。",
            "安行過樹下，野杏正破纇。",
            "何不學山公，酩酊還倒載。",
            "令人知使君，心膽不瑣碎。",
            "切莫懲婦翁，慷慨臨并代。",
            "一朝由謗謫，雖去民苦愛。",
            "實計幸不幸，豈較進與退。",
            "因書寄此懷，繩墨老且悔。"
        ],
        "title": "寄懷劉使君",
        "id": "69c7bbfd-9178-46b0-86e5-558b4970a1e5"
    },
    {
        "author": "梅堯臣",
        "paragraphs": [
            "處外諸侯重，居朝聖主知。",
            "妖逢庚子日，夢異武丁時。",
            "歸槨關山遠，凝笳道路悲。",
            "欲傳千古跡，佐世本無爲。"
        ],
        "title": "贈僕射侍中劉相公挽詞三首  其一",
        "id": "18633f6d-f193-4ef0-9ef0-1776d2f35d11"
    },
    {
        "author": "梅堯臣",
        "paragraphs": [
            "古今皆可見，富貴不常存。",
            "歌者未離席，弔賓俄在門。",
            "朱輪空返轍，綠酒尚盈樽。",
            "人事固如此，令名貽後昆。"
        ],
        "title": "贈僕射侍中劉相公挽詞三首  其二",
        "id": "7a374742-ec06-4504-934a-2f497f1766e6"
    },
    {
        "author": "梅堯臣",
        "paragraphs": [
            "歎此微末跡，見公三十年。",
            "貴爲天子相，能擇大夫賢。",
            "東第門闌在，南州隴隧延。",
            "立碑思叔子，墮淚峴山前。"
        ],
        "title": "贈僕射侍中劉相公挽詞三首  其三",
        "id": "34c2b22d-191b-4070-a9c0-11b844fc07c2"
    },
    {
        "author": "梅堯臣",
        "paragraphs": [
            "依依堤邊柳，泛泛水中舟。",
            "舟行無遠近，柳影不隨流。",
            "東風欲粉絮，相逐江上頭。",
            "正見鮆魚來，貫條尾脩脩。",
            "使斫橫刀膾，便銷千里愁。",
            "檣端燕暫語，即飛入高樓。",
            "樓上饒客飲，共候風色柔。",
            "明朝同挂帆，直過南徐州。",
            "吳地多平湖，纜柂明鏡秋。",
            "芙蕖拂雨舷，女艇花底謳。",
            "不羨乘五馬，却逢羅敷羞。",
            "此官當此時，莫憶塵中游。"
        ],
        "title": "送胥平叔太博通判湖州",
        "id": "037c1859-3f4c-4036-b139-fdcfc2fc7751"
    },
    {
        "author": "梅堯臣",
        "paragraphs": [
            "每讀陶潛詩，令人忘世慮。",
            "潛本太尉孫，心遠跡亦去。",
            "不希五斗粟，自種五株樹。",
            "曠然箕山情，復起濠上趣。",
            "今時有若此，我豈不懷慕。"
        ],
        "title": "寄題張令陽翟希隠堂",
        "id": "64e55116-c76a-419f-8564-aae6fc4060a9"
    },
    {
        "author": "梅堯臣",
        "paragraphs": [
            "臨邛傳瑞物，太守在郡時。",
            "既多九穟穀，復有三秀芝。",
            "芝以保萬壽，穀以豐東菑。",
            "更看芙容葉，並蒂照清池。"
        ],
        "title": "李士元學士守臨邛日有穀一莖九穟者數本芝數本蓮花連葉並蒂者各一本因賦之",
        "id": "4b0888df-fc62-4ccc-8120-888ccd8ecf11"
    },
    {
        "author": "梅堯臣",
        "paragraphs": [
            "春雲濃淡日微光，雙闕重門聳建章。",
            "不上樓來知幾日，滿城無算柳梢黄。"
        ],
        "tags": [
            "抒情",
            "登楼",
            "古诗三百首",
            "宋诗"
        ],
        "title": "考試畢登銓樓",
        "id": "8c3ded43-2cf2-4780-b029-a908a337183d"
    },
    {
        "author": "梅堯臣",
        "paragraphs": [
            "古錦裁詩句，班衣戲坐隅。",
            "木奴今正熟，肯效陸郎無。"
        ],
        "title": "戲謝師直",
        "id": "199f35e7-feb9-4978-9c08-a67697e69520"
    },
    {
        "author": "梅堯臣",
        "paragraphs": [
            "四字丹書萬仞崖，神清之洞鎖樓臺。",
            "烟霞極目無人到，鸞鶴今應待我來。"
        ],
        "title": "憶遊嵩山",
        "id": "5c3cd7db-e756-4109-8669-551e89cab7c1"
    },
    {
        "author": "梅堯臣",
        "paragraphs": [
            "更衣入侍宮中貴，韡韡芸黄殿後花。",
            "鬭色長宜日光近，生輝尤喜蓋陰斜。",
            "依稀鞠服開風袂，約略仙盟裹露華。",
            "不與艷桃偷結子，漫天飛去作朝霞。"
        ],
        "title": "甘棠",
        "id": "9892b78b-f545-4c95-a3f4-10d44e9c1de5"
    },
    {
        "author": "梅堯臣",
        "paragraphs": [
            "秋至天地閉，百芳變枯草。",
            "愛爾得雄名，宛然出陳寶。",
            "未甘階墀陋，肯與時節老。",
            "赤玉刻縝栗，丹芝謝彫槁。",
            "鮮鮮雲葉卷，粲粲鳬翁好。",
            "由來名實副，何必榮華早。",
            "郡看先春花，浮浪難自保。"
        ],
        "title": "雞冠花",
        "id": "0a4f6f98-5e61-494f-886e-dccdde145405"
    },
    {
        "author": "梅堯臣",
        "paragraphs": [
            "世傳毗陵畫，妙絕僧居寧。",
            "不爲權貴逼，所與乃忘形。",
            "英機三尺素，落筆酒未醒。",
            "忽爲雙飛蜂，忽就一蜻蜓。",
            "螳蜋相拒立，促織如可聽。",
            "蚣蝑與螻蟈，行躍勢未停。",
            "竹蟬及鬼蝶，飄飄翻翅翮。",
            "蚊蝱亦具體，纖悉皆可名。",
            "廣宗潘叔治，持作枕間屏。",
            "我行因以贈，益見雙眉清。"
        ],
        "title": "叔治遺草蟲枕屏",
        "id": "c5a89af7-2e11-4f86-b208-3e7460b46f8a"
    },
    {
        "author": "梅堯臣",
        "paragraphs": [
            "江南近臘時，梅亞雪中枝。",
            "一夜欲開盡，百花猶未知。",
            "人心空共惜，天意不教遲。",
            "莫訝無穠豔，芳筵最好吹。"
        ],
        "title": "早梅",
        "id": "6bfba59c-5f82-4654-a5c0-ab57f5ad27a2"
    },
    {
        "author": "梅堯臣",
        "paragraphs": [
            "天啟文明泰運興，漢庭來召魯諸生。",
            "我嬰世網空投老，君向容臺早著名。",
            "水闊風高鵬翼健，沙乾雲暖馬蹄輕。",
            "歸來衣錦看他日，何用樽前唱渭城。"
        ],
        "title": "送貢仲章之燕",
        "id": "88c75995-26f0-4233-9568-c54739305705"
    },
    {
        "author": "梅堯臣",
        "paragraphs": [
            "方聞病下利，曾不藥物止。",
            "區區溷匽間，其往寧得已。",
            "每爲青蠅喧，似與紫姑喜。",
            "傾腸倒腹後，乃是胸中美。"
        ],
        "title": "聞曼叔腹疾走筆爲戲",
        "id": "b0848ad3-d3dd-4fb8-bd69-5653c0222bf1"
    },
    {
        "author": "梅堯臣",
        "paragraphs": [
            "鵝湖有鵝吾不問，鵝湖無鵝吾不疑。",
            "道士須換黄庭經，釋子自名太虛辭。",
            "噫嘻兮，此意迥與山陰別，我亦曾非逸少爲。"
        ],
        "title": "答紹元老示太玄圖",
        "id": "79570e0f-c372-4ef3-b681-a866370e1bee"
    },
    {
        "author": "梅堯臣",
        "paragraphs": [
            "秋花冬更開，夏實冬還結。",
            "物理性難常，人意自爲孽。"
        ],
        "title": "句  其一",
        "id": "b6263eaf-e230-4898-9c83-2b841e28c58f"
    },
    {
        "author": "梅堯臣",
        "paragraphs": [
            "亞夫金鼓從天落，韓信旌旗背水陳。"
        ],
        "title": "句  其二",
        "id": "3973f090-c1c7-4103-9a20-4b7562cdd733"
    },
    {
        "author": "梅堯臣",
        "paragraphs": [
            "詩題：紅梅首句：認桃無綠葉，辨杏有青枝。"
        ],
        "title": "存目",
        "id": "5864ac12-e7a2-4c43-9bed-f1978b52bbc9"
    },
    {
        "author": "吳季野",
        "paragraphs": [
            "宣城百山間，文脊尤奇峯。",
            "拔出飛鳥上，畫圖難爲容。",
            "聞昔有幽人，捫蘿追赤松。",
            "遺形此石室，孤坐鹿裘重。",
            "人去邈不返，洞壑空藏龍。",
            "側行蒼崖烟，俯仰求靈蹤。",
            "逝者追可得，甘棄萬戶封。",
            "安能久塵土，傾倒相迎逢。"
        ],
        "title": "遊山門寺望文脊山",
        "id": "a9288c28-8f74-46ea-af1d-8bea7b746645"
    },
    {
        "author": "盧氏",
        "paragraphs": [
            "田舍轆轤出短牆，村落鞦韆挂高樹。"
        ],
        "title": "句",
        "id": "a6f8bbd8-b874-4d9a-a1c3-057d126fff74"
    }
]