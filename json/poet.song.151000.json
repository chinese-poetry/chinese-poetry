[
    {
        "author": "陈造",
        "paragraphs": [
            "香云之山瞰平楚，松篁路穷得僧宇。",
            "明窗深室皆严靓，白菊红蕖相媚妩。",
            "它日欲来坐忙迫，此行忽忽宁得所。",
            "蒲团憩定饭秋蔬，衣袂黄尘尚如许。",
            "山僧共话岂须禅，但爱茶瓯如泼乳。",
            "投床有梦不能记，忽听风林如过雨。",
            "鸡声不贷拥被温，又控罢骖陵险阻。",
            "出门便觉仙凡隔，犹闻窣堵风铃语。",
            "今年旱暵遂无年，枵腹吁天连保伍。",
            "颇能念我困驰驱，两两致词相劳苦。",
            "但使秋租毋病汝，吾自卑官惯尘土。"
        ],
        "title": "检旱宿香云",
        "id": "179d78c2-1861-435a-ba84-d8fe03a915f3"
    },
    {
        "author": "陈造",
        "paragraphs": [
            "秧欲雨，麦欲晴。",
            "补创割肉望两熟，家家昂首心征营。",
            "一月晴，半月阴。",
            "宜晴宜雨不俱得，望岁未免劳此心。"
        ],
        "title": "田家叹",
        "id": "01ec6e56-6b25-4679-accd-f95737172bda"
    },
    {
        "author": "陈造",
        "paragraphs": [
            "从君只比羊胛熟，得诗已可牛腰束。",
            "谁言此老四壁立，襞积锦绣罗羣玉。",
            "晨兴讽诵暮编缀，未觉饥雷隠枵腹。",
            "我生嗜学类贪夫，婪酣欲诉南山竹。",
            "诗人到眼辄自慰，句法得君今意足。",
            "向来玄钥笑谈启，大胜几年膏火读。",
            "骎骎警我欲川增，前之汗漫今边幅。",
            "颇嗟诗客千钧笔，不博长安一囊粟。",
            "人不求君君不即，高卧穷乡数椽屋。",
            "苦无好事问奇字，寂寞寒庖供苜蓿。",
            "长篇短韵写不平，日使贫交得骊目。",
            "握瑜不价自应尔，有底汲汲须圆曲。",
            "我有鸱夷系短辕，持浇胸中三万轴。",
            "尚恨不作多田翁，秔糯分君岁千斛。"
        ],
        "title": "谢翟元卿诗卷见投",
        "id": "e5de8cc9-609e-4e9a-bbab-01d7e2fb2386"
    },
    {
        "author": "陈造",
        "paragraphs": [
            "大江来东南，旁受众壑输。",
            "下驿峡门窄，积水陡下百尺余。",
            "势如千鼓駴万马，闛𨵝啮蹙崩腾排轧争危涂。",
            "蟂矶頼是作龃龉，不然颓沙裂岸宁复通舳舻。",
            "霜晴似揭天两镜，瞥眼浪涛相吞屠。",
            "不知河伯窟宅托何所，只应蛟鳄跋疐无宁居。",
            "阴晴明晦何限景，付与沙鸥浦鹭纶竿夫。",
            "令君作亭揽其要，豁然眼界了江湖。",
            "我昔暂登览，诗瓢仍酒壶。",
            "寒声隠隠撼窗户，绿雾喷噀擅晓晡。",
            "吴樯楚柁乱秋叶，蜚山涌雪畧座隅。",
            "淮山千髻更在洪涛外，昏烟淡日时有无。",
            "昆阳胜负等蛮触，魏中之梁直锱铢。",
            "人生红尘中，局缩辕下驹。",
            "安得李成王宰不死俱在眼，水墨挥洒丹青摹。",
            "江山千里入卷轴，从此不数玄圃昆仑图。"
        ],
        "title": "题芜湖雄观亭",
        "id": "247cfb85-db7e-4610-a40f-8c2dff928fcb"
    },
    {
        "author": "陈造",
        "paragraphs": [
            "寒风惨澹森木古，羣鸦无人自翔舞。",
            "重山积水几里所，稍见孤舟渺烟雨。",
            "意吞洞庭卓天姥，短屏数幅渠能许。",
            "何时去作湖山主，还唤诗翁来著语。"
        ],
        "tags": [
            "洞庭湖"
        ],
        "title": "张秀才枕屏",
        "id": "b70e3e8d-d069-498b-b577-266f83425868"
    },
    {
        "author": "陈造",
        "paragraphs": [
            "书生禄𨔤空自怜，三年官满囊无钱。",
            "身如绊骥心千里，安得一舸西风前。",
            "令君磊落济川手，留滞亦怜穷独叟。",
            "大舟百尺影白虹，借我搬家我何有。",
            "函牛之鼎著鸡肋，涓滴渠须瓠五石。",
            "劣留两席寘图书，辇石囊沙压摇兀。",
            "典衣买酒饷三老，槌鼓鸣锣人看好。",
            "相过重读借船帖，我自卢胡君绝倒。"
        ],
        "title": "谢朱宰借船",
        "id": "b9109871-0042-4d45-be0a-f4182a8b2054"
    },
    {
        "author": "陈造",
        "paragraphs": [
            "都城六月难为客，暑焮火山不余息。",
            "从人辄博褦襶嗔，假馆翁家得休适。",
            "髯翁囷积胸中奇，对客清谈霰雪飞。",
            "扇材寄似亦安用，聊代玉麈谈间挥。",
            "须知寒夜冰花影，著子骈枝可调鼎。",
            "濠梁之乐物我融，翁自欣然渠不领。",
            "向来般礴非画工，象外析理翁则同。",
            "少酬他日清凉惠，知我梦依君子风。"
        ],
        "title": "墨梅鱼扇寄孙成甫",
        "id": "5a9c16e2-4be2-4eb8-9a3a-89fb74b7bd43"
    },
    {
        "author": "陈造",
        "paragraphs": [
            "生世能忘尘外趣，官居定作车中妇。",
            "男儿胸次万斛宽，不著尘埃著诗酒。",
            "虎头起秀屹双高，层城更是干青霄。",
            "使君领客凌缥缈，天风飒飒摇旌旄。",
            "吴峤鲁山青未了，眇视平淮衣带绕。",
            "艳歌浓笑碧云深，声下人间却惊鸟。",
            "不妨卷障下烟霏，翠袖红粧旋打围。",
            "杯行飞瀑乱歌吹，蜚雾暗香俱在衣。",
            "诗翁得兴飞彩笔，铜丸脱手初无迹。",
            "酒酣登车接离倒，马上梁州霜月白。"
        ],
        "title": "从王守猎",
        "id": "20604021-d325-47d0-bf23-d6af7de41f07"
    },
    {
        "author": "陈造",
        "paragraphs": [
            "巨灵挥斧山为拆，谽谺飞出寒溪碧。",
            "南酉北枧皆户家，种秧插稻供衣食。",
            "此水不枯岁不饥，此溪不涸龙是司。",
            "森木古屋龙所宅，人家望岁如取携。",
            "笳箫呜呜坎坎鼓，秋报春祈从父祖。",
            "鸡豚肥腯社酒香，擎跪曲拳谁敢侮。",
            "年时雩祷嗟徒勤，适龙睡熟唤不闻。",
            "溪心蒿艾化埃壒，可怪嘉谷遭惔焚。",
            "千沟万浍分飞瀑，面露摇风际天绿。",
            "怀宝睡足龙亦惊，雁门之踦此焉复。",
            "安得溪水长滂浪，龙不忸怩民乐康。",
            "向来野草填饥肠，怨气括作颐下囊。"
        ],
        "title": "散解庙行",
        "id": "e8f7f0af-5acf-4f4f-b0b6-bf704780c3da"
    },
    {
        "author": "陈造",
        "paragraphs": [
            "散解溪纡福溪直，两山空中泻清激。",
            "潴渟壅建几千家，邀入中田作膏液。",
            "余流复合古城东，末世尚奏铅华功。",
            "定名粉水自谁始，水神有灵当热中。",
            "去年龟纹布溪底，房民倒垂忧死徙。",
            "今年活活夜继晨，渌涨稻禾三百里。",
            "此溪今昨殊亏盈，郡民即溪岐死生。",
            "天设地施禹疏凿，世人盍亦求其情。",
            "古来名实为宾主，两溪厚农非小补。",
            "但令旄孺无饥羸，安用女子相夸诩。"
        ],
        "title": "粉水行",
        "id": "17a0199b-394a-42a6-9303-288a4c0ea554"
    },
    {
        "author": "陈造",
        "paragraphs": [
            "麦上场，蚕出筐，此时祇有田家忙。",
            "半月天晴一夜雨，前日麦地皆青秧。",
            "阴晴随意古难得，妇后夫先各努力。",
            "倏凉骤暖茧易蛾，大妇络丝中妇织。",
            "中妇辍闲事铅华，不比大妇能忧家。",
            "饭熟何曾趁时吃，辛苦仅得蚕事毕。",
            "小妇初嫁当少宽，令伴阿姑顽过日。",
            "明年愿得如今年，剩贮二麦饶丝绵。",
            "小妇莫辞担上肩，却放大妇常姑前。"
        ],
        "title": "田家谣",
        "id": "3cb7c665-d85a-4b43-abc7-c03724bef229"
    },
    {
        "author": "陈造",
        "paragraphs": [
            "乱山森立围古房，重碧叠青天与长。",
            "钟奇孕秀为隽良，有如六子争轩昂。",
            "胸次襞积云锦章，汉之晁董唐常杨。",
            "当日折冲阵堂堂，尺箠不折筑受降。",
            "皇上吁俊奄帝王，士孟其晋如康庄。",
            "即今劝驾观国光，接翼便合鸳鹭行。",
            "后先差池似未妨，一夔自足开天荒。",
            "五大次第趋巖廊，怀宝判阅三星霜。",
            "一杯首饯江夏黄，一诗窃比振履商。",
            "功名逼人未易量，坐来相映眉间黄。",
            "谁遣大宅浮春阳，他年朝路偕翺翔。",
            "惟南有斗耿昊苍，一字定寄渔樵乡，老子善诵君叵忘。"
        ],
        "title": "鹿鸣燕",
        "id": "ad59406b-ff45-4e1c-8182-15184eab22ac"
    },
    {
        "author": "陈造",
        "paragraphs": [
            "南宫严严各分房，过眼千牍春昼长。",
            "戛戛百楛收一良，主司黍累作低昂。",
            "黄道湛碧谁为章，胡郎笔势傲长杨。",
            "掉臂旧升贾马堂，自读君文此心降。",
            "看写帝伯仍皇王，诸公盥诵颜为庄。",
            "射策便近天子光，一鸣坐瘖千驷行。",
            "腾陵绝涧略不妨，我昔涂抹策寒荒。",
            "囊笔亦解趋东廊，一官蹭蹬鬓颔霜。",
            "桑榆聊乐师陈黄，逐逐一饱随工商。",
            "才无它奇堪斗量，放君绿鬓便银黄。",
            "功名若木升朝阳，雕鹏举翮云路翔，腰印累金玉佩苍。",
            "功成昼绣归郑乡，车笠旧誓无相忘。"
        ],
        "title": "次前韵送胡省元",
        "id": "b537ddb0-2446-4ca8-bc96-4a3868f139ef"
    },
    {
        "author": "陈造",
        "paragraphs": [
            "雪后缄诗送春燠，何异祠坛起祇肃。",
            "吟哦三叹思答报，几欲挥毫纸随缩。",
            "多闻实藉益者三，敬客不啻需之六。",
            "别君方看月弦下，及门仅比羊胛熟。",
            "前时为雪谒仙佛，俯伛叩神如问卜。",
            "阴阳妙由帝把握，寅亮傍頼公迪笃。",
            "死生休戚系雨晹，此柄不轻果谁属。",
            "天公欠雪如负券，得之无庸计迟速。",
            "盈尺告功遽放晴，孰谓十寒财一暴。",
            "念子诗愁替酒狂，几日风餐仍露宿。",
            "想见晨窗误月明，催汲溪泉煮山蔌。",
            "云际羣峯駮粉绘，日下众壑淙哀玉。",
            "我虽越俎政无补，犹饱官饔住官屋。",
            "不嗟破履印遗趾，更免长镵斸黄独。",
            "剥啄或肯送尺书，倾箱中有麖鹿肉。",
            "遥知合围罥蹄角，惊奔窘怖彻毛骨。",
            "放麑歠羹未恝然，老子平生蔬茹足。",
            "瓶中疗饥余白粲，瓮里度寒仍旨蓄。",
            "隠几日日面南山，捉笔时时泻悬瀑。",
            "但有赤脚侍玉川，分无散花问金粟。",
            "春前三白盛世瑞，幸此迂愚宽谴逐。",
            "朝来徙倚观稼上，宿麦泛烟青极目。",
            "佻天之功敢侥罪，含生有自如其欲。",
            "寒梅妩媚粧更新，弱柳珑璁眉上蹙。",
            "风日清妍近试灯，载路已听歌鼓腹。",
            "不辞三夜同此乐，瓮蚁妓衣预催趣。",
            "浓欢共贷家山梦，小队重按年时曲。",
            "仕逢岁稔信可喜，人任天真或为福。",
            "长翁一世文字余，可是营生有机轴。",
            "径来同作醉乡游，聚散回头车转毂。"
        ],
        "title": "次韵许节推喜雪",
        "id": "283b31a8-ed9e-4e1b-b957-fb04d078812d"
    },
    {
        "author": "陈造",
        "paragraphs": [
            "陶翁清节人可追，陶诗妙处吾所师。",
            "百篇昭昭揭日月，行云流水无定姿。",
            "颠倒后前昧甲子，可忍白璧犹小疵。",
            "三家纪述互踳駮，千载传授仍参差。",
            "远孙挺立翁不死，吏隠平挹乡里儿。",
            "空洞胸襟著今古，遗编订正当属谁。",
            "扶微擿隠究茫昧，别白苍黑分毫厘。",
            "翁拔俗心诗其寓，彼未易识此则遗。",
            "幽意隠义眼中了，笔端有口今见之。",
            "细书大字肯及我，故人嘉惠良不赀。",
            "摩挲老眼屏汤熨，欻讶毛孔生凉飔。",
            "归装不忧更空匮，招隠正用宽衰迟。",
            "世间报施有厚薄，自顾壁立谋晨炊。",
            "心期烱烱共一月，未妨相望天之涯。"
        ],
        "title": "谢襄阳陶宰惠靖节先生编年大本",
        "id": "f51b2199-eb54-4c74-9651-ade4b1661589"
    },
    {
        "author": "陈造",
        "paragraphs": [
            "物之或暌九牛毛，理有适契鹤鸣皋。",
            "对山眩旋目无主，山灵定笑山不遭。",
            "庐阜姿态杳莫状，烟容岚影翻海涛。",
            "德人眼力了天巧，离朱眸睨难形逃。",
            "高堂面势踞缥缈，旷度洒落遗尘劳。",
            "万巧千奇领定体，如闯阛阓挹同袍。",
            "要须般礴烦画史，正自指顾分秋毫。",
            "闻道樽罍富宾从，至今卷轴余风骚。",
            "我登斯堂唶迟暮，仙翁已蹑海上鳌。",
            "横前三万八千丈，天台信美非其曹。",
            "崩腾恍骇失要领，窥觇历览首屡搔。",
            "先生翳鸾骖紫凤，想后韩众前卢敖。",
            "白玉之童手碧桃，双成智琼各云璈。",
            "神游未置兹山遨，徙倚怅望吾鬰陶。",
            "尘中局束真狴牢，但觉德人山与高。"
        ],
        "title": "题识山堂",
        "id": "23214ccb-924b-468d-b443-891bcbd53f41"
    },
    {
        "author": "陈造",
        "paragraphs": [
            "庐山佳处云英英，鹤归谁识丁佐卿。",
            "东林遗址倏兴废，未害诸老传清名。",
            "向来杖屦孰游历，猿鸟近人鸥不惊。",
            "乐天本愿祇兜率，思邈不忘听化城。",
            "一从棘位复帅阃，晋酌白兽悬旄旌。",
            "先生本自远公辈，梦系莲社松竹行。",
            "即今上品已补处，妙句留并山峥嵘。",
            "未下饮光领一笑，曾是圆泽论三生。",
            "何人著语嗣绝响，浪许伯起新有声。",
            "尚忆诗翁运椽笔，坐排九派咸东倾。"
        ],
        "tags": [
            "庐山"
        ],
        "title": "次韵高殿撰题东山",
        "id": "4d73aa1e-697d-4b5f-9eab-b89f83bc296d"
    },
    {
        "author": "陈造",
        "paragraphs": [
            "文字挽回正始音，如君岂合安家林。",
            "干禄不作次且叹，读书方竞分寸阴。",
            "斯人与室幸孔迩，有底寻丈能汲深。",
            "两诗竟得摩老眼，慰我饥渴他年心。"
        ],
        "title": "次韵徐监岳四首  其一",
        "id": "b7920813-15c8-47ca-ac25-605a170c003f"
    },
    {
        "author": "陈造",
        "paragraphs": [
            "落落过眼谁知音，故山桧枝森碧林。",
            "白鸥盟坚不待歃，岂应辟影忘息阴。",
            "末路功名梦已断，生平丘壑情自深。",
            "素琴浊酒般礴地，颇领渊明千载心。"
        ],
        "title": "次韵徐监岳四首  其二",
        "id": "d5b26955-a588-4ab4-80e5-238f0ae9b626"
    },
    {
        "author": "陈造",
        "paragraphs": [
            "湖间波声环珮音，湖上游子纷如林。",
            "坐窗日梦旧游处，屯云重雾专积阴。",
            "凄风剥香梅坞滑，轻烟暝翠松行深。",
            "画船载酒年少事，老不耐闲犹此心。"
        ],
        "title": "次韵徐监岳四首  其三",
        "id": "201ad73b-474c-441b-8c61-b8904dc18de0"
    },
    {
        "author": "陈造",
        "paragraphs": [
            "抱枝山鸟虽好音，未放红糁黏青林。",
            "东风一扫寒雨尽，羲驭明晦云移阴。",
            "嶝岭熹晴乱屏合，涟漪湛渌半篙深。",
            "翩跹舟子得我羨，笑傲山影眠波心。"
        ],
        "title": "次韵徐监岳四首  其四",
        "id": "dd79c247-7f81-4f4c-a0d9-b586494c9828"
    },
    {
        "author": "陈造",
        "paragraphs": [
            "诸生吾伊鶑燕音，忆尝客我诗书林。",
            "交期离合悼今昔，宦路漂泊费光阴。",
            "故人恩意歌酒款，省郎香雾帘栊深。",
            "二十四年一笑适，可待车笠论初心。"
        ],
        "title": "再次韵呈林子长郎中二首  其一",
        "id": "893413b6-a277-44fc-8c5a-58d28e8e1724"
    },
    {
        "author": "陈造",
        "paragraphs": [
            "三叹熟君朱絃音，可但文价高儒林。",
            "课闻安仁最花县，车想召伯驻棠阴。",
            "诗坛自昔隠一敌，意匠超忽陵高深。",
            "补衮活国要次第，向来子牟魏阙心。"
        ],
        "title": "再次韵呈林子长郎中二首  其二",
        "id": "499a96db-947a-4266-a28f-bc0a4c48cfec"
    },
    {
        "author": "陈造",
        "paragraphs": [
            "鼓腹不诧金石音，吟步竹坞俄梅林。",
            "方爱羣鹜漾清泚，忽听一鸿啼晏阴。",
            "野饭不妨随分饱，杯酒却忆向来深。",
            "明朝晴雨恐未卜，鸥鹭盟寒空复心。"
        ],
        "tags": [
            "西湖"
        ],
        "title": "正月晦步西湖小憩市楼",
        "id": "c5bec851-3d01-472e-8703-5fe978680712"
    },
    {
        "author": "陈造",
        "paragraphs": [
            "清诗似奏韶乐音，林侯宿世孤山林。",
            "疎云时漏凉月影，雏凤独啸修竹阴。",
            "金华后山俨在目，非子谁复钩其深。",
            "掩卷炷香三叹息，向来望若空潜心。"
        ],
        "title": "再次前韵呈林郎中五首  其一",
        "id": "6b64933e-afa9-41d8-b065-34c9b12f6fb1"
    },
    {
        "author": "陈造",
        "paragraphs": [
            "坎流行止忌株守，敢薄绅笏高山林。",
            "平时交期车合辙，回首夷路鹤鸣阴。",
            "穷鸟低摧客吟苦，九虎眈视天门深。",
            "南道主人推毂手，頼君未遣灰吾心。"
        ],
        "title": "再次前韵呈林郎中五首  其二",
        "id": "2d41d2de-0ae4-4504-b4c7-6a4c707d6264"
    },
    {
        "author": "陈造",
        "paragraphs": [
            "仪图登俊烦玉音，何人望倾英俊林。",
            "比喜诸公挽此杰，正复宝鼎荐汾阴。",
            "楚珩赵璧希代宝，丹地紫阁五云深。",
            "论思调虞要无迹，安用夫人知格心。"
        ],
        "title": "再次前韵呈林郎中五首  其三",
        "id": "95603c4f-532f-4840-babb-2708987cf616"
    },
    {
        "author": "陈造",
        "paragraphs": [
            "一书仅达缺嗣音，蔀屋有梦定山林。",
            "贤者即今在王所，陈人不忧老墙阴。",
            "或容连茹鸳鹭后，闻道结知君相深。",
            "时遣吴姝近酒盏，更防蜀鸟摇归心。"
        ],
        "title": "再次前韵呈林郎中五首  其四",
        "id": "9ce0ddf8-2b9e-4404-a1e8-d5a636c4188c"
    },
    {
        "author": "陈造",
        "paragraphs": [
            "春皇报人如寄音，紫燕窥帘鶑遶林。",
            "于时不无客欣戚，此意正系天晴阴。",
            "傍湖楼影酒旗直，到眼人家花雾深。",
            "老子独醒尚此兴，归时参昴横天心。"
        ],
        "title": "再次前韵呈林郎中五首  其五",
        "id": "5f88b1c7-dc1b-40cf-b306-d6666565c8e1"
    },
    {
        "author": "陈造",
        "paragraphs": [
            "徐郎陋巷四立壁，乘间亦戒宾友食。",
            "慈亲衰鬓不供剪，定卖春衣典书册。",
            "念君治具良骚骚，与渠侵早来得得。",
            "小楼十客不余地，犹胜陶翁劣容膝。",
            "江西米{擥手=米}丝作窝，吴国香秔玉为粒。",
            "嗣宗阿戎各好士，笑颉羹鄙仍妇德。",
            "老子旅寓得此饱，勃鬰诗情喙三尺。",
            "出门未妨雨垫巾，万屐声中缓归策。"
        ],
        "title": "徐南卿招饭  其一",
        "id": "55a13596-5257-4d45-8226-e2d7c45cf5e4"
    },
    {
        "author": "陈造",
        "paragraphs": [
            "东隣客来每坚壁，西邻客来常蓐食。",
            "旅中一饱岂细故，偕举大事书之册。",
            "末路孜孜食眠计，外此敢忘戒在得。",
            "苏端向我颜色好，冲雨不辞泥没膝。",
            "居贫颇禁恶客恼，念子秤薪仍数粒。",
            "肺可用禴米可餠，并付馋僮饱君德。",
            "人谓裁诗等裁锦，拙妇渠能把刀尺。",
            "陶翁宜报苦未赓，搜搅肝肠闲倚策。"
        ],
        "title": "徐南卿招饭  其二",
        "id": "cc51c94d-7960-4ed6-acb2-009fbeaca453"
    },
    {
        "author": "陈造",
        "paragraphs": [
            "白昼曲肱睨东壁，鸒斯空复贼粮食。",
            "晚途自笑砚生埃，少日颇尝韦串册。",
            "生世恐随草木腐，忍使功言两无得。",
            "长安宁无翕赩者，自疑有铁关腰膝。",
            "乐天任运时近酒，子房逃荣犹却粒。",
            "求穷我者迄未知，夫此谁怨夫谁德。",
            "拟访鶑花豁襟抱，门外雨余泥一尺。",
            "山阴不待兴尽回，掠面东风寒策策。"
        ],
        "title": "徐南卿招饭  其三",
        "id": "e10eeffa-bf1d-4aa7-b3e3-fe6876ab4da4"
    },
    {
        "author": "陈造",
        "paragraphs": [
            "若人胸中著奎壁，落笔似不烟火食。",
            "平生著述奏奇勋，玉缀珠编今几册。",
            "定知前辈与争驱，抑使衰翁饱新得。",
            "涎颡十驾终后尘，坐看康庄骖齧膝。",
            "陶猗廪庾诧陈腐，小家瓶罍不余粒。",
            "清诗属我猥见予，祇遣心颜賸慙德。",
            "条枚拱把竟何取，挺拔苍松二千尺。",
            "政恐血指匠石前，袖手观傍犹上策。"
        ],
        "title": "再次韵谢徐监岳惠和章",
        "id": "3ab57050-4047-40ba-bec5-350e875a1ff9"
    },
    {
        "author": "陈造",
        "paragraphs": [
            "几年块处断足音，日咏楚些歌常林。",
            "朋知久矣张邴我，矻矻抱瓮如汉阴。",
            "末路面颜殊自笑，故人情义无与深。",
            "桑榆可收倚君重，表表玉立行班心。"
        ],
        "title": "再次林郎中韵",
        "id": "652f4707-e400-4048-a83b-e13ac9ccd67a"
    },
    {
        "author": "陈造",
        "paragraphs": [
            "朱楼窗霏杨柳烟，楼中香雾浮龙涎。",
            "眩旋客眼锦绣筵，閙花打围妖且妍。",
            "小蓓稚萼红玉鲜，酒行急管杂繁絃。",
            "羯鼓催开褭风莲，横笛未放蛟鼍眠。",
            "老子判醉忘华颠，归去就枕疑针毡。",
            "但有梦语追游仙，芳讯忽听青翼传。",
            "翠鸾彩云欻漂翩，缥缈三十六洞天。",
            "水佩风裳若个边，重来朱楼柳吹绵。",
            "楼中主人卓诗肩，瀹处士茗安僧禅。",
            "兀坐向我俱可怜，君才时彦孰后先。",
            "宦路已著祖生鞭，富贵取携固有然。",
            "列屋指见罗婵娟，老子贤否真天渊。",
            "蕙兰香中锦瑟前，觞咏或可君周旋。"
        ],
        "title": "赠王仲和架阁",
        "id": "02c4bba0-4f89-4b95-b895-2617ef4467df"
    },
    {
        "author": "陈造",
        "paragraphs": [
            "散人拥书茅屋底，祇合下泽居乡里。",
            "浪指青冥期策足，端复沧浪规洗耳。",
            "林侯坐分韩席半，龚侯天才宁习惯。",
            "瓢酌天浆泰紫傍，峩峩贝阙连蜚观。",
            "名位顾肯卑微休，两杰未易今世求。",
            "老子志愿一丘壑，鹪鹏彼此消遥游。",
            "清篇骈来真好在，谁云物理莫两大。",
            "捧心血指不得辞，门外长须翘足待。"
        ],
        "title": "次韵林郎中龚宗簿",
        "id": "df714039-8e5b-4626-ba39-9911a54d4cf5"
    },
    {
        "author": "陈造",
        "paragraphs": [
            "林侯理窟元无底，如拜宣尼亲阙里。",
            "经笥沈醇文笔古，俯视时流皆口耳。",
            "我生忧虞占多半，鼈跛蠖屈今已惯。",
            "林侯尚抗仓庾尘，盍胡尝作不二观。",
            "相鲁君小公仪休，从政顾自愧由求。",
            "崧高蒸民有吉甫，飘风浪欲歌来游。",
            "索米惜不留行在，坐论看君偕五大。",
            "樵讴或配鼎彝书，衰翁纵衰犹可待。"
        ],
        "title": "再次韵寄林郎中",
        "id": "8789671c-022c-4a7e-8258-ed38deaaec14"
    },
    {
        "author": "陈造",
        "paragraphs": [
            "荒学蹄涔易窥底，禄𨔤不应夹帝里。",
            "昧为此役君定笑，当念平生意行耳。",
            "过耳毁誉纷相半，曳裾袖刺何尝惯。",
            "餬口未忘丐斗升，投闲正须问祠观。",
            "归云倦鸟且罢休，镜中头颅盍反求。",
            "小儿能耕妇能饷，老子卒岁良优游。",
            "石友青云两君在，肺肝倾倒不自大。",
            "还家犹可诧里闾，渠侬祇博白眼待。"
        ],
        "title": "再次韵呈林子长郎中龚养正寺簿",
        "id": "753e6286-76dd-4236-b078-974a49bf3bf5"
    },
    {
        "author": "陈造",
        "paragraphs": [
            "醉乡陶然真我底，落世瞢作鱼千里。",
            "颇思溪风鸣桧枝，一洗半生市声耳。",
            "帝城春月雨强半，蹑屐冲泥今已惯。",
            "湖莹冰奁涛涌山，回思向来领奇观。",
            "角角倦鹊语未休，晚鸠饶舌如有求。",
            "明朝定可载酒去，携儿一为湖上游。",
            "湖西羣艳虽无在，宿云扫空天宇大。",
            "蹇吾健倒趁早归，醉尉未须嗔目待。"
        ],
        "title": "再次韵林郎中",
        "id": "61ec05d5-84b1-4d4d-b569-89ecef821a09"
    },
    {
        "author": "陈造",
        "paragraphs": [
            "老子箪食师颜渊，忧世不合居民先。",
            "今年不雨春破夏，惴惕亦复针毡然。",
            "嗟嗟五月河无水，温饱之望疑已已。",
            "一雨滂浪弥夜旦，龙伯至仁端起死。",
            "国史未用书旱雩，人神幽显修交孚。",
            "老子一饱危不给，恩私仰戴君大夫。",
            "君恩如天不遗物，龙伯岂应甘蠖屈。",
            "使君况是龙之友，偕儿同依赵卿日。"
        ],
        "title": "次儿辈喜雨韵呈太守",
        "id": "1d9194b3-9ea9-48fc-adce-1e745113538f"
    },
    {
        "author": "陈造",
        "paragraphs": [
            "小家作活鱼脱渊，凶歉之备渠能先。",
            "劳勤颇似抱瓮叟，安得心数如计然。",
            "人方渴羌欲沽水，龙公睡足那容巳。",
            "怒卷淮江作飞雨，旱魃潜藏蝗蝻死。",
            "令君丘祷亦鲁雩，天心默随人意孚。",
            "百里旄倪歌载涂，我亦饱饭竟潜夫。",
            "今君岂复池中物，中年墨绶人称屈。",
            "高郎小邑径刺史，老子贺书当不日。"
        ],
        "title": "再次韵寄杨宰",
        "id": "a1c6a969-69c6-456b-aced-9536c6918e96"
    },
    {
        "author": "陈造",
        "paragraphs": [
            "诗播乐职闻子渊，贵耳底用泥古先。",
            "吾宗使君当世贤，援今辈古敢间然。",
            "祖武孙谋有源水，功名济美方未已。",
            "即今朝野属望深，简斋仙人真不死。",
            "诗律欲并元刘驱，郡政坐使豚鱼孚。",
            "编辑妙制纪殊绩，瘖不措手吾非夫。",
            "壮岁毫端有神物，才与年衰此心屈。",
            "伸纸索句颇强颜，漫把清明誉天日。"
        ],
        "title": "使君有诗复次韵",
        "id": "3c1bc28a-e09e-4953-a44d-33b0a88f8d9b"
    },
    {
        "author": "陈造",
        "paragraphs": [
            "昔人得珠没涛渊，悟后悚惕悔厥先。",
            "世间万事无真是，辩口莫究然不然。",
            "此心疑然古井水，与俗方圆宁得已。",
            "纹楸亦有进道机，介视胜负齐生死。",
            "臧子多智守己愚，能事不盖已日孚。",
            "南风覆舟后诈狙，义战得隽逾老夫。",
            "闲中败意防俗物，喜君相过不待屈。",
            "此乐政令儿辈知，阅日无庸讥愒日。"
        ],
        "title": "赠臧汝舟次韵",
        "id": "789651e9-e314-4680-9fc1-0a06d1f94e6c"
    },
    {
        "author": "陈造",
        "paragraphs": [
            "令君藻翰辈古先，脱口一可乐石刊。",
            "盍令珥笔草大册，底用韵语谈槐安。",
            "一诗为吊湖边石，深感崇宁全盛日。",
            "玉烛叶和黄道明，天扶休运非人力。",
            "丰碑端合颂虞周，远来近悦绝叹愁。",
            "有君无臣古所恨，歼佞嬉笑乘胶舟。",
            "鸩心饴口谀圣主，漕石移花閙南土。",
            "玲珑苍石中路弃，不见奸憸欧刀死。",
            "此心安得此石顽，感物抱恨甘终天。",
            "平日志愿裹马革，杖扶鬻茹吾衰年。"
        ],
        "title": "次韵杨宰花石纲遗石",
        "id": "fb15bcb3-f3db-401f-beab-dcb00722a34b"
    },
    {
        "author": "陈造",
        "paragraphs": [
            "君不见奇章平生石解颜，有得甲乙劳镌刊。",
            "又不见卫公平泉严作戒，要与山岳争完安。",
            "衽席杯盘易沈溺，可无雅好嬉过日。",
            "生须玩物不流物，负山暇问谁有力。",
            "此石摈弃岁几周，几人摩挲动诗愁。",
            "不妨野鸟印爪迹，曾是画鹢明方舟。",
            "奇嗜岂必真无取，尤物未可轻粪土。",
            "二公真情不激诡，静对孱颜堪乐死。",
            "揆予肮脏如石顽，一跌叵复能朝天。",
            "石默不言诗为宣，正用吟玩忘吾年。"
        ],
        "title": "再次韵杨宰",
        "id": "8d0e560f-a94f-469b-895b-77de2f01e2cc"
    },
    {
        "author": "陈造",
        "paragraphs": [
            "夫君官职虽西班，夫君不独师孔颜。",
            "画手人言逼曹覇，诗力自诡追子山。",
            "对客每游庖丁刃，得兴笑解齐女环。",
            "般礴臝前笔未落，竞病韵险思不悭。",
            "掀髯扫出山河影，就醉或放风月闲。",
            "我亦平生弄翰墨，诸公颇置齿颊间。",
            "侧身南望常仰高，肯交下风俄二毛。",
            "京口市楼听度曲，广陵帅席陪挥毫。",
            "悲吟自作夜虫响，绝唱傍羨秋鹰豪。",
            "虚孰高名擅顾陆，仅识妙思陵庄骚。",
            "金阜老仙宪文武，醴筵继日唤我曹。",
            "银台吐燄眩金翠，绣帷护煖闻兰膏。",
            "挈挈去寻樵牧盟，贷我抗俗慙山灵。",
            "风流云散有悲唶，目前赤脚仍樵青。",
            "府公忽驾西蜚鹄，言访剑阁摹旧铭。",
            "女娲青泥万山外，争突云日寒峥嵘。",
            "前欢弦断更容续，一纸寄意良未能。",
            "向者望望君不来，谈舌攒棘胸填埃。",
            "叩门剥啄粲一笑，洒然一洗衰病怀。",
            "新诗绝妙不我靳，笑口忽复缘君开。",
            "骥足争先真老矣，屠门大嚼亦快哉。",
            "但令石交不遐弃，此外扰扰付一咍。",
            "几时携将好东绢，倩卷吴中山水回。"
        ],
        "title": "次韵解禹玉",
        "id": "2cd04d80-de5d-4b53-866d-54780219a7b9"
    },
    {
        "author": "陈造",
        "paragraphs": [
            "读书祇博双鬓斑，诗好岂解留朱颜。",
            "平时无客怜辙鲋，触处有人嘲饭山。",
            "相府略尝唤宜禄，木门不梦窥铜环。",
            "多病但结药裹伴，得酒间发诗囊悭。",
            "频频终慊鸒斯饱，浩荡拟逐江鸥闲。",
            "未死更费屐几两，此生祇欠茅三间。",
            "丁年悔不全吾高，正坐枵腹守不毛。",
            "卑官餬口竟何补，捐弃什百收一毫。",
            "执版仰看上官面，可复直气陵羣豪。",
            "夜剔残灯赋招隠，愁追交情广楚骚。",
            "丰约仅足优龙具，污隆真可付马曹。",
            "共嗟孔奋不自泽，政复所至无脂膏。",
            "向来枯策苦伤生，涂穷却用陶性灵。",
            "故人肯来问牢落，河畔罢吟草青青。",
            "夫谁急草修期檄，夫谁大刻班超铭。",
            "孽虏游魂须晷刻，燕然苍石高峥嵘。",
            "横槊千篇月三捷，是责舍子谁当能。",
            "可遽学我赋归来，临流欲濯襟袂埃。",
            "老子期君旧不浅，看上要津舒壮怀。",
            "乌惊兔急易寒暑，尧蓂不办供合开。",
            "文字玩世请少息，盛时难得君念哉。",
            "昔人听谋取一得，勿以老耄资笑咍。",
            "君不见壮岁一跌子陈子，江湖毕世甘低回。"
        ],
        "title": "赠解禹玉",
        "id": "074c5d5e-755e-42b1-ad65-2b28a70173a9"
    },
    {
        "author": "陈造",
        "paragraphs": [
            "长翁服食僧样清，灌园得闲收落英。",
            "壮岁颇营口腹事，冈有罝罟梁有罾。",
            "大胾每快屠门嚼，美酒惯陪豪士倾。",
            "酒边最爱无长叟，坐隅未揖先风生。",
            "挥斥肴品进此叟，似去伧荒游上京。",
            "王谢家儿负贩子，气味不待口舌争。",
            "年年属餍不汝厌，勇向上党人夸矜。",
            "一从多病戒奇嗜，屏绝鳞介疎姜枨。",
            "水中之怒宁阿系，丈室高卧几净名。",
            "二年闲杀把螯手，久要药裹熏炉并。",
            "旱后篮筐荐蜞越，君乃下筯收所憎。",
            "铭盘久断旧嗜好，垂涎忽诵新歌行。",
            "射阳浦口霜耿耿，繁梁埭头雾冥冥。",
            "及今尖团日供百，莫孤君家竹叶清。"
        ],
        "title": "次韵杨宰食蟹",
        "id": "4e816a78-5556-4c1c-91ae-14fb5e0770cd"
    },
    {
        "author": "陈造",
        "paragraphs": [
            "殿庐护严外蕃宣，崔侯文武能兼全。",
            "石城之政列城先，迄今遗爱春与妍。",
            "尔来淮上提帅权，淮民歌舞且晏眠。",
            "术业可但朝路传，异域南首争骈肩。",
            "旧故顾念无愚贤，如我衰病霜满颠。",
            "眷眷未肯即弃捐，一纸缄春飞堕前。",
            "嬾拙双足如绕缠，欲往谢之寻回船。",
            "每独念之几针毡，叔子北归气翩翩。",
            "棋酒办与君周旋，未醉定复谭臞仙。",
            "知我抱犊方中田，黄堂名酒压香泉。",
            "淮白不下槎头鳊，叔子小驻当还辕。",
            "有人北望心拳拳，无使渴德垂馋涎。"
        ],
        "title": "送羊侯因简崔帅",
        "id": "fd838253-44c0-4309-9feb-8ed3b521f5d1"
    },
    {
        "author": "陈造",
        "paragraphs": [
            "闻道垂虹舒远目，江波浩荡江天晴。",
            "江城竹马待已久，未妨小寒鸥鹭盟。",
            "郡民憔嗟岁不熟，丈夫慨慷志在行。",
            "盛时陈力要接淅，遮莫常谭嗤老生。"
        ],
        "title": "次韵张守垂虹小驻",
        "id": "0caaaa9c-d300-4578-8162-b82ee737812a"
    },
    {
        "author": "陈造",
        "paragraphs": [
            "春工几时来天涯，人间指顾成豪华。",
            "未叹丹杏无余葩，能事已到桃李花。",
            "东园地胜宾尽嘉，尘边霏屑杯中霞。",
            "将坛令下手一叉，阵势欻变常山蛇。",
            "眉颦肩耸静不譁，诗成笑语还纷拏。",
            "吾侪此乐世莫加，聚蚊金谷何足夸。",
            "但恐儿辈摇齿牙，法士亦复工疵瑕。",
            "君且休矣吾还家，况复高柳翻倦鸦。",
            "径催紫衣巾小车，我亦款段随挥檛。"
        ],
        "title": "再分韵得花字",
        "id": "736c0053-8f6f-44a3-865d-75c5d27cd118"
    },
    {
        "author": "陈造",
        "paragraphs": [
            "长翁饮德腹为实，赵侯论交胶在漆。",
            "官曹未肯孤吟赏，车载鸱夷挽衰疾。",
            "楼前红树媚晴霁，楼间清风细披拂。",
            "峥嵘帝皞专花事，彷彿江妃奏瑶瑟。",
            "巾欹帻堕人傲兀，堂堂饮兴方未毕。",
            "眼看韶华吾嗫嚅，气摩苍昊君豪逸。",
            "人间乐事易陈迹，便恐清欢转头失。",
            "孰知椽笔今诗史，烦君挥毫记今日。"
        ],
        "title": "赠赵子野",
        "id": "e79357a0-8889-4711-9981-dbfc561b45ce"
    },
    {
        "author": "陈造",
        "paragraphs": [
            "刘郎雍容古君子，平时人指原夫耳。",
            "忽然闯我风雅坛，疾雷破柱蛟龙起。",
            "豫章可栋今七年，魏舒惊人才一矢。",
            "后来独步君仲宣，抚斲轮具吾衰矣。"
        ],
        "title": "赠刘行甫",
        "id": "7b7b96cb-9f71-443f-bd56-425baf67ea87"
    },
    {
        "author": "陈造",
        "paragraphs": [
            "白地倒海翻重湖，赵侯涂改插架书。",
            "石麟角犀清而腴，了知不是山泽臞。",
            "舌宫齿商凤将雏，一笑著我东郭竽。",
            "曹后鲍前君指呼，郊寒岛瘦君童奴。",
            "翠凤未炙口不餬，吮漱沆瀣骑兔乌。",
            "擘水挹取骊颔珠，挂作白月照海隅。",
            "丹山阿阁久榛芜，跳梁饿鸱啼鹁鸪。",
            "两鸟囚作辕下驹，巨灵蹶起张怒须。",
            "一鸟伸喙羣翼趋，向来偃仆须君扶。",
            "大篇落手吾戒涂，春风得意揄翠裾。",
            "东西州尔非秦吴，犹金玉音宁所图。"
        ],
        "title": "次韵赵子野赠别",
        "id": "35ce2de2-eaa2-432b-aba6-c2c711abb1e5"
    },
    {
        "author": "陈造",
        "paragraphs": [
            "暑风焮面黄尘底，曹侯据鞍轻万里。",
            "晓趁官程夜未休，不为功名为知己。",
            "男儿生有四方志，谁能俛眉妇车里。",
            "周原咨度使尘飞，汉官威仪渠颡泚。",
            "异时横草恐不免，此去灌瓜聊复尔。",
            "赤县神州吾旧物，文谟武略君奇士。",
            "列圣恩波迄未涯，百年胡运今如此。",
            "山川险隘须默究，他日上前烦聚米。",
            "杀胡之林定何许，持酒遐望一启齿。",
            "归来有句敌车攻，老子滞懑资一洗。"
        ],
        "title": "送曹器远从使虏",
        "id": "b59cf95f-bebf-47f5-bbbd-3938e2a89f63"
    },
    {
        "author": "陈造",
        "paragraphs": [
            "君家种德麻苇似，两郎今日东南美。",
            "石麟角犀互辉映，拄腹撑肠皆锦绮。",
            "贤书联翩取如掇，文字欲贵江淮纸。",
            "步光久匣自光芒，仆姑所指当披靡。",
            "去去秋风鼓鹏翼，翺翔烟霄此其始。",
            "建邺山川古雄丽，平分胜槩供笔底。",
            "气陵钟阜峰头云，辞倾白鹭洲前水。",
            "联璧不难先众俊，历块仍能轻万里。",
            "平日双眼不屡青，奇穷一生端坐此。",
            "即今意气为君倾，老子阅人盖多矣。"
        ],
        "title": "送二赵金陵秋闱之行",
        "id": "357f6921-dbe5-430e-b1ba-5a716f1b213d"
    },
    {
        "author": "陈造",
        "paragraphs": [
            "良乐伫目思骥子，工师择材须杞梓。",
            "刘家昆季宁近用，直干百围日千里。",
            "戏彩之暇同鸡窗，平挹千古如探囊。",
            "尺箠政自无坚彊，况腰乌号手鱼肠。",
            "乡邦惊叹有此客，一笔与翁箭锋直。",
            "秋赋春闱溷子尔，老子贺书已濡笔。",
            "香名联翩传里闾，珠宫贝阙方权舆。",
            "他年日奉平反笑，更胜而今读贺书。"
        ],
        "title": "送刘常父秋试兼简行父",
        "id": "fef7c44c-c490-4243-842a-1a632c1442b1"
    },
    {
        "author": "陈造",
        "paragraphs": [
            "爱爱少日淫奔女，爱爱死作贞烈妇。",
            "东隅一跌收桑榆，竟得佳名传乐府。",
            "男子处死正自难，此女励志雪柏寒。",
            "至今挺挺在人目，诗翁作诗垂不刊。",
            "谁翻此诗入宫羽，檀唇缓歌细腰舞。",
            "直掩霓裳羽衣曲，更问离魂馈浆女。",
            "且玩此舞空金巵，莫奏此曲增悲悽。",
            "兰摧蕙枯昆玉碎，不如人家嫁狗随狗鸡随鸡。",
            "百年佳丽终枯骴，汝名芬芳无已时。",
            "舍生狥义渠安之，而我更用兴悲为。",
            "我悲所悲人不识，抚事怀人悼今昔。",
            "翻云覆雨行路难，君不见买臣之妻彦升客。"
        ],
        "title": "题六么后",
        "id": "7bb8bb66-4f75-44af-9cb4-2fef9107f4b0"
    },
    {
        "author": "陈造",
        "paragraphs": [
            "妖魃肆虐挻余灾，麦田未麦空黄埃。",
            "饥民忍饥守乡土，倚公力挽和气回。",
            "梵筵告旱初拜手，补陀仙人已回首。",
            "杨枝一麾神受职，雪龙占先效奔走。",
            "飞翔作意擅晓昏，膏润趁时救枯朽。",
            "人名此雪宗丞雪，祈禳取携屈伸肘。",
            "德政可但人间最，大士与徒龙与友。",
            "闵雨竞喜雪应祈，今段尤拜天赐厚。",
            "归前帝席指日冀，更遣奇祥福诸后。",
            "太岁在戌如在酉，看取乞浆还得酒。"
        ],
        "title": "陈伯固使君祷雨得雪为作",
        "id": "b6d30e97-0b7f-4335-bcc9-2784e85a0a2b"
    },
    {
        "author": "陈造",
        "paragraphs": [
            "头颅敢意封户牖，饮处往往推祭酒。",
            "宜人珍果亦鼎来，把杯未省嗟不偶。",
            "拳栗御枣玉山奇，南北气殊仍地丑。",
            "少日诗人鲙鲸兴，莫年醉客持螯手。",
            "令君未负将军腹，襞积琅玕向谁剖。",
            "三珍荐槃侑从事，翛然径访无何有。",
            "诗来可但落馋涎，万卷更慙王季友。"
        ],
        "title": "次韵杨宰",
        "id": "eb2b93c8-7d2e-45fe-8e02-cb69afd3d850"
    },
    {
        "author": "陈造",
        "paragraphs": [
            "忆昔涂抹鬓未秋，著书初不缘穷愁。",
            "交契往往第一流，爱且助之恩意周。",
            "翳桑槃饭惊浪舟，如輠转毂需膏油。",
            "疾需妙剂寒需裘，李郝砚席初绸缪。",
            "陈赵进脩警堕偷，出语凿凿珊瑚钩。",
            "三臧笔底风雨遒，丁年出我便一头。",
            "儒林丈人拔其尤，贤书政用谭笑收。",
            "七子寂寂从我游，穷人累人君信不。",
            "迄今里闬闻沈浮，玉音下天正旁搜。",
            "南宫之行勿夷犹，巨鱼纵壑鹰辞鞲。",
            "鴈塔岐路邻昆丘，捷音联翩走吾州。",
            "壮志此去不啻酬，士抱奥学追前修。",
            "噤不施世吾侪羞，肯卧少室甘沈幽。",
            "肯闯侯门提蒯缑，贤科夷涂古共由。",
            "论才君等谁与俦，可学老子拙自谋。",
            "所向数奇老不侯，一樽上尽犹未休。",
            "索句轧轧茧绪抽，不作儿女声悲啾。",
            "倚须接武拱帝旒，付我一竿钓沧洲。"
        ],
        "title": "送赴省七子",
        "id": "9f48814f-7b87-4749-9132-0cb1e5d515ee"
    },
    {
        "author": "陈造",
        "paragraphs": [
            "石湖老子家蓬丘，一笑俯作人间游。",
            "风度人品第一流，结字亦复无朋俦。",
            "还轸蓬丘俄十秋，恍开此帖揩病眸。",
            "便若执鞭侍琼舟，狂奔渴骥腾惊虬。",
            "断圭折剑纷然投，蜚虹曳霞烂相缪。",
            "人间至宝人贪求，无闾珣琪雍琳璆。",
            "彼此轻重宁其侔，借我肯作一月留。",
            "我痴不减顾虎头，还君孰视仍牢收。",
            "爱护幸免恶客偷，亦幸不污寒具油。"
        ],
        "title": "石湖两帖还李推官",
        "id": "81309e6c-566a-409f-ac05-48a27fa8a434"
    },
    {
        "author": "陈造",
        "paragraphs": [
            "寒风折人粟生肤，局坐掩户孰与娱。",
            "吾宗高义驾为迂，新诗烂粲慰槁枯。",
            "一百十二骊龙珠，春意谁遣生座隅。",
            "吾宗学力源委俱，决为巨川潴陂湖。",
            "粉袍未脱口未餬，气凌云霄色敷腴。",
            "肝肺向我每倾输，我老旧学慙榛芜。",
            "妙语正頼君起予，不办瓜李酬瑶琚。",
            "病鹤曳翮寒松臞，可复飞动索故吾。"
        ],
        "title": "陈学正惠诗酬以长句",
        "id": "5ce762ed-ad7f-4729-99d7-1f5288d8d323"
    },
    {
        "author": "陈造",
        "paragraphs": [
            "俗子败兴蚊咂肤，独頼胜士相嬉娱。",
            "彼异趣者嗤我迂，岂知木茂水不枯。",
            "繄山韫玉渊怀珠，二子豪爽仍廉隅。",
            "才名角立风义俱，诗笔为我翻重湖。",
            "雨膏雾沐春模糊，佳节尚忍孤云腴。",
            "古来左角计赢输，但有丘陇埋烟芜。",
            "愿言公等常娱予，不辱裋褐荣琼琚。",
            "山雌卑飞未妨臞，更用鸟乌歌吾吾。"
        ],
        "title": "陈学正孙学录有诗复次韵",
        "id": "79eeddfd-20c0-467a-b6c6-b05be4a4102f"
    },
    {
        "author": "陈造",
        "paragraphs": [
            "书生禀赋纸样薄，平日扶衰惟粥药。",
            "一日饮湿小啮肥，河鱼数日烦医治。",
            "佳辰府公约把酒，严斥厨丁预节口。",
            "借问主宾酬酢余，还许公荣袖手无。",
            "厚味腊毒古不予，如作病何仍古诘。",
            "生世例非金石坚，支离如我更可怜。",
            "馋噇动使诸病入，冷坐亦复百忧集。",
            "彭殇瘠肥本自齐，此理祇许蒙庄知。",
            "筯下万钱无足取，厨荐三韭徒自苦。",
            "法士语饮应且憎，何如卧客怀中醉不譍。",
            "婪酣任人嗤谷伯，何如辟谷高人师黄石。",
            "陈遵张竦枘凿夫何为，彼此未可相是非。",
            "七十老翁谁能促戚缚此戒，醉死病殂吾命在。"
        ],
        "title": "戏作",
        "id": "b4624ae8-0702-4030-b68a-8636c3519232"
    },
    {
        "author": "陈造",
        "paragraphs": [
            "君家家酿人家无，市酤漓涩真剥肤。",
            "朝来洗盏釂先酒，凝若金茎秋露珠。",
            "色香第一味称此，舆台桑落卿玉腴。",
            "客间公荣不共饮，主人恩意无乃孤。",
            "欢伯三益能娱予，愁城九守付摧枯。",
            "淮乡香泉岂其徒，魂梦枉用驰枌榆。",
            "君家家酿人家无，渴羌恼君君恕乎。",
            "为君剧饮首就濡，可待谋乐间忧虞。"
        ],
        "title": "次陈倅同年琼露酒诗韵",
        "id": "f91f5422-0330-4542-a514-ed8a00785b5b"
    },
    {
        "author": "陈造",
        "paragraphs": [
            "将军向来马量谷，封君劣比羊千足。",
            "浮云富贵漫夸毗，不博范叟回青目。",
            "此叟落魄水墨仙，松煤染指皆其天。",
            "奏刀浪诧牛无全，寝讹降饮二百角。",
            "身不服箱鼻不穿，觳觫肯受众目怜。",
            "高郎画徧米家船，此轴宝重一当千。",
            "老子老欲耕淮壖，薋菉葹满高下田。",
            "政用百尾收乌犍，刀剑纵售能几钱。",
            "展掩此画空惘然，平日幽趣终拳拳。",
            "此叟傥可作九原，画我草履麻为鞭，经挂牛角羣牛前。"
        ],
        "title": "题高梦锡指牛图",
        "id": "70d984f2-2c01-492c-90d2-337d6a1892b7"
    },
    {
        "author": "陈造",
        "paragraphs": [
            "朱郎满腹抱贤业，壮岁弹铗仍哀歌。",
            "飞将未侯方朔饿，天无老眼如子何。",
            "纷纷过眼日百十，超拔如君信难及。",
            "平陵笔阵吾敢支，稳掇世科人所必。",
            "小儿鹿鹿空肩随，血指汗颜惊崛奇。",
            "于菟一啸百兽慑，谁顾露草寒蛩悲。",
            "诗书鼓吹且强饭，舜咨皋谟适华旦。",
            "功名迫逐可得辞，等闲莫咏南山粲。"
        ],
        "title": "次朱必先与师是唱酬韵  其一",
        "id": "9f90082e-6a3e-44bf-9ddf-98a6e3d74a1c"
    },
    {
        "author": "陈造",
        "paragraphs": [
            "男子负抱成蹉跎，唾壶自击商声歌。",
            "此声此意谁解领，政用折柬招羊何。",
            "人言百里半九十，它日聪明嗟不及。",
            "云衢掎袂梦空劳，神武挂冠吾已必。",
            "久要但有穷鬼随，此鬼亦使文怪奇。",
            "推敲惯尝京尹怒，登临肯兴赋客悲。",
            "蚕蚁可浴牛可饭，农家星候知昏旦。",
            "不妨婢子办黄䌷，更贷邻僧供白粲。"
        ],
        "title": "次朱必先与师是唱酬韵  其二",
        "id": "a57238ae-f103-4de5-af8f-15de3e521ba0"
    },
    {
        "author": "陈造",
        "paragraphs": [
            "东园千树簉白红，携壶满意一醉同。",
            "向来可是君宿诺，政复急雨斜惊风。",
            "县知此兴未渠尽，暖日晴云岂终吝。",
            "叩门日听长须来，老夫于子骖之靳。"
        ],
        "title": "客以诗为东园饮不果次其韵二首  其一",
        "id": "bab16350-f2fc-40f9-b794-43180755ea93"
    },
    {
        "author": "陈造",
        "paragraphs": [
            "春池照影红锦衣，鸳鸯与鸭同低摧。",
            "金笼鹦鹉颇谇语，解道春色今寒灰。",
            "客来命笑还错莫，此情不似君情薄。",
            "会须把酒杏花前，祇唤茶瓯充罚爵。"
        ],
        "title": "客以诗为东园饮不果次其韵二首  其二",
        "id": "4d878396-6d81-49ea-a127-7723f8b192c4"
    },
    {
        "author": "陈造",
        "paragraphs": [
            "苍颜无酒不能红，坐窗袖手禅衲同。",
            "几时羲驭肯怜客，满意花卉摇光风。",
            "樽酒向君怀抱尽，赓歌剧谭忘悔吝。",
            "更看珠玉联翩来，孰云猛乞犹小靳。"
        ],
        "title": "雨未止再次前韵二首  其一",
        "id": "27150fde-c194-4b8b-8b1d-de3390db2df8"
    },
    {
        "author": "陈造",
        "paragraphs": [
            "樽前罢唱金缕衣，花为蔫萎玉为摧。",
            "欠伸旧识名驹子，兰艾一燎同飞灰。",
            "匆遽不及呼莫莫，春愁禁人酒力薄。",
            "拟令大白径浮君，毕献继今仍此爵。"
        ],
        "title": "雨未止再次前韵二首  其二",
        "id": "275cbdd3-71f5-41d9-809a-47ee9d603528"
    },
    {
        "author": "陈造",
        "paragraphs": [
            "诗人索诗无乃俗，我乎索之更虚辱。",
            "从来东郭滥吹竽，缪使尾续阳春曲。",
            "此腹涸矣劳诛求，我老知耻吾罢休。",
            "使君拂云敞新楼，且可一醉同楼头。"
        ],
        "title": "次韵魏知元  其一",
        "id": "e231ef6c-7f44-4737-ae33-909c6ac5ff97"
    },
    {
        "author": "陈造",
        "paragraphs": [
            "青楼琴客信超俗，俗外客子幸临辱。",
            "定知略眼岁寒枝，肯负平生白头曲。",
            "雌凰雄凤副所求，和鸣之乐方未休。",
            "暗香疎影春借力，更看青子骈枝头。"
        ],
        "title": "次韵魏知元  其二",
        "id": "cbae4068-a8f2-431e-8071-bb64de4297e9"
    },
    {
        "author": "陈造",
        "paragraphs": [
            "徐郎坐穷无几请，千里过我身将影。",
            "未办还辕梅雪漂，颇忆离家鴈天冷。",
            "高郎表表今子云，等闲落笔诗中君。",
            "学力不为救饥分，归从夫子收奇勋。"
        ],
        "title": "次高宾王饯徐南卿韵",
        "id": "b4b68e6d-558a-4035-a332-9aa3d200b80e"
    },
    {
        "author": "陈造",
        "paragraphs": [
            "古人论画索画外，世俗区区较形似。",
            "眼明亦有可人者，龚子画形兼画意。",
            "秋兰春蕙相与芳，梅花照影生暗香。",
            "倚烟映雾各夸嫮，并作短轴供宝藏。",
            "斩新雪色三丈壁，胜日烦渠挥淡墨。",
            "楂牙老树对丑石，龙腾兽伏起恍惚。",
            "松底跳波隠隠轰千鼙，石间横斜风竹相因依。",
            "长翁雅趣在水竹，新开湖南规办五亩绿。",
            "此松此石偕四友，身未出门先在目。",
            "暮年供给良易足，龚子惠我真绝俗。",
            "万钱酬赠不颔颐，新诗渠能饱君腹。",
            "平生好事吾屡空，龚子好事未后翁。",
            "藏诗宝画从人笑，与子把玩无终穷。"
        ],
        "title": "赠画士龚子",
        "id": "57b5c4b3-de03-4f95-95a6-47279d5e3d82"
    },
    {
        "author": "陈造",
        "paragraphs": [
            "雨行本自贪风便，四十里程真劈箭。",
            "长年摊钱夸半仙，一炊黍顷风头转。",
            "生世快意多所辱，叶舟瓠壶浪如屋。",
            "暗桩触船船版折，船丁吁天船媪哭。",
            "涂穷傥有哀王孙，腰舖人家紧闭门。",
            "丁翁禄𨔤捕鱼者，向我顾肯颜色温。",
            "茅屋新成容寄宿，麻茶初熟仍见分。",
            "解衣灭烛睡欲死，乡梦醒时鸡唤晨。",
            "平时晨餔下南浦，定向扬州听更鼓。",
            "飞廉生忧吾敢怨，薄命若为防市弩。",
            "今朝河面吹细痕，竹树不声人骏奔。",
            "掣铃一笑话畴昔，便有乐事酬佳辰。",
            "镇淮主人开渌樽，蕙兰香前箫鼓喧，一杯为我安惊魂。",
            "胜谈亹亹清耳根，向来忧虞无足言。"
        ],
        "title": "呈赵帅",
        "id": "b9080624-905d-4771-80d9-8c4f23ca0334"
    },
    {
        "author": "陈造",
        "paragraphs": [
            "山间有好事，时肯问何如。",
            "束送筯头薤，鲜分匙面鱼。",
            "披襟偕我饱，揽发为君梳。",
            "一笑尘劳外，都无病可祛。"
        ],
        "title": "山居十首  其一",
        "id": "dd0ef245-2638-42a9-9cc6-1f61fe261f68"
    },
    {
        "author": "陈造",
        "paragraphs": [
            "咀毒横戈地，财堪博一羞。",
            "时流正攘臂，老子解抽头。",
            "秦楚蜗两角，跖夷貉一丘。",
            "向来回晚照，了不见全牛。"
        ],
        "title": "山居十首  其二",
        "id": "a9267a4b-073d-4ddd-bfa5-5986be3f9d7f"
    },
    {
        "author": "陈造",
        "paragraphs": [
            "忽作断过访，经旬闲瘦筇。",
            "慵添和诗债，病减灌园功。",
            "石鼎袅轻碧，庭柯零碎红。",
            "竹君如见慰，竟日啸窗风。"
        ],
        "title": "山居十首  其三",
        "id": "ce71de86-4d93-4ff7-9ce1-c715496983d6"
    },
    {
        "author": "陈造",
        "paragraphs": [
            "居深自少客，儿辈省譍门。",
            "日课午钟饭，生涯三亩园。",
            "嗜鱼亲蜑户，辍果及王孙。",
            "不惜苔钱破，横纵步屧痕。"
        ],
        "title": "山居十首  其四",
        "id": "cdb6fef0-b9eb-4fc2-a5bb-627a9f7a9c2f"
    },
    {
        "author": "陈造",
        "paragraphs": [
            "鸟息我亦倦，行行取径微。",
            "石棱妨错足，藤蔓每钩衣。",
            "森木各天籁，连山同夕晖。",
            "推门吟袖冷，满带野风归。"
        ],
        "title": "山居十首  其五",
        "id": "3c35b9d0-74d3-43a1-806b-28b9575eaa1e"
    },
    {
        "author": "陈造",
        "paragraphs": [
            "涉世惯多遻，还欣惬此心。",
            "鸡孙当岁稔，竹母值秋阴。",
            "言配香秔软，行须绿影深。",
            "继今摩腹去，风日更萧森。"
        ],
        "title": "山居十首  其六",
        "id": "d72100f1-4f28-46ec-babf-03c1fcbbdeb7"
    },
    {
        "author": "陈造",
        "paragraphs": [
            "萍梗才餬口，爬沙亦畏涂。",
            "悠然三径地，有此百金躯。",
            "乘兴聊吟笔，无絃且槁梧。",
            "幽居喜客醉，未遣秫田芜。"
        ],
        "title": "山居十首  其七",
        "id": "9f38e3db-8301-4db2-95eb-86f60970ec7e"
    },
    {
        "author": "陈造",
        "paragraphs": [
            "蕉鹿谢依乘，孤高迺得朋。",
            "闲谈每褐父，清晤或邻僧。",
            "止酒玄真子，居家杜伯升。",
            "此心安隠处，蜩鸴傲鹍鹏。"
        ],
        "title": "山居十首  其八",
        "id": "e9440b79-cf60-437f-abc0-92d9f4240cc5"
    },
    {
        "author": "陈造",
        "paragraphs": [
            "一室市声外，生经良不孤。",
            "园花非独笑，风竹巧相娱。",
            "为客求鹅母，供家课橘奴。",
            "残年温饱尔，外此亦何须。"
        ],
        "title": "山居十首  其九",
        "id": "4395356d-6ac4-4dae-b20b-9d5ce03ab9a2"
    },
    {
        "author": "陈造",
        "paragraphs": [
            "丁年陪友旧，尘雾去骎骎。",
            "不頼学问力，终孤云水心。",
            "无波真古井，跃冶岂祥金。",
            "抚己知今是，扁舟钓碧浔。"
        ],
        "title": "山居十首  其一○",
        "id": "c3cc4f75-95cf-4537-ba1a-ee81094e9089"
    },
    {
        "author": "陈造",
        "paragraphs": [
            "霁色莫澄鲜，和声入管絃。",
            "人家无事日，时节放灯天。",
            "璧月红尘外，东风绿酒前。",
            "强陪儿女笑，病骨得轻便。"
        ],
        "title": "元夜病起二首  其一",
        "id": "565c30c8-2550-4317-bc2a-b00bda7fca1f"
    },
    {
        "author": "陈造",
        "paragraphs": [
            "节物撩佳兴，浮生盍自宽。",
            "山城如许乐，灯市不多寒。",
            "微步漂香细，行歌惜夜阑。",
            "何人欹醉帽，朱袖簇归鞍。"
        ],
        "title": "元夜病起二首  其二",
        "id": "4c93c05e-fc96-4d54-bc8c-ad664c1ff252"
    },
    {
        "author": "陈造",
        "paragraphs": [
            "山月明空隙，庭柯下槁干。",
            "沈沈僧夜静，漠漠鴈天寒。",
            "梦境愁偏隔，诗情老易阑。",
            "未容辞水厄，聊复踞蒲团。"
        ],
        "title": "香云寺",
        "id": "4b85251a-19c3-4d08-9c88-744a4c6af87d"
    },
    {
        "author": "陈造",
        "paragraphs": [
            "几日到于湖，交情未合疎。",
            "相望百里地，不寄一行书。",
            "待此宽相忆，何人念索居。",
            "朔风吹鴈断，徙倚正愁予。"
        ],
        "title": "丁簿到芜湖书不至",
        "id": "2b279e45-64ca-4a72-9d1b-02d690da210b"
    },
    {
        "author": "陈造",
        "paragraphs": [
            "小村山影里，山脚水明沙。",
            "春事初移柳，人家未摘茶。",
            "生儿了门户，馔客有鱼虾。",
            "笑我尘埃者，奔驰鬓易华。"
        ],
        "title": "圩上",
        "id": "679a9dfb-98e6-4f5b-8f22-b8d9bc3a2e96"
    },
    {
        "author": "陈造",
        "paragraphs": [
            "去家如昨日，节物转头非。",
            "风处绿自舞，雨余红顿稀。",
            "野桥平水过，村路蹑花归。",
            "趁得酴醾在，筝琶拂旧衣。"
        ],
        "title": "丁酉道中暮春",
        "id": "a8c16e5e-02df-49a5-9b02-db271d406e64"
    },
    {
        "author": "陈造",
        "paragraphs": [
            "梦蚁浪多忧，隙驹如许遒。",
            "凄凉一霜早，黄落万山秋。",
            "得失古青简，漂零予白头。",
            "不因多病过，始觉此生浮。"
        ],
        "title": "秋日",
        "id": "0c741fd8-1659-4c07-a0c6-b700fd343ba4"
    },
    {
        "author": "陈造",
        "paragraphs": [
            "䆉䅉围僧屋，檀栾隔槿篱。",
            "月池聊濯足，雪壁賸留诗。",
            "里社皆囷廪，钟鱼亦岁时。",
            "平生松隠赋，回首十年迟。"
        ],
        "title": "仁于庵",
        "id": "50de2c9f-abed-491e-85f5-efcadc382979"
    },
    {
        "author": "陈造",
        "paragraphs": [
            "君是儒冠秀，源流况父兄。",
            "文堪一战霸，气欲五郎卿。",
            "与世甘多遻，谋生迄未成。",
            "其谁为推挽，小试合承明。"
        ],
        "title": "次韵翟元卿  其一",
        "id": "6d65d564-8060-4d0e-95f5-9c453a0f6e99"
    },
    {
        "author": "陈造",
        "paragraphs": [
            "我困枘投凿，君才瓴建高。",
            "要之同臭味，政以借熏陶。",
            "觞咏聊真乐，媸妍付尔曹。",
            "能来缓诗颊，芋火荐松醪。"
        ],
        "title": "次韵翟元卿  其二",
        "id": "4bc80cd2-5a7a-472e-8b16-a841eb22e5f0"
    },
    {
        "author": "陈造",
        "paragraphs": [
            "甚喜年谷熟，仍闻佳食眠。",
            "郡人新过此，乡信得真传。",
            "社酒浮蛆渌，湖鱼割玉鲜。",
            "平时计安稳，莫靳里胥钱。"
        ],
        "title": "得姪消息二首  其一",
        "id": "b1d2bd4c-b9f4-48d9-a886-1e490d2516b3"
    },
    {
        "author": "陈造",
        "paragraphs": [
            "二顷居耕获，为谋未觉非。",
            "输租能早计，坐社莫相违。",
            "念我官将满，连宵梦只归。",
            "团栾老丘壑，肯作食言肥。"
        ],
        "title": "得姪消息二首  其二",
        "id": "dff1457a-742b-4601-bbe7-0524c59def78"
    },
    {
        "author": "陈造",
        "paragraphs": [
            "如镜江流去，奔驰合自羞。",
            "病容霜后叶，归兴浪前沤。",
            "岐路三生债，风埃一饱谋。",
            "山田饶芋栗，珍重故园秋。"
        ],
        "title": "感兴",
        "id": "b39e1c28-9570-46ea-8d12-5d16dd456e83"
    },
    {
        "author": "陈造",
        "paragraphs": [
            "之子是荆璞，温纯仍琢磨。",
            "诸公推大手，壮岁合贤科。",
            "豹雾三年隠，龙门一跃过。",
            "得诗应自慰，老子阅人多。"
        ],
        "title": "送人赴试",
        "id": "d89e5866-a06e-48f7-9c58-48931725b2c1"
    },
    {
        "author": "陈造",
        "paragraphs": [
            "侧径崎岖去，飞萝次第扪。",
            "山横欲无地，路转却逢村。",
            "竹柏围荒寺，莓苔上缭垣。",
            "残僧不知客，芋火老云根。"
        ],
        "title": "金地寺",
        "id": "80d4d815-2329-4d6e-9153-d3edce39ff50"
    },
    {
        "author": "陈造",
        "paragraphs": [
            "久饫南来饭，长维北去船。",
            "薰衣子笑韵，入筯望潮鲜。",
            "意适忘漂泛，吾生计食眠。",
            "归期何用数，宽待藕花天。"
        ],
        "title": "留行都",
        "id": "6ac23141-1097-4364-91d8-c2b8b605e269"
    },
    {
        "author": "陈造",
        "paragraphs": [
            "穰穰衣冠地，眈眈公辅居。",
            "云霄有捷径，尘土且长裾。",
            "老去怀归切，生知与世疎。",
            "解装漫刺在，况说子公书。"
        ],
        "title": "调官归",
        "id": "7b2b97e7-94fb-45d1-b6a8-c89c22f89ce2"
    },
    {
        "author": "陈造",
        "paragraphs": [
            "锦席浮波影，牙樯转雾霏。",
            "飞花窥碧酒，舞蝶傍红衣。",
            "野日歌前淡，云峯望处微。",
            "游鱼应与乐，啼鸟莫催归。"
        ],
        "title": "陪盱眙王使君东游四首  其一",
        "id": "dc84baa3-2876-41b7-ba41-311c6b90f050"
    },
    {
        "author": "陈造",
        "paragraphs": [
            "缆解鸥飞处，船移柳影中。",
            "林庐桃李月，浦溆蕙兰风。",
            "酒浅能无醉，歌长惜有终。",
            "赋诗聊泚笔，寓意未须工。"
        ],
        "title": "陪盱眙王使君东游四首  其二",
        "id": "34b7af65-4a03-488e-bda9-abec5a12558d"
    },
    {
        "author": "陈造",
        "paragraphs": [
            "红旗围皂盖，离迾碧山隅。",
            "水色涵云树，宾筵著画图。",
            "香温金凿落，花亚锦屠苏。",
            "醉里银丝鲙，渔舟不待呼。"
        ],
        "title": "陪盱眙王使君东游四首  其三",
        "id": "a2686291-8d5f-4967-9846-2cdda18557ea"
    },
    {
        "author": "陈造",
        "paragraphs": [
            "风林山阙处，茅舍两三家。",
            "小驻回鹘队，重寻粟玉花。",
            "疎烟横暖霭，碧溜漱晴沙。",
            "野兴未渠尽，数峯明晚霞。"
        ],
        "title": "陪盱眙王使君东游四首  其四",
        "id": "072b7439-abbb-42cf-b580-c645f0b71cc8"
    },
    {
        "author": "陈造",
        "paragraphs": [
            "淮汴朝宗地，孤埤只眼前。",
            "谯楼西日淡，戍鼓北风传。",
            "破竹非无计，浇瓜亦自贤。",
            "客愁浑几许，抚剑倚吴天。"
        ],
        "title": "都梁八首  其一",
        "id": "c634e9c8-a30d-4b1a-aa33-aecdc5b03c72"
    },
    {
        "author": "陈造",
        "paragraphs": [
            "天外纤云尽，山巅望眼遥。",
            "平淮剪绿野，白塔界晴霄。",
            "客里风光异，吟边物象骄。",
            "功名它日事，回首兴萧条。"
        ],
        "title": "都梁八首  其二",
        "id": "4096950c-a797-4e55-86bf-f813b9663ded"
    },
    {
        "author": "陈造",
        "paragraphs": [
            "新居得翠微，景趣自幽奇。",
            "白石羣羊卧，脩篁翠葆欹。",
            "山光衔睥睨，云影傍藩篱。",
            "席户无车马，禽猿不更疑。"
        ],
        "title": "都梁八首  其三",
        "id": "da238d99-12f9-482c-a62f-926d059340f7"
    },
    {
        "author": "陈造",
        "paragraphs": [
            "关塞凄凉处，青徐指顾边。",
            "如何汉正朔，不尽禹山川。",
            "将略轻三捷，天威重万全。",
            "诸公不愒日，老子判留年。"
        ],
        "title": "都梁八首  其四",
        "id": "f1a366f2-0caf-42d4-8045-644206c662be"
    },
    {
        "author": "陈造",
        "paragraphs": [
            "路恶惟沙碛，山回忽市廛。",
            "楼台明晚照，花竹暝寒烟。",
            "生事知无警，欢声验有年。",
            "犹嫌武陵遇，不载割淮鲜。"
        ],
        "title": "都梁八首  其五",
        "id": "112fd099-6135-48be-a600-35f9d36250a3"
    },
    {
        "author": "陈造",
        "paragraphs": [
            "犬吠葱青里，人家竹径深。",
            "短篱循石磵，老屋枕烟岑。",
            "牛瘠知春事，鸠啼认晏阴。",
            "丰年易为客，杯酒慰幽寻。"
        ],
        "title": "都梁八首  其六",
        "id": "f0b8272d-801b-4f41-8b5c-b6e295f7043d"
    },
    {
        "author": "陈造",
        "paragraphs": [
            "向来经世蕴，每作负山驰。",
            "鬓发不留黑，京尘慙旧缁。",
            "生涯黄卷在，心事白鸥知。",
            "回首林泉癖，穷吾不为诗。"
        ],
        "title": "都梁八首  其七",
        "id": "c06e4a30-4771-4a0f-a4bd-59ac6be110d0"
    },
    {
        "author": "陈造",
        "paragraphs": [
            "年年汉臣节，春鴈与同归。",
            "番俗尊华服，皇家后武威。",
            "市中斜毼贱，水外拂庐稀。",
            "南北皆生息，和亲果是非。"
        ],
        "title": "都梁八首  其八",
        "id": "4c3dbfe7-bf9d-4630-80aa-f7278a8895a3"
    },
    {
        "author": "陈造",
        "paragraphs": [
            "拥衾听良夜，风叶不余飞。",
            "天地清霜冷，江湖旅鴈归。",
            "幽人惜短梦，游子念征衣。",
            "穷老人间世，愁城屡合围。"
        ],
        "title": "寄姪",
        "id": "0a56efbe-35bd-4d79-9482-a4b0aa84c05e"
    },
    {
        "author": "陈造",
        "paragraphs": [
            "旱岁仍无麦，淮民食正艰。",
            "几时占雨信，今日破天悭。",
            "尽息田家叹，聊开病客颜。",
            "何由长岁稔，金火莫循环。"
        ],
        "title": "雨后病起二首  其一",
        "id": "c84b6aac-d04b-4615-bb88-606e2428076c"
    },
    {
        "author": "陈造",
        "paragraphs": [
            "小卧竹间斋，幽怀得好开。",
            "病从凉后减，雨及望时来。",
            "两屩山千叠，诸雏饭一杯。",
            "吾生计此耳，无梦到燕台。"
        ],
        "title": "雨后病起二首  其二",
        "id": "c227c233-604a-46ac-8355-d409d88ba05b"
    },
    {
        "author": "陈造",
        "paragraphs": [
            "晨具湖西饭，还家腹果然。",
            "怒风长擘席，急浪不鸣船。",
            "身觉青冥上，情留白鸟边。",
            "衰年端一快，整帽向云天。"
        ],
        "title": "归自湖西",
        "id": "5e26bfb3-86bf-49ce-93cd-98f46cea5f15"
    },
    {
        "author": "陈造",
        "paragraphs": [
            "多夜淮濒梦，言归未有期。",
            "愁禁客舍雨，寒过杏花时。",
            "酒废无何饮，春如不自持。",
            "若为丹九转，能黑镜中丝。"
        ],
        "title": "客中",
        "id": "6f7e647c-0ac5-4396-b646-507aa0165f54"
    },
    {
        "author": "陈造",
        "paragraphs": [
            "陈雷好宾主，亹亹各风流。",
            "末座仍枚叟，捐金得莫愁。",
            "浓欢兼卜夜，暇日頼销忧。",
            "近按梁州谱，何妨一再讴。"
        ],
        "title": "次韵朱万卿五首  其一",
        "id": "300a27aa-c493-49b1-94bb-be2da767e3bc"
    },
    {
        "author": "陈造",
        "paragraphs": [
            "风义陶朱裔，斗南无此流。",
            "悬知禁厨脔，不赋畔牢愁。",
            "笔落无千载，谈间散百忧。",
            "尽抄新乐府，惜欠雪儿讴。"
        ],
        "title": "次韵朱万卿五首  其二",
        "id": "ea59b9c9-0f70-4d47-b4f5-6a2807a7881f"
    },
    {
        "author": "陈造",
        "paragraphs": [
            "彼姝绿窗子，欧靓亦其流。",
            "裙衩何因瘦，眉梢不贮愁。",
            "唾花新得意，庭草共忘忧。",
            "雌凤求凰曲，人前莫误讴。"
        ],
        "title": "次韵朱万卿五首  其三",
        "id": "17abea43-83a2-480f-8285-2c3f5d44d94c"
    },
    {
        "author": "陈造",
        "paragraphs": [
            "一雨动三日，沟塍皆怒流。",
            "风凉欺酒力，喜色寄诗愁。",
            "不待桑林祷，俄宽杞国忧。",
            "丰登知有象，满听载涂讴。"
        ],
        "title": "次韵朱万卿五首  其四",
        "id": "38df1717-ca6c-4f6e-b96b-69a0323f0882"
    },
    {
        "author": "陈造",
        "paragraphs": [
            "平时歌酒伴，云散与风流。",
            "白发潘怀县，青衫许散愁。",
            "生怜自谋拙，人谓不堪忧。",
            "只拟江湖去，狂吟和棹讴。"
        ],
        "title": "次韵朱万卿五首  其五",
        "id": "ddcbee0b-a266-4647-acb7-d6e5e4ece1ca"
    },
    {
        "author": "陈造",
        "paragraphs": [
            "敬问昭阳尉，餐钱得饱无。",
            "时方依绛帐，课谢剪萑苻。",
            "宾俎仍黄雉，书窗了白驹。",
            "低回自爱惜，才业正时须。"
        ],
        "title": "寄兴化徐尉二首  其一",
        "id": "d697899e-628c-4569-b0b2-ce93e6585510"
    },
    {
        "author": "陈造",
        "paragraphs": [
            "自折河桥柳，何人慰寂寥。",
            "一书宁用靳，两舍未为遥。",
            "瓜戍装应趣，荆扉兴自饶。",
            "回头五云处，犹肯访渔樵。"
        ],
        "title": "寄兴化徐尉二首  其二",
        "id": "b4deb007-d619-4537-8ff4-f8b5f2309eda"
    },
    {
        "author": "陈造",
        "paragraphs": [
            "鸠杖随身去，乡园得自娱。",
            "红鲜终日有，俗物向来无。",
            "酒所挥椽笔，风前据槁梧。",
            "逢人休举似，儿辈笑吾徒。"
        ],
        "title": "次韵彭景贶",
        "id": "c6d7b6eb-31ad-495a-84bb-63a6f7f56b85"
    },
    {
        "author": "陈造",
        "paragraphs": [
            "书社他年事，寻盟未厌烦。",
            "须吾执牛耳，助子跃龙门。",
            "凌厉先诸彦，从容即万言。",
            "隽功科举外，暇日要深论。"
        ],
        "title": "赠课会诸公",
        "id": "78c5e8cb-f226-4f59-87c8-73f37938c6e3"
    },
    {
        "author": "陈造",
        "paragraphs": [
            "云曀平山塔，烟明老濞城。",
            "客行判费日，舟泊细论程。",
            "闸水清兼浊，潮天雨复晴。",
            "未须归有梦，午枕惬凉生。"
        ],
        "title": "次瓜州",
        "id": "944aa727-197f-40c9-a0d5-39e132b3b914"
    },
    {
        "author": "陈造",
        "paragraphs": [
            "平昔金兰契，过逢意自饶。",
            "乘闲无窘步，命笑有嘉招。",
            "翠歛歌眉黛，红生醉颊潮。",
            "归骖从惜夜，小待玉笙调。"
        ],
        "title": "赠高黄二子",
        "id": "3849b4ad-ed77-4f84-8244-53265527c67c"
    },
    {
        "author": "陈造",
        "paragraphs": [
            "衮衮红尘去，扁舟得挽回。",
            "半生障日手，一笑沃愁杯。",
            "应俗吾衰矣，论文子壮哉。",
            "明年日边信，满冀好怀开。"
        ],
        "title": "赠赵秀才",
        "id": "a15ec0b3-f5cb-4387-bc0f-65dbb5068ed5"
    },
    {
        "author": "陈造",
        "paragraphs": [
            "客子离羣意，萧斋只睡宜。",
            "得无新雨叹，漫有故人期。",
            "日力须棋局，风凉入酒卮。",
            "转头车妇去，相忆各儿痴。"
        ],
        "title": "约二赵棋集雨不果来",
        "id": "00067a7c-4306-411a-af2a-54e6f9def9ad"
    },
    {
        "author": "陈造",
        "paragraphs": [
            "能事余千牍，幽期自一丘。",
            "向来书襞积，不疗客漂流。",
            "小挹苏耽鹤，同歌甯戚牛。",
            "几时诗酒社，相属话天游。"
        ],
        "title": "次韵高缙之二首  其一",
        "id": "cf113590-d824-4c2e-956a-75013131a0ff"
    },
    {
        "author": "陈造",
        "paragraphs": [
            "奚囊走湖海，襟度极风流。",
            "学力隠一敌，才华追二刘。",
            "与时君有用，漫仕我非优。",
            "它日霄霏上，诗成复寄不。"
        ],
        "title": "次韵高缙之二首  其二",
        "id": "ee7325db-c4ba-4874-9644-5e97167121d2"
    },
    {
        "author": "陈造",
        "paragraphs": [
            "诗翁静三昧，筇杖壁间横。",
            "小合自清绝，幽芳从瘦生。",
            "巧当窗影见，时映烛花明。",
            "底用寻春去，冲寒踏月行。"
        ],
        "title": "次韵石湖居士瓶中早梅二首  其一",
        "id": "182c25a6-fd5f-466d-9815-91a2098c7671"
    },
    {
        "author": "陈造",
        "paragraphs": [
            "罗帷护春色，羣木未昭苏。",
            "绝胜翻香坐，聊陪琢句臞。",
            "天资便静独，冰影倚空无。",
            "后夜逢姑射，仙家白玉壶。"
        ],
        "title": "次韵石湖居士瓶中早梅二首  其二",
        "id": "edb01881-de08-495b-b490-d5db7eeb8522"
    },
    {
        "author": "陈造",
        "paragraphs": [
            "阖庐归骨地，僧宇庇高丘。",
            "又趁能诗伴，来为吊古游。",
            "英雄余幅纸，岁月莽东流。",
            "未解山前客，相逢更说愁。"
        ],
        "title": "再游虎丘二首  其一",
        "id": "6fc51c8a-4b6e-472e-a1b4-86644dc475f4"
    },
    {
        "author": "陈造",
        "paragraphs": [
            "令节携壶客，当年伏虎山。",
            "诗成云气上，人语画图间。",
            "官作三年住，时须半日闲。",
            "从今碧眼老，几送醉中还。"
        ],
        "title": "再游虎丘二首  其二",
        "id": "f33cb3ff-1110-4615-9842-a432886c3130"
    },
    {
        "author": "陈造",
        "paragraphs": [
            "诗法工如此，何时粟一囊。",
            "渠侬须拥篲，老子欲烧香。",
            "世论瞢贤否，人家皆稻粱。",
            "愿天开老眼，为子疗饥肠。"
        ],
        "title": "谢陈梦锡诗卷二首  其一",
        "id": "776b68b4-4cfb-451d-a79d-7de40e4b7969"
    },
    {
        "author": "陈造",
        "paragraphs": [
            "高才万夫敌，余事十全医。",
            "有句撞哀玉，它年饮上池。",
            "可缘乖世用，政自畏人知。",
            "当复嫌多口，频烦说项斯。"
        ],
        "title": "谢陈梦锡诗卷二首  其二",
        "id": "8ccaf47e-957a-4a29-918c-79b2bd08fc54"
    },
    {
        "author": "陈造",
        "paragraphs": [
            "侧径苔竹润，短篱鸡鹜喧。",
            "小停障日手，聊憩卧云村。",
            "绿影乌皮几，新醅老瓦盆。",
            "平生农圃计，重与野人论。"
        ],
        "title": "即事",
        "id": "0c513afe-6e06-42c8-ba23-ca003ed5f228"
    },
    {
        "author": "陈造",
        "paragraphs": [
            "龙公靳飞雨，盍趁望时来。",
            "尚及丰年计，真令笑口开。",
            "池莲端自若，月地信佳哉。",
            "倚槛西风夜，题诗判费才。"
        ],
        "title": "次韵罗春伯提举",
        "id": "639082d3-9375-469e-a1ba-d183623389c0"
    },
    {
        "author": "陈造",
        "paragraphs": [
            "眼底论人物，如君亦壮哉。",
            "作书犹乞米，造物不怜才。",
            "跋履妨诗笔，祛除近酒杯。",
            "飞尘栖剑室，归棹莫迟回。"
        ],
        "title": "送高缙之归谋武林结课二首  其一",
        "id": "140f16f9-fcc5-4e11-bd91-b0110349d873"
    },
    {
        "author": "陈造",
        "paragraphs": [
            "辐辏羣英地，皇州异别州。",
            "能文才倚马，作意付焚舟。",
            "士价知名下，医门要担头。",
            "明年春鴈足，询我贺书邮。"
        ],
        "title": "送高缙之归谋武林结课二首  其二",
        "id": "5e363a94-149f-4571-8060-b84896f8126b"
    },
    {
        "author": "陈造",
        "paragraphs": [
            "病在岁云除，相羊小石渠。",
            "连朝无出日，进药止观书。",
            "旧苦将迎困，新慙诵说疎。",
            "官曹不事事，世恐诮相如。"
        ],
        "title": "岁晚言怀  其一",
        "id": "744301d9-68d0-4019-8b98-6e526d96fba2"
    },
    {
        "author": "陈造",
        "paragraphs": [
            "纸屋酣春意，霜空凝冻云。",
            "甘违酒伴约，稍策睡乡勋。",
            "寂寂观腾踔，堂堂敛放纷。",
            "冥心得今我，回首谢前闻。"
        ],
        "title": "岁晚言怀  其二",
        "id": "9064afc7-c0ba-44af-aaf4-5232fe483d48"
    },
    {
        "author": "陈造",
        "paragraphs": [
            "雀响初防雪，鸦骄恐报晴。",
            "徒妨一老梦，莫究二虫情。",
            "虚籁吹羣动，洪炉寄短生。",
            "只今观物化，未替白鸥盟。"
        ],
        "title": "岁晚言怀  其三",
        "id": "fbe9d23a-4ff4-4546-a7a0-1739a900422d"
    },
    {
        "author": "陈造",
        "paragraphs": [
            "博古亦多艺，相形仍论心。",
            "司南辅名教，左契指升沈。",
            "好语空千纸，行囊未一簪。",
            "乡关剑阁外，鴈足谩归音。"
        ],
        "title": "赠相士蜀张二诗  其一",
        "id": "52e77d59-cf35-40e7-9a50-c21e9bc2baa7"
    },
    {
        "author": "陈造",
        "paragraphs": [
            "贫病谢人谋，形容览镜羞。",
            "要随耕钓往，聊为斗升留。",
            "子术诚探妙，吾门恐暗投。",
            "霜髯文学掾，宁复邓元侯。"
        ],
        "title": "赠相士蜀张二诗  其二",
        "id": "d47b6919-d5c5-4776-9875-df13ec3b938e"
    },
    {
        "author": "陈造",
        "paragraphs": [
            "蜂蝶如相识，窥人却怪生。",
            "平时被花恼，因病此心轻。",
            "笑语初疑梦，香红旋问名。",
            "杖藜回白首，颓景欻衔城。"
        ],
        "title": "赠陈钱二别乘  其一",
        "id": "1b92f7da-15c4-44d5-855a-d95a911917a2"
    },
    {
        "author": "陈造",
        "paragraphs": [
            "花气浮迟日，鶑歌佐缓觞。",
            "肯孤留客意，兼贷著书忙。",
            "畴昔朋游乐，扶携醉后狂。",
            "因君话尘外，清兴顿能长。"
        ],
        "title": "赠陈钱二别乘  其二",
        "id": "2eb94ba9-e240-4042-b9a0-d608c6eb9c44"
    },
    {
        "author": "陈造",
        "paragraphs": [
            "小筑萦人梦，诗翁况旧期。",
            "定携桃叶女，犹羨习家池。",
            "鶑燕听歌惯，风烟取醉宜。",
            "饯春余几日，一笑更容迟。"
        ],
        "title": "赠陈钱二别乘  其三",
        "id": "1e5f5b4d-9e1e-4802-aeba-4ae5d9df6fb3"
    },
    {
        "author": "陈造",
        "paragraphs": [
            "久趼寻师足，还家讫受经。",
            "可容轻日力，政使带朝星。",
            "高步须堂奥，它年看典刑。",
            "奉亲时得笑，余事赐袍青。"
        ],
        "title": "送李元英还常熟从周宰读书",
        "id": "2c8820bb-ba20-4e72-99e6-0ae70573d0d5"
    },
    {
        "author": "陈造",
        "paragraphs": [
            "卓荦康时略，昂藏报主身。",
            "冲风还按辔，飞雪却宜人。",
            "帝渥先春遍，诗题触目新。",
            "行行何样好，归路玉为尘。"
        ],
        "title": "次韵归路微雪",
        "id": "331cf464-ae7b-4937-be60-dedfc09c4b1b"
    },
    {
        "author": "陈造",
        "paragraphs": [
            "断港冰初合，穷涂岁欲除。",
            "临年仍此悔，议道得无疎。",
            "抚事空搔首，何人为寄书。",
            "海风吹浩荡，侧望正愁予。"
        ],
        "title": "盐城阻冰雪赠陈德美三首  其一",
        "id": "183f54b8-595e-4bb4-9289-cde3e8ae0630"
    },
    {
        "author": "陈造",
        "paragraphs": [
            "身口真相累，风霜得备尝。",
            "即今歌匪兕，未憗反屠羊。",
            "辟谤规闲口，因衰再覆觞。",
            "不知诗酒外，何计逭悲凉。"
        ],
        "title": "盐城阻冰雪赠陈德美三首  其二",
        "id": "b57f3f2b-91ad-43b3-a5f9-8fbcc51c1201"
    },
    {
        "author": "陈造",
        "paragraphs": [
            "雪意知呈瑞，还欺客鬓星。",
            "悲欢随处异，艰阻向来经。",
            "梦境翩蝴蝶，宗盟近脊令。",
            "盘餐更谭麈，足用慰漂零。"
        ],
        "title": "盐城阻冰雪赠陈德美三首  其三",
        "id": "36cd74bc-d18b-4440-a859-835fa22818f2"
    },
    {
        "author": "陈造",
        "paragraphs": [
            "窗声呼梦断，灯影尚微茫。",
            "忽扫蚊专夜，从知雨献凉。",
            "佳眠嗟莫续，残漏耿犹长。",
            "却忆檠三尺，冯书怯曙光。"
        ],
        "title": "夜雨",
        "id": "bf00613b-677c-454e-9bf7-bfde4ebf454a"
    },
    {
        "author": "陈造",
        "paragraphs": [
            "新诗念报答，呫嗫未能书。",
            "落笔羣英右，惟君一敌如。",
            "穷愁疎翰墨，客路费羲舒。",
            "延合青冥上，摩研正望渠。"
        ],
        "title": "次韵何学谕送行二首  其一",
        "id": "345a983e-5d0f-4582-929e-e6d91014e23c"
    },
    {
        "author": "陈造",
        "paragraphs": [
            "湖山迎客棹，触目总宜诗。",
            "回首蓬莱近，平生汗漫期。",
            "衰年得奇观，往事属怀思。",
            "何日鸱夷去，扁舟共翠眉。"
        ],
        "title": "次韵何学谕送行二首  其二",
        "id": "fbafb20e-6033-410a-8c9a-697042b4ca19"
    },
    {
        "author": "陈造",
        "paragraphs": [
            "处死稽缃素，求名每寂寥。",
            "纷纷等枯冢，凛凛独高标。",
            "玉刻龟趺字，风驱水伯潮。",
            "英魂俨如在，楚些未须招。"
        ],
        "title": "曹娥庙二首  其一",
        "id": "b99df2e1-44cc-4b14-85d8-455424d6984a"
    },
    {
        "author": "陈造",
        "paragraphs": [
            "阅世谁无父，渠宁厌久生。",
            "惊波轻一死，森木竟双茔。",
            "石壁千寻立，江流万古清。",
            "祠宫拜遗像，犹复涕纵横。"
        ],
        "title": "曹娥庙二首  其二",
        "id": "6e8999b6-ade9-470f-a605-2725381f9ae3"
    },
    {
        "author": "陈造",
        "paragraphs": [
            "父子相为命，淮乡望海隅。",
            "谁非牛舐犊，心羨燕将雏。",
            "彩服藏书蠹，青春负隙驹。",
            "营营温饱计，犹恐未良图。"
        ],
        "title": "寄师文二首  其一",
        "id": "6233088e-b799-4058-8d2a-bdd834276f51"
    },
    {
        "author": "陈造",
        "paragraphs": [
            "阿泰知何似，无书坐地偏。",
            "未妨归缓缓，可免意县县。",
            "肖父仍便酒，如翁不蓄钱。",
            "况须供老眼，欲说已欣然。"
        ],
        "title": "寄师文二首  其二",
        "id": "5d42d4c6-66cb-466c-853d-1f94219e04d5"
    },
    {
        "author": "陈造",
        "paragraphs": [
            "一鹫风烟上，三韩指点中。",
            "地随山共尽，天与水无穷。",
            "梦蚁纷轩冕，骑鱼可阆蓬。",
            "仙曹应拊掌，顾我簿书丛。"
        ],
        "title": "登招宝山",
        "id": "6a873753-70c0-4157-8f43-1e7ee146d3eb"
    },
    {
        "author": "陈造",
        "paragraphs": [
            "县境拖脩直，人家住土涂。",
            "三方鲸浪涌，一岛虎头孤。",
            "风物犹佳处，絃歌付老夫。",
            "平生虫篆意，或许间忧虞。"
        ],
        "title": "定海四首  其一",
        "id": "a13f7ba0-57c9-4216-ba76-18d98bd009f7"
    },
    {
        "author": "陈造",
        "paragraphs": [
            "齿发今如此，东来料一寒。",
            "爱民平日事，宰县昔人难。",
            "稍得官租办，聊容坐席安。",
            "渠侬趋负挽，疑未厌儿宽。"
        ],
        "title": "定海四首  其二",
        "id": "66b8872a-f3e3-4542-98ab-8623ba151df0"
    },
    {
        "author": "陈造",
        "paragraphs": [
            "获稻来墝埆，开篘荐碧香。",
            "地偏皆斥卤，汲井得甘芳。",
            "漫仕今千室，前人陋一乡。",
            "民安吾亦饱，相乐亦相忘。"
        ],
        "title": "定海四首  其三",
        "id": "41117f54-520f-4005-a300-30264a3ff23d"
    },
    {
        "author": "陈造",
        "paragraphs": [
            "官廨盐烟外，居人杂贾胡。",
            "听言须画字，讨海倚输租。",
            "习俗何妨陋，鲜肥颇不无。",
            "已甘三载住，畴昔计乘桴。"
        ],
        "title": "定海四首  其四",
        "id": "02efd104-06a7-4f36-a5ea-515ef5ba3c5f"
    },
    {
        "author": "陈造",
        "paragraphs": [
            "行役儿无虑，衰怀自不忘。",
            "待潮何处泊，听雨共更长。",
            "指俟乌供哺，先容鴈著行。",
            "更宽三日计，茫苍下归艎。"
        ],
        "title": "闻师文过钱塘二首  其一",
        "id": "999e228e-00eb-4a1f-b1b9-120877950fb0"
    },
    {
        "author": "陈造",
        "paragraphs": [
            "九堰三江外，欹帆侧柂频。",
            "海鲜当日筯，雨鹊定随人。",
            "椒酒须分岁，江梅巧借春。",
            "团栾多乐事，未沬物华新。"
        ],
        "title": "闻师文过钱塘二首  其二",
        "id": "0c19b33c-b83e-4f20-bd20-b5566e7ae69b"
    },
    {
        "author": "陈造",
        "paragraphs": [
            "平昔功名念，如今冷似灰。",
            "藏书堪乐死，望岁待归来。",
            "小宅依城筑，虚簷枕水开。",
            "溪翁诗社侣，有酒賸追陪。"
        ],
        "title": "即事",
        "id": "a811c07b-da92-46e1-b2bd-7abb9fb8ebb6"
    },
    {
        "author": "陈造",
        "paragraphs": [
            "磔磔初鸣晓，通通已报衙。",
            "拙勤知待旦，欺绐未停挝。",
            "漫役乡园梦，祇添老眼花。",
            "屈信庸敢计，斗禄倚生涯。"
        ],
        "title": "官居二首  其一",
        "id": "477d625e-7202-41b1-a120-fc98ee1c6ed2"
    },
    {
        "author": "陈造",
        "paragraphs": [
            "官居不惜日，宰县动三年。",
            "忍事肠欲烂，为防头救燃。",
            "不应一饱计，长受众人怜。",
            "俛仰堪供笑，人间海易田。"
        ],
        "title": "官居二首  其二",
        "id": "6389418c-f976-49e6-90d7-1086bd626bcf"
    },
    {
        "author": "陈造",
        "paragraphs": [
            "凉意苏残梦，催儿起问涂。",
            "功名数前辈，术业旧原夫。",
            "漫触烟楼破，应先老骥驱。",
            "蠲疴吾有待，端不倚岐卢。"
        ],
        "title": "送学生归赴秋试因省别业三首  其一",
        "id": "41d094db-646a-42d2-99ea-05dea949f4f9"
    },
    {
        "author": "陈造",
        "paragraphs": [
            "年事真无頼，官曹已惮烦。",
            "儿堪付门户，吾粗有田园。",
            "游旧因相问，襟怀为细论。",
            "此心归隠计，日日受风幡。"
        ],
        "title": "送学生归赴秋试因省别业三首  其二",
        "id": "45c945a4-9864-484f-80ae-b42c917f3ee6"
    },
    {
        "author": "陈造",
        "paragraphs": [
            "食口几鹅雁，田收问菜麻。",
            "宁堪再揽减，又抱两呕鸦。",
            "投老怜漂泊，何时了贷赊。",
            "终慙陶靖节，归不计生涯。"
        ],
        "title": "送学生归赴秋试因省别业三首  其三",
        "id": "eb00290e-c3c6-49ce-8cd7-fc6ce8110b75"
    },
    {
        "author": "陈造",
        "paragraphs": [
            "至节占天意，丰登又必然。",
            "相风绿漪静，宾日矞云鲜。",
            "比屋皆生意，穷阎有醉眠。",
            "端容衰病宰，索句海山前。"
        ],
        "title": "冬至",
        "id": "3ec53384-6eea-4b7f-88d1-b3409d9950ab"
    },
    {
        "author": "陈造",
        "paragraphs": [
            "春信葭灰动，寻知寒事休。",
            "光阴从冉冉，身世判悠悠。",
            "鬓影看银胜，官期志土牛。",
            "羸骸更元命，惜为斗升留。"
        ],
        "title": "立春",
        "id": "d1362975-9ec3-495b-ae56-aaedfcd1aede"
    },
    {
        "author": "陈造",
        "paragraphs": [
            "广殿罗笾豆，脩廓振珮环。",
            "帝觞初拜手，仙驭不违颜。",
            "瑞雾浮空下，灵风拂袂还。",
            "定知龙宛宛，千祀拱南山。"
        ],
        "title": "祭龙",
        "id": "ec7b1b77-daae-4b10-be19-2a67e6fdf86f"
    },
    {
        "author": "陈造",
        "paragraphs": [
            "之子违离久，前宵梦见之。",
            "秋蛇开侧理，晓鹊啅疎篱。",
            "歆秀何时改，郊庠更问为。",
            "有言今赘矣，暗里自应知。"
        ],
        "title": "答龚炳泽卿",
        "id": "40316c5a-3255-4917-be8d-504dda1d0b65"
    },
    {
        "author": "陈造",
        "paragraphs": [
            "严子老且健，翩然湖外行。",
            "归来困一跌，悲啸念余生。",
            "幸弃扶衰杖，几成折足铛。",
            "开笼出双鸟，身已御风轻。"
        ],
        "title": "送严上舍并寄诸公十首",
        "id": "0233d462-bf95-40ee-9da0-e77045654a6e"
    },
    {
        "author": "陈造",
        "paragraphs": [
            "啧啧鴈声急，棱棱秋意深。",
            "行都旧新雨，独客短长吟。",
            "子肯怜衰病，时来慰滞淫。",
            "惜无移日酒，留照蜡灯斟。"
        ],
        "title": "送严上舍并寄诸公十首 送严 其一",
        "id": "b233485a-1315-42af-8083-4cd4dc8198a2"
    },
    {
        "author": "陈造",
        "paragraphs": [
            "自昔金陵幕，周旋未尽能。",
            "凄凉论阀阅，突兀擅声称。",
            "直己堪从事，公言不负丞。",
            "嗣当蜚鹗牍，留眼看依乘。"
        ],
        "title": "送严上舍并寄诸公十首 送严 其二",
        "id": "16076ee9-8041-4f32-b947-22b0c7b202fd"
    },
    {
        "author": "陈造",
        "paragraphs": [
            "闻道张夫子，还家俗累轻。",
            "两官终短袖，五字屹长城。",
            "龙断悲人世，烟云写物情。",
            "只今遥夜月，独许伴空明。"
        ],
        "title": "送严上舍并寄诸公十首 寄张次夔县丞 其一",
        "id": "d7b418aa-fb2f-45ac-943a-0dd8882d09e9"
    },
    {
        "author": "陈造",
        "paragraphs": [
            "赵子趋吴幕，予偕咏舞雩。",
            "迄今推毂力，不堕拾尘诬。",
            "鬓脚今全白，车轮欲半朱。",
            "何阶答知己，冰蘗耐穷涂。"
        ],
        "title": "送严上舍并寄诸公十首 寄张次夔县丞 其二",
        "id": "b3b885c8-5dac-4c65-8009-4896e879eeed"
    },
    {
        "author": "陈造",
        "paragraphs": [
            "已种河阳柳，将题晋客舆。",
            "论交记曩昔，因使问何如。",
            "拥烬应多暇，援毫不一书。",
            "诗成当属我，拜赐衮褒余。"
        ],
        "title": "送严上舍并寄诸公十首 寄赵景安府判 其一",
        "id": "6ee0f02f-83da-4ea6-a8d6-b09281c60907"
    },
    {
        "author": "陈造",
        "paragraphs": [
            "忆访俞夫子，频烦挽袖留。",
            "酒边无俗物，尘外有高楼。",
            "未醉催歌扇，言归听漏筹。",
            "此欢谁与继，怊怅岁时遒。"
        ],
        "title": "送严上舍并寄诸公十首 寄赵景安府判 其二",
        "id": "e2e01a92-20a4-4554-b264-2a84eda73d78"
    },
    {
        "author": "陈造",
        "paragraphs": [
            "暇日诗成集，西来见未曾。",
            "金徽想流水，玉井定层冰。",
            "呵护山灵惜，流传纸价增。",
            "石湖千载托，密密续前灯。"
        ],
        "title": "送严上舍并寄诸公十首 寄俞君任府判 其一",
        "id": "00fd9668-3f1d-4b9d-bdb9-71fbaa6f0e97"
    },
    {
        "author": "陈造",
        "paragraphs": [
            "交际论才业，何郎种种长。",
            "元推万人敌，况别四年彊。",
            "文看青钱中，诗须古锦藏。",
            "西归容盥读，老境借辉光。"
        ],
        "title": "送严上舍并寄诸公十首 寄俞君任府判 其二",
        "id": "7e3a1c54-086f-40e9-b695-abfc8ed252b8"
    },
    {
        "author": "陈造",
        "paragraphs": [
            "旧识追风足，低摧坂下车。",
            "长驱待云路，小捷已乡书。",
            "唾手须科第，差肩有诏除。",
            "公余富佳句，记我浑樵渔。"
        ],
        "title": "送严上舍并寄诸公十首 寄何解元",
        "id": "9855c380-afff-4266-9334-adfb46a4f8e5"
    },
    {
        "author": "陈造",
        "paragraphs": [
            "重见发更白，羁栖偕在行。",
            "余嗟遽如许，子亦可怜生。",
            "玉粒书新券，霜蔬煮破铛。",
            "诗成莫浪出，或取世儒轻。"
        ],
        "title": "再次韵十首  其一",
        "id": "cb73df64-1e65-42cb-86c3-65567599e1da"
    },
    {
        "author": "陈造",
        "paragraphs": [
            "曲巷才人迹，泥涂没屐深。",
            "未妨冲雨到，要伴掉头吟。",
            "大巧专亭毒，何时扫疹淫。",
            "浊醪君莫厌，排闷勉孤斟。"
        ],
        "title": "再次韵十首  其二",
        "id": "e75b439e-8c74-4008-becd-24fbf564bc38"
    },
    {
        "author": "陈造",
        "paragraphs": [
            "客舍无佳晤，君来肯小留。",
            "衣穿从见肘，赋好似登楼。",
            "论世聊扪舌，输棋不计筹。",
            "明窗坐方稳，寒日为谁遒。"
        ],
        "title": "再次韵十首  其三",
        "id": "3516ae9a-15bf-4b28-99f1-04a6c1be2c04"
    },
    {
        "author": "陈造",
        "paragraphs": [
            "吴门诗酒伴，入社记吾曾。",
            "香篆温难烬，铜壶冷易冰。",
            "赓酬恕吾老，声价放渠增。",
            "衰谢犹回首，思分蔀屋灯。"
        ],
        "title": "再次韵十首  其四",
        "id": "b365461f-0a4f-4927-b796-f950f1ea61ec"
    },
    {
        "author": "陈造",
        "paragraphs": [
            "朝家无阙政，秋禜继春雩。",
            "恤纬怜吾怯，知言敢自诬。",
            "闭阴宁董傅，为己肯杨朱。",
            "未断蜗缘壁，仍多豕负涂。"
        ],
        "title": "再次韵十首  其五",
        "id": "124c1572-a3a8-48c5-9b6d-0f175bacbc3b"
    },
    {
        "author": "陈造",
        "paragraphs": [
            "城西山水窟，早晚命篮舆。",
            "胜绝僧能有，拘挛我不如。",
            "山云侧步踊，雪壁细行书。",
            "它日尝般礴，萧然乐有余。"
        ],
        "title": "再次韵十首  其六",
        "id": "f4e6b5e8-0843-4bd4-9963-93fa76fe5fb9"
    },
    {
        "author": "陈造",
        "paragraphs": [
            "中天有台阁，自问汝何能。",
            "世路信薄命，吏曹须异称。",
            "北归甘醉叟，西上且聋丞。",
            "执友论文地，能无兴可乘。"
        ],
        "title": "再次韵十首  其七",
        "id": "533372fa-a006-4203-8190-0f7b612055d0"
    },
    {
        "author": "陈造",
        "paragraphs": [
            "进业湖海窄，取名丝缕轻。",
            "因君论前辈，卫道有金城。",
            "潢潦先知本，机缄贵用情。",
            "灵台与秋日，烱烛古今明。"
        ],
        "title": "再次韵十首  其八",
        "id": "1ab42f76-6619-41c0-adeb-ba5a7cca671c"
    },
    {
        "author": "陈造",
        "paragraphs": [
            "仕为饥寒迫，归怜兴味长。",
            "卜居从诡谲，勿药幸康强。",
            "邻拟千钱买，书开万卷藏。",
            "残年文字癖，更欲竞流光。"
        ],
        "title": "再次韵十首  其九",
        "id": "b538a0bf-9f34-4e7d-820d-2d3b664cf16a"
    },
    {
        "author": "陈造",
        "paragraphs": [
            "靖节瓶无粟，思归更命车。",
            "慵垂督邮带，况袖子公书。",
            "老我须闲适，尘缘得破除。",
            "还应与鸥鹭，分占碧溪渔。"
        ],
        "title": "再次韵十首  其一○",
        "id": "da1dc4f0-6760-4e38-a098-cbdbb424be56"
    },
    {
        "author": "陈造",
        "paragraphs": [
            "一室凌埃𡏖，公堂更左偏。",
            "闲消官上日，小隠洞中天。",
            "棋酒随醒醉，蚊蝱断扑缘。",
            "怜渠锻炉侧，矻矻计巢仙。"
        ],
        "title": "题陈主管小壶天三首  其一",
        "id": "7f795902-a3d5-4009-99e9-66e46480874c"
    },
    {
        "author": "陈造",
        "paragraphs": [
            "棋枰外世故，喧静信奇偏。",
            "俗网恢三面，冰壶令一天。",
            "时供诗友课，未断宰官缘。",
            "付我红尘去，如君自半仙。"
        ],
        "title": "题陈主管小壶天三首  其二",
        "id": "7c833068-4bbc-4370-ac29-1ca34e155ab9"
    },
    {
        "author": "陈造",
        "paragraphs": [
            "未放歌云散，先看醉帽偏。",
            "周郎自醇酎，乐广定青天。",
            "持胜收贤业，推枰睨世缘。",
            "明年一品手，却访玉堂仙。"
        ],
        "title": "题陈主管小壶天三首  其三",
        "id": "1a3f0ca8-ae56-4396-b583-86d0e9e6ecde"
    },
    {
        "author": "陈造",
        "paragraphs": [
            "平野俄空阔，遥山且有无。",
            "斜阳对扪蝨，暝树忽啼乌。",
            "老去犹羁旅，生平颇壮图。",
            "田翁诧丰岁，不拟话为儒。"
        ],
        "title": "过八叠舖问宿",
        "id": "31a94637-e432-44a0-b7dc-7c8f4887f934"
    },
    {
        "author": "陈造",
        "paragraphs": [
            "小驻缘云脚，居然睡眼醒。",
            "楚田衔树阔，汉水挟山青。",
            "蹀躞初忘倦，巉巖已饱经。",
            "川原方啖蔗，不拟叹漂零。"
        ],
        "title": "高头山",
        "id": "54b12bf2-70f5-4efe-adba-b7d8b1ca7373"
    },
    {
        "author": "陈造",
        "paragraphs": [
            "薄宦受风梗，还家归岫云。",
            "行人与乔木，老色竟平分。",
            "末路慙周朴，穷交有墨君。",
            "看渠绶若若，千骑诧乡枌。"
        ],
        "title": "无题三首  其一",
        "id": "5cdf5b2d-af51-48b6-b7f6-7e097f884635"
    },
    {
        "author": "陈造",
        "paragraphs": [
            "浪出嗟何补，归来乐有余。",
            "山川付不借，天地托蘧庐。",
            "酒熟聊呼客，钩垂不在鱼。",
            "平生栖遯意，政用盖迂疎。"
        ],
        "title": "无题三首  其二",
        "id": "5d46a1d1-7df6-476a-ba30-bb16a797337e"
    },
    {
        "author": "陈造",
        "paragraphs": [
            "卧病十四五，秋来身自轻。",
            "已拼不籍在，宁复可怜生。",
            "每笑隠者传，尚存身后名。",
            "灌园聊日力，分药且交情。"
        ],
        "title": "无题三首  其三",
        "id": "28ad5045-dcb3-4235-b670-9e32de7c040b"
    },
    {
        "author": "陈造",
        "paragraphs": [
            "薄宦随漂梗，流光任迅湍。",
            "家山蝶梦隔，节物鴈空寒。",
            "抚事频回首，微吟小凭栏。",
            "多情但乌鹊，时肯报平安。"
        ],
        "title": "思归",
        "id": "2e5660d3-95d0-4d05-9da5-7cbca4d56bee"
    },
    {
        "author": "陈造",
        "paragraphs": [
            "感念垂弧日，无成忽老衰。",
            "尚须庚癸诺，可讳甲辰雌。",
            "但有散人传，难胜幼妇辞。",
            "呼兄张座右，言配蓼莪诗。"
        ],
        "title": "答寿诗",
        "id": "5fdcca8f-23c4-4631-8ae9-5d889500b278"
    },
    {
        "author": "陈造",
        "paragraphs": [
            "穷山从薄宦，小郡著衰翁。",
            "政术甘疎拙，辞坛敢长雄。",
            "一饥才自救，五细未宜中。",
            "又拟包羞去，京尘冒软红。"
        ],
        "title": "次韵章宰  其一",
        "id": "4cc2ca20-4f33-4bc8-8126-11b1aab2842c"
    },
    {
        "author": "陈造",
        "paragraphs": [
            "游旧多厌绝，怪君终眷知。",
            "帐留仍碧酒，纻献更清诗。",
            "风义固难及，月评无乃私。",
            "相从文字乐，悔作十年迟。"
        ],
        "title": "次韵章宰  其二",
        "id": "066ce148-26bb-4bed-8f91-4e5ce4739417"
    },
    {
        "author": "陈造",
        "paragraphs": [
            "几日囚笼鸟，今朝纵壑鱼。",
            "空劳计迟速，凡百有乘除。",
            "岸势惊禽过，江声午梦余。",
            "心融得新句，澄水滴铜蜍。"
        ],
        "title": "过樊村",
        "id": "9d11af99-91df-430e-a845-c4728dc01381"
    },
    {
        "author": "陈造",
        "paragraphs": [
            "俛仰人间世，才为一笑资。",
            "百年羊胛熟，万事虎头痴。",
            "文字聊遮眼，功名浪朶颐。",
            "浮生如此尔，况复病余衰。"
        ],
        "title": "书怀二首  其一",
        "id": "9c3a0137-1a68-40d4-a2e7-8e5b2dc5c759"
    },
    {
        "author": "陈造",
        "paragraphs": [
            "薄宦爬沙地，平生一不施。",
            "才名将底用，齿发欻如斯。",
            "自笑书汗马，谁今手不龟。",
            "惟余五色笔，忍赋四愁诗。"
        ],
        "title": "书怀二首  其二",
        "id": "77f027af-05b6-4bd8-8046-095372e90301"
    },
    {
        "author": "陈造",
        "paragraphs": [
            "载酒幽寻地，乘闲得再临。",
            "丽黄啼晓霁，魏紫笑春深。",
            "抚事挥犀管，他时梦鹤林。",
            "心期更閴寂，物理付升沈。"
        ],
        "tags": [
            "西湖"
        ],
        "title": "步西湖次韵徐南卿  其一",
        "id": "4100f9ce-467a-43ac-a800-c6f261f03453"
    },
    {
        "author": "陈造",
        "paragraphs": [
            "杨园骞绝岭，万象赴窥临。",
            "坐久岚霏润，来时翠碧深。",
            "鶑花自佳处，鱼鼓亦丛林。",
            "谁在飞埃外，芸芸付陆沈。"
        ],
        "tags": [
            "西湖"
        ],
        "title": "步西湖次韵徐南卿  其二",
        "id": "9d8a2648-7674-4911-8040-bef83d717835"
    },
    {
        "author": "陈造",
        "paragraphs": [
            "山寺曾题竹，寻诗记所临。",
            "缘云俯空旷，扪石探幽深。",
            "倦鸟低平野，蔫花下碧林。",
            "沙头催唤渡，空水远沈沈。"
        ],
        "tags": [
            "西湖"
        ],
        "title": "步西湖次韵徐南卿  其三",
        "id": "3a26b905-ecd3-4c84-a34a-c07c10d93df0"
    },
    {
        "author": "陈造",
        "paragraphs": [
            "水月春犹浅，携壶记此临。",
            "云烟澹闲寂，鱼鸟媚清深。",
            "堤路俄人海，侯家或肉林。",
            "高楼下金弹，帘影眇深沈。"
        ],
        "tags": [
            "西湖"
        ],
        "title": "步西湖次韵徐南卿  其四",
        "id": "af25615a-3040-4364-b533-f43d3f6c0570"
    },
    {
        "author": "陈造",
        "paragraphs": [
            "徐子学诗苦，砚池宁暂临。",
            "课功初赑屭，著语遽精深。",
            "更积岁月力，傥陪英俊林。",
            "人生才业地，渠辈分平沈。"
        ],
        "tags": [
            "西湖"
        ],
        "title": "步西湖次韵徐南卿  其五",
        "id": "ba09b023-8712-4998-879d-7d15189441dc"
    },
    {
        "author": "陈造",
        "paragraphs": [
            "徐郎小隠处，爱我许迂临。",
            "多遻话岁晚，言归忘夜深。",
            "祛愁倚诗酒，结伴卜山林。",
            "更喜檀栾旧，风烟挺绿沈。"
        ],
        "tags": [
            "西湖"
        ],
        "title": "步西湖次韵徐南卿  其六",
        "id": "9b373b32-5651-46e6-81fd-d45a38ee970c"
    },
    {
        "author": "陈造",
        "paragraphs": [
            "西湖千顷画，政用好诗临。",
            "鉴揭雾解駮，屏纡云浅深。",
            "钿车随宝马，红舫度青林。",
            "归去开囊锦，君先炷水沈。"
        ],
        "tags": [
            "西湖"
        ],
        "title": "步西湖次韵徐南卿  其七",
        "id": "3d1c5482-8e46-4a98-b4ed-6ad6d0c92bde"
    },
    {
        "author": "陈造",
        "paragraphs": [
            "诗课逭离索，萧窗谁肯临。",
            "语方逢众怒，自诧用功深。",
            "未议辞穷鬼，才堪补笑林。",
            "旧交多册府，肯信有湮沈。"
        ],
        "tags": [
            "西湖"
        ],
        "title": "步西湖次韵徐南卿  其八",
        "id": "76656b9e-89bf-4a92-9b1b-39a23ac49e10"
    },
    {
        "author": "陈造",
        "paragraphs": [
            "逐利争名地，扶衰瞢一临。",
            "官同冰谷冷，盟缔海鸥深。",
            "局步无夷路，卑栖有故林。",
            "鸢鱼天地内，遂性各飞沈。"
        ],
        "tags": [
            "西湖"
        ],
        "title": "步西湖次韵徐南卿  其九",
        "id": "3c3eb924-1ec5-459b-8878-a519df73d98e"
    },
    {
        "author": "陈造",
        "paragraphs": [
            "旧约已汤餠，新欢仍碧香。",
            "小闲障日手，同憩卧云庄。",
            "羣彦矢复沓，老夫诗在囊。",
            "蔬畦暝晚色，野兴为谁长。"
        ],
        "title": "观诸公射于城北书壁二首  其一",
        "id": "3cfdc3a7-a86e-4c1c-8c9c-32a14b402e0f"
    },
    {
        "author": "陈造",
        "paragraphs": [
            "尘我玉蟾蜍，弦君金仆姑。",
            "分曹双壁立，中隽万人呼。",
            "壮岁功名地，从渠山泽儒。",
            "他年玉音问，册府起孙吴。"
        ],
        "title": "观诸公射于城北书壁二首  其二",
        "id": "e7d5e72e-ad10-4f55-84e3-237a00414ea0"
    },
    {
        "author": "陈造",
        "paragraphs": [
            "信次尚村落，食眠随晓晡。",
            "山瓶余濩倒，僧宇谒伊蒲。",
            "笑挟兔园策，问收鱼澳租。",
            "前滩起鸥鹭，为我作前驱。"
        ],
        "title": "次韵杨宰次郎裴",
        "id": "84a61038-5eb9-42ad-a46a-46e764c7a2cb"
    },
    {
        "author": "陈造",
        "paragraphs": [
            "人有褰裳去，时闲野渡舟。",
            "知君问彫瘵，随处访深幽。",
            "岁事方关念，村醪不破忧。",
            "贳租仍己责，或可继前脩。"
        ],
        "title": "次韵杨宰公田道上",
        "id": "7c858904-306e-4106-b671-c7b6f696b3c3"
    },
    {
        "author": "陈造",
        "paragraphs": [
            "龙岂分勤惰，司存想异方。",
            "禜雩均此意，丰歉竟殊疆。",
            "惠戒憎漏网，君宁专击强。",
            "东南有偏熟，鄙语未应忘。"
        ],
        "title": "次韵杨宰樊汊",
        "id": "09854dd8-2d7f-4b32-9e53-c69a6d9d94b5"
    },
    {
        "author": "陈造",
        "paragraphs": [
            "密雪界秋冬，悲欢可得同。",
            "祥如关岁事，时合奏场功。",
            "政要肉骨手，民方霜叶风。",
            "强吟盐絮句，面不盖羞红。"
        ],
        "title": "次韵杨宰秋尾雪",
        "id": "45d12ce9-e619-45b0-8e14-a58c190a72ff"
    },
    {
        "author": "陈造",
        "paragraphs": [
            "生常信流坎，老不叹漂零。",
            "雪后菊未死，雨余山更青。",
            "仍烦析尘语，远寄打包僧。",
            "政绩随诗价，多君日日增。"
        ],
        "title": "次韵杨宰葫芦格",
        "id": "e702c023-dd17-4fa9-9738-0013c0faf64a"
    },
    {
        "author": "陈造",
        "paragraphs": [
            "为儒如此尔，粮食第晨晡。",
            "诗漫南山杞，愁连董泽蒲。",
            "宾筵阙鹅炙，券负有牛租。",
            "久要惟穷鬼，文成不受驱。"
        ],
        "title": "次韵杨宰述怀",
        "id": "f825a3ff-d9d3-4891-b32c-644660c798be"
    },
    {
        "author": "陈造",
        "paragraphs": [
            "筇杖陪随去，漂然不系舟。",
            "云低山影暝，风定竹林幽。",
            "病减柳臂感，老无蒿目忧。",
            "吟诗如蚀月，玉斧傥能脩。"
        ],
        "title": "次韵杨宰野步",
        "id": "4a72903a-d35e-4b76-8305-db0cb53cee60"
    },
    {
        "author": "陈造",
        "paragraphs": [
            "荒政頼贤守，湛恩推上方。",
            "龚黄真父母，秦越肯圻疆。",
            "手自起僵仆，术先销暴强。",
            "膏肓得司命，铭肺可能忘。"
        ],
        "title": "次韵樊汊",
        "id": "8d7c3e34-3854-42f4-ae27-2c32005933fb"
    },
    {
        "author": "陈造",
        "paragraphs": [
            "对雪动遐想，此情今古同。",
            "饶为灞桥句，会奏蔡城功。",
            "耻卧袁安屋，思乘列子风。",
            "高翔广乐地，眩旋九霞红。"
        ],
        "title": "次韵杨宰雪",
        "id": "69e5f5cf-cf7d-4e87-9e18-a5cb63c3cc9b"
    },
    {
        "author": "陈造",
        "paragraphs": [
            "雪晓乌惊矫，无风叶自零。",
            "人家住莽苍，径柏挺寒青。",
            "千载犹归鹤，三生省病僧。",
            "脾虚眼多眚，更比向来增。"
        ],
        "title": "次韵杨宰宿田家",
        "id": "bdcca811-b18c-4a29-b56c-4ce8f814d2f2"
    },
    {
        "author": "陈造",
        "paragraphs": [
            "政绩新皇眷，功名旧壮怀。",
            "人才双立玉，笔势各排淮。",
            "鹏路天惟咫，鲰生骨未埋。",
            "行看仲淹弼，接武冠尧阶。"
        ],
        "title": "次韵漕使张守二首  其一",
        "id": "6ab91fff-ece4-4ad6-b37e-328d120dfa8b"
    },
    {
        "author": "陈造",
        "paragraphs": [
            "授书天佐汉，鼓箧客师韩。",
            "气宇包溟渤，辞锋凛莫干。",
            "经纶股肱似，姓字齿牙寒。",
            "不作规随起，谁令九鼎安。"
        ],
        "title": "次韵漕使张守二首  其二",
        "id": "2ef94f8d-69a8-47b9-ac0d-b1049e6f7073"
    },
    {
        "author": "陈造",
        "paragraphs": [
            "绅笏视林薮，达人忘异同。",
            "端知柱下史，却笑鹿门翁。",
            "犴狱仍阴德，诗书亦隽功。",
            "何须笠泽去，烟浪放船篷。"
        ],
        "title": "题吴司理子隆兼隠",
        "id": "812b2e91-4acc-4182-8920-1135218259ed"
    },
    {
        "author": "陈造",
        "paragraphs": [
            "争引依风领，须公布惠慈。",
            "深恩手摩拊，数计月盈亏。",
            "岁事方援溺，情亲更语离。",
            "来时鴈天阔，触目总宜诗。"
        ],
        "title": "次韵张守赴真州辞家",
        "id": "797492ba-2320-4571-a0e5-2f9b936c3c3f"
    },
    {
        "author": "陈造",
        "paragraphs": [
            "诗伯心如水，熊轓再护边。",
            "教条父老舞，姓字裔夷传。",
            "客到牵铃索，诗成仰屋椽。",
            "平吞云梦泽，聊酌隠之泉。"
        ],
        "title": "次韵张守惠山",
        "id": "632571f0-1cb3-4a44-b75b-7b4e40f1b6f2"
    },
    {
        "author": "陈造",
        "paragraphs": [
            "涂中岁遒尽，江影暮澄凝。",
            "柏酒惟宗武，河梁似李陵。",
            "问津田叟傲，捩柂长年能。",
            "系缆才沙觜，人家已上灯。"
        ],
        "title": "次韵张守涂中逢节二首  其一",
        "id": "bb9d6a4c-8c95-430a-bdf0-5cb645a4b91b"
    },
    {
        "author": "陈造",
        "paragraphs": [
            "赏心仍令节，十事九相违。",
            "老境家犹远，愁城日合围。",
            "客涂君尚叹，世路我知非。",
            "羨杀乡居子，耕梁木叶衣。"
        ],
        "title": "次韵张守涂中逢节二首  其二",
        "id": "983189e0-9466-4b68-9b68-470886a1eff3"
    },
    {
        "author": "陈造",
        "paragraphs": [
            "天阶玉作笋，此地合垂绅。",
            "尚戒专城驭，虚逢吁俊辰。",
            "公方阅竹马，名已荐枫宸。",
            "政恐经纶去，诸公拱后尘。"
        ],
        "title": "次韵张守与润守总卿诗四首  其一",
        "id": "c40744ee-5a6d-4797-b212-5d01439014a5"
    },
    {
        "author": "陈造",
        "paragraphs": [
            "渔樵送晚景，天地著陈人。",
            "涧底离奇干，人间浩荡春。",
            "峨冠才识字，何策可资身。",
            "不拟千言赋，忉忉慁大钧。"
        ],
        "title": "次韵张守与润守总卿诗四首  其二",
        "id": "a09fe759-2ad0-4be7-aee4-ca96ecc88ee4"
    },
    {
        "author": "陈造",
        "paragraphs": [
            "残年仍旧学，平日亦新书。",
            "酒渴今司马，巖栖昔幼舆。",
            "梦无三字拜，家有五车储。",
            "但谂催诗烛，吾衰冀少徐。"
        ],
        "title": "次韵张守与润守总卿诗四首  其三",
        "id": "27d28686-6598-4c32-86fa-3789b43b4135"
    },
    {
        "author": "陈造",
        "paragraphs": [
            "向我能忘势，张侯却甚真。",
            "频分代舍饭，遣濯客裾尘。",
            "长日无知己，因君爱此身。",
            "可须砭剂力，振臂起漳滨。"
        ],
        "title": "次韵张守与润守总卿诗四首  其四",
        "id": "bf920ef3-569f-4772-a48b-d1a9c2b19901"
    },
    {
        "author": "陈造",
        "paragraphs": [
            "子政文笔劲，武陵豪气振。",
            "高骞霄汉步，分占燕鶑春。",
            "造化归吟思，罇罍著散人。",
            "芳时好宾主，载酒未妨频。"
        ],
        "title": "頫江楼分韵得春字",
        "id": "0ec2f3b2-2014-4ecd-9226-23e01699d54b"
    },
    {
        "author": "陈造",
        "paragraphs": [
            "他日草玄手，效官今武城。",
            "端忧计丰歉，行色问阴晴。",
            "诗酒时陶冶，身名孰重轻。",
            "犹能记驽蹇，拜赐得瓖缨。"
        ],
        "title": "次韵杨宰泛湖",
        "id": "e519923a-0972-4c1c-8830-94a1d02fa306"
    },
    {
        "author": "陈造",
        "paragraphs": [
            "闻道篮舆去，遥岗复近阿。",
            "诗应吊孝逸，碑或赞头陀。",
            "静者官餬口，公朝礼作罗。",
            "怜君日阡陌，尘土扑阴何。"
        ],
        "title": "次宿北阿韵",
        "id": "63342170-8a1a-4586-9ac1-fab187c3a2ce"
    },
    {
        "author": "陈造",
        "paragraphs": [
            "藩方人奠枕，楚尾铁为城。",
            "晓日熙仁惠，春雷殷政声。",
            "护边一李勣，增户几王成。",
            "笑指琼花露，如公彻底清。"
        ],
        "title": "次韵赵帅四首  其一",
        "id": "0262c5b4-9d1d-43d3-99eb-d0b0f12417f3"
    },
    {
        "author": "陈造",
        "paragraphs": [
            "腹里羣经笥，毫端五字城。",
            "少陵宁漫兴，侯喜欲无声。",
            "窃听锵金奏，仍闻破竹成。",
            "君知盥手处，毛骨为谁清。"
        ],
        "title": "次韵赵帅四首  其二",
        "id": "c1d5a479-fa51-4561-a5b1-b690aacbc898"
    },
    {
        "author": "陈造",
        "paragraphs": [
            "我亦饱参僧，赢粮走百城。",
            "诸公传句法，夫子擅诗声。",
            "自笑屠龙误，时须画鹜成。",
            "峨肩出苦语，蛩夜共凄清。"
        ],
        "title": "次韵赵帅四首  其三",
        "id": "a5c2583f-1202-44be-bdb6-1235f3392b4c"
    },
    {
        "author": "陈造",
        "paragraphs": [
            "自昔繁雄地，芜城压锦城。",
            "惟公工活国，上课已蜚声。",
            "富庶几当日，调虞属老成。",
            "归应演周颂，宗祀奏维清。"
        ],
        "title": "次韵赵帅四首  其四",
        "id": "14618431-f6a8-440d-9037-14ae7d8ddfc1"
    },
    {
        "author": "陈造",
        "paragraphs": [
            "诗坛旧同歃，攀附不无因。",
            "揽辔今肤使，回辕记老身。",
            "云泥知已隔，谭笑尚容亲。",
            "不记棋前酒，当时定几巡。"
        ],
        "title": "次韵林子长",
        "id": "1af71bd4-d9a8-4b87-8b1a-1fd4073f031a"
    },
    {
        "author": "陈造",
        "paragraphs": [
            "虚心观物变，投老得诗穷。",
            "玄草居然白，炉萁却暂红。",
            "诗缘梅隽发，愁倩酒消融。",
            "未用凌羁客，疎帘逗雪风。"
        ],
        "title": "次韵赵帅岁暮",
        "id": "e271d928-a6df-4498-9368-ef14db6e2b8b"
    },
    {
        "author": "陈造",
        "paragraphs": [
            "闻道委蛇地，金虬自炷香。",
            "心虽便静默，时恐后骞翔。",
            "物外贮春色，人间占夜光。",
            "定谁传句法，俗骨点玄霜。"
        ],
        "title": "次韵小合",
        "id": "9d4dc530-a73a-4356-ab3d-76f31a1887db"
    },
    {
        "author": "陈造",
        "paragraphs": [
            "雨露均皇泽，丹青焕帝猷。",
            "恢图自天运，授圣与神谋。",
            "方眕脩龄梦，俄偕造物游。",
            "姑山余四子，不复候琼辀。"
        ],
        "title": "高宗皇帝挽章四首  其一",
        "id": "978b81d9-5b2b-4832-ad17-10d91cf3ed74"
    },
    {
        "author": "陈造",
        "paragraphs": [
            "措俗皇风粹，怡神象帝先。",
            "宝图传圣嗣，金阙觐羣僊。",
            "典训昭如日，华夷痛所天。",
            "衣冠游历地，一一泪河前。"
        ],
        "title": "高宗皇帝挽章四首  其二",
        "id": "d096ff16-44a3-4a45-b771-5f65f3d566b6"
    },
    {
        "author": "陈造",
        "paragraphs": [
            "天地重开辟，华夷赴指挥。",
            "羣生欣按堵，三纪仰垂衣。",
            "凤历虽无极，龙楼忽告违。",
            "广成谭道处，千古想骖騑。"
        ],
        "title": "高宗皇帝挽章四首  其三",
        "id": "1ccf5e16-c1e7-41a4-a21f-bb9988eb8435"
    },
    {
        "author": "陈造",
        "paragraphs": [
            "精一心传后，功隆道固存。",
            "徐乘僊驭去，往俪玉皇尊。",
            "典诰无遗意，臣民有断魂。",
            "嵩灵弓剑望，愁雾惨中原。"
        ],
        "title": "高宗皇帝挽章四首  其四",
        "id": "2d8c2cca-e541-4e6d-a55f-546cc7f0f4aa"
    },
    {
        "author": "陈造",
        "paragraphs": [
            "孝俭超千古，初终秉一心。",
            "时前未央酒，每惜露台金。",
            "遗范天同久，湛恩海与深。",
            "攀摧恸夷夏，悲泪作秋霖。"
        ],
        "title": "寿皇圣帝挽章三首  其一",
        "id": "d2751e7d-8b3c-44d3-a97e-cb27766dc1c5"
    },
    {
        "author": "陈造",
        "paragraphs": [
            "受授光尧禹，规摹陋汉唐。",
            "皇图开寿域，国步坦康庄。",
            "检玉方慈范，乘云忽帝乡。",
            "华夷均孺慕，矫首涕滂浪。"
        ],
        "title": "寿皇圣帝挽章三首  其二",
        "id": "f794a231-f9b6-4c94-b966-44edf9df6f17"
    },
    {
        "author": "陈造",
        "paragraphs": [
            "慈俭遵先志，刚明肖上干。",
            "题期千一遇，跻治五三前。",
            "他日山藏壑，终天泽漏泉。",
            "稽山穿望眼，松影五云连。"
        ],
        "title": "寿皇圣帝挽章三首  其三",
        "id": "3ba0f788-8a25-4c0b-bdf8-b08da2285843"
    },
    {
        "author": "陈造",
        "paragraphs": [
            "识子初衿佩，崭然自夙成。",
            "风猷乃公似，文字老夫惊。",
            "遽陨连城器，难推造物情。",
            "新宫漫仙伯，政复待君铭。"
        ],
        "title": "强同年次子挽诗二首  其一",
        "id": "5f4c9599-ff5f-4c9e-a79e-509ed0058f23"
    },
    {
        "author": "陈造",
        "paragraphs": [
            "弱岁不好弄，俯窥同队鱼。",
            "开编便头角，诸老办吹嘘。",
            "囊锦余诗草，悲风忽輤车。",
            "人今埋玉恨，清泪洒衣裾。"
        ],
        "title": "强同年次子挽诗二首  其二",
        "id": "8bcd6062-60b8-4e1c-a43a-65fdff1f2b46"
    },
    {
        "author": "陈造",
        "paragraphs": [
            "传绪祖风懿，居乡家道肥。",
            "羣书了渔猎，一性自弦韦。",
            "官仅纡黄绶，时须补黑衣。",
            "空缠百身恨，遽作九原归。"
        ],
        "title": "黄尉挽章二首  其一",
        "id": "08b3ee22-67b8-45ac-92ef-61373cd7a064"
    },
    {
        "author": "陈造",
        "paragraphs": [
            "落笔心犹壮，论年鬓未斑。",
            "砚捐初铸铁，泽失善藏山。",
            "谈麈那容数，灵輀去莫攀。",
            "松阡萦望眼，衰泪可胜潸。"
        ],
        "title": "黄尉挽章二首  其二",
        "id": "7ff25d1a-ff8f-48fe-a435-24b7096a07c2"
    },
    {
        "author": "陈造",
        "paragraphs": [
            "今代论时杰，如公未易量。",
            "冰壶钟器质，绣段粲文章。",
            "遂鬰鸾台望，俄成马鬣藏。",
            "忠贤如此尔，天意竟茫茫。"
        ],
        "title": "李粹伯挽章二首  其一",
        "id": "5326e038-ead8-422d-a307-1da6b774a2ea"
    },
    {
        "author": "陈造",
        "paragraphs": [
            "病酒漳滨久，传闻信复疑。",
            "为郎真地下，哭友漫天涯。",
            "雨绋何由挽，风松想助悲。",
            "自今思有道，时展蔡邕碑。"
        ],
        "title": "李粹伯挽章二首  其二",
        "id": "99a7ec08-2e7f-44e7-b180-fcce6e63db2c"
    },
    {
        "author": "陈造",
        "paragraphs": [
            "樽俎天风度，亭高眼界宽。",
            "江山对吹帽，烟雨入凭栏。",
            "蚁酒倾灵液，霜花碎辟寒。",
            "乐长回过鴈，香细霭双狻。",
            "乐事酬佳节，千金命一欢。",
            "灯前唤归骑，星汉已阑干。"
        ],
        "title": "九日",
        "id": "043d14bc-02b6-4035-a2e6-fc033fe2a291"
    },
    {
        "author": "陈造",
        "paragraphs": [
            "词章有余力，老色叹侵寻。",
            "况苦漳滨卧，俄聆正始音。",
            "新篇惊间发，平处冠来今。",
            "脩月无前手，凌云得此心。",
            "葩华分子细，矛戟骇阴森。",
            "玉楮何劳刻，于菟不易擒。",
            "竞传平水市，或博乐浪金。",
            "妙斲风无迹，穷搜海并深。",
            "与时犹落落，逼古谩骎骎。",
            "幞被征尘暗，临流鬓雪侵。",
            "徐驱怜老骥，决起羨惊禽。",
            "善价渠能许，清愁可得禁。",
            "不无青白眼，聊费短长吟。",
            "顷岁欣相识，高山慰所钦。",
            "周旋窥义府，衰朽谢书林。",
            "适越慙荒陋，依刘耐滞淫。",
            "交情向来密，诗病几时箴。",
            "迟子迂轩盖，呼奴洁釜鬵。",
            "萁炉足幽趣，玉唾涤烦襟。",
            "斗酒穷簷日，招摇得共斟。"
        ],
        "title": "次韵盛教授",
        "id": "95f8c6fa-3498-4f70-94fc-386bfd7547a6"
    },
    {
        "author": "陈造",
        "paragraphs": [
            "生世岐喧静，平章有不如。",
            "宦涂吾画虎，濠上子知鱼。",
            "去索长安米，归䌷笠泽书。",
            "兹轩住苍莽，胜日复踌躇。",
            "酒盏扶头后，鶑声禁火余。",
            "兰风度樽俎，蝶翅掠襟裾。",
            "有底烟霄意，便为水竹居。",
            "可须供曲糵，未后课耰鉏。",
            "花蓓红酣日，池光碧浸虚。",
            "鹤头依绿荇，龙骨閙清渠。",
            "诗兴因超忽，愁端得破除。",
            "时从一吟醉，小计百砗磲。"
        ],
        "title": "再游殖轩小酌",
        "id": "d8f2d067-512e-4357-b71d-bd99fe6f3917"
    },
    {
        "author": "陈造",
        "paragraphs": [
            "万口歌谣里，临岐挽使车。",
            "五云金碧际，平步闯天居。",
            "皇眷须裨益，清朝有诏除。",
            "致君真夙素，活国此权舆。",
            "壮岁持英节，春风满比闾。",
            "民皆乐耕凿，吏敢狃侵渔。",
            "日者流离叹，时方旱暵余。",
            "饱饥亲劳来，骨肉费勤渠。",
            "汲直开仓后，韩公报政初。",
            "重前汉皇席，肯挟子公书。",
            "冠豸传应实，婴鳞可待徐。",
            "规恢今日事，抱负与时摅。",
            "吏治捐邦蠹，羣妖信鼎鱼。",
            "衰翁怜命蹇，违世坐才疎。",
            "但有江山助，曾无甔石储。",
            "登门仍造次，作意借吹嘘。",
            "此去游丹地，能无荐子虚。",
            "壮心翔碧落，归梦谢黄淤。",
            "凝睇成分袂，从人更曳裾。",
            "念为天下贺，不拟赋愁予。"
        ],
        "title": "送罗提举",
        "id": "47cdfda3-b50e-4c66-ae9d-ac74d0f8bc1e"
    },
    {
        "author": "陈造",
        "paragraphs": [
            "如许卧疴久，入春知少苏。",
            "遽能捐药物，分惠及吾徒。",
            "字验亲题健，形非贱子臞。",
            "人情工老芋，友意寓柴胡。",
            "怪底阴阳寇，偏陵山泽儒。",
            "从君足力减，叹我酒肠枯。",
            "解橐供砭剂，投筇试步趋。",
            "身方困厉鬼，名已属亨衢。",
            "书蠹妨生理，杯蛇可自诬。",
            "斯文千岁计，平世万金躯。",
            "大手堪周史，诸公待董狐。",
            "几时随急诏，帆影漾前湖。"
        ],
        "title": "谢龚养正病后分药",
        "id": "e8e113cc-a4c8-446a-9f90-c68356aace61"
    },
    {
        "author": "陈造",
        "paragraphs": [
            "小出成休务，徐驱免戴星。",
            "风枝禽磔磔，烟陇麦青青。",
            "萧寺蜚尘外，行轩数刻停。",
            "賸呼黄发叟，看卧碧香瓶。",
            "庶富几无憾，耕桑饱所经。",
            "由衷疎直语，或可比闾听。"
        ],
        "title": "劝农书浄居壁",
        "id": "6b89c53e-a340-4eb7-b07f-660beb147a41"
    },
    {
        "author": "陈造",
        "paragraphs": [
            "版财虚占籍，为弊与年深。",
            "挹酒空名斗，无虞可即禽。",
            "焦头宁自救，扪舌未渠瘖。",
            "上幕真时望，平居念陆沈。",
            "蠲疴丹九转，援坠绠千寻。",
            "容易令公喜，恩勤获我心。",
            "益昌留署考，神武贷抽簪。",
            "厚德何容报，交情拟断金。"
        ],
        "title": "寄顾签判",
        "id": "a6f219cb-99b8-46d8-8bb0-48de4840245a"
    },
    {
        "author": "陈造",
        "paragraphs": [
            "轩亭晓清旷，行乐未妨频。",
            "无客不堪醉，有花长是春。",
            "凭栏尚红药，结伴擅芳辰。",
            "笑驻凌波步，香分折角巾。",
            "鶑声殊自健，杏子况尝新。",
            "仰止宗英伯，来为郑驿宾。",
            "言辞独乐乐，仍命可人人。",
            "鸿弄舞时影，梁蜚歌处尘。",
            "棋枰谁得隽，诗笔自疑神。",
            "欹倒何妨屡，歌呼却甚真。",
            "升沈塞上马，容易鬓如银。",
            "奈许追欢地，回头迹便陈。"
        ],
        "title": "饮寓隠",
        "id": "134281ac-765f-4f8b-8367-7dd1d25b19c5"
    },
    {
        "author": "陈造",
        "paragraphs": [
            "山路细萦蛇，欹危讶泛槎。",
            "幽人肯假榻，倦客似还家。",
            "柏径初轩豁，筠窗更静嘉。",
            "饥肠如作苦，斋鼓恰停挝。",
            "茶供含秋露，菘葅带早花。",
            "香秔有炊玉，煮餠不摇牙。",
            "好在经行处，还怜旧约差。",
            "摩挲验蛇蚓，圆缺屡虾蟇。",
            "境信人俱胜，心宁迹与遐。",
            "农时多闵雨，意绪每如麻。",
            "却话三生契，空嗟两鬓华。",
            "蒲团坐双稳，良夜对篝纱。"
        ],
        "title": "再游福溪巖赠主僧",
        "id": "63da4c42-aa29-44ed-b61f-1a8be3d70fa6"
    },
    {
        "author": "陈造",
        "paragraphs": [
            "闻道均阳郡，平时百万家。",
            "客行休访古，世异定兴嗟。",
            "逐逐才为市，通通亦掺挝。",
            "仅成新聚落，那复旧豪奢。",
            "属者歌箫地，连畦蔓瓠瓜。",
            "今来冠盖侣，荐筯欠鱼虾。",
            "狭路几沙碛，颓垣賸土花。",
            "街尘坌鸟雀，屋影暗桑麻。",
            "恐有如鸮鵩，仍惊攫肉鸦。",
            "遗基满空阔，面势踞谽谺。",
            "一水纡龙脊，羣峯簉犬牙。",
            "封疆界梁楚，形胜引黔巴。",
            "郡计稽图牒，农功富秉秅。",
            "吏庸常报最，帝泽向来赊。",
            "劫火延中夏，髦头震四遐。",
            "风声离夷裔，俗习堕奇衷。",
            "谷蓄宁关虑，山荒久废畬。",
            "腰间尚牛犊，篱脚漫豵豝。",
            "久矣皇恩洽，悠哉户籍加。",
            "帅车初柅轨，倅戍未归槎。",
            "厚本还千载，移风待两衙。",
            "抚摩端不苟，悃愊信无华。",
            "巳日知胥悦，为生渐有涯。",
            "耕耘捐末务，惰窳弃前瑕。",
            "条教须源委，浮淫计蘗芽。",
            "要能潴郑白，不必漕褒斜。",
            "号召人投袂，污邪岁满车。",
            "腾陵倾献替，陆续拜亨嘉。",
            "绩效烦银笔，人才况绛纱。",
            "翰藩仍庶富，余付史臣夸。"
        ],
        "title": "均州赠应守沈倅",
        "id": "efe3b497-523d-410b-9f86-93f55b314a4d"
    },
    {
        "author": "陈造",
        "paragraphs": [
            "朱旗仅奏蜀川功，咫尺中原未向风。",
            "礼接谢安犹故旧，心知越石是英雄。",
            "生前逆气无宗国，身后余殃有狡童。",
            "忍对青山话遗臭，人生过鸟抹秋空。"
        ],
        "title": "赭圻",
        "id": "4acb3800-32ab-4ab3-bcdd-f831b6e35dab"
    },
    {
        "author": "陈造",
        "paragraphs": [
            "自笑冠裳裹沐猴，只今江海信虚舟。",
            "断无贝阙珠宫梦，好在黄鸡紫蟹秋。",
            "诗外尽为闲日月，人间分占素公侯。",
            "政须鸥鹭供青眼，未厌山林映白头。"
        ],
        "title": "闲题",
        "id": "93357344-fb4a-479c-b370-b26960e4edc3"
    },
    {
        "author": "陈造",
        "paragraphs": [
            "暑气凭秋已自消，可能枯策伴良宵。",
            "试开玉友招诗客，共吸金波对舞腰。",
            "人近笙歌堪耐老，天非风月定无聊。",
            "簿书正使无闲暇，卜夜时须慰寂寥。"
        ],
        "title": "饮客",
        "id": "5cfebef3-528a-45de-acb9-878526b500e5"
    },
    {
        "author": "陈造",
        "paragraphs": [
            "倦驻频题醉后襟，离羣自叹阙知音。",
            "卜邻未暇论前约，著语聊须慰此心。",
            "小挽归轩清夜饮，忆尝对卧白头吟。",
            "中年畏别犹轻别，添我霜毛又几寻。"
        ],
        "title": "次丁嘉会韵二首  其一",
        "id": "58488715-b59e-4101-8451-11fb91c4f428"
    },
    {
        "author": "陈造",
        "paragraphs": [
            "尘里清风忽满襟，诗成正始识遗音。",
            "才轻余子今文举，气压诸豪复季心。",
            "棋罢蜡灯衔烬暗，酒阑庭树挟霜吟。",
            "百年衮衮须今夕，岁晚鸥盟要重寻。"
        ],
        "title": "次丁嘉会韵二首  其二",
        "id": "b0856430-fc5b-4ae9-8a20-e59589dec2b8"
    },
    {
        "author": "陈造",
        "paragraphs": [
            "旗亭风月小披襟，慰我东归听足音。",
            "潮水去来当有信，岫云出入自无心。",
            "酒杯乘兴从妨梦，诗律缘愁久废吟。",
            "明日扬舲回白首，烟横北固櫂千寻。"
        ],
        "title": "再用韵寄丁知县三首  其一",
        "id": "5a4a4b98-d861-4b6f-af17-49dfe1860cb1"
    },
    {
        "author": "陈造",
        "paragraphs": [
            "南楼酌酒未分襟，啅鹊啼乌亦好音。",
            "晴日倒红生笑颊，烟梧摇渌涨杯心。",
            "可堪岁月供行色，尽把江山博醉吟。",
            "不继芜湖留十日，焦峯浮玉恣幽寻。"
        ],
        "title": "再用韵寄丁知县三首  其二",
        "id": "1df20620-e214-45d2-b781-4f1daf555b69"
    },
    {
        "author": "陈造",
        "paragraphs": [
            "别时把酒欲霑襟，楚翼吴鳞要嗣音。",
            "撞玉餍听辞客语，断金深得故人心。",
            "对床风雨终前约，满眼湖山念独吟。",
            "何日水云淮上宅，草荒三径肯深寻。"
        ],
        "title": "再用韵寄丁知县三首  其三",
        "id": "b6ef04e1-67ee-4425-b3bb-a43b929c00d0"
    },
    {
        "author": "陈造",
        "paragraphs": [
            "心意彫残底自娱，每临清镜笑头颅。",
            "诗从多病难为好，官过中年劣胜无。",
            "急景驱秋著髭鬓，归鸿衔梦下江湖。",
            "更应载酒高阳伴，误辍歌呼话故吾。"
        ],
        "title": "念衰",
        "id": "dab8098c-c06d-4865-b70e-8639b88b2b61"
    },
    {
        "author": "陈造",
        "paragraphs": [
            "人间火烈更风蜚，笑杀幽人咏桧枝。",
            "贪赴敌场争腐鼠，宁知造物玩痴儿。",
            "百年扰扰玄驹聚，万化悠悠野马驰。",
            "老子床头但周易，尚容隠几耐支离。"
        ],
        "title": "闲适二首  其一",
        "id": "1f674068-5aab-4f8c-9df8-82fa64772db1"
    },
    {
        "author": "陈造",
        "paragraphs": [
            "丁年故纸枉埋头，老去时名底用求。",
            "得句盖尝身被谤，屏书姑免眼为仇。",
            "关门工作橐驼坐，阅世已冥鹏鷃游。",
            "槁木山麋真适适，从来里舍议家丘。"
        ],
        "title": "闲适二首  其二",
        "id": "d4235468-d365-4ad1-ac7e-3006190c6c10"
    },
    {
        "author": "陈造",
        "paragraphs": [
            "归轩小驻莫匆匆，佳节胡宜客路中。",
            "已缔金兰千载契，政思萸菊一樽同。",
            "磕山烟薄秋容瘦，槐衮帘疎晚照红。",
            "此兴向君殊不浅，要看醉帽受西风。"
        ],
        "title": "九日留交代",
        "id": "b59b12e9-81de-42ca-b9de-c9d196e7d0a8"
    },
    {
        "author": "陈造",
        "paragraphs": [
            "交朋又得一相如，高掩虞郎行祕书。",
            "妙论析微惊我倒，诸生到眼可人无。",
            "一官幸此分邻烛，五字渠能揽虎须。",
            "快读清篇病如扫，北轩风竹对森疎。"
        ],
        "title": "次韵苏监仓二首  其一",
        "id": "732a280b-9759-4852-abed-400e078bc2c6"
    },
    {
        "author": "陈造",
        "paragraphs": [
            "长日奔驰传置如，久妨著论与抄书。",
            "逢人争席有时有，疥壁留诗无处无。",
            "御寇未辞躬楚制，论文常忆揽桓须。",
            "扁舟再有东游便，肯向朋从自作疎。"
        ],
        "title": "次韵苏监仓二首  其二",
        "id": "cc011177-12a0-4981-9969-a840d266cd23"
    },
    {
        "author": "陈造",
        "paragraphs": [
            "未说高文锦不如，谈间已胜十年书。",
            "是中我亦潜心久，作者君今举世无。",
            "应俗不堪尘瞇目，论交政复棘如须。",
            "独怜儿戏心犹在，更向诗筒较戚疎。"
        ],
        "title": "再次前韵二首  其一",
        "id": "beaa68ca-2723-4518-9052-ed03618cbc50"
    },
    {
        "author": "陈造",
        "paragraphs": [
            "仓官尉职贱谁如，终岁区区奉简书。",
            "胜日偷闲须著便，青山有约定来无。",
            "著书聊阁如椽笔，疾恶休张磔猬须。",
            "好袖新瓢五峯路，碧淙清樾伴萧疎。"
        ],
        "title": "再次前韵二首  其二",
        "id": "7707d5f2-0e18-4b7e-8d39-5b65fc4c1d45"
    },
    {
        "author": "陈造",
        "paragraphs": [
            "北园红紫已蜚尘，始放幽亭烂熳春。",
            "叠翠影低珠幰重，洗粧人倦玉容真。",
            "蔷薇清露疑分派，茉莉评香且外臣。",
            "领略浓芳须好语，即令袖手恐花嗔。"
        ],
        "title": "县圃酴醾",
        "id": "9ac4c7a0-05e5-4e9f-a3aa-1640a852882f"
    },
    {
        "author": "陈造",
        "paragraphs": [
            "不得花前共一樽，萧斋药裹自相亲。",
            "闲追水佩风裳梦，空负云阶月地春。",
            "缥缈瑶英雾为幄，敷腴玉面酒生鳞。",
            "蜚觞刻烛输公等，定指芳条笑恶宾。"
        ],
        "title": "赏酴醾病不赴",
        "id": "53fbc729-7f11-486d-94a6-cb05a112ac53"
    },
    {
        "author": "陈造",
        "paragraphs": [
            "觥筹交错舞僛僛，晓色侵窗客未知。",
            "便整醉魂乘款段，尚余吟兴属酴醾。",
            "还家拟趁宝璎珞，唤客重干金屈巵。",
            "著意风烟与调护，免教花意恨归迟。"
        ],
        "title": "次陈宰韵",
        "id": "0c1b32d3-9681-4ed5-b2cf-aac24ee7fca5"
    },
    {
        "author": "陈造",
        "paragraphs": [
            "松底轩窗卸虎鞯，竹帘闲褭石炉烟。",
            "山间风日小春后，会里杯盘长至前。",
            "蚁子醪敷能及客，弹圆侯栗不论钱。",
            "巖栖野啸平生意，失脚尘埃雪满颠。"
        ],
        "title": "徐陶会",
        "id": "4ea471bd-5105-4fed-952c-aaa950261882"
    },
    {
        "author": "陈造",
        "paragraphs": [
            "泛蚁醪敷且命斟，中年节物自关心。",
            "风前千柳竞春态，烟际一鸠啼晏阴。",
            "急景绝怜添鬓雪，芳辰犹阻盍朋簪。",
            "年时醉藉梨花地，回首鸥盟可得寻。"
        ],
        "title": "即事",
        "id": "72ffc30a-7479-49e8-82d2-48d060bfee7b"
    },
    {
        "author": "陈造",
        "paragraphs": [
            "一径斜穿荦确行，身闲尤觉马蹄轻。",
            "坡头嘉树千幢立，烟际长江匹练横。",
            "茶鼓适敲灵鹫院，夕阳欲压赭圻城。",
            "一春簿领沈迷里，野鸟山花眼最明。"
        ],
        "tags": [
            "长江"
        ],
        "title": "县西",
        "id": "4594174b-36d5-4dae-9d13-8d769dc07d66"
    },
    {
        "author": "陈造",
        "paragraphs": [
            "一从箠楚替陈编，渐惯山行野店眠。",
            "白氎风霜鸡唱后，黄尘岐路马蹄前。",
            "光阴付我千茎雪，伏腊何时二顷田。",
            "寄语淮乡隠君子，浪言梅福是神仙。"
        ],
        "title": "上峨桥早行",
        "id": "79f1b0c0-6e77-4275-aade-5b8bef53495f"
    },
    {
        "author": "陈造",
        "paragraphs": [
            "辞家暑雨溅红蕖，转首荞花已雪如。",
            "岁月祇随流水逝，笑谈陡与故人疎。",
            "简书我正罢长道，归棹君行指旧居。",
            "他日霜风吹梦破，空从旅鴈觅来书。"
        ],
        "title": "寄幼度主簿",
        "id": "66ba4b37-0a23-4cc7-bbcf-34446308f17b"
    },
    {
        "author": "陈造",
        "paragraphs": [
            "山川向晚点尘无，忽讶筛琼屑玉铺。",
            "巧与梅花争便旋，试将姑射比肌肤。",
            "破寒春酒何曾酽，荐筯穷鸠不料臞。",
            "陵藉东君从作意，未妨芽甲暗昭苏。"
        ],
        "title": "和张秀才",
        "id": "f69867b3-257e-445c-aa25-399218a65138"
    },
    {
        "author": "陈造",
        "paragraphs": [
            "龙烛飞空雪渐无，光摇穷巷丽金铺。",
            "妓楼遽喜春生座，席户浑惊粟在肤。",
            "剡水不须乘兴去，饭山犹是作诗臞。",
            "自怜白发疎慵客，拥被高舂梦未苏。"
        ],
        "title": "雪晴再用韵",
        "id": "193863f0-c345-40d3-a594-322e94d78147"
    },
    {
        "author": "陈造",
        "paragraphs": [
            "良辰邀醉得钱无，雪后郊原翠欲铺。",
            "无力晚风摇柳线，有情新日养花肤。",
            "寻芳拟贷愁边意，照水还惊病后臞。",
            "春到祇思为圃乐，賸移杞菊种鸡苏。"
        ],
        "title": "次韵早春",
        "id": "31434307-4284-4fd5-aa43-e6cf99467fe0"
    },
    {
        "author": "陈造",
        "paragraphs": [
            "可是春皇吝物华，羣仙剪水作奇葩。",
            "壶中天地浑糜玉，风处园林尽勒花。",
            "宿火煖寒聊榾柮，夜光落手忽惊嗟。",
            "忍饥遽拟搜诗谢，何异空肠更饮茶。"
        ],
        "title": "次韵张秀才雪",
        "id": "0fee49bb-8e97-492e-ae35-4473202914b3"
    },
    {
        "author": "陈造",
        "paragraphs": [
            "东风吹暖擅年华，不放江云飏素葩。",
            "嫩碧忽看摇水面，暗香已复辨梅花。",
            "尘埃怜我褐之父，名德思君留子嗟。",
            "沈辱清诗祛滞思，真成酒病荐真茶。"
        ],
        "title": "用前韵酬雪霁",
        "id": "3037c5af-0902-46a2-9d4b-60247169cada"
    },
    {
        "author": "陈造",
        "paragraphs": [
            "江边聚首偶经旬，自挽园蔬拂甑尘。",
            "老桧根株官舍古，凉蝉风露贼曹贫。",
            "斑骓去后情无那，紫燕飞还句更新。",
            "一舸东浮待秋老，菊花芦叶定留宾。"
        ],
        "title": "寄丁主簿",
        "id": "d13e0c5c-2f4c-424d-9594-ce138dab59da"
    },
    {
        "author": "陈造",
        "paragraphs": [
            "芹堂风景几经过，匝坐红蕖倚绿荷。",
            "下筯惯尝云子味，开樽仍费雪儿歌。",
            "官移催我离羣去，梦境思君乐事多。",
            "鴈足寄诗情未薄，却慙属和付羊何。"
        ],
        "title": "寄林子长教授",
        "id": "0ef8f403-626e-424a-97a9-7060e972ecbb"
    },
    {
        "author": "陈造",
        "paragraphs": [
            "断蜺收尽有云屯，月映苍茫山敛昏。",
            "白露素空犹暑意，碧林危叶已秋痕。",
            "鸟乌定为何人乐，络纬惟能竟夕喧。",
            "老阅流光易悽惋，惜无佳客共清樽。"
        ],
        "title": "杨家会小坐",
        "id": "13ef929d-aa6c-4a66-8146-98225e3a17bd"
    },
    {
        "author": "陈造",
        "paragraphs": [
            "龙旌凤扇一相迎，知费青禽几寄声。",
            "天上经年才旧约，人间转盼便深更。",
            "凉河只向樽前落，微月偏来酒面明。",
            "后夜玉琴弹别鹤，独应干鹊梦魂惊。"
        ],
        "title": "七夕",
        "id": "ef38d73a-3100-4a8f-8b25-90c04b993600"
    },
    {
        "author": "陈造",
        "paragraphs": [
            "早岁雄文手自编，偶同闻喜听钧天。",
            "漫为官去吾何取，肯寄诗来子定贤。",
            "潘岳自怜头易白，士安况苦病相缠。",
            "羨君身健须如漆，万里亨衢稳著鞭。"
        ],
        "title": "复程平叔",
        "id": "05ea9846-a4dd-4552-b6be-4376e6249de9"
    },
    {
        "author": "陈造",
        "paragraphs": [
            "妙诀何年受异人，酿成珍齐祇逡巡。",
            "端忧肯念霜髯客，取醉时分玉色春。",
            "篘处想如君德厚，饮来浑类我诗醇。",
            "借书问字渠须计，走马鸣鞭莫厌频。"
        ],
        "title": "汪叔量白酒",
        "id": "37a7f465-25af-45a0-8a6b-4380b9bb1728"
    },
    {
        "author": "陈造",
        "paragraphs": [
            "携书忆上上江船，撚指官曹欲二年。",
            "白傅病多空自叹，老坡仙去却虚传。",
            "人生脩短庸非命，我判浮休不问天。",
            "来岁过君定惊笑，尚堪诗酒与周旋。"
        ],
        "title": "寄乡中亲旧",
        "id": "5edf9154-b73a-4214-a864-9511f438e085"
    },
    {
        "author": "陈造",
        "paragraphs": [
            "两枝籐杖各过头，一赠诗翁一自留。",
            "借力崎岖知意厚，分岐喧静果谁优。",
            "拄归山路烟岚好，横向禅堂魔魅愁。",
            "偿尽阿师行脚债，不妨分我老沧洲。"
        ],
        "title": "隠静简堂老赠籐杖",
        "id": "2f7b1de5-572c-4410-87d8-482e9588b54f"
    },
    {
        "author": "陈造",
        "paragraphs": [
            "劝相江糜畚锸忙，却回小队访山房。",
            "松风不约炉烟直，昼晷潜随僧话长。",
            "政外辍闲知有味，区中得醉浪名乡。",
            "铜丸好句长哦罢，坐听惊猿堕莽苍。"
        ],
        "title": "次韵杨枢视圩游隠静",
        "id": "5fe52908-ff88-4e69-99d9-4b75428311e4"
    },
    {
        "author": "陈造",
        "paragraphs": [
            "神护天关色正庄，挽回帝眷一丝香。",
            "人间雨信先鸣鹳，仙界雷翁叱卧羊。",
            "剡剡青秧迷迥野，浮浮白水溜方塘。",
            "丰年信出为霖手，恳悃忧民意叵忘。"
        ],
        "title": "次韵杨枢喜雨",
        "id": "55c95b67-7fa7-4c10-9b33-cc5a95805b0e"
    },
    {
        "author": "陈造",
        "paragraphs": [
            "少日清孤效乐天，谏书未落世间传。",
            "曾圆八节滩头梦，重了三生石上缘。",
            "雪竹霜林便老境，蒲团禅板付臞仙。",
            "诗篇把玩真聊尔，古井无波敢自贤。"
        ],
        "title": "病中书怀二首  其一",
        "id": "6adddeb4-914a-41b6-baf5-3e41af862623"
    },
    {
        "author": "陈造",
        "paragraphs": [
            "促促浮生忽二毛，安心有法頼禅逃。",
            "梦知二竖今相避，仇问三彭底许饕。",
            "世路从今蜗两角，灯窗姑置兔千毫。",
            "破颜细点功名录，祇许渊明酒处高。"
        ],
        "title": "病中书怀二首  其二",
        "id": "e5aa8652-0081-409d-ba5a-7eca852d9f32"
    },
    {
        "author": "陈造",
        "paragraphs": [
            "君自才高与世疎，我顽能使此溪愚。",
            "医师久已肱三折，赋客枵然屋四隅。",
            "莫道十年同好恶，相过一笑间忧虞。",
            "胸中圭角今余几，诗胆由来已破觚。"
        ],
        "title": "次韵元卿二首  其一",
        "id": "94d065cc-48ca-4148-a11b-b0e6b7226e95"
    },
    {
        "author": "陈造",
        "paragraphs": [
            "笑携佳句又冲寒，政用消忧觞咏间。",
            "酒贱粗能留子醉，食贫未暇惨予颜。",
            "搜诗杜老方须药，强项萧生且抱关。",
            "旧约偶耕犹念否，霜林雪竹正斓斑。"
        ],
        "title": "次韵元卿二首  其二",
        "id": "04e78ca1-4ac3-4782-85b6-ddecf6f1f9d1"
    },
    {
        "author": "陈造",
        "paragraphs": [
            "倾盖回舟一再逢，向来淮左又江东。",
            "自惊岁钥催衰白，况说京尘踏软红。",
            "吏役吾方百寮底，诗工君更古人中。",
            "挽留重试传杯手，得醉歌呼兴未穷。"
        ],
        "title": "次韵刘宰",
        "id": "c4d8735d-daf3-4be1-ad70-28f1bebae4a0"
    },
    {
        "author": "陈造",
        "paragraphs": [
            "矻矻官曹兴易穷，得闲何惜一樽同。",
            "傍愁边到无恶客，从竹间来皆好风。",
            "胜日诗狂输酒圣，转头渭北复江东。",
            "雕鞍未作扶携去，更放兰缸子夜红。"
        ],
        "title": "夏夜饮客",
        "id": "dda3ede2-a241-49d0-ac10-9c2ed286b3db"
    },
    {
        "author": "陈造",
        "paragraphs": [
            "才俊如君士论推，下交从昔最知归。",
            "谈间八面无余敌，酒处千金不当挥。",
            "方办西湖陪语笑，预愁南浦诉分违。",
            "只今又捧江西檄，连夜惊魂梦打矶。"
        ],
        "tags": [
            "西湖"
        ],
        "title": "赠赵监岳",
        "id": "c2690c6b-edbf-4186-9026-5d84c0802bb1"
    },
    {
        "author": "陈造",
        "paragraphs": [
            "露冷河倾斗柄低，望仙桥外独归时。",
            "风梳御柳娟娟静，月度觚棱故故迟。",
            "几处清歌留客醉，谁家长笛倚楼吹。",
            "太平喜乐朝仍暮，帝力何曾尔辈知。"
        ],
        "title": "行都",
        "id": "87356df3-8199-4b03-add3-7d7d164751d0"
    },
    {
        "author": "陈造",
        "paragraphs": [
            "轻云阁雨不成飞，稍喜行轩贷夹衣。",
            "帝里园林春欲老，人家帘幕燕初归。",
            "沧湾潮应沙痕瘦，碧陇烟生麦浪肥。",
            "眼底湖山聊著句，那忧乐事与心违。"
        ],
        "title": "春晚郊外",
        "id": "33ccda2f-88f0-4849-8511-4e16f16c50d6"
    },
    {
        "author": "陈造",
        "paragraphs": [
            "伴我山城惯崄巇，长因马健感吾衰。",
            "三年粗了痴儿事，并日犹嗟灶妇炊。",
            "会见千金市龙种，可能一笑换蛾眉。",
            "还家劣有枯籐在，神驾尻轮得自欺。"
        ],
        "title": "托人卖马二首  其一",
        "id": "1805303e-dcb2-450b-b0ad-37927203507c"
    },
    {
        "author": "陈造",
        "paragraphs": [
            "闲人徐步觉优游，马似羞贫意不留。",
            "久厌短衣随射虎，更怜匣剑佩耕牛。",
            "楚山好处聊双屩，淮水生时办一舟。",
            "如子长才当柄用，伫看干旆拥鸣驺。"
        ],
        "title": "托人卖马二首  其二",
        "id": "4b387a9a-62a3-4052-80c6-0d89f86e9043"
    },
    {
        "author": "陈造",
        "paragraphs": [
            "雪神濡物不遗时，嗣岁悬知羨帝祺。",
            "沙界积苏烦阿母，天仙剪水倩风姨。",
            "郢城曲好无前调，梁苑宾来有后期。",
            "未办壶天陪一笑，夜深空歛索诗眉。"
        ],
        "title": "次韵王知军雪",
        "id": "2e6a0e18-df7f-4763-9525-f929005ce9d3"
    },
    {
        "author": "陈造",
        "paragraphs": [
            "万里亨衢子旧期，故人留眼看蜚驰。",
            "低回尚作风黧面，遇合何妨物在颐。",
            "落笔每惊风雨驶，探囊或恐鬼神悲。",
            "禹门合有龙头信，小待桃花浪暖时。"
        ],
        "title": "次韵汪解元",
        "id": "510bdac4-d15f-4879-ae30-155e4dc6e524"
    },
    {
        "author": "陈造",
        "paragraphs": [
            "梦想天兵下不其，壮心摇荡受风枝。",
            "摄衣试作听鸡舞，穷我庸非造物儿。",
            "腰下谁悬苏子印，城中人笑董生帷。",
            "西来江左夷吾在，小敌才堪剑首吹。"
        ],
        "title": "次韵王知军夜坐有怀",
        "id": "a2f10e8a-48f4-455b-a2d9-dee2f033d479"
    },
    {
        "author": "陈造",
        "paragraphs": [
            "王家流庆水倾东，不独乌衣纪数公。",
            "天畀臧孙当有后，人迟汲直未居中。",
            "凤巢衮衮九文羽，鹏路摇摇万里风。",
            "隔坐从今几云母，定知周鲁各元功。"
        ],
        "title": "次沈倅韵呈王漕",
        "id": "f280a13a-384c-4baa-ac60-e411fe34e579"
    },
    {
        "author": "陈造",
        "paragraphs": [
            "梦蹑常山万仞巅，宝符千载尚依然。",
            "乌孙有底枭凭夜，赤子能忘蚁就羶。",
            "正朔会须还禹服，登临聊复对吴天。",
            "明年重放危亭目，万旅公方北首燕。"
        ],
        "title": "次韵王漕起秀亭",
        "id": "c9bf0665-3235-46b1-8f75-33c1bf18629b"
    },
    {
        "author": "陈造",
        "paragraphs": [
            "争米何心问斗城，聚蚊底许太狂生。",
            "未遑饩粟如子罕，谩复公言付阿平。",
            "缓我愁肠千缕结，羨君笔力万钧轻。",
            "何时去上中和颂，却用诗情写物情。"
        ],
        "title": "次韵赵教授  其一",
        "id": "c6cf4053-4784-44d1-8f83-ae8440882fb9"
    },
    {
        "author": "陈造",
        "paragraphs": [
            "携孥西垒复东城，触处千愁百恨生。",
            "如许尧民艰粒食，未应汉法废常平。",
            "爱君长策三农重，泥古迂儒一芥轻。",
            "会略文移倒陈廪，一时骨肉慰皇情。"
        ],
        "title": "次韵赵教授  其二",
        "id": "b824cde9-5d35-49f3-ae32-293afefd3efb"
    },
    {
        "author": "陈造",
        "paragraphs": [
            "知君诗价旧连城，不作渠侬苦瘦生。",
            "血指有人慙妙斲，空弮如我合输平。",
            "珠同鱼目曾非匹，鼓过雷门定见轻。",
            "久已传抄呼阿买，陶编可复置闲情。"
        ],
        "title": "再次韵赠郭高叔",
        "id": "83f92c67-bb5e-468a-996d-5df6e2be0ed3"
    },
    {
        "author": "陈造",
        "paragraphs": [
            "鹊语晨簷灯夜花，双鱼随客到寒家。",
            "交情从昔金可断，别梦即今天一涯。",
            "风雨对床他日意，雪霜欺鬓与时加。",
            "阅人半世花开谢，更觉松筠耐岁华。"
        ],
        "title": "寄陈居仁二首  其一",
        "id": "980795a0-60e8-41c2-8f81-df9bb2e2cd6c"
    },
    {
        "author": "陈造",
        "paragraphs": [
            "尚记诛茅柳外隄，水光摇雾润窗扉。",
            "桑间曾是僧三宿，海上能忘鹤一归。",
            "野店樽罍醅脚酽，比邻鸡鹜稿头肥。",
            "解颜一醉平生事，更向行藏计是非。"
        ],
        "title": "寄陈居仁二首  其二",
        "id": "eb02cf99-1409-4734-a437-e4fc7afea49c"
    },
    {
        "author": "陈造",
        "paragraphs": [
            "皇心忧喜与民同，帝意深怜岁不丰。",
            "瑶检何时下仙界，瑞花一昔覆寰中。",
            "和声已自消疵疠，陈廪从知饱困穷。",
            "今世皋夔活国手，信知人职代天工。"
        ],
        "title": "次韵郭教授雪二首  其一",
        "id": "0ca782e3-e080-4ee9-9c4b-c7162cde8a57"
    },
    {
        "author": "陈造",
        "paragraphs": [
            "诗力骎骎雅颂同，人言平处逼熙丰。",
            "清篇自昔传平水，妙曲何人和郢中。",
            "颇怪鲸牙须手揽，悬知鼠技笑吾穷。",
            "衰慵合袖推敲手，且可旁观斲鼻工。"
        ],
        "title": "次韵郭教授雪二首  其二",
        "id": "9abb40c7-651e-40ba-a13b-029df8b13b39"
    },
    {
        "author": "陈造",
        "paragraphs": [
            "业履冰壶器镆邪，元戎韬略况儒家。",
            "功名自昔须横草，南北于今頼灌瓜。",
            "村墅稻田黄罢亚，塞垣榆树老丫叉。",
            "为公著意收诗稿，传与中都万口夸。"
        ],
        "title": "次王帅韵后诗呈叶教授  其一",
        "id": "e01da558-d5ca-4ce7-aaa6-1cc4ad1d59b6"
    },
    {
        "author": "陈造",
        "paragraphs": [
            "功名回首负年华，梨枣诸雏未克家。",
            "老计生涯须下泽，才非世用但匏瓜。",
            "为儒仅博肱三折，谋食宁羞手一叉。",
            "青眼故人犹念此，肯持巴唱向人夸。"
        ],
        "title": "次王帅韵后诗呈叶教授  其二",
        "id": "48005e6f-26b8-4a1f-b751-70365dee7e09"
    },
    {
        "author": "陈造",
        "paragraphs": [
            "使君觞客及公荣，慰我他时渴德深。",
            "已为穆生重设醴，更闻正始嗣遗音。",
            "打围红袖留连舞，论槛黄花取次簪。",
            "恰似雄边台上醉，回头岁月叹侵寻。"
        ],
        "title": "次王帅韵",
        "id": "8e3ede74-ba9e-4e43-ace1-950fc1363f7f"
    },
    {
        "author": "陈造",
        "paragraphs": [
            "碧酒清歌兴未央，挽留行色为风光。",
            "小人政自属餍足，老子工于作乐妨。",
            "舞雪放闲愁踏月，梦云惊散冷禁霜。",
            "明朝一寄相思字，旅鴈无情亦断肠。"
        ],
        "title": "书刘元之教授劄子后",
        "id": "f98eeb81-e36a-4012-86cf-69c6ff13b9ba"
    },
    {
        "author": "陈造",
        "paragraphs": [
            "天仙几夜集瑶台，剪水筛琼不受催。",
            "直遣瑞花将腊去，尽驱和气与春回。",
            "坐窗客有吟飞絮，对酒人应唱落梅。",
            "雪与相如俱末至，可能草赋压邹枚。"
        ],
        "title": "立春前一夕雪二首  其一",
        "id": "a4ae3a48-668b-43a1-937f-526bf37111f7"
    },
    {
        "author": "陈造",
        "paragraphs": [
            "雪龙侵夜正衔枚，破晓郊原玉作堆。",
            "云叶攀翻徒自舞，瑶花顷刻为谁开。",
            "土膏已遽宜农事，彩胜何妨映酒杯。",
            "幻作冰壶天一噱，梦回品物各春台。"
        ],
        "title": "立春前一夕雪二首  其二",
        "id": "7fa8a393-d38f-40f5-9cc2-374e423d46f0"
    },
    {
        "author": "陈造",
        "paragraphs": [
            "雪后垂杨袅绿丝，邮亭折赠诉违离。",
            "明朝月地嗟分影，胜日风流此一时。",
            "白合论诗成梦境，清湖载酒有心期。",
            "樽前拟倩如椽笔，细与邦人写去思。"
        ],
        "title": "饯赵伯卫赵有诗次其韵",
        "id": "9f51c4c3-d837-4009-b5a6-56dd36c8efcb"
    },
    {
        "author": "陈造",
        "paragraphs": [
            "三阅春光一建瓴，依然归棹泊危亭。",
            "乌迎客子各头白，柳学故人俱眼青。",
            "曾是纵谭僵婢仆，又成豪饮卧罍瓶。",
            "明朝小话前溪别，分付溪风管醉醒。"
        ],
        "title": "赠仲国美",
        "id": "550ac9c2-0763-4926-8e95-9a28cef7d383"
    },
    {
        "author": "陈造",
        "paragraphs": [
            "紫燕穿帘若有求，为人端作置书邮。",
            "诗翁别后犹能酒，妄尉归来亦未侯。",
            "江合香温留语笑，花楼月好记从游。",
            "即今满眼悲凉意，投老宁禁此段愁。"
        ],
        "title": "次韵彭景贶",
        "id": "7561eaab-263f-4dbd-b2ec-0428ab982d75"
    },
    {
        "author": "陈造",
        "paragraphs": [
            "岁月翩翩骥受檛，妙年云路不应赊。",
            "手中白羽真穿叶，门外苍槐又著花。",
            "丹灶功成须换骨，天河波浅待乘槎。",
            "鴈行看即青冥上，却笑臞儒两鬓华。"
        ],
        "title": "赠课会诸公",
        "id": "b48b92ec-5687-447e-a194-f44f3b03f2cd"
    },
    {
        "author": "陈造",
        "paragraphs": [
            "篱菊擎霜又著花，插花犹记醉君家。",
            "两州札翰虽频寄，一笑班荆迄未涯。",
            "酒处赋成千载计，床头易熟数年加。",
            "珠玑属我元无踵，坐想挥毫写物华。"
        ],
        "title": "再次韵答陈居仁二首  其一",
        "id": "6ce5fcdd-e54b-4448-8d73-76f42d93148f"
    },
    {
        "author": "陈造",
        "paragraphs": [
            "丁年也办刺天蜚，几梦西垣与北扉。",
            "未簉时英书汗简，已烦溪友寄当归。",
            "桑榆境界宁辞冷，芹藻杯盘可得肥。",
            "说似故人应绝倒，衰颜五十盍知非。"
        ],
        "title": "再次韵答陈居仁二首  其二",
        "id": "163db5f5-4781-40d6-bf3b-247f73c60dd1"
    },
    {
        "author": "陈造",
        "paragraphs": [
            "窗户青红断手初，桃蹊竹径类僧居。",
            "日陪骚客挥椽笔，时著班衣奉板舆。",
            "领会能忘一樽酒，穷通拟付十年书。",
            "仍闻布谷催春事，一雨朝来溜决渠。"
        ],
        "title": "题殖轩",
        "id": "a153f7ac-415a-498f-9b99-d5a246348cdc"
    },
    {
        "author": "陈造",
        "paragraphs": [
            "捷音西下亟蜚星，二隽辞锋旧莫京。",
            "桂树前宵减清影，棣华同日擅香名。",
            "谢家兰玉真门户，苏氏文章亦弟兄。",
            "此去提衡霄汉上，鹏抟鲲运更论程。"
        ],
        "title": "贺二石登科",
        "id": "edd302d9-cc3b-4b27-98e9-41324319f2a0"
    },
    {
        "author": "陈造",
        "paragraphs": [
            "门下轩裳不转头，何人皮底著阳秋。",
            "独烦客子冲泥屐，屡到衰翁听雨楼。",
            "从昔诗声追正始，即今宾友验宣州。",
            "清篇快读彊人意，未觉京尘厌薄游。"
        ],
        "title": "次韵何符山人二首  其一",
        "id": "a536eeb3-28d3-4949-b682-35ba4fb7e741"
    },
    {
        "author": "陈造",
        "paragraphs": [
            "晓看明玑下网丝，物华俱属喜晴诗。",
            "一词不措重呈拙，七字鼎来当更奇。",
            "喜鹊啅人真作意，蜗牛屏迹似知时。",
            "湖山好处长谣去，拟赴苏堤胜日期。"
        ],
        "title": "次韵何符山人二首  其二",
        "id": "9ed4e192-951b-4af1-b65e-a7799fa73b5a"
    },
    {
        "author": "陈造",
        "paragraphs": [
            "诗老掀髯吟掉头，红粧间坐眼波秋。",
            "快倾良夕如渑酒，宛是当时锁燕楼。",
            "想有疎帘窥白下，可无急鼓衮伊州。",
            "凭君更挽刘师命，宽破三年烂熳游。"
        ],
        "title": "同高叔不愚如晦饮再次韵二首  其一",
        "id": "784b25a4-211b-4453-b8f4-4801f73aca2c"
    },
    {
        "author": "陈造",
        "paragraphs": [
            "珠帘深里按金丝，幻出扬州杜牧诗。",
            "共引玻璃扶窈窕，更烦侧理写瓌奇。",
            "一欢有约能如愿，四者求并每后时。",
            "却念少陵从郑老，得钱沽酒话襟期。"
        ],
        "title": "同高叔不愚如晦饮再次韵二首  其二",
        "id": "5999e1e4-a7fa-4120-b04f-c90021120a6f"
    },
    {
        "author": "陈造",
        "paragraphs": [
            "竹里幽栖不掩关，解将应俗等居山。",
            "风流彭泽羲黄上，诗力苏州季孟间。",
            "官缚犹存紫公服，客来肯靳玉绦环。",
            "雪儿小直珠千斛，可但疎帘见一斑。"
        ],
        "title": "题潘德久竹居",
        "id": "63aa8810-e6a6-4fdb-9077-0b2007e6c316"
    },
    {
        "author": "陈造",
        "paragraphs": [
            "红榴照眼笋穿阶，峭合登临快此来。",
            "浄境祛烦仍客共，醉乡逃暑更书催。",
            "庭阴碎喜风头动，虹影明看雨脚回。",
            "万事屏除诗债迫，此心抖擞未容灰。"
        ],
        "title": "次韵张直合避暑",
        "id": "87d55cb1-a22a-48c2-a9da-68f637ea0561"
    },
    {
        "author": "陈造",
        "paragraphs": [
            "耐暑初宵露白头，诗来分我一襟秋。",
            "露飞琼滴溥苍竹，月漾金波冰小楼。",
            "政用桐君絃白雪，便烦从事到青州。",
            "此怀未满须牋与，更为狂生赋远游。"
        ],
        "title": "次前韵谢胡运属二首  其一",
        "id": "701f12f2-9afb-44a3-be2d-6fc2132320b4"
    },
    {
        "author": "陈造",
        "paragraphs": [
            "炉烟褭褭上晴丝，伴阅长须送似诗。",
            "眼著昏花予已老，句锵哀玉子能奇。",
            "随人趋步庸非俗，取意粧梳自入时。",
            "大手只宜台合里，不应犹话鹿门期。"
        ],
        "title": "次前韵谢胡运属二首  其二",
        "id": "eaac18d5-94a8-4623-bbc6-0796404811c1"
    },
    {
        "author": "陈造",
        "paragraphs": [
            "忽忽京尘渍客衣，正须轩旷一伸眉。",
            "独行初日葱茏处，不待游人杂遝时。",
            "鱼乐暗摇亭树影，风轻闲弄水云姿。",
            "因循又耐箫歌聒，早晚湖山细入诗。"
        ],
        "title": "早步湖上",
        "id": "7f695fd9-2b54-4715-ab28-4cc0af030b1c"
    },
    {
        "author": "陈造",
        "paragraphs": [
            "千柱崇成俨旧规，小劳移筑未为非。",
            "诸儒受业三熏沐，贤守收功一指挥。",
            "蒇事此时争拭目，决科它日看增辉。",
            "问玄亦复侯芭事，可但经生识指归。"
        ],
        "title": "次韵章守移学",
        "id": "74b1383d-b666-4dc1-8d95-38735b578877"
    },
    {
        "author": "陈造",
        "paragraphs": [
            "养病年来嬾著书，逢人掉臂睨迂儒。",
            "愁边好客从天下，谭处清风起座隅。",
            "愧我多言终不近，似君知已未应无。",
            "酸咸嗜好虽殊禀，政恐渠侬诮太愚。"
        ],
        "title": "次赵解元韵  其一",
        "id": "1a50c196-2b24-44d9-97c9-7d5c4831d031"
    },
    {
        "author": "陈造",
        "paragraphs": [
            "兴刘止用一编书，万轴垂签或腐儒。",
            "表表君今超北学，多多我已悔东隅。",
            "声华看续诸公后，尔雅深知一笔无。",
            "缩手袖间真老矣，灌园蓄㹀了朱愚。"
        ],
        "title": "次赵解元韵  其二",
        "id": "fe2edf30-aad2-4e6b-a088-d4fb9021aabb"
    },
    {
        "author": "陈造",
        "paragraphs": [
            "吾儒交贺得宗师，片善盱衡置百非。",
            "小驻锋车宣室召，时观谭麈頖宫挥。",
            "诗坛已许公余论，邻烛何曾靳寸辉。",
            "此意急须牋阿衮，不因鱼稻久忘归。"
        ],
        "title": "再次韵呈章守",
        "id": "75b5690f-db0d-4f43-bc03-50474dc618a5"
    },
    {
        "author": "陈造",
        "paragraphs": [
            "身著邦君小队中，纵观虎将万旗红。",
            "目光注射鹰窥草，电影腾凌马弄风。",
            "忽有清诗惊破竹，更怜蜚翼堕抨弓。",
            "南归又苦车中妇，梦忆分鲜一醉同。"
        ],
        "title": "次韵章守猎",
        "id": "cc4e76cd-f545-434b-bd19-beb57c9b4a0d"
    },
    {
        "author": "陈造",
        "paragraphs": [
            "病骨今朝觉倍轻，云天昨夜已全晴。",
            "烂游花木欣荣处，賸喜风烟指顾生。",
            "春草池塘频入梦，夜窗灯火会寻盟。",
            "怅然又与禽鱼别，波影沉隄晚照明。"
        ],
        "title": "饮殖轩",
        "id": "adacd31b-2f09-4f78-a3b9-c7bdbcdc4d22"
    },
    {
        "author": "陈造",
        "paragraphs": [
            "五凤规橅到眼中，摘星奇观欲争雄。",
            "客乘云气游三岛，人听歌声指半空。",
            "便拟瑶杯酌银汉，何妨醉面受天风。",
            "胡床不尽登临兴，未觉邦君后庾公。"
        ],
        "title": "赵使君淮春楼落成二首  其一",
        "id": "3f4324f3-c608-4240-980f-df25cd18d17f"
    },
    {
        "author": "陈造",
        "paragraphs": [
            "步帐高牙置下方，华筵云影入风裳。",
            "西山爽气珠帘外，北海芳罇锦瑟傍。",
            "宾主前闻无胜事，簪钿明日賸余香。",
            "一天和气谁拘检，付与邦人作醉乡。"
        ],
        "title": "赵使君淮春楼落成二首  其二",
        "id": "a382dc54-e709-4c68-8c00-b0e4ac53f877"
    },
    {
        "author": "陈造",
        "paragraphs": [
            "平生心事钓渔舟，邂逅青衫映白头。",
            "肯为功名戏雕虎，不留颜面对沙鸥。",
            "露漙青盖高荷晓，风约黄陂小麦秋。",
            "入眼斜川归趣好，此身何处不菟裘。"
        ],
        "title": "赠赵秀才一首",
        "id": "4fb03012-145c-4a0e-b1a0-aeb660e9f71f"
    },
    {
        "author": "陈造",
        "paragraphs": [
            "奥学居瞻数仞堂，业文自笑及肩墙。",
            "平时江月工分影，胜日篝灯约对床。",
            "身世我方怜枘凿，风期君肯遽参商。",
            "相忘两舍虽匏系，当有诗筒访士乡。"
        ],
        "title": "寄兴化叶明府进卿二首  其一",
        "id": "fe918daf-5ab7-4ca5-9c99-1e784614d9f4"
    },
    {
        "author": "陈造",
        "paragraphs": [
            "一昨连甍较诈狙，缿筩合鬭未良图。",
            "君来嚬笑民之法，政绝锋铓古与徒。",
            "俗变身如游建德，时清人不畏萑苻。",
            "自公日有诗书乐，大府仍无急急符。"
        ],
        "title": "寄兴化叶明府进卿二首  其二",
        "id": "4455f0b6-b1a2-4262-ba43-60036e2a5a2a"
    },
    {
        "author": "陈造",
        "paragraphs": [
            "不复林逋起九京，空留诗卷逼人清。",
            "如君况自鬼神助，掷地应闻金玉声。",
            "败履人今笑东郭，奔蜂我亦愧南荣。",
            "三千奏牍真余事，侧耳齐廷待一鸣。"
        ],
        "title": "赠曹秀才二首  其一",
        "id": "9640c235-b479-4c74-85ca-dd36ad651c51"
    },
    {
        "author": "陈造",
        "paragraphs": [
            "抖擞胸襟一不优，迂临惟子肯绸缪。",
            "访书笠泽心摧落，苟禄吴门路阻脩。",
            "老去欲追三径约，客来当办一钱留。",
            "它年水北山南计，更挈诗瓢就我不。"
        ],
        "title": "赠曹秀才二首  其二",
        "id": "1104e4da-5410-4fe7-bca6-d77dc7e00f0a"
    },
    {
        "author": "陈造",
        "paragraphs": [
            "雪缟长空纻带翻，数知冬意未阑残。",
            "岁功告瑞须三白，客子凭高耐一寒。",
            "拍塞闲郊瑶圃阔，晶荧危堞玉龙蟠。",
            "归来冻坐追清赏，重把君诗剪烛看。"
        ],
        "title": "次林计议喜雪韵",
        "id": "39947c03-8079-4639-9ae6-0d61dc2bd71e"
    },
    {
        "author": "陈造",
        "paragraphs": [
            "萧斋愁兴倩谁宽，笼鹤昂霄顾羽翰。",
            "自昔诗深知武谔，肯辞雨湿过苏端。",
            "心期落落空轩豁，世事悠悠拙控抟。",
            "正枕诵君悲壮语，梦随飞将蹑鞮汗。"
        ],
        "title": "次韵朱秀才二首  其一",
        "id": "773c5935-87db-4118-8925-3cf5e2145bed"
    },
    {
        "author": "陈造",
        "paragraphs": [
            "儒冠林立更鸿生，经倚菑畬道可耕。",
            "便合摘髭书桂籍，未须拥鼻避时名。",
            "似闻眕梦成三耳，会见惊人取一鸣。",
            "讲易露门谁第一，伫君重席振家声。"
        ],
        "title": "次韵朱秀才二首  其二",
        "id": "e8ea9962-84fc-49db-a254-a2df74942368"
    },
    {
        "author": "陈造",
        "paragraphs": [
            "东风犹是玉为尘，静女冰肌小带皴。",
            "尚压芳华擅春事，枉当穷腊议花神。",
            "仙姿绝俗遗羣妬，鼎实收功看一新。",
            "疎影暗香吾袖手，且容诗伯继黄陈。"
        ],
        "title": "次韵石湖居士见梅",
        "id": "25994438-57b7-4ee8-b71f-2812d129b61e"
    },
    {
        "author": "陈造",
        "paragraphs": [
            "长日萧斋类蠹鱼，出门春事半销除。",
            "快舒中散飞鸿眼，稳憩文公卧虎庐。",
            "尘外风光诗笔底，竹梢禅榻茗瓯余。",
            "归涂定有行人问，底许空青润客裾。"
        ],
        "title": "虎丘",
        "id": "84b0c007-6e3b-4f2d-8476-6a725638db62"
    },
    {
        "author": "陈造",
        "paragraphs": [
            "著脚功名马络头，人生君所几居州。",
            "惟公德操朱絃直，映世冰壶白月秋。",
            "久已短长冥尺寸，可须肮脏羨伊优。",
            "即今千里讴谣地，赢得挥斤五凤楼。"
        ],
        "title": "次王仲衡尚书韵",
        "id": "8da05e8d-b0ef-45a2-ac98-4686c2726fe8"
    },
    {
        "author": "陈造",
        "paragraphs": [
            "阊门车马隠晴雷，我亦临风咏快哉。",
            "平碧际空烟羃历，蔫红照影水萦回。",
            "园翁门巷初沾絮，游子杯盘欲荐梅。",
            "落晚小家还馔客，旋篘春瓮取新醅。"
        ],
        "title": "次韵石湖居士晴窗遣兴",
        "id": "e5e86e01-349e-4742-a643-bd1509a2a4ba"
    },
    {
        "author": "陈造",
        "paragraphs": [
            "山灵知我欲巾车，岫幌云扃已袚除。",
            "竹葆松幢平几席，碧烟红影认林庐。",
            "饭分禅供清无敌，饮属诗流兴有余。",
            "莫话长安牢落客，付渠尘土曳长裾。"
        ],
        "title": "次韵石湖居士游虎丘",
        "id": "7ba019b2-1b2a-4fe1-86da-fa735d2b5acd"
    },
    {
        "author": "陈造",
        "paragraphs": [
            "世态翻云覆雨间，令人合眼梦还山。",
            "生平名义非肝膈，岁晚师门要面颜。",
            "鸥鹭波宽虽有约，凤凰城近可容闲。",
            "留年看试调元手，未拟安仁赋拙艰。"
        ],
        "title": "寄王仲衡尚书",
        "id": "10770a6b-d0f8-4fa4-b24f-c4e7a86d33c1"
    },
    {
        "author": "陈造",
        "paragraphs": [
            "熠熠萤光畧露荷，摇摇杯面涨金波。",
            "受风正作团栾饮，闭户深防褦襶过。",
            "情话想无云母隔，新篇应有雪儿歌。",
            "揆予可讳刘郎笑，讲舌长干鬓自皤。"
        ],
        "title": "赠陈签判",
        "id": "06848fae-e537-4951-8af5-817da0b5a2c9"
    },
    {
        "author": "陈造",
        "paragraphs": [
            "归怀未用话南园，卧治于今又北门。",
            "但息儿啼宽上意，小稽霆击取中原。",
            "虎头锐视非无种，狮子当觞且勿喧。",
            "更恐谭公家世事，断无宣劝定惊魂。"
        ],
        "title": "京口呈张合学  其一",
        "id": "49354688-35f7-4084-a937-993317ebea58"
    },
    {
        "author": "陈造",
        "paragraphs": [
            "色辞他日慰凄凉，别去吴山楚水长。",
            "蚁国槐安消几梦，鹤归华表恐千霜。",
            "安排久餍冷官饮，软语重登君子堂。",
            "所惜将迎无暇日，妨人诗律悟濠梁。"
        ],
        "title": "京口呈张合学  其二",
        "id": "8e36018e-b97b-4875-8924-7f21692fcc8a"
    },
    {
        "author": "陈造",
        "paragraphs": [
            "主人领客竟成迟，闲杀林园此段奇。",
            "胜日阿莲须后乘，即今佳菊尚东篱。",
            "肯来雪壁题诗处，许继华堂堕帻时。",
            "醉后与渠同起舞，一庭花影月迷离。"
        ],
        "title": "题成倅小筑",
        "id": "f27241bc-8377-49fa-88c9-9af5baf7502f"
    },
    {
        "author": "陈造",
        "paragraphs": [
            "宝祚煌煌羨帝祺，天潢余润到孙枝。",
            "寿星良月占重见，振古熙朝此一时。",
            "椽笔纪祥芳草颂，龙楼开笑正含饴。",
            "萝图况与干坤永，长款三宫奉玉巵。"
        ],
        "title": "皇孙寿诗二首  其一",
        "id": "59d116f5-9268-4374-8ded-d8944a708c59"
    },
    {
        "author": "陈造",
        "paragraphs": [
            "曾簉蓬莱挹德风，日亲儒保罄寅恭。",
            "学穷奥阃包贤圣，人仰英明肖祖宗。",
            "彩服近天仍乐孺，帝觞拜赐更从容。",
            "应刘寿语年年事，九万香牋未阙供。"
        ],
        "title": "皇孙寿诗二首  其二",
        "id": "23c6629c-d1ea-41b1-89c2-1883c8e908fb"
    },
    {
        "author": "陈造",
        "paragraphs": [
            "何人戴目倚钱神，更问吾徒拂甑尘。",
            "醉缬不供诗客眼，弊裘应笑广文贫。",
            "坐看十日渑为雨，遥想千家桂作薪。",
            "贷子曲身当得句，地炉分施腊前春。"
        ],
        "title": "酬贾学录韵并送炭",
        "id": "3fc4cd65-1596-47bc-bd03-38bdecd88bfe"
    },
    {
        "author": "陈造",
        "paragraphs": [
            "薄雪晶莹压屋茅，未须桂玉计晨庖。",
            "已便盐絮明愁眼，更喜乌鸢得夜巢。",
            "小听骚人赋梁苑，旋看春意满东郊。",
            "忍寒便拟寻梅去，梦想瑶英点旧梢。"
        ],
        "title": "次陈梦锡韵二首  其一",
        "id": "f17fa535-792c-47ac-b291-1080751f0e59"
    },
    {
        "author": "陈造",
        "paragraphs": [
            "思君采艾叹如年，眼底羁愁只自煎。",
            "破梦有来惊剥啄，冲泥径欲跨连钱。",
            "新篇端复千年计，旧集犹须百手传。",
            "早晚聚头三日语，麈边闲听有源泉。"
        ],
        "title": "次陈梦锡韵二首  其二",
        "id": "737f2c08-3924-4d3f-9532-15c30661a2b8"
    },
    {
        "author": "陈造",
        "paragraphs": [
            "掉头取别未经旬，已积胸中几斛尘。",
            "密雪忽明银海夜，端忧空负玉花春。",
            "笔驱和气君何健，囊致新诗我未贫。",
            "胜日兔园当有赋，可能客右欠斯人。"
        ],
        "title": "次韵朱解元雪",
        "id": "d750e411-d37d-4aa8-87f7-6acddd97ced8"
    },
    {
        "author": "陈造",
        "paragraphs": [
            "手板夤缘替荷锄，从渠争挟子公书。",
            "三年已办青箱蠹，一饱才分代舍鱼。",
            "烟烬萁炉朝兀兀，窗明风霰夜疎疎。",
            "独思把酒看君醉，墨汁淋浪点翠裾。"
        ],
        "title": "次韵陈梦锡",
        "id": "7c491dc7-2109-452b-b674-3420a63233b0"
    },
    {
        "author": "陈造",
        "paragraphs": [
            "兼旬闭户耐寒威，起视晴空碧四围。",
            "黄鸟啼边忽游子，白龙去后渐单衣。",
            "年时尚记寻芳约，老境仍怜得醉希。",
            "红影幽香虎丘路，杖藜携酒莫相违。"
        ],
        "title": "约二同年游虎丘",
        "id": "4bc54235-0d1b-4c7e-b92f-8b843a6d28d4"
    },
    {
        "author": "陈造",
        "paragraphs": [
            "两君深结此君缘，句里萧森堕我前。",
            "笋茁便应欺瑞麦，诗成端合付双莲。",
            "窗间俪影斜新月，风处骈梢褭绿烟。",
            "会拟韩公颂连理，为渠小辍枕书眠。"
        ],
        "title": "次韵陈倅赵宰双竹",
        "id": "b0faadc0-6327-458a-9c4a-b8f0533b1bbc"
    },
    {
        "author": "陈造",
        "paragraphs": [
            "一昨家庭拜帝纶，熊轓催去不逡巡。",
            "小迟绣衮升元辅，复向蓬莱作主人。",
            "竹马未迎欢意浃，蒲鞭重试教条新。",
            "诗赓乐职诸生事，笔力谁今斡万钧。"
        ],
        "title": "寄王尚书",
        "id": "0af53369-7b2d-4dc5-a559-6e4565b6a64e"
    },
    {
        "author": "陈造",
        "paragraphs": [
            "待月尚思前度月，中天圆璧不留分。",
            "即今霜气挟灵籁，如许金波乘坏云。",
            "念我吴牛终喘夜，忆君冀北忽空羣。",
            "睡魂作魔病作祟，犹頼清诗来解纷。"
        ],
        "title": "次韵严上舍",
        "id": "28dc629d-66ea-4291-8e23-c30baef37bd0"
    },
    {
        "author": "陈造",
        "paragraphs": [
            "蜀庄漂泊阖闾城，独向陶朱意气倾。",
            "诗写闲情易为好，雨鏖炎暑欲争清。",
            "居同蚁穴晴犹闭，归笑鸠巢老未营。",
            "久拟投君渠保社，援毫空复可怜生。"
        ],
        "title": "次韵朱通判严上舍  其一",
        "id": "739999fc-3fd7-4ea0-94a2-4ebb6a44e11f"
    },
    {
        "author": "陈造",
        "paragraphs": [
            "君家名酒压吴城，肯向时流取次倾。",
            "篘玉谁今窥正色，班荆渠定赏真清。",
            "双壶问字宁能许，一醉留宾不办营。",
            "莫惜驱车饷元亮，须防结袜要王生。"
        ],
        "title": "次韵朱通判严上舍  其二",
        "id": "337db7a6-87ea-4598-8e0c-606a98a2a36d"
    },
    {
        "author": "陈造",
        "paragraphs": [
            "万手抄诗遍洛城，老怀可但向来倾。",
            "采菱白雪方迭奏，蜚雨晓风相与清。",
            "价重欲输和氏璧，令严谁犯伏波营。",
            "即今貂尾那容续，更判工夫费此生。"
        ],
        "title": "次韵朱通判严上舍  其三",
        "id": "242b1581-fb7b-439f-a7eb-5ff0a15a1992"
    },
    {
        "author": "陈造",
        "paragraphs": [
            "子元才望未专城，玉面醪敷且细倾。",
            "宠辱尽捐身外事，醺酣聊乐圣之清。",
            "分甘亦复怜吾老，饮湿终慙不自营。",
            "归去须君传此法，秫田百亩便平生。"
        ],
        "title": "次韵朱通判严上舍  其四",
        "id": "11f0f42b-e800-483f-b253-f824fc3108a7"
    },
    {
        "author": "陈造",
        "paragraphs": [
            "淙淙雨势欲沈城，衮衮辞源亦对倾。",
            "辟户浑疑云气近，诵诗如在玉壶清。",
            "射知猿臂须穿札，陈怯鱼丽且闭营。",
            "只把两君新句法，为歌丰乐诏诸生。"
        ],
        "title": "再次韵后篇戏朱  其一",
        "id": "4c5af2e0-864e-439b-8c62-906b2f2aca9b"
    },
    {
        "author": "陈造",
        "paragraphs": [
            "似闻新酝敌宜城，想对簷花又独倾。",
            "别乘工为海鲸吸，广文当念露蝉清。",
            "投醪频遣春浮颊，盗印宁无夜闯营。",
            "约束长须牢闭户，瓮间防有毕先生。"
        ],
        "title": "再次韵后篇戏朱  其二",
        "id": "9f28119b-55cd-4770-9b03-bc2b07c5fc5c"
    },
    {
        "author": "陈造",
        "paragraphs": [
            "席蚓堂蛙岂赵城，崩空急雨未休倾。",
            "青秧可复成坚皂，碧海渠能受浊清。",
            "田舍望秋犹万一，官曹需禄更征营。",
            "宝熏定有回天力，即看朝曦指顾生。"
        ],
        "title": "苦雨再次前韵  其一",
        "id": "eb98bb99-bdff-4249-8dd0-396e0ba0a8a7"
    },
    {
        "author": "陈造",
        "paragraphs": [
            "底用诗名到凤城，未妨醉帽笑欹倾。",
            "日闻螟蠃讥狂率，目送鲲鹏簉紫清。",
            "谭客有时三不对，生涯除酒一无营。",
            "鸣鞭走送君能断，小印亲封定好生。"
        ],
        "title": "苦雨再次前韵  其二",
        "id": "a895a1ad-ffe5-4468-bb60-5684d4d57b0f"
    },
    {
        "author": "陈造",
        "paragraphs": [
            "果饤茶瓯意未阑，独慙衰鬓映朱颜。",
            "聚头长作三更语，屈指惟余两日闲。",
            "食叶蚕声行入听，探珠骊颔不应悭。",
            "预怜朱墨秋宵永，咫尺灯窗断往还。"
        ],
        "title": "试院赠三同官",
        "id": "097e971c-b9ff-4b37-90f5-a2c74c6b2861"
    },
    {
        "author": "陈造",
        "paragraphs": [
            "夜灯晨饭棘围重，槛束飞猱鹤在笼。",
            "敢效骚人悲迫阨，祇防举子诮冬烘。",
            "抟风定有庄鹏化，得隽从知冀马空。",
            "明日还家压新酒，菊登金蕊拒霜红。"
        ],
        "title": "归有日喜作",
        "id": "052382ec-ff66-42a5-b81c-fb4f98efe521"
    },
    {
        "author": "陈造",
        "paragraphs": [
            "方隅咫尺俨威颜，穷谷回春不作难。",
            "渥泽欲随金节到，先声已失铁衣寒。",
            "来时敢惮风将雨，泊处仍听浪卷滩。",
            "天自与公供壮观，海涵云物正阑干。"
        ],
        "title": "次韵袁提刑劳军许浦中路风雨",
        "id": "4bd72b3b-17d3-4d27-ab6c-ddd85369487d"
    },
    {
        "author": "陈造",
        "paragraphs": [
            "诗囊随处纪山川，古县繁雄更海边。",
            "按节将春巡甲垒，循陔回首记丁年。",
            "彩衣尚念亲三釜，芝检终当岁九迁。",
            "移孝为忠贤圣事，期公迄反汶阳田。"
        ],
        "title": "次韵常熟感旧",
        "id": "e187df7b-e909-4d06-bc20-62f7bc2a74c1"
    },
    {
        "author": "陈造",
        "paragraphs": [
            "万灶连连俨旧屯，朝来喜气袭人温。",
            "固知除器须平日，政复投醪亦至恩。",
            "帝綍函春周垒壁，使星回耀照和门。",
            "文经武纬君王圣，汗简须公纪治原。"
        ],
        "title": "次韵犒士",
        "id": "db8c2ac0-8fbd-4301-b6d2-706f0c9dc314"
    },
    {
        "author": "陈造",
        "paragraphs": [
            "转头风日破坚冰，未用穿危冒滑行。",
            "瀚海无波聊整棹，阳春有脚莫论程。",
            "诗情动处髭频撚，使事闲时酒细倾。",
            "冯问逢迎黄发叟，里间欢意为谁生。"
        ],
        "title": "次韵回涂打冰欲遵陆",
        "id": "eee0d03e-fb7d-43c7-b26c-aa1382a1cb52"
    },
    {
        "author": "陈造",
        "paragraphs": [
            "人品推君第一流，论文向我肯绸缪。",
            "日从红粉追谭笑，家置青编纪唱酬。",
            "转首各乘凫背去，几时同作凤城游。",
            "临风莫道书难寄，旅鴈飞还是便邮。"
        ],
        "title": "别赵文卿明府",
        "id": "18a8d239-b397-42eb-b2bb-2b8dc257eea8"
    },
    {
        "author": "陈造",
        "paragraphs": [
            "使君今代段荆州，指顾为霖旱不忧。",
            "比屋便令开笑口，散人亦复掉吟头。",
            "封君擅富宁容数，义廪赒贫可待求。",
            "想阅贺章天更喜，津津玉色动凝旒。"
        ],
        "title": "次韵袁丈知府喜雨",
        "id": "bee07ec8-53a9-46ed-977d-328fa394ebda"
    },
    {
        "author": "陈造",
        "paragraphs": [
            "犯雪回帆岁遽残，自怜雨澁更风悭。",
            "从游已落邹枚后，著语渠能季孟间。",
            "梦逐蜚僊凌色界，谁因逋客护云关。",
            "独思快目毗陵晓，玉衬金波妥锡山。"
        ],
        "title": "次韵袁宪雪二首  其一",
        "id": "bdf52274-d5f1-4cde-8567-6ee74c2c5ef0"
    },
    {
        "author": "陈造",
        "paragraphs": [
            "天怜梅蕊怯摧残，善后何妨小作悭。",
            "一雪应期真望外，三诗说喜想颜间。",
            "瑶花已兆食四鬴，沉炷为通天九关。",
            "卷帐盍酬民气乐，苏台持酒挹湖山。"
        ],
        "title": "次韵袁宪雪二首  其二",
        "id": "4e34b267-1113-4d15-a5c9-b34c1f25ceea"
    },
    {
        "author": "陈造",
        "paragraphs": [
            "出处升沉转首非，无端颠倒念分违。",
            "瘦羊博士尚骨立，白马将军今肉飞。",
            "共仰钩陈明帝极，少须尺箠下金微。",
            "为公草罢平羌檄，径指淮乡旧钓矶。"
        ],
        "title": "赠赵步帅",
        "id": "9cd5d71e-b08e-415a-8483-5ed004a98575"
    },
    {
        "author": "陈造",
        "paragraphs": [
            "频年入梦此跻攀，骤觉平时气象还。",
            "吴客到应忘月观，淮乡胜不数平山。",
            "飞檐曲槛霄霏处，叠嶂横江几席间。",
            "见说能诗好宾主，风雷落笔每乘闲。"
        ],
        "title": "壮观亭为真州作",
        "id": "cffb8a44-74c1-4bfd-b3f3-bd94bf77ed15"
    },
    {
        "author": "陈造",
        "paragraphs": [
            "诗人六十合恩袍，平日周庠重誉髦。",
            "旧学堪重汉儒席，新文欲仆楚人骚。",
            "等观得丧心无累，饱阅豪英眼更高。",
            "闻道青箱富嘉颂，诏音早晚召王褒。"
        ],
        "title": "次韵吴江陈学长送行二首  其一",
        "id": "3e1fb529-c594-4119-9d72-0c9329f20cd0"
    },
    {
        "author": "陈造",
        "paragraphs": [
            "白首诗书未亢宗，还纡墨绶揖王公。",
            "玉堂金马拌身外，法护僧弥且眼中。",
            "自诡嘘枯酬雅志，肯从束湿就奇功。",
            "垂虹高士知心客，定信襟期出处同。"
        ],
        "title": "次韵吴江陈学长送行二首  其二",
        "id": "0453a9dc-7910-4fe9-a41e-929dacab4c29"
    },
    {
        "author": "陈造",
        "paragraphs": [
            "居有斋庖教有官，诸生肯复计安闲。",
            "充庭数贡知非远，造物于人本不悭。",
            "思苦得无金注拙，眼明终眩锦花斑。",
            "自怜惯秉雌黄笔，案牍如今拄屋山。"
        ],
        "title": "次韵张丞月试士人",
        "id": "255e4453-8259-4e80-ab11-b1b39856a9d1"
    },
    {
        "author": "陈造",
        "paragraphs": [
            "顾省辞华分槁干，簿书堆里作粗官。",
            "客怀止饮仍多病，海气乘秋早戒寒。",
            "好语相濡真禁脔，不才持答欠琅玕。",
            "从今恶况能排遣，日课君诗一再观。"
        ],
        "title": "次韵答张丞",
        "id": "6634b099-172a-4a4a-9181-9ee67174ef19"
    },
    {
        "author": "陈造",
        "paragraphs": [
            "夫君腹笥尽奇谋，每叩谈锋听不休。",
            "诵赋久嗟无此作，荐贤端合拔其尤。",
            "小迟荣路观掀趠，聊为同寮盖谬悠。",
            "政恐诸公有推挽，平时果艺仰由求。"
        ],
        "title": "次韵张丞二首  其一",
        "id": "1c6b25ec-a5fb-4bc8-8f15-50217b6fa572"
    },
    {
        "author": "陈造",
        "paragraphs": [
            "槁梧闲据自沈吟，投老真成负此心。",
            "酒沃渴鲸悲事往，官随跛鼈笑吾今。",
            "进为终愧周人朴，归去曾无陆子金。",
            "尚頼君诗慰牢落，时清聋聩发纯音。"
        ],
        "title": "次韵张丞二首  其二",
        "id": "c7965ef7-8af9-499a-ad31-5a4a606ec6c2"
    },
    {
        "author": "陈造",
        "paragraphs": [
            "铅墨才为一饱谋，还因跋疐赋休休。",
            "南州习俗难驯扰，北客迂疎易悔尤。",
            "世味辰星今落落，归心风旆正悠悠。",
            "知非况自五十九，为问衰翁底更求。"
        ],
        "title": "再次韵二首  其一",
        "id": "903d1cb2-db24-44e1-bb5f-38933d77a85a"
    },
    {
        "author": "陈造",
        "paragraphs": [
            "自揖高人拥鼻吟，湖滨诗酒便论心。",
            "天教联绶同民社，日许挑灯订古今。",
            "刺眼未妨翻著袜，跃炉宁问不祥金。",
            "简编自有千年计，迟子追还正始音。"
        ],
        "title": "再次韵二首  其二",
        "id": "7632f2e5-7915-4bf6-904b-ed7340484b12"
    },
    {
        "author": "陈造",
        "paragraphs": [
            "暇日枝筇对摇落，衰年悲感为谁多。",
            "政疎里俗有嗫呫，身远贵游无孰何。",
            "耐病阻陪吹帽醉，祛愁聊复击罇歌。",
            "诗来起我湖海兴，梦逐狎鸥分白波。"
        ],
        "title": "次韵周秀才",
        "id": "5392628d-e7eb-411c-bc78-40d3a283e28c"
    },
    {
        "author": "陈造",
        "paragraphs": [
            "细穿诘曲上高寒，一鹫青冥杳霭间。",
            "栏楯欹浮沧海影，东南重见紫金山。",
            "方壶入眼鲸堪跨，璧月依人桂易攀。",
            "闻说老禅佳寝饭，一生无梦落尘寰。"
        ],
        "title": "正觉寺",
        "id": "f1c4b7a9-b542-487d-82da-40b24f5bb570"
    },
    {
        "author": "陈造",
        "paragraphs": [
            "邦人邑吏总堪怜，茶供炉熏共吁天。",
            "占雨几孤霞粲晓，望霓何啻日为年。",
            "翻黄已熟村村麦，平渌行看处处田。",
            "拟倩龙公作霖手，更烦终惠息头燃。"
        ],
        "title": "次韵张丞",
        "id": "50ac170d-5628-4984-a997-976f127231b7"
    },
    {
        "author": "陈造",
        "paragraphs": [
            "寄语今年主雨神，当知小雨未康屯。",
            "人心正切霶𩃱望，农事深愁晼晚春。",
            "朽壤旧尝封蚁穴，停云空复叠鱼鳞。",
            "鲰生宿蕴天人学，无计王前拜手陈。"
        ],
        "title": "次韵任解元喜雨二首  其一",
        "id": "f32283fd-4892-43ba-a596-bb80ef2ab3d7"
    },
    {
        "author": "陈造",
        "paragraphs": [
            "跪奉炉香幸见怜，人言匹庶可回天。",
            "及今一睹盆倾势，满意重占斗覆年。",
            "仅息黄尘昏永昼，几时翠羽冒中田。",
            "此心安得顽如石，水旱丰凶付偶然。"
        ],
        "title": "次韵任解元喜雨二首  其二",
        "id": "7a926b10-ae57-4fe2-990b-04d2b012ebd2"
    },
    {
        "author": "陈造",
        "paragraphs": [
            "吏治因循俗已疵，可无柱后济宽慈。",
            "顾慙德化一何取，敢意古人三不欺。",
            "剔蠹方图洗熏染，放麑端复惎衰迟。",
            "成君今段莱衣笑，莫更风前赋百罹。"
        ],
        "title": "次韵陈秀才二首  其一",
        "id": "e88fb545-1003-48d3-b9e1-fa1496e6b49c"
    },
    {
        "author": "陈造",
        "paragraphs": [
            "七字开缄粲陆离，元非剑气烛圜扉。",
            "夜光信出老蚌壳，锦段遽分邻女机。",
            "庭赋继今行北阙，市娼过眼忽南威。",
            "蜚腾可但荣亲计，我亦他年得儁归。"
        ],
        "title": "次韵陈秀才二首  其二",
        "id": "4f2213fe-f7f5-41c3-b6a3-508573aadcaa"
    },
    {
        "author": "陈造",
        "paragraphs": [
            "爆竹声中杂笑呼，斗杓插海寺钟初。",
            "椒觞带梦随小饮，桃板得诗仍自书。",
            "愒日晚涂知内讼，占风吉卜定非虚。",
            "新年旧管新收累，大府隆宽傥贷予。"
        ],
        "title": "元日",
        "id": "cd5b7b83-80eb-461a-86b2-e08957409922"
    },
    {
        "author": "陈造",
        "paragraphs": [
            "县人灯夕旧尝看，夜敞窗扉晓不关。",
            "胜赏继应追俗尚，晴晖巧与破天悭。",
            "招邀便拟日复日，容易遽吟山上山。",
            "更乞紫姑丰乐语，为添喜色到颜间。"
        ],
        "title": "次韵张丞  其一",
        "id": "94457298-68d9-4a11-a4b4-942f0f59ccb9"
    },
    {
        "author": "陈造",
        "paragraphs": [
            "长日官曹迄未闲，佳辰一笑颇相关。",
            "万情同乐那容失，四者来并每坐悭。",
            "歌酒恐孤灯市月，烟霏犹曀海门山。",
            "龙公可复会事发，汛扫阴霾弹指间。"
        ],
        "title": "次韵张丞  其二",
        "id": "f3a3b482-ed05-4cb5-8f23-8a9566dc7c87"
    },
    {
        "author": "陈造",
        "paragraphs": [
            "好时好节工恼客，投老祇思深闭关。",
            "鹤膝痛医终是病，蛾眉公夺岂容悭。",
            "浩歌已减落梅曲，苦思更妨颓醉山。",
            "冷语陋姝何所似，贫家矮屋劣成间。"
        ],
        "title": "再次韵",
        "id": "af43daa5-e86f-4109-9dd9-0faea3664a52"
    },
    {
        "author": "陈造",
        "paragraphs": [
            "衰年寝食僧斋似，甚欲持杯解入关。",
            "桂魄元非月蛾靳，韭葅终笑庾郎悭。",
            "不成小醉穿灯市，又作相逢嘲饭山。",
            "思澁徒贻山妇怪，羨渠飞雉落黄间。"
        ],
        "title": "十四夜丞和章来复次韵",
        "id": "24cd415d-e660-4a0e-8986-7314a079460c"
    },
    {
        "author": "陈造",
        "paragraphs": [
            "灯夕胜游皆遻意，可无歌酒答丰年。",
            "云藏玉斧重修月，乐奏壶仙小隠天。",
            "鴈阵低空危欲堕，龙公驱雨未成眠。",
            "惟应铁锁银花句，落纸明朝万口传。"
        ],
        "title": "十六夜张丞有诗次韵",
        "id": "07003aa9-4ec9-4a92-9c48-13b831e736f3"
    },
    {
        "author": "陈造",
        "paragraphs": [
            "仰高排奡玩清圆，学力卑摧旧判年。",
            "后进或夸金掷地，前修犹是斗横天。",
            "晚规省语安衰病，暇复分题搅醉眠。",
            "祇有君诗追古作，未忘缃素遣儿传。"
        ],
        "title": "张丞再有诗次韵",
        "id": "b0dab935-5502-4f81-b771-0804204f5761"
    },
    {
        "author": "陈造",
        "paragraphs": [
            "龙职阴晴肯转圜，寒侵春事倍常年。",
            "弥旬稔听盆翻雨，一室何殊瓮里天。",
            "多病可堪严酒戒，高舂未憗枕书眠。",
            "忘忧蠲忿疑无策，小草论功亦浪传。"
        ],
        "title": "再次张丞韵",
        "id": "2c094362-eb85-4b65-9177-759c72940c83"
    },
    {
        "author": "陈造",
        "paragraphs": [
            "奥学闻君不近名，声华犹是压时英。",
            "诗篇向我肯挥扫，句法惊人浑老成。",
            "未厌泛莲依卫幕，只今荐鹗达周京。",
            "明朝置酒当投辖，万斛洪源看倒倾。"
        ],
        "title": "次韵王签判",
        "id": "1b1d9125-96c0-4000-aa75-698b81117d7b"
    },
    {
        "author": "陈造",
        "paragraphs": [
            "丁年拾芥视功名，可但纫兰茹落英。",
            "深愧官曹无所补，向来志愿几余成。",
            "分营伏腊耕淮壤，久绝音邮到帝京。",
            "尚有好贤余习在，老怀端合向君倾。"
        ],
        "title": "次韵自序",
        "id": "6e7f3aed-a3f3-475b-bde7-86cd8aea9d00"
    },
    {
        "author": "陈造",
        "paragraphs": [
            "下濑千艘旧擅名，汉家虓将况飞英。",
            "呼韩款渭人胥后，小耿平齐事竟成。",
            "击楫定无违庙算，覆盂端有奠神京。",
            "圣君动静天人合，持满何妨亦定倾。"
        ],
        "title": "次韵战舰",
        "id": "7890d951-53c4-4ab3-92f9-a65486bfac4f"
    },
    {
        "author": "陈造",
        "paragraphs": [
            "吏能儒业实慙名，晚喜论交盖代英。",
            "千里久劳魂梦往，一欢犹阻咄嗟成。",
            "粲花论胜违频听，击钵诗工况莫京。",
            "别后槱溪萦望眼，此心川水漫东倾。"
        ],
        "title": "次韵招饭不赴",
        "id": "09520c30-4872-4eeb-9272-7a9e16f3729d"
    },
    {
        "author": "陈造",
        "paragraphs": [
            "江漾晨光入县门，楼斜晚影到渔村。",
            "海声不为无风静，山色居常带雾昏。",
            "问俗即今防愒日，来时抚事错销魂。",
            "浮生寄寓君恩重，未觉天涯异故园。"
        ],
        "title": "即事",
        "id": "a341a093-4888-4ff5-aa9f-c7b2dfa43ec4"
    },
    {
        "author": "陈造",
        "paragraphs": [
            "劳农今喜复南辕，夹道扶携亦笑諠。",
            "县尹庶几无疾病，山人迎送耐频烦。",
            "芼葱汤餠聊堪饱，出瓮春醪半带浑。",
            "惟有为民真实意，异时陈迹付公言。"
        ],
        "title": "劳农浄居赠皎启二僧",
        "id": "d4436e71-9e5a-4d26-89e9-5adf47eeab46"
    },
    {
        "author": "陈造",
        "paragraphs": [
            "半是蜚轩半是楼，主人雅趣寄沧洲。",
            "晨霞莫霭纷浓淡，越舶番樯阅去留。",
            "徙倚想君舒醉眼，从容须我掉吟头。",
            "病来止酒便高卧，几梦烟波没白鸥。"
        ],
        "title": "题林监税渔乡小楼",
        "id": "10f37164-0fae-4f3c-854f-a4a8082e1fb0"
    },
    {
        "author": "陈造",
        "paragraphs": [
            "县曹逢节犹忙迫，阴雨乘秋每接连。",
            "九日欢娱异前日，几年晴霁有今年。",
            "湖山入座褰珠箔，萸菊挼香荐玉船。",
            "帽委西风判一醉，故人应未笑华颠。"
        ],
        "title": "九日登楼",
        "id": "47cded87-a5ca-456b-91f4-4f47c026bd91"
    },
    {
        "author": "陈造",
        "paragraphs": [
            "风烟佳处放归桡，吟坐篷窗首屡搔。",
            "万壑千巖争献状，三江九堰自忘劳。",
            "尚多菡萏张秋锦，少待蟾蜍印夜涛。",
            "缭碧森青谁子宅，未容载酒访清高。"
        ],
        "title": "鉴湖道中",
        "id": "0cf2b502-56da-4766-9434-b82629879ad5"
    },
    {
        "author": "陈造",
        "paragraphs": [
            "此身与世分相违，可是平生不见几。",
            "知己方占白鸡梦，寸心已傍碧山飞。",
            "周旋觞咏须三益，斟酌行藏欠一归。",
            "甓社湖西隠君子，为翁应扫钓鱼矶。"
        ],
        "title": "言怀二首  其一",
        "id": "e0801356-9953-47f2-8f3f-15d9502a91f9"
    },
    {
        "author": "陈造",
        "paragraphs": [
            "自是三生贺季真，亟应收拾水云身。",
            "蜚凫吏隠聊同俗，饭犊生涯且耐贫。",
            "林壑风烟当未憗，利名缰锁听横陈。",
            "世间静者犹张邴，老境婆娑定笑人。"
        ],
        "title": "言怀二首  其二",
        "id": "d4f13d76-6e73-48fa-a066-6a45ef9d0d7b"
    },
    {
        "author": "陈造",
        "paragraphs": [
            "昏宦冥冥堕急流，羨君高谢此笼囚。",
            "能诗似是林和靖，博古宁慙许散愁。",
            "上药化金才顷刻，虚舟触物信沉浮。",
            "何时我亦休官去，对卧元龙百尺楼。"
        ],
        "title": "赠陈居士",
        "id": "fd5f21d1-e34b-4eb3-8078-6fb5ae06a705"
    },
    {
        "author": "陈造",
        "paragraphs": [
            "回首舟餐野店栖，何殊子美咏青泥。",
            "朅来贤将先回盼，径上诗坛许命题。",
            "举白烂陪山简醉，凝香到有武陵迷。",
            "异时过计今方悔，曾虑谈间彼子西。"
        ],
        "title": "次诸公韵",
        "id": "87d0acbd-10f8-4ab8-bf69-c6e9df4bb3be"
    },
    {
        "author": "陈造",
        "paragraphs": [
            "翻鸦啅鹊暝争栖，舞絮郊原雪冰泥。",
            "已缀珑璁分桧柏，并扬光彩贲榱题。",
            "撚须句好无前勇，索酒人归有后迷。",
            "客子鬓毛今愧此，忍寒挟策市桥西。"
        ],
        "title": "对雪小吟次前韵",
        "id": "3735826c-3a0e-4af0-9b65-73d45914897a"
    },
    {
        "author": "陈造",
        "paragraphs": [
            "得巢归翼惬卑栖，尚卷风茅落冻泥。",
            "病树缘阶旋培植，旧书堆案细签题。",
            "地非新野聊龙卧，人似东屯賸客迷。",
            "身世只今供冷笑，百川东注月行西。"
        ],
        "title": "再次韵谢张守得新居",
        "id": "a988bfe6-6a96-4f4b-abeb-986afed317eb"
    },
    {
        "author": "陈造",
        "paragraphs": [
            "乌衣雏燕正依栖，又见南风递赤泥。",
            "宣室殊恩子夜对，天章清问御书题。",
            "可无上药蠲民瘼，有待司南觉世迷。",
            "好在论功继皋益，毋庸问管凟曾西。"
        ],
        "title": "再次韵呈张守  其一",
        "id": "0b89ede6-cdf2-4363-8323-758b09502f5d"
    },
    {
        "author": "陈造",
        "paragraphs": [
            "朋旧携持过陋栖，炊香瀹雪鲙拖泥。",
            "酒浇礧磈聊娱老，诗愬酸寒最切题。",
            "种秫集功今有约，对棋销日不嫌迷。",
            "千奴别去平安否，时欲拏舟甓社西。"
        ],
        "title": "再次韵呈张守  其二",
        "id": "82434966-e05a-46b2-9d6b-8f5ad461d83a"
    },
    {
        "author": "陈造",
        "paragraphs": [
            "猰犬妖狐合故栖，函关底限一丸泥。",
            "幄中已办吞青海，甲外宁惟馘白题。",
            "犂老上庭烦指顾，笞中行背问颠迷。",
            "提封旧物渠须计，一候鞮汗更向西。"
        ],
        "title": "闻盱眙北使信感事再次韵",
        "id": "f9f1f34a-e18d-4b4a-bb70-1ec9324bd843"
    },
    {
        "author": "陈造",
        "paragraphs": [
            "璇穹莹澈晴风后，晓日初融陌路泥。",
            "老桧苍筠潜动色，迎春送腊好分题。",
            "藏春僧合心曾恋，闯海山亭梦到迷。",
            "回首桑阴三宿旧，鄮城东去虎存西。"
        ],
        "title": "雪晴再次韵",
        "id": "c99a33ef-e103-47c1-aab1-e327cc4b3199"
    },
    {
        "author": "陈造",
        "paragraphs": [
            "客来一笑同乡味，便粉秋菰刷藕泥。",
            "糟浥子姜仍旧法，笼缄干笋俨新题。",
            "白鱼紫蟹空濡沫，窘兔惊麋想砀迷。",
            "自揣臞儒合蔬粝，放麑终恐愧巴西。"
        ],
        "title": "对客再次韵",
        "id": "0bf75b8f-1707-4f41-b45f-2029459585bc"
    },
    {
        "author": "陈造",
        "paragraphs": [
            "高车驷马笑鸡栖，亦笑餔糟与汩泥。",
            "鲁酒得间聊复饮，晋舆投老偶然题。",
            "春冰自水收新悟，雨矢无乡悔旧迷。",
            "尚有平生山水癖，未妨游戏向京西。"
        ],
        "title": "述怀再次韵",
        "id": "2c1ae8fc-527f-4fc9-bb40-771d50c886dd"
    },
    {
        "author": "陈造",
        "paragraphs": [
            "嬉游有愿自今偿，回首春容已浩茫。",
            "霁景偏迟张锦地，小园秀出卧云庄。",
            "梅林破玉香沾袂，池水摇漪渌泛堂。",
            "茶具笔床陪语笑，未妨日饮慰还乡。"
        ],
        "title": "次韵严文炳兼简张守二首  其一",
        "id": "a1504d9b-e4b5-4c57-9f51-0409a41ccec0"
    },
    {
        "author": "陈造",
        "paragraphs": [
            "梅梅柳柳护深行，倦客重游眼更明。",
            "谷鸟自应寻旧约，渚兰潜欲换新萌。",
            "诗工已可醒人醉，赋就当须冰坐清。",
            "老我客渠真得计，梦魂无复凤凰城。"
        ],
        "title": "次韵严文炳兼简张守二首  其二",
        "id": "2995cb1d-7926-4cf6-a9ef-f83631323433"
    },
    {
        "author": "陈造",
        "paragraphs": [
            "宋璞隋珠不当偿，平时佳思堕荒茫。",
            "老规种秫师陶令，备有前茅愧楚庄。",
            "蜂鹤搅肠空轧轧，鹳鹅严阵怯堂堂。",
            "即今全胜输公等，自占床敷霸睡乡。"
        ],
        "title": "再次韵二首  其一",
        "id": "5905c7d6-c884-42aa-bc6c-4c7e7c61a556"
    },
    {
        "author": "陈造",
        "paragraphs": [
            "欲辔青骢试小行，拥衾待得晓窗明。",
            "端知霁日浑无价，可信啼鸠识未萌。",
            "胜处风烟堪一醉，是家池馆擅双清。",
            "不忧儿辈妨人乐，倚頼诗豪五字城。"
        ],
        "title": "再次韵二首  其二",
        "id": "fe3f0313-e73d-4832-8d3d-da2721e4e2f8"
    },
    {
        "author": "陈造",
        "paragraphs": [
            "郡政只今多暇日，名园欲到指苍茫。",
            "能诗有客怜侯喜，好士惟公继郑庄。",
            "促膝未妨渑似酒，转头当复玉为堂。",
            "联金缀玉真吾事，賸刻坚珉表士乡。"
        ],
        "title": "再次韵二首  其一",
        "id": "ff0d370a-5987-4ae9-81bc-1a6cee82f8a9"
    },
    {
        "author": "陈造",
        "paragraphs": [
            "近墅何妨一再行，后车应著老弥明。",
            "诗成直压抢榆上，谭胜宁容鄙吝萌。",
            "鸥鹭一滩窥语笑，松筠千挺峙寒清。",
            "从今好绘斜川集，莫靳流传到帝城。"
        ],
        "title": "再次韵二首  其二",
        "id": "26ff1731-3cd1-4e5a-8d3c-4f716612d91f"
    },
    {
        "author": "陈造",
        "paragraphs": [
            "公家父子书林杰，力探希微析混茫。",
            "膝上风流识文度，鯈游领解契蒙庄。",
            "六花阵势容摩垒，五凤规模见肯堂。",
            "自叹吾儿豚犬尔，祇宜耕牧守穷乡。"
        ],
        "title": "再次韵张德恭二首  其一",
        "id": "4a66b3e8-aa0b-4ca2-928e-6e66a69f6a21"
    },
    {
        "author": "陈造",
        "paragraphs": [
            "平日疎愚但意行，每从师友仰高明。",
            "如君况是庭兰秀，向我防讥冻芋萌。",
            "柏悦悬知待松茂，渭流终不溷泾清。",
            "新诗应敌才余事，纸价于今贵列城。"
        ],
        "title": "再次韵张德恭二首  其二",
        "id": "66c0a29b-1663-45d4-8e0a-7bb65faa493b"
    },
    {
        "author": "陈造",
        "paragraphs": [
            "严侯才气旧无朋，晚作江淮肉食僧。",
            "饱对风烟吐膏馥，时因节物动销凝。",
            "君今宛是林和靖，我亦何如杜伯升。",
            "浊酒寒菹共一笑，未妨同剔课诗灯。"
        ],
        "title": "文炳近岁节感怆作诗宽之",
        "id": "2176ad41-cd94-4751-a7c7-b873aecded64"
    },
    {
        "author": "陈造",
        "paragraphs": [
            "君犹芹泮老宾朋，我似房公再世僧。",
            "烟径幽寻春澹沲，月窗冷语夜澄凝。",
            "人情感旧多为祟，酒盏浇愁更计升。",
            "笑命棋枰同永夜，旋添萁火上篝灯。"
        ],
        "title": "再次韵复文炳",
        "id": "eb5a7571-0c51-4219-97ad-1cac48518a9b"
    },
    {
        "author": "陈造",
        "paragraphs": [
            "使君刘白信其朋，笑我顽然粥饭僧。",
            "打睡正便簷日煖，味诗还喜蔗浆凝。",
            "破阴风软梅犹小，弄影云疎月渐升。",
            "一自藏钩得新句，莫停吟笔到烧灯。"
        ],
        "title": "再次韵呈张守",
        "id": "a4eeb905-d7ce-41a4-9cca-b0088827d74a"
    },
    {
        "author": "陈造",
        "paragraphs": [
            "老寻诗法得良朋，转处骊珠悟后僧。",
            "帝所宫商中夜奏，仙盘沆瀣未秋凝。",
            "乐天不幸逢元稹，季友而来有彦升。",
            "交手当家亲父子，为君别本记传灯。"
        ],
        "title": "再次韵赠张德恭  其一",
        "id": "1a2e0646-99a4-4fb2-99c0-af7fd0ca6cc0"
    },
    {
        "author": "陈造",
        "paragraphs": [
            "辞锋森列看分朋，退作穷山苦行僧。",
            "每读严诗惊我倒，亦知舜绩待公凝。",
            "丝纶指日从天下，阊阖摩霄接武升。",
            "更想班衣奉亲寿，五云低护九枝灯。"
        ],
        "title": "再次韵赠张德恭  其二",
        "id": "500ede8e-4159-48e2-835b-8f95b0b72a9f"
    },
    {
        "author": "陈造",
        "paragraphs": [
            "闯门不乏远方朋，辟席浑如问话僧。",
            "笔底烟云无尽藏，谭间霜霰不寒凝。",
            "身行建德欢谣里，人在春台瑞日升。",
            "老子生涯漫訾省，拥书犹傍短檠灯。"
        ],
        "title": "再次韵赠张德恭  其三",
        "id": "6ac95a0a-8c85-4c63-aed2-f332b6c98537"
    },
    {
        "author": "陈造",
        "paragraphs": [
            "同门谁定肯论朋，拙似苕鸠嬾似僧。",
            "病减不辞诗语拙，归来少贷客愁凝。",
            "老欺鬓发丝千丈，籴仰官仓日五升。",
            "台合中天清梦断，分眠山店问渔灯。"
        ],
        "title": "再次韵赠张德恭  其四",
        "id": "965b194e-1af5-4878-b78b-efe6b1dbec5c"
    },
    {
        "author": "陈造",
        "paragraphs": [
            "西来行路未妨长，敢指淮山作异乡。",
            "随处馈浆惊御寇，有人酬药话韩康。",
            "柳方弄色新经雨，云似多情巧护霜。",
            "风俗淳厖节物好，一樽时与倒诗囊。"
        ],
        "title": "都梁涂中",
        "id": "604047b0-0e59-4ccf-bafe-3893594f496d"
    },
    {
        "author": "陈造",
        "paragraphs": [
            "簷鹊声前拆鴈书，双材有底到蜗庐。",
            "洁樽几梦沾膏露，下筯于今荐腹腴。",
            "仙府流霞端伯仲，徐州秃尾但台舆。",
            "寒人醉饱何缘静，径搅诗肠撚白须。"
        ],
        "title": "谢邹祕正惠淮白吕判院送酒",
        "id": "ea560e7c-0a01-46f7-89b6-39d6a16e9064"
    },
    {
        "author": "陈造",
        "paragraphs": [
            "州麾郎省未华颠，解组归来作地仙。",
            "杖屦良多闲日月，亭台仍占好林泉。",
            "青奴白牯冰壶里，堕絮漂花醉眼前。",
            "政用著书传我辈，未须缄口缚枯禅。"
        ],
        "title": "寄章茂深郎中二首  其一",
        "id": "94f757e5-0a6b-4df9-a3a3-91d0f097a8da"
    },
    {
        "author": "陈造",
        "paragraphs": [
            "立谭当日受知深，不待陈情道古今。",
            "高会几陪山简醉，长篇许为爱卿吟。",
            "岁华迁谢心虽在，世路崎岖老不禁。",
            "拟近卞山谋卜筑，借公泉水濯尘襟。"
        ],
        "title": "寄章茂深郎中二首  其二",
        "id": "efe3a03b-a73d-4017-b81b-223ac5a939aa"
    },
    {
        "author": "陈造",
        "paragraphs": [
            "自怜老瘦仍痴绝，每强衰颜趁后生。",
            "疗癖无方了诗课，迷魂有寨对棋枰。",
            "绕床不著阿堵物，玩世何须身后名。",
            "倚頼儿曹解人意，典衣长得解余酲。"
        ],
        "title": "自适三首  其一",
        "id": "3cdf9da5-d078-4b68-af48-2e4e527ec283"
    },
    {
        "author": "陈造",
        "paragraphs": [
            "渺漭湖天入短篷，心期祇许白鸥同。",
            "人言火食阆蓬客，自命官身田舍翁。",
            "酒可销闲时得醉，诗凭写意不求工。",
            "更那长日温书眼，一送蜚鸿下远空。"
        ],
        "title": "自适三首  其二",
        "id": "51e58bcc-7e4a-4720-bc8d-966a0c9c4373"
    },
    {
        "author": "陈造",
        "paragraphs": [
            "云水为家百累无，意行从昔畧方隅。",
            "饮忘醒醉狂常尔，梦到无何午未苏。",
            "遗俗可辞翻袜错，付渠阴作负舟趋。",
            "譊譊礼法工相聒，闭户仍防大小儒。"
        ],
        "title": "自适三首  其三",
        "id": "a3201821-bb67-4c4b-b7c7-54d43ce01a54"
    },
    {
        "author": "陈造",
        "paragraphs": [
            "乡园灯市颇豪奢，客子扁舟恰到家。",
            "月姊层云藏宝鉴，雪神千手扑天葩。",
            "未容火树陪宵燕，谩说江梅擅岁华。",
            "苦忆醉穿罗绮阵，小軿吟度赤城霞。"
        ],
        "title": "正月十四日雪",
        "id": "5cd4bdc1-cae1-4b6e-965c-506f2c457b99"
    },
    {
        "author": "陈造",
        "paragraphs": [
            "旋转玑衡运化枢，嗣皇袭六待耆儒。",
            "斗南誉望俱难匹，邺下才华旧不孤。",
            "郡赋今推作者并，王庭可但诤臣趋。",
            "竹林昔隠休回首，四辅三公此首涂。"
        ],
        "title": "送七子赴省",
        "id": "4051e256-39ac-4149-832f-6b3852fd460c"
    },
    {
        "author": "陈造",
        "paragraphs": [
            "柳间鶑友羽衣轻，花外溪流镜面平。",
            "胜处过君时得醉，今春属我老归耕。",
            "吏尘祇可黄粱梦，棋社聊寻白鹭盟。",
            "犹计浮名孤乐事，风烟满眼得无情。"
        ],
        "title": "次韵胡元善",
        "id": "213e99a4-33f6-4e8b-999f-5dd86a9d7ae6"
    },
    {
        "author": "陈造",
        "paragraphs": [
            "春风吹作万家春，谁得联镳从使君。",
            "微径问花同载酒，深堂剪烛细论文。",
            "王郎把臂簪仍盍，严老呼舟首又分。",
            "安得云龙随上下，佳辰不复叹离羣。"
        ],
        "title": "张守招隠",
        "id": "bcdeba68-9227-48f2-be8b-0e534fd4b3ff"
    },
    {
        "author": "陈造",
        "paragraphs": [
            "东郊春好近清明，小队相羊为省耕。",
            "扶路人归皆喜色，应时雷殷亦和声。",
            "不妨密雨催花放，有底屯云妬月盈。",
            "遥想一尊同客夜，烛花未剪已诗成。"
        ],
        "title": "次韵张守劝农  其一",
        "id": "5ad4976f-25aa-40f3-a687-f91be8a25bb5"
    },
    {
        "author": "陈造",
        "paragraphs": [
            "眼向囊书老不明，合遵宽教事农耕。",
            "雨余骤变菖条绿，晓起欣聆布谷声。",
            "谭笑俾民无死徙，丰凶转手有虚盈。",
            "衰翁倍荷殷勤意，缄致无非翠织成。"
        ],
        "title": "次韵张守劝农  其二",
        "id": "b9c21d22-25be-4f9a-8c30-9f3091144f45"
    },
    {
        "author": "陈造",
        "paragraphs": [
            "送春无酒未须嗟，却有新茶试大家。",
            "便惬轻凉生小扇，独怜扑蔌下蔫花。",
            "霜肤解箨初尝笋，怒瘿因谁拟问蛙。",
            "嘉树著行森羽葆，翠青疎密俨排衙。"
        ],
        "title": "次韵王勉夫晚春",
        "id": "7b3311a7-8f02-4dd4-bd6d-788837983ad2"
    },
    {
        "author": "陈造",
        "paragraphs": [
            "躬挽慈舆访小园，径𣂏和气满壶天。",
            "微风会意祛轻暑，红药多情驻晚妍。",
            "欬唾生春见能事，平反供笑掩前贤。",
            "奉亲得句无穷乐，不学狂生卧酒船。"
        ],
        "title": "次韵张守游赵园",
        "id": "8f901cb2-8d03-4bfa-87a9-930d45f7ed18"
    },
    {
        "author": "陈造",
        "paragraphs": [
            "两隽诗声敢重轻，苍山对峙大川倾。",
            "形为幼眇无遗恨，有入题评莫遁情。",
            "未许曹刘夸独步，不应邾莒合逃盟。",
            "清篇读罢重看镜，似觉青丝鬓脚生。"
        ],
        "title": "次韵张守王勉夫二首  其一",
        "id": "4b5ec26b-4c88-424f-a924-f08fa0e32f91"
    },
    {
        "author": "陈造",
        "paragraphs": [
            "世味平时虫臂轻，独留意气与君倾。",
            "向来缱绻资磨玷，拟话分携已怆情。",
            "盛际功名方策足，他年车笠肯渝盟。",
            "汉廷取重张廷尉，可待区区结袜生。"
        ],
        "title": "次韵张守王勉夫二首  其二",
        "id": "2493dc7e-4d38-4476-b198-2beaaeb1ca3c"
    },
    {
        "author": "陈造",
        "paragraphs": [
            "目送归帆风翮轻，赠诗还笑字欹倾。",
            "如公风义仍知己，计我隆污合用情。",
            "想觐龙颜新得意，未忘牛耳旧同盟。",
            "周旋尚可诸公后，肯放江湖了此生。"
        ],
        "title": "再次韵送张守  其一",
        "id": "52dcd092-bd85-4aba-b637-016c1c71d503"
    },
    {
        "author": "陈造",
        "paragraphs": [
            "未解州符累已轻，辞源满意酒边倾。",
            "颉颃前辈真无愧，褒拂迂儒每过情。",
            "老境更堪听别语，书邮当复固齐盟。",
            "吴山正合供酬唱，安得风前两翼生。"
        ],
        "title": "再次韵送张守  其二",
        "id": "01612f06-26ae-480a-83fb-182e6d7bf621"
    },
    {
        "author": "陈造",
        "paragraphs": [
            "唾壶声里晚凉轻，风自虚徐月自倾。",
            "诗好要从知者道，格高今识古人情。",
            "三熏谁定分膏馥，十袭吾方守诅盟。",
            "预恐幽居念离索，时须开卷慰愁生。"
        ],
        "title": "再次韵送张守  其三",
        "id": "4fbc3dc1-48d5-496e-a6cc-bb67c44656b2"
    },
    {
        "author": "陈造",
        "paragraphs": [
            "性资凉踽系时轻，青眼惟公底里倾。",
            "砥柱颓波储硕望，阳春穷谷见高情。",
            "青冥蜚上应回首，陆续诗来可待盟。",
            "念我老无当世意，拟从樵牧寄余生。"
        ],
        "title": "再次韵送张守  其四",
        "id": "59422c61-9fe5-480c-bd07-5cbdc22db844"
    },
    {
        "author": "陈造",
        "paragraphs": [
            "匆匆同醉记前年，客路重逢亦偶然。",
            "理窟扣君弥入域，生涯怜我欠加鞭。",
            "了知富贵难投足，共约归来径息肩。",
            "旧欲将雏卜邻去，未应须办十牛田。"
        ],
        "title": "次韵常倅俞君任二首  其一",
        "id": "54a5554b-0904-4c6c-92aa-5011f4b73f63"
    },
    {
        "author": "陈造",
        "paragraphs": [
            "与君颜面各临年，同滞江湖恐不然。",
            "虎兕向来甘旷野，骅骝宁复待挥鞭。",
            "政成合进凌霄步，客里犹擡斲句肩。",
            "人品国华君可仰，岂应学我赋归田。"
        ],
        "title": "次韵常倅俞君任二首  其二",
        "id": "bea3554a-40fd-4655-a4a9-1fa02a9884fd"
    },
    {
        "author": "陈造",
        "paragraphs": [
            "老商笑不待三年，枵腹人人得果然。",
            "商俗均霑傅巖雨，中行羞死绕朝鞭。",
            "探原已茹丘轲胾，落笔聊差屈宋肩。",
            "缅想神游知有处，定骖鸾鹤戏芝田。"
        ],
        "title": "又悼石湖老人",
        "id": "9eaba57f-9865-4f98-89f0-5cbbf4e1cf48"
    },
    {
        "author": "陈造",
        "paragraphs": [
            "闯首亨衢属壮年，即今奔骛恐徒然。",
            "时情合退羊肠步，宦路难加马腹鞭。",
            "朱紫浪惊流俗眼，风骚要拍古人肩。",
            "归休计办君当贺，儿辈新营种秫田。"
        ],
        "title": "再次韵酬俞君任",
        "id": "bb71ea09-5cc5-4f3a-a160-bf8c9946d091"
    },
    {
        "author": "陈造",
        "paragraphs": [
            "左符得请未逾年，民誉朝评两蔼然。",
            "补衮工夫旧荷橐，承流政绩暂蒲鞭。",
            "周衡可迓须分陕，孔室容窥顾及肩。",
            "侧伫翘材著枚叟，看公亲反汶阳田。"
        ],
        "title": "再次韵呈杨侍郎",
        "id": "20ede86a-e499-4d73-b956-0c2cdcbc45d2"
    },
    {
        "author": "陈造",
        "paragraphs": [
            "升沉渠敢话齐年，妙句推褒辈行然。",
            "高燕况叨琼作醴，凡骀底称玉为鞭。",
            "歌终画扇犹遮面，舞困欹花半压肩。",
            "此去隽游萦客梦，梦陪笙鹤下琼田。"
        ],
        "title": "杨侍郎召饭再用韵",
        "id": "b866733c-7785-437f-9285-56dfb0bbdf53"
    },
    {
        "author": "陈造",
        "paragraphs": [
            "夫君糠粃视钱神，诗逼黄初论借秦。",
            "义槩咸推天下士，簿曹聊见宰官身。",
            "茶香延客自不饱，书币踵门谁可人。",
            "从古功名多晚节，相逢双鬓未妨新。"
        ],
        "title": "郝泽民主簿赠诗次韵二首  其一",
        "id": "92e341f9-991f-41f7-b410-e37876abd9f0"
    },
    {
        "author": "陈造",
        "paragraphs": [
            "薄宦年来尚转蓬，忍将荣悴问虚中。",
            "共怜杜老谙为客，不讶元忠厌作公。",
            "胜日笑谭方衮衮，残冬光景苦匆匆。",
            "棋枰得隽诗反水，谁信吾徒旧讳穷。"
        ],
        "title": "郝泽民主簿赠诗次韵二首  其二",
        "id": "7e687eb7-fba5-42fe-aa91-e018cd78360c"
    },
    {
        "author": "陈造",
        "paragraphs": [
            "解缆征涂一怆神，房陵十舍望西秦。",
            "苦无勋业裨昭代，久分江湖著老身。",
            "三楚上游常定伯，六朝陈迹渺愁人。",
            "不缘俛仰悲凉甚，可博临风得句新。"
        ],
        "title": "再次前韵二首  其一",
        "id": "645a9b21-0127-42c2-9cbc-96392970705c"
    },
    {
        "author": "陈造",
        "paragraphs": [
            "起柁扬帆趁便风，狎鸥惊鴈水烟中。",
            "裹香荐彘聊随俗，计日听鸡等自公。",
            "诗句涤愁收一一，酒杯浇别悔匆匆。",
            "与君二纪陈雷契，犹遣时人笑两穷。"
        ],
        "title": "再次前韵二首  其二",
        "id": "ac62cd22-451c-421c-978e-707f6ea230e9"
    },
    {
        "author": "陈造",
        "paragraphs": [
            "平山堂上命琴樽，前辈风流肯见分。",
            "恋客嬾斜当槛日，藏山不断隔江云。",
            "吟牋得意窥天巧，醉面禁凉减缬纹。",
            "杖策归来新月上，落梅如雪点风裙。"
        ],
        "title": "登平山堂",
        "id": "7e83063e-8d80-4242-b2e1-8613561f0ef9"
    },
    {
        "author": "陈造",
        "paragraphs": [
            "古郢繁华得少留，披云更喜识贤侯。",
            "径容拱挹侍谭笑，怪底咄嗟成献酬。",
            "罗绮香中偷醉眼，蕙兰丛里掉吟头。",
            "何如白玉堂中客，试问樽前小莫愁。"
        ],
        "title": "郢州二首  其一",
        "id": "b9464f06-4979-4084-8ede-1974bc6dd5ba"
    },
    {
        "author": "陈造",
        "paragraphs": [
            "满慰人间渴雨心，未收云霭定为霖。",
            "怜渠沾水论涓滴，况我行舟苦滞淫。",
            "已涨麦田千里碧，更添沙料一篙深。",
            "小軿会指晴山去，布谷提壶各好音。"
        ],
        "title": "郢州二首  其二",
        "id": "dc0c1b34-fc0d-4d95-93a5-b9a66c2bb807"
    },
    {
        "author": "陈造",
        "paragraphs": [
            "平时谩说醉为乡，对景今如石作肠。",
            "老去犹兴客中叹，春来刚制酒边狂。",
            "露桃烟柳为谁好，蜂蜜燕泥徒自忙。",
            "红紫打围歌笑地，暮年多感怕思量。"
        ],
        "title": "春日客中二首  其一",
        "id": "4b924755-d513-4270-b847-b62b2b33cc71"
    },
    {
        "author": "陈造",
        "paragraphs": [
            "芳时已叹鬓毛斑，何况栖栖客路间。",
            "杯酒故人千里隔，锦囊著语一春闲。",
            "燕鶑飞处频回首，桃李香前合厚颜。",
            "昨夜东风贷庭竹，少容归梦到家山。"
        ],
        "title": "春日客中二首  其二",
        "id": "7e4aab0e-d73d-46db-a8c3-38fada66af5b"
    },
    {
        "author": "陈造",
        "paragraphs": [
            "山巖水缭石为城，千古余风尚典刑。",
            "竞诧君王启蓝缕，不无艇子载娉婷。",
            "流连犹问圭堪柲，兆朕虚传蜜作萍。",
            "更惜谗锋发兰尚，祇今日月炳骚经。"
        ],
        "title": "石城",
        "id": "b11dfaba-76fd-4eba-b7a2-862313fea042"
    },
    {
        "author": "陈造",
        "paragraphs": [
            "牙纛犹容后乘追，枕书不出此何时。",
            "香飘玳席千花坞，影倒粧光百子池。",
            "诗句肯藏扪虱手，仙曹容著牧羊儿。",
            "回思行李冒尘土，更喜百忧偷一嬉。"
        ],
        "title": "次韵程帅游习池三首  其一",
        "id": "ef9f2f13-8bd7-431e-a6fc-f44a6f5784d9"
    },
    {
        "author": "陈造",
        "paragraphs": [
            "清明胜赏尚容追，不减觞浮曲水时。",
            "坐觉晴云恋歌扇，看供吟笔泻天池。",
            "春光有底遽如许，酒量勉添些子儿。",
            "可但大堤民气乐，啼鶑语燕共嬉嬉。"
        ],
        "title": "次韵程帅游习池三首  其二",
        "id": "e2201691-bd9a-44be-965f-ae22402d421e"
    },
    {
        "author": "陈造",
        "paragraphs": [
            "青编勋业笑谈追，千载生贤瑞圣时。",
            "竹帛会书河似带，封疆不止汉为池。",
            "玄谭日属王平子，妙语心轻谢客儿。",
            "来岁赏花应帝所，赓歌宣劝倍欢嬉。"
        ],
        "title": "次韵程帅游习池三首  其三",
        "id": "ddcbc41a-b50b-4600-8532-6b03efc1dd97"
    },
    {
        "author": "陈造",
        "paragraphs": [
            "初宵微月尚窥簷，雨脚斜斜晓入帘。",
            "春谢欢悰风处减，愁将老色镜中添。",
            "颇思甫里陪觞咏，不叹周南更滞淹。",
            "倚頼宗盟慰牢落，得闲诗笔未妨拈。"
        ],
        "title": "春雨赠陈主管",
        "id": "39fdc864-3868-4cf2-aa61-aff33b846a41"
    },
    {
        "author": "陈造",
        "paragraphs": [
            "鹊拳庭竹语频频，忽有书来寂寞滨。",
            "盛事许同花烛夜，芳辰仍醉绮罗春。",
            "璧联香合初鸣凤，霞泛仙觞定脯麟。",
            "更办归装攟珠玉，一时人物各诗人。"
        ],
        "title": "陈主管招饮",
        "id": "be3a3acd-434c-43b1-817c-8e8a8328ea23"
    },
    {
        "author": "陈造",
        "paragraphs": [
            "雨余支径湿平沙，恰称卑官下泽车。",
            "杂树暝烟森立槊，乱峰迎客俨排衙。",
            "水禽时弄蹁跹影，野草争开细碎花。",
            "久忆山行此如愿，不应回首更思家。"
        ],
        "title": "山行寄程帅",
        "id": "65faeafa-9b0e-4017-a4b0-2742d5921bad"
    },
    {
        "author": "陈造",
        "paragraphs": [
            "山行风色怒飞沙，山末屯云涌砲车。",
            "伏轼不容同蝶梦，问炊犹可趁蜂衙。",
            "龟鱼泛渌熹晴日，草树留春著晚花。",
            "暮憩自怜尘满面，五浆先馈定谁家。"
        ],
        "title": "次日再次韵三首  其一",
        "id": "4babc7f4-e0df-44d2-a215-84ffbdb7dafe"
    },
    {
        "author": "陈造",
        "paragraphs": [
            "微吟缓步惬晴沙，聊谢愔愔载妇车。",
            "时遣贳貂邨店酒，回思缚虎长官衙。",
            "春山好著屏中色，吟笔谁添锦上花。",
            "不妨习池风月主，只今何处问诗家。"
        ],
        "title": "次日再次韵三首  其二",
        "id": "9d1ebe99-2dfb-4524-8eda-d0320afb1bcf"
    },
    {
        "author": "陈造",
        "paragraphs": [
            "鸥双鹭只傍汀沙，却汇沙汀过客车。",
            "清吹解撩丛竹啸，高山如受众峰衙。",
            "寒生碧涧悬鱼网，润著苍崖賸土花。",
            "所惜隔墙红紫满，行行无暇访山家。"
        ],
        "title": "次日再次韵三首  其三",
        "id": "2a047160-6a6d-4573-a321-f027ddd82f67"
    },
    {
        "author": "陈造",
        "paragraphs": [
            "何许珠襟绣袂娘，额黄胸粉自新粧。",
            "野芳贪折髻丫重，蝴蝶乱随裙幅香。",
            "缓唱采菱空答响，小留挑菜翠盈筐。",
            "汉风未许休乔木，行客相逢莫漫狂。"
        ],
        "title": "谷城道中",
        "id": "445e96f6-9598-4589-9031-86ed6553c831"
    },
    {
        "author": "陈造",
        "paragraphs": [
            "南园胜绝真堪画，边上谁为李伯时。",
            "山纳嫩岚侵密坐，花骈红影闯清池。",
            "吟牋传遍鸳鸿友，舞袖轻于翡翠儿。",
            "东府西州皆四鬴，若为长伴酒边嬉。"
        ],
        "title": "再次习池诗韵寄程帅二首  其一",
        "id": "56f92022-9ccd-410e-b8e0-8764734e1574"
    },
    {
        "author": "陈造",
        "paragraphs": [
            "春意垂垂如我老，客怀领畧欠当时。",
            "倏惊鶗鴂鸣清昼，便有蜻蜓点碧池。",
            "酒榼相过但溪友，锦囊余几问庐儿。",
            "芳辰渠尽人离索，苦念从公乘烛嬉。"
        ],
        "title": "再次习池诗韵寄程帅二首  其二",
        "id": "23d5c9d5-a8b3-4ac0-a5d2-aedddd7a801c"
    },
    {
        "author": "陈造",
        "paragraphs": [
            "才华奔逸可能追，我识王郎自壮时。",
            "酒处每看鲸吸海，书成还想墨为池。",
            "穷交徒自怜东野，孰看于今敬道儿。",
            "莫靳诗筒数还往，人生何处不儿嬉。"
        ],
        "title": "次韵寄王帅属",
        "id": "c8172068-b9af-4f03-8ae9-53e805da5526"
    },
    {
        "author": "陈造",
        "paragraphs": [
            "轺軿七十晓相追，记得张园叙拜时。",
            "香衬蕙兰来北里，云随笙鹤燕仇池。",
            "朋簪重盍宁人力，贫仕居卑听化儿。",
            "祇冀幕莲分靫菂，诗坛棋社与闲嬉。"
        ],
        "title": "次韵寄陈主管",
        "id": "606a8295-bd5d-4ee2-8d32-eb53fa0d07be"
    },
    {
        "author": "陈造",
        "paragraphs": [
            "一失浓欢悔可追，故人应念独醒时。",
            "回思翠幕围香雾，定复长虹起砚池。",
            "照应鼎来联璧客，风流羞死聚蚊儿。",
            "当时枉重千金诺，不见芳辰卜夜嬉。"
        ],
        "title": "诸公邀留不及赴次前韵寄谢",
        "id": "0e5d618d-d399-4cdd-aa40-708915386f45"
    },
    {
        "author": "陈造",
        "paragraphs": [
            "名园壮观还前日，禊事追游可后时。",
            "试问绣筵张绿野，何如诗客到昆池。",
            "绮罗香外鶑偷眼，花柳稀间鸟哢儿。",
            "定许此民同此乐，春城无处不嬉嬉。"
        ],
        "title": "次韵谢程帅复游习池见寄二首  其一",
        "id": "69554203-c0e8-405a-bcdd-fb30283a6027"
    },
    {
        "author": "陈造",
        "paragraphs": [
            "风流羊杜不劳追，况复轻裘缓带时。",
            "醉倒莫孤桃李月，诏归恐便凤凰池。",
            "政传西蜀中和颂，笔跨东京大小儿。",
            "我亦抄诗支郡去，公余吟玩取娱嬉。"
        ],
        "title": "次韵谢程帅复游习池见寄二首  其二",
        "id": "f65ad802-9c79-4cb9-a2ca-d2559b7ba02d"
    },
    {
        "author": "陈造",
        "paragraphs": [
            "节物匆匆可挽追，直须乐事趁芳时。",
            "行春倏喜花围屋，借景何殊月在池。",
            "对酒不无桃叶女，扣舷却笑木肠儿。",
            "山家有约须重到，定放游人张水嬉。"
        ],
        "title": "复次韵寄程帅二首  其一",
        "id": "b64261d5-85cb-4b6f-ba72-d264216a2744"
    },
    {
        "author": "陈造",
        "paragraphs": [
            "人家禊祓竞攀追，刺史春游正此时。",
            "羯鼓声中花作锦，壶筹多处酒为池。",
            "绝须丝竹娱安石，賸有篇章付雪儿。",
            "闻道续貂容下客，老无佳句坐荒嬉。"
        ],
        "title": "复次韵寄程帅二首  其二",
        "id": "b08facee-bd32-423a-b7d4-9834a5702098"
    },
    {
        "author": "陈造",
        "paragraphs": [
            "山城老稚竞攀辕，况复官曹辱后先。",
            "敢爱一樽追笑语，未妨五日作留连。",
            "天香国色酡颜去，渭北江东把臂前。",
            "已办明朝开煮酒，丝桐小置式微篇。"
        ],
        "title": "留交代韦倅",
        "id": "c995206c-4761-47c3-aae4-14e3b5c43500"
    },
    {
        "author": "陈造",
        "paragraphs": [
            "巢鹊枝蜩已罢鸣，风声露气可胜清。",
            "人谙浅濑安然度，月隔高林未肯明。",
            "却乱宿云寻去路，渐因更鼓辨孤城。",
            "谁知岁事关心切，翻忆冲泥傍险行。"
        ],
        "title": "观山刑鹅夜归",
        "id": "80952788-3440-40e7-aaa0-1312f8e76e84"
    },
    {
        "author": "陈造",
        "paragraphs": [
            "跨凤西来得好山，千年人与凤俱还。",
            "本规法席专崭绝，先遣山灵凿捍顽。",
            "闻道碧泓严水印，试携清醥闯云关。",
            "此心炯炯龙应识，莫遣归涂更厚颜。"
        ],
        "title": "祷雨凤凰山二首  其一",
        "id": "4c84b3b9-1b79-4cb3-8fc6-dab2c7fb5fe7"
    },
    {
        "author": "陈造",
        "paragraphs": [
            "人心神理未交孚，敢爱微躯走道涂。",
            "云气满山空梦永，秧畦夹涧就焦枯。",
            "罢羸眼看号庚癸，感格吾犹愧鼓桴。",
            "老去忧民心易折，龙公高卧得知无。"
        ],
        "title": "祷雨凤凰山二首  其二",
        "id": "6af40394-80ee-4275-a59c-f59a1e4d94d5"
    },
    {
        "author": "陈造",
        "paragraphs": [
            "吏民两两议公痴，簿领空勤笑语稀。",
            "元亮有诗新止酒，休文多病不胜衣。",
            "飞尘嬾拂孤三绝，止水初澄悟百非。",
            "窗度凉飔残午梦，闲听喜鹊啅斜晖。"
        ],
        "title": "病起二首  其一",
        "id": "70eaed34-ca59-4523-813f-93513c7ab990"
    },
    {
        "author": "陈造",
        "paragraphs": [
            "即病偷闲却自怡，坐凭竹几独多时。",
            "铜炉烟畔熏风度，药臼声中昼漏迟。",
            "政自腐肠严酒戒，不应了事悔儿痴。",
            "净名文惠谁优劣，为问沾沾造化儿。"
        ],
        "title": "病起二首  其二",
        "id": "d2902030-b7ae-427d-b440-a18187197ebe"
    },
    {
        "author": "陈造",
        "paragraphs": [
            "门巷萧然草不锄，小轩祇置两团蒲。",
            "惟师表表丛林秀，眷我凉凉山泽臞。",
            "晨饭每同三韭陋，夜棋常办百筹输。",
            "一书未负西飞翼，满寄清风到座隅。"
        ],
        "title": "寄高邮僧",
        "id": "f241cbfd-fa6c-4b51-8015-5f2384c46a58"
    },
    {
        "author": "陈造",
        "paragraphs": [
            "连月奔趋祷雨坛，即今积雨厌濛漫。",
            "苍天信自有时漏，后土不知何日干。",
            "坐想田畴沦沼沚，忍闻升合换罢纨。",
            "纵阳援溺知无术，慙愧身为抚字官。"
        ],
        "title": "苦雨",
        "id": "46383cee-4a0e-43a5-be19-07a4bb6c0f3e"
    },
    {
        "author": "陈造",
        "paragraphs": [
            "竹屋深明许息肩，田家延客解欣然。",
            "霜枝高挂頳虬卵，风砌初摇白玉钱。",
            "得饱祇疑珠作粒，汲深仍诧乳为泉。",
            "谭间更笑狂沮溺，政复知津未是贤。"
        ],
        "title": "客次小憩",
        "id": "48e7eef2-51ea-4d72-aa42-d05bd0279218"
    },
    {
        "author": "陈造",
        "paragraphs": [
            "烟村面势枕苍山，一径循山作屈蟠。",
            "入望高幢罗翠密，挂空匹练噀清寒。",
            "吟髭撚白迎风去，粧面骈红倚户看。",
            "颇似骑馿后山老，倩谁粉墨洒豪端。"
        ],
        "title": "骑过山村",
        "id": "80a94980-c34e-420f-a356-ce5a65f86140"
    },
    {
        "author": "陈造",
        "paragraphs": [
            "杜母遗芳岂远求，田功谁比此邦优。",
            "麦疄桑陇疑淮左，近水遥山似秀州。",
            "楼识景疎知俗美，亭因思孟各风流。",
            "我来眷眷淳厖处，比屋嬉嬉路载讴。"
        ],
        "title": "杜母",
        "id": "23b271c5-e7d7-45f2-a096-6aef82f088f9"
    },
    {
        "author": "陈造",
        "paragraphs": [
            "满怀披雾慰生平，到日音容隔暮城。",
            "想见舟中留郭泰，可能酒处欠公荣。",
            "韦家相业应门户，谢氏才华况弟兄。",
            "愧我携儿在尘滓，寸田墝埆望茨京。"
        ],
        "title": "次韵程帅二首  其一",
        "id": "bd374b9d-c0ef-4877-876c-6b258be560de"
    },
    {
        "author": "陈造",
        "paragraphs": [
            "人间尘不到筹边，诗老乘闲思涌泉。",
            "千佛香名仍世继，一灯素业自家传。",
            "斗城一去嗟多病，宾幕重登便半仙。",
            "要看诸郎各行马，染须膏面计留年。"
        ],
        "title": "次韵程帅二首  其二",
        "id": "1170b3c4-9b65-4f9a-9ebc-bb72cb1baeb7"
    },
    {
        "author": "陈造",
        "paragraphs": [
            "门第应疑甚不庭，翩随府檄下山城。",
            "江梅作意先秋拆，槛菊多情擅晚荣。",
            "饮处凝香严画㦸，客间张丈间殷兄。",
            "主宾缥缈蜚埃外，信有人间小玉京。"
        ],
        "title": "再次韵  其一",
        "id": "89db4dba-1290-4759-8792-e96300016a72"
    },
    {
        "author": "陈造",
        "paragraphs": [
            "从公囊笔看西边，不比分弓出酒泉。",
            "觞咏每忘秋漏永，平安晏有夕烽传。",
            "痼肠顿已蜂腰病，妙手亲逢鹤背仙。",
            "归捋霜须诧儿子，为翁试校故新年。"
        ],
        "title": "再次韵  其二",
        "id": "ff559371-6693-476d-a612-9bb8a8cad999"
    },
    {
        "author": "陈造",
        "paragraphs": [
            "横前整整万全兵，自笑空弮借背城。",
            "更遣齐竽混东郭，坐令鹄卵化南荣。",
            "黄陈得法仍宗派，甫白论情自弟兄。",
            "顾我无能邹贾役，放公笔力擅西京。"
        ],
        "title": "再次韵  其三",
        "id": "e8c606a4-15a8-4098-87f2-1056f3a25735"
    },
    {
        "author": "陈造",
        "paragraphs": [
            "因诗衰病顾徒然，凿井今犹未及泉。",
            "药幻霜须端有待，囊缄玉唾愧无传。",
            "冥心拟学无言子，授诀今犹不老仙。",
            "探妙卫生俄两得，信知穮蔉解逢年。"
        ],
        "title": "再次韵  其四",
        "id": "67540778-0b45-4790-b5f7-5693377e91d4"
    },
    {
        "author": "陈造",
        "paragraphs": [
            "舞霙飞霰閙中庭，已办持杯听渭城。",
            "汉水襄山骤漂忽，早梅晚菊自枯荣。",
            "雪神作意凌风伯，客子归途待日兄。",
            "蹀躞霜蹄从踣铁，穿林䠞石赋于京。"
        ],
        "title": "再次韵小雪余言别  其一",
        "id": "5c5f98ea-7147-4046-9ed6-f92737557740"
    },
    {
        "author": "陈造",
        "paragraphs": [
            "语别诗翁玉麈边，已催歌舞压香泉。",
            "日陪色笑庸何取，橐攟篇章敢浪传。",
            "还舍賸书银笔字，今朝犹是玉壶仙。",
            "后山幸自坡公客，谁遣离怀怆暮年。"
        ],
        "title": "再次韵小雪余言别  其二",
        "id": "de3742e5-28b2-4171-8088-88de5c4711ac"
    },
    {
        "author": "陈造",
        "paragraphs": [
            "危楼深室桂为堂，题品端宜虎豹章。",
            "历数诸公皆大手，尚须此老索枯肠。",
            "驰神几夜层虚上，血指如今妙斲傍。",
            "聊复送君供覆瓿，未须传到郑公乡。"
        ],
        "title": "送诗陈惠伯",
        "id": "3819a520-dce8-4af2-a859-f006f78f75b5"
    },
    {
        "author": "陈造",
        "paragraphs": [
            "秋香冬艳各时宜，叵怪花神令出奇。",
            "金菊正含霜晓秀，江梅不待雪寒期。",
            "帽欹同伴龙山醉，诗到终嫌驿使迟。",
            "陶杜当时傥经目，定并东合赋东篱。"
        ],
        "title": "襄阳赋秋日江梅菊花",
        "id": "6980ece7-215c-4f29-a01c-81dc2aba7f77"
    },
    {
        "author": "陈造",
        "paragraphs": [
            "平时渭北与江东，文会宾筵幸许同。",
            "政使迟迟嗟去鲁，未应咄咄遽书空。",
            "抄诗奚翅无瑕璧，会意俄乘在下风。",
            "更喜朝来宾鴈足，阳春封寄客涂中。"
        ],
        "title": "次韵程帅二首  其一",
        "id": "9a0304f0-b5ef-4854-ad53-774847b03d69"
    },
    {
        "author": "陈造",
        "paragraphs": [
            "从昔文章盖代翁，言间有物自无同。",
            "娟妍徒玩花含露，洒落还惊月印空。",
            "底许贱工慙擢矢，信知妙斲有成风。",
            "古今一印元呈露，要在神融领会中。"
        ],
        "title": "次韵程帅二首  其二",
        "id": "b9e4cfe2-fbbf-4374-a47a-17f0cc1d69bd"
    },
    {
        "author": "陈造",
        "paragraphs": [
            "房陵回首望淮东，物土人情未易同。",
            "比屋蜂悬人带瘿，乱山㦸立势凌空。",
            "污鲰共餍川人食，简朴仍存太古风。",
            "破我残年七百日，尽抛诗卷酒杯中。"
        ],
        "title": "次韵言怀",
        "id": "c6272315-f52b-4987-a0de-e0896b4ab229"
    },
    {
        "author": "陈造",
        "paragraphs": [
            "金翘摇曳玉丁东，宾主依然醉笑同。",
            "旧事忽随残漏断，新愁不逐晓云空。",
            "挑灯旋拂穿帷雪，揽辔还禁逆帽风。",
            "回首梦魂飞到处，壶公窟宅五云中。"
        ],
        "title": "次韵记别程帅谷城旅梦",
        "id": "1db88d59-7d93-4ce3-b56b-1b69b6f7b936"
    },
    {
        "author": "陈造",
        "paragraphs": [
            "侧听长须得好音，笑谭已复替呻吟。",
            "逃知二竖今无地，仇想三彭亦就禽。",
            "定免带围忧沈约，可须檄手待陈琳。",
            "尚须十日安岑寂，酒圣诗愁恐未禁。"
        ],
        "title": "梁教病起",
        "id": "018d37ec-5ddb-4cbd-9652-9584a80d1c63"
    },
    {
        "author": "陈造",
        "paragraphs": [
            "度陇凌坡冒百艰，今朝又上外朝山。",
            "当车狠石通人过，交道飞萝要手攀。",
            "猿坐泬寥犹啸诧，鴈惊巉绝故飞还。",
            "临风却快尘埃眼，全楚山川指顾间。"
        ],
        "title": "上外朝山",
        "id": "6dd4227d-aa84-4851-8c5e-4682209289d4"
    },
    {
        "author": "陈造",
        "paragraphs": [
            "路入于平舒倦眼，襄阳佳处亦班班。",
            "烧香岘好思三岘，八叠山高似万山。",
            "喜此经行无雨阻，向来游览坐天悭。",
            "山灵定笑贵野鹜，默遣归求邦域间。"
        ],
        "title": "过八叠山",
        "id": "daee8cdb-1b39-4d80-aa10-005e93c2f91b"
    },
    {
        "author": "陈造",
        "paragraphs": [
            "猿蹊鸟道且攀隮，暝霭顽苍只尺迷。",
            "狠石忽开防地裂，屯云不散讶天低。",
            "眼高欲了三千界，梦断犹惊七百梯。",
            "回望故山真可指，杜鹃肠断为谁啼。"
        ],
        "title": "马息山",
        "id": "f064d393-6f2a-4561-b0e0-f70c9b571602"
    },
    {
        "author": "陈造",
        "paragraphs": [
            "棋酒游从叹离羣，酒床吟笔漫飞尘。",
            "潮乎可奈才力老，甫也尚为南北人。",
            "安信不随秋鴈到，流年倏复野梅新。",
            "南岗北阜凭高地，引首吴天几怆神。"
        ],
        "title": "寄乡中亲友二首  其一",
        "id": "8e0fe8f7-5eed-454b-bf1b-a610a284396a"
    },
    {
        "author": "陈造",
        "paragraphs": [
            "坐衙随分吏分行，退食还先药探囊。",
            "已为河鱼废诗酒，彊教笼鸟听宫商。",
            "老犹苟禄宁良计，病悟休心是秘方。",
            "想见亲朋迟归楫，为翁补漏斸空荒。"
        ],
        "title": "寄乡中亲友二首  其二",
        "id": "ab90b510-b14b-4a70-810f-be5cc4ae8bbd"
    },
    {
        "author": "陈造",
        "paragraphs": [
            "恩纶蜚下汉江滨，特许襄民借寇恂。",
            "千里江山皆动色，列城条教再生春。",
            "灌瓜夙稔安边策，茹草宁无待哺民。",
            "方倚金城亲邵父，近君宁惜小逡巡。"
        ],
        "title": "贺程帅因任四首且言久缺诗筒之意  其一",
        "id": "3af0ed2a-779c-4351-8db0-88345c91b136"
    },
    {
        "author": "陈造",
        "paragraphs": [
            "诗律宁惟似变风，姓名久矣御屏中。",
            "逢辰千载合致主，入梦九华仍插空。",
            "铁瓮倚听新号令，铜蹄终舞旧儿童。",
            "烦𣂏叶气成丰岁，却簉皋夔侍舜瞳。"
        ],
        "title": "贺程帅因任四首且言久缺诗筒之意  其二",
        "id": "38442327-54ab-4003-a85d-54c27dca3092"
    },
    {
        "author": "陈造",
        "paragraphs": [
            "肯优襄岘劣南徐，行止平时每裕余。",
            "荷紫端宜冠鸳鹭，飞黄犹似顾蟾蜍。",
            "缅怀夜烛赓清唱，况许春郊载后车。",
            "从此追陪得如愿，重分膏馥泽空虚。"
        ],
        "title": "贺程帅因任四首且言久缺诗筒之意  其三",
        "id": "b33125f9-6807-4e18-a4fb-101c1755818b"
    },
    {
        "author": "陈造",
        "paragraphs": [
            "先生一笔将诗坛，庋匮珠玑底坐悭。",
            "平日鸥盟当未憗，于今鴈足每空还。",
            "传抄可但闻平水，老瘦从知笑饭山。",
            "缓带轻裘祇常日，千篇破竹定乘闲。"
        ],
        "title": "贺程帅因任四首且言久缺诗筒之意  其四",
        "id": "f3c3bedd-937c-4003-8a02-f4e0b7b9a241"
    },
    {
        "author": "陈造",
        "paragraphs": [
            "自分迂愚著海滨，诸公荐力漫忱恂。",
            "摧颓晚境空多感，局缩穷山亦再春。",
            "故里归耕虽有约，中田敬馌遂无人。",
            "何由消破愁千斛，甓社春浓莫计巡。"
        ],
        "title": "再次韵答程帅高机宜四首  其一",
        "id": "010f38b0-d54b-4304-8b92-59f606f92fba"
    },
    {
        "author": "陈造",
        "paragraphs": [
            "名德谁今挺古风，人嗟汲直合居中。",
            "挥毫有物鬼落胆，与世无心云度空。",
            "倚听金銮拜新渥，又烦竹马走羣童。",
            "贝宫风露鼇峯月，行矣辉华映两瞳。"
        ],
        "title": "再次韵答程帅高机宜四首  其二",
        "id": "091819c7-cc25-42d4-a3be-8cffbc556362"
    },
    {
        "author": "陈造",
        "paragraphs": [
            "高郎笔势未姑徐，千纸珠玑欬唾余。",
            "春兴漂萧陵野马，夜窗清绝冰金蜍。",
            "诸公交口传黄绢，蜚诏褒贤定赤车。",
            "亦使穷山拜嘉惠，衰翁击节正冯虚。"
        ],
        "title": "再次韵答程帅高机宜四首  其三",
        "id": "2eb93be6-e3e7-49b0-bae9-3efb7543f2d2"
    },
    {
        "author": "陈造",
        "paragraphs": [
            "倒海翻湖袖手观，揆子才思坐天悭。",
            "愁攻心折仍无頼，债压头低不办还。",
            "坐想赓酬联白璧，祇令翘企仰高山。",
            "拙疎却喜便衰病，赢得萧斋尽日闲。"
        ],
        "title": "再次韵答程帅高机宜四首  其四",
        "id": "df476221-e0c2-4739-8d7c-257bbaa2cdc8"
    },
    {
        "author": "陈造",
        "paragraphs": [
            "衣囊缄鐍竟胡为，祇与偷儿便挈携。",
            "髻重得无猜祖珽，璧亡遮莫议张仪。",
            "馆人求屦古未免，有力负山人得知。",
            "不用经营办春服，旧纫兰芷扈玄蓠。"
        ],
        "title": "正仲和帅属被盗二首  其一",
        "id": "c34fd1a8-d603-407b-9fbb-09e9db500d7a"
    },
    {
        "author": "陈造",
        "paragraphs": [
            "向来忠信倚垣墙，诲盗如今坐慢藏。",
            "望意漫言疑圣智，奇文不合吐光芒。",
            "玉川空屋遭窥瞰，子敬青毡果在亡。",
            "頼有平生千牍在，未妨攟载作归装。"
        ],
        "title": "正仲和帅属被盗二首  其二",
        "id": "6891c7b0-b971-4ee2-8d37-19a768e27836"
    },
    {
        "author": "陈造",
        "paragraphs": [
            "穷乡洗眼挹清扬，凛若重登月旦堂。",
            "骥子凤雏端不苟，吏能儒业况兼长。",
            "简孚首解秋荼密，襞积仍熏古锦香。",
            "我亦床头一经在，自公正欲共平章。"
        ],
        "title": "赠高司理",
        "id": "9a0517bc-b878-4d0c-8dd2-7426c151670b"
    },
    {
        "author": "陈造",
        "paragraphs": [
            "少年场里独鹰扬，他日悬知玉作堂。",
            "小试问囚穷两造，徐看载笔擅三长。",
            "得诗遽眩珠玑烂，玩味还疑齿颊香。",
            "风月无穷才不尽，坐须乔木拥千章。"
        ],
        "title": "再用前韵赠高司理共八首  其一",
        "id": "e3983581-4b69-4d1b-95c6-d685205770ea"
    },
    {
        "author": "陈造",
        "paragraphs": [
            "帅幕羣才頼激扬，衰迟犹喜后升堂。",
            "雷封局缩聊偿债，衮字褒嘉但寸长。",
            "再试真成不龟药，九言终佩辟邪香。",
            "龙门梦断谁知己，几诵桑阿赋末章。"
        ],
        "title": "再用前韵赠高司理共八首  其二",
        "id": "54f1afda-6f43-4733-8044-eb35f3e4dfb2"
    },
    {
        "author": "陈造",
        "paragraphs": [
            "衰宗如此况他扬，碌碌诸雏欠肯堂。",
            "薄宦幽忧殊未醒，故园归梦可胜长。",
            "杯盘顿顿家鸡嫩，翁媪呜呜社酒香。",
            "犹记比邻笑行客，夏畦龙断为金章。"
        ],
        "title": "再用前韵赠高司理共八首  其三",
        "id": "6b75ff5a-ce1e-4539-9d2a-41515fcc6835"
    },
    {
        "author": "陈造",
        "paragraphs": [
            "诗语庸非自播扬，流传朋旧定哄堂。",
            "儒书投老空成癖，舞袖平生不解长。",
            "黄鸟啄残丹杏颗，清风摇动绿筠香。",
            "山城寂寞便吾嬾，劣胜精神弊句章。"
        ],
        "title": "再用前韵赠高司理共八首  其四",
        "id": "6be74844-0ec9-47d3-bffc-dd32f8025cce"
    },
    {
        "author": "陈造",
        "paragraphs": [
            "俗里毫丝起抑扬，请君时闭读书堂。",
            "渭清肯混泾流浊，凫短徒忧鹤胫长。",
            "千载流传防造次，百年表立要馨香。",
            "了知此印君堪付，过眼尨凉忽报章。"
        ],
        "title": "再用前韵赠高司理共八首  其五",
        "id": "a0829471-4fb2-479e-9ba4-bd28ecbc0917"
    },
    {
        "author": "陈造",
        "paragraphs": [
            "苏李宗风我举扬，少陵公按子开堂。",
            "官曹此地文书省，诗社从今日月长。",
            "山滴晓烟收后翠，莲漂天女戏时香。",
            "可孤煮餠分彊韵，正使铜花澁印章。"
        ],
        "title": "再用前韵赠高司理共八首  其六",
        "id": "6107ac34-65e6-41d3-9e26-82dea91b8f57"
    },
    {
        "author": "陈造",
        "paragraphs": [
            "腰钱几夜梦维扬，上雨傍风祇此堂。",
            "人笑铅刀那用割，自知袜线岂能长。",
            "课诗坛畔独飞动，问字人来且碧香。",
            "径欲披衣还旧隠，二天宁久溷苏章。"
        ],
        "title": "再用前韵赠高司理共八首  其七",
        "id": "065c1a6c-d6b6-4647-92c6-3421844789bd"
    },
    {
        "author": "陈造",
        "paragraphs": [
            "帝旅曾观武事扬，如君文势整堂堂。",
            "了知一笔无前古，坐遣诸生丧所长。",
            "丹桂高攀霄汉迥，捷书西下姓名香。",
            "贝宫鼇禁应余地，看展平生补衮章。"
        ],
        "title": "再用前韵赠高司理共八首  其八",
        "id": "92fd7608-7544-4c77-87bf-17057bec6008"
    },
    {
        "author": "陈造",
        "paragraphs": [
            "瞑绿园亭小雨晴，病翁双眼为谁明。",
            "柳如张绪不殊昔，竹与子猷相对清。",
            "门下鸟乌无客到，壁栖蛇蚓又诗成。",
            "回头溪友千山阻，更向何人话此情。"
        ],
        "title": "病起闲步",
        "id": "3867d43d-636c-4fc6-858a-61a48ce13d4a"
    },
    {
        "author": "陈造",
        "paragraphs": [
            "世涂岂必尽笼囚，自是迂疎拙应酬。",
            "簿领婴心宁素志，梦魂何日不沧洲。",
            "揆吾温饱儿堪托，平昔行藏妇与谋。",
            "已判来年拂衣去，寄言亟办钓鱼舟。"
        ],
        "title": "寄师文二首  其一",
        "id": "a6f91a75-ffe0-4b02-97e2-a5e0ed4f6dee"
    },
    {
        "author": "陈造",
        "paragraphs": [
            "萍梗漂浮已老翁，归来差乐未终穷。",
            "稻田取足随丰歉，花圃逢春自白红。",
            "禅老版头容客饱，臧孙鼎足祇墙东。",
            "更闻名酒新传法，诗外棋边莫放空。"
        ],
        "title": "寄师文二首  其二",
        "id": "aa83e222-cad7-45c9-b083-0ef1795cc167"
    },
    {
        "author": "陈造",
        "paragraphs": [
            "陶谢前踪一笔追，掀天声价旧风驰。",
            "瑞时不数九文羽，换骨疑餐三秀芝。",
            "蜚电烛巖方左席，明珠照乘忽清漪。",
            "裹创瞢欲凌坚阵，可讳含毫不自持。"
        ],
        "title": "次韵什邡马主簿二首  其一",
        "id": "dc309421-0a1c-4e60-ab5b-0cd5952717a6"
    },
    {
        "author": "陈造",
        "paragraphs": [
            "纷纷过眼甚螽斯，胆掉惊逢骥騄驰。",
            "献替付君温省树，朝晡还我故山芝。",
            "荆江蜀栈聊舒啸，卷耳思齐正采诗。",
            "回首定传天上信，囊荷知傍紫皇持。"
        ],
        "title": "次韵什邡马主簿二首  其二",
        "id": "213b5c51-1115-4e36-bb42-26ffac022d92"
    },
    {
        "author": "陈造",
        "paragraphs": [
            "冥搜成癖漫勤斯，缅想骚人正坐驰。",
            "点化今逢万金剂，神奇蒸出九华芝。",
            "三吴才隽应焚砚，万里风烟尽入诗。",
            "盍与元刘论伯仲，未容郊岛更矜持。"
        ],
        "title": "再次韵马主簿二首  其一",
        "id": "5c1f8721-4c40-46ce-9216-9f583ebf6020"
    },
    {
        "author": "陈造",
        "paragraphs": [
            "左顾衰翁底取斯，转头归马又西驰。",
            "賸催阿买抄新稿，大胜斋房纪瑞芝。",
            "乐岁人家皆有酒，高秋天气总宜诗。",
            "霜花露菊留迎客，预戒西成省控持。"
        ],
        "title": "再次韵马主簿二首  其二",
        "id": "cbb9a50e-63ed-4909-997e-59e0faad0704"
    },
    {
        "author": "陈造",
        "paragraphs": [
            "饱食频频祇鸒斯，可堪迅景隙驹驰。",
            "不逢犹是桐为弩，当价胡宁菌作芝。",
            "天籁寂时三弄笛，楚山穷处四愁诗。",
            "将坛可复宜衰病，此柄须君为主持。"
        ],
        "title": "再次韵二首  其一",
        "id": "82c2611d-cd84-4c5e-82c6-63bc0638a300"
    },
    {
        "author": "陈造",
        "paragraphs": [
            "历块飞黄可得追，加鞭十驾浪驱驰。",
            "不应猗顿怀周朴，敢向天仙话土芝。",
            "晚傍涪翁观落笔，了知高叟固为诗。",
            "谬为恭敬吾何取，政恐龙泉有倒持。"
        ],
        "title": "再次韵二首  其二",
        "id": "00baa8d3-d418-486c-b011-c00603ecaf90"
    },
    {
        "author": "陈造",
        "paragraphs": [
            "登临一拟豁心胸，著我松窗竹屋中。",
            "宛是官曹缚雕虎，不容尘眼到飞鸿。",
            "绵延天际应平碧，孤负林梢抹嫩红。",
            "俛仰去年舒啸地，解衣聊复近熏笼。"
        ],
        "title": "偕章宰劝农房山  其一",
        "id": "3e9fb272-cc4d-43da-8b89-c7e639adcc7c"
    },
    {
        "author": "陈造",
        "paragraphs": [
            "簷外云深雨合围，此行不叹始谋非。",
            "对君便是苏端过，把酒曾无御叔讥。",
            "红湿烟郊思散策，寒欺病骨旋添衣。",
            "了知未尽山阴兴，共作冲泥傍险归。"
        ],
        "title": "偕章宰劝农房山  其二",
        "id": "1c6bfd7a-dc9e-4f03-8e6f-d6ae2455b6a2"
    },
    {
        "author": "陈造",
        "paragraphs": [
            "蕙兰洲北观山头，未暇寻盟访旧游。",
            "自笑春来多病过，静无人处但诗愁。",
            "遥知联辔穷幽胜，更想簪花賸献酬。",
            "报答东风应得句，奚奴亟肯寄侬不。"
        ],
        "title": "简章宰二首  其一",
        "id": "97df8214-d299-4dea-bdaf-0f995c5138d9"
    },
    {
        "author": "陈造",
        "paragraphs": [
            "缥缈云藏羽客庐，不妨寻胜小踟蹰。",
            "鸱夷载酒鶑花处，古锦囊诗簿领余。",
            "百和风轻吹欲醉，万山岚凝对凭虚。",
            "谭间定笑衰慵客，竹屋高舂尚枕书。"
        ],
        "title": "简章宰二首  其二",
        "id": "77c57453-3322-425a-a220-848b97e010ba"
    },
    {
        "author": "陈造",
        "paragraphs": [
            "后溪分占羽觞浮，雷隠欢声半棹讴。",
            "况我闲官似犀首，为渠领客作鳌头。",
            "玻瓈影里粧光腻，桃李香中步障留。",
            "病骨得晴堪近酒，与君同拜醉乡侯。"
        ],
        "title": "上巳溪上燕二首  其一",
        "id": "267628d6-b12f-4475-b137-d0d214075733"
    },
    {
        "author": "陈造",
        "paragraphs": [
            "杜若洲边卓旆旌，佳晨一醉万金轻。",
            "春光仅有一分在，天气可能三日晴。",
            "解道兰亭亦陈迹，肯吟楚些怆幽情。",
            "人生到处皆儿戏，笑看争标鬭两鲸。"
        ],
        "title": "上巳溪上燕二首  其二",
        "id": "cb25071d-b336-4f5c-9629-17d41e281d53"
    },
    {
        "author": "陈造",
        "paragraphs": [
            "蕙风花气雨余天，报答融和玉作船。",
            "壮岁自能鸜鹆舞，老狂犹有柘枝颠。",
            "羣鸿翩度昆昭锦，双凤翔从玉井莲。",
            "起我少时豪侠兴，未甘诗客号臞仙。"
        ],
        "title": "试柘枝溪上",
        "id": "1b26aa6b-d0c5-40ca-9740-a085a28d276a"
    },
    {
        "author": "陈造",
        "paragraphs": [
            "矞云非雾霭飞浮，满听游人载路讴。",
            "痛饮君能判濡首，新翻我亦办缠头。",
            "羽觞潋滟风微度，翠盖蹁跹晚尚留。",
            "且倩银钩写陈迹，未须诗律压刘侯。"
        ],
        "title": "次韵答许推章宰二首  其一",
        "id": "81410718-9b1e-4687-808a-c521ad04e609"
    },
    {
        "author": "陈造",
        "paragraphs": [
            "北来青翼导霓旌，翩若凌云鹤驭轻。",
            "烟柳困眠才寤晓，露花酣醉正熹晴。",
            "献之能赋虽辞罚，楚客同醒恐不情。",
            "豪兴尚堪追少隽，漏巵灌酒鲙长鲸。"
        ],
        "title": "次韵答许推章宰二首  其二",
        "id": "aff4287b-9abe-4d2e-944c-e42e65c03bb1"
    },
    {
        "author": "陈造",
        "paragraphs": [
            "透幕穿帘香雾浮，行云低影傍清讴。",
            "游人是处歌鼓腹，佳客伴翁吟掉头。",
            "令节可孤三日醉，归期犹有一春留。",
            "诗坛酒会容先歃，莫问将军老不侯。"
        ],
        "title": "再次韵答节推二首  其一",
        "id": "3f9dd83b-b1e4-4d54-8081-555f3bdb4d24"
    },
    {
        "author": "陈造",
        "paragraphs": [
            "亏成久不挠心旌，老阅人间百事轻。",
            "却笑平生甘淡薄，每缘行乐问阴晴。",
            "羽觞饧粥同春事，卧醉行歌见俗情。",
            "击钵更遭强敌困，可能赤手控奔鲸。"
        ],
        "title": "再次韵答节推二首  其二",
        "id": "f6237862-bbfb-490c-95b9-3ec758fd94c8"
    },
    {
        "author": "陈造",
        "paragraphs": [
            "起依筇竹似桴浮，改就新词却自讴。",
            "囊锦斩关聊袖手，酒兵推户且扶头。",
            "东风已拆红踯躅，碧树更啼黄栗留。",
            "醒醉醉醒殊未沬，不应通守羨通侯。"
        ],
        "title": "再次韵答许节推二首  其一",
        "id": "dac917b2-cbfe-4a92-b9da-8ed717b78233"
    },
    {
        "author": "陈造",
        "paragraphs": [
            "步屧巉巖屏骑旌，松风茵露为谁轻。",
            "已无桃李擅春事，忽有鸟乌啼晚晴。",
            "羽客不妨同水厄，宿酲端解败诗情。",
            "开缄又拜同寮赐，锦段中含掉尾鲸。"
        ],
        "title": "再次韵答许节推二首  其二",
        "id": "f52921c2-e90a-4cad-acb3-042d0c75f71f"
    },
    {
        "author": "陈造",
        "paragraphs": [
            "新酿开缸渌蚁浮，旧辞仍缺唾壶讴。",
            "宦涂要处难插手，诗社丛中常引头。",
            "倒载肯陪山简醉，反关莫厌孟公留。",
            "秋田粗可供佳客，不比封君亦素侯。"
        ],
        "title": "再次韵四首  其一",
        "id": "e4c6e3cc-b9f5-4a26-a8bf-f0d67b51f6ea"
    },
    {
        "author": "陈造",
        "paragraphs": [
            "翰墨场中对抗旌，黄陈一笔万钧轻。",
            "武安屋瓦秋鼙震，湘水波光夜月晴。",
            "沮洳求鱼真自笑，渚涯向若倍驰情。",
            "吾生恨落任公后，不见投纶掣海鲸。"
        ],
        "title": "再次韵四首  其二",
        "id": "d36a97a7-55e5-470f-a399-6e955e419b3c"
    },
    {
        "author": "陈造",
        "paragraphs": [
            "尸祝代庖良过矣，即今坐啸免謿讴。",
            "陶朱计食鱼万尾，景畧有儿牛十头。",
            "甫里过从劳梦寐，辋川归去忌迟留。",
            "大弨一弛吾通袖，冷看逢蒙中射侯。"
        ],
        "title": "再次韵四首  其三",
        "id": "2d422b0b-a941-4283-860c-5aa550b98302"
    },
    {
        "author": "陈造",
        "paragraphs": [
            "韵语联翩到浚旌，楚珩非重夜光轻。",
            "吟成品物回春态，诵处东风放晓晴。",
            "抖擞锦囊娱我老，涤除愁斛见君情。",
            "固应诗胆骜无本，刺手霜牙摩怒鲸。"
        ],
        "title": "再次韵四首  其四",
        "id": "ed4192a9-f83f-4b9b-810e-d498865b5c67"
    },
    {
        "author": "陈造",
        "paragraphs": [
            "洞里鶑花别有天，为渠蘸甲上金船。",
            "舞姝贪看尘生袜，饮兴浑忘雪满颠。",
            "弄影竞垂三昧手，倚风疑袅五枝莲。",
            "广寒再阅霓裳罢，笙鹤飞来未是仙。"
        ],
        "title": "梁教授次柘枝诗韵再和",
        "id": "44a86174-d5b4-47d3-a3e7-fb83b27eab51"
    },
    {
        "author": "陈造",
        "paragraphs": [
            "人间穷达命污隆，作意功名欲捕风。",
            "但见刘班误车子，何曾邓禹笑王融。",
            "官曹得饱余何事，书课乘闲亦隽功。",
            "少待莼鲈付张翰，一溪风月放船篷。"
        ],
        "title": "书怀",
        "id": "e83e9a40-bf92-488c-b476-5966d2f2c78b"
    },
    {
        "author": "陈造",
        "paragraphs": [
            "棋枰诗课忆同堂，转首暄寒几蔀章。",
            "每叹羁离念陈迹，更因衰病感流光。",
            "亟催江鹢休停棹，已信溪禽不乱行。",
            "鱼澳芋区真好在，连宵归梦为谁长。"
        ],
        "title": "次韵高机宜送别  其一",
        "id": "82b963ab-4774-456d-a2af-cab05a163d82"
    },
    {
        "author": "陈造",
        "paragraphs": [
            "士价如君定玉堂，陈陈腹笥汉文章。",
            "即今彩笔春争媚，它日青藜夜有光。",
            "诗力不劳凌汝辈，才名况自溢班行。",
            "清篇见属吾何取，愧闯辞坛阙寸长。"
        ],
        "title": "次韵高机宜送别  其二",
        "id": "6b867fb4-94c0-4823-87ba-caa6058df75b"
    },
    {
        "author": "陈造",
        "paragraphs": [
            "百镒籯金数仞堂，何如盥手颂佳章。",
            "夺胎信自非凡剂，献佛当知便放光。",
            "斤运向来车合辙，影斜还惜鴈分行。",
            "衰年离绪谁禁得，镜里新丝莫计长。"
        ],
        "title": "再次韵谢惠诗  其一",
        "id": "b85a3352-83e0-4d7d-8423-454dfa6c5d9e"
    },
    {
        "author": "陈造",
        "paragraphs": [
            "小家茨竹即为堂，暇访深林索豫章。",
            "平日牀头但周易，看人笔落便灵光。",
            "庳隆赋质嗟多样，良楛论材要当行。",
            "莫向黔娄问奇货，长沙舞袖可能长。"
        ],
        "title": "再次韵谢惠诗  其二",
        "id": "35b8be75-d0e1-48a8-859d-335190dafc85"
    },
    {
        "author": "陈造",
        "paragraphs": [
            "交情凛凛久弥坚，游旧何人似子贤。",
            "别去漂零各天末，喜今谭笑复樽前。",
            "德人政用宽幽独，归路胡宜更后先。",
            "弹压山川须妙语，不妨排日为君编。"
        ],
        "title": "赠黄国器二首  其一",
        "id": "b8c1bc5d-c9d8-455d-a2cf-183b1c5ae75c"
    },
    {
        "author": "陈造",
        "paragraphs": [
            "簿书丛里久囚拘，鸥鹭羣边忽自如。",
            "白傅已甘多病过，安仁况复悼亡余。",
            "归田且办充肠米，遮眼非无插架书。",
            "如子功名方迫逐，未应偕我问樵渔。"
        ],
        "title": "赠黄国器二首  其二",
        "id": "36e4da5d-dfa7-4ebf-8dd4-6a9aab2646ca"
    },
    {
        "author": "陈造",
        "paragraphs": [
            "蜀栈荆江志未酬，两京直拟笑谭收。",
            "仅容孱后存酅祀，谁遣东吴解魏仇。",
            "制敌岂应无法正，为谋不合有谯周。",
            "伏龙祠上长烟霭，愤气堂堂恐未休。"
        ],
        "title": "过伏龙祠",
        "id": "631f02d0-0a97-4e8d-94f5-c491c49b96c8"
    },
    {
        "author": "陈造",
        "paragraphs": [
            "客子脩程未息肩，江山佳处小留连。",
            "醉临庾亮楼前月，梦闯回翁洞里天。",
            "形势盘萦蹲虎凤，轮蹄隠轸度丝絃。",
            "登高欲赋还东望，楚些无因唤谪仙。"
        ],
        "title": "武昌",
        "id": "7bba24d2-8e57-4398-820d-630831e2d810"
    },
    {
        "author": "陈造",
        "paragraphs": [
            "已办求田问舍谋，登临那复更悲秋。",
            "蟹肥与客争先把，稻熟催儿彻晚收。",
            "霜后峯峦添峭措，波间鸥鹭剧风流。",
            "寰中胜处天应惜，付与痴儿祇暗投。"
        ],
        "title": "归欤老秋",
        "id": "76e3d58e-74ff-4418-87d8-9879374713af"
    },
    {
        "author": "陈造",
        "paragraphs": [
            "步寻松篠款谽谺，忽到孤山处士家。",
            "十顷苍鳞漾墙角，一钩寒玉插簷牙。",
            "杯行不乏红丝鲙，饭了仍供白露芽。",
            "把臂倾舒吾已怯，又分离绪上归槎。"
        ],
        "title": "宿何人家",
        "id": "3023f485-8a6f-4179-ae83-f1b5de3fc94c"
    },
    {
        "author": "陈造",
        "paragraphs": [
            "橘颂精灵杂远游，如君信是古诗流。",
            "吴门肯问鲈鱼鲙，东武当营燕子楼。",
            "有底挥毫挟风雨，定知贮腹尽阳秋。",
            "即看珥笔鸳鸾右，莫漫江城诧狎鸥。"
        ],
        "title": "次韵张司户  其一",
        "id": "0f2a10ca-56d2-445e-b49d-904b0c6666cf"
    },
    {
        "author": "陈造",
        "paragraphs": [
            "他日犹能说宦游，老禁多病厌漂流。",
            "近临西蜀窥鲛室，旧傍东溟看蜃楼。",
            "归计已嗟霜蟹晚，吟声闲伴候虫秋。",
            "尘冠径欲留神武，万顷苍茫漾白鸥。"
        ],
        "title": "次韵张司户  其二",
        "id": "1b6f0bf3-506f-4dc1-9934-42506ec8f007"
    },
    {
        "author": "陈造",
        "paragraphs": [
            "小驻江干接隽游，渭清泾浊可同流。",
            "假真笑我陈惊坐，造妙推君赵倚楼。",
            "姓字已高时辈上，功名尤忌鬓毛秋。",
            "等闲莫学金华伯，碧水如天拟梦鸥。"
        ],
        "title": "凌晨复有惠急笔次韵  其一",
        "id": "322e03d8-7307-409b-a270-87fc687ecd62"
    },
    {
        "author": "陈造",
        "paragraphs": [
            "仕涂决矣息交游，姑向林泉访胜流。",
            "短褐直甘乘下泽，异乡终胜赋登楼。",
            "惊心梦境檀槐战，屈指乡园秫稻秋。",
            "雉翳龟燋缘有用，未闻金弹中沙鸥。"
        ],
        "title": "凌晨复有惠急笔次韵  其二",
        "id": "3190c89e-8024-471f-847a-7eb66965dbbb"
    },
    {
        "author": "陈造",
        "paragraphs": [
            "峩峩冰港仅通舟，策策霜风透重裘。",
            "良为予来真好事，小留君住得销忧。",
            "可无谭笑传觞处，賸有烟云洒笔头。",
            "保社相娱倚公等，暮年干禄判悠悠。"
        ],
        "title": "赠四子二首  其一",
        "id": "0c8493cc-3551-4bb1-990c-f90f2a919246"
    },
    {
        "author": "陈造",
        "paragraphs": [
            "交游过眼亦班班，四子声猷岂易攀。",
            "百里来羞长翁赆，片言仍解相公颜。",
            "事乖雅意畴忘叹，我已南驱子北还。",
            "继此开樽讲德处，定知矫首向云山。"
        ],
        "title": "赠四子二首  其二",
        "id": "32073129-6c2d-49a4-a86b-e1bb13a4523d"
    },
    {
        "author": "陈造",
        "paragraphs": [
            "欺梅泻竹透承尘，荧侮东风似妬春。",
            "匝地闾阎皆种玉，插空楼观忽镕银。",
            "窗明尚忆躭书夜，身曲谁怜旅食人。",
            "亲见飞仙下瑶检，诸公居处与天邻。"
        ],
        "title": "次韵雪诗",
        "id": "11cb4d06-816a-48ac-8118-2e1a9a0cf540"
    },
    {
        "author": "陈造",
        "paragraphs": [
            "君家朱合隔嚣尘，可欠宾筵兰蕙春。",
            "横草定铭鞮汗石，穿杨新赐上方银。",
            "几时酾酒招嘉客，不假倾囊得丽人。",
            "莫坐风悭仍雨涩，祇将诗笔诧无邻。"
        ],
        "title": "再口占次韵",
        "id": "db87cd24-f658-4046-b1cd-b3f5eb4d3364"
    },
    {
        "author": "陈造",
        "paragraphs": [
            "班荆同冒软红尘，一种东风两样春。",
            "隽饮放君颜似赭，幽居怜我鬓如银。",
            "简编自诳供良夜，要襋渠今有好人。",
            "把酒若歌归缓缓，不妨折简唤东邻。"
        ],
        "title": "次曾左司韵赠俞德瑞",
        "id": "b15b5fba-cd8e-4985-9fe6-312490223015"
    },
    {
        "author": "陈造",
        "paragraphs": [
            "诗客胸襟旧绝尘，惠然分我一缄春。",
            "裁成蜀国添花锦，贵重丹砂伏火银。",
            "暮雨朝云知有梦，琼枝璧月可无人。",
            "要须共醉彭宣酒，莫诿忘情宋玉邻。"
        ],
        "title": "次韵答德瑞",
        "id": "246282d4-b867-4b3d-8fe4-d496926846d8"
    },
    {
        "author": "陈造",
        "paragraphs": [
            "珠轩绣毂辗香尘，回首西湖罗绮春。",
            "便合行歌访花柳，可辞买笑费金银。",
            "清吟自属当千客，劝醉那无第一人。",
            "肯学孤山旧居士，平生诗酒祇僧邻。"
        ],
        "tags": [
            "西湖"
        ],
        "title": "再次韵赠俞德瑞  其一",
        "id": "af6e7587-f78e-4270-bbf3-be1d4f0068f7"
    },
    {
        "author": "陈造",
        "paragraphs": [
            "孰知妙语析微尘，细写都城浩荡春。",
            "向我能分赵城璧，为君还缺唾壶银。",
            "平时宦路甘违俗，投老诗声更后人。",
            "枘凿推敲有砭剂，不劳千万得芳邻。"
        ],
        "title": "再次韵赠俞德瑞  其二",
        "id": "879632df-5cd5-4d71-a2fb-eb46706839d6"
    },
    {
        "author": "陈造",
        "paragraphs": [
            "襟袂犹缁客路尘，攀追强踏帝城春。",
            "落身穷僻才全璧，敌己游从半佩银。",
            "枉却近臣开荐口，颇尝内地著痴人。",
            "君看捉笔青灯夜，得句欢呼聒四邻。"
        ],
        "title": "再次韵赠俞德瑞  其三",
        "id": "42336100-5b55-4cfe-a1dd-5051822c85f6"
    },
    {
        "author": "陈造",
        "paragraphs": [
            "倚俟新年转化钧，昼方三接径抽身。",
            "平时但有凝香梦，盛世那无勇退人。",
            "滕合宾筵时可醉，金华诗令看重新。",
            "盍思远迩商霖望，不但淮乡有涸鳞。"
        ],
        "title": "送张文昌帅豫章二首  其一",
        "id": "fd8f4d84-26c3-40af-a662-0202d5520250"
    },
    {
        "author": "陈造",
        "paragraphs": [
            "谈间宾客重宣州，到后儿童敬细侯。",
            "薤本击彊休领擥，棠阴问俗见风流。",
            "湖连市屋疑丰乐，江遶城闉似石头。",
            "鸥鹭要盟公莫信，江湖祇许半年留。"
        ],
        "title": "送张文昌帅豫章二首  其二",
        "id": "a9dc8e60-862e-4c45-937b-265258e2313d"
    },
    {
        "author": "陈造",
        "paragraphs": [
            "灯火通衢苦未稀，望仙桥外独归时。",
            "风梳御柳娟娟浄，月傍觚棱故故迟。",
            "隠地轮蹄忘夜旦，几家楼合不金丝。",
            "时平睿泽天无外，帝力何曾尔辈知。"
        ],
        "title": "行都夜归",
        "id": "bd0ac059-fbd5-4094-91f2-c6a91f45c8fa"
    },
    {
        "author": "陈造",
        "paragraphs": [
            "天瓢挹注拱仙官，更阅诗仙锦绣端。",
            "离合不忘车笠誓，留传当并画图看。",
            "玄谭想有蛟龙听，得醉仍均客主欢。",
            "俛仰谪仙三百载，从知乐事继今难。"
        ],
        "title": "次韵同年诸公环碧叙同年会  其一",
        "id": "8515bb76-795e-443a-b49c-1adb3ed68eb3"
    },
    {
        "author": "陈造",
        "paragraphs": [
            "春意温然侍上官，松醪更劝语更端。",
            "行厨賸遣黄头载，下客何曾白眼看。",
            "杰在汉庭方眷注，功将周室更祗欢。",
            "孰知末至慈恩旧，老境犹歌行路难。"
        ],
        "title": "次韵同年诸公环碧叙同年会  其二",
        "id": "0e742fa4-da9f-44fb-94d9-9783eed61c4a"
    },
    {
        "author": "陈造",
        "paragraphs": [
            "聚首论年不计官，寥寥故事复开端。",
            "俯容我辈输心语，更遣时流洗眼看。",
            "庾亮宾筵无尽兴，昌黎文饮有余欢。",
            "舍人妙句还新样，白雪赓酬政自难。"
        ],
        "title": "次韵同年诸公环碧叙同年会  其三",
        "id": "bcc0906c-1f70-4153-9100-ee18be7c4b15"
    },
    {
        "author": "陈造",
        "paragraphs": [
            "古寺周围锦树窠，清湖演漾曲尘波。",
            "偷闲已计三餐反，败兴其如一雨何。",
            "政复小孤鸥鹭约，未妨来校鲁鱼讹。",
            "春光尚有三之一，徐办苏隄一再过。"
        ],
        "title": "约徐南卿出游",
        "id": "eef5a809-3c0f-476b-87f7-6ecadf59f416"
    },
    {
        "author": "陈造",
        "paragraphs": [
            "天将宿雨净春空，却著湖山鼓吹中。",
            "载酒言辞藉花伴，运斤来看斲泥工。",
            "前身师定参寥子，拙宦吾今张长公。",
            "俛首人间皆长物，未妨分飨北窗风。"
        ],
        "title": "西林访铦师",
        "id": "49076f81-338a-4387-8789-005ccf7184cd"
    },
    {
        "author": "陈造",
        "paragraphs": [
            "芒鞋明日踏晴沙，肯学渠侬走狭斜。",
            "天井巷前休倦足，暗门城外把煎茶。",
            "暂同佛屋僧庖饭，徐访姚黄魏紫花。",
            "要及钱唐尚留钥，共揄吟袂缓归家。"
        ],
        "title": "约吕徐二友游净慈二首  其一",
        "id": "ebae12f1-a403-4230-b3a9-719c2ef7193a"
    },
    {
        "author": "陈造",
        "paragraphs": [
            "一笑成行不待营，可无条约谂同盟。",
            "盘餐取饱真君事，杯酒邀欢太俗生。",
            "拨冗得闲殊自乐，吸光饮渌不胜清。",
            "即今冷眼聚蚊梦，彼此劣优君试评。"
        ],
        "title": "约吕徐二友游净慈二首  其二",
        "id": "eb0b9040-7908-466f-b6f0-02e18446799c"
    },
    {
        "author": "陈造",
        "paragraphs": [
            "问舟初立柳汀沙，云日升空渌影斜。",
            "诗橐耻随金埒客，蔬肠未厌玉川茶。",
            "青湖波外方游女，翠幄丛间亦晚花。",
            "小待春归箫鼓静，还容幞被款禅家。"
        ],
        "title": "再次韵二首  其一",
        "id": "7626069c-a703-4a93-a595-e0d6d1fd9b40"
    },
    {
        "author": "陈造",
        "paragraphs": [
            "尘中谁定免营营，鹭渚鸥沙且旧盟。",
            "夙世林逋漫千首，逢人圆泽悟三生。",
            "扣门喜共僧窗饭，斲句犹能镜样清。",
            "身世已抛春梦外，更于文字措讥评。"
        ],
        "title": "再次韵二首  其二",
        "id": "e1a6bb8f-f261-492d-b02c-e388058c38ec"
    },
    {
        "author": "陈造",
        "paragraphs": [
            "奕奕长篇间短吟，子綦天籁伯牙琴。",
            "几人不溺西昆体，老我亲聆正始音。",
            "得宝浑惊探骊颔，换金当复售鸡林。",
            "还诗正恐非子助，昼易忘饥夜易深。"
        ],
        "title": "还王编修诗卷",
        "id": "ffe28cb0-f24f-4ffe-86cd-1a145f80f0c5"
    },
    {
        "author": "陈造",
        "paragraphs": [
            "几夜徒劳梦帝宸，行赀已橐更逡巡。",
            "北山祇合追逋客，南道于今欠主人。",
            "表表德名当世重，堂堂公议有时申。",
            "继今重策冲霄足，鹗表胡宁后隠沦。"
        ],
        "title": "元日访丁端叔安抚二首  其一",
        "id": "6980dd98-d3d2-4dfa-b717-0573b8c7881b"
    },
    {
        "author": "陈造",
        "paragraphs": [
            "节中应接可辞烦，客子回车重慨然。",
            "比我过秦应一笑，想君出峡富千篇。",
            "前知此别非久别，定复新年胜故年。",
            "红药紫薇方次第，莫占风色问春田。"
        ],
        "title": "元日访丁端叔安抚二首  其二",
        "id": "c0b11f6b-4e24-4f8b-884b-964d03635c55"
    },
    {
        "author": "陈造",
        "paragraphs": [
            "落手新诗吮复吟，自甘壁角挂枯琴。",
            "祈光已吸金茎露，张野俄聆帝乐音。",
            "疗我平生风雅渴，放君高步隽英林。",
            "人间梦想珊瑚树，龙护灵湫万仞深。"
        ],
        "title": "次韵王编修二首  其一",
        "id": "212e1ab0-68be-4272-a608-067f923e6c0d"
    },
    {
        "author": "陈造",
        "paragraphs": [
            "老誓捐书断苦吟，君苗笔砚戴逵琴。",
            "因君又试推敲手，揆我终慙缴绎音。",
            "漫作蠹鱼餐朽策，倏听鹎鵊语中林。",
            "肉台盘客曾丁字，碧酒留宾听浅深。"
        ],
        "title": "次韵王编修二首  其二",
        "id": "aed8e56e-5271-4cf0-806e-3972d4d3b55b"
    },
    {
        "author": "陈造",
        "paragraphs": [
            "平时莲实吾羊枣，日饫甘寒不自疑。",
            "病恐伤生严食事，居多节口甚婴儿。",
            "舌融沆瀣诗能说，手掬珠玑我属思。",
            "对酒移风劳想像，静看千柄泛前池。"
        ],
        "title": "次韵杨宰食莲戏作  其一",
        "id": "9ef4fb5f-29bc-46d7-965e-9f4b1df5fa4d"
    },
    {
        "author": "陈造",
        "paragraphs": [
            "诗到衰翁耐病时，辟渠三舍更何疑。",
            "才高王俭幕中隽，气慑孙郎帐下儿。",
            "向我论交得无意，他时怀旧更长思。",
            "莲茎把玩不为腹，羨杀逢人饮上池。"
        ],
        "title": "次韵杨宰食莲戏作  其二",
        "id": "cefb8ca5-aeb2-41a3-9b66-723502a42d98"
    },
    {
        "author": "陈造",
        "paragraphs": [
            "水豢山肤自土宜，况邀从事到青齐。",
            "宾筵大嚼宁虚口，灶妇深颦想噬脐。",
            "烂醉岂无醒酒鲙，明朝重阅不鸣鸡。",
            "扶头更忆松江晓，旋买鲈鱼薤擣虀。"
        ],
        "title": "次儿辈戏商卿设醴韵二首  其一",
        "id": "6d17803f-5d6a-45ac-b9c4-70b81e33ec3a"
    },
    {
        "author": "陈造",
        "paragraphs": [
            "将命长须脚未移，联翩客马已来齐。",
            "菊花旋采浮云液，罗幙宽围护麝脐。",
            "醉里有诗皆虎凤，区中无物不虫鸡。",
            "主宾等是龙津客，未分金鳞卧瓮虀。"
        ],
        "title": "次儿辈戏商卿设醴韵二首  其二",
        "id": "98c16a61-fe67-494e-a666-04bd3151cd29"
    },
    {
        "author": "陈造",
        "paragraphs": [
            "一昨西风散马蹄，肯如接淅去东齐。",
            "人家炊玉香馥鼻，禾垅如云高过脐。",
            "饮隽不无惊渴虎，醉归同约候鸣鸡。",
            "二卿好客家声在，遮莫茅柴荐韭虀。"
        ],
        "title": "再赠泽卿商卿道旧三首  其一",
        "id": "cfe40ba1-ff0a-4c16-ba60-b14414fbc875"
    },
    {
        "author": "陈造",
        "paragraphs": [
            "隆污非是莫端倪，瞢蹈觞深试汩齐。",
            "荆璞笑渠忘卫足，坞金何策赎然脐。",
            "悠悠塞上悲亡马，断断尸乡丛养鸡。",
            "可是世纷吾屑去，平生结习晚吹虀。"
        ],
        "title": "再赠泽卿商卿道旧三首  其二",
        "id": "ee77a823-d5a8-419c-852c-3f0c22c7bb5b"
    },
    {
        "author": "陈造",
        "paragraphs": [
            "过眼纷纷更问为，幽人生死况能齐。",
            "海桑恐碍日车辙，宸极劣为天磨脐。",
            "臧谷君方堕书蠹，研桑我亦笑酰鸡。",
            "晚知战胜轻千乘，悔厌晨盐与暮虀。"
        ],
        "title": "再赠泽卿商卿道旧三首  其三",
        "id": "a2254fbe-5235-4f82-9fea-59e474cfdc32"
    },
    {
        "author": "陈造",
        "paragraphs": [
            "行行十刻冒风沙，骤喜深堂放马挝。",
            "旋报阴云漏红日，共追佳节把黄花。",
            "多烦沽酒留元亮，莫漫移文调孟嘉。",
            "未竟笑谭人树醉，簷栖片月欲翻鸦。"
        ],
        "title": "九日登神居留题",
        "id": "a750e402-30d5-469f-9729-78bbe4b5ea73"
    },
    {
        "author": "陈造",
        "paragraphs": [
            "吾家水豢惯秋春，谷饲栏栖又一新。",
            "友义何须换鹅帖，邻墙防有嗾獒人。",
            "眠沙泛渚期它日，问俗充庖戒未仁。",
            "酬我质剂当倍称，学书还复慰清真。"
        ],
        "title": "傅商卿借鹅",
        "id": "1e97f240-067e-4e4a-91ad-9f9e05e14474"
    },
    {
        "author": "陈造",
        "paragraphs": [
            "投老登龙借齿牙，可能病骥待挥挝。",
            "清篇久矣窥修月，谹论琅然听粲花。",
            "小却御屏书姓字，行当宣室拜亨嘉。",
            "恩章衮衮从天下，浓墨疎行砌乱鸦。"
        ],
        "title": "次韵谢陈守伯固",
        "id": "f4905737-45dc-42cb-82a2-4f9d6a132604"
    },
    {
        "author": "陈造",
        "paragraphs": [
            "残年多病更衔哀，今日衰怀得好开。",
            "闻道场功因雨止，径缘老子犯寒来。",
            "下帘小炽萁炉火，煨芋聊持药玉杯。",
            "翻忆黄公酒垆夜，畧无忧患娆灵台。"
        ],
        "title": "赠傅商卿",
        "id": "2c223c08-fff0-4c27-8343-8531cbdcaf6f"
    },
    {
        "author": "陈造",
        "paragraphs": [
            "萑蒲无警南塘静，歉岁村讴鼓罢挝。",
            "更喜良宵共谭麈，几烦亲手剪灯花。",
            "酌无多酒仍余味，嬾不吟诗政自嘉。",
            "蝶梦蘧蘧才一霎，邻鸡啼罢又啼鸦。"
        ],
        "title": "夜宿商卿家",
        "id": "eb55f479-34b7-4fe5-ab68-77113a491b68"
    },
    {
        "author": "陈造",
        "paragraphs": [
            "青奴白牯共幽情，鹭只鸥双自旧盟。",
            "家视子平如已死，世嗤张翰不求名。",
            "马牛见命从浮俗，螟蠃观傍得此生。",
            "千载渊明吾易地，心期端有不容声。"
        ],
        "title": "述怀有作",
        "id": "a5c76834-891d-4aca-88a0-b0e756265aed"
    },
    {
        "author": "陈造",
        "paragraphs": [
            "几时风色不飞沙，再遣斋鱼为客挝。",
            "尘里槐安空梦境，眼中优钵忽天花。",
            "玄谭正用蠲忧患，白饭胡宁当旨嘉。",
            "南去路贫同一笑，不忧攫肉有飞鸦。"
        ],
        "title": "赠实老",
        "id": "003cda81-ebd4-40c2-bd44-10686587f5f7"
    },
    {
        "author": "陈造",
        "paragraphs": [
            "君如绿耳抹流沙，躞蹀追风不待挝。",
            "缀葺曾童楚山竹，燕游行插曲江花。",
            "久烦凤诏搜奇逸，定复龙光叠宠嘉。",
            "叱咤即今凌笔阵，坐令楚幕集归鸦。"
        ],
        "title": "次韵答龚泽卿",
        "id": "88bac25d-58b1-4387-9932-ec9d92090073"
    },
    {
        "author": "陈造",
        "paragraphs": [
            "我似长松久卧沙，迄今谏鼓梦犹挝。",
            "倚消愁斛人如玉，欲近书签眼有花。",
            "投老无庸尚强聒，过君每肯具柔嘉。",
            "婪酣得饱行摩腹，不省饥号有莫鸦。"
        ],
        "title": "晚饭商卿家",
        "id": "3f09a5c2-3177-45da-9bdf-40bdb94c64a0"
    },
    {
        "author": "陈造",
        "paragraphs": [
            "民情可但绝愁嗟，吏畏谁何等受挝。",
            "教谕久知风偃草，山行聊赋雪飞花。",
            "牛刀试用终称屈，凤诏缄春定拜嘉。",
            "稳上要津吾拭目，角犀冰峙鬓如鸦。"
        ],
        "title": "次韵答杨宰",
        "id": "51b0eb01-55f4-4d59-addf-5074c381c080"
    },
    {
        "author": "陈造",
        "paragraphs": [
            "寒事峥嵘念解携，芳樽忆共拆红泥。",
            "邮筒空有诗相续，夫子东归我复西。",
            "剌剌掀林朔风驶，沈沈合雪晚云低。",
            "巴歌拟报阳春赠，未敢从人索品题。"
        ],
        "title": "次韵杨宰宿北阿",
        "id": "b0a5fa6a-2846-4caf-a545-ebab36891a8d"
    },
    {
        "author": "陈造",
        "paragraphs": [
            "君方总辔冒尘沙，我亦青灯未著花。",
            "县宰忧民暇黔突，道人有饭即为家。",
            "倦温村酿萁火暗，笑撚吟髭风帽斜。",
            "等有灞陵桥上兴，不妨频著小诗夸。"
        ],
        "title": "次韵杨宰",
        "id": "2d0afb05-9a72-4b67-8dc1-cd5b0d995cb1"
    },
    {
        "author": "陈造",
        "paragraphs": [
            "我方獭髓疗蜂腰，渠自才华盖代豪。",
            "州掾聊容养文豹，玉音催去踏金鼇。",
            "联芳君亦花封最，双峙人推玉笋高。",
            "看即提衡霄汉上，得无交口话啼号。"
        ],
        "title": "次韵杨宰",
        "id": "c27d245b-e6ef-4c75-b357-394ccf16f8d7"
    },
    {
        "author": "陈造",
        "paragraphs": [
            "峯顶留云一鹫骞，山腰涵碧老蛟蟠。",
            "鹍鹏翻海十洲近，江汉分流三楚宽。",
            "曾是乘闲上埃霭，小留舒啸倚高寒。",
            "想君缓憩双凫舄，不羨冲霄吴彩鸾。"
        ],
        "title": "次韵杨宰游神居",
        "id": "15e2ad5c-6262-47ed-955b-7dbad0e83c96"
    },
    {
        "author": "陈造",
        "paragraphs": [
            "早缘官事坐儿痴，晚悟骚人赋汩泥。",
            "耐病久闲金騕褭，扶衰时近玉东西。",
            "词场尚友心终在，诗力逢君价自低。",
            "欲试成风须妙质，莫怀章甫问雕题。"
        ],
        "title": "次韵杨宰二首  其一",
        "id": "90a8b94b-7ed2-4c89-9a92-64756e8cd267"
    },
    {
        "author": "陈造",
        "paragraphs": [
            "五斗宁辞小折腰，簿书那久困才豪。",
            "得无貍豹惊雕虎，妙有钩丝掣巨鼇。",
            "诗就鼎来宫锦肠，闲中眼与楚云高。",
            "横陈景物无央数，付子秋崖万窍号。"
        ],
        "title": "次韵杨宰二首  其二",
        "id": "da779857-e8b9-4b45-8bad-999929ac7295"
    },
    {
        "author": "陈造",
        "paragraphs": [
            "眼边室迩叹人遐，再见惊飚衮雪花。",
            "岁歉民劳真诿子，泥行草宿又谁家。",
            "题诗山寺神应助，问俗村区日易斜。",
            "随处棠阴诵遗爱，他年賸著翠珉夸。"
        ],
        "title": "次韵杨宰野步",
        "id": "4223ea65-4030-45be-86d7-148df4c8e88c"
    },
    {
        "author": "陈造",
        "paragraphs": [
            "志公巖顶云萦绕，罗汉洞前山鬰盘。",
            "鲧禹鑴镵那用许，干坤包纳若为宽。",
            "我行六月犹春服，谁遣千巖起暮寒。",
            "思与三花古仙伯，往还游戏辔青鸾。"
        ],
        "title": "再次杨宰游土山韵",
        "id": "32851547-3d5d-48f0-9987-17d88e05ce4d"
    },
    {
        "author": "陈造",
        "paragraphs": [
            "诸雏称寿纪桑蓬，此会频年客路逢。",
            "抚事祗令伤急景，持杯随分发衰容。",
            "心缘羁旅长多遻，情为思亲政复钟。",
            "更惜齐眉旧兰友，今春觞咏断相从。"
        ],
        "title": "次韵张守涂中生日",
        "id": "1f094a24-93aa-4ef7-a28e-9b58e4dd5bc0"
    },
    {
        "author": "陈造",
        "paragraphs": [
            "莱妻魂逝不容招，敢问何方处寂寥。",
            "老去更堪听薤露，病来久不近金蕉。",
            "声摇夜梦蛩相吊，垢翳篝衣雨辄潮。",
            "细读君诗重悽惋，隠侯肤骨不胜销。"
        ],
        "title": "次韵张守妻闵忌",
        "id": "18ab6cb4-c7c9-4d29-bc15-3cd21a76aae0"
    },
    {
        "author": "陈造",
        "paragraphs": [
            "客亭移枕待残更，起趁邻鸡第二声。",
            "了了每添新悟解，营营无复旧心情。",
            "兴来命酒禁诗瘦，老去衰容怯镜明。",
            "况是杏花浓露晓，不应蒙被问春晴。"
        ],
        "title": "次韵张守晓起",
        "id": "94719cdd-9768-4d9f-9e8e-8d19d91850f2"
    },
    {
        "author": "陈造",
        "paragraphs": [
            "阳阖阴开意莫穷，东君衒巧似良工。",
            "红莲熄燄人收市，丹杏开时雪滚风。",
            "韵语真宜咏飞絮，短歌当有颂元丰。",
            "一番壮观俄漂忽，已落诗人卷轴中。"
        ],
        "title": "正月十六夜大雪次张守诸公韵二首  其一",
        "id": "26e9b1b6-af4a-465b-a4eb-429b14fa2051"
    },
    {
        "author": "陈造",
        "paragraphs": [
            "诗款铃斋到即通，细工时肯博粗工。",
            "政声已独当时步，人士饫观前辈风。",
            "未分清新命开府，可能简远尽安丰。",
            "谭间和气熏人醉，不觉栖栖客路中。"
        ],
        "title": "正月十六夜大雪次张守诸公韵二首  其二",
        "id": "9000622b-6fca-4434-9ccc-95cc399146e6"
    },
    {
        "author": "陈造",
        "paragraphs": [
            "客中谁者伴闲身，祇有苍槐与翠筠。",
            "回首昔游惊梦断，故人重见倍情亲。",
            "簿书简省官居好，月露清圆句语新。",
            "千里相思匪天意，聚头一笑此何因。"
        ],
        "title": "次韵王签判二首  其一",
        "id": "5f8ff1c5-6b98-40ec-93dc-edfc885f24d3"
    },
    {
        "author": "陈造",
        "paragraphs": [
            "五鬼侵陵两鬓苍，振穷扫白分无妨。",
            "酒徒丛里投名嬾，诗社中间趁课忙。",
            "尘暗凤笙空自叹，风惊鴈字不能行。",
            "向君草草追强韵，政复通人笑楚狂。"
        ],
        "title": "次韵王签判二首  其二",
        "id": "b56cf4a8-da44-4758-bbee-82250c88130f"
    },
    {
        "author": "陈造",
        "paragraphs": [
            "诗到吴侯信崛奇，汗颜飞动可容追。",
            "小挥梦里五色笔，吟作人间黄绢辞。",
            "满耳龙鸾啸空旷，惊人雨雹散雷搥。",
            "相如气压邹枚倒，未觉樽前运思迟。"
        ],
        "title": "赠吴子隆",
        "id": "67ad4837-1842-4395-90b1-a9570d019735"
    },
    {
        "author": "陈造",
        "paragraphs": [
            "一日乘闲燕画楼，连宵飞梦只楼头。",
            "掾郎谈麈惊飞雹，公子吟毫涨怒流。",
            "归去定谁扶下马，重来有约属驯鸥。",
            "可堪风雨妨人乐，却向卢家访莫愁。"
        ],
        "title": "次韵张德恭主簿二首  其一",
        "id": "3d75a611-8d67-4f10-86b0-e8bc4c1c2baa"
    },
    {
        "author": "陈造",
        "paragraphs": [
            "汉南独步有登楼，肯为衰翁吟掉头。",
            "价比连城容品裁，句专八米见风流。",
            "生涯枯泽鸣饥鹤，老去惊波荡白鸥。",
            "当念饭山人似削，撩人更遣耐新愁。"
        ],
        "title": "次韵张德恭主簿二首  其二",
        "id": "7f5d399e-1587-4282-a867-a90f2a0b2d7f"
    },
    {
        "author": "陈造",
        "paragraphs": [
            "传闻载酒西郊晓，迎候前旌拥老农。",
            "贤守承宣先劝课，太平风俗见声容。",
            "官堤烟树纡红缬，沙岸风蒲袅紫茸。",
            "想憩凝香倒囊锦，银钩侧理叠千重。"
        ],
        "title": "次韵张守劝农二首  其一",
        "id": "5b160b59-4990-4523-b763-632f4ae7b96b"
    },
    {
        "author": "陈造",
        "paragraphs": [
            "竞簉行轩亲色笑，教条初不作风霜。",
            "为公醉德仍醇酎，惠我温言亦报章。",
            "重见桐乡敬朱邑，不须畏垒诧庚桑。",
            "受廛定许休吾老，已戒诸雏计裹粮。"
        ],
        "title": "次韵张守劝农二首  其二",
        "id": "a8d619b5-7a65-4d6b-a698-1c601684c3dd"
    },
    {
        "author": "陈造",
        "paragraphs": [
            "小退铃斋复此亭，自公喜色更津津。",
            "再纡皇眷分忧寄，坐镇江城与物春。",
            "长日雍容少公事，共谁谈笑作诗人。",
            "撚髭惯厕分题客，元亮柴车已命巾。"
        ],
        "title": "次韵张守泛春亭",
        "id": "f50b4748-91f8-4dd6-8fa0-f6f97142a9b3"
    },
    {
        "author": "陈造",
        "paragraphs": [
            "一从隽轨得追攀，日日江皋倒载还。",
            "贪向诸公论友义，未容老子忆家山。",
            "酒边鲸吸仍畴昔，笔底羊肠出险艰。",
            "莫便樽前话分袂，此心不与石俱顽。"
        ],
        "title": "游干明分韵得山字",
        "id": "c5f18bdf-081d-4826-90cc-6da33ec635b2"
    },
    {
        "author": "陈造",
        "paragraphs": [
            "畴昔离亭酒一钟，酒杯不比别愁浓。",
            "羨君联璧方保社，付我耦耕亲老农。",
            "握手陈雷便胶漆，几时韩孟果云龙。",
            "自今笔砚还高合，可是诗情病后慵。"
        ],
        "title": "寄真州诗社诸友",
        "id": "ecb34577-b2fc-4516-b3f5-239360370308"
    },
    {
        "author": "陈造",
        "paragraphs": [
            "娇红烂紫正衔枚，不待王家羯鼓催。",
            "佳客又冲新雨至，羁人未许片帆回。",
            "自今寒食嗟无几，奈许闲愁拨不开。",
            "只拟分携乘醉去，为君领略十分杯。"
        ],
        "title": "真州诸公语别",
        "id": "00b8c638-281b-485a-babb-059721f2e3a4"
    },
    {
        "author": "陈造",
        "paragraphs": [
            "赵侯才望屹撑空，肯我过从笑语同。",
            "妙论全胜十年读，清篇分饷一襟风。",
            "珷玞可用酬昆璞，涎颡何曾梦锦蒙。",
            "莫把诗声陵此老，迟君谒帝画平戎。"
        ],
        "title": "次韵赵夷仲  其一",
        "id": "29c4148a-0f2c-4218-aee5-adc8cfb7946c"
    },
    {
        "author": "陈造",
        "paragraphs": [
            "坐听严更一再通，卓肩搜句夜虫同。",
            "拜嘉杰作开囊锦，似为衰翁疗首风。",
            "紫诰君宜步西掖，苍颜我欲隠东蒙。",
            "鞬櫜文陈甘三舍，百胜将军正总戎。"
        ],
        "title": "次韵赵夷仲  其二",
        "id": "e294af34-6906-4192-b8c9-4248c7ad965a"
    },
    {
        "author": "陈造",
        "paragraphs": [
            "理窟疎明面面通，如君襟抱古贤同。",
            "孤标碧落行霜月，胜韵芳林度蕙风。",
            "妙语宁惟压元白，大封端合启龟蒙。",
            "规恢伫看收功去，自勒丰碑纪殪戎。"
        ],
        "title": "再次赵侯韵",
        "id": "f5d91bb3-9836-4294-8e92-6ae21a8ae057"
    },
    {
        "author": "陈造",
        "paragraphs": [
            "羨杀君家有两方，阿戎材干更昂藏。",
            "久知笔力能扛鼎，此去贤书定探囊。",
            "邻近玉渊尝借润，眼中珠树看争芳。",
            "旧陪众俊工飞动，老气因君尚激昂。"
        ],
        "title": "送臧汝舟楚州秋试",
        "id": "7289c81e-be09-4e4b-baf8-58d00ed25fe0"
    },
    {
        "author": "陈造",
        "paragraphs": [
            "酒会文期兴尚浓，佳辰一笑坐天穷。",
            "两州各遣六从事，九日俄成一病翁。",
            "诗不受催空急雨，帽无缘落任西风。",
            "明朝晴径通行屐，却漫枝笻遶菊丛。"
        ],
        "title": "重九山阳仪真两使君送酒",
        "id": "0f4f0ef1-7617-4edd-91d4-483638f9fc80"
    },
    {
        "author": "陈造",
        "paragraphs": [
            "居士窗前薝卜花，清香不断逗窗纱。",
            "伤和错诋风霜实，照夜偏怜玉雪葩。",
            "琼树未应矜洁白，金神端为发英华。",
            "世间俗眼便红紫，试遣诗翁较等差。"
        ],
        "title": "次栀子花韵",
        "id": "ed02a7f1-a95b-416e-946d-83b47c9261b9"
    },
    {
        "author": "陈造",
        "paragraphs": [
            "被旱农家怒伏龙，衰翁岁望甚于农。",
            "人方半菽延朝夕，我亦频年阙釜钟。",
            "洒润似惊萁火冷，骤寒不贷布衾重。",
            "有来喜雨清新句，一笑令人失病容。"
        ],
        "title": "次喜雨韵",
        "id": "30d58f63-9934-4bef-acb8-b13d42538306"
    },
    {
        "author": "陈造",
        "paragraphs": [
            "不分无花空折枝，探梅要趁未纷披。",
            "忆常月地携笻去，似许风裳倚竹时。",
            "庄蝶认香怜梦短，墨君写影竟谁欺。",
            "故人底事江南北，驿使来时仅好诗。"
        ],
        "title": "次韵李寿卿明府忆梅  其一",
        "id": "1e71cf18-ef67-49e8-a932-994eef9b165d"
    },
    {
        "author": "陈造",
        "paragraphs": [
            "炯若横陈耐冻枝，清篇细读更重披。",
            "即令扶病揩尘砚，痛忆寻芳载酒时。",
            "政使雪霙来眼底，却愁霜鬓被花欺。",
            "暗香疎影君能事，何处羁人敢语诗。"
        ],
        "title": "次韵李寿卿明府忆梅  其二",
        "id": "387d8e19-d11a-4901-8ef6-f035c6ee0e3c"
    },
    {
        "author": "陈造",
        "paragraphs": [
            "虎塞风云自壮怀，诗坛尤见不凡才。",
            "至音忽作锵金发，急笔宁须击钵催。",
            "属餍重尝项上脔，拜嘉如嗅陇头梅。",
            "还家定遣比邻怪，珠璧光芒重载回。"
        ],
        "title": "次崔帅韵",
        "id": "d16e03b7-60b0-4b93-ba5e-6bce1f8674b1"
    },
    {
        "author": "陈造",
        "paragraphs": [
            "昔人胜践此兴怀，复见西园游上才。",
            "谭麈生风容满听，酒觞插羽未须催。",
            "小令纤指鸣飞雹，却遣红檀趁落梅。",
            "更约归来醉丛碧，将军端岂兴阑回。"
        ],
        "title": "崔侯燕城西高家亭复次韵",
        "id": "e8ec420f-1193-474f-afa0-14f89bd6eab9"
    },
    {
        "author": "陈造",
        "paragraphs": [
            "袖手从公辟不怀，天心月脇有余才。",
            "将坛贾勇知无敌，册府新除定见催。",
            "楚国谁今衙屈宋，欧门我亦后苏梅。",
            "锦囊得句无虚日，尽卷淮山胜槩回。"
        ],
        "title": "邓倅有诗次韵",
        "id": "5ac80e9d-cf94-4426-b876-f3c1f1d883df"
    },
    {
        "author": "陈造",
        "paragraphs": [
            "友贤端许写中怀，千丈孤标十倍才。",
            "黄绢旧知儒业富，黑头宁受岁华催。",
            "笔囊小却司盘诰，鼎实终期荐傅梅。",
            "指日元侯矕龙衮，未容文学久低回。"
        ],
        "title": "次韵寄汪教授二首  其一",
        "id": "53063da2-d3bf-44b9-aa67-7170464f85ba"
    },
    {
        "author": "陈造",
        "paragraphs": [
            "客路何人起病怀，论交今得谪仙才。",
            "每当玉麈玄谭胜，不问铜壶漏箭催。",
            "鲁泮旧常烹瓠叶，广平聊复赋江梅。",
            "揆予傥可陪英轨，莫向诗筒靳往回。"
        ],
        "title": "次韵寄汪教授二首  其二",
        "id": "bc492637-9cb7-403a-829b-fed56f9f14e6"
    },
    {
        "author": "陈造",
        "paragraphs": [
            "笑语生春慰老怀，邹枚端复顾凡才。",
            "酒边徐罢长鲸吸，梦里还惊去鹢催。",
            "野渡水浑妨转柂，霜林寒浅未逢梅。",
            "神驰缥缈凝香地，却惜无人为挽回。"
        ],
        "title": "客路寄崔帅",
        "id": "e9730325-c22a-4ab3-a954-e73793e0ae57"
    },
    {
        "author": "陈造",
        "paragraphs": [
            "解橐临风得好怀，祇令公等费诗才。",
            "行装并喜鸱夷满，春意如烦羯鼓催。",
            "饭白重供飞雪鲙，眼青还对照溪梅。",
            "滞留不恶归仍好，笑杀山阴兴尽回。"
        ],
        "title": "再次韵",
        "id": "20f35c70-39bf-46a8-a54a-6db8dca3305e"
    },
    {
        "author": "陈造",
        "paragraphs": [
            "区中尘外自由身，囊不留钱最入神。",
            "便约春秋同保社，不妨天地著陈人。",
            "园翁溪友曾无间，野蔌山肴继荐新。",
            "却叹声名雪堂老，莫年岭海梦峨岷。"
        ],
        "title": "次韵陈学正  其一",
        "id": "76734536-be37-4a2d-bb21-9a582022b5e3"
    },
    {
        "author": "陈造",
        "paragraphs": [
            "自审江湖槁项翁，浪将张邴并高风。",
            "就闲耕钓真无说，投合侯王况不工。",
            "策足不应诸俊后，如君宁复老夫同。",
            "亟须秉烛欢游地，行簉英雄入彀中。"
        ],
        "title": "次韵陈学正  其二",
        "id": "e09a11ff-b963-4703-a55e-d35ccc76fbe7"
    },
    {
        "author": "陈造",
        "paragraphs": [
            "把酒花前量自宽，花同人意惬轻寒。",
            "盈盈似驾翠虬起，特特为邀青眼看。",
            "纸贵共夸诗律细，客来旋报粉香残。",
            "若为白璧青钱费，可问东君博此欢。"
        ],
        "title": "次韵赵帅赏古梅",
        "id": "96378731-b577-4a64-92f8-f5cc83a6f67f"
    },
    {
        "author": "陈造",
        "paragraphs": [
            "重来触目总宜诗，颇费行吟与坐思。",
            "旧友相过有嘉惠，满篇更喜胜前时。",
            "连朝把玩惊飞动，万象低摧受控持。",
            "尘翳玉笙嗟耳冷，何人度曲颤鸾篦。"
        ],
        "title": "次韵刘常甫见赠二首  其一",
        "id": "d8448186-52ad-41ef-9ad2-3f47292fa27a"
    },
    {
        "author": "陈造",
        "paragraphs": [
            "笔阵平时枉计功，钝锤那办突铦锋。",
            "灞桥雪里嗟良苦，饭颗山头记昔逢。",
            "斲句自知穷有相，从人财博缪为恭。",
            "彭郎小隠刘郎宅，抖擞尘襟听所从。"
        ],
        "title": "次韵刘常甫见赠二首  其二",
        "id": "e73e62bd-38e6-4bb1-b46e-f20ca41bd6e7"
    },
    {
        "author": "陈造",
        "paragraphs": [
            "吾徒一笑似关天，离合胡宁付偶然。",
            "梦境萍蓬渺云水，旧游花柳更风烟。",
            "交情缱绻今犹昔，妙句传抄喜欲颠。",
            "廷尉归须结袜客，为公饱饭计留年。"
        ],
        "title": "次韵张守劝耕二首  其一",
        "id": "9811cae5-7808-449c-89c7-0f36b5eef39c"
    },
    {
        "author": "陈造",
        "paragraphs": [
            "三揖清扬岁两更，烦公倒屣费逢迎。",
            "抽簪仕籍心弥厉，撰屦词坛计欲成。",
            "西洛况闻高纸价，苏州从昔擅诗声。",
            "拙衰枉作登龙客，领略玄谭自阿平。"
        ],
        "title": "次韵张守劝耕二首  其二",
        "id": "65095d22-09b1-403b-9baf-f834f49beb0c"
    },
    {
        "author": "陈造",
        "paragraphs": [
            "尘外轩窗寓啸吟，胜游重到更情深。",
            "湖山觌面浑相识，蜂蝶窥帘似见寻。",
            "客路每歌归缓缓，岁华亦叹去骎骎。",
            "摩挲竹树论今昔，亲见栽时已欲林。"
        ],
        "title": "题彭传师无喧境壁",
        "id": "3f2b40a5-bcb4-4bfd-9ad4-da3af845a562"
    },
    {
        "author": "陈造",
        "paragraphs": [
            "残年病眼苦眵昏，尽屏甘腴誓绿樽。",
            "龙树难逢刮膜手，孟公顾有独醒孙。",
            "颇烦十吏供挥扫，无奈诸峯役梦魂。",
            "友义惟公记衰疾，新编肯到雀罗门。"
        ],
        "title": "次韵高宾王见投四首  其一",
        "id": "b831a659-8472-4f4a-bfef-e778be63bc5c"
    },
    {
        "author": "陈造",
        "paragraphs": [
            "病念还家可奈愁，客中日月急梭投。",
            "土花晕壁迎梅雨，海燕将雏送麦秋。",
            "霑袖正怜珠陨睫，关门能复玉为舟。",
            "搘头合膝高舂卧，黄嬭青奴共此楼。"
        ],
        "title": "次韵高宾王见投四首  其二",
        "id": "45a1af8b-1a5b-498d-bff5-ee124edf4cf7"
    },
    {
        "author": "陈造",
        "paragraphs": [
            "簷花如雾湿黄昏，犹梦君前白兽樽。",
            "但有红尘染衣袂，更堪碧草思王孙。",
            "逃威正坐齐竽谬，歈舞难招楚客魂。",
            "回首仙曹云雨上，谁云九虎踞天门。"
        ],
        "title": "次韵高宾王见投四首  其三",
        "id": "865d1f30-ef10-4e12-bb2d-a6595d279ab2"
    },
    {
        "author": "陈造",
        "paragraphs": [
            "知君斲句为祛愁，得句须防有暗投。",
            "我病床头但周易，人谁皮里著阳秋。",
            "骑馿久袖推门手，载酒慵移捉月舟。",
            "祇命君诗作三益，伴翁听雨卧徐楼。"
        ],
        "title": "次韵高宾王见投四首  其四",
        "id": "55c8486a-49a5-4357-a0a7-3d46f3b57543"
    },
    {
        "author": "陈造",
        "paragraphs": [
            "瓦注缘穷也自昏，扫除胶扰近清樽。",
            "瘦田可糓宜投劾，小子今年亦抱孙。",
            "惯病已拼疎药物，就闲聊免怆吟魂。",
            "径当云卧山南北，芋火醅缸昼掩门。"
        ],
        "title": "次韵赠高宾王二首  其一",
        "id": "12ed54b5-555e-4963-8340-504f9620277d"
    },
    {
        "author": "陈造",
        "paragraphs": [
            "滞留无地豁闲愁，诗将坛高许客投。",
            "过我肯论新旧雨，即君如望蔉穮秋。",
            "几时雾縠搴蛟室，快意湍涛放鹢舟。",
            "搯抉肾肠须小息，请携霜竹上危楼。"
        ],
        "title": "次韵赠高宾王二首  其二",
        "id": "654a6349-0fac-4d14-a3a7-6fd8117d3427"
    },
    {
        "author": "陈造",
        "paragraphs": [
            "尘外高人谢宦昏，生全天爵哜衢樽。",
            "逸民佳传须银笔，常侍流风见耳孙。",
            "入洛真能折伧父，浮湘更欲吊英魂。",
            "男儿有志轻万里，辟世何如金马门。"
        ],
        "title": "再次韵赠高宾王二首  其一",
        "id": "25023c45-826b-43a2-8ddf-d2d22f22de62"
    },
    {
        "author": "陈造",
        "paragraphs": [
            "虞卿与世得穷愁，枘凿方圆岂易投。",
            "政复有文衙屈宋，须防罪我坐春秋。",
            "千株已种柴桑菊，万斛空横野渡舟。",
            "可惜玉堂挥翰手，独缘羁旅赋登楼。"
        ],
        "title": "再次韵赠高宾王二首  其二",
        "id": "fad91940-7c33-4c62-aa05-1e6fd2f836a9"
    },
    {
        "author": "陈造",
        "paragraphs": [
            "鱼避清澄鸟爱昏，陶翁归计酒盈樽。",
            "山田雨足鸠呼妇，篱院春深竹有孙。",
            "百首旋编新赋咏，三生犹忆旧精魂。",
            "小摩他日红尘眼，闲送蜚云过海门。"
        ],
        "title": "再次韵自诳简宾王二首  其一",
        "id": "3a1bc799-cfc8-42e2-8987-1dcc4ca1ea6c"
    },
    {
        "author": "陈造",
        "paragraphs": [
            "庾郎胸次枉堆愁，冯衍才名迄不投。",
            "归去来兮岁华晚，末如何矣鬓毛秋。",
            "令威心事千年鹤，张翰生涯一叶舟。",
            "回首月堂金谷梦，却怜海蜃结飞楼。"
        ],
        "title": "再次韵自诳简宾王二首  其二",
        "id": "ef05253a-5d7f-4928-8a30-989b30cb021d"
    },
    {
        "author": "陈造",
        "paragraphs": [
            "静女无媒未易昏，幽人乐地但琴樽。",
            "诗声况自推侯喜，墙仞悬知陋叔孙。",
            "拜手行申不敏谢，慕贤正黯索居魂。",
            "拘拘泄柳非君匹，老子来时肯闭门。"
        ],
        "title": "次韵方秘正  其一",
        "id": "0179dcf4-0316-4a5d-a15f-30927baa62f1"
    },
    {
        "author": "陈造",
        "paragraphs": [
            "小窗危坐正凝愁，诗客华编肯见投。",
            "明月拜嘉千斛赐，清风分送一襟秋。",
            "路迷端倚司南驾，金换还随过海舟。",
            "夸与湖山须快读，涌金门外倚曾楼。"
        ],
        "title": "次韵方秘正  其二",
        "id": "a1bcefe7-2469-44da-8fb5-46fca8f88adb"
    },
    {
        "author": "陈造",
        "paragraphs": [
            "向来骑凤下天津，冠屦因循混世尘。",
            "行处西湖作西子，静中佳茗是佳人。",
            "秋风暗凝金茎露，香雾潜浮海树春。",
            "唤萼绿华书玉叶，人间新笔有通神。"
        ],
        "tags": [
            "西湖"
        ],
        "title": "次韵答高宾王  其一",
        "id": "d2d6d66e-edb3-4508-88c5-01b49d7d0331"
    },
    {
        "author": "陈造",
        "paragraphs": [
            "陂量如君信有容，诺金到我岂宜蒙。",
            "蛾眉自古偕三惑，虎旅何心待九攻。",
            "雨室聊辞秉烛女，石肠莫笑叩舷翁。",
            "吾徒妩媚青编在，檗茹冰栖定隽功。"
        ],
        "title": "次韵答高宾王  其二",
        "id": "3e3cc9ec-c4c3-48f2-a58c-5e559d77e538"
    },
    {
        "author": "陈造",
        "paragraphs": [
            "使华不袖生春手，绛老泥涂亦使年。",
            "病后隠沦甘甫里，向来魂梦颇祁连。",
            "受廛已傍乡三老，对客还矜我二天。",
            "处士一星君漫记，会扬光彩映台躔。"
        ],
        "title": "次韵林子长一首",
        "id": "28f98283-cca3-4b09-9a1d-6666ed8b2151"
    },
    {
        "author": "陈造",
        "paragraphs": [
            "锡羨端知自杳冥，更资和气与烘成。",
            "餍观搅海翻云势，旋听摧簷泻竹声。",
            "狎坐鸳鸯方荐笑，窥簷乌鹊已熹晴。",
            "从公草赋梁园罢，未羨将军下蔡城。"
        ],
        "title": "次韵杨帅留客赏雪二首  其一",
        "id": "3699da6c-edc4-40ab-ad88-e14bfe4fa1cd"
    },
    {
        "author": "陈造",
        "paragraphs": [
            "园林花絮忽冥冥，水墨工夫忆李成。",
            "琼树挽春争炫昼，玉龙转野寂无声。",
            "绮罗樽俎诸宾醉，箫鼓楼台九陌晴。",
            "不比游仙向来梦，真陪仙伯燕曾城。"
        ],
        "title": "次韵杨帅留客赏雪二首  其二",
        "id": "e34274e2-3579-4605-80dc-2f836f3ab32d"
    },
    {
        "author": "陈造",
        "paragraphs": [
            "雪神不袖嘘枯手，嗣岁丰登预告成。",
            "泚笔径烦书上瑞，载涂况已沸欢声。",
            "骑馿有客搜新句，扶路何人趁晚晴。",
            "一笑与渠分乐事，的知琼露胜宜城。"
        ],
        "title": "再次韵二首  其一",
        "id": "fffe088b-fe11-44c7-9aaf-ebb7c46a75a3"
    },
    {
        "author": "陈造",
        "paragraphs": [
            "吹花舞絮才俄顷，可待区区刻楮成。",
            "催动江梅傲春意，喜听冰筯滴阶声。",
            "剡溪载酒人乘兴，县圃明空月碾晴。",
            "更想捧觞天一笑，恩光旋浸凤凰城。"
        ],
        "title": "再次韵二首  其二",
        "id": "ac9d17ba-6feb-4593-bf5e-d82aa8129a95"
    },
    {
        "author": "陈造",
        "paragraphs": [
            "酒会频频诗课忙，从公祇尔了星霜。",
            "虚舟自昔安惊浪，左角从渠赴敌场。",
            "恋月每忘寒夜永，寄梅浑讶驿书香。",
            "吟边更厌秋蛩苦，满听青鸾啸女床。"
        ],
        "title": "次韵赵帅四首  其一",
        "id": "c43490d2-ff73-42f2-b929-3e277ee5de26"
    },
    {
        "author": "陈造",
        "paragraphs": [
            "北归客子谩贪忙，河欲生冰野覆霜。",
            "他日鹳鹅常避敌，即今竿木又逢场。",
            "思迟正坐相如渴，文好知熏武仲香。",
            "妙语鼎来吾拜手，乳泉更用汲银床。"
        ],
        "title": "次韵赵帅四首  其二",
        "id": "c20f17b8-0249-4b64-a393-28fd9b266476"
    },
    {
        "author": "陈造",
        "paragraphs": [
            "月姊多情闯绮窗，停云著意护飞霜。",
            "艳桃秾李宽围坐，舞雪歌云各擅场。",
            "醉倒不堪酬礼数，归来赢得梦魂香。",
            "明朝谁省扁舟客，但载茶铛与笔床。"
        ],
        "title": "次韵赵帅四首  其三",
        "id": "02e62271-3820-4ed6-abb3-157a04f217ef"
    },
    {
        "author": "陈造",
        "paragraphs": [
            "舟子喧呼解缆忙，驼裘答飒冷禁霜。",
            "行分槁项新岐路，心属毛锥旧战场。",
            "谈笑惯陪北海酒，馥膏拟炷后山香。",
            "诗筒傥肯生毛羽，飞到幽人梦蝶床。"
        ],
        "title": "次韵赵帅四首  其四",
        "id": "7622c82f-cef3-4274-adbd-22dd47920daf"
    },
    {
        "author": "陈造",
        "paragraphs": [
            "飞鹏尺鷃计穷通，今古幽人一笑中。",
            "等是劳生浮大块，谁能诡遇诧良工。",
            "书堪引睡聊遮眼，酒可祛愁胜作公。",
            "此意平章有同社，绝怜相望马牛风。"
        ],
        "title": "用赠朴翁旧韵二诗送徐南卿南归  其一",
        "id": "9b2c2da9-ac29-4b48-aeaa-c91f0d26adbc"
    },
    {
        "author": "陈造",
        "paragraphs": [
            "莫将半菽羨千钟，生世谁非囿数中。",
            "荐福议碑雷已震，浩然遻意句徒工。",
            "我知寒饿怜颜阖，人说乘除有志公。",
            "穷鬼趁渠来败类，秋禾一昔仆霜风。"
        ],
        "title": "用赠朴翁旧韵二诗送徐南卿南归  其二",
        "id": "b1b82ca4-ed2c-471c-8484-ba0f83087833"
    },
    {
        "author": "陈造",
        "paragraphs": [
            "东皇未憗养花功，远近娇红乱老红。",
            "胜赏已容陪隽轨，凭虚仍喜受雄风。",
            "小𣂏蜀井寒冰齿，旋俯波光碧蘸空。",
            "更看诗翁落椽笔，弹丸句法许谁同。"
        ],
        "title": "次韵赵帅登平山堂  其一",
        "id": "b3b079e9-4704-41e3-adba-48c59b1da968"
    },
    {
        "author": "陈造",
        "paragraphs": [
            "平章景物我何功，犹博宾筵醉颊红。",
            "欢甚锐戈思却日，吟余豪兴欲凌风。",
            "急觞泛灩春浮渌，掺鼓喧轰鴈堕空。",
            "白雪拜嘉仍袖手，汗颜终恐坐雷同。"
        ],
        "title": "次韵赵帅登平山堂  其二",
        "id": "b3a669dc-1fa7-4471-8a1e-98feda268aed"
    },
    {
        "author": "陈造",
        "paragraphs": [
            "修月于今第一功，后车九万蜀牋红。",
            "诗供寒食鶑花课，袖拂平山杨柳风。",
            "匝坐蕙兰歌似剪，生香笑语酒如空。",
            "胡床不减南楼兴，今古风流正自同。"
        ],
        "title": "次韵赵帅登平山堂  其三",
        "id": "8590414c-48ef-41d6-83ce-cb89b345c60c"
    },
    {
        "author": "陈造",
        "paragraphs": [
            "一官自食天水草，羣隽追奔风马牛。",
            "俭幕胡宁效涓滴，孔装未拟借膏油。",
            "交情顾我失一臂，才地较君输几筹。",
            "更引功名挽衰朽，天生江水不西流。"
        ],
        "title": "次韵郑同年饯行",
        "id": "f609bb65-58d3-4dcc-97c4-9ddbfc6a57c2"
    },
    {
        "author": "陈造",
        "paragraphs": [
            "隠操人将处士看，宁知器业自槃槃。",
            "襄阳耆旧今余几，儒馆先生定莫攀。",
            "元亮归来犹责子，德公老去竟无官。",
            "子孙忠孝联三绶，说似前人合厚颜。"
        ],
        "title": "挽章  其一",
        "id": "9eb2aba0-a2f0-4148-862b-dbba733eb168"
    },
    {
        "author": "陈造",
        "paragraphs": [
            "少微前夕欲无光，白首俄传地下郎。",
            "一代衣冠郭太宅，百年文物郑公乡。",
            "松烟黯惨空黄壤，芝检纷纶漫紫囊。",
            "人过新阡应下马，不论知识涕滂浪。"
        ],
        "title": "挽章  其二",
        "id": "749579d5-719c-4c5c-a40e-80e8cc237444"
    },
    {
        "author": "陈造",
        "paragraphs": [
            "德风千祀蔼芳馨，生享修龄殁更荣。",
            "早岁衣冠贤德耀，莫年门户寄升卿。",
            "迹陈莫嗣登堂拜，匏系空驰执绋情。",
            "里巷万人缌布会，一应如我泪河倾。"
        ],
        "title": "太硕人臧氏挽章二首  其一",
        "id": "da8faaf9-d5d4-465f-8c0f-2d05620a47bb"
    },
    {
        "author": "陈造",
        "paragraphs": [
            "帝恩三沐寿亲筵，更数何人福庆全。",
            "纸眩鸾回余旧诰，地占牛卧忽新阡。",
            "阴功不倚长年药，补处仍开上品莲。",
            "欲纪哀荣付丰石，诸儒当有笔如椽。"
        ],
        "title": "太硕人臧氏挽章二首  其二",
        "id": "50185f25-c9b7-4afb-a943-25489a0d730e"
    },
    {
        "author": "陈造",
        "paragraphs": [
            "俗习有南北，交情无故新。",
            "得子班荆地，朴鲁俱淮人。"
        ],
        "title": "次张学录韵十首  其一",
        "id": "bb670e64-c76b-4d3c-b4f1-8bc74bce3a73"
    },
    {
        "author": "陈造",
        "paragraphs": [
            "东邻夜牙筹，西邻晨伊凉。",
            "孰知陋巷士，干坤书一床。"
        ],
        "title": "次张学录韵十首  其二",
        "id": "f46af179-acd0-41e0-8436-a572525778d2"
    },
    {
        "author": "陈造",
        "paragraphs": [
            "学者闯圣门，赑屭未易入。",
            "张子乃深造，以文作梯级。"
        ],
        "title": "次张学录韵十首  其三",
        "id": "48799d39-635c-4b52-a5ec-c44d92f365e7"
    },
    {
        "author": "陈造",
        "paragraphs": [
            "三吴士渊薮，向我肯论交。",
            "尚友忌一乡，同人贵于郊。"
        ],
        "title": "次张学录韵十首  其四",
        "id": "9d87b763-792b-4809-9064-1e6cef103b4c"
    },
    {
        "author": "陈造",
        "paragraphs": [
            "烧香为后山，展像拜太虚。",
            "谁能作九原，候虫吊寒墟。"
        ],
        "title": "次张学录韵十首  其五",
        "id": "aa856e45-19eb-493a-ba56-23c57b33f8ae"
    },
    {
        "author": "陈造",
        "paragraphs": [
            "张子五车读，笔作蛟龙腾。",
            "百战气弥厉，依然短檠灯。"
        ],
        "title": "次张学录韵十首  其六",
        "id": "83bf741d-dda7-445d-9ca0-ac0ac0bd58ca"
    },
    {
        "author": "陈造",
        "paragraphs": [
            "广文无酒钱，到官倏改火。",
            "清谭坐萧斋，惟子屡过我。"
        ],
        "title": "次张学录韵十首  其七",
        "id": "27913a5b-02f6-40a6-bbde-44e6d1259723"
    },
    {
        "author": "陈造",
        "paragraphs": [
            "臛鸭久欲忘，食蛙近亦稍。",
            "人言淮浙殊，得饱不汝较。"
        ],
        "title": "次张学录韵十首  其八",
        "id": "d9be647d-091d-492f-b7c8-0598a60a2fc1"
    },
    {
        "author": "陈造",
        "paragraphs": [
            "君才高一时，从我计已左。",
            "要追庄惠尘，挥麈论然可。"
        ],
        "title": "次张学录韵十首  其九",
        "id": "70411e1e-260b-414e-a84e-62c680599597"
    },
    {
        "author": "陈造",
        "paragraphs": [
            "众景纷骄蹇，君独著语亲。",
            "十诗已椟藏，不与俗子论。"
        ],
        "title": "次张学录韵十首  其一○",
        "id": "09289780-86f4-47bf-bb33-1764979a9a32"
    },
    {
        "author": "陈造",
        "paragraphs": [
            "解颐匡鼎来，诗语穷益新。",
            "政用追前辈，不劳吞吾人。"
        ],
        "title": "再次赠张学录韵十诗  其一",
        "id": "b6633791-76cf-4b02-81d7-5b5a2168ea15"
    },
    {
        "author": "陈造",
        "paragraphs": [
            "再说可双璧，斗酒或西凉。",
            "索饭仰屋梁，付子瘿木床。"
        ],
        "title": "再次赠张学录韵十诗  其二",
        "id": "1bf25af1-d2ec-4c3d-a87b-24026943c8b3"
    },
    {
        "author": "陈造",
        "paragraphs": [
            "杜陵深堂奥，无己掉臂入。",
            "裔孙漫睎骥，槃姗取拾级。"
        ],
        "title": "再次赠张学录韵十诗  其三",
        "id": "32215b05-d6d6-46b7-9ce6-0deace10bba4"
    },
    {
        "author": "陈造",
        "paragraphs": [
            "取友英隽场，如子乃石交。",
            "进善定见与，言从浚之郊。"
        ],
        "title": "再次赠张学录韵十诗  其四",
        "id": "5aa3ffa1-f275-41de-9ea2-8e8e60b99ef3"
    },
    {
        "author": "陈造",
        "paragraphs": [
            "阅世有顺逆，飞埃曀空虚。",
            "旷怀略外物，曲士乃拘墟。"
        ],
        "title": "再次赠张学录韵十诗  其五",
        "id": "c196f2ce-f97a-4f77-808b-d5de7fbb47a7"
    },
    {
        "author": "陈造",
        "paragraphs": [
            "李蔡下中尔，万目指骞腾。",
            "何蕃头欲白，秋窗耿青灯。"
        ],
        "title": "再次赠张学录韵十诗  其六",
        "id": "df955fc4-23a3-479c-9504-2f1f9eaa565a"
    },
    {
        "author": "陈造",
        "paragraphs": [
            "张子携诗来，危坐拨芋火。",
            "三问笑不对，政恐非助我。"
        ],
        "title": "再次赠张学录韵十诗  其七",
        "id": "978873de-f658-4ba1-90c5-db492de5a0b3"
    },
    {
        "author": "陈造",
        "paragraphs": [
            "冷官冷如冰，餬口仅廪稍。",
            "藜藿得好客，欠余不拟较。"
        ],
        "title": "再次赠张学录韵十诗  其八",
        "id": "ac37c0d9-9887-446b-8e09-73d281510bac"
    },
    {
        "author": "陈造",
        "paragraphs": [
            "拥衾哦子诗，清梦即淮左。",
            "莫年书藏山，舍子谁印可。"
        ],
        "title": "再次赠张学录韵十诗  其九",
        "id": "0c4acd0b-9bc3-4ea0-8c38-da2e4c95aa59"
    },
    {
        "author": "陈造",
        "paragraphs": [
            "置书营斗升，大似疎间亲。",
            "因之返初服，佳趣迟子论。"
        ],
        "title": "再次赠张学录韵十诗  其一○",
        "id": "d4158bf4-7cf8-488d-a064-7d6caf45076d"
    },
    {
        "author": "陈造",
        "paragraphs": [
            "钩窗玩孤芳，残月衣上明。",
            "紫囊拆兰麝，小风弄初晴。"
        ],
        "title": "次韵钱倅诸公睡香花四首  其一",
        "id": "ce80a275-f881-49e8-8194-f7eac34fffd0"
    },
    {
        "author": "陈造",
        "paragraphs": [
            "幽人睡为乡，长日踵纳息。",
            "天香唤醒然，颇复费诗力。"
        ],
        "title": "次韵钱倅诸公睡香花四首  其二",
        "id": "72599aec-0e87-4ed0-8b48-3b990b5519ae"
    },
    {
        "author": "陈造",
        "paragraphs": [
            "辈流魏家芳，要领僧榻梦。",
            "翛然目为青，未敢蜚鸿送。"
        ],
        "title": "次韵钱倅诸公睡香花四首  其三",
        "id": "de1d98ad-4952-4b57-9d8a-eacf2782eebf"
    },
    {
        "author": "陈造",
        "paragraphs": [
            "小篱护殷鲜，久厌杂芳眩。",
            "风烟桃李蹊，一付檀槐战。"
        ],
        "title": "次韵钱倅诸公睡香花四首  其四",
        "id": "35e87412-7b0d-4d5a-b9f7-12b546f7a01c"
    },
    {
        "author": "陈造",
        "paragraphs": [
            "秋雨歇复下，西风微自凉。",
            "不妨舟系柳，已贷汗反浆。"
        ],
        "title": "泊上虞驿来日行四首  其一",
        "id": "dc5be061-b0ca-4761-8f2d-efff53ae0eb9"
    },
    {
        "author": "陈造",
        "paragraphs": [
            "梁湖莽苍外，后去未云迟。",
            "县市容吾恋，江潮不汝期。"
        ],
        "title": "泊上虞驿来日行四首  其二",
        "id": "dc28ed5a-404d-4951-8eaf-f6613c2dafb8"
    },
    {
        "author": "陈造",
        "paragraphs": [
            "溪山可图画，风物忆吾乡。",
            "渔艇鸥鹜乱，茅茨菱芡香。"
        ],
        "title": "泊上虞驿来日行四首  其三",
        "id": "27774871-63c6-4e1f-8b22-97092f00fa6b"
    },
    {
        "author": "陈造",
        "paragraphs": [
            "龙公底戏剧，长啸暝江天。",
            "雨鹊翻仍语，风舟舞不前。"
        ],
        "title": "泊上虞驿来日行四首  其四",
        "id": "598b546e-ffdd-4637-a375-122088ec6847"
    },
    {
        "author": "陈造",
        "paragraphs": [
            "平生烛之武，况已雪髯翁。",
            "誉我犹时用，君言恐未公。"
        ],
        "title": "予七十赵监税见贺以诗次韵",
        "id": "e818b6c1-382b-4a6e-92d2-949dae16c50b"
    },
    {
        "author": "陈造",
        "paragraphs": [
            "人家自瀹新茗，山路行冲翠岚。",
            "今日供人行李，向来梦里江南。"
        ],
        "title": "铜官道中二首  其一",
        "id": "6e994179-5046-4732-8356-61eaa37bcc84"
    },
    {
        "author": "陈造",
        "paragraphs": [
            "尽日巉巖峻陟，有时罢亚横陈。",
            "看云不妨拄笏，耦耕定自知津。"
        ],
        "title": "铜官道中二首  其二",
        "id": "a83fe807-65c6-4f2e-b64c-859d2855a955"
    },
    {
        "author": "陈造",
        "paragraphs": [
            "风头正帆影驶，雨脚转天容开。",
            "黄云覆野未极，青山趁人欲回。"
        ],
        "title": "舟行六言",
        "id": "ab8e16f2-43ed-43e6-9849-3bf1bdf6ebba"
    },
    {
        "author": "陈造",
        "paragraphs": [
            "渺莽雪波烟渚，有底鼓翅相呼。",
            "如老子载家去，眼明见甓社湖。"
        ],
        "title": "题长沙新到鴈图",
        "id": "2a9fd715-1fab-40e3-96a8-e70ebcba0ace"
    },
    {
        "author": "陈造",
        "paragraphs": [
            "道人毫端妙用，幻出烟水淮南。",
            "频与东风商略，几时送我归帆。"
        ],
        "title": "题别浦远来舟图",
        "id": "7d1a812a-98d7-4afa-b444-929f27ec195e"
    },
    {
        "author": "陈造",
        "paragraphs": [
            "画师毫素筌蹄，波光野色凄迷。",
            "舟舣树阴欲动，鱼惊帆影应低。"
        ],
        "title": "题野渡风烟图",
        "id": "2149cf74-2e55-44d8-a046-eba1bab4f074"
    },
    {
        "author": "陈造",
        "paragraphs": [
            "曀寒流覆绝壁，君才得想像间。",
            "输我一庵渔浦，雪中真看江山。"
        ],
        "title": "题寒光雪嶂图",
        "id": "04ce538b-febe-4994-8175-d7d046a76eef"
    },
    {
        "author": "陈造",
        "paragraphs": [
            "池上客熟无那，池中鱼不自濡。",
            "安得凉烟泛坐，绿荷尽日跳珠。"
        ],
        "title": "祷雨木栏堂四首  其一",
        "id": "912065e7-8bcf-47ff-b85a-2a7dbe67b57e"
    },
    {
        "author": "陈造",
        "paragraphs": [
            "绝知丰凶有数，岂必天地不仁。",
            "鹁鸠底用缄口，晨霞徒解欺人。"
        ],
        "title": "祷雨木栏堂四首  其二",
        "id": "2061ced8-7c89-4b2b-b7d1-1813398c6e6b"
    },
    {
        "author": "陈造",
        "paragraphs": [
            "物享用达幽秘，政戾自奸阴阳。",
            "我已泣刑白鶂，谁继请烹洪羊。"
        ],
        "title": "祷雨木栏堂四首  其三",
        "id": "4abba131-8349-4cd2-bc19-21bf25c3d194"
    },
    {
        "author": "陈造",
        "paragraphs": [
            "醮坛烟断金鼎，缺月印天一梳。",
            "想知瞻望云汉，君王寝帐犹虚。"
        ],
        "title": "祷雨木栏堂四首  其四",
        "id": "d1700dee-59d4-4a25-84f9-479755afc764"
    },
    {
        "author": "陈造",
        "paragraphs": [
            "又作凝香斋宿，未容燥吻得濡。",
            "颇怪太湖龙伯，贝宫卧戏明珠。"
        ],
        "tags": [
            "太湖"
        ],
        "title": "罗提举见和再用韵四首  其一",
        "id": "cfddc1b5-822b-4bd0-a0d5-fef7e1c62b3b"
    },
    {
        "author": "陈造",
        "paragraphs": [
            "斩山木宁为民，焚巫尪恐伤仁。",
            "看书饥而不害，公政无慙古人。"
        ],
        "title": "罗提举见和再用韵四首  其二",
        "id": "b924940d-50c0-495b-a034-e3ff90903f1f"
    },
    {
        "author": "陈造",
        "paragraphs": [
            "紫沉初炷炉香，青章已达寥阳。",
            "当有碧玉宫使，叱起河濒卧羊。"
        ],
        "title": "罗提举见和再用韵四首  其三",
        "id": "6cd3d0a9-1c1d-4ca5-87dd-933b7272a4bb"
    },
    {
        "author": "陈造",
        "paragraphs": [
            "燄燄水芝照影，娟娟风柳受梳。",
            "何日诗成喜雨，凭栏客意凌虚。"
        ],
        "title": "罗提举见和再用韵四首  其四",
        "id": "436fa8a1-86c9-42bd-bd80-0ac466125886"
    },
    {
        "author": "陈造",
        "paragraphs": [
            "捩首一振怒臂，鼓翅双摇利锋。",
            "底用交绥解鬭，政应沐我仁风。"
        ],
        "title": "题草虫扇二首  其一",
        "id": "60d036ef-6163-4372-9f34-7827a9a31ab3"
    },
    {
        "author": "陈造",
        "paragraphs": [
            "迎随小跃低飞，无谓二虫何知。",
            "却因毗陵画手，忆我田间杖藜。"
        ],
        "title": "题草虫扇二首  其二",
        "id": "05e02dda-caa3-4522-83fd-798bdce58853"
    },
    {
        "author": "陈造",
        "paragraphs": [
            "江边逐客楚宗卿，谏数君疎命自轻。",
            "可信后儒慙往哲，辄将强聒议更生。"
        ],
        "title": "刘向二首  其一",
        "id": "375679bd-bcd3-483b-bd09-58fd0061bb78"
    },
    {
        "author": "陈造",
        "paragraphs": [
            "若将初节订贤愚，圣哲功名古亦无。",
            "一代儒宗忧国意，当年几落伪金诛。"
        ],
        "title": "刘向二首  其二",
        "id": "ebf68cc2-250c-4f69-9298-9ef7ed44771a"
    },
    {
        "author": "陈造",
        "paragraphs": [
            "慢藏已重阿琳忧，君道平时况未优。",
            "冀北羊肠各亡社，浪言建业胜荆州。"
        ],
        "title": "梁元帝二首  其一",
        "id": "fe52262b-89ec-485f-9453-14d7a17bfe1c"
    },
    {
        "author": "陈造",
        "paragraphs": [
            "中外谁非肉骨恩，颙颙帝子亦王孙。",
            "君王日握金银笔，忍署兵威极六门。"
        ],
        "title": "梁元帝二首  其二",
        "id": "d2540644-4eb4-4fbe-8610-0bbb4f9937da"
    },
    {
        "author": "陈造",
        "paragraphs": [
            "棠潜俄正鲁封圻，施伯安翔稛载归。",
            "尸授夷吾宁复此，君臣应愧始谋非。"
        ],
        "title": "管仲二首  其一",
        "id": "197d0563-6f85-4666-aa4c-865622cf985d"
    },
    {
        "author": "陈造",
        "paragraphs": [
            "平生勋业载成书，胁制诸侯祇霸图。",
            "盍继车攻奏嘉颂，迄今璧帛簉东都。"
        ],
        "title": "管仲二首  其二",
        "id": "ad7ca668-b922-4798-80eb-82ad1636179f"
    },
    {
        "author": "陈造",
        "paragraphs": [
            "古今深忌忿为兵，及霤师臣要力争。",
            "白帝败归思孝直，端知难抗魏元成。"
        ],
        "title": "孔明二首  其一",
        "id": "65b3d8f1-1042-4fd7-b696-8725d75c958c"
    },
    {
        "author": "陈造",
        "paragraphs": [
            "搴蜀宁蛮走阿瞒，功名继此坐天悭。",
            "平生囊括华夷策，畏虎才教见一斑。"
        ],
        "title": "孔明二首  其二",
        "id": "b8788d84-9874-41ea-b8af-96931c8184a7"
    },
    {
        "author": "陈造",
        "paragraphs": [
            "五载诗鸣卧雪堂，暮年长啸走南荒。",
            "当时戏彩慈亲侧，岂复陈编羨范滂。"
        ],
        "title": "东坡二首  其一",
        "id": "641c3c56-cced-4a68-899b-ebff0a6884a7"
    },
    {
        "author": "陈造",
        "paragraphs": [
            "高文鲠论博艰危，凛凛声名百世垂。",
            "得意王公莽枯冢，谁令圣主想同时。"
        ],
        "title": "东坡二首  其二",
        "id": "20a7763f-9dde-4f18-8661-de5a7245ed57"
    },
    {
        "author": "陈造",
        "paragraphs": [
            "弱岁文推一代豪，诸公敛衽看颠毛。",
            "天于屈宋应为地，不放先生仆命骚。"
        ],
        "title": "王逢原二首  其一",
        "id": "d804a98a-39ed-4694-a6e9-c10a07bbb8e6"
    },
    {
        "author": "陈造",
        "paragraphs": [
            "文章俯睨汉唐余，属思深湛到古初。",
            "正使玉楼须有记，忍令银笔嗣无书。"
        ],
        "title": "王逢原二首  其二",
        "id": "a09e7e9d-c28a-408f-9345-7e3d3c1e30aa"
    },
    {
        "author": "陈造",
        "paragraphs": [
            "百战淮西仅奏功，澶渊欲战已平戎。",
            "三纡相绂犹公道，长为莱公羨晋公。"
        ],
        "title": "阅史六首  其一",
        "id": "fcb30cf7-bfcf-410f-9cfc-e6a98ee3810e"
    },
    {
        "author": "陈造",
        "paragraphs": [
            "公安枯竹本何知，摽表精忠解不私。",
            "应笑神奇甘臭腐，谗锋得意几余时。"
        ],
        "title": "阅史六首  其二",
        "id": "73c1beeb-dd4c-43f6-a217-8a8992af15ca"
    },
    {
        "author": "陈造",
        "paragraphs": [
            "树威立敌祇商君，俯仰欺诬莽更文。",
            "何事君王自聪哲，三槐五鼎买崩分。"
        ],
        "title": "阅史六首  其三",
        "id": "13d68cc1-8965-4049-b3ce-a883e6ea02bf"
    },
    {
        "author": "陈造",
        "paragraphs": [
            "帝惜人才几手培，诛鉏借作盗权媒。",
            "更怜孙息追仇误，忍死龙荒首不回。"
        ],
        "title": "阅史六首  其四",
        "id": "fd55d980-237f-4e54-a209-ea3d97714850"
    },
    {
        "author": "陈造",
        "paragraphs": [
            "徐穉申屠晚见机，当时张邴是先知。",
            "冥鸿久矣层霄上，置网弥山漫尔为。"
        ],
        "title": "阅史六首  其五",
        "id": "19c911f8-b8e4-4640-9700-451496b3174f"
    },
    {
        "author": "陈造",
        "paragraphs": [
            "平时愤世谢王符，更肯佯狂踵接舆。",
            "须信有心端有累，与君乘木用舟虚。"
        ],
        "title": "阅史六首  其六",
        "id": "9b4852a5-9826-4bee-925e-bb747d8c830f"
    },
    {
        "author": "陈造",
        "paragraphs": [
            "司马家儿转首亡，奸欺三叶是余殃。",
            "区区牛氏何关汝，覆面犹须泪满床。"
        ],
        "title": "读晋史二首  其一",
        "id": "71097125-f901-4a81-9cb8-10a98dadaa0b"
    },
    {
        "author": "陈造",
        "paragraphs": [
            "只知成济犯乘舆，刘石凶威更有余。",
            "狼顾魂灵应自反，尚将鬼责怖公闾。"
        ],
        "title": "读晋史二首  其二",
        "id": "77a49828-518e-44b8-891f-693cfac6d292"
    },
    {
        "author": "陈造",
        "paragraphs": [
            "睢盱汉鼎漫心劳，梦觉俄惊马食槽。",
            "马渐天飞龙在井，当涂能得几时高。"
        ],
        "title": "曹魏二首  其一",
        "id": "7f4d56c1-4d5b-4f20-a6d3-32fb564129a3"
    },
    {
        "author": "陈造",
        "paragraphs": [
            "问卓诸公半虎狼，魏旗四指不留藏。",
            "老瞒淯水如先死，不必炎刘果后亡。"
        ],
        "title": "曹魏二首  其二",
        "id": "a5a35352-f4fb-40aa-bb0a-4601e33e4653"
    },
    {
        "author": "陈造",
        "paragraphs": [
            "入门偶藉移韩馥，健者何曾抗董公。",
            "须信阿瞒人物论，但言玄德是英雄。"
        ],
        "title": "袁本初二首  其一",
        "id": "df4e9669-4591-4079-ac81-d4f016f96840"
    },
    {
        "author": "陈造",
        "paragraphs": [
            "嬖孽朝兄主父囚，女戎衔猾史苏忧。",
            "便教官渡交绥去，二竖犹能乱冀州。"
        ],
        "title": "袁本初二首  其二",
        "id": "46cf0418-7449-4807-8d29-f5a844f2768f"
    },
    {
        "author": "陈造",
        "paragraphs": [
            "东来温诏枉丁宁，隆少忠谋肯汝聆。",
            "不待宾胪延马援，始知西帝偶人形。"
        ],
        "title": "公孙述",
        "id": "9c2f3fe3-7736-459c-934b-8c51fbd64a4d"
    },
    {
        "author": "陈造",
        "paragraphs": [
            "诸父论情是至亲，若为见卖苟全身。",
            "发崔冤魄旋无憾，眼见君侯杀伯春。"
        ],
        "title": "隗嚣",
        "id": "4e786bad-ef23-421a-b107-88df6c367294"
    },
    {
        "author": "陈造",
        "paragraphs": [
            "朱勃风标似可亲，文渊竟作白头新。",
            "平时轻侮知何事，辨雪冤诬独此人。"
        ],
        "title": "马援",
        "id": "4bf8771f-3e9d-4aef-81e7-4b4050cb16ad"
    },
    {
        "author": "陈造",
        "paragraphs": [
            "济业何关赤伏符，王梁不拜未云疎。",
            "君王幸却东封请，底事终身溺谶书。"
        ],
        "title": "光武二首  其一",
        "id": "3054400b-e55a-48f3-8154-4155dc4a6547"
    },
    {
        "author": "陈造",
        "paragraphs": [
            "闭关谢质保丰功，建武规模见祖风。",
            "宰辅骈诛非细故，平章敢谓茂陵同。"
        ],
        "title": "光武二首  其二",
        "id": "9d2a1133-4a93-4bbb-9b71-684662fc8a0c"
    },
    {
        "author": "陈造",
        "paragraphs": [
            "未推壮邑赏平津，已采先知赦奉春。",
            "齐越淮南皆斧锧，狂胡遽指汉无人。"
        ],
        "title": "高祖二首  其一",
        "id": "20072672-da58-4da7-a128-7d8d7022e34b"
    },
    {
        "author": "陈造",
        "paragraphs": [
            "坐馘关东扛鼎雄，指呼奴隶走王公。",
            "祇缘夺嫡中心慊，反畏商山鹤发翁。"
        ],
        "title": "高祖二首  其二",
        "id": "a9a3a229-3a79-48f5-b015-1c801fc1c2fd"
    },
    {
        "author": "陈造",
        "paragraphs": [
            "仁杰狂甥趁猎人，颇能戴眼笑庭绅。",
            "汉家退堡犹麻沸，正复羞为女主臣。"
        ],
        "title": "和憙",
        "id": "c8558584-dedb-4e74-9d61-31017db9aa50"
    },
    {
        "author": "陈造",
        "paragraphs": [
            "中宵卒卒去临邛，卖酒垆边混僦佣。",
            "想见令君醒后意，向人深悔谬为恭。"
        ],
        "title": "相如二首  其一",
        "id": "97938677-2274-493c-8989-605e899be611"
    },
    {
        "author": "陈造",
        "paragraphs": [
            "逸德狂情頼补苴，文君端合壻相如。",
            "白头曲里殷勤意，不愧先生谏猎书。"
        ],
        "title": "相如二首  其二",
        "id": "02e5da29-2e99-489f-8fcb-2357e89602c2"
    },
    {
        "author": "陈造",
        "paragraphs": [
            "君王俭德本天然，萧相鸠营已造天。",
            "不见千门并万户，露台虽罢未为贤。"
        ],
        "title": "文帝",
        "id": "5a44399e-926b-4abe-8fa3-979beeb9b70b"
    },
    {
        "author": "陈造",
        "paragraphs": [
            "暴楚狂秦席卷中，谋臣战将各言功。",
            "端知四百绵炎祚，祇属商山秃鬓翁。"
        ],
        "title": "咏史二首  其一",
        "id": "90aada0c-da66-4e5c-baab-a84269a5f295"
    },
    {
        "author": "陈造",
        "paragraphs": [
            "平侧区分偶俪匀，无阶更复古真淳。",
            "浪言此秘无前睹，毕竟休文是罪人。"
        ],
        "title": "咏史二首  其二",
        "id": "a5da7490-eb31-4bfd-9581-c1039c5ec48f"
    },
    {
        "author": "陈造",
        "paragraphs": [
            "高人避俗水云居，客子偷闲簿领余。",
            "本自毗耶病居士，不妨僧饭小躇蹰。"
        ],
        "title": "游灵山二首  其一",
        "id": "bb48ca44-ae2a-4413-b789-c4935fda9c7c"
    },
    {
        "author": "陈造",
        "paragraphs": [
            "何年山股创禅房，陵谷迁移不易量。",
            "旧日中流小浮玉，如今欲到祇褰裳。"
        ],
        "title": "游灵山二首  其二",
        "id": "ab7eb3bf-8cb4-4e98-96ae-c683b2e8e0f5"
    },
    {
        "author": "陈造",
        "paragraphs": [
            "安石榴花猩血鲜，凉荷高叶碧田田。",
            "鲥鱼入市河豚罢，已破江南打麦天。"
        ],
        "title": "早夏  其一",
        "id": "80f595e3-6842-44ad-ae42-7085853f9918"
    },
    {
        "author": "陈造",
        "paragraphs": [
            "满地榆钱未扫除，画簷忽复燕将雏。",
            "风窗梦破搔头坐，重课儿时读了书。"
        ],
        "title": "早夏  其二",
        "id": "016b59cc-303d-4467-9ad3-8ff708fa7a95"
    },
    {
        "author": "陈造",
        "paragraphs": [
            "雾红烟白忽横陈，雨后风光圣得新。",
            "说似游人须著便，阴寒已破一分春。"
        ],
        "title": "偶题",
        "id": "4fd8c7d2-d5ca-40fa-bfa1-fce1bc62eaab"
    },
    {
        "author": "陈造",
        "paragraphs": [
            "等是黄粱未熟时，车尘马足竟胡为。",
            "山翁不起功名想，足糓多田正自奇。"
        ],
        "title": "题人家壁",
        "id": "df2619dc-2e97-4e32-90e1-82b1993354be"
    },
    {
        "author": "陈造",
        "paragraphs": [
            "深红浅紫碎罗装，竹树阴中独自芳。",
            "已伴白莲羞远供，款陪黄菊荐陶觞。"
        ],
        "title": "栖隠寺紫薇花二首  其一",
        "id": "8c8c3199-67da-4cfb-ab5d-702e73746fba"
    },
    {
        "author": "陈造",
        "paragraphs": [
            "绛霞影里一徜徉，甚欲搜诗与发扬。",
            "马自虺隤尘染袂，句中羞说紫微郎。"
        ],
        "title": "栖隠寺紫薇花二首  其二",
        "id": "47ba6c80-d274-42fa-8538-cdd50e6524bb"
    },
    {
        "author": "陈造",
        "paragraphs": [
            "日日危亭凭曲栏，几山苍翠拥烟鬟。",
            "连朝策马冲云去，尽是亭中望处山。"
        ],
        "title": "题赵秀才壁",
        "id": "0b0070a8-737c-4fa8-9d31-895c3a80163e"
    },
    {
        "author": "陈造",
        "paragraphs": [
            "白玉毬团青玉枝，幽芳不恨见春迟。",
            "酴醾过后榴花未，管领风光更是谁。"
        ],
        "title": "新林小憩见花二首  其一",
        "id": "6f1c8a2c-d503-40b9-a4d7-3705128acf18"
    },
    {
        "author": "陈造",
        "paragraphs": [
            "略得花边一欠伸，罗衫归去满缁尘。",
            "鸣鸠乳燕空多思，苦雨凄风不贷春。"
        ],
        "title": "新林小憩见花二首  其二",
        "id": "332388ca-1068-4bfb-925b-1ae8b662b9d4"
    },
    {
        "author": "陈造",
        "paragraphs": [
            "人言庞艾可功名，独取臞儒子么生。",
            "槁项犹多吟拥鼻，好移君眼与公卿。"
        ],
        "title": "赠相者二首  其一",
        "id": "239e3580-5ff1-4b6e-9b0e-976cd11c51c8"
    },
    {
        "author": "陈造",
        "paragraphs": [
            "材同樗栎将安用，官带笭箵亦漫为。",
            "更欲品题人所弃，君痴尤胜老夫痴。"
        ],
        "title": "赠相者二首  其二",
        "id": "0b5ee710-8568-450c-a9b4-1084d307ab54"
    },
    {
        "author": "陈造",
        "paragraphs": [
            "心事即今惊白发，世情从昔彀黄间。",
            "窦家锦上四百字，祇道藁砧山复山。"
        ],
        "title": "次玩鞭亭小诗韵  其一",
        "id": "5b11542c-4a8f-4591-833c-b614b25f372f"
    },
    {
        "author": "陈造",
        "paragraphs": [
            "窃禄未辞官九品，归田止欠屋三间。",
            "著书他日藏巖穴，或继淮南大小山。"
        ],
        "title": "次玩鞭亭小诗韵  其二",
        "id": "6c7e8a80-e3cd-440a-bbf5-ad94e7b9915c"
    },
    {
        "author": "陈造",
        "paragraphs": [
            "献玉者三付身外，与马为二合田间。",
            "亦知此足无人缚，政恐有文移北山。"
        ],
        "title": "次玩鞭亭小诗韵  其三",
        "id": "0ae548c9-7966-497e-8080-4d4db74ffdf0"
    },
    {
        "author": "陈造",
        "paragraphs": [
            "伯主或能尊九九，饿隶恐复办多多。",
            "盘姗勃窣不快意，铅刀一割君谓何。"
        ],
        "title": "次林子长教授韵  其一",
        "id": "d7ecf285-a84e-49e1-8f08-ffed23ccc321"
    },
    {
        "author": "陈造",
        "paragraphs": [
            "豫章材成七年后，潢潦眼看三尺彊。",
            "山翁坐阅刺天翼，抱书亦耻崔嵬藏。"
        ],
        "title": "次林子长教授韵  其二",
        "id": "6f28e8ed-a073-4afd-b092-1368969866f3"
    },
    {
        "author": "陈造",
        "paragraphs": [
            "足音肯到寂寥处，风味要看樽俎间。",
            "行役小休良不恶，雷声昨夜殷南山。"
        ],
        "title": "次张节推山字韵诗留其行  其一",
        "id": "16a09c28-5a88-4f46-866a-607983a67342"
    },
    {
        "author": "陈造",
        "paragraphs": [
            "人瞻甫里歊埃外，诗著苏州伯仲间。",
            "爽气凭销残暑尽，钩窗不用对西山。"
        ],
        "title": "次张节推山字韵诗留其行  其二",
        "id": "449bdec3-f69d-4c6a-9f1c-cc762865d6a6"
    },
    {
        "author": "陈造",
        "paragraphs": [
            "红尘叹我奔驰久，空谷逢君梦寐间。",
            "政使公荣可无饮，风江惊浪涌银山。"
        ],
        "title": "次张节推山字韵诗留其行  其三",
        "id": "c6dc63b9-d4db-49a4-b153-665363a65c95"
    },
    {
        "author": "陈造",
        "paragraphs": [
            "粹学堂堂真有本，玄谈亹亹尽无间。",
            "小回余事入诗律，句法还能逼后山。"
        ],
        "title": "次张节推山字韵诗留其行  其四",
        "id": "c03351b9-21c0-47b1-aa8b-4a3f9261a544"
    },
    {
        "author": "陈造",
        "paragraphs": [
            "老丑只宜巖谷里，何人挈致俊贤间。",
            "虽云章服裹叔夜，尚有笭箵随次山。"
        ],
        "title": "次张节推山字韵诗留其行  其五",
        "id": "c39dc051-eb0b-417c-80d8-069493317d73"
    },
    {
        "author": "陈造",
        "paragraphs": [
            "故人偶得一饭款，僻县才余十亩间。",
            "赤米白盐君勿诮，病夫官况等居山。"
        ],
        "title": "次张节推山字韵诗留其行  其六",
        "id": "cd04bbb0-9153-407e-af2f-81b5545d9611"
    },
    {
        "author": "陈造",
        "paragraphs": [
            "过尽南山过北山，幽花好鸟翠霏间。",
            "满前风物牵诗兴，可是平生马上闲。"
        ],
        "title": "灵巖道中二首  其一",
        "id": "33e4c967-e3f2-4835-bc50-a0a283a2d0e3"
    },
    {
        "author": "陈造",
        "paragraphs": [
            "涉涧登山倦不胜，松间敲户有人譍。",
            "竹帘琐细炉烟直，小作蒲团入定僧。"
        ],
        "title": "灵巖道中二首  其二",
        "id": "0aa82acc-9ba7-4a05-9aa3-b06c264c6a18"
    },
    {
        "author": "陈造",
        "paragraphs": [
            "突兀南山万仞青，餍观山顶白云生。",
            "今朝访道五峯去，却向白云生处行。"
        ],
        "title": "游隠静往反四首  其一",
        "id": "417dc616-7ba4-455f-a9f1-9e244ebc87d0"
    },
    {
        "author": "陈造",
        "paragraphs": [
            "烟树云生若有无，行舆咿轧路盘纡。",
            "小风弄雨晴还落，身在龙眠水墨图。"
        ],
        "title": "游隠静往反四首  其二",
        "id": "823b431c-3c4a-4ebb-a719-206272ebd527"
    },
    {
        "author": "陈造",
        "paragraphs": [
            "一随俗驾走红尘，松竹生愁鹤怨人。",
            "杯渡老师相悉否，野僧心地宰官身。"
        ],
        "title": "游隠静往反四首  其三",
        "id": "b60f330c-e313-4c2a-b2a6-2f280969b03f"
    },
    {
        "author": "陈造",
        "paragraphs": [
            "梦觉篝灯曀曀明，碧鸡啼罢欲三更。",
            "定知山雨阵头恶，但怪瀑声雷样鸣。"
        ],
        "title": "游隠静往反四首  其四",
        "id": "bfb47b9e-1a63-4217-906a-25d4b5013d69"
    },
    {
        "author": "陈造",
        "paragraphs": [
            "微吟仰屋耐调饥，腹负将军竟是谁。",
            "侧耳邻翁隔墙唤，黄鸡粥熟是何时。"
        ],
        "title": "戏促黄簿鸡粥约三首  其一",
        "id": "3d55d5e2-5a2b-43a3-9424-f219e732b416"
    },
    {
        "author": "陈造",
        "paragraphs": [
            "鹅炙博嗔宁复计，马肝知味不须评。",
            "老宜此辈充庖宰，更问钻篱与不鸣。"
        ],
        "title": "戏促黄簿鸡粥约三首  其二",
        "id": "e3e94afb-9f14-4eaf-8733-22206ea3bb19"
    },
    {
        "author": "陈造",
        "paragraphs": [
            "只鸡可餍小人腹，未羨侯家千足羊。",
            "借问解鼋食指动，何如蒸鸭瓠壶香。"
        ],
        "title": "戏促黄簿鸡粥约三首  其三",
        "id": "b2270240-0725-4f4a-b60f-0e4c9964764e"
    },
    {
        "author": "陈造",
        "paragraphs": [
            "先生不著惠文冠，须信论才当价难。",
            "法律剡章真未尽，盍言粹学辈豪韩。"
        ],
        "title": "次韵黄簿  其一",
        "id": "649bd370-b349-49bd-a40b-a9bb2ca0cddf"
    },
    {
        "author": "陈造",
        "paragraphs": [
            "挥毫丽句得旁观，字字悬黎间木难。",
            "可但诗声高海内，有人金换过三韩。"
        ],
        "title": "次韵黄簿  其二",
        "id": "60d561e0-2e8c-4e1a-99fa-357c7ffa6bc2"
    },
    {
        "author": "陈造",
        "paragraphs": [
            "老嬾无诗到雪梅，僧窗驼坐拨萁灰。",
            "朝来好语成快读，匕筯惊投不为雷。"
        ],
        "title": "赠赵丞四首  其一",
        "id": "62900b4f-eeb4-4e22-a83f-64fdea906a7f"
    },
    {
        "author": "陈造",
        "paragraphs": [
            "君家鸾镜照芙蓉，笑我衣襦绽不缝。",
            "想见后堂颓醉玉，梁州按罢晚粧慵。"
        ],
        "title": "赠赵丞四首  其二",
        "id": "9a88f149-1b30-4916-9cd0-523299289c31"
    },
    {
        "author": "陈造",
        "paragraphs": [
            "我衰但作一廛计，认古宣城为故乡。",
            "待得故人来作牧，试吟打鸭起鸳鸯。"
        ],
        "title": "赠赵丞四首  其三",
        "id": "d5021fd6-9fe0-4649-846c-55fe2dd6bc83"
    },
    {
        "author": "陈造",
        "paragraphs": [
            "共约京都看早春，枣骝缓踏软红尘。",
            "要君弹压湖山景，莫惜新篇举似人。"
        ],
        "title": "赠赵丞四首  其四",
        "id": "9d49b328-8a7d-4b27-b714-4186a1af61cf"
    },
    {
        "author": "陈造",
        "paragraphs": [
            "酒鸱车后无何饮，易卷床头脱复看。",
            "岂谓浮生须此具，世纷方解不相干。"
        ],
        "title": "无题三首  其一",
        "id": "36c878a4-8d15-4594-bf0c-9099aa53e209"
    },
    {
        "author": "陈造",
        "paragraphs": [
            "才不时宜嬾治生，学专信已一官轻。",
            "只今尚友须千载，独惜时无尚子平。"
        ],
        "title": "无题三首  其二",
        "id": "3af225f2-ce20-4d2b-9e25-c445d2af492c"
    },
    {
        "author": "陈造",
        "paragraphs": [
            "居为耕叟出为官，出处人将二致看。",
            "朝市山林俱乐地，却须神武挂衣冠。"
        ],
        "title": "无题三首  其三",
        "id": "72da2a2c-ae98-4bd9-8265-ee604b6dca46"
    },
    {
        "author": "陈造",
        "paragraphs": [
            "发冢诗书谩一官，旧游重到鬓毛斑。",
            "尘埃可是山灵意，不待文移始厚颜。"
        ],
        "title": "临泽寺留题",
        "id": "351ac210-4654-42ca-b0f0-107feb08b1e9"
    },
    {
        "author": "陈造",
        "paragraphs": [
            "冬尽风霜只薄寒，人将雨雪卜新年。",
            "痴儿不问丰凶事，但快茆簷炙背眠。"
        ],
        "title": "庚子冬望雪二首  其一",
        "id": "23b047ba-f6b2-4f72-8920-e28e8b93ece2"
    },
    {
        "author": "陈造",
        "paragraphs": [
            "陇麦枯时雪意浓，可堪新日已曈昽。",
            "因循度臈无三白，孤负明年饱二红。"
        ],
        "title": "庚子冬望雪二首  其二",
        "id": "18c20604-3428-4659-adc2-239e974b690e"
    },
    {
        "author": "陈造",
        "paragraphs": [
            "霏霏透隙上承尘，想见园林玉树春。",
            "明日银杯随宝马，城东应有探梅人。"
        ],
        "title": "次韵郭教授雪二首  其一",
        "id": "c414fe3d-6e22-4533-95e9-19c2d7d14c15"
    },
    {
        "author": "陈造",
        "paragraphs": [
            "世纷长作眼中尘，酒力能回物外春。",
            "清论挟霜诗映雪，即今超俗頼斯人。"
        ],
        "title": "次韵郭教授雪二首  其二",
        "id": "34a8c2b2-bd10-47af-ab88-a725e46efcbd"
    },
    {
        "author": "陈造",
        "paragraphs": [
            "陆海莲开夜色鲜，短檠灯下掩陈编。",
            "风姨竟日鸣条罢，月姊因谁得意圆。"
        ],
        "title": "元夕遣怀二首  其一",
        "id": "a7f4852d-a2d7-425a-8b85-22557773a197"
    },
    {
        "author": "陈造",
        "paragraphs": [
            "平世计功须壮岁，异时敌己尽亨涂。",
            "鬓须久已沾青女，穷达何劳问紫姑。"
        ],
        "title": "元夕遣怀二首  其二",
        "id": "5985dcf6-d5a6-4064-9d94-739dad204b5e"
    },
    {
        "author": "陈造",
        "paragraphs": [
            "门前车马竞飞驰，等是槐安未寐时。",
            "何似阿怜歌此曲，一巵随分得伸眉。"
        ],
        "title": "书南柯太守曲后二首  其一",
        "id": "033aa7cc-620c-4229-8431-db88a138ecd8"
    },
    {
        "author": "陈造",
        "paragraphs": [
            "竹叶舟前客念家，慈云瓮里事如麻。",
            "而今不笑檀槐战，笑汝研桑了岁华。"
        ],
        "title": "书南柯太守曲后二首  其二",
        "id": "c52baa37-754a-4765-8182-60cd9c1498bb"
    },
    {
        "author": "陈造",
        "paragraphs": [
            "琳宇无尘夜色鲜，露明丛菊月临渊。",
            "世间人境双清处，诵与西风更此编。"
        ],
        "title": "次韵诸公绝句  其一",
        "id": "c342e97f-b918-4e17-8f34-d29480f1949b"
    },
    {
        "author": "陈造",
        "paragraphs": [
            "荆玉骊珠忽满前，未须攻石探涛渊。",
            "南帆自诧归装富，准拟重呼阿买编。"
        ],
        "title": "次韵诸公绝句  其二",
        "id": "529c8a0e-e647-48b3-a83a-1eb4cf405f8d"
    },
    {
        "author": "陈造",
        "paragraphs": [
            "护香深合写乌丝，有底朱楼望得知。",
            "与问天津倚栏客，庸非青琐窃桃儿。"
        ],
        "title": "赠郭高叔三首  其一",
        "id": "dbccce4e-0cd9-4b46-b26f-76da3eee7c67"
    },
    {
        "author": "陈造",
        "paragraphs": [
            "燕台赋就尚缄囊，已作新声遶杏梁。",
            "见说负山常夜半，能言鹦鹉枉关防。"
        ],
        "title": "赠郭高叔三首  其二",
        "id": "a41c05cf-fa1e-4c44-825d-d0b4bae25c90"
    },
    {
        "author": "陈造",
        "paragraphs": [
            "翠扇红牙浅黛愁，梁尘飞下晚云留。",
            "贯珠未竟金杯侧，却欠周郎一转头。"
        ],
        "title": "赠郭高叔三首  其三",
        "id": "48d37329-8ee2-4455-a0ea-d657971aad3e"
    },
    {
        "author": "陈造",
        "paragraphs": [
            "西湖西岸三百寺，一一题名嗟未能。",
            "他日诛茅追胜赏，却寻诗版验吾曾。"
        ],
        "tags": [
            "西湖"
        ],
        "title": "游普向十首  其一",
        "id": "9f9ee49b-38fc-4a22-9f6e-3b1806ef5ed4"
    },
    {
        "author": "陈造",
        "paragraphs": [
            "一老昂藏物外高，陈陈胸次尽龙韬。",
            "功名未疗湖山癖，却著袈裟替战袍。"
        ],
        "title": "游普向十首  其二",
        "id": "5a3bb27d-574c-44bb-b824-fd5431e9237b"
    },
    {
        "author": "陈造",
        "paragraphs": [
            "青林果熟星宿烂，修竹风来环佩鸣。",
            "翠影扶疎僧宇静，吟余屋角见云生。"
        ],
        "title": "游普向十首  其三",
        "id": "b6d6e024-4d3d-46d4-b0cb-d8b6bde6b7ff"
    },
    {
        "author": "陈造",
        "paragraphs": [
            "虀盐未必劣僧蔬，尘里光阴易破除。",
            "他日摩肩霄汉上，却须此室与藏书。"
        ],
        "title": "游普向十首  其四",
        "id": "991bbbe9-6af4-45ad-8cca-455cf71e23f2"
    },
    {
        "author": "陈造",
        "paragraphs": [
            "日冒风埃鬓脚黄，归怀绊骥可能忘。",
            "谁知碧岭苍云外，占断人间五月凉。"
        ],
        "title": "游普向十首  其五",
        "id": "2b7d8294-1821-4dd2-bf61-17d3cd8d24eb"
    },
    {
        "author": "陈造",
        "paragraphs": [
            "寺壁龙蛇石刻新，夔州十绝典刑存。",
            "鹅溪为卷湖山去，拟与诗人到处论。"
        ],
        "title": "游普向十首  其六",
        "id": "69f2593e-55ce-413f-bd41-68436aab49b4"
    },
    {
        "author": "陈造",
        "paragraphs": [
            "远近僧垣共白云，萧然不著世间尘。",
            "朝参夜讲庸何计，野饭山栖已可人。"
        ],
        "title": "游普向十首  其七",
        "id": "490e7742-ea9a-4625-9207-c816c065b779"
    },
    {
        "author": "陈造",
        "paragraphs": [
            "处士前身自水仙，天教清句纪山川。",
            "即今秋菊寒泉意，双鹤飞来若个边。"
        ],
        "title": "游普向十首  其八",
        "id": "6c35ac60-77be-460d-86d9-f4e82b2c2002"
    },
    {
        "author": "陈造",
        "paragraphs": [
            "崇冈回首路萦盘，夕照明边小凭栏。",
            "船合浅沙催客上，玻璃影里见长安。"
        ],
        "title": "游普向十首  其九",
        "id": "4285b6fd-87c7-4ee6-9b11-5193af87b330"
    },
    {
        "author": "陈造",
        "paragraphs": [
            "行穿老桧千寻影，归受凉荷十里风。",
            "从此胜游萦客梦，梦随黄鹄下云空。"
        ],
        "title": "游普向十首  其一○",
        "id": "4df32c4e-51a4-44ef-9faf-44a405008d93"
    },
    {
        "author": "陈造",
        "paragraphs": [
            "雨余凉气晓风渢，却爱朝阳一抹红。",
            "照影芙蕖天与远，可能犹恨打头风。"
        ],
        "title": "十绝句呈章茂深安抚  其一",
        "id": "437e6f86-ca49-452b-b88f-e1e78e013fff"
    },
    {
        "author": "陈造",
        "paragraphs": [
            "忍馋留得可羹鱼，微沫相濡未就枯。",
            "自解柳枝投渌水，劳生与汝各江湖。"
        ],
        "title": "十绝句呈章茂深安抚  其二",
        "id": "ad4def5f-0ddb-4370-b9d0-1cfdd9356cf3"
    },
    {
        "author": "陈造",
        "paragraphs": [
            "三傍清淮酹酒杯，四年霜鬓犯风埃。",
            "即今定被淮人笑，又见衰翁禄𨔤来。"
        ],
        "title": "十绝句呈章茂深安抚  其三",
        "id": "da19021a-d299-4e64-b282-b2b1dc573e84"
    },
    {
        "author": "陈造",
        "paragraphs": [
            "追寻名胜賸留年，白首犹参五字禅。",
            "寄语蜚廉亟回驭，拟凌风去访诗仙。"
        ],
        "title": "十绝句呈章茂深安抚  其四",
        "id": "99d1990b-3ee2-4515-b232-9fc4bd550fd2"
    },
    {
        "author": "陈造",
        "paragraphs": [
            "诗伯于今第一流，清篇传诵到鳌头。",
            "共推句法源流远，伯仲夔州只楚州。"
        ],
        "title": "十绝句呈章茂深安抚  其五",
        "id": "f61b524b-0c79-4fea-bc60-227e50be478f"
    },
    {
        "author": "陈造",
        "paragraphs": [
            "密受眉山一印传，斯文千载石林仙。",
            "使君酷似牢之舅，更喜鸾胶续此絃。"
        ],
        "title": "十绝句呈章茂深安抚  其六",
        "id": "9ae4c56e-f74c-4908-a5b0-2d839e6933f5"
    },
    {
        "author": "陈造",
        "paragraphs": [
            "右史文章海倒流，淮南异政古人俦。",
            "亲闻抚几推双美，独向夫君放一头。"
        ],
        "title": "十绝句呈章茂深安抚  其七",
        "id": "7383d034-b21a-4156-92bf-91f591dc87b7"
    },
    {
        "author": "陈造",
        "paragraphs": [
            "楚城巉绝控穷边，楚俗伤弓未帖然。",
            "一自并州烦李勣，不闻贵买渡江船。"
        ],
        "title": "十绝句呈章茂深安抚  其八",
        "id": "194ce437-3f65-480d-8c83-6393a86aa000"
    },
    {
        "author": "陈造",
        "paragraphs": [
            "里社过逢起醉眠，行人鱼稻不论钱。",
            "欲知劝课功多少，地覆黄云远接天。"
        ],
        "title": "十绝句呈章茂深安抚  其九",
        "id": "b0c5c908-53f3-452a-9436-ab26dc02cd86"
    },
    {
        "author": "陈造",
        "paragraphs": [
            "经纶术业向来优，千骑东方恐未俦。",
            "他日应携报恩子，还朝看拜富民侯。"
        ],
        "title": "十绝句呈章茂深安抚  其一○",
        "id": "2729eb55-9afe-4e50-a7f4-0f923efe5187"
    },
    {
        "author": "陈造",
        "paragraphs": [
            "五风十雨梅破夏，三青两黄麦欲秋。",
            "山禽谇语野花笑，瘦筇随客下西畴。"
        ],
        "title": "村居二首  其一",
        "id": "55c1f520-ff61-44ad-a6ed-d3e611362d57"
    },
    {
        "author": "陈造",
        "paragraphs": [
            "卷书揩目小披襟，睡起初便茗椀深。",
            "一缕碧檀无与语，坐窗闲看竹移阴。"
        ],
        "title": "村居二首  其二",
        "id": "04533f2f-3334-4c84-8d84-88d0fe6917ec"
    },
    {
        "author": "陈造",
        "paragraphs": [
            "坐上红衣未放歌，客间冷面釂金荷。",
            "惊飞可待闻檀板，拟奈吾家故事何。"
        ],
        "title": "谢三提干召饮三首  其一",
        "id": "ee939d50-9141-41cb-8f4a-2514cc8938cc"
    },
    {
        "author": "陈造",
        "paragraphs": [
            "宾筵笑语杂丝絃，说到山翁更粲然。",
            "衰鬓岂应粧面侧，陈编只合粉袍前。"
        ],
        "title": "谢三提干召饮三首  其二",
        "id": "acab5d2c-92c1-4c7f-9633-f1b8804ecc08"
    },
    {
        "author": "陈造",
        "paragraphs": [
            "不惯香风拥妓车，分当清坐冷官衙。",
            "归来自笑杀风景，却把茶瓯对菊花。"
        ],
        "title": "谢三提干召饮三首  其三",
        "id": "6925769f-4f1a-43d7-887e-8e143968e131"
    },
    {
        "author": "陈造",
        "paragraphs": [
            "僧样斋厨冰样官，饥凭脱粟食无单。",
            "不因同里兼同姓，肯念先生苜蓿盘。"
        ],
        "title": "谢两知县送鹅酒羊面二首  其一",
        "id": "aac44e57-be24-48f0-b024-5711a43d8c02"
    },
    {
        "author": "陈造",
        "paragraphs": [
            "麦生宜配卧沙羊，鹅炙仍便碧酒香。",
            "陡觉今年好冬节，朝来红日为谁长。"
        ],
        "title": "谢两知县送鹅酒羊面二首  其二",
        "id": "d6346977-91ae-44b5-9582-da9297dac786"
    },
    {
        "author": "陈造",
        "paragraphs": [
            "老去栖迟八品官，剑颐深悔诮田单。",
            "东邻未省吟髭断，笑掷牙牌命肉盘。"
        ],
        "title": "次两知县韵四首  其一",
        "id": "eb7d02f2-476f-4867-96b5-4c83b298afbd"
    },
    {
        "author": "陈造",
        "paragraphs": [
            "暴醉琳腴饱栈羊，巡簷闲认小梅香。",
            "胡床曝背关情甚，古锦囊诗引兴长。"
        ],
        "title": "次两知县韵四首  其二",
        "id": "07b40115-d406-4e15-b001-7ea8694a82c2"
    },
    {
        "author": "陈造",
        "paragraphs": [
            "似我聱牙亦漫官，倚君风义慰羁单。",
            "开缄更识新诗法，脱手铜丸转玉盘。"
        ],
        "title": "次两知县韵四首  其三",
        "id": "58c87913-1f5a-484d-8a67-ab9c7e4bcc2d"
    },
    {
        "author": "陈造",
        "paragraphs": [
            "政成无复败羣羊，万轴书前一缕香。",
            "明日过君况休务，茶边清话不妨长。"
        ],
        "title": "次两知县韵四首  其四",
        "id": "6dac7b3e-90b0-4dd0-9b09-1e99a279a364"
    },
    {
        "author": "陈造",
        "paragraphs": [
            "日日高堂笑脸新，五株芳桂拱灵椿。",
            "枝萦非雾根盘石，共阅壶中不尽春。"
        ],
        "title": "题椿桂堂四首  其一",
        "id": "505f11b1-95ce-4425-a1ed-c1839d7ea887"
    },
    {
        "author": "陈造",
        "paragraphs": [
            "灵椿移植自仙宫，丹桂年年不办供。",
            "材荐明堂皆巨栋，君家培殖富阴功。"
        ],
        "title": "题椿桂堂四首  其二",
        "id": "4fcb8b1d-f72c-4fd0-9a1c-c9ad64002621"
    },
    {
        "author": "陈造",
        "paragraphs": [
            "蒙庄漫诧楚冥灵，独秀吾今陋郤生。",
            "更笑田家紫荆树，每随人意作枯荣。"
        ],
        "title": "题椿桂堂四首  其三",
        "id": "21686fa4-398b-4e91-9686-6c83f116ba18"
    },
    {
        "author": "陈造",
        "paragraphs": [
            "鴈影联翩上绛绡，庭兰再世更奇标。",
            "义方可但燕山窦，行跨当年八叶萧。"
        ],
        "title": "题椿桂堂四首  其四",
        "id": "cce9de98-73dc-46fe-b4b7-7f5a953523e1"
    },
    {
        "author": "陈造",
        "paragraphs": [
            "饥乌窘兔不谋身，君亦衣穿桂作薪。",
            "小露化工陶铸手，地炉分得雪中春。"
        ],
        "title": "次石湖送炭韵赠龚养正三首  其一",
        "id": "a4652226-0105-4014-9112-1aa3a8cec043"
    },
    {
        "author": "陈造",
        "paragraphs": [
            "广文书案雪沾身，灶妇冰葅焮湿薪。",
            "彩胜银花犹拜赐，冻醅寒餠不成春。"
        ],
        "title": "次石湖送炭韵赠龚养正三首  其二",
        "id": "5ca64ed5-4188-4b63-8dc3-b8b911751e6d"
    },
    {
        "author": "陈造",
        "paragraphs": [
            "寒谷冰崖底著身，望晨疑寝越王薪。",
            "今年未办巡簷笑，急雪阴风肯贷春。"
        ],
        "title": "次石湖送炭韵赠龚养正三首  其三",
        "id": "2b723816-1c25-49c1-b303-bd325f94bc9d"
    },
    {
        "author": "陈造",
        "paragraphs": [
            "霜湖风草自徜徉，夜网晨弦不易防。",
            "作意分甘资一饱，为撩清梦到江阳。"
        ],
        "title": "送鹌鸭腊龚养正二首  其一",
        "id": "62944d1f-bbec-49a5-8278-1c7372d317dd"
    },
    {
        "author": "陈造",
        "paragraphs": [
            "骚人茹粥耐支离，过眼风光不到诗。",
            "乡味慇懃劝开肉，未妨新句解人颐。"
        ],
        "title": "送鹌鸭腊龚养正二首  其二",
        "id": "ea792a88-0680-4a86-b87a-0f6ca4588525"
    },
    {
        "author": "陈造",
        "paragraphs": [
            "不是风寒即雨寒，朝来春意破天悭。",
            "怪君未解春皇意，恐把韶华付等闲。"
        ],
        "title": "早春十绝呈石湖  其一",
        "id": "0de57aa0-1ab0-4db5-b028-aef19c9730a8"
    },
    {
        "author": "陈造",
        "paragraphs": [
            "倏看媚白破梅枝，更喜娇黄著柳丝。",
            "春事斩新当客眼，可须山鸟报人知。"
        ],
        "title": "早春十绝呈石湖  其二",
        "id": "5316fce6-7a65-4196-8238-55f05c80ad46"
    },
    {
        "author": "陈造",
        "paragraphs": [
            "树外晴云不拟飞，东风无力惬单衣。",
            "垂杨院宇斜阳里，还是钩帘待燕归。"
        ],
        "title": "早春十绝呈石湖  其三",
        "id": "2109ded7-d833-4673-ac3c-501d471a1492"
    },
    {
        "author": "陈造",
        "paragraphs": [
            "中林频度养花风，合放林梢一点红。",
            "蝴蝶与春偏有约，依依先占去年丛。"
        ],
        "title": "早春十绝呈石湖  其四",
        "id": "dac02f70-ebe2-4a01-8cfa-dbea8660c95c"
    },
    {
        "author": "陈造",
        "paragraphs": [
            "杏羞桃澁要诗催，客子情钟倍费才。",
            "惜欠王家千杖鼓，辊雷声里看花开。"
        ],
        "title": "早春十绝呈石湖  其五",
        "id": "26645009-9b8e-4317-9419-5b413b57589e"
    },
    {
        "author": "陈造",
        "paragraphs": [
            "未须看竹扣人门，且复寻梅过水村。",
            "香片点衣归马健，临风只博断吟魂。"
        ],
        "title": "早春十绝呈石湖  其六",
        "id": "d675ba7c-d5f0-47c9-ac00-e749c81c9e5c"
    },
    {
        "author": "陈造",
        "paragraphs": [
            "虎丘僧宇瞰坡陀，几许香軿载酒过。",
            "游子花骢烟外驻，丽人尘袜水边多。"
        ],
        "title": "早春十绝呈石湖  其七",
        "id": "d2231c8f-f566-4b87-9b93-8039ad6ed54c"
    },
    {
        "author": "陈造",
        "paragraphs": [
            "缓引牙樯载绮罗，宽围丝锦著笙歌。",
            "小擡醉眼游丝外，夕照御城奈乐何。"
        ],
        "title": "早春十绝呈石湖  其八",
        "id": "abadbfca-919d-4ddb-8ddb-373635fd7b4d"
    },
    {
        "author": "陈造",
        "paragraphs": [
            "鸱夷古锦犊车辕，盘薄沙鸥舞蝶前。",
            "少日长安聚蚊梦，莫年诗酒解随缘。"
        ],
        "title": "早春十绝呈石湖  其九",
        "id": "814fd258-841b-4b8e-9e14-94d4c3c621a3"
    },
    {
        "author": "陈造",
        "paragraphs": [
            "馆娃宫外趁游人，不见湖山自在春。",
            "闻道石湖清绝处，芳时不著绮罗尘。"
        ],
        "title": "早春十绝呈石湖  其一○",
        "id": "8e81c32b-87a6-4046-b2f0-f79bfc17f474"
    },
    {
        "author": "陈造",
        "paragraphs": [
            "雪野无人访夜阑，冰壶绝景画中看。",
            "桥边觉欠梅枝在，姑射嫦娥各耐寒。"
        ],
        "title": "题溪桥雪月图",
        "id": "1a46fedb-7824-41ca-9c55-c026183d25b8"
    },
    {
        "author": "陈造",
        "paragraphs": [
            "高郎櫑具映峨冠，沈燎茶铛一室安。",
            "游刃圣经千载计，即今长铗未须弹。"
        ],
        "title": "题高缙之剑室二首  其一",
        "id": "41500580-abb5-4ee9-acbc-01f74e281a7a"
    },
    {
        "author": "陈造",
        "paragraphs": [
            "皇家威德憺遐荒，何物楼兰尚颉颃。",
            "想见诗人欹枕处，云霄中夜有光芒。"
        ],
        "title": "题高缙之剑室二首  其二",
        "id": "835bcfee-37c7-4a86-90de-29c7bc8010a2"
    },
    {
        "author": "陈造",
        "paragraphs": [
            "小屏光洁雪难如，写出嬉然同队鱼。",
            "索句拥书皆薄相，笑啼嗔喜莫怜渠。"
        ],
        "title": "题龚养正孩儿枕屏二首  其一",
        "id": "18bc5379-4a42-4639-b882-a5e11b04544e"
    },
    {
        "author": "陈造",
        "paragraphs": [
            "眼中何止舞雩音，况是君家积庆重。",
            "梦里送来烦孔释，要令门户继荀龙。"
        ],
        "title": "题龚养正孩儿枕屏二首  其二",
        "id": "5bac2319-f500-446a-90e0-03307032878a"
    },
    {
        "author": "陈造",
        "paragraphs": [
            "古人存心屹底柱，卷舒晦明付时行。",
            "蕞尔之身函天地，政可蠛蠓睨功名。"
        ],
        "title": "次韵答陈梦锡十首  其一",
        "id": "61c49088-d4c3-4fbb-bf34-b8fe31155a93"
    },
    {
        "author": "陈造",
        "paragraphs": [
            "吾宗石友读书眼，可但于易钩其深。",
            "日来弄笔课七字，万象奔忙供醉吟。"
        ],
        "title": "次韵答陈梦锡十首  其二",
        "id": "04da9004-fda9-4fa7-a9b6-ee3c94843381"
    },
    {
        "author": "陈造",
        "paragraphs": [
            "向来应俗用古学，我亦未悔金注昏。",
            "伍胥宰嚭各腐滓，吴歈越吟谁诵冤。"
        ],
        "title": "次韵答陈梦锡十首  其三",
        "id": "9261f258-e359-42b6-aaf9-bb6e0128075b"
    },
    {
        "author": "陈造",
        "paragraphs": [
            "巨室荧煌万金产，小家经营一簪余。",
            "克庸盟随制梃足，更用荆尸来擣虚。"
        ],
        "title": "次韵答陈梦锡十首  其四",
        "id": "48756508-06b8-460a-8b4e-864c50365dc2"
    },
    {
        "author": "陈造",
        "paragraphs": [
            "姜子嗜酒不良行，诸公俛顾慙登瀛。",
            "尚堪坚坐作周鼎，底用诗名满凤城。"
        ],
        "title": "次韵答陈梦锡十首  其五",
        "id": "085e9a95-2a27-47b9-9444-c6c17f0ea1f4"
    },
    {
        "author": "陈造",
        "paragraphs": [
            "冰檗未肯执名卿，搔头自剔书窗灯。",
            "君家老人如椽笔，淛江鄞水倒泓澄。"
        ],
        "title": "次韵答陈梦锡十首  其六",
        "id": "e1fc93cf-574d-4b9e-8254-53663e91dff5"
    },
    {
        "author": "陈造",
        "paragraphs": [
            "九重圣孝绝今古，矞云丽昼南山高。",
            "台合不无补衮手，付我五亩耘艾蒿。"
        ],
        "title": "次韵答陈梦锡十首  其七",
        "id": "6f5f657e-51c6-4128-8b8d-50aad5411560"
    },
    {
        "author": "陈造",
        "paragraphs": [
            "诸儒峨冠每扪舌，四肢非骨宁自强。",
            "即今可言尚十八，直须坐治开明堂。"
        ],
        "title": "次韵答陈梦锡十首  其八",
        "id": "4fc340cd-d19e-4d1f-8c23-ce8e559b8e80"
    },
    {
        "author": "陈造",
        "paragraphs": [
            "续经发冢古今病，未容灼肤防疮疣。",
            "决知萧兰异根叶，始议溟渤包众流。"
        ],
        "title": "次韵答陈梦锡十首  其九",
        "id": "3a4256b5-0d38-4bd3-a8c1-77f90d29e0fa"
    },
    {
        "author": "陈造",
        "paragraphs": [
            "诗人锋铓不可触，瞢揽鲸牙撩虎须。",
            "飞来此编更作意，诗行快对夔州图。"
        ],
        "title": "次韵答陈梦锡十首  其一○",
        "id": "66856bed-738d-4a1f-9894-7546c90599dd"
    },
    {
        "author": "陈造",
        "paragraphs": [
            "十日阴寒此日晴，归来趁赏大花春。",
            "主家千斛香泉碧，却自摩挲漉酒巾。"
        ],
        "title": "次韵吴守四首  其一",
        "id": "30c74109-03ec-4fa6-aa04-2c11a611c397"
    },
    {
        "author": "陈造",
        "paragraphs": [
            "园林落粉吹香雪，魏紫姚黄独步春。",
            "明日插花同一醉，小闲谭麈岸纶巾。"
        ],
        "title": "次韵吴守四首  其二",
        "id": "b17e16bb-8357-48df-a4c3-6c96f2780b29"
    },
    {
        "author": "陈造",
        "paragraphs": [
            "莫管龙公嬾放晴，主宾笑语自生春。",
            "不妨妃子天香面，满压林宗折角巾。"
        ],
        "title": "次韵吴守四首  其三",
        "id": "f652e5f4-e802-4977-9fb2-76499aa6bb2f"
    },
    {
        "author": "陈造",
        "paragraphs": [
            "当日谪仙随凤诏，毫端写出禁园春。",
            "沉香亭北人沉醉，误认龙香在领巾。"
        ],
        "title": "次韵吴守四首  其四",
        "id": "87aba6ba-b5fc-45d2-b525-0398130441f8"
    },
    {
        "author": "陈造",
        "paragraphs": [
            "王孙笔自徐州派，戏为诗翁写渭川。",
            "眼底疎枝欹密叶，静含寒雨暝苍烟。"
        ],
        "title": "谢刘提干墨竹见遗二首  其一",
        "id": "f070b1c7-c1bd-4e51-aeb0-470ed9de9735"
    },
    {
        "author": "陈造",
        "paragraphs": [
            "龙孙袅袅初辞箨，凤尾娟娟拟受风。",
            "疎影向人翩欲舞，梦残依约月庭空。"
        ],
        "title": "谢刘提干墨竹见遗二首  其二",
        "id": "479f1472-7d36-47fe-8f37-d0b5a89e5227"
    },
    {
        "author": "陈造",
        "paragraphs": [
            "小点猩毫出碧鲜，技随文思各增川。",
            "祇应月地饶般礴，心醉寒梢曳晓烟。"
        ],
        "title": "刘有诗再次韵四首  其一",
        "id": "ff86c6ff-1a5d-4709-9f36-ed4b4f1f4240"
    },
    {
        "author": "陈造",
        "paragraphs": [
            "已后湖州秃鬓翁，喜君挥扫有遗风。",
            "幻成殢雨熹晴态，尽使尘凡一洗空。"
        ],
        "title": "刘有诗再次韵四首  其二",
        "id": "3a90e17a-e8b7-4742-9924-8bc32beb5a47"
    },
    {
        "author": "陈造",
        "paragraphs": [
            "此君高韵已萧然，更向新诗得媚川。",
            "谁遣小家藏二妙，为君时炷水沉烟。"
        ],
        "title": "刘有诗再次韵四首  其三",
        "id": "2911877a-8cce-49e8-a181-ff09eac9f535"
    },
    {
        "author": "陈造",
        "paragraphs": [
            "耐暑支离倚瘦筇，百金未博一襟风。",
            "了知诗有蠲疴力，绝胜江涛卷碧空。"
        ],
        "title": "刘有诗再次韵四首  其四",
        "id": "99adb477-6b7a-4fc4-8355-eaa2ab7d7e2b"
    },
    {
        "author": "陈造",
        "paragraphs": [
            "凝碧有诗才逭死，青巖不语竟何裨。",
            "先生著论胡尘底，未觉丘明见仲尼。"
        ],
        "title": "题毕直合繙经图三首  其一",
        "id": "33a19f9c-9da0-4f96-8651-6f18f5933202"
    },
    {
        "author": "陈造",
        "paragraphs": [
            "伯图无继昧尊王，独抱残经析渺茫。",
            "地下威文应吐气，人间宋李解升堂。"
        ],
        "title": "题毕直合繙经图三首  其二",
        "id": "761589a1-5ded-4e2d-b6a0-f41ba828a6c3"
    },
    {
        "author": "陈造",
        "paragraphs": [
            "中原正朔合天王，细读遗书瘿作囊。",
            "老子披图揩病眼，为公重炷石炉香。"
        ],
        "title": "题毕直合繙经图三首  其三",
        "id": "47602459-1145-4fd0-96b7-1c22f6f51147"
    },
    {
        "author": "陈造",
        "paragraphs": [
            "宦涂跛鼈陵坡上，学舍寒蝉饮露清。",
            "蹩躠强颜才跬步，不应天骥与论程。"
        ],
        "title": "循资赵宰有贺诗次韵三首  其一",
        "id": "9eb980d3-23ef-414b-b06a-0f8b978de3a4"
    },
    {
        "author": "陈造",
        "paragraphs": [
            "蒿帛入门无几润，妻孥食粥有余清。",
            "轻肥腾趠非吾愿，矻矻雌黄且课程。"
        ],
        "title": "循资赵宰有贺诗次韵三首  其二",
        "id": "99751ede-7875-4e74-9c55-85dfe6a2974e"
    },
    {
        "author": "陈造",
        "paragraphs": [
            "反唇余子轻玄白，属目耆儒上紫清。",
            "老境我甘追汗漫，明时君合订章程。"
        ],
        "title": "循资赵宰有贺诗次韵三首  其三",
        "id": "62ba6099-fc8e-4459-af13-3e1f457b9cc4"
    },
    {
        "author": "陈造",
        "paragraphs": [
            "烟林红翠已班班，雨后春工不暇悭。",
            "付与笙箫三万指，平分彩舫聒湖山。"
        ],
        "title": "都下春日",
        "id": "483c8c66-36dd-40d0-b6a1-ad35f41a1ee2"
    },
    {
        "author": "陈造",
        "paragraphs": [
            "才名一世未通班，天向诗人每坐悭。",
            "不作上书来北阙，可无携妓醉东山。"
        ],
        "title": "次韵答赵文卿四首  其一",
        "id": "4dd34429-1998-44d9-9d94-efbdfd51486e"
    },
    {
        "author": "陈造",
        "paragraphs": [
            "平日诗声不易班，联翩属我未应悭。",
            "得无纸贵咸阳市，当有人逢饭颗山。"
        ],
        "title": "次韵答赵文卿四首  其二",
        "id": "5639db67-72e0-46d7-996c-bcc5b61f325c"
    },
    {
        "author": "陈造",
        "paragraphs": [
            "小燕招邀慰病颜，何曾雨澁与风悭。",
            "分明喜鹊先知得，未晓飞鸣閙屋山。"
        ],
        "title": "次韵答赵文卿四首  其三",
        "id": "1fec7eec-ff8c-42a3-aad5-6595aa081c80"
    },
    {
        "author": "陈造",
        "paragraphs": [
            "帘疎财许客窥班，未得缠头小破悭。",
            "已结云愁蜚蝶梦，莫斜秋水蹙春山。"
        ],
        "title": "次韵答赵文卿四首  其四",
        "id": "3cb9fbc5-3457-4e20-b26b-39d57c1a5940"
    },
    {
        "author": "陈造",
        "paragraphs": [
            "风声雪意恣冯陵，更挟霜华夜气凝。",
            "水伯护河银作板，欲留公鬭玉壶冰。"
        ],
        "title": "次韵袁宪劳军许浦中路冰合二首  其一",
        "id": "5738eb09-5e58-477f-89b7-1645336ea17c"
    },
    {
        "author": "陈造",
        "paragraphs": [
            "细读清诗拟泣岐，问津平日几河湄。",
            "只今西去须遵陆，平地风波恐更危。"
        ],
        "title": "次韵袁宪劳军许浦中路冰合二首  其二",
        "id": "10d5371e-d024-4bfc-b9ae-131766aee124"
    },
    {
        "author": "陈造",
        "paragraphs": [
            "倚柂扶篙待打冰，回思鹢首潄波声。",
            "定知行止非人计，料理诗愁唤曲生。"
        ],
        "title": "次韵袁宪打冰移舟三首  其一",
        "id": "1de86a51-c0b8-4d46-8308-6fb1fc44274b"
    },
    {
        "author": "陈造",
        "paragraphs": [
            "留滞何曾念奋飞，君恩已布得徐归。",
            "贤劳肯羨膏粱子，醉眼瞢腾坐妓围。"
        ],
        "title": "次韵袁宪打冰移舟三首  其二",
        "id": "534ab3c0-26f5-4520-8ada-a3289c4b44fc"
    },
    {
        "author": "陈造",
        "paragraphs": [
            "东行定见野桥梅，望望花随驿使来。",
            "曾约南枝春信否，急烦好句与催开。"
        ],
        "title": "次韵袁宪打冰移舟三首  其三",
        "id": "389ec269-1e4a-4fb7-b69f-f46f081b600d"
    },
    {
        "author": "陈造",
        "paragraphs": [
            "小诗落纸粲春葩，传遍侯家与主家。",
            "未怪东来将只影，十年囊笔饭京华。"
        ],
        "title": "赠何符山人二首  其一",
        "id": "24cb2792-7eeb-44cc-a8e6-cba01f7a0f90"
    },
    {
        "author": "陈造",
        "paragraphs": [
            "冷看俗态诙嘲里，缓阅年光醉梦间。",
            "想得酒瓢诗卷外，此生无物更相关。"
        ],
        "title": "赠何符山人二首  其二",
        "id": "ce24ac0c-7fe7-4016-9cc8-4db1feaf4842"
    },
    {
        "author": "陈造",
        "paragraphs": [
            "复合朱楼绣箔褰，蕙兰风处各婵娟。",
            "诗翁它日扬州梦，回施京华美少年。"
        ],
        "title": "赵介卿见简解嘲二首  其一",
        "id": "29024694-ca9f-404f-8a67-35cae786a0cb"
    },
    {
        "author": "陈造",
        "paragraphs": [
            "酒家旧识玄真子，街吏尝随杜牧之。",
            "回首昔游堪一笑，暮年茶果祇僧期。"
        ],
        "title": "赵介卿见简解嘲二首  其二",
        "id": "47105f71-7ab8-4c00-8b1a-f728dc7c7c57"
    },
    {
        "author": "陈造",
        "paragraphs": [
            "一寒驱去还干禄，万虑纷然祇爱山。",
            "阅世怳如清梦觉，求田聊计白头闲。"
        ],
        "title": "寓吴门十首  其一",
        "id": "777e32ca-abb3-407f-8a56-329b210f1ca7"
    },
    {
        "author": "陈造",
        "paragraphs": [
            "官卑责薄得徜徉，漫仕归来味更长。",
            "它日故人多好事，笼鸡载酒未吾忘。"
        ],
        "title": "寓吴门十首  其二",
        "id": "7de529e9-0e98-406d-ac2c-185b849343fb"
    },
    {
        "author": "陈造",
        "paragraphs": [
            "诸公念我闲无食，粟继舆台扣户频。",
            "眼底梅花还索笑，酒肠诗胆已轮囷。"
        ],
        "title": "寓吴门十首  其三",
        "id": "03dc0df7-3944-4fe4-bb6c-01a37198b487"
    },
    {
        "author": "陈造",
        "paragraphs": [
            "溪翁园客问何如，可讳浮生百计疎。",
            "不惮典衣规得酒，长因乞米衒能书。"
        ],
        "title": "寓吴门十首  其四",
        "id": "77cf09d3-1394-444a-9d53-07b1d8f425c4"
    },
    {
        "author": "陈造",
        "paragraphs": [
            "向来勇策著书勋，一刻曾将白璧论。",
            "老去光阴都不惜，静看乌兔役朝昏。"
        ],
        "title": "寓吴门十首  其五",
        "id": "d721d0d9-2d0c-4a6e-93ce-ce13177de0ee"
    },
    {
        "author": "陈造",
        "paragraphs": [
            "兴阑猛辍凌江棹，重看鶑花茂苑春。",
            "归自乘流留亦好，浙风淮俗总宜人。"
        ],
        "title": "寓吴门十首  其六",
        "id": "e1fc4cec-b788-41c2-96d3-7d64ba26bbff"
    },
    {
        "author": "陈造",
        "paragraphs": [
            "日日烟林野市间，路人应作老狂看。",
            "排门赏竹宁辞骂，踏雪寻梅苦耐寒。"
        ],
        "title": "寓吴门十首  其七",
        "id": "ef3c24a6-439f-4f0f-b50d-0168d9b4d2fb"
    },
    {
        "author": "陈造",
        "paragraphs": [
            "稚子浪忧陶令老，山妻终誉仲卿贤。",
            "虎头试写经行处，龙具宁甘未死前。"
        ],
        "title": "寓吴门十首  其八",
        "id": "3908903c-7406-422a-b303-2d12b0180a8d"
    },
    {
        "author": "陈造",
        "paragraphs": [
            "禹益咨俞俨紫庭，藩星仍映使星明。",
            "鄙夫少日三千牍，尽付诗情写治平。"
        ],
        "title": "寓吴门十首  其九",
        "id": "4ff7e314-3fec-406f-a171-a87ff613ee9b"
    }
]