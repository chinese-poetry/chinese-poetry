[
    {
        "author": "李華",
        "paragraphs": [
            "龍蟠幽谷，非時則伏。",
            "蟬蛻高枝，飲露而飛。",
            "進如風行，退若雲歸。",
            "冥冥其幾，赫赫其居。",
            "于越霸興，强吳蕩夷。",
            "功成不居，先生得之。"
        ],
        "title": "鴟夷子皮贊",
        "id": "688e5072-7003-45d1-ad0d-1e64d0d63f39"
    },
    {
        "author": "李華",
        "paragraphs": [
            "乳床奇詭鑑清漣，碧落真人古洞天。",
            "十載南遊纔一到，不訪重補到難篇。"
        ],
        "title": "戊寅入嶺丁亥上元遊碧落洞",
        "id": "4f264f45-1c19-4a41-8eb6-32f00cf6e45c"
    },
    {
        "author": "李華",
        "paragraphs": [
            "後夜鬰孤臺上月，更從何處照詩人。"
        ],
        "title": "句",
        "id": "1eaa1597-516b-45a1-a7c2-06df897d34ea"
    },
    {
        "author": "李知孝",
        "paragraphs": [
            "秋雨梧桐皇子宅，春風楊柳相公橋。"
        ],
        "title": "句",
        "id": "40602a3d-024e-4a81-9545-4a48cde21d2d"
    },
    {
        "author": "徐良弼",
        "paragraphs": [
            "此君高節抗浮雲，環寺幽亭分外清。",
            "凌厲雪霜真有守，招邀日月自多情。",
            "更無一點紅塵到，但覺中襟爽氣生。",
            "爭似南牆相對處，蕭蕭流水遶除鳴。"
        ],
        "title": "妙相寺清節軒",
        "id": "03e4b055-4efc-47b6-9fb4-21765e5934a5"
    },
    {
        "author": "徐良弼",
        "paragraphs": [
            "歷騁禪扉到暮鐘，苦無勝事可深窮。",
            "歸來喚渡青溪上，唯有山桃滿路紅。"
        ],
        "title": "桃花洲",
        "id": "429c537e-343b-4f1b-9214-f851ec1bd93b"
    },
    {
        "author": "徐良弼",
        "paragraphs": [
            "秋霜閣下水潺潺，一片清泉漱玉寒。",
            "試把塵襟來此濯，要看披腹吐琅玕。"
        ],
        "title": "秋霜閣",
        "id": "6ee6674f-aee5-4a83-a6f1-e9bdc5be5b4c"
    },
    {
        "author": "徐良弼",
        "paragraphs": [
            "東峰亭上共徜徉，列嶂低銜夕照黄。",
            "酒興未闌歸騎促，一鷗輕泛白雲鄉。"
        ],
        "title": "東峰亭",
        "id": "a0c3ced5-af37-472b-8583-c41c6897b8dc"
    },
    {
        "author": "徐良弼",
        "paragraphs": [
            "青春不再汝知乎。"
        ],
        "title": "句",
        "id": "328db806-c906-471f-bb39-17e85c584636"
    },
    {
        "author": "陳振孫",
        "paragraphs": [
            "平生聞說張三影，十詠誰知有乃翁。",
            "逢世昇平百年久，與齡耆艾一家同。",
            "名賢敘述文章好，勝事流傳繪素工。",
            "遐想盛時生恨晚，恍如身在畫圖中。"
        ],
        "title": "題張氏十詠圖",
        "id": "d8457706-0942-4308-9f2a-39c8840aa4b1"
    },
    {
        "author": "趙某",
        "paragraphs": [
            "元頌顔書□□□，好風吹我過三吾。",
            "倚空□□煙雲□，□古興亡草木枯。",
            "讀盡□□留□□，□□□□較錙銖。"
        ],
        "title": "題浯溪",
        "id": "759fe6af-434d-4a54-ad2b-dd8e51bb6f32"
    },
    {
        "author": "趙範",
        "paragraphs": [
            "半窗圖畫梅花月，一枕波濤松樹風。",
            "不是客愁眠不得，此山詩在此香中。"
        ],
        "title": "絕句",
        "id": "9eab815f-f03d-4c31-bb6a-d8f3a7ce8212"
    },
    {
        "author": "鄭會",
        "paragraphs": [
            "江梅欲雪樹槎牙，雪片飄零梅片斜。",
            "半有和風到窗紙，不知是雪是梅花。"
        ],
        "title": "梅花",
        "id": "fe8c225f-b888-46fc-9628-f267789002de"
    },
    {
        "author": "鄭會",
        "paragraphs": [
            "憶別東湖兩度春，西湖柳眼又新新。",
            "想因一樣湖邊柳，一樣春風一樣青。"
        ],
        "tags": [
            "西湖"
        ],
        "title": "楊柳",
        "id": "a3df3e6e-0948-46d0-ba66-2e86feee042d"
    },
    {
        "author": "鄭會",
        "paragraphs": [
            "酴釄香夢怯春寒，翠掩重簾燕子閒。",
            "敲斷玉釵紅燭冷，計程應說到常山。"
        ],
        "title": "題邸間壁",
        "id": "3122532b-e456-4953-993e-f57eb7517e99"
    },
    {
        "author": "鄭會",
        "paragraphs": [
            "春風棧閣曉雲寒，中有潺潺一玉灣。",
            "白石寨盤青石磴，蘚花猶带漢時斑。"
        ],
        "title": "游金精山",
        "id": "af7a6f80-72e2-49bc-bb8f-273781802483"
    },
    {
        "author": "鄭會",
        "paragraphs": [
            "小立西風翠袖垂，淡黄蛺蝶□高低。",
            "重門不鎖秋香冷，何處人家有木犀。"
        ],
        "title": "簡頡監酒",
        "id": "db2d1835-e854-48dd-b9f4-735edcab71d1"
    },
    {
        "author": "鄭會",
        "paragraphs": [
            "刺豹朝淋血，烹龍莫泣脂。",
            "分君新甕盎，及我舊鴟夷。",
            "竹葉供浮蟻，春風入朶頤。",
            "扶衰拜嘉惠，時復一中之。"
        ],
        "title": "謝送酒",
        "id": "3eb0cf88-d827-455f-acc7-5cdc007c89cf"
    },
    {
        "author": "鄭會",
        "paragraphs": [
            "憶着宣城郡，能詩李法曹。",
            "秋今已過半，夢亦罕相遭。",
            "風葉亂無數，雨螢飛不高。",
            "獨來窗下坐，燈影照離騷。"
        ],
        "title": "懷宣州李司法",
        "id": "3e82fa35-3a92-4fb0-872d-a310ffc406cc"
    },
    {
        "author": "鄭會",
        "paragraphs": [
            "布袍寒旋整，圖事少曾諧。",
            "挈屋來游浙，修弓欲渡淮。",
            "家貧遲遣妹，母老苦爲懷。",
            "深夜青燈坐，思君命亦乖。"
        ],
        "title": "寒夜懷鄭澤民",
        "id": "0e7ec19f-1faa-471d-9dbc-af569cd6ee6d"
    },
    {
        "author": "鄭會",
        "paragraphs": [
            "浮雲浄盡倚欄干，西望南樓未得還。",
            "怕有舊人相借問，爲梅移屋近孤山。"
        ],
        "title": "寄江西友人",
        "id": "3c14086e-5832-45bd-a910-435d3954eaea"
    },
    {
        "author": "鄭會",
        "paragraphs": [
            "棲賢橋下水流沙，開了菖蒲幾度花。",
            "想得老師無別事，亂雲晴日補袈裟。"
        ],
        "title": "寄棲賢渙上人",
        "id": "414e3566-c989-4246-b2da-8f40d0520065"
    },
    {
        "author": "鄭會",
        "paragraphs": [
            "醉踏青山憶舊游，兩年流落古杭州。",
            "夢隨雲影忽東去，石上蘚花無限秋。"
        ],
        "title": "寄熊秋堂",
        "id": "e9daa3f9-7a68-477d-99d7-1255970a7045"
    },
    {
        "author": "鄭會",
        "paragraphs": [
            "冬青花落麥登秋，幾度相思欲買舟。",
            "近日客來因問訊，又聞觸熱過池州。"
        ],
        "title": "寄焦瑩中在南康",
        "id": "58e88357-6878-4647-8adc-e86cd133001f"
    },
    {
        "author": "鄭會",
        "paragraphs": [
            "新篇如許好，欲和費沉思。",
            "相聚不爲淺，能吟獨未知。",
            "柳含春細細，梅待雪遲遲。",
            "重碧沽官酒，今當與說詩。"
        ],
        "title": "酬余判院",
        "id": "87132f58-e008-4ddd-8d61-8880ea25799d"
    },
    {
        "author": "鄭會",
        "paragraphs": [
            "五字推敲苦，君來尉所思。",
            "眼雖如舊識，心即要相知。",
            "屋冷雲歸早，窗深月過遲。",
            "過從無百步，清話綣論語。"
        ],
        "title": "答田耕叟",
        "id": "c32e2a76-b1d9-48ce-8165-a7290d45ec50"
    },
    {
        "author": "鄭會",
        "paragraphs": [
            "水晶簾動影傞傞，白玉棋盤金字窠。",
            "贏得阿誰花十八，日長深院笑聲多。"
        ],
        "title": "聞黄叔敏雙陸因寄",
        "id": "6bfa4c2b-5a1b-4ce2-8ef2-6040516fd734"
    },
    {
        "author": "鄭會",
        "paragraphs": [
            "壓囊紅溜滴真珠，配食江南赤鯉魚。",
            "今日錢塘江上客，自憐吾亦愛吾廬。"
        ],
        "tags": [
            "钱塘江"
        ],
        "title": "橘修鄉事",
        "id": "7b43a826-937e-4aa2-834e-1b919d79b25d"
    },
    {
        "author": "鄭會",
        "paragraphs": [
            "生色薔薇插鬢斜，閑隨女伴摘新茶。",
            "回頭見客低頭笑，却拾殘花貼面花。"
        ],
        "title": "衢州道中",
        "id": "815ea528-21fc-4d66-9e5c-32f9f08e69bf"
    },
    {
        "author": "鄭會",
        "paragraphs": [
            "綠水橋頭小釣車，數椽敗屋柱槎牙。",
            "年年賊火無人住，風落棠梨幾片花。"
        ],
        "title": "寧都縣道中",
        "id": "f87f114f-9138-4c0b-a871-6f55714d759c"
    },
    {
        "author": "鄭會",
        "paragraphs": [
            "野水深深小逕斜，舊時聞是富人家。",
            "亂餘田地渾無主，近有流移來種麻。"
        ],
        "title": "瑞金縣道中",
        "id": "24037f24-a61b-4e7b-b041-d699058f7ac1"
    },
    {
        "author": "鄭會",
        "paragraphs": [
            "嫩寒獵獵酒旗斜，古路西風欲暮鴉。",
            "何處飛來雙蛺蝶，也知籬落有黄花。"
        ],
        "title": "九日奉新道中",
        "id": "20b7b0ac-dddb-4115-aa50-dace6ecc3c57"
    },
    {
        "author": "鄭會",
        "paragraphs": [
            "時節近清明，雲官未放晴。",
            "落花春緒懶，飛絮客情輕。",
            "新上誰家冢，深林宿處程。",
            "相看一巵酒，爲爾暫忘情。"
        ],
        "title": "與國軍道上",
        "id": "bdf6ccd0-eeed-4d1e-8fb9-025a7711319a"
    },
    {
        "author": "鄭會",
        "paragraphs": [
            "小倚湖橋數暝鴉，竹籬深閉阿誰家。",
            "愛渠一架酴醿白，甚欲敲門覓數花。"
        ],
        "title": "湖橋用朱申之韻",
        "id": "a8c3d8ff-f732-4a21-86a5-24013a3363cf"
    },
    {
        "author": "鄭會",
        "paragraphs": [
            "江行吾所愛，不敢厭長途。",
            "薄日生花影，輕風老麥鬚。",
            "晚潮人趁渡，春旆客尋酤。",
            "却望青山遠，青山有鷓鴣。"
        ],
        "title": "富陽江岸",
        "id": "438302cf-9769-438a-aa69-4361fd4a7251"
    },
    {
        "author": "鄭會",
        "paragraphs": [
            "斫藕敲瓜酒面涼，片雲如墨不成章。",
            "東風忽遣雨西去，相對兩烏行夕陽。"
        ],
        "title": "夏日吳園",
        "id": "d443fa70-9db8-43e7-b7f8-6489b12c074e"
    },
    {
        "author": "鄭會",
        "paragraphs": [
            "八觚臺子浄無塵，六尺屏風一欠伸。",
            "忽憶西家水梔子，多時愁殺讀騷人。"
        ],
        "title": "黄叔敏許惠水梔子",
        "id": "99a44c1a-1cc3-45e5-8e59-76d237cf3680"
    },
    {
        "author": "鄭會",
        "paragraphs": [
            "黑玉之柈白玉稜，龍須馬乳剪寒藤。",
            "自憐有母今塵土，持到黄泉喚不譍。"
        ],
        "title": "陳舍人送蒲萄",
        "id": "0f876b09-03b7-479a-87c2-f5f4a8768faf"
    },
    {
        "author": "鄭會",
        "paragraphs": [
            "亂葉不停風衮衮，狂瀾既倒浪滔滔。",
            "碧潭深處無人見，歸盡浮雲月正高。"
        ],
        "title": "定齋",
        "id": "3ef70097-08f4-482d-a92f-ad6ba062476d"
    },
    {
        "author": "鄭會",
        "paragraphs": [
            "小欄干上夕陽紅，古樹根頭雪未融。",
            "落盡梅花人易老，主張楊柳是春風。"
        ],
        "title": "竹月亭",
        "id": "8552e2ac-cd9b-48dc-8256-75a9a51297dc"
    },
    {
        "author": "鄭會",
        "paragraphs": [
            "數日秋風早，單衣補未圓。",
            "長貧身事缺，多病主人憐。",
            "賣藥僧歸寺，看山客借船。",
            "推窗正烟雨，坐看白鷗眠。"
        ],
        "tags": [
            "西湖"
        ],
        "title": "西湖客舍",
        "id": "fa231fce-9113-441e-bd74-a3a2c6f44913"
    },
    {
        "author": "鄭會",
        "paragraphs": [
            "日高窗下枕書眠，带得吟情到夢邊。",
            "過鳥觸翻枝上雪，飛鴉驚破樹頭煙。",
            "百年世事聊供笑，千里鄉心最可憐。",
            "亦有門前數竿竹，短琴橫膝不須絃。"
        ],
        "title": "分寧縣齋",
        "id": "b1167cfb-e2fb-4311-ae9f-585bb5261ad0"
    },
    {
        "author": "鄭會",
        "paragraphs": [
            "山含落日暮光紫，鴈带冰雪歸影單。",
            "柳岸一舟人不渡，蘆花風戰晚來寒。"
        ],
        "title": "南浦亭",
        "id": "4106c9de-70f9-4336-a414-5ecee6d69c68"
    },
    {
        "author": "鄭會",
        "paragraphs": [
            "薺菜花開雨未晴，章江煙柳正愁人。",
            "無錢可買東風醉，自寫唐詩過一春。"
        ],
        "title": "豫章客樓",
        "id": "d30dee73-eae8-4a60-8485-f679a44bf423"
    },
    {
        "author": "鄭會",
        "paragraphs": [
            "臘盡山中不見梅，閉門高枕夢瑶臺。",
            "午窗晴日蜂喧紙，忽有麻溪道士來。"
        ],
        "title": "胡氏書房",
        "id": "abd7b594-5f86-4578-99b7-b1a7df98be6c"
    },
    {
        "author": "鄭會",
        "paragraphs": [
            "羊公碑字晉苔昏，中有襄人古淚痕。",
            "憶作風煙漲塵土，自今日月照乾坤。",
            "維甌有客傷前哲，以峴名坡續後昆。",
            "且莫掀窗看鳬白，爲君王洗漢江渾。"
        ],
        "title": "題峴坡書院",
        "id": "e53e3ead-a34f-457d-8a3c-501e70711957"
    },
    {
        "author": "鄭會",
        "paragraphs": [
            "坐眠惟一室，貧與病相依。",
            "風急夜沽酒，月明秋搗衣。",
            "異鄉身是寄，久客事俱非。",
            "忽忽誰可語，滿庭黄葉飛。"
        ],
        "title": "一室",
        "id": "6b641d90-8046-42c6-b486-6e78e1e88553"
    },
    {
        "author": "鄭會",
        "paragraphs": [
            "處世例營營，好山長自青。",
            "鵲毛秋凈潔，鴿影夜竛竮。",
            "無客談時事，聽人講佛經。",
            "雖然非所好，亦足尉飄零。"
        ],
        "title": "吉州寓舍",
        "id": "563a63fa-70e2-4ab6-8030-7ed3f543f9f5"
    },
    {
        "author": "鄭會",
        "paragraphs": [
            "香殺柑花麝不如，晚窗重理讀殘書。",
            "饑烏只道無人在，偷覷盆池一個魚。"
        ],
        "title": "齋中獨坐",
        "id": "54cc80ba-91c0-47c0-9403-38358adddab8"
    },
    {
        "author": "鄭會",
        "paragraphs": [
            "秋城雨氣白紛紛，不見青山只見雲。",
            "古寺半欹僧去盡，亂鴉飛上五王墳。"
        ],
        "title": "寶藏寺雨中",
        "id": "577568a9-3d7d-41a5-9a7e-c68a537d1a55"
    },
    {
        "author": "鄭會",
        "paragraphs": [
            "紹興妃子寺，步步白雲深。",
            "叢冢荒難認，寒泉清到今。",
            "山高松有子，石老樹無心。",
            "寺主疎相見，如聞亦解吟。"
        ],
        "title": "劉寺",
        "id": "74a8942b-38c8-48bb-b3d7-7793aee51467"
    },
    {
        "author": "鄭會",
        "paragraphs": [
            "行行重行行，憶君行路難。",
            "十步九縈折，一峰千巑岏。",
            "空山叫猿猱，老石藏㺥虦。",
            "美人隔千里，西遊何當還。",
            "鬢髮日已老，带眼日已寬。",
            "孤燈照殘夢，雨滴芭蕉寒。",
            "所思不可見，悒悒清夜闌。"
        ],
        "title": "擬行行重行行",
        "id": "77703a6e-9587-4a59-bbf6-6298cddfc141"
    },
    {
        "author": "鄭會",
        "paragraphs": [
            "白石砧，秋沉沉。",
            "家家擣衣燈下補，惟有妾家心最苦。",
            "妾初嫁來能幾時，良人從軍今不歸。",
            "去時楊花未飛絮，欲着春衫裁白苧。",
            "秋來暑盡白苧寒，遠征未必便可還。",
            "宮裘止是賜上將，良人猶在行伍間。",
            "擣衣擣衣寄將去，聞道分兵又西戍。",
            "茫茫莎草生寒塵，沙場不見愁殺人。",
            "堂前阿姑老，得君早歸好。",
            "擣衣擣衣空斷魂，因□上有雙淚痕。",
            "邊功未成君着力，妾身孤單君莫憶。"
        ],
        "title": "續潘探花擣衣曲",
        "id": "6baccc3a-8370-41a0-8270-b2f56c735def"
    },
    {
        "author": "鄭會",
        "paragraphs": [
            "長廊鐘鼓靜無譁，白髮高人自煮茶。",
            "可惜斷碑無覓處，石壇微雨落松花。"
        ],
        "title": "天慶觀尋裘司直碑",
        "id": "d21f8b2a-479e-4e76-b435-db5580d7e9e1"
    },
    {
        "author": "鄭會",
        "paragraphs": [
            "輕衫濕雨過淮東，鶴背功名酒一中。",
            "歇馬不須尋古事，隋家陵樹正秋風。"
        ],
        "title": "送程峴坡過揚州",
        "id": "7f709070-e2f2-435d-a286-31a8c555482b"
    },
    {
        "author": "鄭會",
        "paragraphs": [
            "微吟五箇字，客路惜年華。",
            "人世誰無別，子行吾憶家。",
            "濕雲生竹菌，晴雪噤梅花。",
            "明日煙波遠，孤舟自煮茶。"
        ],
        "title": "送孔炳先歸宜春",
        "id": "508bb421-9406-46ad-844b-8d630b270b91"
    },
    {
        "author": "鄭會",
        "paragraphs": [
            "可惜西風早，無因得放遲。",
            "吹將客歸去，空有夢相隨。",
            "舊舍松根在，新坊酒價低。",
            "倘行天竺路，須爲訪留題。"
        ],
        "title": "送金松槜歸永嘉",
        "id": "75eaaa9f-b580-4e67-8770-e1ae2e68a72a"
    },
    {
        "author": "鄭會",
        "paragraphs": [
            "一春湖上看花枝，看到青青杏子肥。",
            "家在江南身在浙，年年生日未曾歸。"
        ],
        "title": "壽蘇友橘  其一",
        "id": "697d467a-a3e2-4ce7-93b8-2753e1643f16"
    },
    {
        "author": "鄭會",
        "paragraphs": [
            "人誰安逸浪中魚，事費經營網上蛛。",
            "記得去年生日酒，去年無此白髭鬚。"
        ],
        "title": "壽蘇友橘  其二",
        "id": "9fa6371c-506c-46a1-ab7a-bebd576d01a9"
    },
    {
        "author": "鄭會",
        "paragraphs": [
            "金輪王壽三千歲，銅狄人生五百年。",
            "茲事不須皆援古，無災無難即神仙。"
        ],
        "title": "壽蘇友橘  其三",
        "id": "38dc4212-bcbc-48aa-8b2b-39dae7c666e3"
    },
    {
        "author": "鄭會",
        "paragraphs": [
            "素心甘澹泊，秉節性貞固。",
            "開堂撫垂雲，徘徊閲嘉樹。",
            "孤根倚絕壁，清光更囘互。",
            "生平鐵石腸，不受纖塵污。",
            "願結歲寒盟，相依共遲暮。"
        ],
        "title": "梅雪堂",
        "id": "e33c1a3e-61c0-4e60-9bae-2afd1e87e444"
    },
    {
        "author": "鄭會",
        "paragraphs": [
            "遄車偏值雨連天，疲馬難支又上船。",
            "樹杪鴉兵催急棹，渡頭漁火鎖寒烟。",
            "論心知己期將近，念子慈親望久懸。",
            "自笑歸裝無一物，就中强半是詩篇。"
        ],
        "title": "將抵家遇雨",
        "id": "bff597e7-67f1-4c26-9c6d-a74d418e3966"
    },
    {
        "author": "鄭會",
        "paragraphs": [
            "白衣古寺瞰江流，隔斷紅塵不記秋。",
            "深羨老僧心入定，禪房花木四時幽。"
        ],
        "title": "白衣寺",
        "id": "f06b6b5e-82f9-42ba-b5c5-92b80a9c42bc"
    },
    {
        "author": "鄭會",
        "paragraphs": [
            "君未知人窮相事。"
        ],
        "title": "句",
        "id": "cd475fee-c44d-4969-b027-fbf8df6da970"
    },
    {
        "author": "杜範",
        "paragraphs": [
            "敏不可恃，鈍宜自强。",
            "詩酒荒嬉，恐暴汝良。",
            "我日衰惰，頼汝以張。",
            "安肆日偷，古訓洋洋。",
            "我與伯氏，短檠夜書。",
            "矻矻待旦，我所不如。",
            "每一念之，抆涕痛乎。",
            "嗣而昌之，其後人歟。"
        ],
        "title": "三月某日有感而書",
        "id": "852bdc8f-b10e-4bf8-8ae3-ab5399c063ef"
    },
    {
        "author": "杜範",
        "paragraphs": [
            "理粲萬象，孰妙孰徼。",
            "卓彼南山，目游心討。",
            "露氣澄澈，浄不容掃。",
            "瑟瑟風松，剪剪煙篠。",
            "甘夢未覺，一聲晨鳥。",
            "恐隨賓送，歲月空老。",
            "整冠危坐，抱膝自笑。",
            "天際飛鴻，健翮矯矯。",
            "一念既徹，何遠不到。",
            "我卷我書，豈其弗考。",
            "萬動紛起，萬慮冥澡。",
            "斯物之格，斯理之奧。",
            "隨寓隨得，靡間昏曉。",
            "雲麓固夷，石壁非峭。",
            "目在而察，炯炯獨燎。",
            "有臨泰華，或視以渺。",
            "山豈不崇，乃見之小。",
            "扁亭者誰，有揭斯表。"
        ],
        "title": "和訥齋題曉山亭",
        "id": "c0d38f8b-7eef-4ec4-9bf4-b4e7a4a0ba3e"
    },
    {
        "author": "杜範",
        "paragraphs": [
            "水失其防，一决莫止。",
            "人心惟危，殆亦若此。",
            "曾子之守，傳習在是。",
            "以約失之，蓋亦鮮矣。"
        ],
        "title": "耕甫歸書約信二字爲別二首  其一",
        "id": "9b5696fe-6474-4743-834d-8e19998e1573"
    },
    {
        "author": "杜範",
        "paragraphs": [
            "實之謂信，言巽行果。",
            "言有不實，自喪厥我。",
            "誰其掩之，不善已播。",
            "人而無信，不知其可。"
        ],
        "title": "耕甫歸書約信二字爲別二首  其二",
        "id": "ac76b5bc-1d05-45e3-9259-1250d884988e"
    },
    {
        "author": "杜範",
        "paragraphs": [
            "天色未清霽，浮雲翳層空。",
            "朦朧玉盤質，髣髴擘絮中。",
            "瓊宇本瑩徹，一髮不可容。",
            "胡爲受掩蓋，萬象歸冥蒙。",
            "誰能召風伯，掃氛有餘功。",
            "中天懸清光，娟娟萬里同。"
        ],
        "title": "夏夜雲月不明有感",
        "id": "a6bd5d13-4cde-4877-b3d9-0e5d1bc1d1db"
    },
    {
        "author": "杜範",
        "paragraphs": [
            "陋質百不能，補敗倚師友。",
            "東里丈人行，幸忝巾屨後。",
            "君詩如秋霽，峭絕森碧岫。",
            "又如萬古壑，潺湲瀉寒溜。",
            "一手轉機軸，四顧無匹偶。",
            "明窗一披讀，張膽不論斗。",
            "願分有餘光，屢奪自醉酒。",
            "駑駘費剪拂，鞭策誰可久。",
            "徂暑變新凉，一氣分六九。",
            "逼仄塵區間，蒸鬰未改舊。",
            "心逐林泉佳，病滋面目醜。",
            "起來强力貧，寧敢繼富有。"
        ],
        "title": "病中和東里寺中作",
        "id": "b2fd4d0e-00b6-4ffa-9f4d-768780200e22"
    },
    {
        "author": "杜範",
        "paragraphs": [
            "召募古來有，今者何其艱。",
            "文書急如雨，取辦都保間。",
            "百夫不當十，一夫費千鐶。",
            "恐被嗜利徒，無能禦國患。",
            "老母與少婦，蓬頭走江干。",
            "挽之不得留，悲泣聲徹天。",
            "母曰我壯子，婦曰我健夫。",
            "衣裳破無補，田園荒未鋤。",
            "一朝棄我去，饑寒我何如。",
            "我欲從汝行，生死同一隅。",
            "抑恐惰軍氣，累汝重汝辜。",
            "今業已分離，把袂略須臾。",
            "拭淚爲汝言，汝亦無我虞。",
            "戮力濟王功，期以斬强胡。"
        ],
        "title": "募兵",
        "id": "0bc141c3-7e4c-4f58-83b1-b4a5ab5a7c12"
    },
    {
        "author": "杜範",
        "paragraphs": [
            "我聞抱膝翁，高卧南中廬。",
            "方其未遇時，邈若與世疎。",
            "起來扶漢業，肉骨成豐腴。",
            "青簡萬世名，寒窗一編書。",
            "出處寧異轍，此道誠非迂。",
            "嬾老天下士，被褐尚窮居。",
            "負米供一飽，晨昏擷園蔬。",
            "自知身有待，寧論食無魚。",
            "博洽貫萬理，收拾歸一途。",
            "翰墨瀉三峽，意氣橫九衢。",
            "才大用寧小，道肥身不臞。",
            "勳名會有時，天意非人圖。",
            "璧玉藏名山，抱璞初不渝。",
            "良工一顧盼，光彩照路隅。",
            "看君策駉馬，願言刈其芻。"
        ],
        "title": "戊辰冬和湯南萬韻  其一",
        "id": "b540e872-9d41-4f0c-8e11-de11a23a3736"
    },
    {
        "author": "杜範",
        "paragraphs": [
            "春初走京華，秋杪歸舊廬。",
            "簡編廢已久，開卷澀且疎。",
            "誰能擊其蒙，石田或可腴。",
            "雁山有佳士，讀盡天下書。",
            "足跡半九州，不憚道里迂。",
            "陋邦何足臨，而亦來我居。",
            "相從一尊酒，未厭園中蔬。",
            "笑譚欣有合，浩若縱壑魚。",
            "人生惟所適，所適各有途。",
            "胸中苟不迷，到處皆通衢。",
            "簞瓢有真樂，顔氏何其臞。",
            "沒沒嗟我生，未知終焉圖。",
            "論交須論心，所論在不渝。",
            "願君示一語，令我反三隅。",
            "君無金玉音，請誦一束芻。"
        ],
        "title": "戊辰冬和湯南萬韻  其二",
        "id": "8a0a9231-f8d6-4ca8-9136-2ff1ec7e5043"
    },
    {
        "author": "杜範",
        "paragraphs": [
            "携手喜初晴，夜光列星漢。",
            "栖嬾壁上圖，昉於此乎看。",
            "詩翁爲抽思，宮徵手自案。",
            "一醉不敢辭，斗膽破崖岸。"
        ],
        "title": "十二月初六日栖嬾和方山",
        "id": "f838ee89-4ca4-4d5f-a9b0-a2bf11a3cb3d"
    },
    {
        "author": "杜範",
        "paragraphs": [
            "古道日凋弊，人心競險薄。",
            "風雨晦朝暮，平陸變溝壑。",
            "歸來尋故廬，六窗靜猶昨。",
            "殷勤時拂拭，埃塵易侵剝。",
            "此地寬且明，休哉有餘樂。"
        ],
        "title": "送子謹叔  其一",
        "id": "8d938797-7ab7-4d6f-9126-3247e719bc18"
    },
    {
        "author": "杜範",
        "paragraphs": [
            "大聖不可作，立言百代尊。",
            "開卷讀且想，凜凜儼若存。",
            "古今寧異轍，豈徒資討論。",
            "檢點作用處，聖愚從此分。",
            "記誦不足言，爲道忌多門。"
        ],
        "title": "送子謹叔  其二",
        "id": "2797e70c-5b1f-4de6-a4f1-f57e319b2e06"
    },
    {
        "author": "杜範",
        "paragraphs": [
            "大雅久不作，文士日以衆。",
            "纘緝鬭新美，靡靡相潰澒。",
            "春禽轉巧舌，但可供好弄。",
            "取之以終身，隻字不可用。",
            "古來名節人，往往多樸重。"
        ],
        "title": "送子謹叔  其三",
        "id": "4510d3c9-2b42-4ba1-b980-3dba180f1218"
    },
    {
        "author": "杜範",
        "paragraphs": [
            "少小從君遊，忽已各壯年。",
            "蒙銅未披發，憂孽故熏煎。",
            "羨君懷利器，吾宗秀而賢。",
            "刮摩盡結實，涵揉歸本源。",
            "聖處猛自力，人物方渺然。"
        ],
        "title": "送子謹叔  其四",
        "id": "35edbb08-b41f-44a6-8ff9-dd9917f1e5c5"
    },
    {
        "author": "杜範",
        "paragraphs": [
            "聚首日嬉戲，胡乃遽言別。",
            "囘首十年間，坐令肝膽裂。",
            "東陽古佳地，先民有遺烈。",
            "爲我一酹之，山寒水清絕。",
            "無以持贈君，高秋千里月。"
        ],
        "title": "送子謹叔  其五",
        "id": "d744d1d3-26d1-4bd7-8b0f-01108cb6fb45"
    },
    {
        "author": "杜範",
        "paragraphs": [
            "朔風攪長林，凝冰封厚地。",
            "人嗟行路難，君行亦易易。",
            "句金號巖邑，日事紛萬蝟。",
            "羣情一齟齬，煩言四騰沸。",
            "長吏不足嚴，去之若下縋。",
            "俯仰十年間，轉足幾顛躓。",
            "君材萬斛鼎，屹然國重器。",
            "小試蒞茲邑，斬斬常正義。",
            "百鍊剛莫奪，豪猾歛手避。",
            "惠人鄭之僑，始亦遭怨詈。",
            "三年輿誦聞，人情見真僞。",
            "君來整弊俗，固有不得志。",
            "抗之如不克，浮言吁可畏。",
            "論定要以久，克終乃爲貴。",
            "謗讟變懽謠，君政本不異。",
            "字民有隠德，動人皆實意。",
            "嘉績今報成，坐洗十年愧。",
            "民俗豈相遠，己治人亦治。",
            "我本山澤臞，强顔領一尉。",
            "弱植媿匪材，久矣辱大芘。",
            "傾倒罄心腹，撫愛殊醜類。",
            "我亦爲知己，奔走常盡瘁。",
            "君今造清朝，行李挾佳氣。",
            "我方困塵役，何以逃吏議。",
            "世道就淺狹，人心競功利。",
            "俗子不足言，志士或窘匱。",
            "規摹與事業，兩者略相似。",
            "願君恢宏綱，大用見經緯。",
            "江梅受命獨，奇節凌贔屭。",
            "折取歲寒枝，摻袪以相遺。",
            "此物君固有，珍重調鼎味。",
            "更須厚培植，華實自根底。"
        ],
        "title": "送石宰",
        "id": "1996cd56-ba25-4310-90b6-f3dee6d5a31b"
    },
    {
        "author": "杜範",
        "paragraphs": [
            "黄綺避世翁，萬乘輕商顔。",
            "翻然爲羽翼，國本安泰山。",
            "出處義與比，盛衰世相關。",
            "懷古誦考槃，令人欲長歎。"
        ],
        "tags": [
            "泰山"
        ],
        "title": "丁丑別金壇劉漫塘七首  其一",
        "id": "cb866f1e-c758-4a6c-9508-eb9778bc3b2a"
    },
    {
        "author": "杜範",
        "paragraphs": [
            "崇山鬰嵯峩，千章自交陰。",
            "培塿植松柏，斧斤日相尋。",
            "物小固不容，名大亦難任。",
            "智哉甯夫子，其愚非本心。"
        ],
        "title": "丁丑別金壇劉漫塘七首  其二",
        "id": "6a6e9a2d-f36c-4190-92f5-b6c47b5e09f6"
    },
    {
        "author": "杜範",
        "paragraphs": [
            "北風吹夏律，草木塵沙昏。",
            "枝葉曾未害，根本難具論。",
            "肉食謀何有，家食徒殷勤。",
            "誰能起東山，掃翳扶朝暾。"
        ],
        "title": "丁丑別金壇劉漫塘七首  其三",
        "id": "d0db0888-1c7b-4749-b37e-b4ae0ab4c029"
    },
    {
        "author": "杜範",
        "paragraphs": [
            "川澤升爲雨，霈然周四郊。",
            "有水行地中，溉灌亦良勞。",
            "勢力固有限，戛哉加分毫。",
            "爲義分內耳，誰言薄雲高。"
        ],
        "title": "丁丑別金壇劉漫塘七首  其四",
        "id": "150ea496-0ba9-40ab-8936-485bc2d698f8"
    },
    {
        "author": "杜範",
        "paragraphs": [
            "詞章道之華，於世非少補。",
            "施之匪其宜，文繡被泥土。",
            "自昔重立言，一語萬鈞弩。",
            "誰其厭來者，是非實千古。"
        ],
        "title": "丁丑別金壇劉漫塘七首  其五",
        "id": "e207d992-8b86-4068-a2a1-0b87b17d2f96"
    },
    {
        "author": "杜範",
        "paragraphs": [
            "女蘿去長松，藉藉紛委地。",
            "矇瞍辭詔相，十步九顛躓。",
            "弱昧慙陋質，先生未終棄。",
            "再拜願有聞，服膺敢失墜。"
        ],
        "title": "丁丑別金壇劉漫塘七首  其六",
        "id": "5040f4de-a8be-41e6-8077-43d6b72b6436"
    },
    {
        "author": "杜範",
        "paragraphs": [
            "人生玩歲月，世事變朝暮。",
            "三年在門牆，一日泣岐路。",
            "窗前長新綠，生意自呈露。",
            "願君日强飯，安排濟時具。"
        ],
        "title": "丁丑別金壇劉漫塘七首  其七",
        "id": "f0016926-e282-4ba3-97d5-3de8134291ab"
    },
    {
        "author": "杜範",
        "paragraphs": [
            "凄其望雲漢，旱饑何頻年。",
            "去歲秋後雨，溝壑僅少年。",
            "春耕問菑畬，饁婦多嘉言。",
            "夏耘喜優渥，驛驛生翠煙。",
            "不雨寧幾日，已復憂虧愆。",
            "傷弓慨心事，過計乃不然。",
            "風雷變俄頃，膚寸速九天。",
            "夜坐聽傾倒，朝起望渺綿。",
            "時哉此甘霔，不後亦不先。",
            "我無負郭資，墨突非所憐。",
            "但願時豐登，有粟均里廛。",
            "歲晚稱壽觴，一笑生春妍。",
            "彼蒼其或者，副此心拳拳。",
            "拜賜盈百室，敬誦良耜篇。"
        ],
        "title": "喜雨",
        "id": "17869d9a-e113-43e9-af65-ff635d2c3bcc"
    },
    {
        "author": "杜範",
        "paragraphs": [
            "昨者憂不足，今者厭有餘。",
            "垂垂匝曉夕，灧灧平澮渠。",
            "苗事方用壯，過潦非所虞。",
            "但慮盈與虧，理或相乘除。",
            "它日儻望霓，神貺俱墮虛。",
            "造物願有終，屯膏時其輸。",
            "自此大有年，大書不一書。",
            "飽飯樂田社，一官徒區區。"
        ],
        "title": "己卯夏憂雨偶作",
        "id": "64b2926a-8392-4b83-84a1-f7e7dad598e0"
    },
    {
        "author": "杜範",
        "paragraphs": [
            "作意每不偶，邂逅與心會。",
            "疇昔問寒梅，李園不成醉。",
            "今夕亦何夕，見此萬花最。",
            "獨立如高人，凜凜塵世外。",
            "藤蘚半侵剝，風雪幾顛沛。",
            "蕞爾籬落間，勁氣奪松檜。",
            "下視桃李場，碌碌千百輩。",
            "古淡不入眼，何能供世嗜。",
            "苦心抱歲寒，天其知我矣。",
            "此行得此花，嶷然爲增氣。",
            "置之几席間，相對喜不寐。",
            "有果碩不食，明朝日南至。",
            "芽蘗或未知，爾乃太蚤計。",
            "三嗅味清絕，令人發長喟。"
        ],
        "title": "閑行溪西得梅數花喜甚偶成小詩呈諸趙兄",
        "id": "06f91662-8fce-49a2-8842-092e855e7ad3"
    },
    {
        "author": "杜範",
        "paragraphs": [
            "慇懃里社間，談笑文字會。",
            "平生一尊酒，無慮千百醉。",
            "問梅窮澗岡，樂事此其最。",
            "風霜盡木末，冰雪封戶外。",
            "誰其念岑寂，自得以顛沛。",
            "歲寒二三友，已不數蒼檜。",
            "卓彼方山翁，自許行偕輩。",
            "古心味玄酒，於世百不嗜。",
            "少小誦佳篇，搜句亦奇偉。",
            "年來久不作，吾黨幾喪氣。",
            "珠璧忽墮前，疇昔曾夢寐。",
            "三詠結束語，坐令百感至。",
            "來者恐未然，往者非所計。",
            "汗青幾名節，徒起千載喟。"
        ],
        "title": "方山和篇再和韻",
        "id": "16849e26-ee54-49d5-8514-99393d58fe57"
    },
    {
        "author": "杜範",
        "paragraphs": [
            "觀物非外索，具眼以心會。",
            "微陽花病槁，寧供等閑醉。",
            "我嘗課前作，無言乃爲最。",
            "譬彼清廟瑟，一唱弦越外。",
            "萬卉染春色，生意豈不沛。",
            "何物漏天機，一點映寒檜。",
            "我欲屋溪曲，種竹十數輩。",
            "疎影浸清淺，作此苦淡嗜。",
            "方山於此花，論交亦久矣。",
            "憔悴對冰雪，中有蓋世氣。",
            "向來多朋從，痛飲忘夜寐。",
            "舊事俱已非，尚善詩押至。",
            "俯就相唱酬，殆爲後來計。",
            "一花未足多，夫子亦何喟。"
        ],
        "title": "方山有求轉語之作并用韻二章  其一",
        "id": "8e6187cc-1df5-4721-a83c-002c3046d915"
    },
    {
        "author": "杜範",
        "paragraphs": [
            "四時冬復春，造化一機會。",
            "朔風空草木，餘枿猶病醉。",
            "梅花於其間，居殿復居最。",
            "三春在何許，不在粉鬚外。",
            "我嘗玩茲理，若决江河沛。",
            "冰壑卧寒松，雪嶺立老檜。",
            "見命謂受獨，落落一二輩。",
            "有此不改節，不與世同嗜。",
            "抱貞開化元，此花而已矣。",
            "整刷此精神，寸草亦生氣。",
            "嗟嗟迷復者，膠轕隨寤寐。",
            "萌蘗尋斧斤，豈知七日至。",
            "擊壤詠天根，巧歷不能計。",
            "持以印梅花，無語獨歎喟。"
        ],
        "title": "方山有求轉語之作并用韻二章  其二",
        "id": "41df955e-c428-4b13-a9a9-0b634ea2fdda"
    },
    {
        "author": "杜範",
        "paragraphs": [
            "昔君遊我里，諸老皆競爽。",
            "今踰三十年，百事一非往。",
            "君今來京都，相對各槁項。",
            "清燈話疇昔，未語意先惘。",
            "橐中賸緗帙，挈來耀書榥。",
            "栒虡列羣編，金石振逸響。",
            "又如春水闊，縠瀾敷浩瀁。",
            "繡鞶飫耳聞，錦囊愜心賞。",
            "今夕亦何夕，塵塞爲披敞。",
            "吾衰亦久矣，欲勉不可强。",
            "尚記諸老言，種收同鹵莽。",
            "顧我困朝饑，羨君富秋穰。",
            "何日遂賦歸，相從問隴㽘。",
            "滯穗儻可拾，我亦歌擊壤。"
        ],
        "title": "叔虎辱與予遊最久其所爲詩文僅窺一二未獲搴珠璧之櫝而縱觀也行李來京都携方崖類藁携續集示予暇日隠几讀之斲巧抽新絢綵爛爛爲之洞心豁目不知君家所藏其富若是輒成古風以自詫奇觀因以爲謝",
        "id": "23400845-9c81-4bad-84b4-221d0c294de7"
    },
    {
        "author": "杜範",
        "paragraphs": [
            "我家東南隅，去海不踰咫。",
            "乘潮厭鮮美，望水快珍脆。",
            "朅來雙溪上，河魚僅青鯉。",
            "泥滓漬膚肉，强食輒三噦。",
            "此物從何來，對之驚且喜。",
            "雖然餒敗質，尚餘江海味。",
            "令人憶故鄉，沽酒爲一醉。"
        ],
        "title": "張上舍送望水偶成小詩",
        "id": "82286677-f648-43af-a4d7-00c6e279d18e"
    },
    {
        "author": "杜範",
        "paragraphs": [
            "虞夏幾百載，繼以周禮樂。",
            "洋洋雅頌音，後亡前亦作。",
            "井疆貧富均，薄海詠康樂。",
            "姬公同聖賢，積累亦不薄。",
            "宜其垂萬代，整整守矩彠。",
            "寧知不數傳，板蕩已非昨。",
            "丘賦魯史書，田疇鄭謗作。",
            "滕君謾憂勤，畢戰空唯諾。",
            "盛古猶有憾，此豈易商榷。",
            "矧今千載後，而欲强復剝。",
            "州縣工罟穽，黔黎惴溝壑。",
            "世道日澆訛，禁厲不可縛。",
            "我嘗三太息，浮雲翳碧落。",
            "爲貧走塵埃，豈解拯民瘼。",
            "州家輕任使，千鈞委羸惡。",
            "勞瘁敢自愛，恐負此邦託。",
            "仁政安在哉，名是意已錯。",
            "治道去泰甚，此論東州確。",
            "人言寬一分，所望恕且約。",
            "一分寬未易，十分擾已博。",
            "嗟哉斯人生，日巧亦日削。",
            "俗吏事朱墨，暴吏事鞭扑。",
            "我把七篇書，人笑謂迂學。",
            "誰與輸此懷，濁浪渺垠堮。"
        ],
        "title": "閑坐有感偶成古風簡劉會之高吉父康司理",
        "id": "9bbf350e-da1c-4690-8714-1b6a293f124d"
    },
    {
        "author": "杜範",
        "paragraphs": [
            "憶昔少年日，拜起隨父兄。",
            "飯羹集隣里，果粽羅豆登。",
            "坐有白髮翁，感歎或涕零。",
            "我時百不解，一飽追儕朋。",
            "歲月忽已晚，半生如飛霆。",
            "鬢影吹秋風，覽鏡良自驚。",
            "父兄不可見，黍稷恐非馨。",
            "跪拜蕆常禮，苦淚空填膺。",
            "呼兒共飲福，百感心未平。",
            "古今一俯仰，生死同夢醒。",
            "此去寧幾秋，况復較枯榮。",
            "收淚且舉爵，行行付交承。"
        ],
        "title": "奉祀禮畢飲福有感偶成",
        "id": "d1bf61b7-6eba-4082-8ec0-610977dbc552"
    },
    {
        "author": "杜範",
        "paragraphs": [
            "人以寬而安，道以寬而久。",
            "蹄涔貯汙潢，滿除翻覆手。",
            "江海無津涯，天地等大受。",
            "寬故靜而一，是謂仁者壽。",
            "晴天泛風光，春意入花柳。",
            "一笑登公堂，寬德寓杯酒。",
            "愈寬則愈壽，松柏歲寒友。"
        ],
        "title": "寬堂生辰見招坐中賦小詩爲壽",
        "id": "12038636-88be-42db-b982-0a2b340b9910"
    },
    {
        "author": "杜範",
        "paragraphs": [
            "古道湮不續，遺直聲以彰。",
            "良藥見謂苦，不試徒有方。",
            "豈其蓋世名，可浣憂國腸。",
            "視天方夢夢，令人歌慨慷。",
            "心理同一轍，世學何多門。",
            "倡徒各有植，成性非兩存。",
            "習之到聖處，心小道自尊。",
            "工夫未易熟，毀譽何足論。",
            "空言漫浩渺，實行較分寸。",
            "爲官志何在，監州民可問。",
            "以此百紙忠，解彼千里慍。",
            "有守矧更賢，往哉同令聞。",
            "菜畦絕夜雨，麥壠摇春風。",
            "板輿奉歡笑，意與物態同。",
            "路才百里近，水可一夕通。",
            "君其戒徒御，駕言無匆匆。",
            "義交味逾淡，心敬跡自疎。",
            "球玉世所貴，車馬人交趨。",
            "性懶拙造請，獨抱此區區。",
            "贈別我何有，珍重千金軀。"
        ],
        "title": "別陳常簿塤五首",
        "id": "5f8d7f2a-6572-4deb-902c-0ae3b9aa4cb6"
    },
    {
        "author": "杜範",
        "paragraphs": [
            "久矣聞水樂，邂逅作此遊。",
            "林立攢萬石，曲逕穿深幽。",
            "谽谺開古洞，下有清淺流。",
            "惜哉非古樂，噴薄皆人謀。",
            "流觴飲山綠，風鬢吹颼颼。",
            "欲歸興未盡，携手湖上樓。",
            "斜陽獻萬狀，浩以百目收。",
            "白鳥去復還，翩翩良自由。",
            "我本山林人，對此多慙羞。",
            "歲月不我與，宴閑其可偷。",
            "便合作歸計，老矣安所投。",
            "世事皆漫爾，政恐空白頭。"
        ],
        "title": "良月遊水樂",
        "id": "c3297d64-8e43-478c-ae5c-2e6113a8a666"
    },
    {
        "author": "杜範",
        "paragraphs": [
            "句金與君別，忽忽二十年。",
            "君滋厲素節，我已羞華顛。",
            "轉物有玄機，掃翳還青天。",
            "羣耳共聳聽，明詔方改元。",
            "篤意召諸老，高爵升衆賢。",
            "執麾不可挽，問君胡爲然。",
            "一氣纔作新，萬卉皆爭妍。",
            "雪霜誰謂無，松柏良自堅。",
            "操心不厭危，知機常慮先。",
            "承流惠疲氓，調俗暢新絃。",
            "送日徒京塵，班春勝著鞭。",
            "顧我足尚縶，羨君翮方翩。",
            "數里已云隔，千里其可前。",
            "有懷空感惻，何時解拘攣。",
            "卓哉漫塘翁，邈在雲山邊。",
            "煩君招衡門，爲我致問言。",
            "萬牛應莫回，世事如風烟。"
        ],
        "title": "送羅年能赴興國",
        "id": "bf287173-5b76-4e40-985c-a5210483a675"
    },
    {
        "author": "杜範",
        "paragraphs": [
            "清朝方振飭，羣彥盡收攬。",
            "萬化轉機軸，一氣變舒慘。",
            "歲寒天漠漠，日暮雲澹澹。",
            "古志可今覆，遠考異近覽。",
            "世味甘甜蜜，國計未嘗膽。",
            "馿技或易窮，羊質徒大闞。",
            "冒沒忘險塗，吁嗟入玄窞。",
            "志士抱忠篤，封事寫憂憯。",
            "已動凝前旒，又隔充耳紞。",
            "有獻非美芹，有味真苦欖。",
            "誰其鄙肉食，政恐忘饁嗿。",
            "一別幾十年，重會生萬感。",
            "舊歡痛莫追，久交味逾淡。",
            "羨君粲詞華，綵霞生暮晻。",
            "顧我已衰晚，鬚雪羞髦髧。",
            "猛虎躍山谷，寧甘落圈檻。",
            "靈龜通鬼神，肯自朶頤頷。",
            "看彼苑上花，何如澗下馣。",
            "幽廬對江山，逸興寄鉛槧。",
            "我欲同君歸，何由遂此敢。",
            "茅茨勝金屋，飯羹飽玉糝。",
            "願言寄新詩，春意起蓮菼。"
        ],
        "title": "湯南萬求詩贈別遂用其和韓總卿韻",
        "id": "940d56b0-cb2f-4514-9baa-9d2840f82035"
    },
    {
        "author": "杜範",
        "paragraphs": [
            "居家多惰拙，爲國常隠憂。",
            "有時發魯嘆，乃或遭楚咻。",
            "壞證至束手，錯事皆從頭。",
            "收汙挑怨憤，作勞睨嬉遊。",
            "變成生悍卒，禍已延數州。",
            "胡然近輦轂，豈不聞高侯。",
            "大决多所傷，小安其可偷。",
            "悍心未熨帖，轉手即寇仇。",
            "嗟哉逢不辰，老矣何所投。",
            "人力豈足恃，天意或爲謀。",
            "連夕蒸霮䨴，崇朝洗歊烰。",
            "巷陌收燥坌，河渠漲濁流。",
            "仰首戴恩育，歡心誰怨尤。",
            "國步自茲穩，吾志將何求。",
            "高人贈我詩，妙語清於秋。",
            "口誦殊未已，頭痛頓已瘳。",
            "欣然萬宇氣，快以一筆收。",
            "仁隣幸可卜，舊好今自修。",
            "願言爲明時，却顧思遠猷。",
            "王度殊未飭，人情過則休。",
            "朽索難繫馬，機心或驚鷗。",
            "君方抱經濟，我當歸樊丘。"
        ],
        "title": "仲夏朔汰卒羣鬨驚擾居民內外凜凜撫而賚之而後少定人情憂畏警夜愈嚴一夕霈雨羣心頓甦張倅作喜雨詩見示因和其韻",
        "id": "83d089b5-5ce8-44a2-9b78-c4c10abf2709"
    },
    {
        "author": "杜範",
        "paragraphs": [
            "馬塍眩朱白，孤山自疎影。",
            "冰雪幾歲寒，誰解爲渠領。",
            "李園百樹花，人與凡木屏。",
            "濕蘚囘春風，猿鶴并刷整。",
            "爲我一酹之，往事莫重省。"
        ],
        "title": "送趙寬堂二首  其一",
        "id": "1206f6f5-5e75-4a8e-a40c-191fbac6a564"
    },
    {
        "author": "杜範",
        "paragraphs": [
            "兩片南山雲，偶爾連空飛。",
            "一去向空谷，一留伴殘暉。",
            "招招浙江渡，激激風吹衣。",
            "仰頭有鴻鵠，孰使心事違。",
            "何時黄山邊，把酒話昨非。"
        ],
        "title": "送趙寬堂二首  其二",
        "id": "6800b2bc-ed2f-4904-abc0-1125187ab047"
    },
    {
        "author": "杜範",
        "paragraphs": [
            "朔風剪木末，碩果懸孤危。",
            "邈矣冥飛鴻，異哉聞鳴鴟。",
            "暮雲結愁陰，送君江之湄。",
            "去者挽莫留，留者良自悲。",
            "何當謝塵鞅，鼓枻相追隨。"
        ],
        "title": "送湯仲能國正以直言去國",
        "id": "4b69fdaa-c5d7-4923-8caf-c35c4669782a"
    },
    {
        "author": "杜範",
        "paragraphs": [
            "曠士隘宇宙，孰爲君家山。",
            "逸興渺湖海，孰遣君意還。",
            "胡然動行色，便欲生慘顔。",
            "新篇寫襟素，和章就詞班。",
            "亦念塵坱客，肯照窗几間。",
            "懷舊徒感愴，搜語愧冥頑。",
            "兩年重憂患，悲涕不勝潸。",
            "一身纏疢疾，形骸頓已孱。",
            "籲天凡幾疏，無路扣九關。",
            "望絕鍾鼎貴，分甘茅衡跧。",
            "薾然一疲駑，不願十二閑。",
            "送君爲心折，把酒慙量慳。",
            "行行速京洛，去去難追攀。",
            "莫上八詠樓，且宿雙溪灘。",
            "爲問赤松子，世道何其艱。"
        ],
        "title": "花翁將歸婺女因爲江西遊有長篇留別社中次韻送之",
        "id": "8c985c0c-d285-46fc-96f4-c3a002e3a60b"
    },
    {
        "author": "杜範",
        "paragraphs": [
            "造物幻奇傑，立石環堅城。",
            "拔地數千尺，變見百怪形。",
            "兩夫屹當關，左右排戈兵。",
            "崛起萬古雄，護此鐘鼓聲。",
            "我來自塵寰，一見心目驚。",
            "把酒對此奇，坐使世念輕。",
            "明朝下山去，此石留吾膺。"
        ],
        "title": "靈峰",
        "id": "52231125-b228-4be1-a7ab-a0b1ff596998"
    },
    {
        "author": "杜範",
        "paragraphs": [
            "東南富山水，傑氣鍾雁峰。",
            "巨靈排屭贔，妙力開鴻濛。",
            "斷崖據險絕，峭壁凌寒空。",
            "分岑獻萬狀，轉盼無一同。",
            "或疊如錦纈，或鑄如青銅。",
            "或前如舞鳳，或却如飛鴻。",
            "或伏如卧虎，或矯如游龍。",
            "並如兄語弟，差如兒對翁。",
            "銳如筆露穎，岐如剪開鋒。",
            "二湫分大小，二靈儼西東。",
            "古語聊近似，天巧難形容。",
            "我久埋世埃，幸此拔天風。",
            "應接費耳目，磈磊羅心胸。",
            "有僧本儒家，伴我追雲蹤。",
            "攀躋不知勞，指引殊未窮。",
            "胡然便語別，問之以涕從。",
            "爲渠游興盡，生我歸意濃。",
            "出計無草草，回塗復匆匆。",
            "還此未了緣，邂逅須有逢。"
        ],
        "title": "雁蕩",
        "id": "f3588ab9-e07f-4a8f-b9e3-b1962321f096"
    },
    {
        "author": "杜範",
        "paragraphs": [
            "所性常存存，危者惟人心。",
            "子才秀吾宗，一歕凡馬瘖。",
            "俊快恐易蹶，謹勿輕千金。",
            "賢關集多士，轡策方駸駸。",
            "功名亦漫爾，培護在資深。",
            "我嘗評京華，真是穢濁林。",
            "繩約稍自寬，一縱不可尋。",
            "蚤夜念倚門，翼翼如有臨。",
            "亟歸慰慈抱，毋浪花邊吟。"
        ],
        "title": "送耕甫弟赴補",
        "id": "4a40ba6a-1a68-4e27-a36b-c71461b7abe3"
    },
    {
        "author": "杜範",
        "paragraphs": [
            "之子問行李，策足游上都。",
            "晚風吹客袂，話別聊躊躇。",
            "朝家渴多士，璧水來英儒。",
            "子志橫四海，亦復隨羣趨。",
            "磨礪强國策，它時剪驕胡。",
            "卓彼漫塘翁，一壑老壯圖。",
            "萬牛挽不前，世事付長吁。",
            "君欲訪隠所，爲問今何如。"
        ],
        "title": "送夏肯父赴補",
        "id": "cbf673f7-19d7-4b3d-b607-b006441e386b"
    },
    {
        "author": "杜範",
        "paragraphs": [
            "人心分內外，學道謹趨捨。",
            "巧令世所賢，木訥人謂野。",
            "至聖垂大訓，夫豈欺我者。",
            "陽和發天葩，爛其映春斝。",
            "一朝隨狂風，殆不如土苴。",
            "秋至萬寶成，結束槁葉下。",
            "一一抱天根，真理不容假。",
            "持以薦豆籩，潔誠神所嘏。",
            "孔門德行科，卓爾先游夏。",
            "漢世躬行人，未肯遜班馬。",
            "照影空自妍，心事形面赭。",
            "美璞藏至用，不琢存大雅。",
            "詩篇匪君重，閉戶自汛灑。",
            "余言亦已多，尚口不如啞。"
        ],
        "title": "龔叔虎秋實堂",
        "id": "0f960ad7-e93b-4026-9267-0ce91937a338"
    },
    {
        "author": "杜範",
        "paragraphs": [
            "難兄冰雪姿，難弟金玉相。",
            "一夷與一惠，共此歲晚香。",
            "凌波孤山下，不染塵𡏖場。",
            "故山尚無恙，愈覺風味長。",
            "夜闌更秉燭，簷雪聲鏘鏘。"
        ],
        "title": "五八叔席上詠江梅水仙",
        "id": "65147268-a357-4f75-b345-fb35a82d3dbc"
    },
    {
        "author": "杜範",
        "paragraphs": [
            "入冬多癘氣，陽洩月令暢。",
            "隠雷聲間作，萬蟄驚塞向。",
            "數日凝重陰，雲同寒威壯。",
            "飛瓊遍天宇，色界鋪寶藏。",
            "前此亦屢白，玉瑞此其創。",
            "緘運孰主張，一雪壓千瘴。",
            "紛紛富家兒，羔酒醉金帳。",
            "誰思道丐者，雙脚紅玳樣。",
            "顧我雖甚貧，可挾尚有纊。",
            "蚤起願年豐，共飽拜天貺。",
            "天意然不然，獨立爲楚愴。"
        ],
        "title": "雪中成十一韻",
        "id": "81d303b5-ad37-4938-b659-47a1c8f6f5f6"
    },
    {
        "author": "杜範",
        "paragraphs": [
            "歲功巧結束，物與七反丹。",
            "應嫌青女妒，摇落空人寰。",
            "耀釵雲髻裏，點粉黛眉間。",
            "香色亦幾何，小有即大還。",
            "艷陽費浮花，微陽惜真韻。",
            "月窟占奇芬，天根關大分。",
            "冰雪又催年，自此接新運。",
            "泰華與秋毫，巨細非定論。"
        ],
        "title": "園丁得二小花以獻坐中屬梅津龜翁賦之且以寄處靜索詞仍有白戰寸鐵之禁自非不喫煙火誰解作此架空生活處靜詞先至梅津詩繼之皆清絕可味輒用梅津韻奉呈諸丈殆類癡人强絕粒未免又喫漿也一笑",
        "id": "bdc012ee-88d6-4d7c-83f9-1d2189078a71"
    },
    {
        "author": "杜範",
        "paragraphs": [
            "杜曲傳詩書，百年植門戶。",
            "汝少秀而賢，中上期可語。",
            "胡然織錦機，未半已投杼。",
            "謝彼遊冶徒，前功尚可補。",
            "墮身泥滓中，起穢實自取。",
            "細讀玉汝章，此意可近古。",
            "凡物甘以壞，其成在堅苦。",
            "要須心自鞭，勿以言浪許。",
            "它時觀厥成，一笑相爾汝。"
        ],
        "title": "耕甫弟寄示秋懷二章冗不能皆和次韻後章謾見愛助之意",
        "id": "1c4e7074-98f4-4e9c-a799-5e2849b8d43b"
    },
    {
        "author": "杜範",
        "paragraphs": [
            "檻外不數丈，深窅藏丘壑。",
            "璧月懸中天，玉露下叢薄。",
            "尺水澄秋光，龜魚共予樂。",
            "所樂亦伊何，飲水良自覺。",
            "恍若歸故山，灑然謝羈絡。",
            "明發將何之，塵埃又如昨。",
            "行也誰使之，有此一大錯。",
            "幸保寸心在，舉頭問碧落。"
        ],
        "title": "中秋夜客退觀月謾成",
        "id": "6e852c0a-e7f5-4a9f-aa0b-51be51b4c4c1"
    },
    {
        "author": "杜範",
        "paragraphs": [
            "晦以昭明德，怯以成勇功。",
            "用拙巧莫尚，持靜動攸宗。",
            "惟柔養真剛，自下升高崇。",
            "虛可使實積，小乃與大通。",
            "守約博有歸，味淡甘無窮。",
            "萬里以是觀，一心須自融。",
            "戒哉驕與盈，外强中空空。"
        ],
        "title": "書于立齋自戒併示諸子",
        "id": "2dbff8a6-846a-496d-9f7c-3728a4e919fa"
    },
    {
        "author": "杜範",
        "paragraphs": [
            "抆淚別妻子，登山望歸舟。",
            "舟遠望不及，巖溜鳴咿嚘。",
            "足繭坐絕頂，晚色忽已稠。",
            "凄其杜宇聲，問我胡爲留。",
            "撫襟獨浩嘆，淚下不可收。",
            "三年足別離，此淚良有由。",
            "區區駒隙中，爲形役不休。",
            "爲形役尚可，爲人役何求。",
            "淵明獨何人，我乃如拘囚。",
            "親老方倚門，甘旨誰供羞。",
            "子幼未知學，擇師誰與謀。",
            "鬼蜮閃光怪，虎豹嘷昏幽。",
            "世路委叢棘，吾道若綴旒。",
            "豈無知我者，應謂我心憂。"
        ],
        "title": "登山述懷",
        "id": "e7231311-ee6a-48ee-82e1-30ff4718f51f"
    },
    {
        "author": "杜範",
        "paragraphs": [
            "草草春又過，凄晦風雨夕。",
            "三年烏傷夢，不斷一區宅。",
            "台山在何許，空有塵滿屐。",
            "英英江夏公，老龍蟠古澤。",
            "尋勝著幽宇，搜奇列佳石。",
            "可齋不出門，亦復爲渠役。",
            "酒酣對崔嵬，寸管凌千尺。",
            "念我蕭寺中，遠贈煩走力。",
            "隠几讀妙句，緬懷賓主席。",
            "何當謝吏網，足躡堂上客。"
        ],
        "title": "和劉會之野堂韻",
        "id": "a49a5f7c-ba70-4a56-bb18-4e1e5fbd2daf"
    },
    {
        "author": "杜範",
        "paragraphs": [
            "秋光濃欲滴，結束東籬花。",
            "糝糝紛點綴，戢戢相參差。",
            "淵明太好事，言樂酌流霞。",
            "誰云制頹齡，爲與霜爭華。",
            "映水開芙蓉，麗色如春葩。",
            "謾以拒爲名，青女不能加。",
            "持此問淵明，何乃吝齒牙。",
            "門外風如箭，黄落滿天涯。"
        ],
        "title": "詠芙蓉與菊花",
        "id": "1ed4c39d-ceaf-49ea-b9d4-0ace73d2b56d"
    },
    {
        "author": "杜範",
        "paragraphs": [
            "浮艷誇春苑，貞耐還秋花。",
            "有菊與芙蓉，誰能分等差。",
            "金蕊含朝暉，丹臉粲夕霞。",
            "素商太冷淡，歲晚生光華。",
            "詩人抱幽獨，東籬愛天葩。",
            "可惜亭亭姿，誤以脂粉加。",
            "知音須子期，知味須易牙。",
            "臨風慨千古，雲海浩無涯。"
        ],
        "title": "再用韻",
        "id": "82f83727-1df0-4cab-bc19-a36b88bf110c"
    },
    {
        "author": "杜範",
        "paragraphs": [
            "金飈蕩天末，清泠聚茲花。",
            "凜然傲且拒，霜天肩正差。",
            "好事共一觀，目眩五色霞。",
            "但此慰寂寞，那復矜榮華。",
            "誰無蘭蕙姿，誰無桃杏葩。",
            "秋邊竟誰語，短瓶插交加。",
            "但知愛風味，何必加齒牙。",
            "未能輸一醉，有興浩無涯。"
        ],
        "title": "三用韻謝孫花翁趙寬堂趙貴方見和",
        "id": "199fb697-8ee1-4a21-9f0b-de34848c1405"
    },
    {
        "author": "杜範",
        "paragraphs": [
            "士有當世志，誰肯專詩名。",
            "自古巧文字，與道關廢興。",
            "傾座聽君語，雄辨窮粗精。",
            "目中無全牛，肯綮技未經。",
            "胡爲趁風月，候蟲相與鳴。",
            "靜夜誦佳什，泠然如夢醒。",
            "瘦語自腴澤，險句自穩平。",
            "譬彼有源水，隨流作幽清。",
            "奇抱歎皓首，敗屋挑寒燈。",
            "天運豈其然，人力非所能。",
            "我讀淵明詩，悠悠千古情。",
            "銜觴豈好飲，采菊非餐英。",
            "何時共臯益，賡歌在虞庭。"
        ],
        "title": "夜讀花翁詩什有感漫成鄙句拜呈藉以求教癡目駭見異寶揣摩贊歎徒犯古人衒嗤之戒耳",
        "id": "2e9f7b64-c82e-4a5c-bbb3-47afb42c3748"
    },
    {
        "author": "杜範",
        "paragraphs": [
            "鐘鼎非狥利，山林非狥名。",
            "古來豪傑士，不待文王興。",
            "得時舒氣燄，宇宙生光精。",
            "失時卷機軸，圭蓽韜緯經。",
            "神龍冬亦蟄，蟋蟀秋乃鳴。",
            "飲醇未同醉，啜醨還獨醒。",
            "泛觀疑自戾，反視不失平。",
            "人言惠與夷，寧知和非清。",
            "膏沃照幾室，火傳非兩燈。",
            "但使本根在，毋誇知力能。",
            "協一雖奧理，不齊本物情。",
            "聊借莊生語，一吐胸中英。",
            "看君鼓天翼，事業揚帝庭。"
        ],
        "title": "國正丈和章齊物之論掃去軌轍超然形外所進高矣讀之敬歎不自揣再用前韻爲謝併以求教",
        "id": "6a18e3b7-267a-4531-9954-f179e0860109"
    },
    {
        "author": "杜範",
        "paragraphs": [
            "萬里扶摇整飛翮，自是凌雲九霄客。",
            "黄槐白紵秋風高，借君彈壓添顔色。",
            "奉檄校文真誤推，多才視我蚿與夔。",
            "竭力詎敢辭鈍遲，寒芒在上方輝輝。"
        ],
        "title": "和鄭府判韻",
        "id": "9bf17847-77b3-4b9a-a9dc-bc75de2acccc"
    },
    {
        "author": "杜範",
        "paragraphs": [
            "我來縠水償披雲，秋堂靄靄生春薰。",
            "落筆盤空鬭神速，刮眼一破平生聞。",
            "自笑黏黐日凭案，抽思索句曾未半。",
            "弱步何由附天驥，肝膽輪囷慙寸管。"
        ],
        "title": "次宗司法雲字韻",
        "id": "516d421c-57ca-4897-b65a-8d69f20cb549"
    },
    {
        "author": "杜範",
        "paragraphs": [
            "秋雲黄，日月忙，登選才俊收詞章。",
            "操觚搦翰換鐘鼎，往往冰炭交中腸。",
            "柯山多士稱海內，勇氣洗盡古戰場。",
            "笑揮筆陣示整暇，灑灑胸中書傳香。",
            "此邦昔日龍頭客，前後相輝九霄翮。",
            "山川孕秀不乏人，想已津津動顔色。",
            "題輿左嶽得儒英，行整速步趨天庭。",
            "金薤琳瑯耀光彩，不學砌下寒蛩鳴。",
            "蓋世功名人共許，赤手欲搏南山虎。",
            "蹔來秋院鎮文場，坐使千袍同鼓舞。",
            "我昔貧困如匡衡，隣燈夜照心崢嶸。",
            "區區薄宦亦謾爾，役役塵埃愧此生。",
            "淺學幽深雖未燭，到耳獨能辨絲竹。",
            "從今著意聽文鳴，會使嚶嚶出幽谷。"
        ],
        "title": "和鄭府判秋闈行",
        "id": "673874ae-ae49-4c76-98f3-65cc55378a54"
    },
    {
        "author": "杜範",
        "paragraphs": [
            "荆璞照耀非常珍，天衢整步凌通津。",
            "與人軒闢破畦畛，滿懷拍拍無非春。",
            "我如櫪驥異遠道，志在千里身未到。",
            "朅來此地尋文盟，平生心事爲傾倒。",
            "飽德醉義樂有餘，况有蘭玉芬庭除。",
            "諧笑云云殊未厭，盤飧夜半勞兵厨。",
            "依依此情那忍去，自恨塵鞍難久駐。",
            "佇看飛詔自天來，殿前賸作摩空賦。"
        ],
        "title": "又和鄭府判韻",
        "id": "a5e14e55-8219-4ec7-9b5f-621195a00c5e"
    },
    {
        "author": "杜範",
        "paragraphs": [
            "思昔漢中殆，羯奴自荒逖。",
            "驅侵警邊陲，腥臊污華國。",
            "官守蒙胡塵，宮廟入胡域。",
            "姦回執國命，地土輕棄擲。",
            "倒懸頭足互，妖氛日月黑。",
            "念之不忍言，言之淚沾臆。",
            "壽皇雄武姿，一洗曾莫得。",
            "祖宗固有靈，何以重此慼。",
            "忠賢固有心，何以久阻抑。",
            "忍恥坐薪亦幾年，生聚教訓亦纖悉。",
            "昨者飛詔天上來，積穢坐欲一朝滌。",
            "忘形感憤泣東南，氣生果銳吞西北。",
            "似聞元戎已啟行，官軍所到無勍敵。",
            "倒戈橫尸四十里，搴旗獲馬六千匹。",
            "長安遺老今尚在，壺漿筐篚輸悃愊。",
            "勇威義氣有如此，鼎魚鬭沸真假息。",
            "事雖未必合所聞，要之天地當開闢。",
            "池魚一日羊角上，此理從來有通塞。",
            "世人信古不信今，動把國事作嘲赥。",
            "胡憯不念涵煦恩，坐看行人鬭道側。",
            "嗟予少小則古昔，有志未就苦弱植。",
            "茅簷獨對參斗橫，百感交情節屢擊。",
            "男兒出世豈無爲，七尺非供螻蟻食。",
            "當年幕庭三誦人，乃有洙泗詩禮客。",
            "豈作今人蠹簡編，琢腎雕肝緝文墨。",
            "干戈社稷不入用，有作以糜煮砂礫。",
            "我欲匹馬胡兒中，直指燕山以功勒。"
        ],
        "title": "漢中行",
        "id": "69954a70-4bf8-42e9-9117-89883d25898d"
    },
    {
        "author": "杜範",
        "paragraphs": [
            "君不見西山凜凜百世師，忍窮受餓終采蕨。",
            "又不見醜謬遺臭幾千載，當年方丈厭肥滑。",
            "孰得孰失試大觀，較若五味辨甘辣。",
            "冶容媚世吁可憐，羞面顧影自塗抹。",
            "名利物我爭錙銖，語笑詡詡已衷甲。",
            "方嗟天際暮雲深，還見牆陰春草茁。",
            "旨哉君詩良起予，重把心事爲君說。",
            "百年功名亦漫爾，塵路投蹤何日脫。"
        ],
        "title": "黄兄宇出示湯丈追和春日詩適有會余情者次韻",
        "id": "1f9c3622-8585-4583-a05a-809d09c9aa95"
    },
    {
        "author": "杜範",
        "paragraphs": [
            "子規泣訴春山頭，芳草連天不盡愁。",
            "紫陌遊人在何處，空有顰眉人倚樓。",
            "溪上悠悠棹木蘭，溪邊落紅紛斑斑。",
            "嗟哉片片逐流水，新篁忽長千琅玕。",
            "多少閑愁推不去，欲問春歸杳無處。",
            "少年知已負心期，尊酒從今樂事稀。"
        ],
        "title": "再次沈節推送春韻",
        "id": "5b8d84b7-e89b-4633-91a0-e781a480acce"
    },
    {
        "author": "杜範",
        "paragraphs": [
            "觴豆論交今豈無，肺肝相與古來少。",
            "我今宦游雙溪上，一見爲僚盡傾倒。",
            "吏塵終日何沒沒，休澣有盟方皦皦。",
            "點檢春事今幾何，殘紅滿地紛不掃。",
            "明遠奇觀雄此邦，倚欄一望雲縹緲。",
            "潑眼爭光堤面流，傷心不盡天涯草。",
            "文楸得失亦漫爾，投壺成敗供一笑。",
            "酒酣耳熱聲烏烏，語到難言心悄悄。",
            "一切置之姑勿道，四時風月殊未了。",
            "鬢華知復爲誰老，我輩心事要論討。",
            "尚喜後會今有期，誰其識之有鷗鳥。"
        ],
        "title": "歸自明遠醉中作",
        "id": "1a420e36-c143-4d6c-83d1-9a4ec339c2dd"
    },
    {
        "author": "杜範",
        "paragraphs": [
            "象緯昭垂各度躔，牛女之說從何年。",
            "博物有志張茂先，客槎親見織與牽。",
            "坐令千載習繆傳，遂將濁欲穢清玄。",
            "詩史實錄百世賢，亦以俚語形歌篇。",
            "君不見昭陽夜靜玉欄邊，誰知漁陽萬騎橫戈鋋。",
            "何如鳳簫縹緲緱山巔，舉手辭世乘雲軿。",
            "我欲浩歌痛飲秋風前，仰視星斗奕奕紛羅駢。",
            "安得壯士橫笛一聲吹上徹九天。"
        ],
        "title": "七夕歌",
        "id": "bfde0337-00d2-4a43-8ec5-71d711e50bde"
    },
    {
        "author": "杜範",
        "paragraphs": [
            "歸來兩見春載耜，老矣陳人愧髦士。",
            "書生活計常若拙，瓶粟屢空固其理。",
            "石莊好義無不爲，獨將飽腹念朝饑。",
            "擔石赬肩米叩戶，要轉兒啼成歡嬉。",
            "此賜何敢望此老，况有新詩非草草。",
            "再拜爲之驚且慙，錦章玉粲鬭新好。",
            "我貧猶有稻粱謀，更有貧士需麥舟。",
            "爲君乞與君然否，樂施曷計誰家留。"
        ],
        "title": "詹世顯老丈舂米爲贈時有張老之子携其父詩求月助即以詹米轉饋之詹丈以詩送米和其詩",
        "id": "777645da-2ab5-4e06-a977-ba32ac6ed68e"
    },
    {
        "author": "杜範",
        "paragraphs": [
            "大火西流日，秋風戶到時。",
            "斷痕依淺水，疊翠別高枝。",
            "氣每隨時改，人應共物萎。",
            "百年同一夢，身後欲何爲。"
        ],
        "title": "新秋",
        "id": "96625a67-3ddc-4d7b-b7a0-f9cad4d22ee9"
    },
    {
        "author": "杜範",
        "paragraphs": [
            "玉女開天笑，驪龍弄月珠。",
            "照眸千壑滿，應手一絲無。",
            "晻映同雲表，行移轉海隅。",
            "田夫占北極，明日雨平鋪。"
        ],
        "title": "電",
        "id": "4c674f0a-5ea1-4b5c-8528-ef938ebed55c"
    },
    {
        "author": "杜範",
        "paragraphs": [
            "秋色在何許，浮嵐疊翠間。",
            "江清雙鳥渡，天闊片雲閑。",
            "雅量肩文舉，新詩壓子山。",
            "更深聽遠溜，哦詠答濺濺。"
        ],
        "title": "和澧州喜雨韻",
        "id": "7a85a552-b351-42bd-aafb-bb19fb05a5e5"
    },
    {
        "author": "杜範",
        "paragraphs": [
            "晚色煙霞好，寒山雪月明。",
            "賞心聞鵲喜，醉臉任狸形。",
            "銀燭輝蓬戶，冰花爍膽瓶。",
            "讀君斷腸句，孤雁欲吞聲。"
        ],
        "title": "十五日十九兄到家小飲有詩和之",
        "id": "a0177fdb-5cc4-4da4-b299-2bdcb4771ce1"
    },
    {
        "author": "杜範",
        "paragraphs": [
            "晚山棲半白，晚岫勒斜紅。",
            "草草三杯裏，悠悠一笑中。",
            "喜君才磊磈，顧我意蒙茸。",
            "伯仲壎箎處，空嗟不與同。"
        ],
        "title": "是夜聞十六兄雪中有作次韻",
        "id": "62fe018d-790b-411a-9d5b-9c7bb2670194"
    },
    {
        "author": "杜範",
        "paragraphs": [
            "巇嶇來北固，邂逅識南金。",
            "未覺人間役，欣同物外心。",
            "燈花殘夜半，桂子落秋深。",
            "細聽朱絃曲，寥寥大雅音。"
        ],
        "title": "次鄭府判金字韻",
        "id": "419cb9fc-b2c8-4a98-83dc-643a1a5aec8c"
    },
    {
        "author": "杜範",
        "paragraphs": [
            "松關開野寺，山色凈藜牀。",
            "戰局誰爭勝，夸聲或大當。",
            "有人觀物靜，得句滿囊香。",
            "鷗鷺盟猶在，閑中作此忙。"
        ],
        "title": "和十四兄靈巖偶作",
        "id": "e6fbd184-1516-49d9-b800-f987bdf30e77"
    },
    {
        "author": "杜範",
        "paragraphs": [
            "古殿後多竹，虛簷前可牀。",
            "炎歊於此却，胸次要人當。",
            "自足蕭蕭意，時來細細香。",
            "曲肱無一事，閑爲屬詩忙。"
        ],
        "title": "次會再和",
        "id": "87a03760-818d-4a7d-94d5-3b19a04a61c7"
    },
    {
        "author": "杜範",
        "paragraphs": [
            "空谷寒花好，荒村野路長。",
            "有懷尋往事，無語攪枯腸。",
            "老氣猶無恙，幽姿只自香。",
            "喜君歌白雪，茂對此新陽。"
        ],
        "title": "和十九兄梅韻二首  其一",
        "id": "c1765116-fef2-4fdd-a30d-39f27b09f695"
    },
    {
        "author": "杜範",
        "paragraphs": [
            "語別星霜久，懷人道里長。",
            "江山高著眼，文字飽撐腸。",
            "窮壑生新態，寒梅带舊香。",
            "它年當記憶，有雁過衡陽。"
        ],
        "title": "和十九兄梅韻二首  其二",
        "id": "9b5c9482-379f-45a9-a978-41eb112a52df"
    },
    {
        "author": "杜範",
        "paragraphs": [
            "滔滔隨岫遠，𤅣𤅣浸沙寒。",
            "萬古去不極，幾人來此看。",
            "放乎知有本，逝者若爲難。",
            "瞪目斜陽裏，雙鷗下碧瀾。"
        ],
        "title": "九月二十六日觀水",
        "id": "6b420273-e842-4f18-b2d0-ee3663d6befd"
    },
    {
        "author": "杜範",
        "paragraphs": [
            "一樹棲殘雪，不禁春夜霜。",
            "香飄非寶篆，粉褪厭時粧。",
            "且合收餘白，應難待晚黄。",
            "自便籬落好，榛棘不相妨。"
        ],
        "title": "道傍見梅",
        "id": "7b08709a-17ab-46c3-93ec-929cc663ae2c"
    },
    {
        "author": "杜範",
        "paragraphs": [
            "遊宦見交情，惟憂間易生。",
            "文書祇自了，意氣若爲傾。",
            "幸已符金斷，終然爲玉成。",
            "官僚有如此，共保歲寒盟。"
        ],
        "title": "別宛陵同官",
        "id": "5c4422ff-f13f-467e-94ff-793191a149c1"
    },
    {
        "author": "杜範",
        "paragraphs": [
            "官身驚昨夢，山店是回程。",
            "郡事關新舊，人心屬送迎。",
            "塵衫纔幸脫，野服要須成。",
            "世路如川險，歸途却自平。"
        ],
        "title": "途中",
        "id": "991b2bbf-6211-4312-97cb-7409d0081694"
    },
    {
        "author": "杜範",
        "paragraphs": [
            "捧檄來茲邑，勞勞兩載餘。",
            "親庭千里隔，家信十分疎。",
            "有婦聞多病，諸兒盡廢書。",
            "低簷秋雨滴，點點正愁予。"
        ],
        "title": "有感",
        "id": "7a4548b5-ece0-4500-bbe8-4ee0efc8164e"
    },
    {
        "author": "杜範",
        "paragraphs": [
            "羈栖餘兩載，塵擾費三思。",
            "愧匪江陵掾，空多東野詩。",
            "佩囊無限富，擊鉢已嫌遲。",
            "細讀停雲句，多應負所期。"
        ],
        "title": "和楊兄五言二首  其一",
        "id": "91d4b2cf-cb4b-4d37-b48b-eb233f100596"
    },
    {
        "author": "杜範",
        "paragraphs": [
            "納履終朝役，挑燈獨夜思。",
            "功名非我事，風月負君詩。",
            "菽水謀多拙，山林計未遲。",
            "江村梅正好，珍重歲寒期。"
        ],
        "title": "和楊兄五言二首  其二",
        "id": "823baa12-8947-4e98-ac52-cb960e471c1b"
    },
    {
        "author": "杜範",
        "paragraphs": [
            "占盡春光好，湖山一覽餘。",
            "著身蓬島裏，縱目畫屏如。",
            "我計還知錯，君謀定不疎。",
            "它年同到此，卜築莫躊躇。"
        ],
        "title": "趙山甫居玉壺盡得湖山之勝醉後和其韻二章  其一",
        "id": "049424cd-5ca6-4ae6-a98b-17679a2ffa71"
    },
    {
        "author": "杜範",
        "paragraphs": [
            "相見雖無幾，相觀却有餘。",
            "清襟無這樣，塵世有誰如。",
            "文理須教密，濃醺且放疎。",
            "論文何日再，欲別更躊躇。"
        ],
        "title": "趙山甫居玉壺盡得湖山之勝醉後和其韻二章  其二",
        "id": "fe5b98ef-6c63-43d6-adb8-b726f24d157d"
    },
    {
        "author": "杜範",
        "paragraphs": [
            "辭京塵漸遠，入越思逾清。",
            "雨壑溪方漲，風帆去又輕。",
            "天光浮水闊，山色带雲橫。",
            "更問鄉關路，從今尚幾程。"
        ],
        "title": "舟早行將至三界偶成",
        "id": "8713555f-52d5-4256-beae-1facc9e51e65"
    },
    {
        "author": "杜範",
        "paragraphs": [
            "小雨添溪滑，新晴散野清。",
            "寸襟如水闊，一槳共雲輕。",
            "坦坦道皆直，縈縈徑自橫。",
            "天衢從此卜，何用問前程。"
        ],
        "title": "捉筆次前韻  其一",
        "id": "46c98270-da4b-4d54-8774-a6bc7e412555"
    },
    {
        "author": "杜範",
        "paragraphs": [
            "晨炊浮早渡，午夜過錢清。",
            "越國移舟便，曹娥上堰輕。",
            "人言三界近，共指一山橫。",
            "古剡明朝到，籃輿數去程。"
        ],
        "title": "捉筆次前韻  其二",
        "id": "3530516e-46ea-4ba6-ab05-28f1b47275b2"
    },
    {
        "author": "杜範",
        "paragraphs": [
            "厭見塵泥汩，喜看沙水清。",
            "魚攢偎日暖，鷗去帖波輕。",
            "寒渡人來少，閑舟岸與橫。",
            "不須催去槳，溪曲不論程。"
        ],
        "title": "捉筆次前韻  其三",
        "id": "c46ac38b-7c17-43f3-bef9-72f9f4ceb234"
    },
    {
        "author": "杜範",
        "paragraphs": [
            "官喜文書少，塵迷歲月遷。",
            "豈無車可出，儻有約宜堅。",
            "傍水尋疎影，裁詩續舊編。",
            "孤山須竟日，去莫買游船。"
        ],
        "title": "和孫司門寄寬堂詩  其一",
        "id": "13561b25-51d1-4a05-9631-365994d1be94"
    },
    {
        "author": "杜範",
        "paragraphs": [
            "靖節非沉湎，行藏豈漫遊。",
            "幾多經濟具，可付醉吟休。",
            "志在存周鼎，悲能學楚囚。",
            "流風千載想，我欲賦登樓。"
        ],
        "title": "和孫司門寄寬堂詩  其二",
        "id": "66d25408-dd8d-47e9-a4da-f6ea71947b8e"
    },
    {
        "author": "杜範",
        "paragraphs": [
            "勝賞付飛觴，詩人妙嚼芳。",
            "荷君相抆拭，容我共清凉。",
            "湛俗人空老，偷閑策最長。",
            "高峰應更好，何日曳桄榔。"
        ],
        "title": "和吳準齋所賡劉石澗詠湖山之樂因見示韻",
        "id": "f0eb3084-bbc3-43ce-b9e2-188a12e2f8ff"
    },
    {
        "author": "杜範",
        "paragraphs": [
            "段橋牽紙鷂，兒戲亦關心。",
            "風快應難挽，雲高徑欲侵。",
            "人誇無限力，身直不多金。",
            "說與須知道，明朝不似今。"
        ],
        "title": "戲賦段橋風箏",
        "id": "896e781d-3825-47e8-bbbd-a5c747acf2a4"
    },
    {
        "author": "杜範",
        "paragraphs": [
            "巨崖森四立，谺洞費前瞻。",
            "鳥道穿危磴，虬松奮老髯。",
            "巖高全似砌，水小不成簾。",
            "半生纔此見，雖倦未應嫌。"
        ],
        "title": "水簾谷",
        "id": "a985adda-d4a9-47ae-89ef-024eb06383eb"
    },
    {
        "author": "杜範",
        "paragraphs": [
            "心外非吾有，區間忝爾生。",
            "道原無欠剩，物與共流行。",
            "繩甕誰言辱，旂常未足榮。",
            "反躬深體認，莫浪付詩情。"
        ],
        "title": "賦夏肯父所性堂",
        "id": "417b0e8f-4bd3-442a-b97c-aa134f43e452"
    },
    {
        "author": "杜範",
        "paragraphs": [
            "丹心空自照，白首欲何成。",
            "踏地方求實，箋天敢爲名。",
            "樹深秋水浄，山遠暮雲輕。",
            "索我文書外，論交深友生。"
        ],
        "title": "酬謝韓仲和見贈",
        "id": "a07dbdf9-da7f-4090-a58a-2938d8ff3acf"
    },
    {
        "author": "杜範",
        "paragraphs": [
            "地靈鍾國秀，臚唱壓時名。",
            "虎觀堅廉節，螭坳振直聲。",
            "志隨時暫鬰，身與道俱榮。",
            "人羨腰金日，於公孰重輕。"
        ],
        "title": "挽王侍郎二首  其一",
        "id": "47c8acd9-399b-487f-8328-1680f8e80c68"
    },
    {
        "author": "杜範",
        "paragraphs": [
            "里枌敷蔭樾，晝繡借輝光。",
            "誘接嘗登席，摳趨屢負牆。",
            "故山欣弭節，華屋痛帷堂。",
            "歲晚凋松柏，令人重慨傷。"
        ],
        "title": "挽王侍郎二首  其二",
        "id": "1a270ba4-83dc-461e-bc79-8dfba5ba11a0"
    },
    {
        "author": "杜範",
        "paragraphs": [
            "竇館名猶在，燕山事有光。",
            "解衣非楚纊，指廩異齊棠。",
            "映日庭蘭蔚，餘風宰木香。",
            "翠珉垂世勸，寧復事雕章。"
        ],
        "title": "挽鍾保義",
        "id": "ac631726-193d-443c-8595-edb2794ad049"
    },
    {
        "author": "杜範",
        "paragraphs": [
            "諸老凋零盡，公胡不少留。",
            "麈談裁後進，山立儼前脩。",
            "逸館休黄髮，爲邦付黑頭。",
            "甌閩看蔽芾，有淚正難收。"
        ],
        "title": "挽劉監丞二首  其一",
        "id": "090acac2-dadc-41ce-bf1a-3681d84d0209"
    },
    {
        "author": "杜範",
        "paragraphs": [
            "奕世詩書遠，三劉姓字香。",
            "鄉評高宿望，里社借餘光。",
            "蓮浦秋堂晚，松岡夜室長。",
            "典刑無復見，南望獨凄凉。"
        ],
        "title": "挽劉監丞二首  其二",
        "id": "0ae66c28-f8d3-4805-8873-e561f789f43d"
    },
    {
        "author": "杜範",
        "paragraphs": [
            "性質孰無偏，工夫豈易鎸。",
            "人誰知此學，我獨謂公賢。",
            "耿耿存憂世，悠悠付逝川。",
            "一經端有屬，拭目看家傳。"
        ],
        "title": "挽葉子儀二首  其一",
        "id": "232decde-b442-4216-8d87-787bb6472d91"
    },
    {
        "author": "杜範",
        "paragraphs": [
            "當年共短檠，心事熟論評。",
            "豈我非同志，於公不用情。",
            "幾多才莫試，有此恨難平。",
            "舊友凋零盡，悲哉伐木聲。"
        ],
        "title": "挽葉子儀二首  其二",
        "id": "d147f325-070d-4c96-abe6-b48006017be2"
    },
    {
        "author": "杜範",
        "paragraphs": [
            "男兒志四方，世事苦難量。",
            "蚤逐功名誤，空令歲月荒。",
            "倦遊歸故里，幽興肯新堂。",
            "當日多知己，諸公孰在亡。"
        ],
        "title": "挽項監鎮",
        "id": "dbfdbae8-050b-43b5-a779-9f910ac638dc"
    },
    {
        "author": "杜範",
        "paragraphs": [
            "奕世諸賢輔，清朝得老成。",
            "諫兵秦蹇叔，憂國漢蕭生。",
            "更化人皆仰，調元位獨亨。",
            "天遲諸葛死，尚欲致昇平。"
        ],
        "title": "太師平章喬文惠公挽歌詞三首  其一",
        "id": "5b1af4b4-2b88-4ca1-bf42-9417ab2e3604"
    },
    {
        "author": "杜範",
        "paragraphs": [
            "名在洪鈞上，身遊綠野中。",
            "社方娛白傅，城遽閉滕公。",
            "國勢關輕重，君恩著始終。",
            "堪嗟典刑盡，羣木刺寒空。"
        ],
        "title": "太師平章喬文惠公挽歌詞三首  其二",
        "id": "57b31e0d-f46c-4083-ae90-6e4ec48fb074"
    },
    {
        "author": "杜範",
        "paragraphs": [
            "憶在烏傷日，驚騰鶚薦辭。",
            "自憐拘法守，何以答心知。",
            "零露黄花暗，凄風畫翣悲。",
            "遥瞻孔山路，無計送靈輀。"
        ],
        "title": "太師平章喬文惠公挽歌詞三首  其三",
        "id": "04da475a-ec29-41e0-b19d-1d316f77f9a8"
    },
    {
        "author": "杜範",
        "paragraphs": [
            "書種開風氣，儒聲動海涯。",
            "一門團義聚，千里擇名師。",
            "重卦終須卜，留耕已可菑。",
            "賢書初入貢，玉樹影參差。"
        ],
        "title": "挽周迪功二首  其一",
        "id": "9a628798-b191-42ba-8164-1501cfb3f9ae"
    },
    {
        "author": "杜範",
        "paragraphs": [
            "憶昔癡兒幸，聯君季氏姻。",
            "兩家成契闊，一夢記酸辛。",
            "鄉譽聞君子，銘章又古人。",
            "落花愁暮雨，凄冷不成春。"
        ],
        "title": "挽周迪功二首  其二",
        "id": "fe1cdd31-b0d0-4bf1-bd43-796e08e718bd"
    },
    {
        "author": "杜範",
        "paragraphs": [
            "我兄同昔席，我亦接青班。",
            "不盡明時用，空令老淚潸。",
            "筍聯纔胄監，竹使只鄉關。",
            "時豈無知己，吁嗟世路難。"
        ],
        "title": "挽張監丞",
        "id": "c135f5b2-036c-48f6-ad52-e922f3e544f7"
    },
    {
        "author": "杜範",
        "paragraphs": [
            "蔚蔚郎闈望，皇皇使節輝。",
            "競時俱勇往，懷寶獨言歸。",
            "皂蓋人方惜，黄粱夢已非。",
            "蕭山遺老在，誰使涕交揮。"
        ],
        "title": "挽趙漕二首  其一",
        "id": "3ff5d5c4-2741-4e0f-bcc0-0708340d491f"
    },
    {
        "author": "杜範",
        "paragraphs": [
            "歛袵從童丱，巢枝幸里閭。",
            "塵蹤誰抆拭，餘論借吹噓。",
            "得意鳴珂地，驚嗟素錦車。",
            "直言公不死，蘭玉秀階除。"
        ],
        "title": "挽趙漕二首  其二",
        "id": "608f3e96-b44a-4974-9853-e4868aaf3b99"
    },
    {
        "author": "杜範",
        "paragraphs": [
            "鼎盛彈冠地，胡然袖手居。",
            "自怡還自足，誰毀又誰譽。",
            "花竹人安在，芸蘭慶有餘。",
            "華塗驚素錦，行道盡欷歔。"
        ],
        "title": "趙學士挽詩",
        "id": "104869cc-31d2-4999-94bb-6ca78cb7ae06"
    },
    {
        "author": "杜範",
        "paragraphs": [
            "庠塾崇師道，鄉閭重典刑。",
            "麟經開晚學，鶚表動天庭。",
            "頭未終朝黑，衫能幾日青。",
            "文章難得力，愁絕峴山塋。"
        ],
        "title": "挽陳漢英",
        "id": "bff515e0-c21c-41a2-ab51-1173ddecfff0"
    },
    {
        "author": "杜範",
        "paragraphs": [
            "少昊行秋正疾驅，灑然凉色已侵膚。",
            "翠空碧水涵高下，淡靄蒼煙半有無。",
            "風露已經生慘戚，菰蒲且欲慰斯須。",
            "誰將霜竹橫雲外，似有悲聲與恨俱。"
        ],
        "title": "新秋二首  其一",
        "id": "13ec251a-3d61-4b44-b6cf-efe87daa06d8"
    },
    {
        "author": "杜範",
        "paragraphs": [
            "一葉階前落淺黄，已知秋色渡長江。",
            "百骸假合寧長健，萬慮叢生未肯降。",
            "荒草露寒飛蝶盡，暮山煙带白鷗雙。",
            "倚欄獨立渾無語，時把殘篇對小窗。"
        ],
        "tags": [
            "长江"
        ],
        "title": "新秋二首  其二",
        "id": "395ff60e-bb53-4c5a-b652-add73f79ffee"
    },
    {
        "author": "杜範",
        "paragraphs": [
            "甲子謠言未足聽，沛然甘澤以時行。",
            "平田不藉開渠水，野老誰思逐婦聲。",
            "黄倒積雲承露重，青翻長浪簸風輕。",
            "賤夫一飽誠爲幸，更祝傾河灑甲兵。"
        ],
        "title": "春雨甲子而潤澤不違時夏已更秋方慮乾涸一夕沛然優渥矣喜而寫情",
        "id": "198182ae-19ce-4ad8-846d-4e173c02d324"
    },
    {
        "author": "杜範",
        "paragraphs": [
            "山舍榱楹朽蠹餘，朅來小圃作閑居。",
            "推移寧免人間世，灑落還同心地初。",
            "鷗鷺齊盟忘物我，薜蘿交翠映簪裾。",
            "恭惟不負傳心印，已把浮生付六如。"
        ],
        "title": "繼和嚴君壁上韻",
        "id": "9da4f786-8ab6-433f-a6c9-87f9d0bdd537"
    },
    {
        "author": "杜範",
        "paragraphs": [
            "草露團團夜氣濃，一天明月半彎弓。",
            "光涵萬頃澄秋霽，影落千山接翠空。",
            "毫髮不迷孤照處，膽肝盡露廣寒宮。",
            "回廊獨步渾無覺，似是泠然駕遠風。"
        ],
        "title": "丁卯九月十夜觀月",
        "id": "cc7fe42e-9b77-45f9-9d10-bc1b7989a323"
    },
    {
        "author": "杜範",
        "paragraphs": [
            "與君携手上巒坡，多少塵襟盡刮磨。",
            "一鳥橫邊秋靄淡，片雲歸處夕陽多。",
            "潮來萬里翻明練，山簇千峰列翠螺。",
            "此地不堪歸去早，欠看明月漲金波。"
        ],
        "title": "己巳登玉峰亭二首  其一",
        "id": "b0882a94-3cfa-4cc8-9aa7-c8833b2d0a6d"
    },
    {
        "author": "杜範",
        "paragraphs": [
            "杖藜無事歷危坡，一片清寒鏡面磨。",
            "極目盡時知水闊，置身高處見秋多。",
            "此時不著登山屐，到處還成測海螺。",
            "遥想高人閑物外，故應不與世同波。"
        ],
        "title": "己巳登玉峰亭二首  其二",
        "id": "cd1e6358-476a-4c3a-8c2d-76e42027d46d"
    },
    {
        "author": "杜範",
        "paragraphs": [
            "晚煙輕拂亂山橫，落日纔收月已明。",
            "萬頃孤光低闊野，一天寒色带疎星。",
            "交情要與秋容淡，携手難禁夜氣清。",
            "慣識醉中風月好，不知風月更宜醒。"
        ],
        "title": "八月十一夜風月可愛自前屋覓酒不得而歸小詩呈百六十叔",
        "id": "7a0b0fa2-4137-44e4-aeab-03a591645083"
    },
    {
        "author": "杜範",
        "paragraphs": [
            "心事崔嵬日不如，愁端叢起蔓難圖。",
            "殘山剩水鳥聲怨，落日微雲雁影孤。",
            "妙句聳聞驚昨夢，寒窗細讀慰來蘇。",
            "許身已在羲皇上，降志猶能念昔吾。"
        ],
        "title": "次韻草堂",
        "id": "4866f3c1-4c53-49ae-9e61-374eb3828ccf"
    },
    {
        "author": "杜範",
        "paragraphs": [
            "溪頭徙倚對崔嵬，世上塵愁安在哉。",
            "峭壁千尋翻素練，深崖萬古鬭雄雷。",
            "空餘鳥跡無人到，應有山靈怪我來。",
            "偶爾相逢成勝槩，平生襟抱此中開。"
        ],
        "title": "偶屬成嵬字韻錄呈六十叔二首  其一",
        "id": "36b0e17e-5a78-482a-bfc3-22f58d901fe4"
    },
    {
        "author": "杜範",
        "paragraphs": [
            "莫令胸次著崔嵬，萬事於人何有哉。",
            "欲向懸崖看積雨，幾經空谷撼奔雷。",
            "山花無思開還落，溪鳥忘機去復來。",
            "此地逍遥吾足矣，解愁春甕不須開。"
        ],
        "title": "偶屬成嵬字韻錄呈六十叔二首  其二",
        "id": "04d845b5-d4b5-4d92-8e48-62a33e168850"
    },
    {
        "author": "杜範",
        "paragraphs": [
            "遠尋幽侶對清閑，落筆煙霞寫壯觀。",
            "不染紅塵隨處適，獨將青眼箇中看。",
            "雲飛碧落無心到，月浸清波徹底寒。",
            "遥想銜杯當日意，灑然新沐欲彈冠。"
        ],
        "title": "清真褚道士携羅丈唱和訪余求詩予非能詩者辭不獲力拙次韻能不以狂斐疵我否",
        "id": "2299f9e5-96f5-443c-bbcd-54c45a80461b"
    },
    {
        "author": "杜範",
        "paragraphs": [
            "毫端收盡九秋清，凡目容窺巨海驚。",
            "別駕錦囊誇李賀，參軍石鼎續彌明。",
            "珠璣錯落交輝映，金石鏗鏘迭奏成。",
            "迷道願君相指似，敢辭駑鈍策孤征。"
        ],
        "title": "和宗司法與鄭府判韻  其一",
        "id": "68e58d81-5bb9-440c-b1d2-8ea726160bfa"
    },
    {
        "author": "杜範",
        "paragraphs": [
            "候蟲嘖嘖泣秋清，節物還令壯士驚。",
            "人在九原誰可作，月橫千里自增明。",
            "詩壇尚幸從盟約，句法于今識老成。",
            "自愧枯腸如罄室，只愁有債未寬征。"
        ],
        "title": "和宗司法與鄭府判韻  其二",
        "id": "bf2f4ed1-86aa-434d-b87f-d404372187e3"
    },
    {
        "author": "杜範",
        "paragraphs": [
            "野人漫學事王侯，宦牒相從得俊遊。",
            "著眼丹鉛常午夜，轉頭萸菊已深秋。",
            "幾多陳迹成今古，莫對清尊話去留。",
            "自幸趨隅陪玉麈，如今何止識荆州。"
        ],
        "title": "又和鄭府判侯字韻",
        "id": "da97ac64-198e-4a32-a918-648ffa4cb276"
    },
    {
        "author": "杜範",
        "paragraphs": [
            "插架牙籤富鄴侯，戲將翰墨此中遊。",
            "紫萸黄菊家家酒，巨軸長篇字字秋。",
            "談笑不堪增戀遊，簡書無奈怕淹留。",
            "人生聚散真萍梗，咫尺應能見九州。"
        ],
        "title": "復用韻以見別情",
        "id": "3ace7086-1d21-40a2-86a5-d4d8f1d1a2cf"
    },
    {
        "author": "杜範",
        "paragraphs": [
            "弱柳含風拂路隅，一尊話別意躊躕。",
            "相看未了百年事，有約無忘千里書。",
            "到手功名還漫浪，褆身德業念居諸。",
            "願君一語勤相贈，拜賜從今儻不虛。"
        ],
        "title": "別張簿兄弟",
        "id": "dd5bee3b-2e48-4799-9cb1-e96a8f4f5fe6"
    },
    {
        "author": "杜範",
        "paragraphs": [
            "故山携手愜心期，里社從遊即舊規。",
            "十雨五風深望歲，一尊重會只催詩。",
            "多君格力開壇社，得句精神見睫眉。",
            "匹馬秋風思遠道，此盟常恐憶它時。"
        ],
        "title": "戊寅夏和趙十七兄招提偶作",
        "id": "52983b2e-51c9-4c52-a985-90f08f916964"
    },
    {
        "author": "杜範",
        "paragraphs": [
            "新晴山色浄襟裾，世上塵埃一點無。",
            "飛瀑驚奔爭澒洞，層崖屹立鎮崟嶇。",
            "亂流平處沙可數，頑石叢中草不枯。",
            "醉後偶來觀物變，要知到處是工夫。"
        ],
        "title": "遊擘翠",
        "id": "ead16690-5172-4e1c-85e0-13dbac23808d"
    },
    {
        "author": "杜範",
        "paragraphs": [
            "點檢春光向幾多，埋頭官事暗中過。",
            "蕭蕭鬢影霜先入，匝匝襟塵鏡未磨。",
            "盟會誰令寒晉楚，篇詞自幸識陰何。",
            "休文多病風流甚，紅藥尊前獨醉歌。"
        ],
        "title": "和沈節推韻",
        "id": "5aaa094a-f170-4813-a1da-853e5f14f422"
    },
    {
        "author": "杜範",
        "paragraphs": [
            "企望隣邦百里賒，一時文物數名家。",
            "驚人議論鏗蒼佩，落筆詞章粲彩霞。",
            "此日相逢真有幸，何年重會恐無涯。",
            "顧余何以爲君別，多愧新詩屢拜嘉。"
        ],
        "title": "次陳友韻",
        "id": "f2ab7e67-232a-49f3-acec-4d59c3e44a15"
    },
    {
        "author": "杜範",
        "paragraphs": [
            "歸棹便風泝古流，一杯獨酌興悠悠。",
            "夕陽蘸水金窩沸，暮靄籠山紫幕浮。",
            "牧笛村村分路入，漁帆浦浦带煙收。",
            "丹青此處難爲手，更有羈情不奈秋。"
        ],
        "title": "歸自漕司試院到桐廬晚偶成",
        "id": "eef45f8e-ff23-4dd9-b09d-3eefb2bdb3e4"
    },
    {
        "author": "杜範",
        "paragraphs": [
            "人間總是一虛空，過眼流光過耳風。",
            "方見露芽牆下茁，又嗟霜葉嶺頭紅。",
            "身來作吏雙溪上，誰使衝寒一寺中。",
            "急雪隨風穿瓦過，强呵凍手作詩窮。"
        ],
        "title": "再依韻復足五十六字以見一時無聊之態非詩也",
        "id": "d575379d-1a26-4da5-b50f-ee85aebd2c04"
    },
    {
        "author": "杜範",
        "paragraphs": [
            "宦塵役役走長塗，歲晚離家只自吁。",
            "風入破輿寒徹骨，雪穿疎幌亂沾鬚。",
            "橫陳瑞色今如許，定擬豐年可大書。",
            "州縣徒勞何敢憚，萬家溫飽即吾廬。"
        ],
        "title": "十二月初六日出郊途中值雪偶成小律詩",
        "id": "a7cf7e9e-acb9-488f-a2b2-57c6440fd852"
    },
    {
        "author": "杜範",
        "paragraphs": [
            "於赫仁皇訓典垂，寬慈實德太平基。",
            "鴻圖植遠文孫紹，燕翼謀深烈祖貽。",
            "寶曆初更思善治，瑶編久閲撫良規。",
            "平平王道今猶昔，海宇雍熙庶可期。"
        ],
        "title": "恭謝侍讀仁皇訓典徹章御賜杜工部紫宸殿詩退朝口號并鞍馬香茶  其一",
        "id": "40b1548b-204d-4c19-b6cc-c51efe153a1d"
    },
    {
        "author": "杜範",
        "paragraphs": [
            "丹地從容接細氈，豈徒口耳漫周旋。",
            "帝王家法由心法，典策言傳以道傳。",
            "章徹誦筵天意悅，恩隆賜典露華鮮。",
            "禮文稽古皆成憲，主德由斯志罔愆。"
        ],
        "title": "恭謝侍讀仁皇訓典徹章御賜杜工部紫宸殿詩退朝口號并鞍馬香茶  其二",
        "id": "13cd5c64-f899-41d8-876b-2c84102f4e1b"
    },
    {
        "author": "杜範",
        "paragraphs": [
            "微臣何幸厠經帷，寵渥便蕃亦例施。",
            "鸞鳳驚飛高晉帖，夔龍會送借唐詩。",
            "靈蕪甘露排憂困，駿馬雕鞍念老羸。",
            "自愧無功難稱塞，孤臣耿耿只天知。"
        ],
        "title": "恭謝侍讀仁皇訓典徹章御賜杜工部紫宸殿詩退朝口號并鞍馬香茶  其三",
        "id": "800ad548-5391-4ce2-9c08-66761fb2df7e"
    },
    {
        "author": "杜範",
        "paragraphs": [
            "昨夜同雲猶未合，曉來一色變山河。",
            "料應天上梅花早，吹落人間柳絮多。",
            "酒興自憐今老矣，詩腸無奈此情何。",
            "銀杯逐馬天階路，何似寒江伴釣蓑。"
        ],
        "title": "得雪稱賀馬上得五十六字",
        "id": "8c119504-37ca-48a3-9091-d8975c900982"
    },
    {
        "author": "杜範",
        "paragraphs": [
            "拔地停空翠削成，與凡草木不同榮。",
            "無心到彼難教曲，有節防身只自清。",
            "本是孤根穿草壤，誰令弱杪上雲程。",
            "礙簷敲瓦宜芟去，好伴寒松澗壑聲。"
        ],
        "title": "窗前竹",
        "id": "90ad9526-5648-4b29-a8d5-155321f30dfd"
    },
    {
        "author": "杜範",
        "paragraphs": [
            "清朝策士屬新元，四海英髦意氣軒。",
            "自是冕旒崇直道，亦令韋布效忠言。",
            "鹿苹初洽君恩重，鳳藻俄頒帝語溫。",
            "此日微臣陪鎬宴，更慙蘭省濫搜掄。"
        ],
        "title": "聞喜宴和御詩",
        "id": "53263477-c9cd-47fb-87d3-cec5b1c68b5e"
    },
    {
        "author": "杜範",
        "paragraphs": [
            "泛溪深處暮山晴，乍脫塵埃耳目醒。",
            "水面浮天相與碧，波心浸月兩爭明。",
            "淺流礙石灘灘急，曲岸鋪沙渚渚清。",
            "人靜夜闌舟未艤，微吟顧影不勝情。"
        ],
        "title": "舟中偶成小詩",
        "id": "90ab5e9f-2939-43d9-bf98-5f50a8f9dd01"
    },
    {
        "author": "杜範",
        "paragraphs": [
            "魯教寂寥鄒辨已，異端塞路日殷繁。",
            "寶絲遠緝千年緒，古鑑新磨一世昏。",
            "正道以身爲屏翰，真儒於此見淵源。",
            "緘來遺像知君意，百世師模儼若存。"
        ],
        "title": "和楊兄兩詩  其一",
        "id": "48014093-fe33-4fb6-8868-0aa3a49782fe"
    },
    {
        "author": "杜範",
        "paragraphs": [
            "望斷家山兩地懸，白雲何處涕潸然。",
            "吏塵歲月知無幾，宦海風濤幸有邊。",
            "已是雪霜催歲晚，又還花柳放春妍。",
            "起予妙語令深省，碧眼相看話百年。"
        ],
        "title": "和楊兄兩詩  其二",
        "id": "fb0fdafb-a116-4ecd-a2fd-278a034fc738"
    },
    {
        "author": "杜範",
        "paragraphs": [
            "著身閙市厥惟艱，渺渺狂瀾蕩不還。",
            "心莫轉移真匪石，德常安重有如山。",
            "談經不踵諸儒後，辨理尤嚴一字間。",
            "傾耳名言深猛省，半生日月總成閑。"
        ],
        "title": "準齋誨人亹亹不倦某每侍几席灑然若執熱之濯清風一日語及唱和新篇繼復緘示聯章巨軸皆相與切磋之意某輒忘其荒陋次韻二章借以求教不敢言詩也幸赦不敏而鎸誨之  其一",
        "id": "5887957b-ad1c-46a8-a236-206f3262841e"
    },
    {
        "author": "杜範",
        "paragraphs": [
            "倦游愈覺世途艱，遠矣淳風未易還。",
            "車去出門多異轍，塵來瞇目失前山。",
            "差殊只在毫釐際，迷復都來反覆間。",
            "珍重先生相指似，忙中自有本來閑。"
        ],
        "title": "準齋誨人亹亹不倦某每侍几席灑然若執熱之濯清風一日語及唱和新篇繼復緘示聯章巨軸皆相與切磋之意某輒忘其荒陋次韻二章借以求教不敢言詩也幸赦不敏而鎸誨之  其二",
        "id": "420323ec-7926-4195-8438-799430179f22"
    },
    {
        "author": "杜範",
        "paragraphs": [
            "道在行藏自古艱，爲貧偶出未能還。",
            "一從舉手遮西日，已恐移文在北山。",
            "身入微官韁鎖裏，心慚大隠市朝間。",
            "浮雲富貴非吾事，便有功名亦等閑。"
        ],
        "title": "伏蒙賜和復用韻二章拜呈可謂出醜衒媸惟自敘鄙懷併以見區區敬慕之意姑惟教之是所願也  其一",
        "id": "0e115ed4-bb8b-4a2d-8da7-3e7858c8063b"
    },
    {
        "author": "杜範",
        "paragraphs": [
            "學道辛勤歷萬艱，精神見性本無還。",
            "齊眉自可供瓢樂，携手何須去鹿山。",
            "謂介謂通非所在，不夷不惠處其間。",
            "自憐塵俗心猶在，即席摳衣願少閑。"
        ],
        "title": "伏蒙賜和復用韻二章拜呈可謂出醜衒媸惟自敘鄙懷併以見區區敬慕之意姑惟教之是所願也  其二",
        "id": "888401db-e337-4958-8177-4ce0a4a3487f"
    },
    {
        "author": "杜範",
        "paragraphs": [
            "絕澗移來近市園，又還移入賣花盆。",
            "體蟠一簇皆心匠，膚裂千梢尚手痕。",
            "試問低回隨俗態，何如峭直抱孤根。",
            "歲寒風節應無恙，魯兀須知自有尊。"
        ],
        "title": "和花翁盆梅",
        "id": "d7829b4d-1377-4ec2-b5b6-fad61a40aa6d"
    },
    {
        "author": "杜範",
        "paragraphs": [
            "愚拙天真未易全，如翁自許豈其然。",
            "剩將詩句酬花債，只把春衣辦酒錢。",
            "僅六尺牀皆樂地，方千里旱自豐年。",
            "瞿曇老子都曾學，曾學爲儒也學仙。"
        ],
        "title": "和花翁自詠",
        "id": "256470ae-4ff3-433f-8289-ef0caee2814d"
    },
    {
        "author": "杜範",
        "paragraphs": [
            "萬物由來備一身，要教純熟在持循。",
            "莫嫌惡濁浮埃界，自做分明實地人。",
            "培養確知心是聖，工夫豈費筆如神。",
            "羨君精進追前哲，愧我衰頹落世塵。"
        ],
        "title": "和貴方韻",
        "id": "06e3c530-ea58-496d-b52f-6d4b91246a75"
    },
    {
        "author": "杜範",
        "paragraphs": [
            "坦然寬德是居身，又有疲甿要拊循。",
            "鏡浄不過方寸地，海涵何止百千人。",
            "呻吟望賜多溝壑，晚閃爲霖幾怪神。",
            "膏澤未能周海宇，祝公先靜一州塵。"
        ],
        "title": "借韻呈寬堂",
        "id": "31b95c00-dc96-4fbf-aee6-8727e3d0670c"
    },
    {
        "author": "杜範",
        "paragraphs": [
            "料理新陽在此朝，休文但覺带寬腰。",
            "懶將漫刺巡門到，病怕時人舉酒邀。",
            "强裹青衫空自累，滿簪白髮不相饒。",
            "冥心久矣隨天付，九轉還丹不用燒。"
        ],
        "title": "次花翁冬日三詩  其一",
        "id": "17f0e38a-d8fe-4b7e-93d7-e6dd0cfadd40"
    },
    {
        "author": "杜範",
        "paragraphs": [
            "人心天理兩相關，無奈花翁盡日閑。",
            "麗服靚粧紛拜節，弊衣短策自怡顔。",
            "已聞瞥爾尋幽去，又見陶然向市還。",
            "住世世塵塵不染，梅花好處即孤山。"
        ],
        "title": "次花翁冬日三詩  其二",
        "id": "0244772d-af29-4c62-9f90-4246c0d442a9"
    },
    {
        "author": "杜範",
        "paragraphs": [
            "翛然僧舍一柴扉，淡泊如君眼底稀。",
            "山澤肯爲仙骨瘦，襟懷自得遯身肥。",
            "有詩盈帙遮空橐，無酒留賓辦典衣。",
            "一棹稽山風雪裏，便應興盡雪中歸。"
        ],
        "title": "次花翁冬日三詩  其三",
        "id": "d89c19c5-25da-4b53-b174-3d39b419941d"
    },
    {
        "author": "杜範",
        "paragraphs": [
            "何人急急走靈符，扶醒摐摐十萬夫。",
            "隘巷未收穿履迹，短簷已倚曬書儒。",
            "日開雪色如翻手，景屬詩家費撚鬚。",
            "起望四山新入畫，翠屏半是粉成圖。"
        ],
        "title": "次花翁喜雪快晴韻",
        "id": "fb9d5ad0-c464-4a96-8f2c-e2381fcc7a93"
    },
    {
        "author": "杜範",
        "paragraphs": [
            "創見飛瓊粲晚華，已聞得句壓劉叉。",
            "亂隨風勢斜穿戶，誰在雲端巧雨花。",
            "惱殺饑烏尋屋角，寒驚宿雁失汀沙。",
            "此時清絕難酬賞，羔酒誰言勝鳳茶。"
        ],
        "title": "次花翁第二雪",
        "id": "e93ef089-ccbd-4e9a-83e2-c759680878fd"
    },
    {
        "author": "杜範",
        "paragraphs": [
            "擁衾無事可相干，急報飛瓊急起看。",
            "推戶已成千頃白，倚欄未覺十分寒。",
            "三逢瑞景開心目，幾費詩翁琢腎肝。",
            "妙句鼎來方對客，共吟驚喜欲忘餐。"
        ],
        "title": "次花翁第三雪",
        "id": "de69db90-f68d-4bf8-b8a5-4a4f00e26a5a"
    },
    {
        "author": "杜範",
        "paragraphs": [
            "村翁活計謝田莊，肯與時人較短長。",
            "餘事詩篇陵鮑謝，太平胸次到黄唐。",
            "以通爲隠渾無礙，有樂償貧似略當。",
            "自笑此生成鶻突，誰知鶻突正難量。"
        ],
        "title": "次花翁自笑韻",
        "id": "7ab02ba7-90d0-48b4-b4eb-22902861f136"
    },
    {
        "author": "杜範",
        "paragraphs": [
            "道機已熟絕防閑，縱步來尋興裏山。",
            "殘雪點衣消酒醉，晚風吹鬢带詩還。",
            "妙年羨子歡悰足，走宦愁予樂事慳。",
            "安得相從塵網外，快將如意碎青珊。"
        ],
        "title": "次趙貴方九里松獨行韻",
        "id": "76c1d1b5-b8d7-4d98-9f4e-4b57ff240de9"
    },
    {
        "author": "杜範",
        "paragraphs": [
            "一笑重逢二十年，自憐鏡影已華顛。",
            "謾言世上誰知我，落在人間恐愧天。",
            "理到平時無一事，行須實處著千鞭。",
            "但教千里民安樂，莫使虛名爲世傳。"
        ],
        "title": "羅年能赴興國前詩未作嘗於醉中謾成亦併達之",
        "id": "ff5b2547-bdf9-4897-9fdb-53d8ff9fc3ba"
    },
    {
        "author": "杜範",
        "paragraphs": [
            "一尊濁酒送君行，慘澹江雲似我情。",
            "已是園林堆落葉，更添風雨掃殘英。",
            "直存吾道曾何病，公在人心爲不平。",
            "我久念歸歸未得，羨君趲得去帆輕。"
        ],
        "title": "又送湯國正五十六字",
        "id": "9d4a714f-3e84-4df3-9a4e-0b37e209968d"
    },
    {
        "author": "杜範",
        "paragraphs": [
            "日斜遠浦閟朱光，煙抹前山濕翠粧。",
            "自有著身丘壑分，故應遣我水雲鄉。",
            "便於世上誇鍾鼎，何似田間飽稻粱。",
            "手把黄花相問訊，秋風不改舊時香。"
        ],
        "title": "南鄉舟中偶成",
        "id": "2e06ff9b-5fb3-4eb6-9ab9-7096ceb1213f"
    },
    {
        "author": "杜範",
        "paragraphs": [
            "數點冰葩與雪宜，有人著眼水邊籬。",
            "從渠疎影初傳句，自此清吟未有詩。",
            "曾到孤山飛鶴處，恰思偃樹跨鯨時。",
            "李園莫負春風約，應有當年未折枝。"
        ],
        "title": "和耕甫弟梅",
        "id": "2bb3955f-c8ad-4b99-a580-2d352d62bafc"
    },
    {
        "author": "杜範",
        "paragraphs": [
            "至日衝寒掃墓墟，凄然一拜一欷歔。",
            "蓼莪恨與雲無際，常棣愁催雪滿裾。",
            "誤落世塵驚日月，謾牽吏鞅廢詩書。",
            "回頭更看諸兒姪，門戶支撐正要渠。"
        ],
        "title": "冬至展墓偶成",
        "id": "b17a111e-a556-4c72-831e-08fcadf07df8"
    },
    {
        "author": "杜範",
        "paragraphs": [
            "何人剝啄扣雲關，袖有新詩數百篇。",
            "宮徵自調相和應，珠璣不揀盡光圓。",
            "昌黎薦士慙無路，東野盤空枉笑天。",
            "聞道二親猶未葬，知誰著眼爲渠憐。"
        ],
        "title": "鄭寧夫携詩什訪余併有贈篇聞其浙右之行詩以送",
        "id": "4500061b-b13d-4a41-b4fd-9239bf300afc"
    },
    {
        "author": "杜範",
        "paragraphs": [
            "簇簇枝頭綴淺黄，鼻通四遠熟留藏。",
            "秋於對樹疑添色，雨不多時怕減香。",
            "花事索人非易管，詩情得酒爲新嘗。",
            "叢芳德色驚人句，影下重吟駐夕陽。"
        ],
        "title": "承見再和用韻",
        "id": "91136d5d-3793-4676-b47e-37de07572f7d"
    },
    {
        "author": "杜範",
        "paragraphs": [
            "年纔四十未云遲，勇謝文場意已奇。",
            "獨抱古心欣有得，肯同時好浪相追。",
            "迴神自是平生學，徹底還看處死時。",
            "援筆大書真力士，紛紛醉夢若纏悲。"
        ],
        "title": "挽曹處士二首  其一",
        "id": "1b99205c-6788-475b-91e8-b729e46cf6b3"
    },
    {
        "author": "杜範",
        "paragraphs": [
            "持身非介亦非通，閑處工夫不墮空。",
            "石室隠居雖我獨，鳳岡文社與人同。",
            "道鎸一族多名士，惠浹千家有後功。",
            "潜德自昭何待發，矧茲大筆詔無窮。"
        ],
        "title": "挽曹處士二首  其二",
        "id": "620f1d8c-bcf6-4dc3-8c91-e123fde569db"
    },
    {
        "author": "杜範",
        "paragraphs": [
            "教子成名豈偶然，存心積善契蒼天。",
            "獨工學問馳清譽，旁習陰陽得異傳。",
            "煞有哀榮身後事，不差生死夢中言。",
            "欲占厚德看銘誌，七十之期過一年。"
        ],
        "title": "徐倅尊人挽詩二首  其一",
        "id": "ec1f4428-31a8-451d-a3ac-fe13e1557104"
    },
    {
        "author": "杜範",
        "paragraphs": [
            "論子論交事契深，同年同里又同心。",
            "登堂未展龐公拜，夢奠俄驚尼父吟。",
            "自古陰功天所予，如公遐福世同歆。",
            "老成漸漸凋零盡，空有潸然淚滿襟。"
        ],
        "title": "徐倅尊人挽詩二首  其二",
        "id": "877220ea-6d78-4f60-8322-42306bce5ef6"
    },
    {
        "author": "杜範",
        "paragraphs": [
            "弟兄鼎譽人爭羨，富貴隨時報未均。",
            "領閣清班非不遇，持麾重選遽成塵。",
            "世誇人物今何在，志在詩書竟莫伸。",
            "笑語詼諧猶在耳，忽聞遠訃恐非真。"
        ],
        "title": "丘知府挽詩",
        "id": "21cf816c-44dd-41b3-b7eb-9923e421c845"
    },
    {
        "author": "杜範",
        "paragraphs": [
            "事到蓋棺方始定，言于陋巷乃爲公。",
            "試看傾郭盈襟淚，盡是忘餐振廩功。",
            "榮貴但知崇己欲，文章未必濟民窮。",
            "如君厚積人誰忌，惟恐君家積未豐。"
        ],
        "title": "挽陳將仕",
        "id": "c5144463-c36a-497d-ac31-d8c59408d103"
    },
    {
        "author": "杜範",
        "paragraphs": [
            "宰士當年棣萼情，世科心許白頭登。",
            "詩書早已傳家學，場屋誰知負夜燈。",
            "老矣尚餘英氣在，嗟哉獨慕善人稱。",
            "一經分付曾何憾，看取于門自此興。"
        ],
        "title": "挽黄脩職",
        "id": "16396e2b-15e6-4923-993a-d1bdc4a9f286"
    },
    {
        "author": "杜範",
        "paragraphs": [
            "确犖羣山兀海隅，芬川蔚有吉人居。",
            "施仁一念周鄉井，稱善同聲溢里閭。",
            "教子垂芳心有待，榮親養老意何如。",
            "貤恩漫爾撐門戶，肯負當年一束書。"
        ],
        "title": "挽李處士",
        "id": "a936082e-722f-4892-a360-bd3120cdad72"
    },
    {
        "author": "杜範",
        "paragraphs": [
            "丘公四海大名垂，有女來嬪閥閲宜。",
            "蘋藻自供寒女事，琴書未許世人知。",
            "舟移夜壑方遺恨，劍合平津自有時。",
            "膝上一經勳已策，吁嗟不賦板輿詞。"
        ],
        "title": "挽趙漕閤中",
        "id": "f0dfc35f-3e48-4ebe-ae3d-b43accadad6d"
    },
    {
        "author": "杜範",
        "paragraphs": [
            "韜光自古常難見，友道于今幸可論。",
            "勳業但看江左相，才名已識下邽門。",
            "壯哉蘭若當時志，已矣雲山此日原。",
            "到底百年同一夢，山林鐘鼎尚何言。"
        ],
        "title": "挽□□",
        "id": "18fcb794-3cfc-4399-ace3-d93e4e7dce49"
    },
    {
        "author": "杜範",
        "paragraphs": [
            "時運遭逢亦偶然，著鞭莫訝祖生先。",
            "閉門終負三冬用，脂篋徒誇十部賢。",
            "玉樹幸能光舊德，爵羅寧復歎當年。",
            "生平未快荆州願，有淚空令落九泉。"
        ],
        "title": "挽翟親",
        "id": "e1fd491f-2e9f-4cd0-8337-e238798365a3"
    },
    {
        "author": "杜範",
        "paragraphs": [
            "中土太淡素，東皇染半節。",
            "此君已不羣，此種更奇絕。"
        ],
        "title": "酥溪寺舍窗前有黄金間璧玉竹可愛謾作二十字不許撞題",
        "id": "7d564f26-fb93-4761-b145-cb2efeebf173"
    },
    {
        "author": "杜範",
        "paragraphs": [
            "掛起梧桐月，先成一夜霜。",
            "與君飛大白，一口吸秋光。"
        ],
        "title": "得光字",
        "id": "1d6c3e43-a279-42a6-9f53-f06dbc49670d"
    },
    {
        "author": "杜範",
        "paragraphs": [
            "夕陽有意爲人留，斜映寒江著小舟。",
            "遠目遥岑無限意，不須蕭瑟賦悲秋。"
        ],
        "title": "和六十叔二絕  其一",
        "id": "bfa13534-da4e-4b79-8ff0-ffe8e3a657d8"
    },
    {
        "author": "杜範",
        "paragraphs": [
            "半窗斜日带東籬，桂子團團已滿枝。",
            "朝露晚風并夜月，細看一一是君詩。"
        ],
        "title": "和六十叔二絕  其二",
        "id": "66285ec1-5ce3-440a-9bc5-cb6725dce592"
    },
    {
        "author": "杜範",
        "paragraphs": [
            "故園蒼莽淡煙霏，白鷺翩然下小池。",
            "豈我機心猶未盡，躊躕四顧復驚飛。"
        ],
        "title": "辛未白鷺一絕",
        "id": "7527deda-189b-4865-9902-b4ef1e1bd66a"
    },
    {
        "author": "杜範",
        "paragraphs": [
            "白白朱朱掃地殘，尚餘紅芍带春妍。",
            "娉婷自笑成孤語，困倚芳叢背日眠。"
        ],
        "title": "次韻十一叔芍藥五絕  其一",
        "id": "9a25bcaa-7d1d-4f72-a63c-a19e59db43c2"
    },
    {
        "author": "杜範",
        "paragraphs": [
            "簇簇妖紅裛露鮮，春工爛漫乞君看。",
            "心期點檢都無可，幸有花盟獨未寒。"
        ],
        "title": "次韻十一叔芍藥五絕  其二",
        "id": "f605c962-9af7-4e6f-abf7-6fa7cedd8900"
    },
    {
        "author": "杜範",
        "paragraphs": [
            "心事摧殘厭世喧，眼前能復問媸妍。",
            "故園春色還依舊，此日看花意不然。"
        ],
        "title": "次韻十一叔芍藥五絕  其三",
        "id": "5c9d483d-f4f1-4bdb-a4dc-605eff63ebfc"
    },
    {
        "author": "杜範",
        "paragraphs": [
            "手把春花已後春，錦容入眼更成新。",
            "凭欄落日渾無□，倍覺君詩信有神。"
        ],
        "title": "次韻十一叔芍藥五絕  其四",
        "id": "500e110d-c6ea-4121-a951-4df7dcdaad73"
    },
    {
        "author": "杜範",
        "paragraphs": [
            "寒暑回還日日新，數枝留得幾多春。",
            "君能彈壓憑佳句，一段清襟亦可人。"
        ],
        "title": "次韻十一叔芍藥五絕  其五",
        "id": "76a6ca62-9249-43cf-bb1e-0196f5ca6414"
    },
    {
        "author": "杜範",
        "paragraphs": [
            "月蕩秋光滴翠空，英英寒色萬山同。",
            "一年奇事惟今夕，顧我萎然卧病中。"
        ],
        "title": "次韻草堂二首  其一",
        "id": "0b5db205-8472-42e2-bed4-00a1e86651c2"
    },
    {
        "author": "杜範",
        "paragraphs": [
            "中秋有約醉南湖，料此清光已不孤。",
            "枕上不堪良夜永，起來猶强作伊吾。"
        ],
        "title": "次韻草堂二首  其二",
        "id": "05bbe403-3576-40d5-8803-ba855490cf32"
    },
    {
        "author": "杜範",
        "paragraphs": [
            "雁宿沙頭水月明，無端驚起兩三聲。",
            "孤飛縹緲知何處，影落寒江浪已平。"
        ],
        "title": "壬申九月初十歸自邑中兩絕  其一",
        "id": "bbcc7a39-596a-41bd-9880-e18f80545a8c"
    },
    {
        "author": "杜範",
        "paragraphs": [
            "風清露肅片雲閑，耿耿寒光沐萬山。",
            "滿目瓊樓高著脚，豈知身復在人間。"
        ],
        "title": "壬申九月初十歸自邑中兩絕  其二",
        "id": "8425bc7e-00db-4b21-baa4-d38fbab8dd63"
    },
    {
        "author": "杜範",
        "paragraphs": [
            "冀北奇才萬馬空，驚人佳句墨深濃。",
            "春風桃李人應識，要看寒溪澗底松。"
        ],
        "title": "清貞褚道士携羅丈唱和訪余求詩予非能詩者辭不獲力拙次韻能不以狂斐疵我否",
        "id": "4fb8cde7-e361-49a4-85bc-fb86b27c82c4"
    },
    {
        "author": "杜範",
        "paragraphs": [
            "風流公子醉陽臺，歸路猶傳笑語諧。",
            "玉腕雙扶爭嫵媚，不知失足在蒼崖。"
        ],
        "title": "戲十九兄二首  其一",
        "id": "90a89457-97e3-42f7-99b9-0214be0c1618"
    },
    {
        "author": "杜範",
        "paragraphs": [
            "君曾夷視北山巔，險阻誰知在眼前。",
            "亟欲問君無恙否，小春催到探梅天。"
        ],
        "title": "戲十九兄二首  其二",
        "id": "a61d081f-226f-4b67-b5b9-84b08a022f1e"
    },
    {
        "author": "杜範",
        "paragraphs": [
            "萬頃瓊瑶爛不收，從今便合慶來牟。",
            "與君莫負登臨約，不是偷閑作浪遊。"
        ],
        "title": "飛雪未已可謂佳瑞約判簿判務二丈同登尊經閣",
        "id": "4f46a5f7-ae6a-4f42-b0a3-e036ddc50821"
    },
    {
        "author": "杜範",
        "paragraphs": [
            "春工剪水巧先呈，不夜寒光滿地瓊。",
            "獨撚冰鬚搜雪句，此時誰解與同盟。"
        ],
        "title": "次沈節推韻",
        "id": "e161d162-4ae7-48a5-ac7b-78e44fb1d575"
    },
    {
        "author": "杜範",
        "paragraphs": [
            "白句方從萬玉妃，安排紅袖點春暉。",
            "一寒自笑無氈客，三酌匆匆早賦歸。"
        ],
        "title": "又得一絕句",
        "id": "fa59a63b-603e-4e0d-8882-bb78f0570425"
    },
    {
        "author": "杜範",
        "paragraphs": [
            "姮娥剪綵壓羣芳，一夜秋風入酒囊。",
            "薰徹醉魂清入骨，敢言天下更無香。"
        ],
        "title": "和汪子淵桂花一絕",
        "id": "42d074e1-d2ca-4a7e-b09c-125867f26789"
    },
    {
        "author": "杜範",
        "paragraphs": [
            "春風得意酌霞觴，翠袖寧禁白露霜。",
            "欲向月宮收賸馥，曉窗强理背時粧。"
        ],
        "title": "和趙山甫海棠",
        "id": "ea965d35-f144-4ec7-8c4b-2e5dcd6b74f6"
    },
    {
        "author": "杜範",
        "paragraphs": [
            "佳人憔悴怯春衣，日暮樓高酒力微。",
            "流水落花無限恨，一聲杜宇又催歸。"
        ],
        "title": "次沈節推送春韻二首  其一",
        "id": "16d55065-a4dc-4796-b127-d80fe546ad73"
    },
    {
        "author": "杜範",
        "paragraphs": [
            "一年春事逐飛蓬，燕語千愁訴未通。",
            "水竹誰家深院落，捲簾準擬納薰風。"
        ],
        "title": "次沈節推送春韻二首  其二",
        "id": "3c485a8c-6414-4ef2-a3af-f4478c54a6a7"
    },
    {
        "author": "杜範",
        "paragraphs": [
            "高人作計亦迂哉，千尺崔嵬著釣臺。",
            "握手故人留不住，有魚那肯上鈎來。"
        ],
        "title": "七月二十七日午到釣灘登其臺偶成二絕  其一",
        "id": "af4a2c55-579d-45f0-8efc-5dc8c19557a6"
    },
    {
        "author": "杜範",
        "paragraphs": [
            "憶昔斯堂醉晚風，壁間歲月已無蹤。",
            "誰知千古留名字，只在當年把釣中。"
        ],
        "title": "七月二十七日午到釣灘登其臺偶成二絕  其二",
        "id": "84eb9418-5d06-4679-a727-156dd6cf0931"
    },
    {
        "author": "杜範",
        "paragraphs": [
            "喜脫京塵理棹行，歸心佇立望危檣。",
            "得風甚飽秋帆腹，頃刻回頭失富陽。"
        ],
        "title": "偶成",
        "id": "e553ab0a-da15-4c8c-8234-0dcc34a9913e"
    },
    {
        "author": "杜範",
        "paragraphs": [
            "廢寺翛然殿宇空，早寒催雪撼山風。",
            "急投小舍成孤坐，撥盡爐灰那處紅。"
        ],
        "title": "宿興善寺成小絕",
        "id": "d474e1d7-d421-44a4-b871-1fee3742baeb"
    },
    {
        "author": "杜範",
        "paragraphs": [
            "冰雪凝寒萬木空，我今正欲轉春風。",
            "東郊已作安排計，會看枝頭萬點紅。"
        ],
        "title": "用韻作懽喜語",
        "id": "1556b9df-9335-4609-aa15-4dc76c67e8b7"
    },
    {
        "author": "杜範",
        "paragraphs": [
            "數過流年轉矚中，宦塵休更問窮通。",
            "新詩喚我塵埃夢，孤驛清澄一笑同。"
        ],
        "title": "劉上舍携酒有詩和其韻  其一",
        "id": "5aaafae5-c6b5-4783-a3a9-290b94eff6e0"
    },
    {
        "author": "杜範",
        "paragraphs": [
            "匆匆歲事又更新，一氣初回萬木春。",
            "獨有江梅殊未覺，凜然冰雪照詩人。"
        ],
        "title": "劉上舍携酒有詩和其韻  其二",
        "id": "cb0f2bdb-a66d-46e2-942b-9e37eddf0a2a"
    },
    {
        "author": "杜範",
        "paragraphs": [
            "我輩周旋實地中，此身窮處此心通。",
            "荷君一見如平素，迹未相親味已同。"
        ],
        "title": "高兄徐倉高弟和劉會之兩絕見寄再韻謝之  其一",
        "id": "8bb27e69-b8e9-41e1-82c4-253735d73565"
    },
    {
        "author": "杜範",
        "paragraphs": [
            "袖手閑居德日新，靜安增伴四時春。",
            "君方入室慰此老，肯作浮陽愧古人。"
        ],
        "title": "高兄徐倉高弟和劉會之兩絕見寄再韻謝之  其二",
        "id": "7d39b5b2-bc31-4cd2-aebb-064a506f47a1"
    },
    {
        "author": "杜範",
        "paragraphs": [
            "春入桃園日正遲，懷人何以慰朝饑。",
            "自憐官事冥煩日，却是詩人得句時。"
        ],
        "title": "康秋惠詩和其韻二首  其一",
        "id": "006bb07e-622d-4e4a-968e-b8546631faee"
    },
    {
        "author": "杜範",
        "paragraphs": [
            "觀梅詩興愧何郎，塵鞅埋頭歲月長。",
            "力薄何能堪重負，托身猶喜鄭公鄉。"
        ],
        "title": "康秋惠詩和其韻二首  其二",
        "id": "1c7acdc5-b07b-4a84-8c1e-4fe0ea16a6ea"
    },
    {
        "author": "杜範",
        "paragraphs": [
            "日隠西山月色微，林端水際淡煙霏。",
            "遥岑橫碧在何許，誰念行人未得歸。"
        ],
        "title": "晚坐偶成一絕",
        "id": "2672e48a-d0bf-425c-85fb-ce0a81ae7686"
    },
    {
        "author": "杜範",
        "paragraphs": [
            "春愁風雨不禁寒，紅盡枝頭綠已團。",
            "誰遣佳人伴岑寂，初酣卯酒臉勻丹。"
        ],
        "title": "劉上舍以詩送牡丹併酒和之二首  其一",
        "id": "3357fc87-48ce-4b6b-950b-2f5a07d2d57f"
    },
    {
        "author": "杜範",
        "paragraphs": [
            "紛紛萬卉委泥沙，獨殿春風自一家。",
            "珍重白衣相問勞，醉吟佳句醉看花。"
        ],
        "title": "劉上舍以詩送牡丹併酒和之二首  其二",
        "id": "2c719176-710e-42b1-ab45-ee1e637dde5b"
    },
    {
        "author": "杜範",
        "paragraphs": [
            "雪外亂山才約略，雨中平野更凄迷。",
            "有人支枕篷窗底，卧看羣牛渡野溪。"
        ],
        "title": "偶題",
        "id": "5a753588-9660-4cd9-a865-313c371ffe6e"
    },
    {
        "author": "杜範",
        "paragraphs": [
            "半菽生涯志九霄，詩篇妙處壓劉曹。",
            "朶頤鐘鼎人都錯，自有靈龜價最高。"
        ],
        "title": "和陽秀才惠詩七絕  其一",
        "id": "1e3e025f-d0f2-4eba-b119-f11b576b619d"
    },
    {
        "author": "杜範",
        "paragraphs": [
            "夜光那肯暗投人，至寶何須借所因。",
            "袖有明珠來遺我，荷君此意重千鈞。"
        ],
        "title": "和陽秀才惠詩七絕  其二",
        "id": "a39b6cf0-dc8c-4291-bba6-9ccf7b406feb"
    },
    {
        "author": "杜範",
        "paragraphs": [
            "區區敢計一身存，剝盡皮毛尚有根。",
            "有客款門歌慷慨，清風爲我濯塵褌。"
        ],
        "title": "和陽秀才惠詩七絕  其三",
        "id": "87ad56c7-a9ad-4f83-991a-b95ee4cccce9"
    },
    {
        "author": "杜範",
        "paragraphs": [
            "百年墜典一朝行，疾痛誰知赤子情。",
            "勞瘁何曾沾小惠，追呼蚤已困苛征。"
        ],
        "title": "和陽秀才惠詩七絕  其四",
        "id": "ff5683f2-113d-4124-87a9-db4b694f90f3"
    },
    {
        "author": "杜範",
        "paragraphs": [
            "載籍重脩舊額存，從今便可養胚腪。",
            "只愁均賦無良法，巨室逃楊復放豚。"
        ],
        "title": "和陽秀才惠詩七絕  其五",
        "id": "3566f1ff-b26e-4fff-8f72-2a6e165837ad"
    },
    {
        "author": "杜範",
        "paragraphs": [
            "事已垂成慮正長，民風安得反醇龐。",
            "交征上下方旁午，何以爲謀淑此邦。"
        ],
        "title": "和陽秀才惠詩七絕  其六",
        "id": "fb883b95-5060-429a-9ca2-7b584c955a17"
    },
    {
        "author": "杜範",
        "paragraphs": [
            "三載塵埃積寸心，空齋暗鎖一牀琴。",
            "忽聞宮徵相勾引，聊整徽絃發舊音。"
        ],
        "title": "和陽秀才惠詩七絕  其七",
        "id": "fa9ba281-6b66-4f29-a07a-31793a517232"
    },
    {
        "author": "杜範",
        "paragraphs": [
            "世以淵明名爾菊，却來紫陌換青銅。",
            "東籬采采知何處，豈不包羞負此翁。"
        ],
        "title": "問淵明菊",
        "id": "38473dcf-8982-4d39-a0ad-af1525bf7c07"
    },
    {
        "author": "杜範",
        "paragraphs": [
            "未有淵明先有我，何人喚我作淵明。",
            "東籬宛在南山下，誰向秋風管落英。"
        ],
        "title": "代菊對",
        "id": "f7639992-c0f5-430a-bcbf-2d8747fcdac0"
    },
    {
        "author": "杜範",
        "paragraphs": [
            "舉世貪生不足評，捨生取義亦難明。",
            "娥知有父不知死，當日何心較重輕。"
        ],
        "title": "曹娥",
        "id": "a8eead2a-efe0-4b87-99e3-4148571859e3"
    },
    {
        "author": "杜範",
        "paragraphs": [
            "短篷支枕看青山，山意閑如人意閑。",
            "飛過白鷗何處宿，宿時莫向急邊灘。"
        ],
        "title": "偶成",
        "id": "495d53b6-8f00-4c46-b8ba-bbf601462542"
    },
    {
        "author": "杜範",
        "paragraphs": [
            "花與詩人自目成，荷君持贈半寒燈。",
            "悄然清夢江村裏，忘却官身在宛陵。"
        ],
        "title": "處靜得梅枝爲贈以新詩將之漫次韻以謝",
        "id": "32cbb98d-4de9-4342-8799-ea6ea7397d8f"
    },
    {
        "author": "杜範",
        "paragraphs": [
            "谷裏深藏豈自珍，須臾觸石上天津。",
            "悠然一片心何在，說道無心却誤人。"
        ],
        "title": "何君智父之堂名以雲岫袁蒙齋記之智父以示余漫成絕句",
        "id": "c2101c9a-2eed-465f-9055-504ee4a0f708"
    },
    {
        "author": "杜範",
        "paragraphs": [
            "一春霽色養花天，近夏鞭霆雨沛然。",
            "說與農人勤貯水，行看綠霧漲平田。"
        ],
        "title": "枕上偶成三首  其一",
        "id": "9914edc4-690a-43a4-8296-d7af1cb530b6"
    },
    {
        "author": "杜範",
        "paragraphs": [
            "春動邊聲虜計狂，淮流據斷架浮梁。",
            "雨師怒烈風雲陣，定報驚奔盡犬羊。"
        ],
        "title": "枕上偶成三首  其二",
        "id": "0d4b621d-4e82-4963-825d-82985ccfa620"
    },
    {
        "author": "杜範",
        "paragraphs": [
            "老夫屢與死爲鄰，急報家人早入京。",
            "正慮舟行流未滑，枕前快聽瀉簷聲。"
        ],
        "title": "枕上偶成三首  其三",
        "id": "006933fe-1136-457f-94a7-f458b80a734d"
    },
    {
        "author": "杜範",
        "paragraphs": [
            "詩人過我辱高軒，坐覺塵埃不敢干。",
            "三寸古今談不了，明珠落落走金盤。"
        ],
        "title": "和楊兄二絕  其一",
        "id": "104496ed-50e7-419d-a2da-bd5f00e2c1af"
    },
    {
        "author": "杜範",
        "paragraphs": [
            "三年嘗盡萬間關，力怯强弓寸寸彎。",
            "何日變成閑世界，與君夜月對湖山。"
        ],
        "title": "和楊兄二絕  其二",
        "id": "7e71d005-5156-44fe-86d7-ef4d7547385e"
    },
    {
        "author": "杜範",
        "paragraphs": [
            "葉带春姿如潑淀，花多秋色似凝酥。",
            "怳疑鷺立清波上，只欠漁舟湊畫圖。"
        ],
        "title": "偶詠玉簪花",
        "id": "11843f3f-dd96-40c7-baac-138d859cd677"
    },
    {
        "author": "杜範",
        "paragraphs": [
            "飣虀篘釀挹仙霞，味到詩情分外佳。",
            "應把梅花望彭澤，不辭漉酒污巾紗。"
        ],
        "title": "和會之二絕  其一",
        "id": "b2c2b6e9-32f2-43fe-a0f1-38fd0f7f0355"
    },
    {
        "author": "杜範",
        "paragraphs": [
            "愛景探春意已生，新詩新釀一時成。",
            "遥知獨酌微吟處，霜月應多別處明。"
        ],
        "title": "和會之二絕  其二",
        "id": "4c0012f0-4c34-4933-9764-385510635d9c"
    },
    {
        "author": "杜範",
        "paragraphs": [
            "塵鬢三年繡水湄，詩懷久矣負良時。",
            "門前喜鵲來相報，知有騷人委色絲。"
        ],
        "title": "劉百十六兄送梅花大鯽新酒以詩將和其韻四首  其一",
        "id": "36324598-2a1e-4c33-a63c-a45ee16c0b90"
    },
    {
        "author": "杜範",
        "paragraphs": [
            "寒冰爲骨玉爲精，籬落橫斜數點清。",
            "不見孤山浮動處，嶺頭折贈若爲情。"
        ],
        "title": "劉百十六兄送梅花大鯽新酒以詩將和其韻四首  其二",
        "id": "9f1e9e13-ea97-4a03-b528-4b2ed6e54bc5"
    },
    {
        "author": "杜範",
        "paragraphs": [
            "暖日浮光深水湄，魚方掉尾煦晴時。",
            "巨鱗如掌勤分餉，興入扁舟動釣絲。"
        ],
        "title": "劉百十六兄送梅花大鯽新酒以詩將和其韻四首  其三",
        "id": "d1f0769e-b5a1-4e04-9d52-6a77859db9f5"
    },
    {
        "author": "杜範",
        "paragraphs": [
            "新篘盎盎瀉瓊晶，照我襟懷徹底清。",
            "多謝白衣相問勞，舉杯無語不勝情。"
        ],
        "title": "劉百十六兄送梅花大鯽新酒以詩將和其韻四首  其四",
        "id": "be021f8f-4cc2-439b-bd1f-50424b5708b9"
    },
    {
        "author": "杜範",
        "paragraphs": [
            "茅茨底下坐寒氈，應是孤吟舌本乾。",
            "急遣麴生相問訊，滿澆磊磈潤毫端。"
        ],
        "title": "贈以酒寄詩",
        "id": "5f07774b-b7ff-4e83-a30a-3420e388e5af"
    },
    {
        "author": "杜範",
        "paragraphs": [
            "端爲稽田賦未均，一時板籍盡更新。",
            "三年敢作賢勞歎，政恐才疎負邑人。"
        ],
        "title": "和高吉父六絕  其一",
        "id": "484267b9-bcd7-431f-914c-3f49b646c8b4"
    },
    {
        "author": "杜範",
        "paragraphs": [
            "麥隴吹風餠餌香，桑畦映日繭絲光。",
            "晚春好誦歸田賦，問汝胡爲兩鬢霜。"
        ],
        "title": "和高吉父六絕  其二",
        "id": "2f56eeb7-cd13-4e1b-9ea5-6c8b614494de"
    },
    {
        "author": "杜範",
        "paragraphs": [
            "飲啄於人似有緣，又將塵面對瞿曇。",
            "儒冠未必非相誤，時聽鐘聲靜夜參。"
        ],
        "title": "和高吉父六絕  其三",
        "id": "3bd9a59c-2dd7-4ae1-b79a-d184761f3233"
    },
    {
        "author": "杜範",
        "paragraphs": [
            "平生習懶怕逢迎，相望何時可合并。",
            "妙語貫珠分在手，山齋快讀晚風輕。"
        ],
        "title": "和高吉父六絕  其四",
        "id": "9f0c2edc-d99f-45c8-9dd5-a674c61f8c46"
    },
    {
        "author": "杜範",
        "paragraphs": [
            "工部文章裕後昆，橋齋遺稿炯然存。",
            "偶拈同谷悲歌句，又把愁腸攪一番。"
        ],
        "title": "和高吉父六絕  其五",
        "id": "49c13040-51fc-4914-9abf-6446866503fe"
    },
    {
        "author": "杜範",
        "paragraphs": [
            "世事紛紛起笑端，五雲深處最高寒。",
            "與君便好尋前約，霽月難同俗眼看。"
        ],
        "title": "和高吉父六絕  其六",
        "id": "77de27ed-729d-4fec-b24b-733577a00602"
    },
    {
        "author": "杜範",
        "paragraphs": [
            "一點天根動處微，已令萬物受春熙。",
            "欲知消長從來意，便是人心善惡機。"
        ],
        "title": "途中二絕  其一",
        "id": "18e20691-8f37-425c-b091-49800de055a6"
    },
    {
        "author": "杜範",
        "paragraphs": [
            "脚踏京塵動數旬，歸途又復見書雲。",
            "羣陰已放陽來復，看取新年別有春。"
        ],
        "title": "途中二絕  其二",
        "id": "b2599147-9618-4daa-ad45-2aa6b5d74f9d"
    },
    {
        "author": "杜範",
        "paragraphs": [
            "世網纏身未得歸，但勞清夢到林扉。",
            "高人誤作班行看，只是山中一布衣。"
        ],
        "title": "和韓蕺山見贈絕句",
        "id": "a981d9bc-c70c-47d2-a68f-4f62c09d4abe"
    },
    {
        "author": "杜範",
        "paragraphs": [
            "遥睇前峰已出奇，從今便合辦新詩。",
            "山靈似是知予意，擁翠來迎步步移。"
        ],
        "title": "秋遊雁蕩道中",
        "id": "7348a6e7-e81c-493a-a943-120e9d9fa852"
    },
    {
        "author": "杜範",
        "paragraphs": [
            "它山不數碎如拳，有此撐空萬古寒。",
            "好個山中廊廟具，游人浪作石梁看。"
        ],
        "title": "石梁",
        "id": "10b97f89-57ce-4e2b-807d-967fae5fe346"
    },
    {
        "author": "杜範",
        "paragraphs": [
            "布襪青鞋得遠尋，四邊卧石護清深。",
            "從他照破千人膽，容我論交一片心。"
        ],
        "title": "照膽潭",
        "id": "3b340d0d-aedd-40f4-93f8-d72bb7e6aa8d"
    },
    {
        "author": "杜範",
        "paragraphs": [
            "攢空巨石太崔嵬，踴躍山巔亦壯哉。",
            "誰把斧斤揮直下，斫開洞戶許人來。"
        ],
        "title": "羅漢洞",
        "id": "0a8227cc-8dcd-433a-a2cf-e9d1cab43ff8"
    },
    {
        "author": "杜範",
        "paragraphs": [
            "造物人言是小兒，偶然越樣與兒嬉。",
            "不過幾塊麤頑石，博得人誇幾個奇。"
        ],
        "title": "道中戲成",
        "id": "0c832229-f450-4901-9266-535799bda444"
    },
    {
        "author": "杜範",
        "paragraphs": [
            "削成一柱是何年，屹立當空更不偏。",
            "我欲借渠成大厦，少陵此意久無傳。"
        ],
        "title": "天柱",
        "id": "a04e0076-4e5e-48c0-b009-c088f339afe4"
    },
    {
        "author": "杜範",
        "paragraphs": [
            "脚力窮時眼力通，層梯倚石上天聰。",
            "世間無限惟頑石，獨此中間透外空。"
        ],
        "title": "天聰洞",
        "id": "e1b2c571-8d50-423e-9660-db3cb535566a"
    },
    {
        "author": "杜範",
        "paragraphs": [
            "水脈憑高天外來，半空散得萬飛埃。",
            "老龍卧處知何在，喚作靈湫亦漫猜。"
        ],
        "title": "小龍湫",
        "id": "fb42eaa9-a313-4ab3-aa25-7aabc10a4114"
    },
    {
        "author": "杜範",
        "paragraphs": [
            "半世名聞始見之，洞心無語立多時。",
            "經行處處皆奇絕，此比諸峰更絕奇。"
        ],
        "title": "大龍湫",
        "id": "c9c175d2-3b64-40a1-9665-8fbe38ae5c2c"
    },
    {
        "author": "杜範",
        "paragraphs": [
            "綺霞風月一番新，賸把餘光燭近隣。",
            "聞道落成開宴席，也容老子挹芳塵。"
        ],
        "title": "携酒落成倅廳綺霞閣口號代簡",
        "id": "3e65bcca-0745-43e5-bb56-041bc913c4aa"
    },
    {
        "author": "杜範",
        "paragraphs": [
            "又還秋色到萸觴，檢點東籬次第黄。",
            "碧水連天無限思，欄桿無奈带斜陽。"
        ],
        "title": "和陽字韻",
        "id": "68f40cbd-caa8-4ad9-a309-5f9021a536c8"
    },
    {
        "author": "杜範",
        "paragraphs": [
            "幽人作計築幽居，傍水爲亭手植蘆。",
            "何愛世間閑草木，只緣胸次有江湖。"
        ],
        "title": "寄題蘆洲",
        "id": "b861cef2-7630-4fb4-8a22-be16730d7a96"
    },
    {
        "author": "杜範",
        "paragraphs": [
            "葱療丹田麥療饑，葱羹麥飯兩相宜。",
            "請君試上城頭望，多少人家午未炊。"
        ],
        "title": "貽富室翁",
        "id": "3217bbf8-2e5e-4537-8bbb-212cf3a887be"
    },
    {
        "author": "杜範",
        "paragraphs": [
            "窮年奔走繚鄉隅，暫此憑欄意已殊。",
            "一水光明平處現，四山容色淡中鋪。",
            "莫羞塵鬢臨冰鑑，自有靈原照玉壺。",
            "浸碧主人應領會，試言此碧有耶無。"
        ],
        "title": "仙山知寺志剛示余以浸碧唱和詩漫繼其韻",
        "id": "c3dc87b1-dbad-4b5e-af66-3146313a271f"
    },
    {
        "author": "杜範",
        "paragraphs": [
            "簡書奔走日衝衝，偶此郊行興易濃。",
            "雨意醖成春野意，雲容點就曉山容。",
            "繭絲貯色桑條上，餠餌吹香麥隴中。",
            "忽憶故園歸去好，雲山知隔幾千重。"
        ],
        "title": "林倅到迓之途中小詩",
        "id": "d37f9e8c-da36-450d-9e24-0b118c187a2f"
    },
    {
        "author": "杜範",
        "paragraphs": [
            "憂喜從來巧聚門，刖人有足未爲尊。",
            "人生何用家萬石，世事還輸酒一尊。",
            "荒徑賦歸人已遠，急流勇退意猶存。",
            "功名千古成何事，眼底榮枯不足論。"
        ],
        "title": "和林簿二詩  其一",
        "id": "6449ed09-1c85-4564-a20e-63e1fcc51ffd"
    },
    {
        "author": "杜範",
        "paragraphs": [
            "宦途元自險於山，我輩孤寒分外難。",
            "蕭寺羨君成勝概，新詩爲我解愁端。",
            "自歎落落無三語，底事區區爲一官。",
            "初夏北窗新枕簟，碧梧晝影正清團。"
        ],
        "title": "和林簿二詩  其二",
        "id": "9d85acf6-f784-456a-8f00-6b1773330a5c"
    },
    {
        "author": "杜範",
        "paragraphs": [
            "顒顒萬目望穹蒼，連日雷車走阿香。",
            "不用甕中留蜥蜴，已聞野外舞商羊。",
            "霶𩃱施澤盈千澮，䆉稏收功可萬箱。",
            "令尹愛民天所相，三年境內樂穰穰。"
        ],
        "title": "大雨喜成小詩呈百里",
        "id": "1f3c7e65-4cc1-475c-844b-829ff39c9fe9"
    },
    {
        "author": "杜範",
        "paragraphs": [
            "莫訝青山小，山因洞得名。",
            "仙人騎鶴去，留蹟在空明。"
        ],
        "title": "空明洞",
        "id": "e6519aeb-99f0-4fed-a955-956c75554123"
    },
    {
        "author": "杜範",
        "paragraphs": [
            "雨過條風著柳芽，淡黄淺綠嫩如花。",
            "陂湖漾漾初侵路，蜂燕紛紛各理家。",
            "带郭園林仙苑近，送春船舫繡簾遮。",
            "芸窗倦倚何山翠，暖靄輕籠日脚斜。"
        ],
        "title": "玉壺即事",
        "id": "93bfa786-2ea1-40d0-ad34-49e46451551b"
    },
    {
        "author": "杜範",
        "paragraphs": [
            "探幽不知疲，前賞方未極。",
            "晨行越高嶺，拔地見峭石。",
            "有如萬菡萏，玲瓏倚秋碧。",
            "東西忽異狀，顧步忘所歷。",
            "一峰柱中天，壁立千仞直。",
            "旁無寸土勢，始覺造化力。",
            "凜凜蒼鐵姿，漠漠太古色。",
            "俯疑霹靂怒，仰視元氣黑。",
            "溟波齧南維，在昔因盪激。",
            "伊誰拔山來，作此顛倒側。",
            "諸峰左右輳，參差列矛戟。",
            "或如削層霞，薰蒸半天赤。",
            "或如簸大旗，千騎皆辟易。",
            "或穎如書空，或攫如戲翼。",
            "或如龍夭矯，兩石陷其脊。",
            "噀雨空洞中，幽響日夜滴。",
            "捫蘿展奇眺，百態墮胸臆。",
            "眼光亂崖竅，日氣光映射。",
            "似聞多靈秘，路絕天所惜。",
            "側身下篁篠，倦坐屢脇息。",
            "沈思融結初，令人嘆開闢。"
        ],
        "title": "天柱峰",
        "id": "0f98b849-48e2-44de-9d90-3d3509615bd6"
    },
    {
        "author": "杜範兄",
        "paragraphs": [
            "鶑鳴求友聲。"
        ],
        "title": "句",
        "id": "3ee39b97-0818-443c-a36f-40405f1f97cb"
    },
    {
        "author": "包恢",
        "paragraphs": [
            "水象童蒙，以出伊始。",
            "泉乃白水，出自艮止。",
            "天一初生，純一清明。",
            "厥初始達，猶元而亨。",
            "當其蒙稚，涓涓猶細。",
            "及其漸進，混混未止。",
            "如玉與珠，不曰白乎。",
            "如冰與雪，湛不可污。",
            "反求諸己，心正如是。",
            "有生之初，純白純懿。",
            "養之於蒙，作聖之功。",
            "大人不失，與赤子同。",
            "聖如夫子，皜莫尚已。",
            "湼而不緇，洞徹表裏。",
            "溥博淵泉，浩浩淵淵。",
            "皓如銀河，月流星連。",
            "仰觀先聖，本同一性。",
            "自始失養，遂終失正。",
            "氣或雜之，內欲蔽伊。",
            "官或不思，外引遠而。",
            "蒙反成失，白反變黑。",
            "黑水西流，清渭南隔。",
            "君在家庭，習若少成。",
            "異彼污世，同流濁涇。",
            "外引內欲，永絕勿贖。",
            "蒙養宜深，洊習宜熟。",
            "濬發爾源，如發蒙然。",
            "放乎四海，波濤際天。",
            "學有源委，海可至矣。",
            "所不然者，有如白水。"
        ],
        "title": "李養源自號蒙泉求詩于東平包某作此以贈之",
        "id": "f21b5f1b-e363-4da4-bd05-400fe5189027"
    },
    {
        "author": "包恢",
        "paragraphs": [
            "心之精明，不遠伊邇。",
            "胸中若正，瞭焉眸子。",
            "舉目有證，莫切於視。",
            "孰名曰省，少目取義。",
            "目當少時，湛湛精睟。",
            "其光神全，其見專致。",
            "老目爲耆，則與少異。",
            "非徒以目，而分老稚。",
            "惟目如少，有可取譬。",
            "實省在心，省當如是。",
            "如開雙明，洞見萬類。",
            "心難常存，省不可替。",
            "心難常覺，省不可離。",
            "心本善者，孰非純懿。",
            "心不善者，孰非私利。",
            "省與不省，善惡關繫。",
            "省者如醒，不省如醉。",
            "省者如寢，不省如寐。",
            "省者如活，不省如斃。",
            "果能自省，卓然奮勵。",
            "暗室不欺，屋漏不愧。",
            "如目萬象，無有掩蔽。",
            "一不自省，冥然罔記。",
            "外物交引，內無紛熾。",
            "如目老昏，無非障翳。",
            "二者相遠，宜知敬忌。",
            "聶君少年，有目可貴。",
            "以省名軒，軒豁無滯。",
            "惟道無窮，要在遠詣。",
            "惟言多窮，要履實地。",
            "惟難有常，勉無失墜。"
        ],
        "title": "臨江閤皂李仲章以省軒求詩",
        "id": "17badfc6-2f5e-4bfd-b271-05c928ff2973"
    },
    {
        "author": "包恢",
        "paragraphs": [
            "乾不一動，靜專動直。",
            "坤不一靜，靜翕動闢。",
            "艮不一止，動靜以時。",
            "本體如是，偏主則非。",
            "惟學初機，貴以靜入。",
            "以至終養，貴以靜習。",
            "本體既然，動靜一如。",
            "乾坤合德，無二無餘。",
            "心爲天君，尊無倫比。",
            "聖賢言心，初無論擬。",
            "心比於鏡，佛說云然。",
            "鏡雖有光，孰擬心天。",
            "鏡光則死，心光則活。",
            "活則不滯，死則不豁。",
            "佛法寂滅，匪乾匪坤。",
            "若復本心，非彼能昏。",
            "人以欲動，非動之性。",
            "所以貴靜，自動自靜。",
            "其道光明，無物可並。",
            "惟省盡倫，是爲全人。",
            "眼高四海，至此乃真。"
        ],
        "title": "贈饒仲信靜鏡",
        "id": "f7e3d7d5-d7fd-46ed-8acf-38f37f0b5421"
    },
    {
        "author": "包恢",
        "paragraphs": [
            "身何止不獲，其背誰得窺。",
            "心何存不測，其鄉孰能知。",
            "身心尚無迹，屋廬更何即。",
            "變動元不居，問君欲奚適。",
            "放之彌太虛，宇宙總我廬。",
            "收之付野草，山茨斂吾居。",
            "宇宙非窮大，山茨豈云細。",
            "身心非以形，隨寓靡有異。",
            "此道淡不厭，淡中味何窮。",
            "萬物孰能動，真樂此室中。",
            "或疑天下儒，久遊蓬萊島。",
            "豈伊素草茅，但以蓋茅好。",
            "達者舍此誰，若將終身茨。",
            "仁宅本同歸，問舍非自私。",
            "宇宙浩如許，藏用如謹獨。",
            "山固屹不移，茨敝當再覆。",
            "覆可久自娛，庭草聽自如。",
            "茅茨或不翦，古聖興不殊。",
            "樂山見仁人，如茨看榮貴。",
            "此屋雖似卑，誰識最高致。"
        ],
        "title": "留忠齋山茨",
        "id": "ae67187e-a148-4fd6-a742-c0d11d54b485"
    },
    {
        "author": "包恢",
        "paragraphs": [
            "嘗觀孝子圖，畫子事母事。",
            "聞君畫最工，事母孝亦至。",
            "人稱汝畫奇，未知事母慈。",
            "我今爲拈出，欲以勵孝思。",
            "畫不在丹青，照不在眼睛。",
            "方寸不可亂，昭昭在心明。",
            "畫到精一處，人人定相如。",
            "但疑心本一，奚爲面差殊。",
            "我心猶赤子，我貌極老衰。",
            "君雖欲畫我，安能作嬰兒。"
        ],
        "title": "贈寫神丘照堂",
        "id": "60085338-f90a-4e43-82fa-3928873c558c"
    },
    {
        "author": "包恢",
        "paragraphs": [
            "大鈞正旋轉，坱圠方無垠。",
            "乾坤用六子，乃使天下春。",
            "震子實爲長，龍蟄屈不伸。",
            "不一動則止，一動化萬新。",
            "嘉熙再仁孝，斯時召斯人。",
            "宇宙在乎手，萬化生於身。",
            "機關一開闔，斬新出精神。",
            "日月無點翳，太虛絕纖塵。",
            "毫髮靡遺恨，誰能疵大醇。"
        ],
        "title": "送蒙齋赴召六首  其一",
        "id": "26a45218-9a86-4054-8571-b5a425fb5c7b"
    },
    {
        "author": "包恢",
        "paragraphs": [
            "廣大中精微，如崇下履卑。",
            "川流本敦化，溥博時出之。",
            "剛毅發秋凜，寬裕融春熙。",
            "聰明靡偏照，密察不失時。",
            "權度心爲甚，聖人良在茲。",
            "思睿睿作聖，無思無不思。"
        ],
        "title": "送蒙齋赴召六首  其二",
        "id": "2ef58ba3-f8a6-49f1-b97a-79ebe0cc15bf"
    },
    {
        "author": "包恢",
        "paragraphs": [
            "乾坤常簡易，險阻知最精。",
            "堯舜何艱難，難在知人明。",
            "孔子每所患，因予猶改更。",
            "險如彼山川，無如世人情。",
            "明天而昧人，古人所譏評。",
            "卓哉子陸子，高具雙眼睛。",
            "氣貌纔一顧，肺肝見如傾。",
            "或但因傳聞，能見人生平。",
            "萬象悉呈露，如揭日月行。",
            "何畏乎功令，堯舜爲法程。",
            "所惡利口覆，孔子爲權衡。",
            "欲希象山翁，此目不可盲。",
            "衆欺恐寡信，多僞難皆誠。",
            "虛受而實責，無容偏且輕。",
            "張陳門下客，莫非天下英。",
            "後至所居國，皆能居公卿。",
            "濟世才最急，泰道非徒亨。",
            "下視甕盎內，成雷聚蚊蝱。",
            "鳥須九霄鵬，魚必東海鯨。",
            "爲己與爲國，灼知在先生。"
        ],
        "title": "送蒙齋赴召六首  其三",
        "id": "f7bde8bb-4c85-4957-be2f-44b61b07430c"
    },
    {
        "author": "包恢",
        "paragraphs": [
            "扶顛而持危，在天下大勢。",
            "撥亂而存亡，在國家大計。",
            "一司一事間，未足繫興替。",
            "馬援爲郡守，尚不屑煩細。",
            "惟大姓黠羌，不容有違戾。",
            "况爲公與卿，不思大經濟。",
            "今大姓黠羌，幾倍過漢世。",
            "中有根木存，猶在加護衛。",
            "大都如弈棋，敗局如已逝。",
            "如有一勝著，敗乃以勝繼。",
            "巽當知衡權，是乃德之制。",
            "果哉末之難，圓神妙龜筮。",
            "願言其吉凶，大闢天地閉。"
        ],
        "title": "送蒙齋赴召六首  其四",
        "id": "46c9c9b4-9edf-402d-ab31-6fec310f5e77"
    },
    {
        "author": "包恢",
        "paragraphs": [
            "嘗聞魏仲英，謂仕欲行志。",
            "後宮權豪等，損去志乃遂。",
            "如云皆不可，隠身是爲智。",
            "此志雖可稱，一節非道備。",
            "不聞政適人，格心第一義。",
            "如未可與權，當道豈易致。",
            "齊王好貨色，孟子不少刺。",
            "導之百姓同，王道真易易。",
            "自實學不明，言與實難離。",
            "何能格一非，適以滋衆僞。",
            "最是講說多，虛文只成贅。",
            "經或不如史，禍福可趨避。",
            "下至不害伯，猶能救時弊。",
            "此可觀世變，言之橫涕淚。",
            "道本無不通，君子當不器。"
        ],
        "title": "送蒙齋赴召六首  其五",
        "id": "4e530759-3a05-4fb0-9d29-08750eeb2f26"
    },
    {
        "author": "包恢",
        "paragraphs": [
            "四世凡五公，貴盛古自昔。",
            "於我如浮雲，光前在仁宅。",
            "仰觀我絜齋，江漢濯之白。",
            "下視世所羨，腰黄眼前赤。",
            "度越此流輩，人何啻千百。",
            "希舜鹿野居，介然有如石。",
            "嘗爲耳目人，天子屢前席。",
            "義難若是恝，命豈可終逆。",
            "非如一小官，去就惟我適。",
            "况當有道時，丘自不與易。",
            "世方厄三空，實當有長策。",
            "心肝奉至尊，憂勞敢云斁。",
            "行矣金玉聲，智勇全趙璧。"
        ],
        "title": "送蒙齋赴召六首  其六",
        "id": "c972188c-ada8-4059-aada-a953ecc79b49"
    },
    {
        "author": "包恢",
        "paragraphs": [
            "中夜平旦爾，浄把天宇洗。",
            "此時氣之清，隠映如有體。",
            "挹之莫可得，揮之不能靡。",
            "外不隔毛髮，內透徹心髓。",
            "輕清孰爲天，天也不離此。",
            "因行過東湖，荷葉恰新美。",
            "柔莖柄圓蓋，嫩綠出清泚。",
            "下承之浮萍，鋪錦雜青紫。",
            "洒洒無一塵，生意正濟濟。",
            "欲辯已忘言，無聲臭至矣。"
        ],
        "title": "雨後觀新荷",
        "id": "4854774b-e17a-46d3-8227-21d267b18135"
    },
    {
        "author": "包恢",
        "paragraphs": [
            "山童首少髮，石老脊多骨。",
            "上猶劍戟關，下沒沙磧窟。",
            "曾無好步行，常有失足驚。",
            "前若逢峻拒，後如迫使傾。",
            "所幸甚艱難，平生備嘗試。",
            "險阻誰能知，乾坤元簡易。"
        ],
        "title": "四明决獄由寧海道中",
        "id": "459f1ffd-0998-4d97-8023-61d05d6306d3"
    },
    {
        "author": "包恢",
        "paragraphs": [
            "泉動湧聯珠，泉靜湛片玉。",
            "淵源出以時，動靜清可掬。",
            "憑欄冰雪寒，斂袵毛髮肅。",
            "內以洗我心，外以刮我目。",
            "偶離京塵來，對此歌不足。",
            "詠歸五六人，猶疑自沂浴。"
        ],
        "title": "觀泉",
        "id": "10b9191f-bd86-4a59-9f13-788146a66923"
    },
    {
        "author": "包恢",
        "paragraphs": [
            "良月四之日，景物何多奇。",
            "露洗宇四靜，月抹天一涯。",
            "景星助月夜，光入清溪湄。",
            "奎星照江南，人文良在茲。",
            "昔爲西長庚，夢與斯人期。",
            "今爲南極老，微雲淡龐眉。",
            "際此小春日，勝彼芳春時。",
            "桃梅妙生意，微吐三五枝。",
            "野垂黄金穟，人飽白玉粢。",
            "芙容花成城，拔然凌霜姿。",
            "暮開紅菡萏，朝發白蜀葵。",
            "菊見正中色，瀟然疎竹籬。",
            "不共衆芳競，獨與晚歲宜。",
            "時異物孤特，人生復何疑。",
            "我翁在物表，清吟徹骨肌。",
            "不以世間利，容易得涴伊。",
            "今年七十二，浩然元不衰。",
            "孤坐小閣上，臺融融熙熙。",
            "布衾紙帳間，瑩若冰雪姿。",
            "自從知止後，何思復何爲。",
            "但願主益聖，比肩皆臯夔。",
            "東南盛仁氣，不戰屈四夷。",
            "豐穰歲相似，赤子無啼饑。",
            "得老太平世，仁壽非吾私。",
            "負暄娛愛日，煮芹甘如飴。",
            "無妄漫微疾，勿藥喜自隨。",
            "近談小命者，嘗以行年推。",
            "盛言天河水，一氣木主治。",
            "後來年尚多，康强被春祺。",
            "兒曹心自喜，何幸如君詞。",
            "只今介翁壽，數尚踰期頤。",
            "一百三四十，太古常不離。",
            "拜手稽首願，永庇兒輩癡。"
        ],
        "title": "壽家君克堂先生",
        "id": "86bf3c1e-fa76-4507-a7b5-6ad439f5f880"
    },
    {
        "author": "包恢",
        "paragraphs": [
            "梅兄隨遇處，在水涯山巔。",
            "或有近行路，不惹人愛憐。",
            "儼如敬而遠，惟恐迫我前。",
            "或有近人居，不傍門戶邊。",
            "仍多向貧家，不爲華屋牽。",
            "香不祈人聞，芳不取世妍。",
            "似此性孤潔，秋毫絕縈纏。",
            "彼有不知者，乃謂花莫先。",
            "折之貯玉瓶，已是傷其天。",
            "更大開苑囿，和根以之遷。",
            "反指榮得地，带露淚自漣。",
            "浸違山林意，豈其本性然。",
            "和羹尚不願，其餘安足言。",
            "但願復反本，同盟松竹堅。",
            "西湖之孤山，猶嫌朝市喧。",
            "上對玉輝山，下臨珠媚淵。",
            "外此唯雪月，往來許周旋。",
            "三友共一笑，歲寒同百年。",
            "雖與世落落，自分安其偏。"
        ],
        "tags": [
            "西湖"
        ],
        "title": "馬上口占感梅感事二首  其一",
        "id": "38cdf1cf-fe5f-41c0-9b27-201fc88cc0d4"
    },
    {
        "author": "包恢",
        "paragraphs": [
            "巡歷郡邑間，人若未厭棄。",
            "夾道爭向觀，疑我形孰似。",
            "得之道聽餘，咸謂物吐氣。",
            "老姦與宿贓，神奪而心悸。",
            "預知犯難逃，已多速奔避。",
            "先嘗受其賕，今皆償之既。",
            "非懾使者來，安得自知畏。",
            "予默揆諸心，斯言未深契。",
            "一切氣不美，先儒說有味。",
            "彝倫若盡去，太半爲鬼魅。",
            "禽獸爭食人，殆盈野盈市。",
            "迹其所作爲，殆惡過異類。",
            "不潔食不飽，甚焉官與吏。",
            "慘酷以濟之，甚若豺虎噬。",
            "豈直如得情，哀矜至流涕。",
            "刑法用當窮，根本惕若厲。",
            "豈謂猶有民，能喜使者至。",
            "或鞠躬焚香，或遠送旗幟。",
            "望來漳民情，願留泉民意。",
            "此猶碩果然，不食生可覬。",
            "惟知有罪者，患不速去離。",
            "何啻千百輩，施行纔一二。",
            "自嘆水一杯，孰救炎火熾。",
            "傷心復傷心，竟夕不能寐。"
        ],
        "title": "馬上口占感梅感事二首  其二",
        "id": "21ed92d4-eae0-4023-ad57-197296f7b0d3"
    },
    {
        "author": "包恢",
        "paragraphs": [
            "泉從九江來，發自廬山趾。",
            "不啻如渭清，時出到旴水。",
            "淵淵媚如珠，甘飲足千里。",
            "何妨遇山下，一時險而止。",
            "不礙以亨行，果行險自弭。",
            "真利用禦寇，上下順而理。",
            "方當執熱中，以濯豁有喜。",
            "且當正渴時，得飲快如洗。",
            "旴人望膏潤，戀戀正未已。",
            "顧如歲大旱，用汝甘霖比。",
            "不容私一方，宇內並傾企。",
            "盈科放四海，有本如是耳。",
            "安得長流旴，混混以終始。",
            "河南已治平，河內難留矣。",
            "好將世俗污，盡洗入清泚。",
            "溥博澤周流，功成大如此。",
            "却歸山泉間，育德德孰擬。",
            "作聖以爲期，善養功更偉。"
        ],
        "tags": [
            "庐山"
        ],
        "title": "餞山泉吳守",
        "id": "d408adb3-68eb-47d3-83f4-fd71c0b97b2f"
    },
    {
        "author": "包恢",
        "paragraphs": [
            "民何業於鹽，由生在水國。",
            "因之利其利，資生本無責。",
            "未能損與之，盡絕豈爲得。",
            "後世與古異，以此命爲脈。",
            "如寬之一分，不禁之太迫。",
            "上下亦相安，何至遽相阨。",
            "柰何籠之盡，一線路亦塞。",
            "乘以風氣惡，遂至大作慝。",
            "舟聚至數十，衆聚動數百。",
            "殺越人於貨，禍烈恣慘刻。",
            "誰謂在王畿，有此凶焰赫。",
            "深爲腹心憂，非但股肱厄。",
            "聖上欲並生，猶未忍誅謫。",
            "欲如渤海郡，但以安作則。",
            "中外多賢良，選及僕罔測。",
            "豈非老不死，可以賊擊賊。",
            "初非欲勝之，化誘盡籌畫。",
            "頑冥終不回，不免出兵革。",
            "猶非殺爲威，止欲就擒獲。",
            "竟未始血刃，獻囚不獻馘。",
            "精別分死生，不失我心測。",
            "或不以事觀，浮言肆虛嚇。",
            "語穽險且危，聞者轉相惑。",
            "非望復非才，宜不見浮格。",
            "成虎而鑠金，莫辯只自默。",
            "偶爾事倖成，不至大差忒。",
            "免罪已踰分，何勞被恩澤。",
            "感公成人美，古調鳴嘖嘖。",
            "僕以瓦釜酬，自笑言啞啞。"
        ],
        "title": "謝朱汀守惠古風",
        "id": "ca94f9b3-3d7e-4dfa-aea8-5b96fd515b96"
    },
    {
        "author": "包恢",
        "paragraphs": [
            "客侈言告予，二月春爛如。",
            "後過前不及，於今正豐腴。",
            "况復晴暄久，行樂人聯車。",
            "時鳥啼葫蘆，酤酒醉且呼。",
            "遊子偕遊女，爭先耀街衢。",
            "被惱訴無處，半是顛狂徒。",
            "昔人秉燭遊，過時欲何娛。",
            "恨公獨抱病，與時不相扶。",
            "容膝斗大室，呻吟何時蘇。",
            "奇花將衰謝，綠葉將扶疎。",
            "聞鳥聲輒善，能似五柳無。",
            "予謂客所羨，眩於形色歟。",
            "競千紅萬紫，錦繡不足鋪。",
            "變千態萬狀，綵繪不可圖。",
            "無一非形色，乃生理緒餘。",
            "耳目不能思，心冥獨荒蕪。",
            "形形色色者，根本何取諸。",
            "藏用而顯仁，顯微元不殊。",
            "徒見形色者，不識精在粗。",
            "抑豈知造物，不知彼在吾。",
            "中和萬物育，皆備我不誣。",
            "造物莫窮極，形色纔斯須。",
            "物既惟我造，何嘗離須臾。",
            "見即常自見，非二常與俱。",
            "卧遊不必動，徧遊靡所拘。",
            "不在行且疾，速至其神乎。",
            "春工盡天巧，衆妙何可譽。",
            "病我一形色，千萬曾不瘉。",
            "我室非斗大，宇宙此一廬。",
            "徒以我視我，無怪爲我吁。",
            "徒以斗視室，宜謂局不舒。",
            "或者病不樂，我樂人莫踰。",
            "反是彼遊人，非樂徒馳驅。",
            "僅與蜂蝶輩，逐逐飛盈途。",
            "二月雖將盡，吾即風舞雩。",
            "客心猶未悟，笑我何其愚。"
        ],
        "title": "病中答客",
        "id": "88eed24f-08f8-458c-b82d-77b72914c096"
    },
    {
        "author": "包恢",
        "paragraphs": [
            "人於不病時，豈知病時惡。",
            "重如加刀鋸，輕亦急束縛。",
            "寒如大冬冰，熱則盛夏鑠。",
            "四肢外猶解，五臟內似剝。",
            "石卧身經難，木瘦氣削弱。",
            "痛苦千萬端，堅忍力不角。",
            "貴勢富强身，不能與我博。",
            "若非禍自求，安受外氣虐。",
            "一息秋毫間，不來不可度。",
            "百憂一不興，百念一不作。",
            "萬事不到胸，萬卷束高閣。",
            "學在身外者，無一可倚託。",
            "坎中維寸心，不亂猶獨覺。",
            "清明尚如在，志氣神自握。",
            "如圍城未陷，主帥守彌確。",
            "如敝屋未顛，主翁立尤卓。",
            "或悠然以遊，何懼以何怍。",
            "人能處未病，如病乃良藥。",
            "生本自憂患，死反由安樂。",
            "恃吾身安强，氣馬恣奔薄。",
            "精炎火焚林，物溺水赴壑。",
            "醲醉酒池竭，姣淫欲海涸。",
            "魄壞魂何存，神去氣宜索。",
            "盛年已衰翁，槁形止虛殻。",
            "如飲鴆自毒，如操刀自斫。",
            "病殞何怨尤，孽非天殞落。",
            "病中因苦口，戒以命爲謔。",
            "我幸非此證，不似彼舛錯。",
            "惟震雷巽風，二者相擊搏。",
            "平生一泓水，洗手雙赤脚。",
            "何爲攻之慘，欲庇無智略。",
            "欲進不得前，欲退不得却。",
            "如竟不可瘳，廢棄真刖若。",
            "無復行世間，豈更步可學。",
            "借曰病未死，餓死可云莫。",
            "安之若天命，天命非冥寞。"
        ],
        "title": "病中口占",
        "id": "ac0f1a0c-a3b0-4c79-948c-5f8e0bda606c"
    },
    {
        "author": "包恢",
        "paragraphs": [
            "濁世九黄河，太虛一明鏡。",
            "混混皆隨流，炯炯誰獨醒。",
            "崛起孤峰高，盡把衆山領。",
            "根基既超然，培植功且更。"
        ],
        "title": "和陳七峰七詩韻  其一",
        "id": "39f7db9c-fee1-430d-9d81-1736b8208914"
    },
    {
        "author": "包恢",
        "paragraphs": [
            "乾坤露端倪，宇宙幾奇怪。",
            "萬化俱成章，一視靡有界。",
            "即此爲真文，於外本無待。",
            "所願學如何，豈不信茲在。"
        ],
        "title": "和陳七峰七詩韻  其二",
        "id": "fb99ec54-cafe-4b44-b9e6-1af341fabb0d"
    },
    {
        "author": "包恢",
        "paragraphs": [
            "洞然一止水，浪靜仍風恬。",
            "心微在精一，動凶由二三。",
            "根深自生色，形神猶飲酣。",
            "一毛猶有倫，聲臭無容參。"
        ],
        "title": "和陳七峰七詩韻  其三",
        "id": "add9bc72-d9d4-4f92-979d-c7c778468418"
    },
    {
        "author": "包恢",
        "paragraphs": [
            "上達何外暴，真樂非幽園。",
            "凡有動於境，恐皆離乎天。",
            "我自淡不厭，彼徒爭相喧。",
            "峰高果峻極，無論百千年。"
        ],
        "title": "和陳七峰七詩韻  其四",
        "id": "eb77a48d-ee63-4993-9b73-1efa2f6bc0dd"
    },
    {
        "author": "包恢",
        "paragraphs": [
            "百千始一年，漫分三百六。",
            "來信非有餘，往屈詎不足。",
            "形有消猶水，德常久如玉。",
            "世間無神仙，但戒小結束。"
        ],
        "title": "和陳七峰七詩韻  其五",
        "id": "506b5131-7d78-46a2-953d-34e5591769fe"
    },
    {
        "author": "包恢",
        "paragraphs": [
            "形相猶吾廬，主者自有執。",
            "執乃所性存，不計年百十。",
            "廬則有壞時，似井廢不汲。",
            "能原始要終，修短非緩急。"
        ],
        "title": "和陳七峰七詩韻  其六",
        "id": "ff92a5d4-0fb5-469c-93c3-dababc55db4e"
    },
    {
        "author": "包恢",
        "paragraphs": [
            "萬分川流異，一本大化同。",
            "小閉即俱塞，大徹何不通。",
            "大人猶赤子，少成同老翁。",
            "今古任異世，不息將何窮。"
        ],
        "title": "和陳七峰七詩韻  其七",
        "id": "ec0a0433-7176-4cb6-b68e-3b4f19a528ca"
    },
    {
        "author": "包恢",
        "paragraphs": [
            "老火不知老，尚欲驕新秋。",
            "金稚力未勝，如兒方唧啾。",
            "稍養浩然氣，終當凌斗牛。",
            "巧夕乞巧者，稚兒輩可羞。",
            "老拙眼尚明，却笑羣目幽。",
            "造物真大巧，容得智力不。",
            "巧亦不自知，變化神鬼驚。",
            "夏將烘爐鑄，至秋成金城。",
            "金城包宇宙，萬寶藏難明。",
            "今夕且對月，酌酒與子盟。",
            "仁熟如美種，由我獨善耕。",
            "金聲而玉振，秋乃集大成。"
        ],
        "title": "和吳伯成七夕韻",
        "id": "25806082-8dda-4ccf-a1bf-9ba5a9de7cb4"
    },
    {
        "author": "包恢",
        "paragraphs": [
            "策勳賞賜轉更强，壯士不知是女郎。",
            "嘗聞此語人罕見，婦女誰及如張良。",
            "有嘗因郡謀亂逆，自將千人乘無防。",
            "此其代夫有反掌，所尤難者有婦孀。",
            "或傾家産率部曲，或善騎射多殺傷。",
            "有如二孀乃能爾，勝幾丈夫陣堂堂。",
            "誰知慶曆丞相後，有女晏氏生閨房。",
            "女婦曾氏作內則，中守大節嚴於霜。",
            "平時如坤自柔靜，一旦遇變何方剛。",
            "紹定己丑汀寇起，所至殘滅勢孔張。",
            "愚者束手只待殞，懦者魄喪仆且僵。",
            "男子紛紛類若是，何望孀有鐵石腸。",
            "晏氏獨如負將略，通身是膽智滿囊。",
            "慨然以義誓境內，黄牛山上寨可場。",
            "其上可屯數萬衆，列爲五寨如五鄉。",
            "一時郡縣幾千里，已多成墟渺爲荒。",
            "屹然此寨乃獨立，雖極險阻如康莊。",
            "龍鬚山頭有草木，草可藥箭木可鎗。",
            "亟令先賊盡採取，兵器犀利鋒莫當。",
            "且自捐廩凡數十，半年可足山上糧。",
            "以是賊雖千萬衆，不能敵我計策長。",
            "殆似天地自設險，非城非池如金湯。",
            "殆是女中千人傑，非山非寨人煌煌。",
            "此功雖大豈望報，恭人之封未足償。",
            "但把涕唾視官爵，節義不朽爲義方。",
            "顧此識度更超越，視古烈婦有烈光。",
            "子善繼志永不忘，恭人雖死爲不亡。"
        ],
        "title": "歌晏恭人平寇偉績",
        "id": "78dbb8ba-a2c3-41af-94c3-6a0b593d2ec5"
    },
    {
        "author": "包恢",
        "paragraphs": [
            "石橋龍行甲台山，吼雷噴雪透玉關。",
            "石梁擬倫固未易，龍湫埒美猶良艱。",
            "風神凜凜聳毛骨，如在天外非人間。",
            "昔聞今見未曾有，遊人何嗟行路難。"
        ],
        "title": "天台石橋",
        "id": "6cd3464b-b289-41e5-bf81-1d2de7b0f2b4"
    },
    {
        "author": "包恢",
        "paragraphs": [
            "三山來由北巖溪，三十里近何崛奇。",
            "地闢天開幾千朞，神藏鬼祕人莫窺。",
            "竹溪黄溪何派支，太白子厚名始垂。",
            "未知此溪發其誰，河潢自天磐石資。",
            "含霜奪日森旌麾，巖電銀海增雙輝。",
            "出千古秘此一時，潭間歸來爲發揮。",
            "寶藏驟興福所希，溪宜有靈潜自嗤。",
            "非公遇我我遇伊，昔無今始有己知，宜爲知己加護持。",
            "成鼎可絕魅與魑，遊騎可馳驥與騏。",
            "兩山插天天猶低，如城夾地地莫巇。",
            "混混中間流天池，往來深藏龍與螭。",
            "巨石萬狀磊不羈，奇木萬種名莫推。",
            "始度石梁堂少棲，方見主人心遠而。",
            "此身恍在何天涯，非人間世如驚疑。",
            "須臾緩步行委蛇，雙龍之湫氣杳微。",
            "進前宿雲雲欲迷，疊嶂高張熊虎旗。",
            "鳬潀石門互變移，翠密玉練冰雪飛，壁立萬仞文公題。",
            "愈上愈高青雲齊，書堂屹立天然基。",
            "如有千巖萬壑姿，一覽俱盡無纖遺，主人惠我何多爲。",
            "時方六月三伏期，但覺清冷生冰肌。",
            "清境清賞何加茲，更醉似酒醇不醨。",
            "飽水飽石渾不饑，更飽一德充肝脾。",
            "大帥如古刺史規，溪變爲好政可追。",
            "僕如柳子有許疵，溪改爲愚嘗自悲。",
            "主人愛客忘尊卑，畏日與彼愛日暉。",
            "灑然執熱清風吹，洗盡塵襟無毫釐。",
            "主人昔年詠浴沂，盈科放海川之師。",
            "源流素蓄萬頃陂，傅巖磻溪隠未宜。",
            "高岡鳳合朝陽曦，猿鶴知主無催歸。",
            "欲羨形容無好辭，斐然狂簡嗟非詩。"
        ],
        "title": "趙宗判請遊巖溪",
        "id": "313430e6-c264-4422-9d8d-202f1f78c2e4"
    },
    {
        "author": "包恢",
        "paragraphs": [
            "暴之烈日無改色，生於濁水不受汙。",
            "疑如嬌媚弱女子，乃似剛正奇丈夫。",
            "有色無香或無實，三種俱全爲第一。",
            "實裏中懷獨苦心，富貴花非君子匹。"
        ],
        "title": "蓮花",
        "id": "4cde3d18-e601-424b-81b2-2574fc2969af"
    },
    {
        "author": "包恢",
        "paragraphs": [
            "兩水旁流合，雙峰對立分。",
            "未窺龍鼻面，且過雁山門。",
            "玉練泉流石，天低露濕雲。",
            "經過隨分好，猶未副前聞。"
        ],
        "title": "溫州雙峰寺",
        "id": "39b80d91-ddce-45cd-85e8-895e381d61d5"
    },
    {
        "author": "包恢",
        "paragraphs": [
            "百薦鋒難敵，伊誰是特知。",
            "近嘗繙戇說，久惜負胸奇。",
            "整頓須教早，招來已恨遲。",
            "英豪施異說，勳業定相隨。"
        ],
        "title": "和陸伯微韻二首  其一",
        "id": "c7d629d2-e352-4995-a85e-fd1ecef61876"
    },
    {
        "author": "包恢",
        "paragraphs": [
            "我坐深山底，炎涼總不知。",
            "任他人正閙，嗟世事無奇。",
            "菽盡歡難遂，芹思獻尚遲。",
            "薦堂終萬里，還許走相隨。"
        ],
        "title": "和陸伯微韻二首  其二",
        "id": "56f29224-97d0-4da9-8bc0-fd5b64e62ceb"
    },
    {
        "author": "包恢",
        "paragraphs": [
            "朝市逃名利，清明照日邊。",
            "隆冬霜裏柏，盛夏火中蓮。",
            "純行渾無玷，嘉言賸有傳。",
            "歸全復何憾，吾黨獨呼天。"
        ],
        "title": "挽吳準齋",
        "id": "5b7cdd6f-1f05-4097-ad54-5039ec9e1d5f"
    },
    {
        "author": "包恢",
        "paragraphs": [
            "展旗天柱立，寶印伏獅雄。",
            "瀑噴千珠碎，窗開四牖空。",
            "爭奇排怪石，獨秀出孤峰。",
            "龍鼻泉流出，如何造物工。"
        ],
        "title": "鴈蕩靈巖",
        "id": "053685df-7f82-4e22-9a64-cb7dde6edf4e"
    },
    {
        "author": "包恢",
        "paragraphs": [
            "庾嶺分來峙兩山，夾山成峽水成灣。",
            "上林下石森雙障，南海西江屹一關。",
            "水若龍藏涵碧色，山如虎伏出蒼顔。",
            "人來人往消何許，誰似山長與水閒。"
        ],
        "title": "過峽山寺",
        "id": "e25a2d28-d7ee-4842-b54a-aeedc01facf8"
    },
    {
        "author": "包恢",
        "paragraphs": [
            "西浙因曾究竟看，澄江端的是風寒。",
            "戶門人合爲防密，南北天非立限寬。",
            "誤認孤軍成僻小，誰思緊處是辛酸。",
            "願興重鎮加經理，忍見寥寥守備單。"
        ],
        "title": "江陰風寒地有感",
        "id": "7bbb1714-0ac4-4685-9727-042bf9d50f46"
    },
    {
        "author": "包恢",
        "paragraphs": [
            "攬轡驅馳始得閒，便陪五馬訪名山。",
            "恍如境出青霄外，真是身遊碧落間。",
            "地闢天開非假鑿，崖高壁立自成關。",
            "奇奇怪怪難名狀，獨荷元龍許附攀。"
        ],
        "title": "同陳守遊碧落洞二首  其一",
        "id": "4d5bdf0b-1427-4999-8fc4-151f02464d40"
    },
    {
        "author": "包恢",
        "paragraphs": [
            "乳滴珠垂石綴旒，冰清醽綠水鳴球。",
            "龍宮鳳穴排蒼壁，燕壘蜂房湧碧琉。",
            "公愛彼山巖石峻，我貪此洞冷泉幽。",
            "無雙奇觀難窮處，便欲留身就隠休。"
        ],
        "title": "同陳守遊碧落洞二首  其二",
        "id": "e81e09f1-afb7-41c6-8fd8-31a3c63410f4"
    },
    {
        "author": "包恢",
        "paragraphs": [
            "碧落宜遊遂速奔，千奇萬勝果中存。",
            "天鍾神秀雙瑶室，地闢高深兩玉門。",
            "下有紺寒流水徑，上垂遠古斷山痕。",
            "獨憐地近人何遠，久共沿流探本根。"
        ],
        "title": "和陳翔卿韻",
        "id": "acf6d692-3960-40dd-b4b2-c522485eb284"
    },
    {
        "author": "包恢",
        "paragraphs": [
            "洞要窮源入莫閒，初頭底事做成山。",
            "開先水獨爲乾始，判後山方立地間。",
            "氣濁下流泥作土，滓堅中結石成關。",
            "奇哉故迹皆堪驗，何日重來更共攀。"
        ],
        "title": "再和二首  其一",
        "id": "413fe194-f309-4c81-9c45-89a54e2baa15"
    },
    {
        "author": "包恢",
        "paragraphs": [
            "石爲雲蓋上垂旒，水作冰壺一擊球。",
            "似筍反生懸碧玉，如簪倒插掛青瑠。",
            "外猶虎踞風回嘯，內若龍蟠氣轉幽。",
            "尚想初時開闢意，何時更共爾游休。"
        ],
        "title": "再和二首  其二",
        "id": "d8827233-a6ec-4e57-88b2-6625029b25d9"
    },
    {
        "author": "包恢",
        "paragraphs": [
            "海邦太守常時有，海上詩翁間世奇。",
            "自賦歸來石屏去，不煩繩削草堂知。",
            "高情豈爲時情改，浩氣難隨血氣移。",
            "句老律精何酷似，昔題蜀相孔明祠。"
        ],
        "title": "和戴石屏見寄韻二首  其一",
        "id": "9709c1bd-dd7f-40ce-b8cc-cc8038e40c85"
    },
    {
        "author": "包恢",
        "paragraphs": [
            "草茅恨我非時樣，五馬駑材無寸奇。",
            "千里赤城皆欲殺，一雙青眼獨蒙知。",
            "每懷設榻迎徐意，尚擬扁舟訪戴時。",
            "炯炯此心常晤對，思公輒復誦公詩。"
        ],
        "title": "和戴石屏見寄韻二首  其二",
        "id": "2b75208b-d4de-4a3d-b04e-59c5c18bf6e7"
    },
    {
        "author": "包恢",
        "paragraphs": [
            "至寶幢邊寶器鍾，含光承影狀難窮。",
            "明明山立千峰表，湛湛鄞清萬派中。",
            "鍊不回容精匪石，灼無變澤氣如虹。",
            "誰疑湖海豪猶在，安得樓高更卧龍。"
        ],
        "title": "挽陳和仲二首  其一",
        "id": "324f49b7-7107-4211-bc8d-18a1655a04e4"
    },
    {
        "author": "包恢",
        "paragraphs": [
            "川流近海學易至，源出慈湖派獨清。",
            "進佩龍泉秋水洌，退懷驪頷夜珠明。",
            "介真不以三公易，枉自無容一尺輕。",
            "年未半生紆遠道，哀哉何限不平鳴。"
        ],
        "title": "挽陳和仲二首  其二",
        "id": "e528cbe3-19b2-4d3f-aeaa-3fe53359c452"
    },
    {
        "author": "包恢",
        "paragraphs": [
            "武夷山下出清泉，觀象宜知果行緣。",
            "小隠藏修人似玉，大書題品筆如椽。",
            "峰高屹立天成柱，溪靜光浮月滿船。",
            "箇是我心真境界，元非六六彼中天。"
        ],
        "title": "寄題武夷橘林小隠",
        "id": "36e8e221-1b6d-4e83-aefa-3ac76144a3c0"
    },
    {
        "author": "包恢",
        "paragraphs": [
            "圓機珠活走盤中，已試權奇妙變通。",
            "武庫精嚴鋒莫敵，智囊沉密計難窮。",
            "先聲已早聞風采，後實如新見事功。",
            "計日未多功不少，復剛方長轉春風。"
        ],
        "title": "送旴江吳守以言歸二首  其一",
        "id": "155efdea-56ad-48d7-8269-8d7eff712fd6"
    },
    {
        "author": "包恢",
        "paragraphs": [
            "斬新政令別規模，迎刃恢恢解有餘。",
            "去就雖輕心自若，佞賢乍變事如何。",
            "糴爲民患祈從免，社植根深惡始除。",
            "似此欲爲尚何限，歸歟千里競攀車。"
        ],
        "title": "送旴江吳守以言歸二首  其二",
        "id": "f5edca98-a3a0-44fa-ac21-78af502af3c4"
    },
    {
        "author": "包恢",
        "paragraphs": [
            "石如紅玉間烏金，上與天通直下臨。",
            "中似室廬猶短淺，外多窟宅却幽深。",
            "公真清獻遊同昔，我匪元公趣異今。",
            "但幸附名鎸在石，當堅一介不移心。"
        ],
        "title": "同李文溪遊通天竅",
        "id": "97df2aa3-1054-49e3-9bf1-c39a8dd678af"
    },
    {
        "author": "包恢",
        "paragraphs": [
            "心無倚着絕沉浮，力破回瀾巋獨留。",
            "遠過金山推碧玉，屹如砥柱立中流。",
            "木猶桂在月中植，人似身來鏡裏遊。",
            "况是清秋方浄練，真成銀漢着孤舟。"
        ],
        "title": "江心寺",
        "id": "0c87bc80-ca45-4fa9-b2e9-2f0215f99ea3"
    },
    {
        "author": "包恢",
        "paragraphs": [
            "君許身比稷，視饑真己如。",
            "免吾學顔帖，乞米李大夫。"
        ],
        "title": "謝王洪伯惠酒炭米五首  其一",
        "id": "899255f1-ebc0-4dc6-b077-b8f9202dfe58"
    },
    {
        "author": "包恢",
        "paragraphs": [
            "飽我德更勤，青州兩從事。",
            "酣飲愧無言，未嘗識奇字。"
        ],
        "title": "謝王洪伯惠酒炭米五首  其二",
        "id": "c6a0dc62-819c-4d6b-8474-d6eddd998f59"
    },
    {
        "author": "包恢",
        "paragraphs": [
            "杜陵四海志，不忍寒颼颼。",
            "投我一紅爐，果勝千金裘。"
        ],
        "title": "謝王洪伯惠酒炭米五首  其三",
        "id": "1d307e2a-83b8-4486-b1c0-f6a2be56d264"
    },
    {
        "author": "包恢",
        "paragraphs": [
            "風雪太清白，顧懷似斯人。",
            "超然萬松表，一洗肝胆新。"
        ],
        "title": "謝王洪伯惠酒炭米五首  其四",
        "id": "c3785569-795c-4a62-8817-1e78aa91fda5"
    },
    {
        "author": "包恢",
        "paragraphs": [
            "昨蒙記雲萍，得得覩台星。",
            "君宜厚自重，絕似前金陵。"
        ],
        "title": "謝王洪伯惠酒炭米五首  其五",
        "id": "8f6dce5f-3a6c-4bad-a0fb-c32662ec2199"
    },
    {
        "author": "包恢",
        "paragraphs": [
            "非卿橋不立，誰是杜武庫。",
            "下浦未更新，過者幾驚顧。"
        ],
        "title": "酬袁守方秋崖遺寶带橋詩以顧我老非題柱客知君材是濟川功爲韻十四首  其一",
        "id": "11df3b20-5608-4ede-97f7-58864dc81e51"
    },
    {
        "author": "包恢",
        "paragraphs": [
            "月卿派天河，星橋歎誰可。",
            "如彼行道人，病責涉在我。"
        ],
        "title": "酬袁守方秋崖遺寶带橋詩以顧我老非題柱客知君材是濟川功爲韻十四首  其二",
        "id": "23586a50-0804-4cbf-ab71-ea711285270e"
    },
    {
        "author": "包恢",
        "paragraphs": [
            "邁古大夫名，後成大前造。",
            "千崖秋氣高，落成偕父老。"
        ],
        "title": "酬袁守方秋崖遺寶带橋詩以顧我老非題柱客知君材是濟川功爲韻十四首  其三",
        "id": "38ce316d-29ab-4901-bc3e-776c8c8af1f2"
    },
    {
        "author": "包恢",
        "paragraphs": [
            "江湖道四達，坎險橫危機。",
            "一旦席上遇，惠大政豈非。"
        ],
        "title": "酬袁守方秋崖遺寶带橋詩以顧我老非題柱客知君材是濟川功爲韻十四首  其四",
        "id": "05ab339f-a404-4bd7-94c6-20bdfa7f27d6"
    },
    {
        "author": "包恢",
        "paragraphs": [
            "乾易以知險，履坦期同躋。",
            "誓彼不復過，一笑駟馬題。"
        ],
        "title": "酬袁守方秋崖遺寶带橋詩以顧我老非題柱客知君材是濟川功爲韻十四首  其五",
        "id": "94fafdbf-9f10-469a-b753-a8a7329d4e9a"
    },
    {
        "author": "包恢",
        "paragraphs": [
            "臨淵似平陸，徐行若安土。",
            "推此以扶顛，屹然中流柱。"
        ],
        "title": "酬袁守方秋崖遺寶带橋詩以顧我老非題柱客知君材是濟川功爲韻十四首  其六",
        "id": "666d59e3-f029-4d11-bc3a-0e85fd116666"
    },
    {
        "author": "包恢",
        "paragraphs": [
            "長纔二百尺，婉若千里隔。",
            "天下悅出塗，旁午任行客。"
        ],
        "title": "酬袁守方秋崖遺寶带橋詩以顧我老非題柱客知君材是濟川功爲韻十四首  其七",
        "id": "68430fc8-5c30-4bdd-a192-cb6038088b7d"
    },
    {
        "author": "包恢",
        "paragraphs": [
            "規自趙日久，成令方能之。",
            "捄溺由己溺，信惟君子知。"
        ],
        "title": "酬袁守方秋崖遺寶带橋詩以顧我老非題柱客知君材是濟川功爲韻十四首  其八",
        "id": "e883b6c2-70fa-414a-8e95-dd007014b942"
    },
    {
        "author": "包恢",
        "paragraphs": [
            "指麾談笑間，朗若月出雲。",
            "放之準四海，經濟要屬君。"
        ],
        "title": "酬袁守方秋崖遺寶带橋詩以顧我老非題柱客知君材是濟川功爲韻十四首  其九",
        "id": "a7e2e017-fcfa-421d-afd0-1422047113ea"
    },
    {
        "author": "包恢",
        "paragraphs": [
            "成須千年固，鉅石不可摧。",
            "惟君心如石，迺是爲梁材。"
        ],
        "title": "酬袁守方秋崖遺寶带橋詩以顧我老非題柱客知君材是濟川功爲韻十四首  其一○",
        "id": "80547aef-e29b-4b28-bab2-e92efe21b3e5"
    },
    {
        "author": "包恢",
        "paragraphs": [
            "盤龍友龍成，山與巖峻峙。",
            "今如添卧龍，壯觀萃於是。"
        ],
        "title": "酬袁守方秋崖遺寶带橋詩以顧我老非題柱客知君材是濟川功爲韻十四首  其一一",
        "id": "92578125-aa10-4c22-a72a-b397c72afc48"
    },
    {
        "author": "包恢",
        "paragraphs": [
            "事難處如易，役大辦若細。",
            "才力運有餘，大川更誰濟。"
        ],
        "title": "酬袁守方秋崖遺寶带橋詩以顧我老非題柱客知君材是濟川功爲韻十四首  其一二",
        "id": "aa555b80-b8eb-425f-affc-a0234c522a88"
    },
    {
        "author": "包恢",
        "paragraphs": [
            "往來欲休息，亦可樂自然。",
            "上觀雲飛鳥，下看魚泳川。"
        ],
        "title": "酬袁守方秋崖遺寶带橋詩以顧我老非題柱客知君材是濟川功爲韻十四首  其一三",
        "id": "bcef2513-1513-4987-a6d6-963ffd37464e"
    },
    {
        "author": "包恢",
        "paragraphs": [
            "亭若龍兩翼，欲躍勝高空。",
            "濟人幾千百，緒餘不言功。"
        ],
        "title": "酬袁守方秋崖遺寶带橋詩以顧我老非題柱客知君材是濟川功爲韻十四首  其一四",
        "id": "f99b375c-96c3-4c07-a5ad-ef618722b748"
    },
    {
        "author": "包恢",
        "paragraphs": [
            "春意藏山川，如童蒙未發。",
            "一朝興勃然，觸處爭英傑。"
        ],
        "title": "金溪道中六首  其一",
        "id": "cc24a56d-334c-4d1b-b46f-02047bf3db31"
    },
    {
        "author": "包恢",
        "paragraphs": [
            "濃煙籠遠岫，望眼如昏花。",
            "欲暮還欲雨，行人始離家。"
        ],
        "title": "金溪道中六首  其二",
        "id": "4e54ab24-6c68-4a84-b09c-3d96e39127ea"
    },
    {
        "author": "包恢",
        "paragraphs": [
            "遠山沒雲煙，不辨形與色。",
            "茫如天下垂，前路不可得。"
        ],
        "title": "金溪道中六首  其三",
        "id": "95cf45cc-433a-40c7-8e09-9fc6de501041"
    },
    {
        "author": "包恢",
        "paragraphs": [
            "木落葉棲風，陣陣着肌體。",
            "應憶故園花，欲開爲寒止。"
        ],
        "title": "金溪道中六首  其四",
        "id": "f5b3ce11-1905-4b3a-8f29-97f19bc07781"
    },
    {
        "author": "包恢",
        "paragraphs": [
            "路傍逢古梅，元是舊相識。",
            "花萼知幾多，萼萼相顧惜。"
        ],
        "title": "金溪道中六首  其五",
        "id": "f97639bf-45b8-40d8-b545-a2af5bf2b522"
    },
    {
        "author": "包恢",
        "paragraphs": [
            "出門逢行人，經緯真如織。",
            "織成幅員長，皆是名利力。"
        ],
        "title": "金溪道中六首  其六",
        "id": "699b28b0-b8cb-4866-930e-35849782cc5a"
    },
    {
        "author": "包恢",
        "paragraphs": [
            "六月渾如九月清，霽天月色冷幽屏。",
            "出門聊寄雙遠目，二十四凹峰轉青。"
        ],
        "title": "偶成五首  其一",
        "id": "b2198061-d817-4240-9154-52c4c3fb2d38"
    },
    {
        "author": "包恢",
        "paragraphs": [
            "添我凉飈伴我閒，今年新竹未云慳。",
            "翻嫌戶外三兩箇，遮斷東來半好山。"
        ],
        "title": "偶成五首  其二",
        "id": "8ca72b68-681d-4310-ba28-f8df6ddc059e"
    },
    {
        "author": "包恢",
        "paragraphs": [
            "農家命脈寄田畝，可但稻粱枯與榮。",
            "造化何許須多力，須臾活幾萬蒼生。"
        ],
        "title": "偶成五首  其三",
        "id": "068aee32-4878-4e59-adf7-313b28c9812e"
    },
    {
        "author": "包恢",
        "paragraphs": [
            "南風正起北風微，誰謂秋高尚馬肥。",
            "但願金飈摧落木，和根亦仆擬何歸。"
        ],
        "title": "偶成五首  其四",
        "id": "1b2ee7b7-580f-403a-a44d-856fb059a2c7"
    },
    {
        "author": "包恢",
        "paragraphs": [
            "柔條嫩葉春新媚，勁幹剛枝歲久磨。",
            "忺厭人情每相反，欲支大厦問憑何。"
        ],
        "title": "偶成五首  其五",
        "id": "281b6afe-5d24-4eed-a486-3d81f5b269ae"
    },
    {
        "author": "包恢",
        "paragraphs": [
            "萬山擁碧屹不動，萬石嵌崖何可攀。",
            "似這立身須定得，定時方始是牢關。"
        ],
        "title": "題碧巖二首  其一",
        "id": "b9df4e72-515f-4b23-975f-a1002592a1bc"
    },
    {
        "author": "包恢",
        "paragraphs": [
            "碧巖只在丹霞裏，丹碧從他色自殊。",
            "我斷不隨他境轉，身心一定誓無渝。"
        ],
        "title": "題碧巖二首  其二",
        "id": "698b4eaa-8fc0-42f8-9ac1-6208392bb832"
    },
    {
        "author": "包恢",
        "paragraphs": [
            "鳴蛙一部不虛鳴，知爲農人奏樂聲。",
            "一歲勤勞方此始，侑他南畝饁時情。"
        ],
        "title": "二月道中效趙章泉體四首  其一",
        "id": "d92fdee3-7de3-4064-abc5-32c517b3cc19"
    },
    {
        "author": "包恢",
        "paragraphs": [
            "苦雨花無色與香，送春葉漫綠和黄。",
            "蠶聲百鳥飛鳴少，遽聽催歸叫夜長。"
        ],
        "title": "二月道中效趙章泉體四首  其二",
        "id": "f7b3ca4b-970e-42da-90d1-4b8d2f0a3fdf"
    },
    {
        "author": "包恢",
        "paragraphs": [
            "躑躅紅花何實用，牡丹名品只虛奇。",
            "看今春晚方艱食，何似充饑有蕨萁。"
        ],
        "title": "二月道中效趙章泉體四首  其三",
        "id": "b25d5f85-1cb1-4a73-833e-e3f7c53abdc7"
    },
    {
        "author": "包恢",
        "paragraphs": [
            "耕者勞筋苦骨餘，富家倉廩始多儲。",
            "及饑合發方牢閉，不識私家得食諸。"
        ],
        "title": "二月道中效趙章泉體四首  其四",
        "id": "56fed17c-2e41-4798-b6fd-dff24f5554ac"
    },
    {
        "author": "包恢",
        "paragraphs": [
            "日短暫居猶旅舍，夜長宜就作祠堂。"
        ],
        "title": "句",
        "id": "3062df70-5d7e-4df6-b6ab-f511655244b8"
    },
    {
        "author": "岳珂",
        "paragraphs": [
            "晝長欹枕酣春卧，剝啄敲門驚夢破。",
            "雙旗健步衣正黄，爵羅駭見久未嘗。",
            "泥紫一封芹詔香，王人繭牘親遣將。",
            "老夫五年坐奇謗，身則漁樵志猶壯。",
            "豈無戀闕如子牟，强擬隨裝學張敞。",
            "浮雲滿空能蔽日，雲散天空日華出。",
            "千三百載春又春，杜陵久矣無斯人。",
            "黄衣走塵漫踆踆，縱了桴鼓何足云。",
            "姑言絮舜工負恩，堯天舜日定不爾。",
            "皎皎太空無點滓，當時下書便疑似。",
            "聊坐和歌焉熱耳，寧比三光覆盆底。",
            "金羈欲脫還從頭，絡頭齕草均一牛。",
            "吾身本是報恩具，千年萬年屬明主。",
            "感恩欲愬淚如雨，且願投讒畀豺虎。"
        ],
        "title": "戊戌二月十日京湖袁總郎以堂帖至有詔復除戶侍總饟",
        "id": "42d6b72d-326a-435e-bfe4-9f31221e4fae"
    },
    {
        "author": "岳珂",
        "paragraphs": [
            "五年尺牘不牋天，一日除書到枕邊。",
            "感欲宣心筆無語，恩慚餬口鼎餘饘。",
            "說驂尚恐傳音誤，書馬還思習札便。",
            "燭灺燒殘人未寢，却輸鈴下愜安眠。"
        ],
        "title": "五年不治筆研奉詔起家是日始草辭免奏旋假書吏於郡題寫皆生疏又堂帖趣行三日戒塗偶成二首  其一",
        "id": "efb43a0f-0a2e-4389-a67a-734971624230"
    },
    {
        "author": "岳珂",
        "paragraphs": [
            "露封謄奏曉鳴鈴，當御應關乙夜呈。",
            "京兆有裝隨使者，陳留無酒憶厨兵。",
            "故營將鉞談家世，老吏公車識姓名。",
            "塵事看看到書尺，更驚三日有王程。"
        ],
        "title": "五年不治筆研奉詔起家是日始草辭免奏旋假書吏於郡題寫皆生疏又堂帖趣行三日戒塗偶成二首  其二",
        "id": "14ab0236-8f26-4508-9970-9395a19ec5be"
    },
    {
        "author": "岳珂",
        "paragraphs": [
            "平生一寸心，不爲世塗折。",
            "平生七尺軀，擬慕志士烈。",
            "吾門古喬木，每抱歲寒節。",
            "三世秉一心，炯炯常不滅。",
            "雖如卞獻玉，自比來嚼鐵。",
            "閉門著辨誣，其事已合轍。",
            "及逢明聖知，所遇皆夐絕。",
            "隆興錄舊李，一誣出奎札。",
            "嘉熙今詔書，復以枉爲說。",
            "人生貴知心，萬事等一吷。",
            "矧以萬古光，下比覆盆揭。",
            "憶昔賈奇謗，同舟忽秦越。",
            "關弓比射羿，舍鏃不虛發。",
            "仍是同功家，以豢反得嚙。",
            "靜思誣與枉，二字謹區別。",
            "兩朝寓至鑑，四海仰日月。",
            "蕩誣貴昭昭，錯枉豈孑孑。",
            "此恩無以報，蛇雀況微物。",
            "匪石心可轉，襆被計當決。",
            "塵匣開青萍，何時釁妖血。"
        ],
        "title": "予控免不獲命恭讀詔書聖訓有朕正欲爲卿直前枉之語感激思奮始决小草之謀",
        "id": "68b1def3-a72c-48ef-bca7-554b5bc9f718"
    },
    {
        "author": "岳珂",
        "paragraphs": [
            "盧山白鶴歸來雙，縞衣素袂玄爲裳。",
            "翅如車輪夜橫江，風聲曾走淮淝羌。",
            "戛然長鳴下柴桑，芝田啄粒遥相望。",
            "何人網羅倏高張，上決雲漢旁八荒。",
            "一隨鵬鵾驚遠翔，低頭不肯謀稻粱。",
            "一罹罝弋沮澤旁，局身筠籠翅摧藏。",
            "鸚鵡洲畔葭葦鄉，水雲蒼蒼江茫茫。",
            "九臯欲聞聲不揚，回顧鷗鷺羞顔行。",
            "忽聞緱笙度宮商，紅塵俯視有底忙。",
            "磯頭刷羽今正黄，欲搥此樓呼酒狂。"
        ],
        "title": "黄鶴謠寄吳季謙侍郎時季謙自德安入城予適以使事在鄂",
        "id": "273555c9-b27c-4357-b946-4388b3a21b73"
    },
    {
        "author": "岳珂",
        "paragraphs": [
            "夜半軍書尚掣鈴，想應欹枕夢難成。",
            "新涼頗復欺長夏，舊事何妨閲短檠。",
            "人說文衡真有託，公於詩卷若爲評。",
            "復襄遺跡今如許，試考當時六萬兵。"
        ],
        "title": "予以謬作數種并總所奏藁遺參贊高紫微聞以閲讀未及賜報平日正病無人爲過目者茲不特餉所有別白半生漫浪筆研間爲不虛矣因贈二首  其一",
        "id": "5e5d78ba-2c6d-4b88-913d-c08ab9d39cb0"
    },
    {
        "author": "岳珂",
        "paragraphs": [
            "涉筆牛腰倦不支，餘工那復到新詩。",
            "殷雷秧綠又期月，指日棗紅能幾時。",
            "自古兵財無上策，于今社稷寄西陲。",
            "入郛及國均危道，勿謂君侯不敢知。"
        ],
        "title": "予以謬作數種并總所奏藁遺參贊高紫微聞以閲讀未及賜報平日正病無人爲過目者茲不特餉所有別白半生漫浪筆研間爲不虛矣因贈二首  其二",
        "id": "428aa11c-0aac-4d53-9e92-ed2d63c8e20a"
    },
    {
        "author": "岳珂",
        "paragraphs": [
            "西風策策黄葉舞，茅簷三尺鳴秋雨。",
            "東家拙婦擁面啼，强剔孤燈訴愁窶。",
            "當年採桑陌上歸，嬉遊不管春蠶饑。",
            "千絲萬縷繭白雪，便學紅女攀花枝。",
            "十七十八事機織，暗瑣青閨人不識。",
            "二十三十幽恨長，盧家古梁玉爲堂。",
            "四十五十已老大，唧唧鳴蛩欺獨卧。",
            "尚隨姑嫂作笑嗔，一生苦樂由他人。",
            "君不見昨朝縣吏踏門闑，杼柚已空盆盎竭。",
            "雞豚指柵索飲壺，掀釜叫嘑嗤婦拙。",
            "起來迎門陪笑面，不似嬌羞怕人見。",
            "今年歲事苦不登，且爲當家聊一展。",
            "吏囂不肯怒且訶，大兒門東窺飯籮。",
            "藁砧走藏姑誚駡，造餠無麫知如何。",
            "蹙金芙蓉戲雙鴛，繡床一倚曾萬錢。",
            "低頭長嘆祇自憐，昔者何巧今不然。",
            "吏嘑已倦里正醉，抆淚背人還滌器。",
            "明朝欲酒姑勿譁，正恐突隳驚阿家。"
        ],
        "title": "拙婦吟",
        "id": "6cb1258f-3391-4608-8814-1c15dc667a4a"
    },
    {
        "author": "岳珂",
        "paragraphs": [
            "平生到處西湖長，眼底波光日日新。",
            "圖在輞川非舊隠，夢回笠澤是前身。",
            "一江細雨欹青菊，萬里雄風起白蘋。",
            "獨立蒼茫動歸興，釣磯須理未垂綸。"
        ],
        "tags": [
            "西湖"
        ],
        "title": "春波堂小飲懷棠湖舊隠三首  其一",
        "id": "7ae230f9-4f29-4593-8dca-7d4c9ba80792"
    },
    {
        "author": "岳珂",
        "paragraphs": [
            "炎暑今年特地奇，不妨湖上訪清漪。",
            "長堤步屧誰堪擬，高閣凭闌我總宜。",
            "喚客黄鸝穿柳度，猜人白鳥映荷窺。",
            "衰翁病骨難禁熱，且倩西風自在吹。"
        ],
        "title": "春波堂小飲懷棠湖舊隠三首  其二",
        "id": "fbbcf4c7-a1f7-4353-b508-f32798275399"
    },
    {
        "author": "岳珂",
        "paragraphs": [
            "虛欄四面挹湖光，最愛薰風六月涼。",
            "萬朶芙蕖紅影閙，兩行楊柳綠絲長。",
            "鋪陳雪月晶明態，商略陰晴濃淡妝。",
            "四序清游總如此，春波何事獨名堂。"
        ],
        "title": "春波堂小飲懷棠湖舊隠三首  其三",
        "id": "687066cb-075d-4899-8534-e21300af264e"
    },
    {
        "author": "岳珂",
        "paragraphs": [
            "百果隨時效歲功，棗槃亦復薦年豐。",
            "柔柯低带隨風綠，纂實駢隨映日紅。",
            "聞說桃梨堪絜大，頗懷齊魯久爲戎。",
            "憂時把玩還驚歎，莫咏豳風詠北風。"
        ],
        "title": "食棗有感二首  其一",
        "id": "6f0f5231-65a1-4abc-b478-4ff2c4a74085"
    },
    {
        "author": "岳珂",
        "paragraphs": [
            "碩棗名亭此地傳，况逢新摘正芳鮮。",
            "栗投聊寓孤臣報，瓜實初無小史緣。",
            "只合赤心思待敵，豈容白手覬延年。",
            "樓蘭可斬平生志，欲和安期覓劍仙。"
        ],
        "title": "食棗有感二首  其二",
        "id": "7ef32f14-e7fe-4cf9-8dd4-a3dadbd9fea8"
    },
    {
        "author": "岳珂",
        "paragraphs": [
            "春波堂上倚欄干，一曲樓臺晻靄間。",
            "野衲再尋行脚債，釣簑聊寄賞心閒。",
            "燕低欲舞影翻水，鳥倦知還雲在山。",
            "匹似棠湖儘堪住，遶簷祇欠翠螺鬟。"
        ],
        "title": "約客春波督參劉郎中方赴高紫微之集道間相值不容留戲贈二首  其一",
        "id": "34d440b6-dfbf-49c5-9700-29fd8bfe0e09"
    },
    {
        "author": "岳珂",
        "paragraphs": [
            "錦帳星郎油壁車，紫微花下醉流霞。",
            "簫鸞東引瞻風馭，池鳳西游賦日華。",
            "蓼岸半紅秋漸老，柳堤仍綠約猶賒。",
            "一尊更趁萊衣綵，河漢還乘八月槎。"
        ],
        "title": "約客春波督參劉郎中方赴高紫微之集道間相值不容留戲贈二首  其二",
        "id": "6d00f737-a790-4ecf-9c93-326f8b4ac717"
    },
    {
        "author": "岳珂",
        "paragraphs": [
            "溫純如玉絕纖瑕，驚坐何人指孟嘉。",
            "策馬殿軍勞不伐，舍魚取義理無差。",
            "讀碑襄水真爲谷，守壘房陵忍顧家。",
            "鄉國不妨動歸興，天津八月却隨楂。"
        ],
        "title": "餞孟運判寺簿赴京三首  其一",
        "id": "7ffa8112-a91c-472c-ba43-2ea0f88d1284"
    },
    {
        "author": "岳珂",
        "paragraphs": [
            "詔書夜下日華門，輦路爭看使者軒。",
            "烽火三邊尚勍敵，煙塵萬里欠公言。",
            "不須目睫憂多壘，好吐胸懷悟至尊。",
            "富貴功名分中有，勿令仗馬媿廷鵷。"
        ],
        "title": "餞孟運判寺簿赴京三首  其二",
        "id": "30731b04-f336-4a43-ad54-9af17297555f"
    },
    {
        "author": "岳珂",
        "paragraphs": [
            "半生共飲西江水，草木由來臭味同。",
            "交臂便同鴻燕社，論心不隔馬牛風。",
            "君方鳴珮趨雙闕，我自燒車延五窮。",
            "景倩仙塵凝望處，爲言驛騎莫匆匆。"
        ],
        "tags": [
            "长江"
        ],
        "title": "餞孟運判寺簿赴京三首  其三",
        "id": "f321b932-ca2f-44a3-9d16-a7a48bd99994"
    },
    {
        "author": "岳珂",
        "paragraphs": [
            "碧梧正耐雪溪秋，况是西風送客舟。",
            "華宴雖思奉婪尾，粗官何敢作遨頭。",
            "達尊諒識詩囊意，負約仍輸酒斛籌。",
            "想見尊前列紅袖，可憐無分聽梁州。"
        ],
        "title": "與高紫微雪溪餞客雖已預盟然坐次予每居上爲之踧踖寄此見意",
        "id": "421875a0-265a-4d09-89c5-59f4ca66e894"
    },
    {
        "author": "岳珂",
        "paragraphs": [
            "蒙園傲吏御風仙，聊以巵言後世傳。",
            "小大升潛同此地，智愚工拙豈其天。",
            "衆途適正何勞問，一理觀心本自然。",
            "從此二經束高閣，爲君終夕讀名篇。"
        ],
        "title": "夜讀莊子呈高紫微",
        "id": "32b9b4ae-ea71-4f94-bc67-cebefcc532cb"
    },
    {
        "author": "岳珂",
        "paragraphs": [
            "湯湯南紀重喉衿，縱敵年來患已深。",
            "七十萬家財與力，六千里地古猶今。",
            "薇屯正自憂無給，桑土當思徹未陰。",
            "用力愈勞工愈寡，相公試察此時心。"
        ],
        "title": "秋夕有感二首呈督視參政  其一",
        "id": "b04e58b6-887e-492d-a3ab-b5cf7fcaf543"
    },
    {
        "author": "岳珂",
        "paragraphs": [
            "老去工夫在一丘，解驂重使借前籌。",
            "憂關王國漫騰口，事爲他人常壓頭。",
            "蟻穴潰堤猶未計，鮒車涸轍若爲謀。",
            "恩波況是如天闊，早放棠湖理釣鈎。"
        ],
        "title": "秋夕有感二首呈督視參政  其二",
        "id": "2f906c3c-f86c-4073-b3c0-f423244775a9"
    },
    {
        "author": "岳珂",
        "paragraphs": [
            "君不見東來海蟹誇江陰，肌如白玉黄如金。",
            "又不見西來湖蟹到沔鄂，玉軟金流不堪斫。",
            "九江九月秋風高，霜前突兀贍兩螯。",
            "昆吾欲割不受刀，頗有萇碧流玄膏。",
            "平生尊前厭此味，更看康廬拂空翠。",
            "今年此曹殊未來，使我對酒空悠哉。",
            "舊傳騷人鍊奇句，無蟹無山兩孤負。",
            "老來政欠兩眼青，那復前籌虛借箸。",
            "祇今鄉國已駿奔，軍將日高應打門。",
            "流涎便作麯車夢，半席又擬鍾山分。",
            "先生家住岷峨脚，屢放清游仍大嚼。",
            "襟期盡醉何日同，試筮太玄呼郭索。"
        ],
        "title": "九江霜蟹比他處黑膏凝溢名冠食譜久擬遺高紫微而家僮後期未至以詩道意",
        "id": "008c0884-772d-4eb0-9453-2c9b97a404cb"
    },
    {
        "author": "岳珂",
        "paragraphs": [
            "秋風九月邊塵高，千艘夜下宮錦袍。",
            "文章不特動蠻貊，要識金版開六弢。",
            "孫曹已矣等陳迹，喚起坡仙同赤壁。",
            "喧闐笳鼓動地歸，重把功名光采石。"
        ],
        "title": "餞高紫微視師黄岡",
        "id": "76138f86-383e-4750-8569-02cff8494303"
    },
    {
        "author": "岳珂",
        "paragraphs": [
            "前朝無蟹惟有詩，亦復無酒供一瓻。",
            "今朝有蟹仍有酒，極目征帆更搔首。",
            "古來樂事誇持螯，赤瓊釀髓玄玉膏。",
            "菊花吹英好時節，况是九日將登高。",
            "旌旗半江笳鼓發，不作詩人淡生活。",
            "待君浄洗沙漠塵，歸趁看燈更奇絕。"
        ],
        "title": "以螃蟹寄高紫微踐約侑以雪醅時猶在黄岡",
        "id": "5de1c711-31cc-4508-b2c8-7a4e63665455"
    },
    {
        "author": "岳珂",
        "paragraphs": [
            "紫微星郎天上客，身是南宮小宗伯。",
            "斗杓夜轉天門開，平地一聲驚霹靂。",
            "已將椽筆提斯文，更決河漢排風雲。",
            "銀潢直下洗戈甲，坐看九陌狂流奔。",
            "黄金爲臺玉爲帳，有眼須看舍人樣。",
            "紹興季歲說雍公，曾冠貂蟬登上相。",
            "峨嵋山高鍾異人，昔年相國今後身。",
            "聲名何嘗岷蜀隔，草木仍是江淮春。",
            "君不見嘉熙聖主躬神武，法祖整軍蕩强虜。",
            "又不見魏公一戰平麟猊，次年子月天廢齊。",
            "天心廢興真有待，肯以貪殘易仁愛。",
            "大數恰逢一百年，埽穴犁庭當復再。",
            "今年又自淮西來，右相勳名傳九垓。",
            "旄頭黑雲墜西北，兩兩比色明三台。",
            "先朝貝州妖賊起，若比此胡僅蜂蟻。",
            "當時禮部文侍郎，一日奏凱同平章。"
        ],
        "tags": [
            "峨眉山"
        ],
        "title": "餞紫微高侍郎朝天",
        "id": "52382c52-4349-40ae-8b5a-99810b8f2cbf"
    },
    {
        "author": "岳珂",
        "paragraphs": [
            "正月二日天氣清，六符兩兩三階平。",
            "閤門催班報麻案，珂馬玎玲萬人看。",
            "押麻參政拆璽封，宣詞舍人來殿東。",
            "鞠躬一聲百寮聽，軍國平章喬益公。",
            "天心果與人心同，大哉聖斷天與通。",
            "本朝太平說元祐，五嶽三光渾未剖。",
            "當年一日三制頒，呂范堂堂分左右。",
            "虔中大老更魁傑，申國勳名比韓富。",
            "民生是時非漢唐，親見至治躋羲皇。",
            "一塵不起四夷服，軌順星躔蕃五穀。",
            "士皆有造百姓寧，官僚徹底清似冰。",
            "桁楊畢空戈革偃，天街鏡浄無攙槍。",
            "彼何人斯階啟厲，九縣回飆八紘沸。",
            "高皇疋馬開東南，王業中興今五世。",
            "窮荒靺鞨何自來，中原萬里吹黄埃。",
            "數殫剝復回否泰，胚腪元氣鍾奇才。",
            "耆明壽雋軼千古，呂望鷹揚稱尚父。",
            "便教旦奭居東西，穆穆迓衡今再覩。",
            "官家即日開天章，貂冠玉佩游巖廊。",
            "一都一俞一吁咈，四海春風已披拂。",
            "聖賢自昔難相逢，巨魚縱壑鴻遇風。",
            "輿人歡呼爭誦說，元祐嘉熙莫分別。",
            "君不見徂徠處士歌一夔，濃墨大字慶曆詩。",
            "生民至今受其賜，千載萬載生光輝。",
            "陋儒筆研久不治，安得椽筆摹英辭。",
            "兩朝慶祐俱盛時，衆賢一念猶西陲。",
            "天心願化光明燭，先望分輝照荆蜀。"
        ],
        "title": "後元祐行上辨章喬益公",
        "id": "b81c10ba-a5b7-4f01-a0a3-b27c6734585e"
    },
    {
        "author": "岳珂",
        "paragraphs": [
            "總宜閣畔小簾櫳，碧浸平湖面面風。",
            "別館柳陰聊繫馬，便橋紅影正垂虹。",
            "流觴有序傳詩客，在席無人稱倦翁。",
            "儂自醉歸翁自倦，風光流轉不須同。"
        ],
        "title": "上巳約客總宜一病不及往二詩呈陳元履王囦衜諸人自酌  其一",
        "id": "81b4d31f-0665-4bd5-b511-83d2d9b5fa20"
    },
    {
        "author": "岳珂",
        "paragraphs": [
            "我是棠磯舊釣徒，天教生與水雲俱。",
            "蘭亭正值人修禊，柳岸還添浪拍湖。",
            "幸有丈人觀筆法，可無嘉客醉兵厨。",
            "直須去躍城東馬，更與留春作後圖。"
        ],
        "title": "上巳約客總宜一病不及往二詩呈陳元履王囦衜諸人自酌  其二",
        "id": "253da5c7-421b-4a6d-be42-4a6cf55f5e6a"
    },
    {
        "author": "岳珂",
        "paragraphs": [
            "中興王社舊同功，三世何嘗間一忠。",
            "北海真成賢吏歎，西州猶記勝游同。",
            "逢迎有意君雖謬，喜怒無心我自窮。",
            "詩禍古今均一律，莫將燈夜怨東風。"
        ],
        "title": "聞韓正倫檢正掛冠感歎故交悵然久之偶成三首  其一",
        "id": "635213c3-10b4-4508-8196-6305f367b05c"
    },
    {
        "author": "岳珂",
        "paragraphs": [
            "恩門小簡寫門生，六載交情老弟兄。",
            "一念吹毛牙角訟，十年握手肺肝傾。",
            "酌貪誰飲南𤃩水，敵怨人談北府兵。",
            "空券更憐蠅筆誤，却因誤處得分明。"
        ],
        "title": "聞韓正倫檢正掛冠感歎故交悵然久之偶成三首  其二",
        "id": "83d675a0-5f36-4eca-bc93-c03a97576d6e"
    },
    {
        "author": "岳珂",
        "paragraphs": [
            "心存即鹿嘆無虞，畫地雖工理反疎。",
            "直枉已傳天子詔，厚誣猶見監奴書。",
            "儻令甬道真難繼，未必都曹可遂初。",
            "萬里上流關社稷，不知天意竟何如。"
        ],
        "title": "聞韓正倫檢正掛冠感歎故交悵然久之偶成三首  其三",
        "id": "8133e4f2-ad6c-470e-90f3-677d1559d97a"
    },
    {
        "author": "岳珂",
        "paragraphs": [
            "駕軺老子久婆娑，坐聽笙歌擁綺羅。",
            "十里西涼憶如意，百年南國比流梭。",
            "吞聲有恨哀蒲柳，紀節無人廢蓼莪。",
            "寂寞丹心耿梅月，挑燈頻問夜如何。"
        ],
        "title": "予癸巳在京口因郡中元夕張燈偶閲國史靖康丙午正月十五日辛巳祐陵南巡駐蹕是郡二月二十三日己未始還京師凡居郡三十有八茲聞簫鼓感舊興嘆不勝潸然因涉筆以記大略而僧有沖希者乃携以示正倫彼謂予諷己遂架大怨迄興妄獄聖明察知其冤予復將指前漫盡白因悼正倫之歿閔其左計亮其初心附昔所作詩于後",
        "id": "494641a3-0a6b-4e44-b1ef-7a3c41f026fd"
    },
    {
        "author": "岳珂",
        "paragraphs": [
            "興唐鐘刻無夫字，久欲摩挲與細論。",
            "歸棹未容酬此志，一聲煙靄又黄昏。"
        ],
        "title": "興唐寺聞鐘",
        "id": "bcfd392f-9c3b-4a26-95f7-ea8f961040b1"
    },
    {
        "author": "岳珂",
        "paragraphs": [
            "雪錦亭前水接天，晚波如縠放歸船。",
            "新詩開務從今日，此是江行第一篇。"
        ],
        "title": "至鄂期年以饟事不給於詩己亥夏五廿有八日始解維雪錦夜宿興唐寺繁星滿天四鼓遂行日初上已抵滸黄洲幾百里矣午後南風薄岸舟屹不能移延緣葭葦間至莫不得去始作紀事十解呈舊幕諸公  其一",
        "id": "4545751f-6d61-4fe9-9371-d573dee13077"
    },
    {
        "author": "岳珂",
        "paragraphs": [
            "離歌已盡沙頭玉，夕照初翻浪底金。",
            "自是晴鷗無六月，半江雪片湧波心。"
        ],
        "title": "至鄂期年以饟事不給於詩己亥夏五廿有八日始解維雪錦夜宿興唐寺繁星滿天四鼓遂行日初上已抵滸黄洲幾百里矣午後南風薄岸舟屹不能移延緣葭葦間至莫不得去始作紀事十解呈舊幕諸公  其二",
        "id": "19dc88d9-9709-4582-b22a-de168afcebe0"
    },
    {
        "author": "岳珂",
        "paragraphs": [
            "蕭蕭衰髮倚西風，兩岸青山盡識儂。",
            "東去西來緣底事，祇應添得一龍鍾。"
        ],
        "title": "至鄂期年以饟事不給於詩己亥夏五廿有八日始解維雪錦夜宿興唐寺繁星滿天四鼓遂行日初上已抵滸黄洲幾百里矣午後南風薄岸舟屹不能移延緣葭葦間至莫不得去始作紀事十解呈舊幕諸公  其三",
        "id": "19836e50-44a6-4311-a3a3-b1b5ac32b48f"
    },
    {
        "author": "岳珂",
        "paragraphs": [
            "一江漲碧碧於藍，健櫓鳴鵝舳正銜。",
            "纔似過都空萬馬，又驚倚岸閲千帆。"
        ],
        "title": "至鄂期年以饟事不給於詩己亥夏五廿有八日始解維雪錦夜宿興唐寺繁星滿天四鼓遂行日初上已抵滸黄洲幾百里矣午後南風薄岸舟屹不能移延緣葭葦間至莫不得去始作紀事十解呈舊幕諸公  其四",
        "id": "af902845-4196-49e6-bb8c-3abe2f749ebe"
    },
    {
        "author": "岳珂",
        "paragraphs": [
            "宵聲傳柝重城閉，曉漏迷鐘古寺荒。",
            "仰看繁星垂四野，不知身世變炎涼。"
        ],
        "title": "至鄂期年以饟事不給於詩己亥夏五廿有八日始解維雪錦夜宿興唐寺繁星滿天四鼓遂行日初上已抵滸黄洲幾百里矣午後南風薄岸舟屹不能移延緣葭葦間至莫不得去始作紀事十解呈舊幕諸公  其五",
        "id": "9e5a9f94-ee76-429c-95c9-f4243fa774c9"
    },
    {
        "author": "岳珂",
        "paragraphs": [
            "一缾一錫一團蒲，到得今年一物無。",
            "桑下勿興三宿念，古人不食武昌魚。"
        ],
        "title": "至鄂期年以饟事不給於詩己亥夏五廿有八日始解維雪錦夜宿興唐寺繁星滿天四鼓遂行日初上已抵滸黄洲幾百里矣午後南風薄岸舟屹不能移延緣葭葦間至莫不得去始作紀事十解呈舊幕諸公  其六",
        "id": "04051100-5adf-4240-b2f3-c788febe62d9"
    },
    {
        "author": "岳珂",
        "paragraphs": [
            "葭葦延緣舞翠旌，白頭吹浪又相迎。",
            "攀轅亦作留行計，莫道馮夷不世情。"
        ],
        "title": "至鄂期年以饟事不給於詩己亥夏五廿有八日始解維雪錦夜宿興唐寺繁星滿天四鼓遂行日初上已抵滸黄洲幾百里矣午後南風薄岸舟屹不能移延緣葭葦間至莫不得去始作紀事十解呈舊幕諸公  其七",
        "id": "6ffb065e-fdfa-4b5b-ac34-bf1ff89aae82"
    },
    {
        "author": "岳珂",
        "paragraphs": [
            "昌黎久願列三王，我亦曾親翰墨香。",
            "惜別依依重回首，棠磯風月更思量。"
        ],
        "title": "至鄂期年以饟事不給於詩己亥夏五廿有八日始解維雪錦夜宿興唐寺繁星滿天四鼓遂行日初上已抵滸黄洲幾百里矣午後南風薄岸舟屹不能移延緣葭葦間至莫不得去始作紀事十解呈舊幕諸公  其八",
        "id": "6ce62bd0-69e1-4bbd-b6e2-3db74a997bd8"
    },
    {
        "author": "岳珂",
        "paragraphs": [
            "赤壁江頭白羽揮，鱖肥西塞酒同携。",
            "歸期應在初弦月，家住康山西復西。"
        ],
        "title": "至鄂期年以饟事不給於詩己亥夏五廿有八日始解維雪錦夜宿興唐寺繁星滿天四鼓遂行日初上已抵滸黄洲幾百里矣午後南風薄岸舟屹不能移延緣葭葦間至莫不得去始作紀事十解呈舊幕諸公  其九",
        "id": "e940f57b-d0ac-4ada-9bd8-7a0247a7637f"
    },
    {
        "author": "岳珂",
        "paragraphs": [
            "人生邂逅適相懽，一曲高歌行路難。",
            "頻寄詩筩君勿厭，種花持釣是閑官。"
        ],
        "title": "至鄂期年以饟事不給於詩己亥夏五廿有八日始解維雪錦夜宿興唐寺繁星滿天四鼓遂行日初上已抵滸黄洲幾百里矣午後南風薄岸舟屹不能移延緣葭葦間至莫不得去始作紀事十解呈舊幕諸公  其一○",
        "id": "17594ea9-8573-4541-8591-486742a4695e"
    },
    {
        "author": "岳珂",
        "paragraphs": [
            "風雲八字護城隅，樓殿崔嵬想帝居。",
            "曾侍金輿惟石馬，幸因玉璽記銅魚。",
            "千年鼓角聲猶壯，四塞河山恨未袪。",
            "麋鹿已游人事改，何人曾讀輔吳書。"
        ],
        "title": "夜過壽昌",
        "id": "95056546-c035-4b61-9268-d25299a782cf"
    },
    {
        "author": "岳珂",
        "paragraphs": [
            "昔年老子恨婆娑，未付其如印傳何。",
            "吳苑關心春日少，湘江回首暮雲多。",
            "可無司馬親封鑰，自是將軍老枕戈。",
            "我亦新來了官事，正輸一舸弄煙波。"
        ],
        "title": "望樊口懷陶士行溫太真二首  其一",
        "id": "989df0af-0303-46e0-86f5-91d66ba8e063"
    },
    {
        "author": "岳珂",
        "paragraphs": [
            "太真行酒知何地，渺莽遺基茂草深。",
            "聲色加人何足計，精神滿腹不同斟。",
            "六奇自可掀三狡，一正何妨讋百壬。",
            "墮幘吐茵均此轍，可憐枉用世儀心。"
        ],
        "title": "望樊口懷陶士行溫太真二首  其二",
        "id": "a865f3b7-ef39-4147-bfb3-4e5a9dd9ea47"
    },
    {
        "author": "岳珂",
        "paragraphs": [
            "櫂鷁收金柅，釵蟲綴玉缸。",
            "地鄰今七澤，名襲古三江。",
            "岷漾雖分派，荆揚却異邦。",
            "晨光猶未發，早認白鷗雙。"
        ],
        "title": "三江口過舟時方四鼓",
        "id": "769b040e-2827-4b3b-8ef6-f5041791beae"
    },
    {
        "author": "岳珂",
        "paragraphs": [
            "周郎二十四年少，蓋世功名隨一燎。",
            "親提三萬走曹瞞，不以敵勍恨兵少。",
            "豫州失匕已膽折，一日目明驚二妙。",
            "最憐黄蓋不知名，吏士相從倚營嘯。",
            "阿奴火攻本無策，破竹自繇人不料。",
            "貪降納侮理固宜，泥淖華容幾盡剿。",
            "古來行師有絕地，毋乃重詒千古笑。",
            "鏃湛縱是差可認，鼎峙詎關謀所召。",
            "二喬春鎖何足言，從此天光遂分耀。",
            "我聞漢賊久染指，奮毒摇牙噬江表。",
            "八荒囊括豈復遺，一蹙吳宮已爲沼。",
            "當時乘勝下部騎，考地當居楚南徼。",
            "蒙衝逆鬭須上流，揖寇那容越津要。",
            "武昌霸基跬步耳，肯使國畿紛戟旐。",
            "坡仙訪古特寓意，橫槊雄姿誰與弔。",
            "故將異地眩疑辭，政恐因訛啟譏誚。",
            "滄浪六月卷晴雪，歷歷江山人物眇。",
            "崩空亂石今幾存，仿佛棲巢尚驚鳥。",
            "夜深刁斗聲四發，星斗滿空群籟悄。",
            "便須喚起紫綺裘，孤鶴南天楚江曉。"
        ],
        "title": "赤壁",
        "id": "fb8dc657-a668-4077-b3a8-2f80a2f81f69"
    },
    {
        "author": "岳珂",
        "paragraphs": [
            "地靈境勝宅神游，第一江山卷雪樓。",
            "勢擁萬峰淮甸接，氣吞七澤楚天浮。",
            "魚龍灂沸雲生檻，鷗鷺波閒月上鈎。",
            "畫棟珠簾朝復暮，英名常與水東流。"
        ],
        "title": "卷雪樓",
        "id": "2df5404e-3e64-4741-b068-d05cb3e69f97"
    },
    {
        "author": "岳珂",
        "paragraphs": [
            "功定三分國，名高八字山。",
            "威容尊國祀，□□□□□。",
            "虎卧無今古，烏靈信往還。",
            "保民存賜珓，猶掛屋楣間。"
        ],
        "title": "謁遺愛王祠二首  其一",
        "id": "8b0cc3e5-1f78-4f13-8e02-14ad9ba2014c"
    },
    {
        "author": "岳珂",
        "paragraphs": [
            "大帝開江左，謀臣守四方。",
            "興邦有喬木，遺愛尚甘棠。",
            "日月扶聲烈，山川詫鬰蒼。",
            "中原知極目，應慨舊封疆。"
        ],
        "title": "謁遺愛王祠二首  其二",
        "id": "04e3f046-d8c2-4ed3-96a9-cecf20b8ae19"
    },
    {
        "author": "岳珂",
        "paragraphs": [
            "平生初未識半面，此地相從方及朞。",
            "舉世公清如子少，隨時離合豈人爲。",
            "可堪歲月老奇傑，等是年時經嶮巇。",
            "閒適不同同患苦，兩心惟有一天知。"
        ],
        "title": "寄王料院三首  其一",
        "id": "a756d20a-3df0-4dcd-b34d-0c7b6461ce42"
    },
    {
        "author": "岳珂",
        "paragraphs": [
            "炯炯青燈對擁爐，掣鈴夜半讀邊書。",
            "風煙解使寸心折，霜雪頓侵雙鬢疎。",
            "已事勿言穿塞馬，歷官可歎上竿魚。",
            "勤勞似此天應報，我自鋤犁一任渠。"
        ],
        "title": "寄王料院三首  其二",
        "id": "3268938e-563a-4d5f-8095-ae8c3575bae1"
    },
    {
        "author": "岳珂",
        "paragraphs": [
            "一葉扁舟興浩然，筆床茶竈舊因緣。",
            "帆歸西塞秋風外，人在南樓夜月前。",
            "情不自由君憶我，老無所用我知天。",
            "何時見易園中路，拂石携壺同醉眠。"
        ],
        "title": "寄王料院三首  其三",
        "id": "56a7a997-5cc8-4223-a3a4-5293c4b1f48a"
    },
    {
        "author": "岳珂",
        "paragraphs": [
            "日日征帆上水風，掀天雪浪駭魚龍。",
            "不須檢校江行曆，知過雲山幾萬重。"
        ],
        "title": "後江行十絕  其一",
        "id": "c58a8992-5430-43e6-a7f3-4064d38d8357"
    },
    {
        "author": "岳珂",
        "paragraphs": [
            "遠村烟暝牛羊下，近岸波澄鷗鷺閒。",
            "一抹斜陽江似鏡，天移小景向人間。"
        ],
        "title": "後江行十絕  其二",
        "id": "fd3252bd-2b6c-4432-9219-af859dc8c276"
    },
    {
        "author": "岳珂",
        "paragraphs": [
            "指點神鴉送客檣，江山回首鬰蒼蒼。",
            "吳朝千載興亡地，極目長淮恨更長。"
        ],
        "title": "後江行十絕  其三",
        "id": "2701c946-7ee9-4ad3-9cc7-4c07941fe183"
    },
    {
        "author": "岳珂",
        "paragraphs": [
            "擁騎年時憶往來，舊時行處半莓苔。",
            "山雲勒駕應頻笑，又是江南勾當回。"
        ],
        "title": "後江行十絕  其四",
        "id": "e97a731c-3ef3-474b-ba91-d52a5b7f977c"
    },
    {
        "author": "岳珂",
        "paragraphs": [
            "夕舂正是隔前谿，江路行人猶未歸。",
            "我笑卧龍成底事，晨光儘欠踏熹微。"
        ],
        "title": "後江行十絕  其五",
        "id": "b43275ae-eb39-48c9-b2ba-ea6c975721ae"
    },
    {
        "author": "岳珂",
        "paragraphs": [
            "叫着漁郎急掉頭，一聲別浦聽蓮謳。",
            "山遥水遠應同趣，我亦青帘問酒樓。"
        ],
        "title": "後江行十絕  其六",
        "id": "a5e248c6-805c-4a4f-b061-71178b253fcf"
    },
    {
        "author": "岳珂",
        "paragraphs": [
            "湓波已近見康廬，風月煙雲自卷舒。",
            "白鳥歸來閒似我，向山深處認巢居。"
        ],
        "title": "後江行十絕  其七",
        "id": "0c8997b9-ad42-43bd-92be-bd6f0ae5ecba"
    },
    {
        "author": "岳珂",
        "paragraphs": [
            "官牌夾外少人煙，商婦琵琶久斷絃。",
            "司馬青衫不須泣，江鷗對我正忻然。"
        ],
        "title": "後江行十絕  其八",
        "id": "f6a96400-b9ff-42c3-bfd2-b32ffa130fd2"
    },
    {
        "author": "岳珂",
        "paragraphs": [
            "西望沙羨東秣陵，湓江中道是歸程。",
            "柳陰繫纜人歸後，頻有黄鸝三四聲。"
        ],
        "title": "後江行十絕  其九",
        "id": "8329a4d0-7294-44bd-90e7-9cd422c5e5c8"
    },
    {
        "author": "岳珂",
        "paragraphs": [
            "人生最好是歸來，六月火雲溶雪醅。",
            "散髮晞風須一醉，月明携簟又涼臺。"
        ],
        "title": "後江行十絕  其一○",
        "id": "e3aafba0-63d5-41f1-ac14-1c293a55ec28"
    },
    {
        "author": "岳珂",
        "paragraphs": [
            "元是廬山莫逆交，宮亭西畔着衡茅。",
            "盟鷗似怯經新浪，怨鶴還知宿故巢。",
            "一沼種蓮衣可製，萬竿脫籜杖輕敲。",
            "不須海若逌然笑，乞與杯堂樂芥坳。"
        ],
        "tags": [
            "庐山"
        ],
        "title": "初還故居",
        "id": "e7740f65-325a-4c16-98d7-0cc4f981942a"
    },
    {
        "author": "岳珂",
        "paragraphs": [
            "鵲噪庭前木，蛛翻簷畔圍。",
            "雙蓮瑞明月，萬柳舞晴暉。",
            "宿鶴迎風袂，盟鷗認雪衣。",
            "物情同一喜，應爲主人歸。"
        ],
        "title": "集喜二首  其一",
        "id": "4f243450-1447-40d2-8a3d-81f54611cc3b"
    },
    {
        "author": "岳珂",
        "paragraphs": [
            "水面開新皺，山容散宿顰。",
            "松巢猨已識，花徑鹿初馴。",
            "雲倦隨歸鳥，風清似故人。",
            "逢迎真不暇，誰作近前嗔。"
        ],
        "title": "集喜二首  其二",
        "id": "caa0a2fb-ed66-4c16-8675-e957b48753c0"
    },
    {
        "author": "岳珂",
        "paragraphs": [
            "去年紫塞兩相望，公在齊安我武昌。",
            "秋晏車箱訪流馬，夜深弧矢看天狼。",
            "不辭目斷傳烽堠，尚憶螯持共酒觴。",
            "今日區區話鵬鷃，圖南應是歎榆枋。"
        ],
        "title": "寄紫微高侍郎三首  其一",
        "id": "71768a6d-4432-4852-8a3e-146738dd8a51"
    },
    {
        "author": "岳珂",
        "paragraphs": [
            "人生憂患偶同時，曾見驚塵傍紫微。",
            "坡老鶻巢尚堪俯，周郎羽扇想重揮。",
            "望風自絕胡南牧，囓雪應遲使北歸。",
            "從此青油欠籌畫，上方虛己聽宵衣。"
        ],
        "title": "寄紫微高侍郎三首  其二",
        "id": "06560ebc-ef32-442d-9e06-5b0aafb99ab8"
    },
    {
        "author": "岳珂",
        "paragraphs": [
            "力勞效寡是窮途，贈策無人生大愚。",
            "三刖尚迷藏櫝寶，六街幾誤脫巾呼。",
            "味言已轉廷中轂，歸興難忘隴上鋤。",
            "欲問死生何許是，紫煙浮處認香鑪。"
        ],
        "title": "寄紫微高侍郎三首  其三",
        "id": "9b3a747b-619a-4048-84a6-4519a792ada3"
    },
    {
        "author": "岳珂",
        "paragraphs": [
            "巋然康廬山，獨秀蓮花峰。",
            "派爲濂溪源，下有愛蓮翁。",
            "絕學嗣洙泗，千載同清風。",
            "書堂二池間，浮翠籠輕紅。",
            "居然不染塵，湧出清泠中。",
            "雪藕厲堅節，一念窒以通。",
            "朝卷而暮舒，吸之碧玉谿。",
            "潔凝月露潤，妖鄙桃李穠。",
            "食子味崖蜜，擘房透香叢。",
            "菰蒲儼不羣，魚鳶間相從。",
            "大哉君子操，視此褆其躬。",
            "我方賦歸來，來策溪上筇。",
            "家池忽驚見，晴霞照秋空。",
            "已迎顥氣澂，况復嘉瑞逢。",
            "雙葩本共根，殊質疑並鍾。",
            "摘奇且熟玩，比德思廣充。",
            "嘗聞古之人，即物皆至公。",
            "兩岐美報上，同穎還居東。",
            "雙觡賦長卿，奇木對終童。",
            "善推仁義端，脗合造化工。",
            "後世煽淫靡，世見了不同。",
            "聯芳天泉池，合歡華清宮。",
            "駢花耀鯉湖，十丈聞華潼。",
            "徒能資喪志，誰與思念功。",
            "嗟予困蒺藜，坐此五技窮。",
            "茲瑞何自來，儆戒如倥侗。",
            "孤植常易摧，初戒先叶恭。",
            "競妍必競妬，次戒毋苟容。",
            "美祥不可恃，又以戒其終。",
            "恭惟天地心，常比藥石攻。",
            "名理儻未喻，再拜師正蒙。"
        ],
        "tags": [
            "庐山"
        ],
        "title": "歸自鄂雙蓮生于後池偶作再寄紫微",
        "id": "f4147ae9-c8f6-4584-98b3-5d884b3ee633"
    },
    {
        "author": "岳珂",
        "paragraphs": [
            "一舸歸來喜未涯，天教奇産瑞吾家。",
            "交枝各倚青羅蓋，並蒂俱酣紅玉葩。",
            "湘女月裳疑共浴，越姬風袂憶同車。",
            "人生所欠惟閒適，且酌清尊對物華。"
        ],
        "title": "又賦雙蓮",
        "id": "544198bc-4390-455b-b105-f1dee6eaad7b"
    },
    {
        "author": "岳珂",
        "paragraphs": [
            "欹枕目雙炯，觸屏腸九回。",
            "玉蟲迷眩霧，銀鹿伴饑雷。",
            "清夢雖驚隔，丹心未猝灰。",
            "青萍聊把玩，塵匣爲誰開。"
        ],
        "title": "病中有感四首  其一",
        "id": "281e1ba7-ab1a-4d5b-928d-ae134091718d"
    },
    {
        "author": "岳珂",
        "paragraphs": [
            "一載爲官憂，文書每壓頭。",
            "枕鈴常警夜，築甬更驚秋。",
            "倦豈因心至，閒常與病謀。",
            "息肩僅旬耳，二豎欲何求。"
        ],
        "title": "病中有感四首  其二",
        "id": "88ec721c-649e-42c3-b969-6d21278fea13"
    },
    {
        "author": "岳珂",
        "paragraphs": [
            "秋近夜初長，開窗病骨涼。",
            "心驚嫠婦嘆，肘繫越人方。",
            "動帳風侵几，窺簷月在床。",
            "呼僮然粥鼎，我欲待晨光。"
        ],
        "title": "病中有感四首  其三",
        "id": "c91f5c04-1ffd-464b-bb05-2cf39aa20fba"
    },
    {
        "author": "岳珂",
        "paragraphs": [
            "積病漸成衰，情知老見欺。",
            "眵昏先掩卷，肩竦不關詩。",
            "行圃須人助，登樓怯步遲。",
            "經年早知倦，况復隔年時。"
        ],
        "title": "病中有感四首  其四",
        "id": "64aff8ef-2a5d-4ad4-9c22-7c87d1fd7b58"
    },
    {
        "author": "岳珂",
        "paragraphs": [
            "太行羊腸坂九折，雲黑風乾尺深雪。",
            "堇泥道滑木葉寒，轆轆車聲行復歇。",
            "華山有馬久脫轅，歸來牧野經幾年。",
            "一從倉箱事居積，聊以知道煩長鞭。",
            "前車已覆覆道左，天井關頭夜明火。",
            "後車趣駕開井陘，唱籌仍復催連營。",
            "關山青草春二月，單軌一冬曾結轍。",
            "鬃頹毛落雙膊高，引領皮穿眼流血。",
            "去年搏手雙弮空，今年三月甬道同。",
            "可憐駑力不敢惜，轅下亦覺鹽車通。",
            "君恩天大示弗服，桃野已甘偕觳觫。",
            "感恩伏櫪飽秣芻，猶爲太行憂後車。"
        ],
        "title": "太行道",
        "id": "132e51e5-57a2-45a1-9aa5-f37b947b2149"
    },
    {
        "author": "岳珂",
        "paragraphs": [
            "驚風不成雨，行雲去無蹤。",
            "妾生三十年，著籍長門宮。",
            "宮車轆轆春雷曉，明星初熒綠雲擾。",
            "增成丙舍爭迎鑾，惟有長門閉花鳥。",
            "黄門開玉匙，畫史圖蛾眉。",
            "金鋪振瓊鑰，玉秀生銅池。",
            "朝陽纔回金屋在，轉盼不堪人事改。",
            "入宮已作鄭袖啼，出塞那知延壽賣。",
            "花殘鳥語頻，長門春復春。",
            "花鳥易驚老，况復門內人。",
            "東風動地夜來惡，萬翠千紅繞簾幙。",
            "當熊自有匪石心，肯顧班姬秋扇薄。",
            "長門勿輕怨，視此篋中扇。",
            "白華兮綠衣，自古兮有之。"
        ],
        "title": "長門怨",
        "id": "ad1f75e8-924a-406e-b2b6-57ee25ebed83"
    },
    {
        "author": "岳珂",
        "paragraphs": [
            "一年無病緣官事，一病兼旬爲燕居。",
            "自是素餐天所厭，可能豎子解乘除。"
        ],
        "title": "病中散步六絕  其一",
        "id": "0bf8576a-7bb1-4d01-b7c0-e572bcb0eae2"
    },
    {
        "author": "岳珂",
        "paragraphs": [
            "池上荷花綠浄時，岸頭楊柳插天垂。",
            "倦翁縱步聊行散，早有龜魚聖得知。"
        ],
        "title": "病中散步六絕  其二",
        "id": "7d05b35e-e44c-4940-be6e-cc196aed3d74"
    },
    {
        "author": "岳珂",
        "paragraphs": [
            "朝隨粥鼎蟬腹潤，夜掩書帷鰥目眠。",
            "無奈暑威侵病骨，起來搔首斗垂天。"
        ],
        "title": "病中散步六絕  其三",
        "id": "58523a56-02c1-4c3f-915b-26b780d02a07"
    },
    {
        "author": "岳珂",
        "paragraphs": [
            "平頭奴子初茸鹿，利口嗇夫雙部蛙。",
            "二物何關人靜躁，不妨卧聽步隨車。"
        ],
        "title": "病中散步六絕  其四",
        "id": "3a87f3d2-0624-479e-9064-739b090342b5"
    },
    {
        "author": "岳珂",
        "paragraphs": [
            "病疎酒醆傍茶甌，一獨醒中起百憂。",
            "七尺之軀三寸舌，問渠小大若爲謀。"
        ],
        "title": "病中散步六絕  其五",
        "id": "71b1d92d-6167-4276-953c-a487fb9002fb"
    },
    {
        "author": "岳珂",
        "paragraphs": [
            "絕憐倦翼晚風高，解紲歸來得故巢。",
            "物態隨人也歡喜，遊絲不住舞蠨蛸。"
        ],
        "title": "病中散步六絕  其六",
        "id": "c8e4a537-706e-463e-9edb-d981706e6151"
    },
    {
        "author": "岳珂",
        "paragraphs": [
            "青燈相對夜初闌，適意棋枰伴我閒。",
            "天馬輜車金象國，虛龍縞襪寶臺山。",
            "進趨自可覘成敗，倖勝何嘗不往還。",
            "一著未容回局勢，不妨袖手酒杯間。"
        ],
        "title": "夜觀象弈",
        "id": "d2797b56-1189-441e-bd52-dbbbe3584b88"
    },
    {
        "author": "岳珂",
        "paragraphs": [
            "世間未必無臯夔，九疑虞舜不可追。",
            "武皇銳意開絕漠，推鋒乃亦有衛霍。",
            "嗟哉格物本一理，顧人所用何如耳。",
            "筆工在昔本市傭，束毫傳筦求售同。",
            "誰云進技不進道，意匠輒與歐褚通。",
            "虔州刺史募佳筆，雙筦何堪須百日。",
            "星馳一騎到長安，試手鳳池隨弃擲。",
            "老奴恂慄丞相嗔，能用此筆能幾人。",
            "願窺翰墨減工製，必使揮毫誇入神。",
            "斗杓春回開電笑，橐籥果符人所料。",
            "中山聚族儻未殫，束帛那容及年少。",
            "是知人才用舍別識惟一心，皋夔衛霍無古今。",
            "妍媸能否俱在上所使，此筆區區正其比。",
            "我生識字僅一丁，眼前所見徒毘陵。",
            "未知當年新淦果何若，正恐鍾衛二王無合作。",
            "君不見此老一去知幾年，當時鑒裁無復傳。",
            "紛紛雞毛抱筩賣，恰費書傭三十錢。"
        ],
        "title": "唐世有刺郡江表者時宰囑以新淦出筆令製以寄刺史始至召佳手一老父應命百日而得二管馳貢相府一見已訝其遲且鮮試之乃絕不堪大怒曰數千里乃寄兩管惡筆來刺史聞之懼欲寘老父於罪老父訴曰使君毋草草我所製乃歐褚所用丐先示以相君翰墨容再製苟不稱甘鼎鑊遂示之慨然曰如此只消使君三十錢筆不日獻五十管暨再使至長安相一試大喜復書令優賜匠者夜窗偶試毘陵張顥筆戲爲之賦",
        "id": "d063fb27-b191-4914-a255-09f9450768d8"
    },
    {
        "author": "岳珂",
        "paragraphs": [
            "當年博望奏邊功，異種曾携苜蓿同。",
            "摘乳那煩挏馬令，引鬚聊愜好龍公。",
            "頗憐漢地離宮在，未許涼州酒甕空。",
            "回紇祇今重餧肉，清陰彌望滿關中。"
        ],
        "title": "蒲萄",
        "id": "27fa751a-2bb0-4d8e-8d61-9fb44f942f3c"
    },
    {
        "author": "岳珂",
        "paragraphs": [
            "病襟傭策杖，天鏡恰開奩。",
            "青蓋迷前浦，紅粧間曲簷。",
            "藻窺知鷺下，萍破識魚潛。",
            "會看吳公陣，宮蛙奏曉嚴。"
        ],
        "title": "荷花盛開以病旬餘不至亭上偶成二唐律  其一",
        "id": "73901095-9d27-429f-93e6-13a31c88cd7b"
    },
    {
        "author": "岳珂",
        "paragraphs": [
            "好在中孚澤，猶橫未濟舟。",
            "擲金隨柳舞，跳玉趁蓮謳。",
            "埽榻方思士，鈎簾也覓侯。",
            "病夫均一笑，此意本無求。"
        ],
        "title": "荷花盛開以病旬餘不至亭上偶成二唐律  其二",
        "id": "e67aecfc-661a-48f6-8bd0-d0757c8c9d54"
    },
    {
        "author": "岳珂",
        "paragraphs": [
            "擬放平湖月下船，櫂歌中夕發長川。",
            "蘋風好爲雲開幕，蘭槳不妨人扣舷。",
            "猨鶴候迎將曉日，魚龍悲嘯未晴天。",
            "玉川塌額金沙上，閶闔封詞漫一牋。"
        ],
        "title": "予歸未省松楸將以初秋望前汎湖之龍門已戒舟艦而連夕雨作不見月因賦天問二章  其一",
        "id": "7ddf8023-b274-4d6c-8030-c6769cb980cd"
    },
    {
        "author": "岳珂",
        "paragraphs": [
            "小心風伯紫宮回，眼看銀蟾海上來。",
            "玄豹又成漫谷霧，斷虹猶作隠山雷。",
            "便教雨積三時害，未信晴無一日開。",
            "待試平生補天手，爲君明鏡再安臺。"
        ],
        "title": "予歸未省松楸將以初秋望前汎湖之龍門已戒舟艦而連夕雨作不見月因賦天問二章  其二",
        "id": "14ae84f0-aa9a-40bc-b933-191858116380"
    },
    {
        "author": "岳珂",
        "paragraphs": [
            "早歲驪車擁漢關，憂心耿耿日凋顔。",
            "秋成正望狼烽急，夜枕不禁魚目鰥。",
            "三仕古猶關喜慍，萬金今不博安閒。",
            "回思此日一尊酒，只合長居木雁間。"
        ],
        "title": "秋夕有感二首  其一",
        "id": "fcb411b2-e6e5-45c9-8bc9-10f81f19bf08"
    },
    {
        "author": "岳珂",
        "paragraphs": [
            "從來難辨是幾微，談者雖多覺者希。",
            "小隙便須防蟻穴，大寒何必泣牛衣。",
            "無旁掣肘方成事，不早抽頭即禍機。",
            "莫道不才明主棄，也曾攖頷觸天威。"
        ],
        "title": "秋夕有感二首  其二",
        "id": "8579178e-2ca3-4c9d-a84b-c27f65d757e3"
    },
    {
        "author": "岳珂",
        "paragraphs": [
            "引領蓬萊唐謫仙，湓江一別又經年。",
            "麟臺高躡三神路，狐筆方持千載權。",
            "罏裊新煙招我隠，驛催逸事仗誰傳。",
            "校旗猶識臨淮略，更待涼臺親簡編。"
        ],
        "title": "寄李微之秘監三首  其一",
        "id": "4e4e6d7c-1ed2-45eb-9c2f-0fb8f873ad71"
    },
    {
        "author": "岳珂",
        "paragraphs": [
            "去冬雪裏拜箋題，曾說新除到殿西。",
            "劍棧雲連吳壘火，函關日照漢封泥。",
            "剡藤幸有繫書雁，錦柏難尋隔葉鸝。",
            "便是韓壇作曾築，田蕪亦盍賦歸兮。"
        ],
        "title": "寄李微之秘監三首  其二",
        "id": "88d08a8f-d10d-4bf6-85ea-2ec007ff1704"
    },
    {
        "author": "岳珂",
        "paragraphs": [
            "棠湖浩蕩有盟鷗，塞上歸來賦葉舟。",
            "范蠡功名付西子，庾公風月自南樓。",
            "不虞繞指柔百鍊，已幸安心老一丘。",
            "從此書來訪生死，漢陽煙樹隔吳頭。"
        ],
        "title": "寄李微之秘監三首  其三",
        "id": "cb6107ce-6be3-4874-8c0d-a6149f3e75dc"
    },
    {
        "author": "岳珂",
        "paragraphs": [
            "古來萬事無真實，頼有區區史筆存。",
            "士雅聞雞偶同被，至今起舞說劉琨。"
        ],
        "title": "讀劉琨傳",
        "id": "25ca1097-3609-4225-84fe-cb15f94f371b"
    },
    {
        "author": "岳珂",
        "paragraphs": [
            "獵獵英聲世少雙，兩年鄉國望麾幢。",
            "才猷牛蔡硎初試，筆力龍文鼎獨扛。",
            "風節又新唐十道，恩波仍浹禹三江。",
            "澄清何事先經濟，尚使尊賢志未降。"
        ],
        "title": "送喬江州將漕江右  其一",
        "id": "f88cf173-59a3-4f03-aa12-2bb20c8bc012"
    },
    {
        "author": "岳珂",
        "paragraphs": [
            "昔日東州看陣圖，武昌陸續拜魚書。",
            "我歸舊齒邦人版，公去新乘使者車。",
            "但願世官居鼎鼐，從教野老自犁鋤。",
            "西風鴻雁方遵渚，時有音塵接里廬。"
        ],
        "title": "送喬江州將漕江右  其二",
        "id": "f27011d1-0cf7-49ae-86aa-390c7e4a1b94"
    },
    {
        "author": "岳珂",
        "paragraphs": [
            "共生壬子兩仙翁，不爲離春惜斷蓬。",
            "鐵撥鵾絃遺響在，繡衣龍節賞音同。",
            "穆曹技埒名俱勝，唐宋詩傳句並工。",
            "擊節雲篦定誰是，茫茫江月思何窮。"
        ],
        "title": "次韻喬江州琵琶亭詩二首  其一",
        "id": "e1f62c0c-2dfd-4458-b136-0192f835da1a"
    },
    {
        "author": "岳珂",
        "paragraphs": [
            "一葉西歸老倦翁，高樓突兀記推蓬。",
            "景隨湓浦江山改，人與香山歲月同。",
            "異世剖符傳事比，出門合轍見詩工。",
            "我來君去如鴻燕，休歎長安目力窮。"
        ],
        "title": "次韻喬江州琵琶亭詩二首  其二",
        "id": "277e7fad-b4e4-4210-88fb-2b391094799f"
    },
    {
        "author": "岳珂",
        "paragraphs": [
            "陷陣搴旗久冠軍，兩年爲國守西門。",
            "枕戈常抱填膺憤，鑄印方承繫肘恩。",
            "汗馬策功雖屢奏，寢蛟遺恨正須論。",
            "尺緘一介纔經月，寂寞英聲已九京。"
        ],
        "title": "聞江陵江帥海病訃二首  其一",
        "id": "9ea417bb-a6f3-47b2-bb8d-a454abdee61c"
    },
    {
        "author": "岳珂",
        "paragraphs": [
            "荆楚初歸士若雲，連營幾載守空囷。",
            "度支入境方移粟，神策呼街自脫巾。",
            "我已課無從此有，君方舉故責之新。",
            "可憐一夜妖星隕，不見春耕雜渭濱。"
        ],
        "title": "聞江陵江帥海病訃二首  其二",
        "id": "d83c39c9-5ddb-4a61-b4ae-8d5796c34914"
    },
    {
        "author": "岳珂",
        "paragraphs": [
            "病骨經秋易怯，人情比日多疎。",
            "驚起打門軍將，傳來置驛家書。"
        ],
        "title": "得陳元履家書六言四首  其一",
        "id": "a495698b-3f9e-4b72-82c1-2fe4149939b5"
    },
    {
        "author": "岳珂",
        "paragraphs": [
            "老病兩無世用，謀謨百不如人。",
            "喜見東床論事，誰言下榻生塵。"
        ],
        "title": "得陳元履家書六言四首  其二",
        "id": "21826d83-dcf4-4963-b70b-c7849eee1b62"
    },
    {
        "author": "岳珂",
        "paragraphs": [
            "安問經時落落，邊聲鎮日摇摇。",
            "寄賀塞翁馬失，决疑天老龜焦。"
        ],
        "title": "得陳元履家書六言四首  其三",
        "id": "03136d24-035a-40c1-904c-513fbb35cbd8"
    },
    {
        "author": "岳珂",
        "paragraphs": [
            "窺戶幾回鵲喜，繞階一夜蛩吟。",
            "痛飲政須似舊，安居且願如今。"
        ],
        "title": "得陳元履家書六言四首  其四",
        "id": "9faf9ab1-f079-4ad1-a9b5-c4fd961c9e5d"
    },
    {
        "author": "岳珂",
        "paragraphs": [
            "春蠶繰繭白如霜，機婦停機待天涼。",
            "井蛩一夜秋已至，寸絲千結縈柔腸。",
            "催租吏囂翁媼怒，裘葛未成心轉苦。",
            "篝燈促織永夜忙，悔殺比隣日長語。"
        ],
        "title": "觀物四首 蛩",
        "id": "8fe98390-eb2e-49fd-9b15-1580fccdb1d6"
    },
    {
        "author": "岳珂",
        "paragraphs": [
            "鳴蛙恰恰地底鳴，池泉深澈池草青。",
            "秧田正枯須水活，龍骨車翻蛙不驚。",
            "在池固合憂涸鮒，鼓吹未妨明月步。",
            "可憐强聒將何爲，到底官私不關汝。"
        ],
        "title": "觀物四首 蛙",
        "id": "e818b091-4ab7-4c32-ad6f-94b32195e59e"
    },
    {
        "author": "岳珂",
        "paragraphs": [
            "亂蟬凄咽下復高，逢秋輒作升木號。",
            "老夫觸熱思靜卧，夕陽畏見聲嘈嘈。",
            "客來畫冊誇莫二，伐木驅蟬蟬不至。",
            "不辭來歲無繁陰，正恐先爲斧斤費。"
        ],
        "title": "觀物四首 蟬",
        "id": "6caa423a-ccfb-405c-a4d3-c06c24ca4454"
    },
    {
        "author": "岳珂",
        "paragraphs": [
            "嗇夫利口工噬膚，纖腰蠆尾不受驅。",
            "不知一噤何所苦，拍拍攘攘歌且呼。",
            "清晨出帷晝藏隙，正是袢蒸炎暑日。",
            "但願涼風即日來，且爲蒼生膏血惜。"
        ],
        "title": "觀物四首 蚊",
        "id": "d24a5301-5a77-4bf1-bfdd-d13174a8b397"
    },
    {
        "author": "岳珂",
        "paragraphs": [
            "凡卉同資造化工，紫微元不待東風。",
            "明霞絢爛瓊爲蕊，曉日離披綺作叢。",
            "塵境斷無青瑣隔，仙姿元與赤城通。",
            "最憐耐久堪承露，誰道花無百日紅。"
        ],
        "title": "紫微花",
        "id": "13a272a6-df83-4a3b-9d19-ce9843395c25"
    },
    {
        "author": "岳珂",
        "paragraphs": [
            "昔人甫徹棄芻狗，此日已歸談木牛。",
            "報國無階空馬革，託身有地早菟裘。",
            "乘車載苡纔經謗，三宿戀桑真可羞。",
            "掩卷勿驚臣議戇，舜瞳應顧殿西頭。"
        ],
        "title": "新刊予西陲奏藁成",
        "id": "06b2181a-12ec-466b-8d80-6c8e593d76a3"
    },
    {
        "author": "岳珂",
        "paragraphs": [
            "五夜玉繩轉，雙轤金井寒。",
            "背人蚊作市，欺夢蟈鳴官。",
            "竹逕風初度，松梢月尚團。",
            "踞龜猶汗漫，何計覓乘鸞。"
        ],
        "title": "閒居六詠 早起",
        "id": "c11f248c-3d45-49f0-99cd-5f3a04b10141"
    },
    {
        "author": "岳珂",
        "paragraphs": [
            "東日平明際，北窗高卧時。",
            "五經方坦腹，百慮且伸眉。",
            "蕉覆從疑鹿，槐安更獵龜。",
            "覺來還一莞，七椀玉川詩。"
        ],
        "title": "閒居六詠 午睡",
        "id": "1fb02c50-b495-4b96-905b-b3ddab117d4d"
    },
    {
        "author": "岳珂",
        "paragraphs": [
            "用關無用地，才與不才間。",
            "萬法因心起，幾人如我閒。",
            "床頭看黄卷，屋外儘青山。",
            "隠几逌然笑，何人戰觸蠻。"
        ],
        "title": "閒居六詠 晝閒",
        "id": "ba99062f-28f7-4c16-be43-63c581708868"
    },
    {
        "author": "岳珂",
        "paragraphs": [
            "閒居欣少事，燕坐覺無營。",
            "炎暑鏖天陣，驅除須酒兵。",
            "勿嫌晡日杲，自有晚風清。",
            "堪笑竹中飲，終成七子名。"
        ],
        "title": "閒居六詠 晡飲",
        "id": "3edb8d9f-a908-43f9-8cd7-5d7fae437caf"
    },
    {
        "author": "岳珂",
        "paragraphs": [
            "抱病游從少，居閒醉醒頻。",
            "心懷喜無事，脚力尚隨人。",
            "野徑經行地，園亭自在身。",
            "不妨歸步晚，長趁月華新。"
        ],
        "title": "閒居六詠 晚步",
        "id": "128a4ee0-3975-43ee-b466-89bc370140e6"
    },
    {
        "author": "岳珂",
        "paragraphs": [
            "一窗涼浸月，四壁息聞雷。",
            "銅漏水仍滴，金爐香未灰。",
            "徘徊聽蛩遠，熠燿逐螢來。",
            "看劍挑燈久，譙城角引梅。"
        ],
        "title": "閒居六詠 夜坐",
        "id": "a3ae494e-fbe4-4724-b0b3-3f9b9f9c281e"
    },
    {
        "author": "岳珂",
        "paragraphs": [
            "樂天聽琵琶，嘗賦猿哀鳴。",
            "物産無古今，均此潯陽城。",
            "我居廬山趾，日夕游郊坰。",
            "步足歷幽谷，登山窮絕陘。",
            "經行徧巖岫，未始聞此聲。",
            "相望三百年，山水同虞衡。",
            "詎可風氣殊，乃亦殊所生。",
            "矯矯長臂公，相從東歸舲。",
            "皎皎白玉面，玄衣吟嘯清。",
            "綫垂黄金衣，詭侍誇異形。",
            "不繫李約鐵，悲風動南𤃩。",
            "不把碧玉環，峽山棲杳冥。",
            "楚賓攀樹枝，腸斷不堪聽。",
            "變化倏異塗，更作巴西稱。",
            "突兀見眼前，兒童不知名。",
            "西軒驟雨過，東牖初月明。",
            "循階聞夜蛩，有酒仍獨傾。",
            "忽聞湘水吟，頓覺凄然驚。",
            "吾方笑樂天，爲此外物攖。",
            "反觀還自笑，翁倦非忘情。"
        ],
        "tags": [
            "庐山"
        ],
        "title": "予自武昌携二猿歸夜聞清嘯偶成",
        "id": "9f734fa1-dab5-411a-b303-5ba6d42fcfc5"
    },
    {
        "author": "岳珂",
        "paragraphs": [
            "當暑涼風愜北窗，半庭蒿棘礙支床。",
            "無花可繼陳朝曲，有草已成陶徑荒。",
            "幸可一縑供廐櫪，便容四坐接盃觴。",
            "醉歌家有秦聲妓，且爲治蕪一奮卬。"
        ],
        "title": "小閣後薙草",
        "id": "95dc1788-1696-4c66-85b5-5d779037d043"
    },
    {
        "author": "岳珂",
        "paragraphs": [
            "奎章夜下九重天，雍乘疇咨法從賢。",
            "紀雉重開五工正，止麟還見一經傳。",
            "紫荷佩袷新簪橐，青汗磨鉛舊簡編。",
            "便合史筵尊領袖，紅雲堆裏望台躔。"
        ],
        "title": "賀李微之兼工侍二首  其一",
        "id": "7512c16d-8eb2-4124-b117-66d324e21e83"
    },
    {
        "author": "岳珂",
        "paragraphs": [
            "當時邛蜀起徵君，褒貶春秋頼洽聞。",
            "又見璧跗攽異數，要令金匱闡斯文。",
            "魚鳬西隔一隅地，龍馬南來四世勳。",
            "陳古鑑今皆實蹟，論思亟願張吾軍。"
        ],
        "title": "賀李微之兼工侍二首  其二",
        "id": "778d38af-20a6-490d-92a0-58cab7a5b329"
    },
    {
        "author": "岳珂",
        "paragraphs": [
            "谹議通三府，高名動四聰。",
            "鳳池仍舊渥，虎觀冊新功。",
            "晝日槐方翠，秋風棗已紅。",
            "直須先抗議，莫待入雲中。"
        ],
        "title": "賀高中書兼崇政殿說書三首  其一",
        "id": "0c5215ac-f315-4a54-ae8e-d495e82ab119"
    },
    {
        "author": "岳珂",
        "paragraphs": [
            "日月熙明地，風雲際會辰。",
            "紫宮瞻象逼，丹扆喜情親。",
            "遜志賢謨在，仔肩聖德新。",
            "耕莘須負鼎，從此學商臣。"
        ],
        "title": "賀高中書兼崇政殿說書三首  其二",
        "id": "cf7f328c-3b64-4532-ba82-77616b3b71e4"
    },
    {
        "author": "岳珂",
        "paragraphs": [
            "邇聯咨夕訪，清問切辰猷。",
            "博學今中壘，遐征古上遊。",
            "齒寒當預計，身履即良籌。",
            "頗牧豈云遠，隠憂其有瘳。"
        ],
        "title": "賀高中書兼崇政殿說書三首  其三",
        "id": "f0c5847a-1e2a-47a1-a6c0-d082907066c3"
    },
    {
        "author": "岳珂",
        "paragraphs": [
            "八陣初興黄帝時，貙劉在漢紀乘之。",
            "流形龍虎隨雷雨，定位鳥蛇分坎離。",
            "地以雲升高復下，天從風別正之奇。",
            "自然至理開成象，一氣未應虛艮維。"
        ],
        "title": "觀八陣圖說  其一",
        "id": "d8d98d9a-ba65-4761-b86b-e87a866eb8bc"
    },
    {
        "author": "岳珂",
        "paragraphs": [
            "天分三百六十度，巧歷難窺本在奇。",
            "萬世機緘發龍卧，六軍偏伍漫魚麗。",
            "常山變化徒言用，斜谷崎嶇不遇時。",
            "積石平沙人不識，儘從靺鞨說行師。"
        ],
        "title": "觀八陣圖說  其二",
        "id": "43d946be-44ac-4f38-bc77-daa114c066d3"
    },
    {
        "author": "岳珂",
        "paragraphs": [
            "凌晨有客來款門，盥櫛下榻呼冠巾。",
            "怪生鵲喜繞庭樹，迎客不但填河津。",
            "清尊湛湛開北牖，頤指市奴駿奔走。",
            "烹鮮煮餠羅朝槃，苜蓿闌干豈無有。",
            "一杯兩杯叱先驅，羣羊入夢撞甕菹。",
            "三杯四杯舌底滑，闔坐牢辭輒投轄。",
            "共言卯飲夕不同，能使終日長冬烘。",
            "一朝便廢一日事，除却投床百無技。",
            "老夫笑倒絕冠纓，人生無日無經營。",
            "經營至竟有底成，謹閟此舌君勿評。",
            "直須大噭五六七，不醉不扶毋返室。",
            "高眠一枕醉復醒，莫管今朝更明日。"
        ],
        "title": "張孝顯晨訪懋忠堂因拉陳升可王囦道同飲徑醉卧小閣醒則晡矣戲呈諸公",
        "id": "8f40093d-6e18-4b60-aa85-e0f2de1ca522"
    },
    {
        "author": "岳珂",
        "paragraphs": [
            "義豐愛酒憎官壺，日長忍渴呼酪奴。",
            "自言畏灰如畏虎，有酒不向官坊酤。",
            "當家香泉世無比，米潔麯甘醇且美。",
            "釀時不著一點灰，滿酌寒泉挹清泚。",
            "小槽滴瀝竹筧承，冰渠夜濺真珠明。",
            "一泓澄澈玉無底，滿甕盎盎春風生。",
            "釀成不肯飲俗客，澆著柴桑舊時宅，共此千年醉眠石。",
            "更將餘瀝走馬軍，來注吾家老瓦盆，許我自飲不許分。",
            "老境宦游環軌轍，官酒徧嘗隨地別，何曾見灰能作孽。",
            "饑來一腹大於蟬，鯨呿自覺吸百川。",
            "是灰是酒俱不辨，豈問他州并異縣。",
            "今夕何夕翻露漿，扣壺一洗灰土腸。",
            "君不見柴桑于酒特寓意，相逢不擇賤與貴，要是醇醨均一致。",
            "汝陽後來帝家子，路逢麴車不知味，流涎正復何所謂。",
            "貧爲田舍富天宗，遇酒隨飲莫適從。",
            "豈如仙家居義豐，無懷自與造化通。",
            "彼燧人氏初何功，酬君三語將無同。",
            "同不同，君信否。",
            "黄花飄香石耐久，明日山行且携酒。"
        ],
        "title": "吳季謙侍郎送家釀香泉絕無灰得未曾有戲成報章",
        "id": "93a67039-4d0c-4fc1-8c99-9350c8a38d1d"
    },
    {
        "author": "岳珂",
        "paragraphs": [
            "銅柯凝異質，鐵網隊層淵。",
            "海霧夜涵潤，山霞朝欲然。",
            "綠鬟尚欹枕，烏帽稱鳴鞭。",
            "勿爲毛錐子，日興靡萬錢。"
        ],
        "title": "珊瑚",
        "id": "d311e98d-5dda-44e9-a40b-6e72a3ff775e"
    },
    {
        "author": "岳珂",
        "paragraphs": [
            "秋水芙蓉試早粧，半軒微雨灑鴛鴦。",
            "細腰正欠酬金餠，奮翼何堪卸玉梁。",
            "髮鬒釵橫人在牖，繩低斗轉月侵床。",
            "無情花影雲來去，都做一天風露涼。"
        ],
        "title": "無題",
        "id": "baed8a6e-c6f3-4cf0-90be-2ca9cceb1561"
    },
    {
        "author": "岳珂",
        "paragraphs": [
            "紫殿朝儀正，朱書郡邸隨。",
            "九天排仗馬，百辟聽朝雞。",
            "蹕警楓庭悄，人歸柳院迷。",
            "廿年曾襆被，猶憶直金閨。"
        ],
        "title": "得報狀邸吏緘至朝堂八月月單有感而作三首  其一",
        "id": "17c79e2a-3fb5-4173-80a4-0090e4e6165d"
    },
    {
        "author": "岳珂",
        "paragraphs": [
            "十月蒼龍闕，三朝白虎樽。",
            "無囊持塞吏，有匭達民言。",
            "故事尋常略，遺風萬一存。",
            "獨憐記廷諍，斷報說開元。"
        ],
        "title": "得報狀邸吏緘至朝堂八月月單有感而作三首  其二",
        "id": "e52e6fbb-ddde-4874-9a1b-5b0f001042d8"
    },
    {
        "author": "岳珂",
        "paragraphs": [
            "上雍迫日近，清朝儀物多。",
            "衛官朝進輦，沙路晝鳴珂。",
            "盛禮陳圭璧，駢觀隘綺羅。",
            "邊書須急徹，深願鑒□□。"
        ],
        "title": "得報狀邸吏緘至朝堂八月月單有感而作三首  其三",
        "id": "bb35e15c-e60b-49c0-acc4-6ff57206ee0e"
    },
    {
        "author": "岳珂",
        "paragraphs": [
            "憶昔紹興際，垂髫游上都。",
            "舜廊時訪道，禹殿日陳謨。",
            "士肄幾三代，兒嬉徧九衢。",
            "謏聞仍有幸，猶及拜先儒。"
        ],
        "title": "憶昔二首  其一",
        "id": "92bb428c-8b97-40c1-8763-d8145a0eb655"
    },
    {
        "author": "岳珂",
        "paragraphs": [
            "升平當暇歲，遐邇屢豐年。",
            "環轍道萬里，軺車開兩川。",
            "干戈今滿地，劍棧漫梯天。",
            "試向長淮望，馮高更憮然。"
        ],
        "title": "憶昔二首  其二",
        "id": "ec62b6c8-623d-4a86-ae5d-f987f942d082"
    },
    {
        "author": "岳珂",
        "paragraphs": [
            "老去獃衫合付人，除書一昔到柴門。",
            "無才空負凝旒眷，有壻初承結綬恩。",
            "未辦功名酬父祖，併將佔畢付兒孫。",
            "幸然官事渠能了，且注田家老瓦盆。"
        ],
        "title": "聞陳元履除諸軍審計司",
        "id": "379e8862-4aa4-443a-94f2-33238115e820"
    },
    {
        "author": "岳珂",
        "paragraphs": [
            "生與氈裘並，衣同罽毯齊。",
            "引弓兒習體，擊鼓地連臍。",
            "低草野迷北，驚群磧度西。",
            "中郎猶未返，休說海邊羝。"
        ],
        "title": "胡羊二首  其一",
        "id": "9e1997eb-3ea6-4700-8963-2179a66bea06"
    },
    {
        "author": "岳珂",
        "paragraphs": [
            "䢇毛吹朔雪，細肋卧晴沙。",
            "曉牧尾摇扇，春游項引車。",
            "湩流便逐草，酪膩正需茶。",
            "日夕歸棲處，因風想塞笳。"
        ],
        "title": "胡羊二首  其二",
        "id": "a0e6203f-547e-4d96-a9af-90017608760d"
    },
    {
        "author": "岳珂",
        "paragraphs": [
            "幾年太學飽諸儒，餘伎猶傳笋蕨厨。",
            "公子彭生紅縷肉，將軍鐵杖白蓮膚。",
            "芳馨政可資椒實，粗澤何妨比瓠壺。",
            "老去齒牙辜大嚼，流涎聊合慰饞奴。"
        ],
        "title": "饅頭",
        "id": "ba7c50f0-f1d2-495b-b24f-864a6bdda602"
    },
    {
        "author": "岳珂",
        "paragraphs": [
            "舊游曾賦小山篇，浪蕊浮葩總遜妍。",
            "金粟同瞻黄面老，玉枝爭擁碧霞仙。",
            "化身瑞相已百億，匝地香風更大千。",
            "無量現前金世界，倦翁又結醉中緣。"
        ],
        "title": "小墅桂花盛開與客醉樹下因賦二律  其一",
        "id": "0176b93a-1c81-4dd5-8a98-4b3b72bb3ce0"
    },
    {
        "author": "岳珂",
        "paragraphs": [
            "黄金湧出碧檀欒，消得充庭舞廣寒。",
            "露蕊移將天上種，雲階借與月中看。",
            "扶疎清影立黄鵠，匼匝滿庭翔翠鸞。",
            "吹徹玉笙正涼透，香風萬斛夜漫漫。"
        ],
        "title": "小墅桂花盛開與客醉樹下因賦二律  其二",
        "id": "65cbf143-6e7c-4661-a2ec-e7af163ca003"
    },
    {
        "author": "岳珂",
        "paragraphs": [
            "雨裏觀山夐不同，何須九疊看屏風。",
            "紫觚壇上排蒼璧，青步障邊鋪翠茸。",
            "谷錦未迴晴日照，衣綃聊借淡煙籠。",
            "祇今萬木添紅纈，更倩青霜染曉楓。"
        ],
        "tags": [
            "庐山"
        ],
        "title": "雨中觀廬山  其一",
        "id": "23d48279-f325-4a86-ace9-a6ae6e1b52c8"
    },
    {
        "author": "岳珂",
        "paragraphs": [
            "半生每負看山眼，此日真成带雨遊。",
            "欹枕有無疑欲暮，成峰橫側總宜秋。",
            "耳喧似厭泉嗚咽，腰繫不妨雲去留。",
            "明日新晴馬蹄放，直須三峽看龍湫。"
        ],
        "tags": [
            "庐山"
        ],
        "title": "雨中觀廬山  其二",
        "id": "cffc72e1-f714-47db-8756-c711b0fbb922"
    },
    {
        "author": "岳珂",
        "paragraphs": [
            "連朝積雨快新晴，雨後青山眼倍明。",
            "大路岳蓮聊戲馬，西園池柳正啼鶑。",
            "已拚一醉從金諾，共聽層淵噴玉聲。",
            "月裏看山儘清絕，可憐偏照國西營。"
        ],
        "title": "約吳季謙山行書來問期戲答",
        "id": "b042d1b1-d93c-48a9-887e-3b9b5e80fb8c"
    },
    {
        "author": "岳珂",
        "paragraphs": [
            "芙蓉城邊觀芙蓉，開時淡白蔫深紅。",
            "新晴著人過於酒，聊與老面回春風。",
            "少年白面豈長好，花落花開不知老。",
            "老來會有少年時，對酒不飲將何爲。"
        ],
        "title": "觀芙蓉有感",
        "id": "88d13084-b035-4bb9-8de3-d6ff999342c6"
    },
    {
        "author": "岳珂",
        "paragraphs": [
            "君不見孔融昔日見李膺，百世尚以通家稱。",
            "又不見孔融後來薦鴻豫，卵翼方成比行路。",
            "北海平生開酒尊，未應賓客皆若人。",
            "倘令同德更比義，華胄肯以遥遥論。",
            "世間麟鳳雜梟虺，人事會逢總如此。",
            "高平丞相本大賢，尺璧那容寸瑕指。",
            "一朝契家青澗种，轉頭不記龍圖公。",
            "蟈鳴亂磬蠅點素，丞相襟量滄溟同。",
            "歸來端委廟堂上，一眚不捐三世將。",
            "自言曲直何必言，愧死老奴作何樣。",
            "吁嗟此輩何代無，高平堂堂真丈夫。",
            "邵家聞見訂千古，寂寞澗城墳上土。"
        ],
        "title": "邵伯溫聞見錄載范忠宣帥慶陽時總管种詁無故訟於朝上遣御史按治詁停任公亦罷帥至公爲樞密副使詁尚停任復薦爲永興軍路鈐轄又薦知隰州公每自咎曰先人與种氏上世有契義某不肖爲其子孫所訟寧論事之曲直哉予在山中讀書偶見此書而表之",
        "id": "d516b94c-e9ee-455a-b66a-40c28600deb3"
    },
    {
        "author": "岳珂",
        "paragraphs": [
            "病懶兩相宜，閒吟九日詩。",
            "江山雖舊隠，泉石是新知。",
            "不分黄花老，從教烏帽吹。",
            "白衣渾未至，醒眼欲何爲。"
        ],
        "title": "趙季茂通判惠詩走筆奉和十篇  其一",
        "id": "e4a7ce1e-afec-414d-a4eb-40e04b446ede"
    },
    {
        "author": "岳珂",
        "paragraphs": [
            "山行事事宜，酒興富於詩。",
            "雲錦工何用，風帘酒聖知。",
            "囊空須共賦，笛好愛孤吹。",
            "斟酌蒼茫咏，凭高漫爾爲。"
        ],
        "title": "趙季茂通判惠詩走筆奉和十篇  其二",
        "id": "8881fa3d-289a-421a-b9d5-c0e04ee46559"
    },
    {
        "author": "岳珂",
        "paragraphs": [
            "晴佳雨亦宜，雲黑又催詩。",
            "靜處景俱勝，閒中趣自知。",
            "攀條隨客嗅，卷葉看兒吹。",
            "世事只如此，吾今何所爲。"
        ],
        "title": "趙季茂通判惠詩走筆奉和十篇  其三",
        "id": "4a53fb83-400b-440b-aad7-c567cc7aaf2a"
    },
    {
        "author": "岳珂",
        "paragraphs": [
            "落拓與閒宜，繙書更賦詩。",
            "世方隨世競，吾自喜吾知。",
            "王褚齒猶冷，申韓毛必吹。",
            "蚩蚩天所畀，誰謂涉人爲。"
        ],
        "title": "趙季茂通判惠詩走筆奉和十篇  其四",
        "id": "e133207e-1a6d-4abb-a60b-747d3126554e"
    },
    {
        "author": "岳珂",
        "paragraphs": [
            "草堂無不宜，猶記樂天詩。",
            "尚有驚猿怨，莫教司馬知。",
            "上宮仙闕近，左蠡客帆吹。",
            "欲涉窮陘步，茲狂何悔爲。"
        ],
        "title": "趙季茂通判惠詩走筆奉和十篇  其五",
        "id": "2fd13c64-0526-4c01-aae2-238eb6d8823d"
    },
    {
        "author": "岳珂",
        "paragraphs": [
            "閒花取次宜，宜酒更宜詩。",
            "葉落澗魚避，枝翻山鳥知。",
            "簪來擎雨重，摘處任風吹。",
            "得句須旬鍛，未應無所爲。"
        ],
        "title": "趙季茂通判惠詩走筆奉和十篇  其六",
        "id": "1859ebf5-c958-42b6-8bcb-dbfda882fdf5"
    },
    {
        "author": "岳珂",
        "paragraphs": [
            "醉裏筍輿宜，閒携一卷詩。",
            "微吟因興寄，會意祇心知。",
            "谷霧連衣潤，天風带葉吹。",
            "卷窮還自笑，那復記誰爲。"
        ],
        "title": "趙季茂通判惠詩走筆奉和十篇  其七",
        "id": "763758c6-164e-40d8-8328-51afdb8b2a33"
    },
    {
        "author": "岳珂",
        "paragraphs": [
            "秋氣與人宜，山家物物詩。",
            "題新興常倦，景好句先知。",
            "雲斷邊鴻信，天晴野馬吹。",
            "閒情君莫問，謀自不相爲。"
        ],
        "title": "趙季茂通判惠詩走筆奉和十篇  其八",
        "id": "3fe4aaa7-7232-478a-ac57-6f6c2d910e17"
    },
    {
        "author": "岳珂",
        "paragraphs": [
            "天巧與天宜，雕鎪焉用詩。",
            "冥鴻吾自愛，隠豹彼何知。",
            "牧笛方堪聽，胡笳不奈吹。",
            "傷時燭之武，老矣不能爲。"
        ],
        "title": "趙季茂通判惠詩走筆奉和十篇  其九",
        "id": "006bc9f1-4d2c-489d-a58c-f856fa132933"
    },
    {
        "author": "岳珂",
        "paragraphs": [
            "置散分之宜，半生衡泌詩。",
            "神情一無繫，山水兩相知。",
            "流詠雙魚寄，賞音孤竹吹。",
            "十篇聊報況，惟此尚堪爲。"
        ],
        "title": "趙季茂通判惠詩走筆奉和十篇  其一○",
        "id": "b6341cb1-1406-429e-823b-4519fb9ba004"
    },
    {
        "author": "岳珂",
        "paragraphs": [
            "世間何物最是閒，司諫拂衣歸華山。",
            "倦來忘記省不得，依約此語祥符間。",
            "終南捷徑本自錯，老子新司紫元鑰。",
            "官家雇我作閒人，有酒醉呼端不惡。",
            "歲糜廩粟月俸錢，豢鶴有料芝有田。",
            "人生何必待有用，我老得此寧非天。",
            "君不見當年把臂龍圖上，司諫放歸元未放。",
            "又不見倦翁山行醉復醒，說著拂衣今亦忘。"
        ],
        "title": "己亥八月廿一日除書予拜太平興國宮祠官呈趙季茂",
        "id": "39241e50-f1d2-4f7f-bfbe-9c5d202f3618"
    },
    {
        "author": "岳珂",
        "paragraphs": [
            "山行霜清羣木落，回首重雲望城郭。",
            "城郭西畔江正橫，中有千騎隨雙旌。",
            "山頭一灣霜月明，旌底史君如許清。",
            "我行山間已一月，枕石潄流更奇絕。",
            "頗從野老談政聲，所恨輕爲數旬別。",
            "別來有書招我歸，我適把酒窮攀躋。",
            "相呼一醉已心許，野老來前聽我語。",
            "今年歲歉流離多，带牛佩犢無奈何。",
            "史君鎮靜不猛厲，使汝安卧仍行歌。",
            "山中故侯布鞋濕，杖掛百錢遺不拾。",
            "新來又拜散人呼，正好舉杯和月吸。",
            "我醉汝醉今頼誰，爲言野老知不知。"
        ],
        "title": "述山中語呈郡侯董庭直少監",
        "id": "27fddd91-12ee-40e6-ad5f-681f4f08ca8f"
    },
    {
        "author": "岳珂",
        "paragraphs": [
            "經旬習懶慣山居，不寫城間一字書。",
            "把菊見山新趣倦，汎蓮依水舊交疎。",
            "無心是處友麋鹿，有客寄誰烹鯉魚。",
            "見說近來軍食足，不妨詩卷訪犁鋤。"
        ],
        "title": "奉寄何正父總幹",
        "id": "7ac0dd6b-bc00-4ce1-b36e-bf40752a030a"
    },
    {
        "author": "岳珂",
        "paragraphs": [
            "山中秋風寒刮席，忽憶無氈泮宮客。",
            "夜長螢火一燈孤，四壁蛩聲更幽寂。",
            "文人自古常獨清，强挽詩人同此盟。",
            "飯顆山頭報卓午，絳紗帳下聽三更。",
            "吾儕賦分本無二，老子新來添倦意。",
            "入山四旬未擬回，醉後行歌醒復醉。",
            "平生巖穴不作難，更願他人同此歡。",
            "廣文愛山儂等耳，雖有幽寂無儂閒。",
            "君不見晨招在館笑在列，楹杙昌苓競工拙。",
            "倦翁此事都不知，從今對酒看山嬉。"
        ],
        "title": "奉寄胡教授",
        "id": "75578d76-3943-487b-b98c-61c8fc398a63"
    },
    {
        "author": "岳珂",
        "paragraphs": [
            "多病山中客，無人傍酒罇。",
            "與猨分橡子，爲鹿長禾孫。",
            "白晝雲歸屋，黄昏雨打門。",
            "忽懷楊司馬，煙靄隔重閽。"
        ],
        "title": "山中奉寄通判楊宗博二首  其一",
        "id": "284b2df2-29ef-4727-aa21-28adbfd8ed3d"
    },
    {
        "author": "岳珂",
        "paragraphs": [
            "步壑斗堪摘，登樓雲與齊。",
            "未應隨日涉，猶欠樂天題。",
            "舊覽開青眼，新編寫赫蹏。",
            "便須聯和軸，寄我小山西。"
        ],
        "title": "山中奉寄通判楊宗博二首  其二",
        "id": "6196c6df-4929-4e7a-8297-8146b46dc1f9"
    },
    {
        "author": "岳珂",
        "paragraphs": [
            "掀天吹浪九夷東，維錯分珍意倍濃。",
            "越井戲沙形酷似，秦囊遺算墨猶封。",
            "色欺金嫩三江鮆，實比瓊酥十丈松。",
            "珍重故人勞問遺，爲言耕隴正勤農。"
        ],
        "title": "酬趙季茂遣餉松實鰻鮆柔魚",
        "id": "bba9d8eb-5aeb-4f2b-821c-a047b4701aad"
    },
    {
        "author": "岳珂",
        "paragraphs": [
            "今年九月旦，澤國始聞雁。",
            "雝雝三兩聲，雲關更凄斷。",
            "宿豫旱且蝗，豈汝無稻粱。",
            "窮漠三萬里，還復思故鄉。",
            "雁來過期已一月，汝來之遲果何說。",
            "雁對以臆不能言，來時胡兒將寇邊。"
        ],
        "title": "九月一日聞雁",
        "id": "d06d4a90-b38d-456e-b175-7b87f08bab5f"
    },
    {
        "author": "岳珂",
        "paragraphs": [
            "蒹葭道阻長，人在水中央。",
            "鴻筆寫秋思，驪珠比夜光。",
            "律嚴詩格壯，鈐度置郵忙。",
            "鉅軸注銀水，欲題無漢陽。"
        ],
        "title": "次韻趙季茂寄詩",
        "id": "8943c86c-1d8c-4f9b-994c-be49cb1771d9"
    },
    {
        "author": "岳珂",
        "paragraphs": [
            "我昨浮平湖，時適逢中秋。",
            "十年鷗鷺盟，萬丈蛟龍湫。",
            "微風自遠至，皓月當上頭。",
            "朋游凡三人，一舉累百甌。",
            "清光洞虛明，醉舞相勸酬。",
            "枕籍起更酌，微茫寄安流。",
            "長空隠繩低，中夕發櫂謳。",
            "未開晨曦輪，已繫橫堤舟。",
            "駕言舍維檝，登途肅衾裯。",
            "凄凄感霜露，鬰鬰瞻松楸。",
            "惻愴動五情，顧省經幾丘。",
            "僾然儵如在，惕若疑可求。",
            "暌離纔經歲，蓊蒨驚且稠。",
            "每欲棲猨扃，於焉築菟裘。",
            "經營眺高岡，夷坦開平疇。",
            "左撫芙蓉屏，右瞰鴻雁洲。",
            "風雷凄五更，雲月澄雙眸。",
            "汜蘭滋畹茂，叢桂連山幽。",
            "驚鳶下跕跕，候蟲鳴啾啾。",
            "振策後無繼，蝎屐杳莫周。",
            "誰接西山袂，且爲東皋留。",
            "一憩動踰月，四顧無與儔。",
            "棲禽競晨噪，落霞觀夕收。",
            "樵歌路崎嶇，漁笛聲咿嚘。",
            "筑鳴環山泉，鐘度遠寺樓。",
            "煙暝白晝合，晴嵐翠光浮。",
            "夔藩走鹿豕，下括尋羊牛。",
            "雖云適野性，頗復懷牢愁。",
            "天命樂自然，吾生感行休。",
            "主上頃見知，詔書傳置郵。",
            "不忘蓋帷棄，幾比巖穴搜。",
            "沈沈開仙祠，奕奕垂靈斿。",
            "笋班北闕近，槐影西清樛。",
            "聖恩比天隆，臣報如羽輶。",
            "當年四十奏，日徹十二旒。",
            "言言劘上聽，歷歷思前籌。",
            "是知度如淵，井語不忍仇。",
            "感嘆涕淚零，棲遲歲年遒。",
            "縱興裹革念，已抱刖足羞。",
            "莊舄越客吟，宗元楚山囚。",
            "更慙德難稱，敢謂命不猶。",
            "爾來陣雲黑，已覺殺氣揫。",
            "連兵又多壘，乏餽仍上游。",
            "如我高卧閒，自比他人優。",
            "豈不思敵愾，一爲殄國讎。",
            "遠慨筋骨衰，何以從戈矛。",
            "又憐壯心老，無復陳謀猷。",
            "居然去婦情，徒作嫠緯憂。",
            "五斗折腰人，百鍊繞指柔。",
            "苦心自惙惙，古道方悠悠。",
            "華山正絕陘，鄭賦猶待鯈。",
            "指點隔江烽，燒燭看吳鈎。"
        ],
        "title": "山中書懷",
        "id": "643efe0c-de5b-4d3a-a969-92da7458b39d"
    },
    {
        "author": "岳珂",
        "paragraphs": [
            "槐影西清舞翠鸞，竹宮高接五雲環。",
            "職陪溫洛圖書地，名在元封卜祝間。",
            "晝訪未承龍閣問，晨香猶厠羽衣班。",
            "祠官到處無公事，且聽松聲老此山。"
        ],
        "title": "九月十三日始就郊墅拜寶謨閣直學士提舉江州太平興國宮之命",
        "id": "6f0c7af4-0791-4f3f-8b8c-a49ace739dd7"
    },
    {
        "author": "岳珂",
        "paragraphs": [
            "花容縝栗露冰膚，消得脂韋酪作奴。",
            "葉底綻葩黄映玉，枝間著子碧垂珠。",
            "潔躬淡薄隠君子，苦口森嚴大丈夫。",
            "便合味言歸雋永，移根禁禦比青蒲。"
        ],
        "title": "茶花盛放滿山",
        "id": "744de2b5-1d02-47ed-8c27-b0cfb177cb58"
    },
    {
        "author": "岳珂",
        "paragraphs": [
            "纖塵不動月流空，雲繞昆侖想合宮。",
            "蟬冕侍祠三事列，雞竿賜赦九州同。",
            "裁儀丙巳尊容典，肇祀庚寅識聖功。",
            "田野老臣察天意，夜深頻起候西風。"
        ],
        "title": "九月十四日夜月明如晝敬想合宮竣事志喜而作",
        "id": "8e4c16f5-6128-4a5e-9e92-bca5a435d582"
    },
    {
        "author": "岳珂",
        "paragraphs": [
            "峩峩傑閣凌西清，高排雲漢垂日星。",
            "千年福地開殊庭，絳節中天朝百靈。",
            "屬車小儒風埃底，歲一周星陪豹尾。",
            "有眼未識奎壁寒，有脚未踏仙晨班。",
            "忽傳天上鳳銜詔，碧篆五雲爭焜燿。",
            "洞深紫府掣金鋪，初日丹霞兩相照。",
            "劫塵超出乘剛風，帝恩廣大天九重。",
            "封詞寄與小心風，額塌沙土輸愚忠。",
            "今春轉粟折衝府，赤手親曾哺饑虎。",
            "十三萬兵猶未補，秋來無地無冬防。",
            "頗聞宿師無見糧，要是倖安那可常。",
            "門生感恩感刻骨，本末親嘗究根窟。",
            "于今况是香火閒，詎敢攙越說侵官。",
            "西陲奏稿卷十二，中有醫方方有意。",
            "芻蕘思報無已時，願軫蕭牆儆先備。"
        ],
        "title": "寄喬益公",
        "id": "538316c2-ac97-4983-a543-ed4c8ead39e4"
    },
    {
        "author": "岳珂",
        "paragraphs": [
            "聖治峰前松檜寒，舊遊從此解歸鞍。",
            "著身泉石無心客，主掌雲山正額官。",
            "老去隠居居紫府，新來雜壓壓黄冠。",
            "門東曾有劉仙洞，剝蘚携筇試扣看。"
        ],
        "title": "將游太平宮小詩呈趙季茂",
        "id": "ddf4303b-55a2-490e-a03d-cbaa94acb5f7"
    },
    {
        "author": "岳珂",
        "paragraphs": [
            "無腸公子郭索君，橫行湖海劍戟羣。",
            "紫髯綠殻琥珀髓，以不負腹誇將軍。",
            "酒船拍浮老子慣，咀嚼兩螯仍把玩。",
            "廬山對此眼倍青，願從公子醉復醒。"
        ],
        "tags": [
            "庐山"
        ],
        "title": "螃蟹",
        "id": "de5caf16-d01e-4cb7-be52-c56adacab296"
    },
    {
        "author": "岳珂",
        "paragraphs": [
            "木杪幽禽巧語新，何時曾記得名因。",
            "樣傳京兆成雙嫵，人指漁陽開小顰。",
            "儘稱如簧啼白晝，未須對鏡學青春。",
            "山中有叟嗒無語，短褐龐眉更笑人。"
        ],
        "title": "聞畫眉鳥聲戲作",
        "id": "f723a062-6fb9-4f81-8b8b-73e8f27de5b3"
    },
    {
        "author": "岳珂",
        "paragraphs": [
            "晚秋過了小春催，放盡山家綠萼梅。",
            "東閣渠關詩興動，南枝先放暖風回。",
            "素裳肌透未融雪，碧蒼色欺初暈苔。",
            "惆悵東籬正岑寂，重陽消得滿園開。"
        ],
        "title": "小春六花 綠萼梅",
        "id": "05adc495-77f1-40ad-92d2-d47898e8d59c"
    },
    {
        "author": "岳珂",
        "paragraphs": [
            "萬峰落葉木槎牙，春色初回壟上茶。",
            "淺蕊黄金韻梔子，嫩容白玉沁梨花。",
            "西風凝露纔成顆，北苑喊雷應未芽。",
            "苦口味言終有益，莫將容悅比浮葩。"
        ],
        "title": "小春六花 茶花",
        "id": "8e8bc35b-00f4-4ca9-be7d-3cac80d6a1b3"
    },
    {
        "author": "岳珂",
        "paragraphs": [
            "人道秋來不似春，芙蓉特地張吾軍。",
            "紅粧綠水照清夜，綵仗青旂朝大昕。",
            "吳陣綺羅千隊擁，秦川錦繡五花羣。",
            "可憐倚袖清霜早，日薄雲輕醉未醺。"
        ],
        "title": "小春六花 芙蓉",
        "id": "af660758-3d9c-4f8b-aa33-689584fa3710"
    },
    {
        "author": "岳珂",
        "paragraphs": [
            "霜晴著物利于刀，漏洩陽和是小桃。",
            "春色已看九重醉，秋風不管十分饕。",
            "青枝似愜烏棲月，紅浪不翻龍化濤。",
            "穠艷自同時節異，夫君於此見清高。"
        ],
        "title": "小春六花 小桃",
        "id": "ae800f7d-bf89-497a-8c05-5484e7259c07"
    },
    {
        "author": "岳珂",
        "paragraphs": [
            "花時已是過重陽，翠幹重開滿地黄。",
            "不爲晨暉借顔色，要將晚節看芬芳。",
            "宅邊豈必白衣至，甕裏不妨紅友香。",
            "喚起閒情老元亮，頹然一醉答秋光。"
        ],
        "title": "小春六花 黄菊",
        "id": "a5c8ce87-5b22-4e06-8512-009b3e10219e"
    },
    {
        "author": "岳珂",
        "paragraphs": [
            "一枝眼底物華新，翠袖清霜更可人。",
            "靚色不須誇縞夜，韶容聊復返青春。",
            "日烘有意姿仍潔，露洗無言態更真。",
            "不趁繁華更孤迥，爲君喚起雪精神。"
        ],
        "title": "小春六花 李花",
        "id": "9808a4a1-7916-47f2-b6f2-28e268f83cd9"
    },
    {
        "author": "岳珂",
        "paragraphs": [
            "打門軍將到山家，小國長鬚海上楂。",
            "冰片霞餐正浮蜜，雪穰風味更宜茶。",
            "頗思野䔩盤無荔，安得珍投瓊報瓜。",
            "汎水舊游渾不記，且看七椀岸巾紗。"
        ],
        "title": "奉謝何正父日蝦荔實茶果宣瓜蜜朮之貺酬以露芽",
        "id": "eab418c0-57b9-4fd1-ae70-60a31405f49f"
    },
    {
        "author": "岳珂",
        "paragraphs": [
            "逃禪繡佛正長齋，誰遣缾罌海上來。",
            "鮫室玄雲按犀甲，蜃樓紅霧染珠胎。",
            "把螯便合閒雙手，據殻未應期九垓。",
            "尊俎折衝定無敵，江湖歲晚莫論才。"
        ],
        "title": "奉謝趙季茂遣餽鱟醤",
        "id": "767acc44-9479-474f-9a13-64c26648495b"
    },
    {
        "author": "岳珂",
        "paragraphs": [
            "山居五旬晴，山行一日雨。",
            "太平咫尺間，千里隔跬步。",
            "黄泥深三尺，風聲更號怒。",
            "誰語逋客知，山靈倘留汝。"
        ],
        "title": "太平宮遇雨",
        "id": "80cec0bb-0f5b-4523-ba15-fb576c21fe01"
    },
    {
        "author": "岳珂",
        "paragraphs": [
            "西風幾載動邊塵，不見長平奉國珍。",
            "汗浹歷時嘶石馬，鋒銷何日鑄金人。",
            "消磨日月平生志，慚媿煙霞自在身。",
            "天意不關人事倦，新醅小漉葛頭巾。"
        ],
        "title": "宿太平宮葆清庵自和少年壁間戊辰歲所作韻是日聞虜大入滁濠二首  其一",
        "id": "0714936d-f263-4f4e-a2ab-d28d30757695"
    },
    {
        "author": "岳珂",
        "paragraphs": [
            "書閣新宮記五雲，祠官來奉帝臺珍。",
            "卜鄰巖穴無公事，拜賜江湖作散人。",
            "玩月吟風閒詠客，看雲管竹繫官身。",
            "從今便了草廬願，郭泰應無墊角巾。"
        ],
        "title": "宿太平宮葆清庵自和少年壁間戊辰歲所作韻是日聞虜大入滁濠二首  其二",
        "id": "07ec622a-40a7-459f-b068-2ee7af70cbc6"
    },
    {
        "author": "岳珂",
        "paragraphs": [
            "已認山家作當家，與猨分栗雀分茶。",
            "氣先十月地抽笋，光現五臺天雨花。",
            "幸有玉延炊夜月，肯令繡谷嚥朝霞。",
            "憑君試雋山中味，却較閒忙定不差。"
        ],
        "tags": [
            "庐山"
        ],
        "title": "以廬山所産天花蕈冬筍玉延餉趙季茂通判",
        "id": "96e88037-967b-41f5-b3e9-d21781da2c7a"
    },
    {
        "author": "岳珂",
        "paragraphs": [
            "驛書傳驛使，江蟹出江湄。",
            "目早同蝦睅，螯曾與虎持。",
            "紫髯卸金甲，赤髓映瓊肌。",
            "正是清霜月，相從無厭時。"
        ],
        "title": "趙季茂遺予郭索侑之以詩予早上亦遣山肴兩介蓋相與駕肩也因和二首  其一",
        "id": "223c64f3-ac9b-475b-95d2-d11869e234ba"
    },
    {
        "author": "岳珂",
        "paragraphs": [
            "倚桂傍巖麓，采芝行谷湄。",
            "偶因山雨駐，何有嶺雲持。",
            "鼎芼朝欺腹，窗寒夜切肌。",
            "開奩應一笑，會有憶人時。"
        ],
        "title": "趙季茂遺予郭索侑之以詩予早上亦遣山肴兩介蓋相與駕肩也因和二首  其二",
        "id": "10bd8cc6-a669-4820-9024-96553f21569b"
    },
    {
        "author": "岳珂",
        "paragraphs": [
            "籬菊初黄楓葉丹，蒼筠共此屋三間。",
            "拂天未带山雲白，斸地已凝湘暈斑。",
            "玉版有時堪咀嚼，石欄何日共躋攀。",
            "山家聊送清班兆，且爲屏星纖九關。"
        ],
        "title": "趙季茂有詩來適山間劚地得筍因以遺之併賡韻",
        "id": "a110d9c4-d0f0-4435-9917-0bea1e3a168d"
    },
    {
        "author": "岳珂",
        "paragraphs": [
            "積雨將旬浹，都無一日晴。",
            "簷寒多雀噪，路滑少人行。",
            "雲氣連山暗，霜威徹骨清。",
            "更憐敧枕處，終夕聽泉聲。"
        ],
        "title": "葆清值雨二首  其一",
        "id": "1d79195c-a1ec-4eee-a489-e6aabed9d0a2"
    },
    {
        "author": "岳珂",
        "paragraphs": [
            "松竹鎖靈宅，塵埃了不侵。",
            "洞龍隨劍吷，檻鶴識琴心。",
            "路指三峰近，山通一徑深。",
            "壁間少年字，陳跡不堪尋。"
        ],
        "title": "葆清值雨二首  其二",
        "id": "20571aa8-e8b2-4cd9-a2d3-8c99ad21135a"
    },
    {
        "author": "岳珂",
        "paragraphs": [
            "鼓鐘不合饗鶢鶋，人事何因到野廬。",
            "玉節金臺新貴字，寶章琰刻故交書。",
            "葛冠道士重溫卷，芝砌郎君亦下車。",
            "忽憶蘇州風雨夕，空山落葉昔何如。"
        ],
        "title": "予老病倦煩入山兩月頗得靜中趣良月六日趙南仲端明朱子明戶部曾編摩忽皆專介王囦衜諸人亦來而東老姪自石門至閣皂劉道士又以詩卷爲贄戲成",
        "id": "3ee6dc02-a45b-4e04-aa02-af75734d3583"
    },
    {
        "author": "岳珂",
        "paragraphs": [
            "星壇仙簴韻瓊瑶，仿髴神斿下九霄。",
            "龍駕清都三境接，蜺旌絳節百靈朝。",
            "霜澄夜氣俱明徹，雲澹秋容想泬寥。",
            "耿耿寸衷天所鑒，憂時惟冀五兵銷。"
        ],
        "title": "設醮太平宮竣事呈偕行諸君二首  其一",
        "id": "07d7fb4a-51b5-468a-8948-d75c6bd0a974"
    },
    {
        "author": "岳珂",
        "paragraphs": [
            "九光影裏步虛聲，午夜封章叩紫廷。",
            "雲路鳴琚傳奏簡，天街擲火度流鈴。",
            "沈沈玉漏傳三鼓，爚爚銀河燦萬熒。",
            "仙仗煙霄正凝想，曉光浮動遠山青。"
        ],
        "title": "設醮太平宮竣事呈偕行諸君二首  其二",
        "id": "a836e4db-a5a9-41f8-8fa5-2107f62708fd"
    },
    {
        "author": "岳珂",
        "paragraphs": [
            "山居踰五旬，正以厭煩故。",
            "誰持故人書，剝啄扣我戶。",
            "奩篚旅庭砌，缾罌列桯廡。",
            "啟緘讀風簷，盈幅字如縷。",
            "頗欲從簡易，人事正如許。",
            "厚意來遠方，殷勤不容阻。",
            "還欲混俗塵，又覺初志誤。",
            "筆研久荒穢，肩腕仍旅拒。",
            "沈沈青燈夜，窗牖打風雨。",
            "聊激懶惰心，小出啽囈語。",
            "霜㕙比鉛觚，玉蟲剔釵股。",
            "隃麋方弄墨，擘繭更伸楮。",
            "始焉據几案，敏捷疑得趣。",
            "倏爾懷交情，恍惚接良晤。",
            "緘題甫一二，手熟漸四五。",
            "溪毛簡精粗，報貺祝豐窶。",
            "札胥謹印蠟，僕隸治筐筥。",
            "但知役羣動，不覺向五鼓。",
            "作勞耳屢鳴，倦寫目如瞀。",
            "低頭觸屏風，入鼻飲辛霧。",
            "欠伸忽三喟，靜念起百慮。",
            "吾生何太勞，窮處尚弗恕。",
            "仕皆係窮達，世豈忘喜怒。",
            "人以情見憐，我獨影相顧。",
            "謙勤福所基，傲放人共惡。",
            "當年衆楚咻，詎止雙蛾妬。",
            "生雖有遠志，願豈惜遐舉。",
            "偶因囿形質，莫與插翎羽。",
            "徒誇九垓期，姑了一夕苦。",
            "嗟哉且努力，掣肘無單父。"
        ],
        "title": "山居作報書竟夜有感戲成",
        "id": "481d073d-9b5b-477e-86c7-92309b521361"
    },
    {
        "author": "岳珂",
        "paragraphs": [
            "龍津南國第，蟬冕左丞家。",
            "籙以文章䄠，人惟壽雋誇。",
            "秀庭看玉樹，喜帖報金花。",
            "揮涕東原路，悲風咽曉笳。"
        ],
        "title": "挽張貢父二章  其一",
        "id": "45d0012e-a3ee-4e61-89e5-e157fc3d721a"
    },
    {
        "author": "岳珂",
        "paragraphs": [
            "江國三千土，才名四十年。",
            "君猶淹白首，吾欲問蒼天。",
            "鞮唱習池近，廛聲陶宅偏。",
            "功名獨遺恨，寂寞□□□。"
        ],
        "title": "挽張貢父二章  其二",
        "id": "261df934-67e3-49d6-83e7-0483bbe9bc70"
    },
    {
        "author": "岳珂",
        "paragraphs": [
            "君不見東坡昔步虎溪月，夜聽溪聲廣長舌。",
            "溪聲不斷流不枯，此段磊落真丈夫。",
            "一生吾伊換喑嗚，嗟哉三寸予豈無。",
            "公子搢紳陳禮法，枕麴無思噤如蛤。",
            "辯士說客談縱橫，叱牛惟解供力耕。",
            "爾來更自作奇痛，晝苦吟呻夜妨夢。",
            "伏床啜粥猶漓浪，臠肉持將堪底用。",
            "太倉受禾三百廛，大官烹羊俱鼎羶。",
            "瀛洲給膳稱學士，飽食端居今六年。",
            "生平元不負此舌，欲辦一奇了無說。",
            "更憎此舌工負予，乃復累我七尺軀。",
            "鴟夷榼載鸕鷀杓，向口低眉輒前却。",
            "齒牙助桀復摇落，誤殺流涎孤快嚼。",
            "仰天大笑絕冠纓，舌兮腹兮誰重輕。"
        ],
        "title": "十一月十五日忽苦舌瘍甚不能飲食憊卧一榻戲成",
        "id": "7fa777d4-0bf5-4512-b3c0-9d2cc37f07f5"
    },
    {
        "author": "岳珂",
        "paragraphs": [
            "閴歷煙巖古，琮琤雪澗橫。",
            "海潮秋八月，山雨夜三更。",
            "肯作隨流想，難忘潄石情。",
            "壯懷徒激烈，聊復以詩鳴。"
        ],
        "title": "宿溪聲閣望香爐峰偶成二律  其一",
        "id": "5b678aca-55aa-4962-a094-1f6e9b671daa"
    },
    {
        "author": "岳珂",
        "paragraphs": [
            "廬峰三萬丈，鳥道度嶙峋。",
            "宿雨留前躅，清風絕後塵。",
            "誰憐石樓客，同是玉階人。",
            "謝屐須乘興，千年草木春。"
        ],
        "title": "宿溪聲閣望香爐峰偶成二律  其二",
        "id": "94c69f3c-9aa9-441d-94d1-a8d6f81535ed"
    },
    {
        "author": "岳珂",
        "paragraphs": [
            "昔在淳熙日，中興最盛年。",
            "身逢千載運，眼見五朝天。",
            "楚甸當澄按，岷江極泝沿。",
            "經途俱極險，問字始能言。",
            "衛國呼珠帽，閻公着玳筵。",
            "進思紅滿幄，便室白連椽。",
            "詔趁回衡雁，重聽下峽猿。",
            "講書聞嶽麓，論道識湘川。",
            "至治承三紀，康謠沸九㙻。",
            "親逢堯壽並，繼見禹功傳。",
            "階玉駢床笏，籯金課槧鉛。",
            "程書仍把學，句讀始精研。",
            "白髮沈詹事，青雲張集仙。",
            "遺經說東魯，大義指南軒。",
            "古郢十連地，脩門萬里船。",
            "歡呼瞻玉軑，恭請擁珠韉。",
            "全盛開京邑，升平沸市廛。",
            "民無買刀佩，士有誦聲絃。",
            "去國波浮鷁，炎陬瘴跕鳶。",
            "稍知遺枉白，僅齒與齡玄。",
            "附首丁寧切，垂膺涕泗連。",
            "止樊讒曖昧，皖簀恨纏綿。",
            "奏牒懷留語，慈親返故泉。",
            "名坊觀正獻，蕭寺餞忠宣。",
            "鼓笈來承學，摳衣接鉅賢。",
            "伊濂一宗匠，鄭鄧兩魁躔。",
            "持論聞忠厚，逢時正黨偏。",
            "僞名開建上，威燄張平原。",
            "國論幾沈痼，初心本怙權。",
            "朱彭承既倒，沈季助方燃。",
            "東閣陪公議，南州返客還。",
            "奮身從百戰，垂翅謁三銓。",
            "累載需將冠，中宵嘆著鞭。",
            "窮邊周障塞，訪古涉淮堧。",
            "歸抱遺書痛，親裁逸事編。",
            "紬藏金匱底，籲直玉階前。",
            "日射九關豹，風清列辟鵷。",
            "丁時旒十二，乙奏牘三千。",
            "鼙鼓宸心感，絲綸詔墨鮮。",
            "鑄佗光裂地，繪像煥凌煙。",
            "狐史無留憾，麟臺錄奏篇。",
            "賢書雖偃蹇，倉氏尚拘攣。",
            "大幕開丘鄧，從軍下宿漣。",
            "人謀自矛盾，民命困戈鋋。",
            "已矣椎銅虎，歸歟訪石田。",
            "哦松期埽逕，薦草又謄牋。",
            "掌庋斯文在，鳴琚大老先。",
            "扈祥纔列屬，鶴弔復題阡。",
            "甫畢三朞制，重登九寺聯。",
            "曾因陳戰守，尚憶奏蟬蜎。",
            "馮翊菟符佩，華亭鶴羽翩。",
            "弱翁慚美報，季子幸求遄。",
            "蘭省頻分帳，樞庭恰綴員。",
            "干時繇閫議，問俗許帷褰。",
            "平糴千倉富，防江萬鼓鼘。",
            "田疇免捐瘠，閭里僅安眠。",
            "戎監還文石，糧車抗使旃。",
            "龍荒潴廟璽，鴻筆研山園。",
            "爲訪平山柳，來尋九曲蓮。",
            "降胡啟膠轕，走檄更喧闐。",
            "位棘珪頒瑞，持荷袷在肩。",
            "登壇委寄重，仗鉞便宜專。",
            "間使誅妖福，堅城馘逆全。",
            "萬艘爭轉粟，九府亦流錢。",
            "詩禍興同列，天游□上元。",
            "閒僧偶傳誦，匪石遂銘鎸。",
            "學羿招彎射，漚陽厭老拳。",
            "了無虛券證，僅有巧言諞。",
            "幕府門生舊，勳家宿契堅。",
            "反身徒浩歎，齚舌謾思愆。",
            "皇上頒明制，公朝雪滯冤。",
            "復令修甬道，適遇奮空弮。",
            "憂職霜侵鬢，忘餐頰露顴。",
            "粗能供尺伍，何以報塵涓。",
            "忽奉樞機召，難勝束帛戔。",
            "迄孤朝仄席，敢望政齊璿。",
            "誤沐便蕃渥，重尋香火緣。",
            "九霄三境近，十閣五雲邊。",
            "倍惜筋骸老，空驚手足胼。",
            "支離賦囊粟，溫飽及華顛。",
            "喘月牛歌戚，嘶風馬憶燕。",
            "枕戈悲壯志，揭橐愧空饘。",
            "觸事常多感，懷安祇自憐。",
            "深山游鹿豕，交友半貂蟬。",
            "北海亡郗漸，南榮偃偓佺。",
            "餘生知有幸，世慮盍無牽。",
            "多幸偕癃老，清時釋絆纏。",
            "採芝從澗底，策杖又山巔。",
            "止足須關念，沈迷盍久悛。",
            "便須便潄石，勿使諉乘軒。",
            "垤蟻還驚夢，冥鴻願比騫。",
            "屋閒雲可宿，簷曝日常暄。",
            "適性頻移竹，忘憂更樹蘐。",
            "銜杯趁安健，卒歲樂周旋。",
            "往歲當流馬，歸心聽杜鵑。",
            "方眠不忘起，已病始知痊。",
            "鼯技羞窮木，羊腸易折轅。",
            "但令思憒憒，豈厭腹便便。",
            "逆旅還推枕，知音謾續絃。",
            "誰談少年事，爲我寫蹄筌。"
        ],
        "title": "山居感舊百韻",
        "id": "8a265419-f82a-41a5-b935-58dceaffe74b"
    },
    {
        "author": "岳珂",
        "paragraphs": [
            "羽衣來自閤山前，見說山中老散仙。",
            "出岫無心雲傍日，歸巢有意澗鳴泉。",
            "同襟汗漫尋常客，掉鞅文章四十年。",
            "我亦近爲猿鶴侶，試從香火結前緣。"
        ],
        "title": "寄道士楊休文",
        "id": "47d62e10-d249-4691-86c9-4b67b40174a3"
    },
    {
        "author": "岳珂",
        "paragraphs": [
            "靜即爲方動即圓，幼知棋局老饒先。",
            "封同桑梓一千戶，蹟遠蓬萊二十年。",
            "品祿幸猶容後隠，幹畬何敢擬前賢。",
            "只餘築室疑相似，三萬牙籤還儼然。"
        ],
        "title": "己亥明禋恩封鄴侯感愧有作二首  其一",
        "id": "afc7f46f-fde6-4656-94ba-1cf495323d45"
    },
    {
        "author": "岳珂",
        "paragraphs": [
            "布衣所願極封留，佩印歸來正倦游。",
            "汗馬無功開上郡，鑄龜有意顧中流。",
            "南巡空負黄圖恨，北望還興紫陌愁。",
            "王國不煩謀主父，自憐支子亦通侯。"
        ],
        "title": "己亥明禋恩封鄴侯感愧有作二首  其二",
        "id": "52dd68b4-7664-4c4c-a97b-8eecad9e390e"
    },
    {
        "author": "岳珂",
        "paragraphs": [
            "龜趺千丈屹岧嶢，古寺殘僧正寂寥。",
            "律演金輪開印度，字遺石磴說隋朝。",
            "續題賸有名人蹟，接畛猶逃劫火燒。",
            "弔古未磨今古恨，又携筇策過前橋。"
        ],
        "title": "十一月二十七日步自虎溪至西寺摩挲率更舊碑近覽前聞人故游有感而賦",
        "id": "bc843182-c1b0-4a6e-998f-67b335da948b"
    },
    {
        "author": "岳珂",
        "paragraphs": [
            "憶昔除書下赤墀，賜鞶即日拜金閨。",
            "未容汗脚踏龍尾，先爲圍腰鑄褭蹏。",
            "紫詔一朝來蔀室，丹霄十載望躔奎。",
            "君恩一再知難報，誰賦維梁濡翼鵜。"
        ],
        "title": "得閤門報以予班學士詔復賜衣带因懷初錫倏閲十年感恩紀事二首  其一",
        "id": "09b38c61-1c6e-46a8-9d69-aad02e127b69"
    },
    {
        "author": "岳珂",
        "paragraphs": [
            "老去茆簷只負暄，重煩冠綬到柴門。",
            "紆金何有功名望，束带豈堪賓客言。",
            "璀璨章身同錫馬，差池接翼愧廷鵷。",
            "折腰重起平生愧，諉曰何知鶴在軒。"
        ],
        "title": "得閤門報以予班學士詔復賜衣带因懷初錫倏閲十年感恩紀事二首  其二",
        "id": "621cf817-125a-4726-8330-21f1860953f7"
    },
    {
        "author": "岳珂",
        "paragraphs": [
            "珍殽惟錯遠持將，頼有詩情合得嘗。",
            "明月擘蚶分瓦礱，晴霞浴鱟露珠房。",
            "鰂烏鮆白螺開靨，蚷紫蝦紅鰾挾腸。",
            "雁斷閩山歸未得，把杯猶憶少年場。"
        ],
        "title": "謝趙季茂海錯二律  其一",
        "id": "192d11ce-35e8-469d-bb5a-3d1ffaa5c259"
    },
    {
        "author": "岳珂",
        "paragraphs": [
            "苜槃朝日照蓬蒿，消得長吟賦老饕。",
            "喜見監州有螃蟹，未須學士議車螯。",
            "案鮭三九漫青韭，斗酒十千無白醪。",
            "應爲近來詩思少，故將飲興發風騷。"
        ],
        "title": "謝趙季茂海錯二律  其二",
        "id": "0f2659de-96a7-4da6-9b2c-218718514f92"
    },
    {
        "author": "岳珂",
        "paragraphs": [
            "九天驛騎下弓招，葵日丹心識就堯。",
            "鸞鳳正應在阿閣，鶢鶋何事享簫韶。",
            "丘園有分容逋客，海嶽無裨愧聖朝。",
            "老病不堪心力倦，甫田勿歎莠蕎蕎。"
        ],
        "title": "己亥十二月十七日堂帖被召感恩二首  其一",
        "id": "e88e7153-53ab-4a92-ac98-d1b11f42f682"
    },
    {
        "author": "岳珂",
        "paragraphs": [
            "歸來三徑脫塵鞿，兩拜除書下玉墀。",
            "聖澤雲天何以報，臣心鐵石未全衰。",
            "馬蹄已負驅車願，鴻羽難勝漸陸儀。",
            "願把一犁祝膏澤，康衢擊壤樂清時。"
        ],
        "title": "己亥十二月十七日堂帖被召感恩二首  其二",
        "id": "d1ac7831-9fa3-465b-8f08-f51cfe5812fe"
    },
    {
        "author": "岳珂",
        "paragraphs": [
            "披腹忱詞久未呈，浹旬兩詔下宸京。",
            "老臣何路通忱悃，聖主無私燭物情。",
            "鶴隴未渝耕隴志，牛衣空換錦衣榮。",
            "九重自是真知己，莫惜捐糜負此生。"
        ],
        "title": "二十七日復有旨除帥江西一旬之間兩奉除音再賦二首  其一",
        "id": "7516dafd-b35f-4f13-a4f0-bfb95b6286cb"
    },
    {
        "author": "岳珂",
        "paragraphs": [
            "郊廛不隔馬牛風，枌梓環陰跬步通。",
            "湖带江襟邦畛接，雨簾雲棟物華同。",
            "未須豫計荒三徑，幸有需章達四聰。",
            "尚想東湖海棠閙，祇今未改舊時紅。"
        ],
        "title": "二十七日復有旨除帥江西一旬之間兩奉除音再賦二首  其二",
        "id": "19eee38a-e125-4e81-a3b6-ff80b8bc9ea9"
    },
    {
        "author": "岳珂",
        "paragraphs": [
            "金相玉質介爲裳，一騎紅塵自遠方。",
            "籍掛衆香椒桂國，身居大海水雲鄉。",
            "丁蠃薦醢體猶具，甲煎流芬名未亡。",
            "舉酒便應酬一醉，尊前風味試平章。"
        ],
        "title": "香蠃",
        "id": "075235f4-22ac-4c3c-a8e9-80918ee6c1d1"
    },
    {
        "author": "岳珂",
        "paragraphs": [
            "慣聞嬌小處，繞带覓銀魚。",
            "授雁定同瑞，弄麞應誤書。",
            "生朝今日是，嘉讌早春初。",
            "無分陪湯餠，到門空返車。"
        ],
        "title": "昨訪箳篂聞有繡帨之讌回車戲呈季茂",
        "id": "ee50ec37-5ea0-47f9-84ee-4d4ad2f342f4"
    },
    {
        "author": "岳珂",
        "paragraphs": [
            "昨朝華宴想清歡，今日床頭未整冠。",
            "已恨酒腸孤夜醉，更驚病骨怯春寒。",
            "多情條脫參差是，一抹琵琶錯雜彈。",
            "老眼眵昏正無緒，爐薌燼冷對蒲團。"
        ],
        "title": "病中未能訪鄧德載督參大監戲贈二首  其一",
        "id": "f8eabdc9-8108-4c95-870c-fd7f50b27fb4"
    },
    {
        "author": "岳珂",
        "paragraphs": [
            "老來病是惡因緣，白晝明窗思悄然。",
            "欲住又傾連夕雨，半醒似醉困人天。",
            "近拈吟筆塵欺硯，遠想江樓浪拍船。",
            "滿院杏花紅欲放，何時長笛醉風前。"
        ],
        "title": "病中未能訪鄧德載督參大監戲贈二首  其二",
        "id": "f22eb9b0-bed4-45cd-86a1-413c58a7e82a"
    },
    {
        "author": "岳珂",
        "paragraphs": [
            "康廬三萬丈，下有神龍淵。",
            "旁聯玉井並，仰溯銀河連。",
            "層崖積冰雪，斷岸藏風煙。",
            "崔隤五老峰，迸瀉三峽泉。",
            "鯨鯢碎紫霧，螮蝀開青天。",
            "脈疑海眼近，寒入山骨堅。",
            "澗草摇秋暉，谷花發春妍。",
            "其間地布金，到處題標璇。",
            "大哉象教尊，儼若螺髻仙。",
            "巍巍南宗栢，湛湛西方蓮。",
            "總持包萬法，卓犖棲羣賢。",
            "慈心鬼神仰，顯跡今古傳。",
            "遠令千聖境，容此一席顓。",
            "我昔宿命通，曾結它生緣。",
            "嘗聞祖師隠，上應帝釋躔。",
            "清宵珠石隕，白浪星湖邊。",
            "至今澎湃中，常欲光景燃。",
            "當時初卓錫，如昔睨采椽。",
            "浮雲常抗志，立雪思比肩。",
            "壯懷凌九疊，浩氣湧百川。",
            "山水爲高深，志節爭後先。",
            "永言縈俗累，茲游經幾年。",
            "猶想謝公屐，同整劉琨鞭。",
            "橋梁識昨經，歲月驚舊鎸。",
            "盍簪有耆碩，授館許款延。",
            "牛耳盟屢寒，馬頭月方圓。",
            "便思供糗飺，更擬焚蘭荃。",
            "先尋遺民盟，吹迹繡佛禪。",
            "策杖挂錢去，拂石看山眠。",
            "歸來廬山南，三士同陶然。"
        ],
        "tags": [
            "庐山"
        ],
        "title": "春晴將游玉淵踐吳季謙待制馮可久武博山行之約先走長句",
        "id": "6f65191d-3b32-4848-9b2d-bc4aa646d10d"
    },
    {
        "author": "岳珂",
        "paragraphs": [
            "海蠃風味冠東瀛，一種俱從香得名。",
            "畢卓醉醒甕猶卧，左車生致鼎堪烹。",
            "受餐敢返盤持璧，執訊不妨詩報瓊。",
            "有命其言君聽取，一生一死見交情。"
        ],
        "title": "趙季茂以酒香蠃來適亦得京中遠致此品乃鮮者恨地遠不大佳擇十五殻爲贈",
        "id": "73abb5b5-8321-4a92-aa17-867edb1a2a9b"
    },
    {
        "author": "岳珂",
        "paragraphs": [
            "曉雪初明瓦，春雲密布空。",
            "酒驚蕃鶴遠，詩坐灞馿窮。",
            "訪戴無嘉客，和陶稱倦翁。",
            "應憐四十韻，衣带賀年豐。"
        ],
        "title": "奉賡趙季茂雪中感興二首  其一",
        "id": "5fc04dc6-56f4-4387-903c-759017b99265"
    },
    {
        "author": "岳珂",
        "paragraphs": [
            "湓城一夜雪，處處飯籮空。",
            "青序回規運，蒼生比屋窮。",
            "傷心慨疆事，抱膝愧田翁。",
            "別乘應同志，憂時正願豐。"
        ],
        "title": "奉賡趙季茂雪中感興二首  其二",
        "id": "3cd376f3-5155-484e-91ea-f44190c1b4ca"
    },
    {
        "author": "岳珂",
        "paragraphs": [
            "雪窗病惱獨支頤，不解隨人舉酒巵。",
            "驚辨有時欺白羽，解圍無婦蔽青絲。",
            "驪珠滿袖勾吟興，鹿氅看山戀藥糜。",
            "莫訝牛腰聯未足，江州司馬例能詩。"
        ],
        "title": "病中酬趙季茂",
        "id": "2441018c-0f79-4df3-a8cb-d19f9b8e04ac"
    },
    {
        "author": "岳珂",
        "paragraphs": [
            "九折登山倚瘦筇，杏蹊眼纈早冬烘。",
            "翠雲遮斷神仙客，不許其間著倦翁。"
        ],
        "title": "病中午後登山閒步遥見園亭有翠帟張欄處久而識之爲張孝顯成趣軒蓋與緹屏油幙高會予病不得衝宴悵惘移時因以中孚澤所網鮮鯿侑以棠漪家醖併成四絕呈在席諸人  其一",
        "id": "a0bfb15a-4f2b-4ebf-bcb0-fb72df5313d4"
    },
    {
        "author": "岳珂",
        "paragraphs": [
            "滿山桃李閙紅霞，曾約香山白鹿車。",
            "堪笑東風欺病客，攙先且到別人家。"
        ],
        "title": "病中午後登山閒步遥見園亭有翠帟張欄處久而識之爲張孝顯成趣軒蓋與緹屏油幙高會予病不得衝宴悵惘移時因以中孚澤所網鮮鯿侑以棠漪家醖併成四絕呈在席諸人  其二",
        "id": "f549ee7e-b43e-4ebb-b52a-90a9eeef8f39"
    },
    {
        "author": "岳珂",
        "paragraphs": [
            "小池玉尺躍清波，病不開尊奈爾何。",
            "更倩棠漪吹柳岸，爲君小發醉顔酡。"
        ],
        "title": "病中午後登山閒步遥見園亭有翠帟張欄處久而識之爲張孝顯成趣軒蓋與緹屏油幙高會予病不得衝宴悵惘移時因以中孚澤所網鮮鯿侑以棠漪家醖併成四絕呈在席諸人  其三",
        "id": "fc5e46cc-ec26-4a30-8b49-495c14d26a09"
    },
    {
        "author": "岳珂",
        "paragraphs": [
            "衝席丞郎酒斛籌，不關無面見春鷗。",
            "五鯖見說妨齋禁，留待明朝大白浮。"
        ],
        "title": "病中午後登山閒步遥見園亭有翠帟張欄處久而識之爲張孝顯成趣軒蓋與緹屏油幙高會予病不得衝宴悵惘移時因以中孚澤所網鮮鯿侑以棠漪家醖併成四絕呈在席諸人  其四",
        "id": "12033bd4-a3dd-45da-bd09-1b6e2d6905f7"
    },
    {
        "author": "岳珂",
        "paragraphs": [
            "棠湖有病客，破鼎支藥糜。",
            "青陽動新晴，兀兀厭坐馳。",
            "靜聞簫鼓閙，翠幰行春堤。",
            "柔風吹簾旌，杲日浮屏緹。",
            "行厨依竹裏，繡幙聯江湄。",
            "爲問來者誰，板輿雙侍姬。",
            "光彩照路傍，拍舞襄陽兒。",
            "病翁禪定心，久矣沾絮泥。",
            "一念忽隨喜，聊復相追隨。",
            "家人治尊罍，夜漏覘晨晞。",
            "擁被起躍然，不知筋力痿。",
            "破曉始三弄，衝寒纔一巵。",
            "爚如滿天星，湛湛開青池。",
            "晨光透戶牖，纖塵寂不吹。",
            "倏焉雲頭催，隨以雨脚垂。",
            "汀蘋振淅瀝，岸柳驚紛披。",
            "度塘如度橋，跬步窘且危。",
            "往謁乘驛使，席間如鼓鼙。",
            "主賓無軟語，僮僕侵寒肌。",
            "一坐禮敬疎，四顧面色黧。",
            "亟就兒女曹，疾駕掀重帷。",
            "擁爐共炙手，悔游仍攢眉。",
            "須臾呼酒炙，稍覺春融怡。",
            "棠湖暫紓望，苜盤充療饑。",
            "一杯復兩杯，膚粟欣平治。",
            "先登潯陽樓，次讀琵琶詩。",
            "來往信底忙，吟哦聊自欺。",
            "江柁晝摇兀，市聲晚啞咿。",
            "估客維岸傍，樵徑行歌歸。",
            "宿靄了未收，溟濛沾人衣。",
            "落莫興易闌，扶輿力將疲。",
            "却從名園游，款戶訪故知。",
            "蔬甲拆青嫩，池光摇碧漪。",
            "桑顛宿雞鳴，柳畔新鶑啼。",
            "主人相顧笑，謂此亦足棲。",
            "曾留長者轍，更著名人題。",
            "廬山三萬峰，一碧天與齊。",
            "千古真面目，庶幾今見之。",
            "遂開成趣軒，夕宴陳尊彜。",
            "庖鯖詫彫俎，幻火後眩奇。",
            "沙苑出細肋，好音來赫蹏。",
            "紙尾有醉字，恍如寫烏絲。",
            "意者天機全，落筆驚傾欹。",
            "長鱷白浪捲，踞蛤青雲期。",
            "佳客不我從，逸興何所爲。",
            "整鞅固已屢，鳴漏將何其。",
            "九衢月似霜，烏鵲仍遶枝。",
            "風乾路猶濕，雲淡星不移。",
            "已成歸兮賦，更作悵然疑。",
            "詰朝益明媚，一瞬變四時。",
            "天機豈易測，我惑寧不滋。",
            "嘗聞士之遭，臯夔異周伊。",
            "如何不後先，翻覆成嘑唏。",
            "昨何爲而寒，今何爲而熙。",
            "中間出一夕，乃爾變慘悽。",
            "吾昨解印綬，一舸來自西。",
            "天道皆自然，肯以陰晴窺。",
            "况此瞬息觀，詎可分兩岐。",
            "爲言獨醒者，今昔無町畦。",
            "從今好天色，更請還一鴟。",
            "東尋五雲谷，西渡三峽溪。",
            "杏開董奉壇，桃映康俗祠。",
            "景物看吐吞，冷暖隨呵撝。",
            "以此青田釀，酌之滄海蠡。",
            "藍輿乘兩肩，倒載白接䍦。",
            "真意浹三益，和氣重四支。",
            "持之藥吾疾，正可扶衰羸。",
            "明窗睡久酣，舊業荒於嬉。",
            "正當出囈語，走筆縈虹蜺。",
            "追書浹旬事，幸免然豆萁。"
        ],
        "tags": [
            "庐山"
        ],
        "title": "比聞趙季茂奉板輿行春甚樂予躍然效之是日乃值大風雨昏後倦歸則素月流天仍復晴矣自此連日春色尤濃杏已過雨紅英滿地悵然有作因寄",
        "id": "10e90372-fd0c-47d3-90d2-d8cdefb14ebc"
    },
    {
        "author": "岳珂",
        "paragraphs": [
            "天象占仁愛，宸心極戰兢。",
            "圖從甘石辨，言並禹湯興。",
            "有志酬消露，無詞贊履冰。",
            "至明昭萬里，先願燭西陵。"
        ],
        "title": "庚子正月彗見於室有詔求言因上己見有感作三唐律  其一",
        "id": "07ef64b6-37af-4d51-bc38-fee38c872111"
    },
    {
        "author": "岳珂",
        "paragraphs": [
            "美芹野人意，喬木世臣家。",
            "尺璧諒非寶，寸心元不遐。",
            "誰知劍門棧，已建鬰軍牙。",
            "所恨簫韶遠，不堪聞塞笳。"
        ],
        "title": "庚子正月彗見於室有詔求言因上己見有感作三唐律  其二",
        "id": "1f1603de-9c15-49e2-a87a-2433527ef6e1"
    },
    {
        "author": "岳珂",
        "paragraphs": [
            "糧府久關慮，騎官方應占。",
            "天心昭可卜，人事備當嚴。",
            "一葦江難恃，三巴民已殲。",
            "閉關還早計，璿玉不須覘。"
        ],
        "title": "庚子正月彗見於室有詔求言因上己見有感作三唐律  其三",
        "id": "249428ef-40ac-45a3-8a91-3af3e04d7ca5"
    },
    {
        "author": "岳珂",
        "paragraphs": [
            "人言春游無不好，一日宴客三日飽。",
            "翁言此語特未定，一日宴客三日病。",
            "人生所願筋力强，問花訪柳同壺觴。",
            "老夫豈無少年狂，胡爲兀兀坐一床。",
            "憶昔少時事賓友，常有清尊湛東牖。",
            "稍長便不論升斗，纔對白衣輒搔首。",
            "東來三輔西陪京，二十四橋誇廣陵。",
            "萬椽紅蠟槌畫鼓，醒處傳杯醉中舞。",
            "何嘗一日不春風，酒光花艷詩興濃。",
            "兔肩鹿䏶坐據熊，急雪打面看雕弓。",
            "笑談千古一吷中，眼底頓覺四海空。",
            "可憐芳草長邊路，年少堂堂背人去。",
            "歡筵徙廢管與絃，粥鼎相隨朝復暮。",
            "塞砧街鼓總愁聽，凉月花宵等虛度。",
            "前旬作意趁萬紅，沈霪積雨仍多風。",
            "中間一日稍晴意，藥裹關心復思睡。",
            "無氈坐上老相如，昔時依幕今題輿。",
            "三君笑談忽與俱，使我捨策忘其軀。",
            "須臾把酒舌底滑，席地幕天醉鄉闊。",
            "明朝奇祟那可言，閉院重尋舊生活。",
            "回思北海酒不空，料應多病過于儂。",
            "坐客常滿更可疑，華佗已死將誰醫。"
        ],
        "title": "戲作呈趙通判胡教授張總幹",
        "id": "a413747b-a00f-4ddc-b234-b747d03767de"
    },
    {
        "author": "岳珂",
        "paragraphs": [
            "錦綳玉立紀雙清，瑞牒千年重得名。",
            "龍竹高標儼元致，熊湘素節凜皇英。",
            "質同隴麥兩歧秀，奇並庭柯連理榮。",
            "却羨此君尤特立，虛心直道不孤生。"
        ],
        "title": "小園雙竹呈瑞二首  其一",
        "id": "7d7829d6-0398-48b8-9b93-6e7960649e51"
    },
    {
        "author": "岳珂",
        "paragraphs": [
            "曲檻紅闌小圃西，平池影浸碧玻璃。",
            "便同雙劍看龍化，未許孤奩舞鳳棲。",
            "連袂縱觀金谷妓，聯篇頻付錦囊奚。",
            "使符永擬章江去，且聽平安報帳犀。"
        ],
        "title": "小園雙竹呈瑞二首  其二",
        "id": "7721e3e9-496a-4eea-a824-5feb596e6f55"
    },
    {
        "author": "岳珂",
        "paragraphs": [
            "雷雨新頭角，煙霄舊羽翰。",
            "聯根方拔象，接翼更停鸞。",
            "紫錦雙翻籜，青銅並倚竿。",
            "摩穹端有待，聊復護雕闌。"
        ],
        "title": "豫庵三瑞詩 鵷竹",
        "id": "df67a036-35b0-4750-a1f5-1f69decb901a"
    },
    {
        "author": "岳珂",
        "paragraphs": [
            "氣並陰陽正，仁無雨露偏。",
            "闔開知有地，奇耦自潜天。",
            "雖煥雙紋異，仍存一節堅。",
            "薰風動蟬腹，槐綠又鳴絃。"
        ],
        "title": "豫庵三瑞詩 蟬竹",
        "id": "62d2ea95-4e1a-4356-95d0-8ade09ea5c11"
    },
    {
        "author": "岳珂",
        "paragraphs": [
            "夭矯青池近，騰拏碧漢遥。",
            "微風鳴嶰管，輕霧映鮫綃。",
            "舞翠槐齊秀，蟠青松後凋。",
            "終須還直道，勁節自干霄。"
        ],
        "title": "豫庵三瑞詩 龍竹",
        "id": "8a387fe3-80d3-4f96-a3d5-1e16304a6692"
    },
    {
        "author": "岳珂",
        "paragraphs": [
            "九重旒冕真知己，幾度弓旌憶款門。",
            "素志不爲溫飽計，赤心未報聖明恩。",
            "鶴汀雲雨暮應捲，牛渚風煙秋欲昏。",
            "休向長江問陳迹，浮梁孤塔不堪論。"
        ],
        "tags": [
            "长江"
        ],
        "title": "庚子三月二十七日又易守當塗四月十一日發辭免之牘書懷成二唐律  其一",
        "id": "8068e8d5-090c-4e87-8f3b-d3084247a39c"
    },
    {
        "author": "岳珂",
        "paragraphs": [
            "去載西陲夏正初，首驚禹閣下除書。",
            "璇杓導旨方螭陛，珍圉迎釐又燕居。",
            "三見綸音傳詔璽，六看棨信到耕鋤。",
            "祇今又上公車奏，何日煙簑返老漁。"
        ],
        "title": "庚子三月二十七日又易守當塗四月十一日發辭免之牘書懷成二唐律  其二",
        "id": "b514c076-0cd4-4a9d-83e1-86bd8d443ebe"
    },
    {
        "author": "岳珂",
        "paragraphs": [
            "聖代論思秩，中朝博議官。",
            "尚紆郡邸綬，空著侍臣冠。",
            "歲月驚馳隙，功名儘畫墁。",
            "髀銷今已復，半世愧狨鞍。"
        ],
        "title": "十二日諏吉受通議大夫告再書述懷二首  其一",
        "id": "e472ddc5-bf64-45d5-a6ce-d4cae2a3a327"
    },
    {
        "author": "岳珂",
        "paragraphs": [
            "五雲瞻觀闕，百印寫綸絲。",
            "有愧陪貂尾，何功復雁踦。",
            "精鏐肦紫磨，實匪咏緇宜。",
            "聖德知難報，規銅笑白髭。"
        ],
        "title": "十二日諏吉受通議大夫告再書述懷二首  其二",
        "id": "d975af34-a295-4354-9b99-a54cc15b8afd"
    },
    {
        "author": "岳珂",
        "paragraphs": [
            "古人忠與孝，不在工報恩。",
            "如水日夜東，豈必同一源。",
            "堂堂顔魯公，舐血來平原。",
            "鬼質不知何，幾作絕吭魂。",
            "大中白丞相，昔躡衛國門。",
            "幻作萬羊夢，投畀朱崖村。",
            "奇謗及師友，躗言動君尊。",
            "匪但死不瞑，大是生無根。",
            "我嘗究初終，要亦無足論。",
            "或以裏言掇，或趣主意奔。",
            "或從談笑生，或即利欲昏。",
            "初亦未有心，末乃成至冤。",
            "青簡玷齒頰，至今猶啍啍。",
            "儻無魏闕戀，誰使舌莫捫。",
            "森淅起奉冊，片頃那容存。",
            "牀笫本無從，何物能輊軒。",
            "脂垢亦易辨，誰解洿璵璠。",
            "如彼孟嘗客，亦已悔而反。",
            "正比蕭相繫，慰拊聊春溫。",
            "五人皆有爲，評訂何必繁。",
            "之子獨嗟事，畫牢訊書爰。",
            "反覆蹈生死，呵噓變寒暄。",
            "秋毫無所取，可驗牘背翻。",
            "自言復自渝，洗垢亦不痕。",
            "堂帖寫元奏，別白如珉琨。",
            "渠知褫鞶枉，端由吠聲喧。",
            "天定能勝人，白日開戴盆。",
            "只於揭紙間，了了窮所元。",
            "不特玷盡磨，那復恨可吞。",
            "但觀斯人心，雖踵五子跟。",
            "居然蚤虱微，而比蛇與蚖。",
            "抑觀誠齋書，理到詞不煩。",
            "有形斯有情，相比如箎塤。",
            "而於五子中，乃復加詐諼。",
            "旋觀逄與羿，端在友弗掄。",
            "毀玉自出柙，扣金能反轅。",
            "割席懷共耕，知幾當賜膰。",
            "齚舌漫爾爲，揩眵愧吾惛。",
            "正須起九京，相與澆一尊。",
            "江湖兩相忘，再拜師至言。"
        ],
        "title": "上高趙宰同叔遺以誠齋集開卷偶見答徐宋臣監丞書云來帖告訴門生排根嘗聞前輩謂受人之恩而不忘者爲子必孝爲臣必忠蓋推是心而信其人也又聞惟以怨報德者爲不可測蓋以有人之形者必有人之情也故盧杞之於顔公敏中之於文饒之奇之於永叔邢恕之於君實孰測其報恩一至此極哉昔孟嘗君有一客孟嘗遇之甚厚而客每毀孟嘗或問其故客曰人皆譽君而我獨毀人必以我爲小人而以君爲長者此吾所以報君也前五子者其意將無出於此歟至如逄蒙殺羿之事孟子不責蒙而責羿然則先生之與門生其責果誰在哉或掩卷有感因筆紀意復紬繹身履者以補其闕凡四十韻",
        "id": "0869fd97-9de3-4534-ae24-0990227dd2fe"
    },
    {
        "author": "岳珂",
        "paragraphs": [
            "睡起東窗日已紅，扶頭宿酒未惺鬆。",
            "南陽一夢何關醉，自愛終身作卧龍。"
        ],
        "title": "睡起三絕  其一",
        "id": "9740d307-45fc-4204-a557-883d5824bd0c"
    },
    {
        "author": "岳珂",
        "paragraphs": [
            "天色今晨已放晴，鳥烏亦覺有歡聲。",
            "幅巾自是便疎嬾，飯了花間取次行。"
        ],
        "title": "睡起三絕  其二",
        "id": "e1d70cf0-0f50-4357-889b-4555fe9fc89d"
    },
    {
        "author": "岳珂",
        "paragraphs": [
            "五更展轉待晨光，到曉瞢騰入睡鄉。",
            "却是金門早朝客，千金不博枕中方。"
        ],
        "title": "睡起三絕  其三",
        "id": "fd538cd5-6311-4f50-aa9a-49ccdbd2c1ad"
    },
    {
        "author": "岳珂",
        "paragraphs": [
            "憶昨除書賜召環，聯翩觚槧不曾閒。",
            "醉吟久負雞豚社，奏牘頻登虎豹關。",
            "求倦得忙三易地，自冬徂夏半年間。",
            "□□□□□□□，□□□□□□□。"
        ],
        "title": "自歲前逮夏初日始辭免有感而作",
        "id": "cc2171db-275f-4de7-a519-601d4ac0223a"
    },
    {
        "author": "岳珂",
        "paragraphs": [
            "白髮三千丈，斯言若未公。",
            "下梳驚落雪，倚檻且晞風。",
            "自笑雙蓬鬢，今成一禿翁。",
            "晨招幸無與，姑免誚頭童。"
        ],
        "title": "梳頭二首  其一",
        "id": "e6e7d928-bb3b-4b89-bdfe-222671b4f744"
    },
    {
        "author": "岳珂",
        "paragraphs": [
            "長記涪翁語，無塵有髮僧。",
            "無塵方願學，有髮亦何曾。",
            "學士年年樣，車門日日乘。",
            "二毛猶勝我，不必愧鬅鬙。"
        ],
        "title": "梳頭二首  其二",
        "id": "8fea4474-c12d-46c0-bd98-e2efb995c786"
    },
    {
        "author": "岳珂",
        "paragraphs": [
            "金輪示現清夜，火樹高騰碧虛。",
            "說法未回坡應，冊勳先到鐘魚。"
        ],
        "title": "塔燈六言四絕  其一",
        "id": "00bbff1e-7549-4eef-a5f7-495240db8f0a"
    },
    {
        "author": "岳珂",
        "paragraphs": [
            "七層靈燄自照，萬里劫風不吹。",
            "烽信斷無澤國，神光恰似天池。"
        ],
        "title": "塔燈六言四絕  其二",
        "id": "362d3871-0a69-47b2-b6ac-d4a67722c38f"
    },
    {
        "author": "岳珂",
        "paragraphs": [
            "中天半倚寥泬，大帝高居鬰蕭。",
            "已訝流鈴擲火，還疑絳節來朝。"
        ],
        "title": "塔燈六言四絕  其三",
        "id": "0616d1cf-28d4-4b55-ac6b-87438d17b8d5"
    },
    {
        "author": "岳珂",
        "paragraphs": [
            "碧落星移象緯，紅光影射鮫宮。",
            "甲煎千門初啟，明珠九曲先通。"
        ],
        "title": "塔燈六言四絕  其四",
        "id": "9e6a05dd-2456-4047-9618-ba748de4bbae"
    },
    {
        "author": "岳珂",
        "paragraphs": [
            "去年春旱種不移，後來雖雨那及時。",
            "至今田野有菜色，麥熟未救民啼饑。",
            "今年雨澤知時好，出水秧針隨處早。",
            "晴無十日雨輒隨，雨及一犁日還杲。",
            "天心一念本好生，去年今年何愛憎。",
            "古來藏室五千字，每歎凶年由大兵。",
            "祇今崆峒纔小熟，溝壑未甦猶五六。",
            "兵端倚伏詎可量，且願藩籬謹西蜀。"
        ],
        "title": "喜雨",
        "id": "2dbe1eb8-806b-4e60-b9d6-490e5e7cfcc9"
    },
    {
        "author": "岳珂",
        "paragraphs": [
            "五雲堆裏望觚稜，二紀周南夢未曾。",
            "四輩兩年勤詔札，九重一念乂黎蒸。",
            "烽臺雖有深秋燧，雁塔應無曩日僧。",
            "豫備正須如雍國，不妨德業頌高昇。"
        ],
        "title": "四月二十日被以郡事入奏之命再賦二首  其一",
        "id": "9450ffe3-2d15-4f2a-bb89-6b2b94e82df8"
    },
    {
        "author": "岳珂",
        "paragraphs": [
            "去年冬暮拜弓招，槐夏重承接畫朝。",
            "錫馬敢期先雨露，冥鴻自愧點煙霄。",
            "沙墀有路瞻唐表，瓦缶何堪溷舜韶。",
            "歸郡定應遲六月，却從故迹問凌歊。"
        ],
        "title": "四月二十日被以郡事入奏之命再賦二首  其二",
        "id": "66b8ee42-184a-476e-9f84-817960373162"
    },
    {
        "author": "岳珂",
        "paragraphs": [
            "池邊歷平蹊，果下動游鞚。",
            "一笑未心領，萬象徒目送。",
            "淵渟歷危檻，目景眩華棟。",
            "閒情晻不舒，倦思悄如瞢。",
            "忽驚鵲噪簷，恍類雞發甕。",
            "坐開蒼玉壁，平揖青瑶峒。",
            "疇昔果安在，奔走比嶽貢。",
            "仰觀箭括門，廣宇豁晴霧。",
            "右開車箱谷，盤道陟微衕。",
            "中天隠日月，遥海插螮蝀。",
            "居然袤丈間，有此具美衆。",
            "老夫生平嗜，酷好泉石弄。",
            "天巧謝斲削，人爲謾摶控。",
            "尚憶三神游，俛記十年夢。",
            "踞龜曾食蛤，騎鶴更笞鳳。",
            "覺來海山蒼，倏見雪竇空。",
            "便疑勢崷崒，獨欠波澒洞。",
            "捧罌喜對酌，岸幘發孤諷。",
            "此兄定絕奇，吾意當折衷。",
            "一笑問阿章，試與評伯仲。"
        ],
        "title": "予園泰堂之傍有奇石小有有洞箭括有門車箱有谷高廣雖不袤丈而嵌空之勢宛若飄動暇日獨坐對玩移晷因賦",
        "id": "e4b67062-878c-4a58-aae2-70a372f9fa64"
    },
    {
        "author": "岳珂",
        "paragraphs": [
            "貼水初翻紫玉團，忽驚矗立傍闌干。",
            "瑶池七日來青鳥，玉鑑孤奩舞翠鸞。",
            "曉露走槃珠顆瑩，晚風颭蓋雪衣寒。",
            "從今十丈開花面，太華峰頭更一看。"
        ],
        "title": "新荷出水",
        "id": "8289d0ab-0d84-410a-97e0-55a2830195a9"
    },
    {
        "author": "岳珂",
        "paragraphs": [
            "九臯仙子老芝田，小立清池阿那邊。",
            "忽作霓裳羽衣舞，天機未信祇魚鳶。"
        ],
        "title": "舞鶴四絕  其一",
        "id": "db96abf3-b80d-4c68-8c60-776f45d885a6"
    },
    {
        "author": "岳珂",
        "paragraphs": [
            "曾見中庭舞素衣，夜涼桂殿玉笙吹。",
            "夢回一曲天風杳，正是華亭振萬時。"
        ],
        "title": "舞鶴四絕  其二",
        "id": "1c8892c9-54ef-4405-b0a3-cce411722f3b"
    },
    {
        "author": "岳珂",
        "paragraphs": [
            "臨臯亭下翩躚客，縞袂玄裳憶舊游。",
            "推戶惘然尋不見，笛聲猶認紫貂裘。"
        ],
        "title": "舞鶴四絕  其三",
        "id": "86af81eb-4732-4384-aa41-46362bbfbaae"
    },
    {
        "author": "岳珂",
        "paragraphs": [
            "一川翠毯淺蕪平，上有鶑簧百囀聲。",
            "萬里煙霄看鷺振，一池鼓吹謾蛙鳴。"
        ],
        "title": "舞鶴四絕  其四",
        "id": "45774a9f-8516-452f-810a-d48cc0df543a"
    },
    {
        "author": "岳珂",
        "paragraphs": [
            "幾年諸葛卧南陽，蠡澤春風詔趣裝。",
            "丹檢紫泥來四輩，碧油紅旆又三湘。",
            "不關富貴干旄戀，要看功名汗簡香。",
            "雪汁蓬婆漸秋水，好扶西極漢天長。"
        ],
        "title": "簡吳季謙堅他日柴桑之約時季謙有潭帥之命二首  其一",
        "id": "d629e61f-999c-43c4-8547-b223d695da2a"
    },
    {
        "author": "岳珂",
        "paragraphs": [
            "君今西上我東馳，一醉相從又幾時。",
            "星變十年占軫野，風寒兩地說江湄。",
            "憂時有慮慮須早，了事欲歸歸未遲。",
            "年齒官班略相似，伴閒頻記樂天詩。"
        ],
        "title": "簡吳季謙堅他日柴桑之約時季謙有潭帥之命二首  其二",
        "id": "dc176123-4afb-4931-94f1-94da996e8b84"
    },
    {
        "author": "岳珂",
        "paragraphs": [
            "古郡裁儀自太平，百艘初奏夜嚴聲。",
            "漁撾鼓史催三奏，龍角單于動五更。",
            "岸柳青煙留帳飲，堤蓮紅焰耿紗明。",
            "津亭獨坐逌然笑，不似池蛙兩部鳴。"
        ],
        "title": "五月九日登舟聞迓卒鼓角發嚴",
        "id": "d7d81c5b-5e08-489f-8409-3ab25c955749"
    },
    {
        "author": "岳珂",
        "paragraphs": [
            "前歲西泝鄂，今歲東入吳。",
            "同一琵琶亭，行客各異塗。",
            "當時白傅恨，陳跡久榛蕪。",
            "豈特無遺音，榛蕪今亦無。",
            "突兀眼前屋，丹堊塗{木咨/木}櫨。",
            "廢興曾幾時，傳舍同蘧廬。",
            "已見兩折柳，於此餞老夫。",
            "昔持使者節，今發追鋒車。",
            "我則齊出處，世自分榮枯。",
            "而況天地間，萬變同須臾。",
            "我觀商婦者，瑣瑣豈足書。",
            "琵琶本常技，何地無此徒。",
            "夫販浮梁茶，婦即空舟居。",
            "長吏濕青衫，禮法毋乃疎。",
            "樂天子牟心，一念存江湖。",
            "詎關蝦蟆陵，維以懷故都。",
            "譬之澤畔吟，此語非寓歟。",
            "蓋嘗考遺集，一事曾同符。",
            "聞歌鸚鵡洲，尋聲得幼姝。",
            "倚檣泣明月，清淚垂真珠。",
            "夫君當此時，正屬典午初。",
            "不應奇謗後，無復思廉隅。",
            "六義有比興，觀洧傳洵盱。",
            "託物皆一理，實事那相須。",
            "人情伏與妬，所值分賢愚。",
            "低眉終不說，正恥悻悻俱。",
            "初意祇如此，膠柱何足拘。",
            "子折武昌柳，予宅潯陽廬。",
            "二詩端可識，一笑聊洗誣。",
            "明朝重回首，撾鼓催征艫。"
        ],
        "title": "將發琵琶亭",
        "id": "09a77b84-24f0-4749-8e38-84d5ea7df6be"
    },
    {
        "author": "岳珂",
        "paragraphs": [
            "得名元自庾西陽，秋夜何關舊踞床。",
            "坐上參差雉橫堞，檻前來往燕歸檣。",
            "騷人雪月撩新句，游子風雲憶故鄉。",
            "何日君恩粗能報，苔磯從此濯滄浪。"
        ],
        "title": "舟過庾樓",
        "id": "1eb563bb-2b1d-4dbe-8b5f-a489befee21a"
    },
    {
        "author": "岳珂",
        "paragraphs": [
            "南朝舊見王忠武，此地曾屯千萬兵。",
            "十里荒蹊秋兔健，千年陳迹暮鴻征。",
            "無衣空縕包胥志，遺幗終留諸葛名。",
            "落日英雄滿襟淚，鳳凰倚徙正孤城。"
        ],
        "title": "白水浦懷王建寧",
        "id": "5e92b526-a38f-4f37-a8f5-5d7992a97420"
    },
    {
        "author": "岳珂",
        "paragraphs": [
            "隠約山藏霧，砰渹地起雷。",
            "黑風吹海立，白雨過江來。",
            "齊樂正應爾，沛兒安在哉。",
            "雄雌誰與辨，試上楚王臺。"
        ],
        "title": "排灣遇風對岸即彭澤舊縣二首  其一",
        "id": "d1ed68e4-0e9e-4f07-90aa-efea80fadee9"
    },
    {
        "author": "岳珂",
        "paragraphs": [
            "岸上蘆摇首，門前柳折腰。",
            "千年已陳迹，四海又驚飈。",
            "宿翳何當浄，高風幸未遥。",
            "柴桑那可見，身世且漂摇。"
        ],
        "title": "排灣遇風對岸即彭澤舊縣二首  其二",
        "id": "b326346f-4b03-4ef6-8fd5-ec21f13cf757"
    },
    {
        "author": "岳珂",
        "paragraphs": [
            "山小孤，磯彭郎，中納百谷吞三江。",
            "江流澎湃不可當，勢比折木傾銀潢。",
            "渴龍一支走馬當，宛然天驥初騰驤，回韁矗立江中央。",
            "西從岷峨暨睢漳，南派五湖通三湘。",
            "後先奔走爭回翔，前驅怒氣軒且昂，倏然過此意消洋。",
            "儼然天子朝明堂，坐受萬國來氐羌。",
            "五瑞咸輯珪與璋，拜舞軒陛心俱降。",
            "我聞乾坤融結盤古開混茫，流峙異勢分輿方。",
            "巍巍神禹治水平懷襄，底乂一意先荆揚。",
            "此山綠字元弗詳，脫略丘垤登毫芒。",
            "後人考古徒縑緗，未覩此石天經地紀之維綱。",
            "君不見古馬當，今馬當，記牒雖漏處有常。",
            "上焉柱天植極扶三光，下焉立地作鎮安八荒。",
            "磅礴杳靄排穹蒼，削平澒洞壓鴻厖。",
            "萬熒棋布高蓋張，百靈臣伏絕影藏。",
            "坐使四海順流中古無濫觴，噫哦偉特那可量。",
            "我欲用世取所長，便當提作朱亥神椎椎獝狂。",
            "北絕大漠梟名王。",
            "何空更度金浮梁，一拯墊溺躋康莊。",
            "連山疊阜化囷倉，盡飽萬姓饑火腸。",
            "持此報上歌如岡，徧開壽域同畛疆。",
            "自今永永三十六萬歲，淳古比九皇。",
            "山岧岧兮江湯湯。"
        ],
        "title": "發排灣過小孤彭郎祠下遂宿馬當",
        "id": "aa4aefd5-6586-44c4-894d-b1b3237c8d13"
    },
    {
        "author": "岳珂",
        "paragraphs": [
            "駢集千艘岸，喧挐百吏聲。",
            "黄旗優仕賈，白奪困商程。",
            "吳楚方憂蹙，研桑謾計贏。",
            "坐觀還一笑，關市古無征。"
        ],
        "title": "過雁汊",
        "id": "c2bd80d2-06cd-429d-b813-fde501894eac"
    },
    {
        "author": "岳珂",
        "paragraphs": [
            "近岸千帆閲，雄襟一昔舒。",
            "雲程排沸浪，風御翼澄虛。",
            "塊歷過都馬，波翻縱壑魚。",
            "經旬嘆淹滯，此理盍乘除。"
        ],
        "title": "便風經雁汊宿荻港是日舟行四百里三首  其一",
        "id": "2aa1076f-7449-4787-a329-59544a03c13f"
    },
    {
        "author": "岳珂",
        "paragraphs": [
            "羊角摶扶日，鴻毛迅順時。",
            "天心應有爲，吾道復何疑。",
            "岸燎開戎捷，磯神助好詞。",
            "倚檣聊一笑，且試楚襟披。"
        ],
        "title": "便風經雁汊宿荻港是日舟行四百里三首  其二",
        "id": "dea282e0-e821-436e-9d08-f7ca6c4577da"
    },
    {
        "author": "岳珂",
        "paragraphs": [
            "瞬息四百里，經行三十年。",
            "此時真縮地，當日信梯天。",
            "岸過人回首，山浮浪駕肩。",
            "望塵何足羨，禦寇正泠然。"
        ],
        "title": "便風經雁汊宿荻港是日舟行四百里三首  其三",
        "id": "8baed8e3-ba40-45e0-a4b0-1a5ad4989450"
    },
    {
        "author": "岳珂",
        "paragraphs": [
            "昔時曾訪後山松，天道那令霸業窮。",
            "夾岸人觀新太守，擁門僧認舊詩翁。",
            "隠磯漫指六朝事，魯港嘗淹五宿風。",
            "從此片帆湖際去，只應日在瑞雲東。"
        ],
        "title": "入蕪湖港過吉祥寺",
        "id": "5027a343-d688-438e-87c2-e0cbc0336a72"
    },
    {
        "author": "岳珂",
        "paragraphs": [
            "易取日中市，陶居天下衝。",
            "南琛下甌粵，西旅輯巴庸。",
            "四顧斷登壟，萬家塿聚蜂。",
            "寢丘端不類，何以洿吾封。"
        ],
        "title": "黄池",
        "id": "b6d006cc-004c-40ca-951d-e9841e82d7af"
    },
    {
        "author": "岳珂",
        "paragraphs": [
            "放船快度固城湖，十幅輕帆日未晡。",
            "東望金陵千嶂遠，南浮銀壩萬艫趨。",
            "歌聲隨地參吳楚，沮澤經春畏稗蒲。",
            "却認棠磯尋釣艇，只憐無影浸康廬。"
        ],
        "title": "曉過固城湖",
        "id": "2a3e100e-6d67-4a1b-8153-7b26081d94ef"
    },
    {
        "author": "岳珂",
        "paragraphs": [
            "舊說金爲土，今聞銀灌城。",
            "古人真作事，後世祇虛名。",
            "籌策雖曾立，厫倉竟未成。",
            "道旁誰築室，吾欲誦坻京。"
        ],
        "title": "銀堰",
        "id": "c1db2aee-6ecb-434d-9f50-2ac9f03965c3"
    },
    {
        "author": "岳珂",
        "paragraphs": [
            "裏河累月雨不時，河流一綫田拆龜。",
            "馮河無地訪一葦，有舫艤岸知爲誰。",
            "尺牋扣問真漫與，白頭雖新還亟許。",
            "從來遇合無古今，中流一壺真千金。"
        ],
        "title": "久不雨裏河舟不可行戚橋平氏小舫在東壩予介紹假之以行",
        "id": "c9aa932b-41b6-4dd5-98cf-02b0f04262f0"
    },
    {
        "author": "岳珂",
        "paragraphs": [
            "去年旱勢已殊常，今歲農家更可傷。",
            "支港鮒臣空涸轍，大田龜兆未移秧。",
            "祇今已是眼滴血，此後應無肉補瘡。",
            "蟣虱小臣惟痛哭，第憑宗社叫蒼蒼。"
        ],
        "title": "夏旱三首  其一",
        "id": "d0d1967d-10eb-429e-9d33-0d47248c0e6f"
    },
    {
        "author": "岳珂",
        "paragraphs": [
            "宣昇接境古高圩，多稼連雲號上腴。",
            "水毀木饑猶解有，刀耕火耨故應無。",
            "瓠肥何計今糠覈，草竊空憂古葦苻。",
            "昨夜濃雲望東北，祇應雨脚在三吳。"
        ],
        "title": "夏旱三首  其二",
        "id": "73978552-7d02-4e6d-8f85-809d560f4fe9"
    },
    {
        "author": "岳珂",
        "paragraphs": [
            "問津六輔到長安，滿目疲羸不忍觀。",
            "耕耨又孤今歲飽，蓋藏尤比去年難。",
            "綺羅有目須令見，鐵石爲心方自寬。",
            "欲借玉階空悵望，救民無術愧空餐。"
        ],
        "title": "夏旱三首  其三",
        "id": "a7246e2d-c091-495a-ad65-fd5ddb90c895"
    },
    {
        "author": "岳珂",
        "paragraphs": [
            "岸傍幾曲住人家，淺嶼排門種荻花。",
            "縱使秋聲常索索，斷無司馬聽琵琶。"
        ],
        "title": "東壩以裏沿岸人家皆對門植葦於小嶼不曉其旨漫成四絕  其一",
        "id": "fe20dd8e-0345-4f3e-bfeb-c53b7d31829a"
    },
    {
        "author": "岳珂",
        "paragraphs": [
            "萬里江濱長野蘆，西風元不費工夫。",
            "兩京薺菜論斤賣，耳目由來喜所無。"
        ],
        "title": "東壩以裏沿岸人家皆對門植葦於小嶼不曉其旨漫成四絕  其二",
        "id": "70916197-ec21-40ea-8a32-e2c80de3d749"
    },
    {
        "author": "岳珂",
        "paragraphs": [
            "北都舊産無淇竹，見說園池蘆葦多。",
            "漲綠不妨夜來雨，更須別浦聽鳴荷。"
        ],
        "title": "東壩以裏沿岸人家皆對門植葦於小嶼不曉其旨漫成四絕  其三",
        "id": "649747eb-5a91-42c5-ad89-8c51daa4722a"
    },
    {
        "author": "岳珂",
        "paragraphs": [
            "曲江西畔鎖離宮，細柳新蒲日日風。",
            "想見千門映春綠，君王未見碧成叢。"
        ],
        "title": "東壩以裏沿岸人家皆對門植葦於小嶼不曉其旨漫成四絕  其四",
        "id": "0dfec4f9-0cd9-4806-abb9-381d52e6bc41"
    },
    {
        "author": "岳珂",
        "paragraphs": [
            "暑風空戰荻蕭蕭，盡日舟行淖沒腰。",
            "曾見決堤憂螘漏，未聞涸轍縱鰍跳。",
            "成渠致利今無鄭，具備先時古有堯。",
            "安得圩圖比安上，憂時如俠奏清朝。"
        ],
        "title": "三塔渰圩下二首  其一",
        "id": "25194bc2-4263-46b2-921a-ef78f1ef9c4b"
    },
    {
        "author": "岳珂",
        "paragraphs": [
            "深不堪桴淺不浮，百艘鱗戢賈胡留。",
            "如泥乘橇禹行水，以力嬰天奡盪舟。",
            "生息便疑吹野馬，陂陀正恐見淵虬。",
            "君行遲速何須問，且爲斯民恥內溝。"
        ],
        "title": "三塔渰圩下二首  其二",
        "id": "faa21932-f754-4f49-b4d1-971fe9aca0be"
    },
    {
        "author": "岳珂",
        "paragraphs": [
            "竹裏逢僧院，殘碑不記年。",
            "雁題三崒堵，龍化兩魁躔。",
            "寶正號應紀，元豐墨尚鮮。",
            "寒光定何似，誰放五湖船。"
        ],
        "title": "三塔寺寒光亭張于湖書詞寺柱吳毅夫命名後軒二首  其一",
        "id": "c191afd1-c78f-42ea-a26a-714fa9f01c54"
    },
    {
        "author": "岳珂",
        "paragraphs": [
            "雲煙千嶂遠，風月四時新。",
            "笠澤昔魯望，鏡明今季真。",
            "何時脫塵絆，來此寄垂綸。",
            "一艇葦間宿，寒光長是鄰。"
        ],
        "title": "三塔寺寒光亭張于湖書詞寺柱吳毅夫命名後軒二首  其二",
        "id": "d8ca4346-24ec-4a54-9278-dc167dc64453"
    },
    {
        "author": "岳珂",
        "paragraphs": [
            "揚塵驚淺瀨，平陸比通津。",
            "絕臏正扛鼎，化身如轉輪。",
            "未輿譏代畜，不狩媿懸鶉。",
            "誰借商巖手，一篙煙水春。"
        ],
        "title": "渰中水淺輿從下水肩舟二首  其一",
        "id": "c55e8814-fde1-477a-961f-2dfa236f2ada"
    },
    {
        "author": "岳珂",
        "paragraphs": [
            "水面平如砥，湖心淺不波。",
            "駕肩同作楫，袖手莫談河。",
            "不見成橋鵲，空傳度磧駝。",
            "勞生正應爾，空愧白鷗莎。"
        ],
        "title": "渰中水淺輿從下水肩舟二首  其二",
        "id": "7a7cb1d8-caee-46f9-8249-75515565cd62"
    },
    {
        "author": "岳珂",
        "paragraphs": [
            "往年曾佩雙湖組，古剎猶題三塔灣。",
            "墮雁重尋湖浩渺，斷虹渾記水回環。",
            "兩州隔涉名無改，二紀棲遲老復還。",
            "病衲雖無分別想，經行莫作少年看。"
        ],
        "title": "嘉定丁卯余守槜李召還郡人見餞於三塔灣偶至此寺因名有感",
        "id": "f148296e-bc88-42d9-835a-0f82d89f1800"
    },
    {
        "author": "岳珂",
        "paragraphs": [
            "雪錦亭前夕照紅，興唐寺下曉聞鐘。",
            "傷心楚水又經歲，回首吳雲知幾重。",
            "萬里同盟祇鷗鷺，三江嘯浪憶魚龍。",
            "如今且對湖光裏，八九重開夢澤胸。"
        ],
        "tags": [
            "庐山"
        ],
        "title": "去歲五月二十八日發雪錦亭以六月旦謁富池而行是夜始望見廬山今歲以此日正在湖渰中念歲月之倏忽驚道途之勞勩回首感歎二首  其一",
        "id": "d654c267-3958-4fd2-85ed-f248d315ae59"
    },
    {
        "author": "岳珂",
        "paragraphs": [
            "去年今日富池頭，浩蕩風煙卷雪樓。",
            "湖海百年雙鬢老，荆揚兩地一萍浮。",
            "河斜左界流清夜，雲密西郊望有秋。",
            "通塞隨時何必問，明朝又放溧陽舟。"
        ],
        "tags": [
            "庐山"
        ],
        "title": "去歲五月二十八日發雪錦亭以六月旦謁富池而行是夜始望見廬山今歲以此日正在湖渰中念歲月之倏忽驚道途之勞勩回首感歎二首  其二",
        "id": "b6f8f81d-bada-43e6-9d83-46b5dff56259"
    },
    {
        "author": "岳珂",
        "paragraphs": [
            "清晨洗月露，雲色已如血。",
            "惟憂農畝枯，敢嘆征途熱。",
            "瀕湖十萬戶，旦旦望霓切。",
            "龍骨夾岸鳴，盡暮不暇歇。",
            "祇今牛犁地，已作龜兆裂。",
            "平湖三十里，泱漭幾盡竭。",
            "矧此一綫渠，而不比涸轍。",
            "天閽高莫叫，歲事漸無說。",
            "如予方懷章，何以救餘孑。",
            "回首望堯雲，憑風哀涕雪。"
        ],
        "title": "火雲",
        "id": "0ccf32f9-e464-4581-b370-fb5c3e314480"
    },
    {
        "author": "岳珂",
        "paragraphs": [
            "長風吹谷白日暗，曠野人稀雲黯澹。",
            "狐狸嘯舞豺狼嘷，病虎妥尾行蓬蒿。",
            "天寒泉凍山骨高，皮枯髀痒霜爪搔。",
            "紛紛晴雪爮落毛，垂頭帖耳身腥臊。",
            "羣鴉槎牙噪古木，燐火半青新鬼哭。",
            "走麕過前不能逐，目視眈眈蹲樸𣙙。",
            "毛風血雨天地肅，何日跳踉看食肉。",
            "天生萬物有盛時，當年一嘯天助威。",
            "坐看雲起行引兒，當塗寧復論老羆。",
            "一朝老去守巖竇，落葉滿山冰雪後。",
            "壯心空在筋力疲，寂寞長饑眠白晝。",
            "古來豪傑多沈淪，不用爲鼠皆若人。",
            "范雎折脅西入秦，內史長嘆田甲嗔。",
            "可憐百獸爲披靡，轉顧不如圈中豕。",
            "男兒奮跲亦渠似，肯復虛爲倚崖死。",
            "君不見南山白額曾報恩，牆頭金枕投何人。"
        ],
        "title": "病虎行",
        "id": "c74615ff-f674-493f-bf3d-209f8a99b9b3"
    },
    {
        "author": "岳珂",
        "paragraphs": [
            "浩然一氣古到今，古人無愧惟此心。",
            "青天爲幕地爲席，醉裏聊作烏烏吟。",
            "君不見人生所重獨名謚，一代簡書耀青史。",
            "當時命名偶然耳，跖聖丘愚果誰是。",
            "又不見人生所願在貴豪，汾陽鐘鼎顔簞瓢。",
            "祇今等是一堆土，寧識生前時所遭。",
            "或言惟勢可凌物，旦作參軍暮蒼鶻。",
            "富方煉炭貧牛衣，上下升沈總飄忽。",
            "又言有才堪動人，文章不過紙上塵。",
            "卿雲復生鮑謝作，我亦不識知誰真。",
            "書函闔開古所患，萬札千緘漫堆案。",
            "當年京洛驛走塵，未見遠官救劉晏。",
            "人情炎涼今所同，鞠𦜕却篲壽迺公。",
            "小兒坐睡觸屏風，亦復諂語無所容。",
            "回思一拙勝百巧，囊粟侏儒先亦飽。",
            "纔從埽軌學𢾅門，邊上鋤犁不相保。",
            "又思三窟寄一身，東來入淛南入閩。",
            "已慚下車馮婦笑，又恐顧影癡兒嗔。",
            "一壺一鍤醒復醉，便作劉伶藉糟計。",
            "易園蓊蔚棠湖清，席上老兵未渠異。",
            "一花一柳春復秋，更效凝式東西游。",
            "池荷漸衰棗紅近，卹緯那免孤嫠憂。",
            "噫嚱人生萬事大似繭抽縷，百緒千端無物不如許。",
            "歸歟一曲浩浩歌，堯舜揖遜湯武興干戈。",
            "從來劍佩常相磨，天地萬物如予何。",
            "淵明嗜酒稱第一，不知寄傲義熙除酒更何術。",
            "雍端但愛栗與梨，借使無此未應對酒成白癡。",
            "樂天僅識廬山奇，肯信琴書泉石不堪引妻兒。",
            "青山獨往苦不早，自是金谷白首同歸有何好。",
            "浩歌對山開酒罇，看到月墮黄金盆。",
            "往來正爾勞季布，賢佞豈必關王尊。",
            "胸中浩浩顧所存，貫珠擊節何足論。",
            "我不能苦身刻骨爲名抵死求媚嫵，又不能南柯北牖指夢所歷爲喜怒。",
            "權勢文章共生死，諛書囈語相推許。",
            "爲身擇地已爲累，隨戲逢場亦何補。",
            "凜然浩氣天地間，眇視萬古同人寰。",
            "滄溟易狹杯芥寬，北斗柄爛銀河乾。",
            "浩歌正爾吐天籟，風月笙竽均一噫。",
            "來者浩浩不可期，指此無愧惟心知。",
            "青山白雲隨所之，浩歌更賦歸來兮。"
        ],
        "tags": [
            "庐山"
        ],
        "title": "浩歌行",
        "id": "ae51ed5d-a667-47a4-8369-1524036f8f9a"
    },
    {
        "author": "岳珂",
        "paragraphs": [
            "古來玉唾壺，歌罷壺爲缺。",
            "憂時一片心，常惜志士烈。",
            "鸊鵜瑩出昆吾刀，截肪溫潤如切膏。",
            "悲歌聲動行雲高，何愛一闋稱世豪。",
            "馬生冀州北，未省能伏櫪。",
            "骨拳鬃禿刓四蹄，鳳膺赭汗人不知。",
            "夕陽芳草顧影嘶，猶憶振鬣天山西。",
            "可憐歲華暮，萬里瑶池路。",
            "鹽車轆轆踰太行，夜然枯草晝服箱。",
            "上天振策無王良，徒有此志今未忘。",
            "荆山韞明月，良工斲不徹。",
            "抱璞昔三刖，曾泣卞和血。",
            "既斲復毀不可磨，尊前對酒聽浩歌。",
            "唾壺雖缺璞更多，騏驥不生奈老何。"
        ],
        "title": "玉唾壺",
        "id": "01afeaba-592e-4a46-b08c-df4f560ec9c6"
    },
    {
        "author": "岳珂",
        "paragraphs": [
            "過了平湖又小溪，却從蕪徑訪多歧。",
            "如何江上乘風鷁，化作泥中曳尾龜。",
            "誰遣旌旟行沮洳，定知鼓吹宅漣漪。",
            "中橋咫尺末由到，且作吳兒玩水嬉。"
        ],
        "title": "中橋二首  其一",
        "id": "2ee555ad-ee7b-405c-b2f6-f4cf25b811c8"
    },
    {
        "author": "岳珂",
        "paragraphs": [
            "澤國何村不著橋，中橋跬步即雲霄。",
            "青帘望市雷鳴腹，黄帽推船水沒腰。",
            "六月彤雲摇旱火，一潮清浪捲晴飈。",
            "平生未慣舟行陸，鐵石心腸也合消。"
        ],
        "title": "中橋二首  其二",
        "id": "8228c8e9-09f3-4f7b-bcb7-4298e94fd982"
    },
    {
        "author": "岳珂",
        "paragraphs": [
            "終日泥行足半胝，中橋望見已多時。",
            "一篙不得風漪力，早被青帘聖得知。"
        ],
        "title": "泥行終日至晡始抵中橋六絕  其一",
        "id": "dbb3ce26-028f-4382-873d-e079bf15e813"
    },
    {
        "author": "岳珂",
        "paragraphs": [
            "平川煙草碧如煙，曲摺琉璃翡翠田。",
            "一水分明度舟檝，如何平陸却推船。"
        ],
        "title": "泥行終日至晡始抵中橋六絕  其二",
        "id": "ba65c248-c6cb-4080-977d-e33afc373c29"
    },
    {
        "author": "岳珂",
        "paragraphs": [
            "農家未補眼前瘡，却種湖田作旱糧。",
            "別浦誰家夜鳴艣，踐殘一半不成秧。"
        ],
        "title": "泥行終日至晡始抵中橋六絕  其三",
        "id": "a3b57e33-0ca6-4598-a8ea-4112b57c0366"
    },
    {
        "author": "岳珂",
        "paragraphs": [
            "兩岸黄苗半跬深，媷餘短髮更傷心。",
            "莫疑一點無生意，盡是田家眼內針。"
        ],
        "title": "泥行終日至晡始抵中橋六絕  其四",
        "id": "32d4357f-0b45-46ee-bcf7-2041150fccbf"
    },
    {
        "author": "岳珂",
        "paragraphs": [
            "歷盡清灣日已晡，斷虹吹浪過平湖。",
            "兒癡不識中橋影，問道前山有雨無。"
        ],
        "title": "泥行終日至晡始抵中橋六絕  其五",
        "id": "0a8bd5fe-9988-4f87-816b-6264b1fb753e"
    },
    {
        "author": "岳珂",
        "paragraphs": [
            "到得中橋一徑斜，岸傍沽酒兩三家。",
            "長年醉卧桑陰下，鼓吹猶煩兩岸蛙。"
        ],
        "title": "泥行終日至晡始抵中橋六絕  其六",
        "id": "5351b61e-d7e6-4b53-9453-d8a7efaceb72"
    },
    {
        "author": "岳珂",
        "paragraphs": [
            "裊纜宿前灣，平蕪泱漭間。",
            "舫移星在戶，岸迥斗藏山。",
            "淺瀨不勝揭，浮生何日閒。",
            "夜深聞過艣，知自溧陽還。"
        ],
        "title": "夜宿橋岸",
        "id": "66f85f35-b22d-4b0a-b7e1-0f9bab429154"
    },
    {
        "author": "岳珂",
        "paragraphs": [
            "買田陽羨說東坡，想見溪山勝槩多。",
            "曾是中營誇繡帽，尚傳遺廟鎖雕戈。",
            "斬蛟義槩人猶記，化蝠仙蹤事易訛。",
            "我欲問津先訪古，古靈題蹟試摩挲。"
        ],
        "title": "問道宜興二首  其一",
        "id": "19f078b7-c9ad-4dbf-8ba6-682908738100"
    },
    {
        "author": "岳珂",
        "paragraphs": [
            "粹儀夾綻盛花鈿，人說先朝祀玉仙。",
            "罨畫有溪春不老，煉丹無竈古空傳。",
            "乞靈賸擬羞蘋藻，養性何勞學汞鉛。",
            "書閤蒼龍應不遠，爲君重寫白雲篇。"
        ],
        "title": "問道宜興二首  其二",
        "id": "580c3469-3838-4c97-8bf6-c9601f85bb49"
    },
    {
        "author": "岳珂",
        "paragraphs": [
            "蒹葭曼衍浪縈回，波面雖平路不開。",
            "溝瀆行舟休剡木，坳堂浮芥欲膠杯。",
            "人如鳬雁俱游耳，江有魚龍安在哉。",
            "但說渰名吾亦畏，輔渠有路莫重來。"
        ],
        "title": "過謝䃮渰",
        "id": "f86576d5-3f61-4e2c-a356-c00847edd8ce"
    },
    {
        "author": "岳珂",
        "paragraphs": [
            "身世漂摇似轉蓬，歷湖經渰任西東。",
            "凌波小試檜松楫，宿露飽親葭葦叢。",
            "兩岸居然驚脫兔，一帆從此迅冥鴻。",
            "到頭天意君須會，吾道區區端未窮。"
        ],
        "title": "遇順風",
        "id": "00fe2363-1576-47f8-bdb8-57ed0a03e372"
    },
    {
        "author": "岳珂",
        "paragraphs": [
            "渰歷三家市，梅垂萬顆酸。",
            "烽池看火樹，嶁室試金丹。",
            "風露盈籃重，冰霜透齒寒。",
            "它楊應不類，留與子雲看。"
        ],
        "title": "楊梅",
        "id": "e0e95697-f53a-4314-bd8b-faf47b7d30f9"
    },
    {
        "author": "岳珂",
        "paragraphs": [
            "人言夏月雨甲子，赤地千里真旱祥。",
            "今年六月天久亢，平疇龜坼田禾秧。",
            "農夫慟哭眼滴血，郡邑奔走焚巫尪。",
            "油雲勃興杳無際，涸轍渴想惟西江。",
            "誰能逆計休與咎，且願炎熱澆清涼。",
            "凌晨望霓到日暮，屯膏雖施了未光。",
            "萬夫喁訴百澮竭，風伯一埽還穹蒼。",
            "那知天意極仁愛，爲民之慮尤周詳。",
            "摇光一夕動北斗，濃霾五夜迷東望。",
            "赫曦再見耀亭午，童謠忽憶歌商羊。",
            "快哉雄風起蘋末，玉女嚂笑叫阿香。",
            "盡傾天瓢灑甘露，五丁仗劍分銀潢。",
            "桑麻油油粟旆旆，稻苗鬰鬰溪湯湯。",
            "葭蘆起舞岸柳揖，農家欣喜幾欲狂。",
            "向來羣心已誤見，俱謂時數無金穰。",
            "詎知瞬息變呼吸，頓使空廩還千箱。",
            "彼管窺天蠡測海，妄以時日肆度量。",
            "亦復委曲致避就，聊徇世俗拘陰陽。",
            "天於萬物乃如此，大造生意何可忘。",
            "嗟乎得隴仍望蜀，更乞一剪田中蝗。"
        ],
        "title": "六月二日乙丑濫溪大雷雨",
        "id": "4b49f236-3eec-4074-81a8-7b8896e0d7f4"
    },
    {
        "author": "岳珂",
        "paragraphs": [
            "廬山三百里，巨浸壓宮亭。",
            "勢接九江匯，峰連萬古青。",
            "淵源開道術，哤幻雜仙靈。",
            "厚地蟠奇秀，雄標動杳冥。",
            "濃嵐晨歷歷，流水夜泠泠。",
            "雪擁瓊瑶障，花繁錦繡屏。",
            "吾居嘗靜對，親處異空聆。",
            "瀑布手自酌，斜川身所經。",
            "龍淵敲短策，鳥道絕危陘。",
            "正派尊涵泳，高山有典型。",
            "揭來三涉徑，知閲幾周星。",
            "白傅松猶在，陶潜菊未零。",
            "堅高思並轍，今古共忘形。",
            "便擬安圭竇，終期老澗坰。",
            "忽嚴大君詔，言駕小侯軿。",
            "一別門垂柳，重觀階換蓂。",
            "出山羞小草，浮海又流萍。",
            "頗覺登山屐，翻成泛宅舲。",
            "回頭看豹霧，望眼隔鸞汀。",
            "縱抱知還志，何時振倦翎。"
        ],
        "tags": [
            "庐山"
        ],
        "title": "道中思廬山",
        "id": "d63d8327-934f-49fd-92e5-7ee9188574f2"
    },
    {
        "author": "岳珂",
        "paragraphs": [
            "扁舟初下投金瀨，忽憶湓江趙治中。",
            "才氣當年凡事別，詩盟近日與誰同。",
            "何當解印乘歸興，想見隨橋亦順風。",
            "茶竈筆床淡生活，一帆先借老龜蒙。"
        ],
        "title": "寄江州趙倅季茂二首時過溧陽舟中正遇順風張帆  其一",
        "id": "ae0003c1-bafd-4ca5-b1ed-df6ab8dfa6a5"
    },
    {
        "author": "岳珂",
        "paragraphs": [
            "庾公樓上憑欄時，一片歸雲費夢思。",
            "鄉國情懷應念我，江山風月定分誰。",
            "青衫休爲墓陵濕，紫氣先尋牛渚期。",
            "好是初秋藕花候，蛾眉尊酒正相宜。"
        ],
        "title": "寄江州趙倅季茂二首時過溧陽舟中正遇順風張帆  其二",
        "id": "814b135e-46df-48d4-a00b-9691101b6234"
    },
    {
        "author": "岳珂",
        "paragraphs": [
            "西風送我溧陽溪，終日篷窗祇有詩。",
            "黄篾未妨床著筆，青緺不管鬢成絲。",
            "雁隨去訊勞君問，鷗憶同盟尚我隨。",
            "想見歸舟不多日，一樽牛渚訪秋期。"
        ],
        "title": "寄胡教授二首  其一",
        "id": "aa83c4ae-1dc7-4a9a-a9f1-7e0bcf0b36c9"
    },
    {
        "author": "岳珂",
        "paragraphs": [
            "潯陽江上無氈客，別後音書杳未通。",
            "蕉鹿定應隣左計，蓴鱸端是待西風。",
            "謾懷離思人猶遠，欲寓吟情句未工。",
            "朝列鵷鴻問消息，一牋莫靳寄詩筩。"
        ],
        "title": "寄胡教授二首  其二",
        "id": "406de783-8b57-4e29-a157-3544f43a5aca"
    },
    {
        "author": "岳珂",
        "paragraphs": [
            "鶴書幾到闔廬城，見說君王憶姓名。",
            "衡嶽雲開傳諫草，考亭月冷見文盟。",
            "不從金馬登丞輔，却托銅菟煩客卿。",
            "天意未應無定據，管教吾道致升平。"
        ],
        "title": "寄高建寧尚書二首  其一",
        "id": "fba24536-96db-43eb-b832-1e84018d2ba6"
    },
    {
        "author": "岳珂",
        "paragraphs": [
            "已分耕畦老一犁，天風吹夢入枯溪。",
            "誰憐北垞騎牛背，又踏東華放馬蹄。",
            "槐綠不妨穿禁漏，棗紅便覺動邊鼙。",
            "歸途願請平戎策，政恐曹裝趁詔泥。"
        ],
        "title": "寄高建寧尚書二首  其二",
        "id": "69736938-b70c-4e1b-b81f-64cb09c57515"
    },
    {
        "author": "岳珂",
        "paragraphs": [
            "湖㳇溪邊春草青，張公洞下泉泠泠。",
            "兩行松檜列旌纛，中有金堂開福庭。",
            "壯哉神力出杳冥，樓觀矗立排巖扃。",
            "焜煌金碧儼相照，刻石猶紀唐朝銘。",
            "中興天子授舜禪，壽宮晨候祠官星。",
            "紫衣敕使易霞袂，白茅羽士迎雲軿。",
            "頗聞當日動乾象，二十八宿摇天經。",
            "奎鈎寫題月兔泣，昭回雲漢爭晶熒。",
            "至今榮光猶炳耀，百爾呵護煩山靈。",
            "玉仙紵像羅珓卜，昭應奎寶模牌形。",
            "朅來正值天六月，栢城將泫秋露零。",
            "芝輿望幸已絕覬，蒿悽觸感徒靡寧。",
            "岫雲無心出而雨，谷風振響流爲霆。",
            "石堪礪齒定何似，流欲洗耳將誰聽。",
            "嗟哉行役久勞勩，如鳥知倦纔振翎。",
            "燒香臺邊聊倚策，煉丹竈上方絕陘。",
            "由下瞻仰始知悔，扶力已竭那可停。",
            "衆皆徇目且徇耳，我謂獨往非獨醒。",
            "從初秘祝本何益，中休端自明德馨。",
            "周家克敬綿萬億，自今葉葉皆堯齡。"
        ],
        "title": "天申萬壽宮",
        "id": "2934c4fc-8915-493b-9b62-6f9e36bd2c22"
    },
    {
        "author": "岳珂",
        "paragraphs": [
            "祚紀千齡運，名標二代仙。",
            "鵲鳴應徙地，蝠化已先天。",
            "風洞疑無底，丹爐信有緣。",
            "祇應巖下弈，爲我一跫然。"
        ],
        "title": "張公洞二首  其一",
        "id": "3c5c5f71-ada8-4f7b-bfda-04d849dc3297"
    },
    {
        "author": "岳珂",
        "paragraphs": [
            "馿跡驚初踐，鷹盤若有靈。",
            "石橋通便戶，金鑰鎖硃庭。",
            "滴乳看成像，登臺仍刻銘。",
            "更憐國山字，真欲比云亭。"
        ],
        "title": "張公洞二首  其二",
        "id": "609dc71a-fada-4731-95dc-b90d08b5d10f"
    },
    {
        "author": "岳珂",
        "paragraphs": [
            "路傍迎拜正紛紛，尚憶鋤山話事因。",
            "老去可憐心尚在，姓稀猶是耳曾聞。",
            "驛追少日傳行客，犬吠多年絕過軍。",
            "慚媿一錢無以稱，殷勤寄語若耶雲。"
        ],
        "title": "晨日湖㳇至青口有數老父携筐筥拜道旁問之則山居之民紹定中嘗以摘山爲香蘭寨兵所擾予時將指淮東爲直之適見騶從聞予之姓曰是姓稀必吾官也以新茗爲贄予笑遣去遮道不已因感其意却而謝之有賦",
        "id": "44a52aa6-7a4d-44d9-b329-272dd8ddf647"
    },
    {
        "author": "岳珂",
        "paragraphs": [
            "啄木侵雲起，流金正日中。",
            "澗深猶斷港，山崦略無風。",
            "自是人來去，何關暑藴隆。",
            "羲皇正高卧，多媿北窗翁。"
        ],
        "title": "過啄木嶺暑暍憩道傍移時始行三首  其一",
        "id": "19284190-8242-48f6-962f-875f21088cba"
    },
    {
        "author": "岳珂",
        "paragraphs": [
            "憑軾汗如雨，低簷氣若炊。",
            "垂頭疑大病，駐足便多時。",
            "輿隸爭陰樾，家人薦藥糜。",
            "吾生黨行道，暑暍亦奚爲。"
        ],
        "title": "過啄木嶺暑暍憩道傍移時始行三首  其二",
        "id": "8c5bf3f3-81d6-47f1-b49c-c79348b826ff"
    },
    {
        "author": "岳珂",
        "paragraphs": [
            "鳥道度嶮絕，禽名通古今。",
            "築亭聊駐馬，息木未成陰。",
            "路峻天應近，崖幽霧更深。",
            "畏途猶避熱，坐有躡雲心。"
        ],
        "title": "過啄木嶺暑暍憩道傍移時始行三首  其三",
        "id": "15b79181-d8c9-4c43-a432-e609cb794796"
    },
    {
        "author": "岳珂",
        "paragraphs": [
            "萬里雲開瑞日明，雕甍遥接九重城。",
            "觚連丹鳳紅雲繞，關度青牛紫氣迎。",
            "新第千門俱改觀，舊溪二紀漫關情。",
            "今宵且向橋頭宿，又聽鼕鼕打六更。"
        ],
        "title": "望北關門",
        "id": "06529c73-c5d8-4a12-862d-c54687d96ba4"
    },
    {
        "author": "岳珂",
        "paragraphs": [
            "曲廊青瑣午陰遲，一朶紅雲擁緝熙。",
            "便座詢猷親帝問，近璫承詔引朝儀。",
            "小臣曾是鵷鴻舊，夙幸還瞻龍鳳姿。",
            "出殿陛郎驚漏下，兩行簾日影參差。"
        ],
        "title": "六月二十一日內引賜對緝熙殿玉音宣問漏下數刻將退賜金幣香茗有差既而御筆除長地官將旨八路復賜一札兼鎮姑孰敬紀感遇以昭恩榮四首  其一",
        "id": "63e8ed9f-7cf4-43a7-b907-8eea22566b2d"
    },
    {
        "author": "岳珂",
        "paragraphs": [
            "二紀身陪獻納班，今朝始得拜金鑾。",
            "褭蹄范鑄分天馥，鮫織開奩薦月團。",
            "奎壁近霑琅鈕濕，斗牛直射寶光寒。",
            "糜捐雖有平生志，自覺君恩報稱難。"
        ],
        "title": "六月二十一日內引賜對緝熙殿玉音宣問漏下數刻將退賜金幣香茗有差既而御筆除長地官將旨八路復賜一札兼鎮姑孰敬紀感遇以昭恩榮四首  其二",
        "id": "07782af6-0494-4e09-b8ff-cf12907dd6f2"
    },
    {
        "author": "岳珂",
        "paragraphs": [
            "曾窺遺制辨中朝，更帖驍游八座貂。",
            "空有丹心酬雨露，詎應赤脚踏煙霄。",
            "人繇汲汲知堯舜，我豈區區事管蕭。",
            "不是鸞臺勤再詔，狂言何以發芻蕘。"
        ],
        "title": "六月二十一日內引賜對緝熙殿玉音宣問漏下數刻將退賜金幣香茗有差既而御筆除長地官將旨八路復賜一札兼鎮姑孰敬紀感遇以昭恩榮四首  其三",
        "id": "8380f12e-ef4c-41ec-ba20-bf35257bc500"
    },
    {
        "author": "岳珂",
        "paragraphs": [
            "單軺從此歷湖陰，自愧便蕃聖澤深。",
            "贈策不煩秦士歎，埋輪聊見漢臣心。",
            "主憂未解誠知辱，民瘵猶思力不任。",
            "表語拳拳懷美報，用中聊以當虞箴。"
        ],
        "title": "六月二十一日內引賜對緝熙殿玉音宣問漏下數刻將退賜金幣香茗有差既而御筆除長地官將旨八路復賜一札兼鎮姑孰敬紀感遇以昭恩榮四首  其四",
        "id": "b524b1fc-8bf0-4792-a0ec-fdb301313609"
    },
    {
        "author": "岳珂",
        "paragraphs": [
            "滿看金盆湧碧流，西湖從古愜中秋。",
            "清班正自重闉隔，塵鞅難從近甸游。",
            "自是四并偏我靳，從知一笑豈人謀。",
            "望霓得月良非急，且願西風送雨休。"
        ],
        "tags": [
            "西湖"
        ],
        "title": "中秋夜宿旌德觀無月",
        "id": "12ed34a1-2670-412e-82b8-020fd9839093"
    },
    {
        "author": "岳珂",
        "paragraphs": [
            "天下水樂洞，今歸四姓家。",
            "臺池閒日月，泉石痼煙霞。",
            "誰挈游人榼，還尋奉使楂。",
            "明朝重回首，清夢隔京華。"
        ],
        "title": "水樂洞",
        "id": "966c2a2d-a6cf-4e96-b339-527b23df0d2d"
    },
    {
        "author": "岳珂",
        "paragraphs": [
            "驅車結束趁晨暾，水樂簾前共一尊。",
            "二十二年如掣電，軟紅依舊暗脩門。"
        ],
        "title": "趙山二絕  其一",
        "id": "c527d0be-4e43-4c03-944c-32bff3c481cf"
    },
    {
        "author": "岳珂",
        "paragraphs": [
            "江南閒殺老尚書，自是承平一事無。",
            "送客折腰書脫腕，試從駝巘看登塗。"
        ],
        "title": "趙山二絕  其二",
        "id": "156693c9-ff76-48f7-8959-48922403f484"
    },
    {
        "author": "岳珂",
        "paragraphs": [
            "岧嶢樓觀鎖新宮，十里清溪一徑松。",
            "金榜奎章紅日照，石崖仙影白雲封。",
            "香殘半掩凝塵榻，路轉猶聞隔澗鐘。",
            "四牡經行真不枉，玉淵初識洞霄龍。"
        ],
        "title": "洞霄宮",
        "id": "f7310c04-acb5-4fd2-b26c-c6ecba624aab"
    },
    {
        "author": "岳珂",
        "paragraphs": [
            "山比復泓澄，幽房取次行。",
            "萬峰隨眼換，一勺照心清。",
            "墜露涵秋氣，斜暉度晚晴。",
            "逌然還自笑，見易未經名。"
        ],
        "title": "洞霄宮良泓孫副宮二首  其一",
        "id": "9685e574-9966-4a79-867d-5a8df4e8b9d9"
    },
    {
        "author": "岳珂",
        "paragraphs": [
            "養生須及早，器破輒難全。",
            "鑑止存心地，涵虛詠性天。",
            "寓言隨㶁㶁，至理本淵淵。",
            "玩物先觀象，如師況少年。"
        ],
        "title": "洞霄宮良泓孫副宮二首  其二",
        "id": "b6db50eb-4b9f-4326-b573-9d9e7fe62e76"
    },
    {
        "author": "岳珂",
        "paragraphs": [
            "此君素以直節名，延風揖月標韻清。",
            "何人心匠出天巧，縷析毫分勻且輕。",
            "居然束縛復其始，即墨紆朱封管城。",
            "世門官爵豈必計，且幸一家同汗青。"
        ],
        "title": "試廬陵賀發竹絲筆",
        "id": "b21da053-0a2a-487d-a52c-b6f3fa60a6b1"
    },
    {
        "author": "岳珂",
        "paragraphs": [
            "斷雲輕素抹山腰，山下人家野水橋。",
            "小隊旌旗空獵獵，不教閒趁酒旗招。"
        ],
        "title": "九月八日桐川道中二絕  其一",
        "id": "a1a1de45-a4df-477a-91d4-fef25311f889"
    },
    {
        "author": "岳珂",
        "paragraphs": [
            "依稀九日明朝是，三徑情知不到家。",
            "隨分秋光關節物，桐川道上看黄花。"
        ],
        "title": "九月八日桐川道中二絕  其二",
        "id": "739a3733-dcbb-4286-b8ba-8ea4f2c87ef6"
    },
    {
        "author": "岳珂",
        "paragraphs": [
            "西風吹著白髭鬚，嘉節催儂老道塗。",
            "無菊傍籬真漫與，有松掃逕故應蕪。",
            "登龍路近心誰賞，戲馬臺成足已瘏。",
            "悵望杜陵正搔首，一枝不得賜茱萸。"
        ],
        "title": "九日發廣德至建平感事有作",
        "id": "f0d728c4-8ef1-45d0-96b2-4535af8d2c00"
    },
    {
        "author": "岳珂",
        "paragraphs": [
            "老仗相如節，佳時負酒尊。",
            "人誰羞俠轂，我自媿乘軒。",
            "塵土欺貂袖，功名付犢褌。",
            "令君休負矢，予不詫王孫。"
        ],
        "title": "是日迎送之車屬道戲成",
        "id": "394ba2da-03e2-4a2c-8be0-263860d934fa"
    },
    {
        "author": "岳珂",
        "paragraphs": [
            "炬火一川明，前驅聽鼓鉦。",
            "指途期縣驛，問道趣王程。",
            "不爲栢人怯，聊尋葵戍盟。",
            "征夫免泥淖，何忍喜天晴。"
        ],
        "title": "宵征",
        "id": "005d27c0-cec7-48aa-9f4f-2637e61dc2b7"
    },
    {
        "author": "岳珂",
        "paragraphs": [
            "天上歸來打六更，夢回搔首正瞢騰。",
            "玉霜初上三更月，絳綵猶明九市燈。",
            "聲徹銅魚催勘箭，影斜金鵲在觚稜。",
            "帝鄉東望重回首，佳氣何時到五陵。"
        ],
        "title": "夢尚留三橋旅邸",
        "id": "84ea2e7b-d43a-49e1-816a-d7525c036920"
    },
    {
        "author": "岳珂",
        "paragraphs": [
            "淮上霜濃衰草黄，阿㕙健走何如獐。",
            "不知聚族加束縛，妙手乃有明山張。",
            "生來阿㕙素狡獪，何術聚致如驅羊。",
            "拔豪擷穎不敢惜，一一順聽伏且僵。",
            "人生切勿恃一技，善走古有執蓋郎。",
            "不惟平地傅兩翼，仍以俘馘浮長江。",
            "一朝發憤遼東岸，逝水亦復隨浮梁。",
            "只今紅綃瑩玉管，何人解發千古光。",
            "明張眼前第一手，嗟嗟阿㕙孰能走。"
        ],
        "tags": [
            "长江"
        ],
        "title": "病中試張觀筆",
        "id": "fd409d72-535e-4168-bf86-ea9f19637c04"
    },
    {
        "author": "岳珂",
        "paragraphs": [
            "綴蹟中朝十四春，精鏐兩錫带圍新。",
            "賜袍又見光蹏褭，沃轡不妨翔苑麟。",
            "有馬可乘存史闕，無衣謾賦感君仁。",
            "輕肥豈是平生志，髀肉何堪豢此身。"
        ],
        "title": "十月廿五日有詔以予班六卿賜對衣金带鞍馬二首  其一",
        "id": "39d7db6c-c852-4bd5-b4a2-379da4565586"
    },
    {
        "author": "岳珂",
        "paragraphs": [
            "非念蹉跎馬少游，幾年田野任沈浮。",
            "衣章不稱麒麟楦，袍縕誰慙狐貉儔。",
            "試問囁嚅常束带，何如款段自經丘。",
            "感恩一念惟憂國，莫笑隠居金絡頭。"
        ],
        "title": "十月廿五日有詔以予班六卿賜對衣金带鞍馬二首  其二",
        "id": "75d8170c-0b94-40c1-9c06-4a0b7f094784"
    },
    {
        "author": "岳珂",
        "paragraphs": [
            "禮行鳴鹿盛侯邦，企慕纔因既見降。",
            "詔下菑川今第一，才如成紀古無雙。",
            "雷聲龍化標應奪，筆力牛迥鼎易扛。",
            "老守殷勤折津柳，相期鼓吹輅春江。"
        ],
        "title": "當塗勸駕詩",
        "id": "e3f6895a-af6d-4d95-a83f-0e59203f7bca"
    },
    {
        "author": "岳珂",
        "paragraphs": [
            "三級催龍浪，朋來盛鹿賓。",
            "淵源識餘潤，騰踏已通津。",
            "融帳知方盛，陸莊應未貧。",
            "成功豈無日，況復值詞人。"
        ],
        "title": "鹿鳴宴中走筆呈林教授",
        "id": "97b1c09a-352c-409a-b575-b8898d6a7a69"
    },
    {
        "author": "岳珂",
        "paragraphs": [
            "閒步碧雲亭，寒郊弄晚晴。",
            "牛羊分暝色，禽鳥有春聲。",
            "城柳風猶勁，溪梅冰共清。",
            "屋梁正殘照，西望憶長庚。"
        ],
        "title": "碧雲亭晚眺二首  其一",
        "id": "968f0910-9dc7-462d-be7e-f4a5d8d64762"
    },
    {
        "author": "岳珂",
        "paragraphs": [
            "歲華方冉冉，耕畝自閒閒。",
            "日落青楓浦，雲平白苧山。",
            "夜城嚴警柝，昏鼓動層關。",
            "風露汀洲冷，驚鴻自往還。"
        ],
        "title": "碧雲亭晚眺二首  其二",
        "id": "72977233-15c4-40b5-a53a-f040b75ac1a3"
    },
    {
        "author": "岳珂",
        "paragraphs": [
            "開編看句律，著意寫題辭。",
            "業以能潜大，泉如始達時。",
            "一謙聊託物，六義可言詩。",
            "有問君須答，爲公還爲私。"
        ],
        "title": "題王諶潛泉蛙吹二首  其一",
        "id": "ba83b490-b97c-4953-b0a5-39fac21099ee"
    },
    {
        "author": "岳珂",
        "paragraphs": [
            "楓落吳江冷，曾聞五字傳。",
            "懸知鷙累百，何待己能千。",
            "清氣溪山宅，閒情月露篇。",
            "六經須鼓吹，吾子盍先鞭。"
        ],
        "title": "題王諶潛泉蛙吹二首  其二",
        "id": "d4208fe0-df5c-46bf-9f98-fb8f52d3a6a1"
    },
    {
        "author": "岳珂",
        "paragraphs": [
            "驛使錦連乾，傳宣下九天。",
            "緘題瞻賜璽，走送聽鳴鞭。",
            "意溢兼金外，恩從玉陛前。",
            "更憐戍邊客，一騎入秦川。"
        ],
        "title": "閏月之臘詔賜銀合臘藥三首  其一",
        "id": "2a8c236a-1750-4116-9df7-1a82ac82eb64"
    },
    {
        "author": "岳珂",
        "paragraphs": [
            "式賜十一種，分馳數百程。",
            "虎符多俊傑，貂帽比恩榮。",
            "老矣何能役，居然忝此名。",
            "聖情天樣闊，美報誓餘生。"
        ],
        "title": "閏月之臘詔賜銀合臘藥三首  其二",
        "id": "6662fc2f-bd9e-4556-80f5-096bfee93557"
    },
    {
        "author": "岳珂",
        "paragraphs": [
            "無功應自念，有賜盍先嘗。",
            "病作餘生累，恩頒上劑良。",
            "願覘齊國證，小效越人方。",
            "采菲儻留意，須先元氣防。"
        ],
        "title": "閏月之臘詔賜銀合臘藥三首  其三",
        "id": "b423ff94-fe80-4fd3-96cd-8e6998c06198"
    },
    {
        "author": "岳珂",
        "paragraphs": [
            "我生淳熙間，今復見淳祐。",
            "粵從髮覆額，及此已衰耇。",
            "恭惟孝皇聖，是時方在宥。",
            "兩宮俱萬年，薄海同一候。",
            "四時無札癘，仍歲稱大有。",
            "布政具方策，詒謀謹封守。",
            "中更繼代三，更閲改年九。",
            "帝心思止當，休命侈誕受。",
            "夫何邇年來，譴告頗輻湊。",
            "災流雨雹行，星以妖彗奏。",
            "烏暘爍天地，蝗害徧田畝。",
            "饑氓腹□□，遺穗莽如帚。",
            "莫量天降疵，但見證書咎。",
            "嗟予斗升□，濫此符竹剖。",
            "眼看人穽崖，心愧吳父母。",
            "忽傳一札下，取法四宗舊。",
            "既叶天人助，復期風俗厚。",
            "熙陵道化盛，仁祖歷年久。",
            "華旦盛太平，中天開永阜。",
            "願言緝熙襲，還見泰和又。",
            "三春霈雷雨，一洗徧宇宙。",
            "桁楊空滯冤，緡庾釋逋負。",
            "無文祀咸秩，有纇網皆漏。",
            "果聞精祲合，悔禍屈伸肘。",
            "先清塞壖塵，猩鼯盡驚走。",
            "次反沙磧廬，鴻雁悉馴揉。",
            "三白在臘前，一雨見春後。",
            "星躔順宣夜，潢池息白晝。",
            "人心本易孚，天道常善救。",
            "是知天愛君，豈不公所覆。",
            "芻蕘志報上，一言發白獸。",
            "願惟實德心，對此歲事首。",
            "帝臨心肯貳，俊籲賢必右。",
            "體茲生物心，持此經濟手。",
            "仁民始及物，育稼須去莠。",
            "一念端弗忘，九關真可扣。",
            "補裳儻因線，納約當自牖。",
            "不量疎遠姿，尚可感通否。",
            "葵傾久未降，芹獻幸匪陋。",
            "輶軒應轉聞，聊當小人缶。"
        ],
        "title": "嘉熙四年九月奉詔改明年元爲淳祐閏十二月降德音",
        "id": "31a5aa9d-bf67-4042-ab7c-e03f62ad28b1"
    },
    {
        "author": "岳珂",
        "paragraphs": [
            "五色雲煙覆帝城，御溝流水接金明。",
            "曉來珂繖沙堤閙，萬歲聲中賀太平。"
        ],
        "title": "宮詞一百首  其一",
        "id": "45339073-f961-452d-8776-53b44c8c3a2b"
    },
    {
        "author": "岳珂",
        "paragraphs": [
            "一朶祥雲捧赭袍，九天春色醉仙桃。",
            "教坊度曲聲嗺酒，折檻雙瞻舞袖高。"
        ],
        "title": "宮詞一百首  其二",
        "id": "66e63579-0aa4-4c92-a6f1-a1b26359367a"
    },
    {
        "author": "岳珂",
        "paragraphs": [
            "天街御膳寫臣封，隨例朝朝進六宮。",
            "後苑日高催泛索，茶牀擎出繡雲龍。"
        ],
        "title": "宮詞一百首  其三",
        "id": "93d314da-bd12-4738-9811-ee53aec7bc29"
    },
    {
        "author": "岳珂",
        "paragraphs": [
            "五夜鍾聲上直時，焚香重熨早朝衣。",
            "裹頭殿直催排立，等候君王出木圍。"
        ],
        "title": "宮詞一百首  其四",
        "id": "f2acf3d8-c547-436b-91e4-765f742e2183"
    },
    {
        "author": "岳珂",
        "paragraphs": [
            "雉扇雙分識聖顔，紫宸上閤正催班。",
            "退朝花底紛歸騎，春在金門萬柳間。"
        ],
        "title": "宮詞一百首  其五",
        "id": "64a4b6d9-c7ec-415f-b400-e6a5d8232648"
    },
    {
        "author": "岳珂",
        "paragraphs": [
            "內省催班立御廊，紫宸朝退侍君王。",
            "尚宮直筆呈章奏，一縷金猊繞殿香。"
        ],
        "title": "宮詞一百首  其六",
        "id": "840d807b-7f55-4a85-af18-0fa5dd3398ee"
    },
    {
        "author": "岳珂",
        "paragraphs": [
            "黎明新火下龍墀，御柳青煙冷食時。",
            "別殿焚香催賜宴，傳宣教進謝恩詩。"
        ],
        "title": "宮詞一百首  其七",
        "id": "bda11d57-31d2-491f-8da9-0c06d70f86e2"
    },
    {
        "author": "岳珂",
        "paragraphs": [
            "端辰帖子縷黄金，詞苑題來禁籞深。",
            "共道萬方欣解慍，南風已奏舜鳴琴。"
        ],
        "title": "宮詞一百首  其八",
        "id": "4a91c6c6-53de-42d8-9f88-536d4c8f4529"
    },
    {
        "author": "岳珂",
        "paragraphs": [
            "太液沉雲冷寖菰，宮簾卷月掛珊瑚。",
            "插天樓殿凉如洗，好是承平七夕圖。"
        ],
        "title": "宮詞一百首  其九",
        "id": "75d3d3ac-2a12-439c-af5e-5b7c215fb618"
    },
    {
        "author": "岳珂",
        "paragraphs": [
            "銀罌翠筦恰冬時，近臘金門賜口脂。",
            "無數槐籠擎積雪，日華漸上萬年枝。"
        ],
        "title": "宮詞一百首  其一○",
        "id": "d98effd6-d654-47e2-a0f5-0ba1ecf810f5"
    },
    {
        "author": "岳珂",
        "paragraphs": [
            "上黨王師未凱旋，鸞旗黄鉞正行邊。",
            "紅塵一騎傳天使，爲送宮中則劇錢。"
        ],
        "title": "宮詞一百首  其一一",
        "id": "75968fd1-d360-46cb-8e98-1659c1fbfbcc"
    },
    {
        "author": "岳珂",
        "paragraphs": [
            "六師夜撤廣陵圍，積甲蕪城一樣齊。",
            "淮海祇今清徹底，更留京觀築鯨鯢。"
        ],
        "title": "宮詞一百首  其一二",
        "id": "9376f807-64f7-474e-b320-54b8fda6cffa"
    },
    {
        "author": "岳珂",
        "paragraphs": [
            "夜深雪壓內門前，一榻還驚四璧天。",
            "上相傳觴妻擁炭，歸來鼾息頓安眠。"
        ],
        "title": "宮詞一百首  其一三",
        "id": "cb3c5af5-7b1e-43c0-88c3-815a136e0067"
    },
    {
        "author": "岳珂",
        "paragraphs": [
            "闕門雙鳳鑄黄金，柳色宮溝轉綠陰。",
            "闢盡四門繩樣直，萬方同見一人心。"
        ],
        "title": "宮詞一百首  其一四",
        "id": "d417625b-d7fd-4e31-b3d9-0c5000b1f958"
    },
    {
        "author": "岳珂",
        "paragraphs": [
            "驥騄雙馳挽六鈞，一枝花蘂委紅塵。",
            "相輝樓下空排馬，徒見寧王奉太真。"
        ],
        "title": "宮詞一百首  其一五",
        "id": "27aa1218-c4da-40c1-8d62-2e1b40852ee4"
    },
    {
        "author": "岳珂",
        "paragraphs": [
            "奎躔五緯驗連珠，瑞紀人文啟聖符。",
            "一札鐵衣天下誦，千山黑處起金烏。"
        ],
        "title": "宮詞一百首  其一六",
        "id": "8d32c32d-7bc9-4d85-8b35-b52b2c1a03d5"
    },
    {
        "author": "岳珂",
        "paragraphs": [
            "駕前校獵起封狐，御箭親彎金僕姑。",
            "萬騎嵩呼開電笑，吾皇神武古今無。"
        ],
        "title": "宮詞一百首  其一七",
        "id": "aaecf85c-be40-4779-98ce-56c1f7b5883e"
    },
    {
        "author": "岳珂",
        "paragraphs": [
            "轔轔車馬送降酋，紗帽重瞳伏御樓。",
            "三度金門聽露布，今晨又見下昇州。"
        ],
        "title": "宮詞一百首  其一八",
        "id": "daa02f70-fe90-4f3e-a8bb-97db0b60ec75"
    },
    {
        "author": "岳珂",
        "paragraphs": [
            "雒壇爟火夜升煙，鹵簿如雲繡色鮮。",
            "萬姓歡呼還感泣，此生重遇太平年。"
        ],
        "title": "宮詞一百首  其一九",
        "id": "64b1a105-fcde-4b0c-88c1-6d7444749bab"
    },
    {
        "author": "岳珂",
        "paragraphs": [
            "尚方絕製別精鏐，寶带親傳鎮庫收。",
            "二十八條真紫磨，人間那識紫雲樓。"
        ],
        "title": "宮詞一百首  其二○",
        "id": "a2224641-b160-4a49-ae07-1fc104e08b89"
    },
    {
        "author": "岳珂",
        "paragraphs": [
            "并汾簞食望親征，儒館詩歌繼有聲。",
            "黄繖登臺城夜啟，參旗不展泰階平。"
        ],
        "title": "宮詞一百首  其二一",
        "id": "e1a19e9f-a93f-454e-aefb-f75468d1d6b0"
    },
    {
        "author": "岳珂",
        "paragraphs": [
            "侍宴群儒立絳都，太清樓下望金輿。",
            "御前棗刻親摹寫，手賜新鎸古法書。"
        ],
        "title": "宮詞一百首  其二二",
        "id": "1dedae9b-5ec1-4012-ad1f-913f2c89f2c3"
    },
    {
        "author": "岳珂",
        "paragraphs": [
            "燕臺膽落夏臺臣，萬國衣冠拱帝宸。",
            "更把文風兼教雨，一時浄洗舊邊塵。"
        ],
        "title": "宮詞一百首  其二三",
        "id": "45934613-b4d6-4edf-b9cb-88af6f2709e3"
    },
    {
        "author": "岳珂",
        "paragraphs": [
            "十里金明貫寶津，鴨頭新綠水粼粼。",
            "玉巵齊獻堯階壽，柳色花光一樣春。"
        ],
        "title": "宮詞一百首  其二四",
        "id": "f90660ee-d5e7-42f6-aa13-14bf2912554e"
    },
    {
        "author": "岳珂",
        "paragraphs": [
            "金門內使走天街，當殿親收宰相才。",
            "一榜盡除州別駕，謝恩未了杏園開。"
        ],
        "title": "宮詞一百首  其二五",
        "id": "629c2b86-76a8-4a9b-9944-6e2f954148e1"
    },
    {
        "author": "岳珂",
        "paragraphs": [
            "昇龍門內屋千楹，玉宇金題映紫庭。",
            "卷帙異書三十萬，至今光彩動奎星。"
        ],
        "title": "宮詞一百首  其二六",
        "id": "282dd98e-fc1b-4784-95b1-7b5ecfb96970"
    },
    {
        "author": "岳珂",
        "paragraphs": [
            "龍鸞騫舞寫宸章，祕閣交輝白玉堂。",
            "格是帝中稱第一，不交合作羨鍾王。"
        ],
        "title": "宮詞一百首  其二七",
        "id": "9dfe0663-9f97-4e23-8cb9-205620e6fc92"
    },
    {
        "author": "岳珂",
        "paragraphs": [
            "金根載耜赴齋宮，曉日東郊望六龍。",
            "肯爲三推便回輦，直須終畝勸耕農。"
        ],
        "title": "宮詞一百首  其二八",
        "id": "2bfa3793-c013-4e79-ba0c-6742a7d12936"
    },
    {
        "author": "岳珂",
        "paragraphs": [
            "乾元朶殿立黄麾，淳化新行入閣儀。",
            "鳴佩聲摇珠網近，夔龍先集鳳凰池。"
        ],
        "title": "宮詞一百首  其二九",
        "id": "7d16337a-361f-4a58-aedc-bf8a6ac974a4"
    },
    {
        "author": "岳珂",
        "paragraphs": [
            "近僚三館集簪緌，後苑千花簇水涯。",
            "御網紅絲躍金鯉，龍韜更待釣璜師。"
        ],
        "title": "宮詞一百首  其三○",
        "id": "93d2cc50-39c5-42ef-90a2-0d6f42c871bd"
    },
    {
        "author": "岳珂",
        "paragraphs": [
            "繡旗城上展黄龍，萬歲歡傳萬壘同。",
            "霹靂一聲妖彗殞，捷書清曙入行宮。"
        ],
        "title": "宮詞一百首  其三一",
        "id": "465256a9-544e-44b9-ae00-944071514564"
    },
    {
        "author": "岳珂",
        "paragraphs": [
            "五原塞上款呼韓，春草新迷拜將壇。",
            "從此車書三萬里，邊臣日日奏平安。"
        ],
        "title": "宮詞一百首  其三二",
        "id": "64d5d321-5871-41c3-88d4-635b101166ec"
    },
    {
        "author": "岳珂",
        "paragraphs": [
            "屬車望幸隘東方，珠㠹金吾夾道旁。",
            "却笑甿黎驚鹵簿，只知官是綠衣郎。"
        ],
        "title": "宮詞一百首  其三三",
        "id": "bbf7d3a3-bb06-4b37-a592-092e53c82787"
    },
    {
        "author": "岳珂",
        "paragraphs": [
            "紫金泥檢看東封，邊燧沉煙歲屢豐。",
            "一曲步虛傳御製，綠章初奏玉清宮。"
        ],
        "title": "宮詞一百首  其三四",
        "id": "61f4fd43-27a0-44e0-9507-3e664719f00b"
    },
    {
        "author": "岳珂",
        "paragraphs": [
            "龍鱗鸞路祀汾脽，玉檢重開煥上儀。",
            "莫詫漢家躬武節，祇今千里亙旌旗。"
        ],
        "title": "宮詞一百首  其三五",
        "id": "b1c225d1-2c63-4373-8dff-014fd2851e61"
    },
    {
        "author": "岳珂",
        "paragraphs": [
            "注輦衣冠聽九臚，周家王會看新圖。",
            "儀鸞扇筤瞻朝退，掃得金蓮撒殿珠。"
        ],
        "title": "宮詞一百首  其三六",
        "id": "fd93e3b1-3687-4235-8a73-e382bc3c16ba"
    },
    {
        "author": "岳珂",
        "paragraphs": [
            "宮簾匝地晝陰移，紅拂金壺殿脚隨。",
            "玉鳳墜釵心暗卜，聖情有喜近臣知。"
        ],
        "title": "宮詞一百首  其三七",
        "id": "aca82d91-1cd1-46c1-ad96-ccd73858e8a2"
    },
    {
        "author": "岳珂",
        "paragraphs": [
            "內家傳奏走金貂，不待君王退早朝。",
            "親見雲開天一笑，袖將犀果賜臣僚。"
        ],
        "title": "宮詞一百首  其三八",
        "id": "328df537-f2a5-4030-8572-c862a32e1600"
    },
    {
        "author": "岳珂",
        "paragraphs": [
            "外庭公事近金稀，琅鈕金跗試墨池。",
            "清景殿前春晝永，百篇書事寫新詩。"
        ],
        "title": "宮詞一百首  其三九",
        "id": "ff2e5d0c-8394-450d-993a-630491303ab6"
    },
    {
        "author": "岳珂",
        "paragraphs": [
            "東華銀榜麗卿雲，資善新開列近臣。",
            "昨夜清臺占上瑞，樂章已奏月重輪。"
        ],
        "title": "宮詞一百首  其四○",
        "id": "ceadd9b1-befc-4c76-b8bc-f846d390b0ba"
    },
    {
        "author": "岳珂",
        "paragraphs": [
            "昭陽殿裏兩枝春，萼萼曾承雨露恩。",
            "自是百王無聖斷，氈車雙出內東門。"
        ],
        "title": "宮詞一百首  其四一",
        "id": "02fbc1e2-53df-4ae2-b0d1-f276400405d0"
    },
    {
        "author": "岳珂",
        "paragraphs": [
            "天章閣下午陰移，十事封章奏玉墀。",
            "帝賚一夔兼一卨，爲時扶立太平基。"
        ],
        "title": "宮詞一百首  其四二",
        "id": "c21dcf5b-3be9-4c40-9732-3a82cd14b743"
    },
    {
        "author": "岳珂",
        "paragraphs": [
            "清曉鳴鞭下禁除，迎陽紅日耀金鋪。",
            "輔臣賜坐宣儒館，同閲觀文鑒古圖。"
        ],
        "title": "宮詞一百首  其四三",
        "id": "ed0e77b4-bee1-4b33-baef-bad3a7cadb2f"
    },
    {
        "author": "岳珂",
        "paragraphs": [
            "塞垣戰罷五單于，北驛吹塵捧國書。",
            "欲識天聲震夷貊，契丹新進九龍車。"
        ],
        "title": "宮詞一百首  其四四",
        "id": "bab13dbf-8d3b-47b1-9fc7-dad3861aa4d8"
    },
    {
        "author": "岳珂",
        "paragraphs": [
            "旄頭闟戟奉皮軒，禽獻三驅禮意存。",
            "未向長楊搏熊虎，先看萬騎獵楊村。"
        ],
        "title": "宮詞一百首  其四五",
        "id": "c1c4b99f-7b12-495c-8439-a7c8eae3bde5"
    },
    {
        "author": "岳珂",
        "paragraphs": [
            "玉階授鉞借前籌，上相提兵破貝州。",
            "騎火照山催召馹，紫宸殿上啟金甌。"
        ],
        "title": "宮詞一百首  其四六",
        "id": "d234b9dc-dd51-4083-a747-dcc3c074a0e3"
    },
    {
        "author": "岳珂",
        "paragraphs": [
            "把麻宣讀趁朝參，百辟爭傳兩相銜。",
            "便覺太平元有象，肯教夢卜羨商巖。"
        ],
        "title": "宮詞一百首  其四七",
        "id": "c594ef43-de2a-4b92-a14f-6e2821c7be51"
    },
    {
        "author": "岳珂",
        "paragraphs": [
            "狄家天使夜行邊，穆卜親占百字錢。",
            "五嶺共看蕃落馬，便將時雨洗蠻煙。"
        ],
        "title": "宮詞一百首  其四八",
        "id": "72ca146b-0742-4bfc-a5c8-b8d27eb61735"
    },
    {
        "author": "岳珂",
        "paragraphs": [
            "治定功成第四朝，八音純繹度英韶。",
            "儀凰舞獸今千載，還見安安似帝堯。"
        ],
        "title": "宮詞一百首  其四九",
        "id": "d44e815c-68af-4cde-a51b-a760e775fcb9"
    },
    {
        "author": "岳珂",
        "paragraphs": [
            "合宮復古肇精禋，心學重開聖制新。",
            "廣殿邃嚴金作榜，自將明德逆三神。"
        ],
        "title": "宮詞一百首  其五○",
        "id": "cd5ce05b-62ec-4667-9876-43d2b85f7119"
    },
    {
        "author": "岳珂",
        "paragraphs": [
            "玉輦三朝奉至尊，並開朱邸傍金門。",
            "綠車日日朝慈壽，親見含飴慶弄孫。"
        ],
        "title": "宮詞一百首  其五一",
        "id": "c396b81e-3abf-43ca-a9ed-ae1ef23398fa"
    },
    {
        "author": "岳珂",
        "paragraphs": [
            "轔轔翟輅八鑾鳴，佐餕瑶池奉玉觥。",
            "一事百王元未有，聖人仍是聖人甥。"
        ],
        "title": "宮詞一百首  其五二",
        "id": "e7993ea9-933f-43cb-ba80-ccb5c763740c"
    },
    {
        "author": "岳珂",
        "paragraphs": [
            "後元富庶冠西京，萬國謳歌仰聖明。",
            "恭儉斷知元不改，太平天子法周成。"
        ],
        "title": "宮詞一百首  其五三",
        "id": "b5c7bf7b-9a57-4384-9b86-9a085ba512b7"
    },
    {
        "author": "岳珂",
        "paragraphs": [
            "氈厦鴻儒彯侍纓，百年豐芑燕承平。",
            "上方親述先朝志，黄繖清晨下邇英。"
        ],
        "title": "宮詞一百首  其五四",
        "id": "0e16c388-7abe-4dd2-855c-b5df5badb6c5"
    },
    {
        "author": "岳珂",
        "paragraphs": [
            "仙源瓜瓞慶綿綿，玉葉金枝億萬年。",
            "天意睦親流聖澤，已增宮院講書員。"
        ],
        "title": "宮詞一百首  其五五",
        "id": "601b6e81-61ba-476c-95a2-f1d34694d355"
    },
    {
        "author": "岳珂",
        "paragraphs": [
            "新渠瀰瀰漾波深，千里桑麻藹碧陰。",
            "喜動天顔古循吏，催教增秩賜黄金。"
        ],
        "title": "宮詞一百首  其五六",
        "id": "50d63d58-9035-4362-bd54-4b1ecd55cc92"
    },
    {
        "author": "岳珂",
        "paragraphs": [
            "聖心如鏡靜蟬蜎，欲仗元龜監已然。",
            "通志一編新進御，漢宮五夜剪金蓮。"
        ],
        "title": "宮詞一百首  其五七",
        "id": "33ef84be-973b-4f9a-8ebb-55c2145041d8"
    },
    {
        "author": "岳珂",
        "paragraphs": [
            "天都萬騎集生羌，大順城頭赤白囊。",
            "一鏃狂酋驚褫魄，夜來弧矢直天狼。"
        ],
        "title": "宮詞一百首  其五八",
        "id": "b2b5c55e-fc0e-4b7e-a39f-68c2886f4fc8"
    },
    {
        "author": "岳珂",
        "paragraphs": [
            "治平嘉祐闡重光，熉幄龍鱗繡黼張。",
            "聖德共知天與子，觚壇爟火拜新陽。"
        ],
        "title": "宮詞一百首  其五九",
        "id": "b0c01ae8-e913-4635-8558-0c604d8d034c"
    },
    {
        "author": "岳珂",
        "paragraphs": [
            "道山雲氣隔塵埃，制詔中書選茂才。",
            "藜照何須煩太一，要觀數世育臺萊。"
        ],
        "title": "宮詞一百首  其六○",
        "id": "d02e3128-8fda-4e41-a28d-20d5745bc9eb"
    },
    {
        "author": "岳珂",
        "paragraphs": [
            "先傳陝右定天都，西域新來汗血駒。",
            "舊府折衝三十六，盡依銅虎鑄兵符。"
        ],
        "title": "宮詞一百首  其六一",
        "id": "14d79946-648a-4113-ba8b-717535b6bbe5"
    },
    {
        "author": "岳珂",
        "paragraphs": [
            "池上繁紅沁曙霞，喧天簫吹教坊家。",
            "龍舟近晚傳回輦，催進姚黄一朶花。"
        ],
        "title": "宮詞一百首  其六二",
        "id": "790f09cc-a2f8-46a7-840d-aac20466ef12"
    },
    {
        "author": "岳珂",
        "paragraphs": [
            "露布銀臺聽捷鈴，把呈御藥屬頭廳。",
            "早朝見說天顔喜，新復河西十二城。"
        ],
        "title": "宮詞一百首  其六三",
        "id": "2ea90e41-43f7-4187-8487-055af342f9cb"
    },
    {
        "author": "岳珂",
        "paragraphs": [
            "丁丁宮漏滴金壺，璧筦龍煤薦玉蜍。",
            "燈火闌珊歌舞散，睿思殿裏答邊書。"
        ],
        "title": "宮詞一百首  其六四",
        "id": "e11018f1-4f95-45b7-a9a7-c2eb52f9901f"
    },
    {
        "author": "岳珂",
        "paragraphs": [
            "真珠鞍轡蹙雙龍，西母頒來慶壽宮。",
            "聞道先朝開國日，降王曾服尚方工。"
        ],
        "title": "宮詞一百首  其六五",
        "id": "918716c2-c6fa-4514-a6cd-5acc89719a1e"
    },
    {
        "author": "岳珂",
        "paragraphs": [
            "曲臺稱制會群儒，郊廟休疑聚訟殊。",
            "却笑執經俟臨決，枉教白虎議西都。"
        ],
        "title": "宮詞一百首  其六六",
        "id": "a42db24a-e264-416f-b1d0-a018659fa28e"
    },
    {
        "author": "岳珂",
        "paragraphs": [
            "鴉山凌曉度先鋒，泣穴鼯鼪已滅蹤。",
            "天子聖明知萬里，歸徠州下拆泥封。"
        ],
        "title": "宮詞一百首  其六七",
        "id": "ebe71331-1325-47cf-a053-556f2d6a514f"
    },
    {
        "author": "岳珂",
        "paragraphs": [
            "萬里燕雲慮正深，赭袍衿甲被黄金。",
            "思文聖主師文母，猶待瑶池稟玉音。"
        ],
        "title": "宮詞一百首  其六八",
        "id": "21425eff-66c5-4254-99b0-e52dc5ed368b"
    },
    {
        "author": "岳珂",
        "paragraphs": [
            "令僕初開政事廳，內前車馬沸昇平。",
            "翠華先幸尚書省，讀徧周官四摺屏。"
        ],
        "title": "宮詞一百首  其六九",
        "id": "efa57d8a-8135-4bb8-9a34-1cd4c19d43f7"
    },
    {
        "author": "岳珂",
        "paragraphs": [
            "樂府仙韶奏九成，披香別殿瑞煙凝。",
            "紫雲不待傳新曲，春在瑶臺第一層。"
        ],
        "title": "宮詞一百首  其七○",
        "id": "cf2f6565-4187-45e7-908c-fc589a061ac9"
    },
    {
        "author": "岳珂",
        "paragraphs": [
            "宰相初除司馬家，正衙昨日聽宣麻。",
            "京都百萬人歡喜，爭築新堤十里沙。"
        ],
        "title": "宮詞一百首  其七一",
        "id": "ee2fbf58-1286-4375-9353-7050f86562a9"
    },
    {
        "author": "岳珂",
        "paragraphs": [
            "寶慈殿裏百花香，慈德宮前春晝長。",
            "紅繖龍輿尊聖瑞，三宮同捧萬年觴。"
        ],
        "title": "宮詞一百首  其七二",
        "id": "046042f2-bd37-4c4f-861e-87d71bf4ed75"
    },
    {
        "author": "岳珂",
        "paragraphs": [
            "繡裳畫衮地垂雲，風動槐龍舞玉宸。",
            "鈴索不摇鍾漏永，驪珠滿袖寵詞臣。"
        ],
        "title": "宮詞一百首  其七三",
        "id": "4615d42e-e665-4a2c-9953-b326dc0ae891"
    },
    {
        "author": "岳珂",
        "paragraphs": [
            "鬼章夜縛下洮城，祝冊先朝永裕陵。",
            "二聖止戈元有指，未教狡穴盡秋鷹。"
        ],
        "title": "宮詞一百首  其七四",
        "id": "a429e02c-9ba9-4f6f-9aa8-cad6dcaeefdb"
    },
    {
        "author": "岳珂",
        "paragraphs": [
            "貂冠駘背侍龍顔，前殿師臣第一班。",
            "坐使皇基增九鼎，得賢應許繼南山。"
        ],
        "title": "宮詞一百首  其七五",
        "id": "852a889d-b76c-4b24-9438-6e55e89d8846"
    },
    {
        "author": "岳珂",
        "paragraphs": [
            "洛京韞櫝起儒珍，進講忠規德日新。",
            "禁苑金絲舞垂柳，萬方已被發生仁。"
        ],
        "title": "宮詞一百首  其七六",
        "id": "75789067-eea7-4a31-83ba-927e92dbf03f"
    },
    {
        "author": "岳珂",
        "paragraphs": [
            "鳳儀魚躍更龍拏，傳寶猶矜趙璧瑕。",
            "一夜神光照東井，天教景命屬天家。"
        ],
        "title": "宮詞一百首  其七七",
        "id": "1c44b9f0-ba47-45ae-8b00-86f1181c967b"
    },
    {
        "author": "岳珂",
        "paragraphs": [
            "宮樣新裝錦襭鮮，都人爭服孟家蟬。",
            "天心誰識開真瑞，待見中興第十傳。"
        ],
        "title": "宮詞一百首  其七八",
        "id": "87706862-b492-4cf1-a5e3-cb3d64e90e66"
    },
    {
        "author": "岳珂",
        "paragraphs": [
            "今年下詔復河湟，峽路王師出省章。",
            "已報龍支新拓境，更開屬國處降羌。"
        ],
        "title": "宮詞一百首  其七九",
        "id": "7eb3aee0-f627-473d-bd1e-18cf89d2f70a"
    },
    {
        "author": "岳珂",
        "paragraphs": [
            "未央樓殿倚天開，東北偏高是月臺。",
            "馳道都人渾慣識，星毬爭指大家來。"
        ],
        "title": "宮詞一百首  其八○",
        "id": "089f1a66-0dca-45bf-b8b0-182ef3e67baf"
    },
    {
        "author": "岳珂",
        "paragraphs": [
            "壽星頻見大河清，宮殿金芝産九莖。",
            "樂府詞臣初應制，敕催院使按新聲。"
        ],
        "title": "宮詞一百首  其八一",
        "id": "37254cd9-ee87-45ce-952f-16ed37d51cba"
    },
    {
        "author": "岳珂",
        "paragraphs": [
            "瑞雲擎出捧珠龍，十二時堂建合宮。",
            "□□頒常同正朔，要令聲教混華戎。"
        ],
        "title": "宮詞一百首  其八二",
        "id": "7e5fdad0-dcf3-4fa8-b6fd-f07e66f101cc"
    },
    {
        "author": "岳珂",
        "paragraphs": [
            "午夜紅光照禁中，貢金鑄鼎效神工。",
            "群臣稱瑞頻騰奏，又見祥雲鶴舞空。"
        ],
        "title": "宮詞一百首  其八三",
        "id": "79dca7e4-0568-4463-930e-54b71a02b130"
    },
    {
        "author": "岳珂",
        "paragraphs": [
            "大晟新頒雅樂名，鈞天九奏雜英莖。",
            "君王元是身爲度，何待龍門聽水聲。"
        ],
        "title": "宮詞一百首  其八四",
        "id": "9da3e506-bc4a-474c-874c-dba74157899c"
    },
    {
        "author": "岳珂",
        "paragraphs": [
            "翠麓連綿氣屬天，岧嶢艮嶽繞芝田。",
            "瑞禽可是曾迎駕，萬歲山頭識靜鞭。"
        ],
        "title": "宮詞一百首  其八五",
        "id": "2037e84a-1863-4ec7-9694-6e76ca825f1f"
    },
    {
        "author": "岳珂",
        "paragraphs": [
            "神霄九府絢雲霞，寶籙仙衣御絳紗。",
            "擲火流鈴傳帝蹕，蘂珠殿裏降菁華。"
        ],
        "title": "宮詞一百首  其八六",
        "id": "b6ee9874-3c54-4fed-95a7-19726bcb2864"
    },
    {
        "author": "岳珂",
        "paragraphs": [
            "□宮璧柱带金缸，複道橫虹結綺窗。",
            "半道牙牌奏人辦，御舟纔過□□□。"
        ],
        "title": "宮詞一百首  其八七",
        "id": "398e9782-cbca-407d-b272-f2e74f55f46b"
    },
    {
        "author": "岳珂",
        "paragraphs": [
            "宣曲長楊御宿邊，期門齪立內門前。",
            "主人不解占星象，猶識紅絛白玉拳。"
        ],
        "title": "宮詞一百首  其八八",
        "id": "6df72b49-296c-4e18-9e61-07a662f3da80"
    },
    {
        "author": "岳珂",
        "paragraphs": [
            "殿前舞罷聽傳宣，新學霓裳小絳仙。",
            "取賜合同教請寶，御書新樣鑄金錢。"
        ],
        "title": "宮詞一百首  其八九",
        "id": "d20a841a-78a7-4049-8aad-0a9b190d92be"
    },
    {
        "author": "岳珂",
        "paragraphs": [
            "鰲山綵締聳仙峰，萬盞華燈寶籙宮。",
            "金字大書雙鳳闕，宣和衆樂與民同。"
        ],
        "title": "宮詞一百首  其九○",
        "id": "8e4239e8-2923-47a4-a057-4a528f2c8b90"
    },
    {
        "author": "岳珂",
        "paragraphs": [
            "追成栗玉□□冠，網綴紅絲七寶襴。",
            "□□宮前看進輦，天旋地□□□歡。"
        ],
        "title": "宮詞一百首  其九一",
        "id": "c97ac850-0361-4684-8a10-4f1087bc7d50"
    },
    {
        "author": "岳珂",
        "paragraphs": [
            "折檻朱雲諫未休，一封曾斬佞臣頭。",
            "猶憐不及先朝議，遺恨山河繞雍州。"
        ],
        "title": "宮詞一百首  其九二",
        "id": "88b8df0e-8560-4f28-aea2-9fd0acb5d209"
    },
    {
        "author": "岳珂",
        "paragraphs": [
            "圍場望幸絕長楊，汴水塵高御柳黄。",
            "萬姓爭傳天子聖，新來有旨罷鷹坊。"
        ],
        "title": "宮詞一百首  其九三",
        "id": "c935d0e4-97ad-445f-953b-32b1d544ae1d"
    },
    {
        "author": "岳珂",
        "paragraphs": [
            "黄門紫詔下蒿萊，一札風雷衆正開。",
            "四海傾心比葵藿，黄金已報築燕臺。"
        ],
        "title": "宮詞一百首  其九四",
        "id": "3598f8f0-36cf-4fa7-909f-8b1fc2f19f5d"
    },
    {
        "author": "岳珂",
        "paragraphs": [
            "三更內省奏邊機，閤子門頭等御批。",
            "坐待報籌呼絳幘，上陽曉色已多時。"
        ],
        "title": "宮詞一百首  其九五",
        "id": "33acf577-ccd7-44a6-8d89-5107bfd93b1d"
    },
    {
        "author": "岳珂",
        "paragraphs": [
            "詔旨今年法祖宗，御前無復舊斜封。",
            "震雷驚落姦邪膽，見說崇山放四凶。"
        ],
        "title": "宮詞一百首  其九六",
        "id": "852ac9e9-a28e-4c29-8ab5-311e17b29f91"
    },
    {
        "author": "岳珂",
        "paragraphs": [
            "群才錯落彙征初，猶是仁皇四世儲。",
            "履坦幽人已逢吉，更無學術自荆舒。"
        ],
        "title": "宮詞一百首  其九七",
        "id": "f83a3910-70ba-44ed-8c9e-4d76c9b79a73"
    },
    {
        "author": "岳珂",
        "paragraphs": [
            "金花詔紙夜封芹，首錄先朝社稷臣。",
            "貫日精忠格天業，狂胡勿謂漢無人。"
        ],
        "title": "宮詞一百首  其九八",
        "id": "2a685a75-f893-4024-8cf1-4d006f511bc2"
    },
    {
        "author": "岳珂",
        "paragraphs": [
            "金城十仞據陽池，三鎮高扃死不隨。",
            "自是天恩浹肌髓，不關左衽限戎夷。"
        ],
        "title": "宮詞一百首  其九九",
        "id": "9c5ab773-cae6-4310-be56-6e09eb8b5a03"
    },
    {
        "author": "岳珂",
        "paragraphs": [
            "鬰葱佳氣藹南都，共識彊華赤伏符。",
            "地紀已占江渡馬，天心定見屋流烏。"
        ],
        "title": "宮詞一百首  其一○○",
        "id": "a7ba3547-f273-4a0b-b114-3a6c01943d92"
    },
    {
        "author": "岳珂",
        "paragraphs": [
            "於赫炎圖，真主勃興，人文其昌。",
            "天開神機，海嶽洗氛，龜龍發祥。",
            "明明廟謨，麾指變更，著于宸章。",
            "十行之頒，六合驛行，動罔不臧。",
            "片幅所傳，神護鬼呵，積于縑緗。",
            "筆縱墨濃，奇正迭參，芸閣之藏。",
            "臣傳此札，字體靜嚴，意態齋莊。",
            "或指以疑，臣謂不然，各適所當。",
            "前朝大臣，帝心所祗，理異尋常。",
            "豈以軍書，龍戰鷹揚，而可比方。",
            "或敬而咨，或召而親，都俞巖廊。",
            "帝心所形，帝札所存，默寓弛張。",
            "璆琅鳴琚，佩玉以趨，韜鋒歛鋩。",
            "闢闔坤乾，風霆雲烟，萬世所望。",
            "意其當時，左右拱承，日思贊襄。",
            "君臣同心，始于一堂，以達八荒。",
            "後三百年，來瞻奎躔，猶知激昂。",
            "有偉副車，承平之儲，印以含光。",
            "劫火洞昏，玉躞金題，猶識褾裝。",
            "於昭帝圖，詔于後昆，不愆不忘。",
            "惟天縱之能，惟心之亨，惟斷之剛。",
            "臣得其真，寶以昭之，冠于百王。"
        ],
        "title": "太宗皇帝處分手札御書贊",
        "id": "b0f83aa4-3726-458a-9982-30a0d2049142"
    },
    {
        "author": "岳珂",
        "paragraphs": [
            "乾德之五星，旋于降婁，開文祥兮。",
            "太常之英姿，跨頡歷籀，開大荒兮。",
            "游藝之神，𨏼古轢今，奚鍾王兮。",
            "維副車之題，在承平時，謹瑟藏兮。",
            "維北宮之璽，施于中興，傳帝皇兮。",
            "維臣其得之，錦弢瓊函，絢宸章兮。"
        ],
        "title": "太宗皇帝古詩御書贊",
        "id": "ded7ed32-0ff5-4406-9d2e-4e9882f78591"
    },
    {
        "author": "岳珂",
        "paragraphs": [
            "鼎食之珍，義比美芹，致者何人，姓名之已湮。",
            "天筆之存，龍跡紛縕，暗于風塵，拱護之有神。",
            "字取其均，揩取其陳，質勝于文，繄風俗之淳。",
            "鑄印以新，繫姓以親，昭哉天倫，繄友悌之真。",
            "嗚呼，有典有則，詒厥子孫，此帖之傳，奚止乎關石之與和均。",
            "臣繫以詩，式著厥因。",
            "聖制不磨，考于斯文。"
        ],
        "title": "太宗皇帝南牙謝熊白狀贊",
        "id": "573ab053-439c-41b2-b810-c448f9644973"
    },
    {
        "author": "岳珂",
        "paragraphs": [
            "宋德茂三世，祥符闓九清。",
            "兢業帝道登，陟降王心寧。",
            "龍鸞夜染翰，虎豹晨抽扃。",
            "宸心勤惕憂，精思入杳冥。",
            "慶陰雲裔裔，飆景風泠泠。",
            "朱表動淵監，蒼旻聞德馨。",
            "岧嶢瞻天章，邃穆環禁庭。",
            "昭回河漢隔，澒洞山河腥。",
            "流傳幾百年，撝呵猶六丁。",
            "金牋炯玉字，蜀带要吳綾。",
            "大名標北都，寶慶恢中興。",
            "邊塵失甌脫，趙璧歸連城。",
            "百年神蹟晦，再拜感涕零。",
            "探驪方得雋，負馬仍騰英。",
            "天心正昌唐，文軌將收京。",
            "願言豁氛霾，長仰奎星明。"
        ],
        "title": "真宗皇帝御製朱表御書贊",
        "id": "49ad5dac-35c0-4ee1-8a5d-c76d046c9ee3"
    },
    {
        "author": "岳珂",
        "paragraphs": [
            "自虎闈之教廢，分絕堂陛。",
            "偉聖皇之訂禮，得古意于胄齒。",
            "南牙既啟，有煜朱邸。",
            "鏘鏘佩履，謁刺填委。",
            "不愛尺紙，錫以雲體。",
            "天光之下，彼藹然主器。",
            "不居其貴，此其所以詒天禧之謀，垂治平之制。",
            "臣贊而藏，昭示物軌，以續洪氏之秘。",
            "尚寶勿替，式示萬世。"
        ],
        "title": "真宗皇帝南牙謝訪狀贊",
        "id": "0ad404e2-2c51-49c6-bf10-d89b8d472309"
    },
    {
        "author": "岳珂",
        "paragraphs": [
            "鴻荒有開，昉頡鳥跡。",
            "字學之興，亦既象物。",
            "漢有議郎，曰臣蔡邕。",
            "帛書發奇，出淳古蹤。",
            "千齡寥寥，嗣響逾邈。",
            "貞觀御牀，淳化秘閣。",
            "雲漢之章，施于仁皇。",
            "厥維天葩，源宋跨唐。",
            "萬幾燕閒，成是肆筆。",
            "弛張異用，游戲如一。",
            "士俗之成，玄默自躬。",
            "見于首篇，尚絅之風。",
            "安不忘危，尤示注意。",
            "筆墨之餘，又形拊髀。",
            "慶曆之治，太平極功。",
            "帝心所存，天地與同。",
            "春朝鳴珂，秋塞沈柝。",
            "一視之仁，昭此聖學。",
            "海嶽八極，羲娥九霄。",
            "媲于寶藏，萬世見堯。"
        ],
        "title": "仁宗皇帝二詩御漢體書贊",
        "id": "5852681d-5b06-4602-af8d-1d58292c777d"
    },
    {
        "author": "岳珂",
        "paragraphs": [
            "維聖肆筆根于天，神蹤合作皆自然。",
            "勁腴華實無以偏，春秋雖富力已全。",
            "天禧資善環琦園，隻字落紙時爭傳。",
            "煌煌翰墨二百年，傳家曾是金鑾仙。",
            "渡江文獻仍中原，繄臣何人望奎躔。",
            "欲知付受須瞻前，印以忠孝錢家錢。"
        ],
        "title": "仁宗皇帝濃風二字御書贊",
        "id": "9b30accd-ed2f-4b36-bf8a-f19e6a815651"
    },
    {
        "author": "岳珂",
        "paragraphs": [
            "惟漢體書，筆法之變。",
            "于帝王中，亦有羲獻。",
            "有煜昭陵，蒸雲激電。",
            "品冠一神，中寓萬善。",
            "于惟治平，問安視膳。",
            "葩奇自然，得于目見。",
            "傅英染華，躬侍筆硯。",
            "既習既觀，弗咤弗眩。",
            "心法斯授，體勢亦擅。",
            "故于游戲，如墨裙練。",
            "惟帝之聖，統接堯禪。",
            "追懷羹牆，謀謹詒燕。",
            "武存止戈，威寓不戰。",
            "五餌匈奴，三登海縣。",
            "耆髫茹粹，支夏解辮。",
            "寧人之功，是履是踐。",
            "帝心敢知，畔援歆羨。",
            "妙則已具，奎文式絢。",
            "揭于座隅，以示警勤。",
            "仁皇之仁，惟聖時憲。",
            "猗與此寧，尸居龍見。",
            "苞桑其存，伐柯不遠。",
            "事陋規隨，戒存藥眩。",
            "有籤維瑶，有軸維鈿。",
            "繫此贊詩，于帖之殿。"
        ],
        "title": "英宗皇帝寧字御漢體書贊",
        "id": "7b825499-b065-4251-a51d-ec4920f56599"
    },
    {
        "author": "岳珂",
        "paragraphs": [
            "應龍之神兮。",
            "休命之申兮。",
            "利見大人兮。",
            "四聖之傳兮。",
            "有筆如椽兮。",
            "得龍之全兮。",
            "時以乘兮。",
            "世之熙寧兮。",
            "騫騰兮。",
            "天衢之亨兮。",
            "與物維新兮。",
            "驅雷滃雲兮。",
            "澤沛無垠兮。",
            "旋坤轉乾兮。",
            "聲氣自然兮。",
            "其合以天兮。",
            "嗟兮。",
            "龍兮。",
            "凜兮。",
            "遺蹤兮。",
            "歸來兮。",
            "漢之宮兮。"
        ],
        "title": "神宗皇帝龍字御漢體書贊",
        "id": "bac36f6c-d059-4dd2-8258-18584be95390"
    },
    {
        "author": "岳珂",
        "paragraphs": [
            "太霄帝君升壽丘，夢中靈篆垂鸞虯。",
            "翩然下作八極游，赤符羽蓋臨中州。",
            "神機天縱凌□□，日□月□孕□□。",
            "□□殿前卷罳罘，□□□□侍衛休。",
            "昭回雲漢光正浮，萬象不足供雕鎪。",
            "蘭亭當日禊事修，筆力一挽回千牛。",
            "不特字健文亦遒，蕭統作選棄不收。",
            "藿羹詎識羅珍羞，掎摭碔砆遺琳球。",
            "帝謂□□予欲□，巨筆霞練扶斗輈。",
            "寫成斜月輝瓊樓，群真鵠立光射眸。",
            "六丁雷電不可求，倏忽一瞬三千秋。",
            "長安千門曲江頭，柳色曾繫金□□。",
            "天涯恭覽涕泗流，蒼梧叫□□□愁。"
        ],
        "title": "徽宗皇帝臨右軍蘭亭序御書贊",
        "id": "1934d9df-e70c-4fbe-bc64-b509d1010e64"
    },
    {
        "author": "岳珂",
        "paragraphs": [
            "四海如春，時維帝心。",
            "遇物而感，其傳至今。",
            "宮扇之存，有此神翰。",
            "願揚仁風，慰彼塗炭。"
        ],
        "title": "徽宗皇帝詩聯扇面御書贊",
        "id": "2beaa358-bfcb-48b2-9450-8bb9a62c2abd"
    },
    {
        "author": "岳珂",
        "paragraphs": [
            "帝宣和之太平兮，忻朝野之多娛。",
            "偉楚臣之託辭兮，侈肆筆之特書。",
            "猗百工之精能兮，璨玳軸而金朱。",
            "宛百年其如砥兮，方日卷而霞舒。",
            "維宸筆之天縱兮，臣固不得而議也。",
            "若一藝之必極其致兮，亦盛時之細也。",
            "彼舞衣與竹矢兮，猶三代之秘也。",
            "知苟且之爲無兮，亦可觀其治也。",
            "在本始與地節兮，漢室稱爲中興。",
            "豈尚方之工萃兮，反有愧于西京。",
            "紛天葩其在前兮，晃銀海其欲眩。",
            "縷黄金以爲飾兮，駭萬態而千變。",
            "雙龍宛其在軸兮，森毛髮以骨寒。",
            "歷溽潤與埃塵兮，曾不可乎犯干。",
            "巫咸下招兮，天門詄蕩。",
            "臣得而藏兮，徒慨歎以興想。",
            "鸞翔龍翥兮，太平之蹤。",
            "神睒鬼哭兮，太平之工。",
            "五陵松柏兮，蕭蕭秋風。",
            "此賦之傳兮，與天無窮。"
        ],
        "title": "徽宗皇帝秋賦御書贊",
        "id": "8fc0586d-a593-4421-9889-03460d91ea08"
    },
    {
        "author": "岳珂",
        "paragraphs": [
            "昭回之秘天所示，風行雷厲動一世。",
            "獨持八柄昭馭貴，馭貴馭富抑其細。",
            "百年史牒記金匱，木脚東廊果何地。",
            "誰從六閣得幅紙，朱書旁行儼如此。",
            "貴璫日月書紙尾，宛如宣和見宣底。",
            "參稽天筆良不類，恭覽比方三歎喟。",
            "王蔡諸臣真可罪，區區球補蟣蝨耳。",
            "汴都徬徨塵未洗，此帖間行來萬里。",
            "大書尊堯詆王氏，責以格君法當爾。",
            "奸諛直筆誅既死，願以所書裨太史。"
        ],
        "title": "徽宗皇帝讀閣支降御筆贊",
        "id": "d3cd2cc9-e266-40bf-a198-d6f818999b91"
    },
    {
        "author": "岳珂",
        "paragraphs": [
            "維中興，焯人文。",
            "燀皇靈，即清燕。",
            "垂翰墨，光日星。",
            "揖怒蛙，市駿骨。",
            "期混并，寫古作。",
            "示休寵，作豪英。",
            "臣有劍，淬三河。",
            "包兩京，舞絕世。",
            "抉浮雲，開太清。",
            "帝有訓，誓臣節。",
            "式欽承，誰掣肘。",
            "起奮袖，憤裂纓。",
            "鬰干將，在寶匣，長悲鳴。",
            "後百年，血郅支，鍔尚腥。",
            "刻斯贊，表帝心，傳龍庭。"
        ],
        "title": "高宗皇帝舞劍賦御書贊",
        "id": "f9486e01-e75b-43dd-ade3-47c12df0e4ef"
    },
    {
        "author": "岳珂",
        "paragraphs": [
            "古者賦詩，惟以言志。",
            "或陳卒章，或摭首意。",
            "惟聖秉籙，啟于多艱。",
            "北鄉之悲，鑾輿未還。",
            "歲時顧瞻，雪涕凝竚。",
            "宸毫寄心，亦或有取。",
            "惟唐二臣，一唱一酬。",
            "節物感懷，下筆不休。",
            "西清燕閒，念此夐隔。",
            "鬰乎居南，凄其望北。",
            "璧跗琅鈕，舒卷龍牋。",
            "白雲其翔，契闊十年。",
            "臣之管窺，嘗讀國史。",
            "曹勛衣襟，洪皓幅紙。",
            "或慟或泣，或命以官。",
            "或間持書，或使問安。",
            "玉音琅琅，具記青汗。",
            "宜其注思，感此歸雁。",
            "三詩之作，迭寫杜韋。",
            "社日二篇，獨書前詩。",
            "昭哉聖情，如古之賦。",
            "迄其弗償，徒切舜慕。",
            "霜露之履，誰無此哀。",
            "止或尼之，謂之何哉。",
            "是帖之傳，式媲遺訓。",
            "敵愾于王，見者必奮。"
        ],
        "title": "高宗皇帝韋杜三詩御書贊",
        "id": "68197c66-a218-4f74-904a-f70bcb8dd957"
    },
    {
        "author": "岳珂",
        "paragraphs": [
            "辛伯有言，並后亂本。",
            "惟聖齊家，知益知損。",
            "臣得此書，反其三隅。",
            "一卷之藏，于昭宸謨。"
        ],
        "title": "高宗皇帝蹙龍手札御書贊",
        "id": "d7850e37-754a-42ce-af42-2d36d09ae97c"
    },
    {
        "author": "岳珂",
        "paragraphs": [
            "書法淳古，遡晉而上。",
            "于上品中，則有皇象。",
            "漢歌大風，思士之壯。",
            "帝臨此書，獵渭懷望。",
            "於昭詒謀，倚重惟將。",
            "豈象之臨，亦意之尚。"
        ],
        "title": "高宗皇帝御筆臨吳皇象如鷹帖贊",
        "id": "f6b6b90e-3975-43bc-98f9-9c83f17e141b"
    },
    {
        "author": "岳珂",
        "paragraphs": [
            "帝淳熙兮重華，燦璧跗以秀荂。",
            "根六藝兮正以葩，蔽一言兮思無邪。",
            "噫後人兮誰耶，有臣甫兮不浮以夸。",
            "窮不詘兮之死靡他，志不忘君兮于天之涯。",
            "九淵兮鯨牙，洶怒兮奔拏。",
            "閲三百年兮鼓吹群蛙，皦如英韶兮屏淫斥哇。",
            "搴月兔兮泛靈槎，登鈞天兮泰皇家。",
            "御墨兮驚鴉，十行兮整斜。",
            "紫電兮丹霞，因風兮塵沙。",
            "臣有扁舟兮牀筆竈茶，願託寶墨兮水雲蒹葭。",
            "恍清夢兮隨鑾車，臣身江湖兮臣心不遐。"
        ],
        "title": "孝宗皇帝杜甫夜宴左氏莊詩御書贊",
        "id": "64a997a0-c1cf-4512-9cd6-053b09f7db88"
    },
    {
        "author": "岳珂",
        "paragraphs": [
            "於戲中興，駐蹕東南。",
            "江沱之安，匪帝所堪。",
            "飆起霆驅，沛澤以甘。",
            "慰于望霓，意則可探。",
            "念昔臣甫，賦萬丈潭。",
            "謂彼應龍，潛雺隠嵐。",
            "豈嵌竇是即，豈泉石是耽。",
            "救民一心，大造實參。",
            "方陽初驕，民憂未惔。",
            "彼界此疆，飲瓢粟甔。",
            "遵養必時，畢毓畢涵。",
            "亦既太甚，炎威孔燂。",
            "播奏之艱，□□孰餤。",
            "必其來蘇，以溉以覃。",
            "帝惟明習，詎不我諳。",
            "升自天衢，時乘其驂。",
            "視此沸鑪，而忍弗戡。",
            "維寧親是先，匪樂之酣。",
            "維復讎是懷，匪垢之含。",
            "鬰鬰久居，若古有談。",
            "毋功之幸成，而德之或慚。",
            "臣謂此心，與天地三。",
            "龍變難諶，龍髯已毿。",
            "心畫之昭，賁于寶函。"
        ],
        "title": "孝宗皇帝杜甫萬丈潭詩御書贊",
        "id": "e1abcf73-95c0-4647-ba6d-ac7266199d32"
    },
    {
        "author": "岳珂",
        "paragraphs": [
            "春賦之作，八荒是同。",
            "掞詞寄情，則其餘功。",
            "德異玩人，理存觀妙。",
            "臣藏其真，以見電笑。"
        ],
        "title": "孝宗皇帝御製春詞御書贊",
        "id": "9b668a3b-caf9-4c89-a4e5-dbd1e5d74bdf"
    },
    {
        "author": "岳珂",
        "paragraphs": [
            "聖孝動天，瑞則應之。",
            "帝開紹熙，天實命之。",
            "三宮燕娛，愛且敬之。",
            "禁籞翠華，時聯幸之。",
            "萬葩其春，綵服映之。",
            "玉色怡愉，霞巵醟之。",
            "豈樂行都，民物盛之。",
            "乾坤同歡，康衢咏之。",
            "于牣靈沼，魚鳥泳之。",
            "天光下臨，邦家慶之。",
            "煌煌牡丹，奇産並之。",
            "帝王稱觴，親捧迎之。",
            "巍巍太皇，萬壽稱之。",
            "一德隆興，聖益聖之。",
            "維太平臣，嘗比興之。",
            "國英竦名，夏則姓之。",
            "穠纖艷殊，美則評之。",
            "仁皇之祥，今亦訂之。",
            "堯父舜子，本天性之。",
            "龍樓雞鳴，久溫凊之。",
            "晦明節宣，臣或諍之。",
            "瑜瑕未昭，事則鏡之。",
            "宸毫所傳，神具聽之。",
            "後三十年，臣則勝之。",
            "金匱名山，尚克證之。"
        ],
        "title": "光宗皇帝夏竦雙頭牡丹賦御書贊",
        "id": "30550df4-70ca-4772-aa7f-64b729d0b37e"
    },
    {
        "author": "岳珂",
        "paragraphs": [
            "疏篁陰陰，長松矯矯。",
            "苔靜雲閒，山清月皎。",
            "樂以心會，興因天隨。",
            "以詩觀詩，是謂管窺。"
        ],
        "title": "光宗皇帝待月詩御書贊",
        "id": "24ab5cb7-01a5-4008-9ac9-2b44c2a939a3"
    },
    {
        "author": "岳珂",
        "paragraphs": [
            "偉王人之典學，本天縱之多能。",
            "續六藝之絕業，環諸儒而講明。",
            "璧跗蔚其流芳，瓊字煥其騰英。",
            "居蠖濩而儲精，炳龜龍而效靈。",
            "歲嘉定之辛巳，歷九閏而時乘。",
            "旦孜孜而忘倦，志兢兢而靡矜。",
            "詩三百有五篇，沃帝心而日聆。",
            "儼露門之未竟，已雲章之滿籝。",
            "繄是詩之四章，首二南而儀刑。",
            "凡家齊而國治，本大學之爲經。",
            "自求賢而審官，見濟濟之以寧。",
            "越染翰之雖同，茲注意之實形。",
            "昔德壽之在御，嘗史漢之留情。",
            "傳復古之奇蹟，亦流輝于古荆。",
            "有詞臣曰萬里，亟再拜而震驚。",
            "謂縫掖之所難，而帝王之躬行。",
            "今寶章之誕賁，知祖武之克繩。",
            "殆家法之相似，聯自檢于宮庭。",
            "眇周行之下走，方虺隤而于征。",
            "竦昭回之景光，愧抱槧之餘生。",
            "覽盈咫之昭華，想繹純于九成。",
            "得猗那而藏焉，尚廟瑟之餘聲。"
        ],
        "title": "寧宗皇帝詩卷耳篇御書贊",
        "id": "3cea9f14-9239-40ca-9637-8392ab22a60e"
    },
    {
        "author": "岳珂",
        "paragraphs": [
            "慶雲絢彩，河漢縈之。",
            "列星垂天，日月明之。",
            "先民授能，維聖成之。",
            "英英後先，疇其勝之。",
            "有晉大令，父而兄之。",
            "一門擅奇，世共稱之。",
            "小楷之傳，抑更精之。",
            "芝靈葩奇，杳莫名之。",
            "賜書官奴，既準繩之。",
            "洛神出藍，而復青之。",
            "閲幾何年，劫火經之。",
            "鬼神護持，莫憑凌之。",
            "煌煌炎圖，帝中興之。",
            "嚴除清廂，又南榮之。",
            "翰權墨衡，千古程之。",
            "神覽睿藻，二難并之。",
            "一真既藏，大訓形之。",
            "流秘下方，萬目驚之。",
            "或軼或傳，式經營之。",
            "十閲歲華，迄克膺之。",
            "竭橐以酬，尚或矜之。",
            "恍然舊觀，緘且縢之。",
            "有煒廟瑟，天球鳴之。",
            "鄙俚混淆，敢曰聲之。",
            "金籥玉箋，謹毖扃之。",
            "咨爾子孫，思供承之。"
        ],
        "title": "王獻之洛神賦帖贊",
        "id": "65d228d8-c27d-4e10-aa75-e4d9a66621d7"
    },
    {
        "author": "岳珂",
        "paragraphs": [
            "永嘉戎馬摇乾坤，渡江一馬黄屋奔。",
            "中原文獻無復存，僅有筆陣興王門。",
            "猗歟大令趾右軍，幾年埒美名金昆。",
            "片紙斷爛如瑶琨，鸞蛟蛇蚓置勿論。",
            "爲問此帖當何人，豺狼父子蟻君臣。",
            "綱常肇自清濁分，孰能自植無君恩。",
            "是時咸洛塵霾昏，阡原變徙陵谷翻。",
            "家人丘隴何足言，痛裂乃爾摧心肝。",
            "義熙九土封函關，遺氓遮道挽息真。",
            "矢口止誦公家墳，人心大義端不泯。",
            "誰其主議畫淮濆，伊瀍王氣空膏屯。",
            "悠悠千載有此臣，委質無乃慚州民。",
            "感歎遺墨氣涌山，我欲請劍同朱雲。",
            "收亭楸檟方成阡，大呼爲叫九天閽。"
        ],
        "title": "王操之舊京帖贊",
        "id": "7f6e13f1-f018-4e8e-89b6-3a060f22b76f"
    },
    {
        "author": "岳珂",
        "paragraphs": [
            "瑞牛出谷，既秉金籙。",
            "短轅逐犢，池鳳是續。",
            "棲梧食竹，葩奇韵馥。",
            "在此寶軸，手不可觸。",
            "神觀玉立，宛若在目。",
            "恍其展讀，烏衣之曲。"
        ],
        "title": "王洽永嘉帖贊",
        "id": "de3fd5af-413b-4747-863a-b6b6dfb0b66f"
    },
    {
        "author": "岳珂",
        "paragraphs": [
            "巨濟取帖，斷于李唐。",
            "而予何人，波及于梁。",
            "然而考硬黄之流別，辨緗素之古香。",
            "並之以淳化秘閣之蹟，印之以紹興御府之章。",
            "於戲斯文，不忝厥藏。"
        ],
        "title": "梁阮研宰相帖贊",
        "id": "56679120-d718-461a-8b1b-f9bcb290948c"
    },
    {
        "author": "岳珂",
        "paragraphs": [
            "平子作賦，六一著錄。",
            "前乎一千年，既傳于草堂之手。",
            "後乎四百載，仍託以稗官之目。",
            "衡製永述，修題珂續。"
        ],
        "title": "陳僧智永歸田賦帖贊",
        "id": "8122fd45-a634-4319-ae64-19031024cae8"
    },
    {
        "author": "岳珂",
        "paragraphs": [
            "內史書如率令，善奴秀比官奴。",
            "千古會稽楷則，于今重見陰符。"
        ],
        "title": "歐陽詢陰符經帖贊",
        "id": "bf519775-407e-4762-8d0b-98cd02c4b8c1"
    },
    {
        "author": "岳珂",
        "paragraphs": [
            "麟臺正字垂拱臣，手持鴻筆扶金輪。",
            "喔咿自擬教牝晨，尚欲圭璧全其身。",
            "筆精墨妙雖有神，千載乃作無端人。",
            "以人廢言古所聞，尚可展卷書吾紳。"
        ],
        "title": "陳子昂無端帖贊",
        "id": "a65c29f5-dbfd-4c1d-adef-57dca80fc6e1"
    },
    {
        "author": "岳珂",
        "paragraphs": [
            "六郎之風姿，秀于清池。",
            "初日之華蕤，流景發暉。",
            "種玩之誰宜。",
            "有美人兮，掞胸中之奇，筆下其似之。"
        ],
        "title": "崔融荷華帖贊",
        "id": "61ec2025-1612-40f5-8387-dd3c8de2f622"
    },
    {
        "author": "岳珂",
        "paragraphs": [
            "公之素守，日烈霜嚴。",
            "公之大節，斗揭巖瞻。",
            "筆勢所存，心畫可占。",
            "八法具體，匪柔匪銛。",
            "庶彙流形，如鶱如潛。",
            "坱圠是似，端倪孰覘。",
            "人以藝進，公以德兼。",
            "凜其高風，氣壓萬籤。",
            "公神在天，公書在奩。",
            "繫贊以藏，震于壬憸。"
        ],
        "title": "顔真卿朝迴帖贊",
        "id": "2e47c7ce-8b3c-4969-b70a-55d1ff34ad49"
    },
    {
        "author": "岳珂",
        "paragraphs": [
            "南陽素書，浩之素珍。",
            "而本朝觀浩之書，又皆以爲絕倫。",
            "今視諸賢之跋，凡十有三人。",
            "歲月幾何，又不能彷彿其清塵。",
            "書意日新，而迹日陳。",
            "白首之攻，庶幾信今。"
        ],
        "title": "徐浩謝賜書帖贊",
        "id": "76e9de25-a9ac-4fd0-a6c6-335919c1d89b"
    },
    {
        "author": "岳珂",
        "paragraphs": [
            "夔作八音，莖韺咸雲。",
            "婁辨五色，朱紫玄纁。",
            "偉絕藝之天成，隨所施而冠群。",
            "既運斤而薦巧，亦端委而長身。",
            "或有若而闕里，或蔡邕而虎賁。",
            "是其同者體，而不同者神。",
            "藻繪既後素，笙鏞無奪倫，夫是之謂寶真。"
        ],
        "title": "張長史春草三帖贊",
        "id": "21984c41-758f-465c-8f72-3ab60cfd2e9f"
    },
    {
        "author": "岳珂",
        "paragraphs": [
            "煒五帖兮迨今，信第一兮秋深。",
            "彼伯高兮書淫，人爭取兮千金。",
            "考步武兮可尋，付纖穠兮何心。",
            "媲關沈兮鳴琴，尚海岳兮知音。"
        ],
        "title": "張長史秋深帖贊",
        "id": "501aa920-9727-475e-baca-aa2768b5883b"
    },
    {
        "author": "岳珂",
        "paragraphs": [
            "鵾鵬徙海，龍蛇起陸。",
            "思妙天隨，神鍾鬼哭。",
            "垂露在手，非烟眩目。",
            "錦紱瓊機，光我韞櫝。"
        ],
        "title": "懷素千文帖贊",
        "id": "7dd8a920-f3d5-4be2-88ad-2bd981f2516e"
    },
    {
        "author": "岳珂",
        "paragraphs": [
            "憭慄之秋，騷人所悲。",
            "彼僧何爲，乃寫以辭。",
            "絕藝出塵，亦寄焉耳。",
            "雲烟蒼茫，在此幅紙。"
        ],
        "title": "懷素秋風帖贊",
        "id": "3b6e62f3-c207-4745-8a6a-ed72197178c5"
    },
    {
        "author": "岳珂",
        "paragraphs": [
            "噫懷素，善草書。",
            "雜真行，世所無。",
            "妙之臻，理不殊。",
            "盍反觀，同其初。"
        ],
        "title": "懷素律公帖贊",
        "id": "1a606066-8c27-404f-bfc8-b575e70db7f5"
    },
    {
        "author": "岳珂",
        "paragraphs": [
            "有王茂宏之筆勢，予非取其麗。",
            "從容而大肆，巧者以愧，尚庶古意。"
        ],
        "title": "裴素明日帖贊",
        "id": "9e6dccc6-36b1-4e13-8619-9402c19c68bb"
    },
    {
        "author": "岳珂",
        "paragraphs": [
            "籀學在唐，陽冰一夔。",
            "彼秩八音，各有工師。",
            "斯帖之奇，體微而具。",
            "何以譬之，磬襄鼗武。"
        ],
        "title": "唐史惟則篆千文帖贊",
        "id": "8da39afe-339b-4ba7-bb15-05d792434c17"
    },
    {
        "author": "岳珂",
        "paragraphs": [
            "玉𥫽詩府旌陽仙，驂鸞翳鳳珊瑚鞭。",
            "羽裳雲錦朝帝垣，天鳳戛佩披瑯玕。",
            "瑶階十二琪樹連，珠暉璧魄環非烟。",
            "手按碧蕊丹葩鮮，崑閬七七爭芳妍。",
            "翩焉來下探九淵，攫頷驚起龍正眠。",
            "茫茫塵劫今幾年，北斗柄爛東海田。",
            "袖中琲琲輝且圓，琤琮落筆如流泉。",
            "烏欄錦褾餘百篇，獄寶上燭牛斗躔。",
            "御題小璽今宛然，已散復合庸非天。",
            "鯨魚東去雲浪翻，晴晝昳蕩開虎關。",
            "紫金浮玉月滿川，大招爲賦乘槎騫。"
        ],
        "title": "唐許渾烏絲欄詩真蹟贊",
        "id": "5ccdec64-7634-4518-b2d2-350a7105a13b"
    },
    {
        "author": "岳珂",
        "paragraphs": [
            "唐而乾寧，果何時。",
            "作書及詩，且恬以嬉。",
            "淪胥之不知，而拳拳于一緇。",
            "吁其可悲。"
        ],
        "title": "崔遠送瘙利詩帖贊",
        "id": "0ae236e8-c3ac-4ebb-8729-41c11203cfc3"
    },
    {
        "author": "岳珂",
        "paragraphs": [
            "書既造妙，摹者惟欲取其肖。",
            "摹既逼真，題者不必託諸人。",
            "以實傳信，萬古一晉。",
            "無目睫之徇，視御府之印。"
        ],
        "title": "衛恒往來帖贊",
        "id": "048fbcae-91ed-4db1-baf1-de9fed81fc92"
    },
    {
        "author": "岳珂",
        "paragraphs": [
            "摹法之精，必驗以真。",
            "我見棗刻，已同似人。",
            "啟以楷書，告以章草。",
            "情敬之分，于此焉考。"
        ],
        "title": "王廙問安王秋二帖贊",
        "id": "af6ba3c0-0d1f-4c48-af1a-68c28bf94569"
    },
    {
        "author": "岳珂",
        "paragraphs": [
            "王門之書祖始興，他帖閣本皆洞精。",
            "獨餘此帖難强名，妙處頓使俗眼驚。",
            "唐人硬黄昔流聲，紙古墨暗如晨星。",
            "兒曹緘口勿浪評，更看羲獻森階庭。"
        ],
        "title": "王導懷感帖贊",
        "id": "00191be6-f03f-4879-95ae-eb345e280aa8"
    },
    {
        "author": "岳珂",
        "paragraphs": [
            "郗姓三傳而至恢，晉代七革而爲唐。",
            "書以世而能，摹以久而彰。",
            "予將因高平之奕葉，而擷千古之遺芳。",
            "於戲道徽，尚其不亡，茲其足以侈摹帖之藏。"
        ],
        "title": "郗恢授衣帖贊",
        "id": "9b43da6a-acd1-4a28-b08e-f69bb8cfeca6"
    },
    {
        "author": "岳珂",
        "paragraphs": [
            "猗應龍，蟠九嵕。",
            "抱驪珠，閟含風。",
            "見似人，喜若跫。",
            "作者誰，臣姓馮。"
        ],
        "title": "馮承素蘭亭敘帖贊",
        "id": "bba1298b-2497-40c2-80d0-ed31e011d454"
    },
    {
        "author": "岳珂",
        "paragraphs": [
            "禊帖之亡，坏土其朽。",
            "至于貞元，夫豈一手。",
            "彷彿之傳，爛如晨星。",
            "尚勝定武，以石得名。"
        ],
        "title": "吳通微臨蘭亭敘帖贊",
        "id": "bf32a736-7906-472c-9e28-0c81511daa50"
    },
    {
        "author": "岳珂",
        "paragraphs": [
            "唐摹之傳取奇古，彷彿硬黄疑此楮。",
            "我從眼力別瑶珷，安得庸奴字如許。"
        ],
        "title": "右軍初月帖贊",
        "id": "7e909bfc-a48d-4a89-9672-e2aff2ad156c"
    },
    {
        "author": "岳珂",
        "paragraphs": [
            "筆健而奇，而紙素猶近時。",
            "彼摹者吾不能知其爲誰。",
            "忘筌與蹄，庶幾得之。"
        ],
        "title": "右軍遣信帖贊",
        "id": "b43be008-dade-405f-9074-ffbc89588233"
    },
    {
        "author": "岳珂",
        "paragraphs": [
            "或真或摹，斯焉取諸，是出于偃月之儲。",
            "垂胄同仇，于門之魚，予將比乎邾。"
        ],
        "title": "右軍留女帖贊",
        "id": "84ad6d5d-7900-4f22-9a36-6396c0c088c6"
    },
    {
        "author": "岳珂",
        "paragraphs": [
            "書摹于唐，故不當印以貞觀。",
            "然而涸筆天成，書名雲爛，殆不止于真之亂。",
            "彼無別者，徒欲侈其真而汩以贋。",
            "石汰玉出，涇分渭判，尚考予贊。"
        ],
        "title": "右軍復尅二書帖贊",
        "id": "88577c88-d1fe-4c57-95bb-f42368e3c02f"
    },
    {
        "author": "岳珂",
        "paragraphs": [
            "宣和御府皆法書，珍藏直及鍾王初。",
            "徒緣絹素少晉儲，著定聊復稱唐摹。",
            "氣全神王斷裂餘，更有數體同官奴。",
            "百年風塵閲穹廬，回首六閣懷東都。"
        ],
        "title": "右軍尚書帖贊",
        "id": "2d496713-3844-4977-98f3-cc58efb1b728"
    },
    {
        "author": "岳珂",
        "paragraphs": [
            "唐人善書者，晨夕臨鵝池。",
            "生平安問帖，千古乃見之。",
            "蕭齋今爲誰，米姓猶可窺。",
            "摹筆得活法，一卷當得師。"
        ],
        "title": "右軍安問帖贊",
        "id": "73c472bc-a96e-4731-8fcd-0947e79636f3"
    },
    {
        "author": "岳珂",
        "paragraphs": [
            "唐人摹帖多自喜，千古換鵝誰趾美。",
            "順塗鹿夢豈真寐，畫餠兒癡出饞水。",
            "詎憐成安獲張耳，泜上鼓旗那可致。",
            "銅丸碧衣誰證爾，重說偈言煩小米。"
        ],
        "title": "右軍轉勝帖贊",
        "id": "a5e2668f-6ffa-4ad9-a101-19668a04fce0"
    },
    {
        "author": "岳珂",
        "paragraphs": [
            "淳古有真味，不特見于結子。",
            "茲帖之名得示，縱摹倣於唐世，隠然猶有西晉之遺意。",
            "彼昌黎者，或肆譏議。",
            "謂以俗書趁姿媚，予未敢以爲是。"
        ],
        "title": "右軍得示帖贊",
        "id": "5a92ca37-e325-4e02-947f-b5d1ddb384c9"
    },
    {
        "author": "岳珂",
        "paragraphs": [
            "大令好書洛神賦，後人猶襲邯鄲步。",
            "夫君草聖洞千古，筆下縱橫敏風雨。",
            "凌波杳杳去無所，半幅尚能追媚嫵。",
            "幾年唐印閲振武，誰其別之視書譜。"
        ],
        "title": "孫過庭摹洛神賦贊",
        "id": "6c384c92-e418-4bbf-a16a-3e42c641bc41"
    },
    {
        "author": "岳珂",
        "paragraphs": [
            "天津織女瓊爲梭，的皪八體輝明河。",
            "雲章玉字炯不磨，一洗秦籀麾周科。",
            "人世剪割同綺羅，百衲尚可睨伐柯。",
            "告身莫易矧換鵝，浙江轟豗老伏波。",
            "龍象駭慄嚴撝訶，玉函金鑰神畀珂。",
            "一洗海岳遺恨多，千巖唐晉春嵯峨。"
        ],
        "title": "洪元眘行業讚集王右軍書帖贊",
        "id": "df240558-b54b-4ee4-b6dc-32a769b3cfcc"
    },
    {
        "author": "岳珂",
        "paragraphs": [
            "洛石赤心，以出寶圖。",
            "燕涎雞晨，即瑞製書。",
            "有奕王門，南土華腴。",
            "獻其家珍，陳于玉除。",
            "筆法之神，匪臨伊摹。",
            "史館之儲，尚其不誣。"
        ],
        "title": "萬歲通天帖贊",
        "id": "15c3ce98-c1cf-4b05-aef2-5aa0efbb36bc"
    },
    {
        "author": "岳珂",
        "paragraphs": [
            "興嗣次韵成一家，作者更書遍河沙。",
            "幾年真草分正葩，變現要作千體誇。",
            "誰知筆椽出袈裟，如摧犀角抽龍牙。",
            "墨池摹倣紛天華，尚想字母真摩耶。"
        ],
        "title": "智永千文真草帖贊",
        "id": "ca6e3ff5-786a-4abc-a7f5-0718c6658198"
    },
    {
        "author": "岳珂",
        "paragraphs": [
            "開禧之元，予仕軍庾。",
            "偕朋命駕，嘗即甘露。",
            "慨懷海岳，賦詩弔古。",
            "朅予再來，乘軺茲土。",
            "復登多景，乃得斯賦。",
            "江山几案，風月樽俎。",
            "俯仰迹陳，卧臨意寓。",
            "維賦之作，自庾開府。",
            "殷歎婆婆，桓懷雄據。",
            "染翰行墨，自唐摹褚。",
            "蘇印儲錄，魏藏米譜。",
            "後百餘載，見我詩句。",
            "又二十年，真蹟斯睹。",
            "地有顯閟，物遂散聚。",
            "抑人與對，非鑒奚取。",
            "獨慚予者，莫踵遐武。",
            "誰其後先，傳此縑素。",
            "朝猿暮鶴，秋霓春霧。",
            "是書其存，尚想吞吐。"
        ],
        "title": "諸遂良枯樹賦帖贊",
        "id": "b11af7e1-290d-41d5-9c4a-45a19665d1c2"
    },
    {
        "author": "岳珂",
        "paragraphs": [
            "帖中月字用武后書體，因其時也。",
            "魏字紛如葩葉之當風，轉而奇也。",
            "遡晉千年，如極如馳也。",
            "既宜于今，而于古亦師也。",
            "既變于己，而于人亦資也。",
            "米芾有言，功名不如翰墨。",
            "抗少保而躋之，謂五王其卑也。",
            "予固從而貴其帖，而亦未暇辨其是非也。"
        ],
        "title": "薛稷夏熱帖贊",
        "id": "e7596074-4f0d-48aa-983c-d48ca55f100a"
    },
    {
        "author": "岳珂",
        "paragraphs": [
            "當天寶之季歲，騰紫宮之長彗。",
            "駭漁陽之駃騠，將道洛以飲渭。",
            "以十五萬衆鼓行之勇，涉二十四郡無人之地。",
            "偉顔門之競爽，獨舍生而取義。",
            "有常山以爲之兄，有魯公以爲之弟。",
            "合群從而死難，慟三軍而雪涕。",
            "蓋將豁百世而開聵矇，澄六合而蕩氛翳。",
            "手締絕紐，躬支橫潰。",
            "射羿日之並出，扶杞天于將墜。",
            "斯文也，所謂質之鬼神而無疑，建諸天地而不悖。",
            "又豈止于區區之一酹。",
            "於虖，誤主有人，效忠何罪。",
            "胡大僇之正不致于林甫之流，而所遭之慘乃及于泉明之輩。",
            "予持此評，氣洶心痗。",
            "豈徒贊八體之書，抑以代千載之誄。"
        ],
        "title": "顔魯公祭文帖贊",
        "id": "da2ab150-bb38-4c17-a6ca-e9f47be1400d"
    },
    {
        "author": "岳珂",
        "paragraphs": [
            "北海書名亢其宗，雖摹猶足傳奇蹤。",
            "已鳴褚籥調歐鏞，更拔永戟摧羲鋒。",
            "平生鑒賞襄陽公，二寶相避如燕鴻。",
            "青氈閲世儻可逢，定見重合延平龍。"
        ],
        "title": "李邕光八郎帖贊",
        "id": "01d41845-96e2-4703-9101-39c03fc54072"
    },
    {
        "author": "岳珂",
        "paragraphs": [
            "洗箕山之耳，緘周廟之口。",
            "雷孤竹之腹，策六馬之手。",
            "清乎慎乎，有餘縕乎。",
            "二者之間，吾其隠乎。"
        ],
        "title": "李玄胄清慎帖贊",
        "id": "7524f704-359e-4f57-b10a-0bbe708add51"
    },
    {
        "author": "岳珂",
        "paragraphs": [
            "貝多之葉來金仙，益以注釋非忘言。",
            "楞伽著在西域編，名雖或訛經則傳。",
            "唐世經生筆力便，茲文流布今幾年。",
            "河南題字恐未然，留與末世觀蹄筌。"
        ],
        "title": "楞伽經注帖贊",
        "id": "da4064e4-100f-426d-af69-1964b8b1a351"
    },
    {
        "author": "岳珂",
        "paragraphs": [
            "群賢修禊，書法遂東。",
            "永欣之傳，盛于越中。",
            "褚雖莫留，猶有遠公。",
            "至今千巖，颯然清風。"
        ],
        "title": "奉禮帖贊",
        "id": "2022d4a7-2729-4898-8977-d9328c79ed01"
    },
    {
        "author": "岳珂",
        "paragraphs": [
            "心潛書法，神造詩境。",
            "予意是時，萬念俱屏。",
            "樂非外騖，自得雋永。",
            "坐令塵埃，頓發深省。"
        ],
        "title": "青峰詩帖贊",
        "id": "b3da22fb-33d3-4451-ab4f-ba3ef513ff84"
    },
    {
        "author": "岳珂",
        "paragraphs": [
            "玉冊之樓壓吳杭，三川錦繡開故鄉。",
            "英姿颯颯熊虎相，紅袍金印交煒煌。",
            "百年霸府儀物龐，山判近出功臣堂。",
            "鳳宅畫諾鵲抵章，五雲八體嚴且莊。",
            "流傳世世民弗忘，鬼神呵護謹毖藏。",
            "題染猶带猊爐香，卷端藻墨十二行。",
            "紫橐曾是天台房，我寶此帖隨縑緗。",
            "匪徒嗜古思耿光，大誼猶可占尊王。"
        ],
        "title": "吳越三王判牘帖贊",
        "id": "3f80d759-201e-478c-b31d-949e811012c5"
    },
    {
        "author": "岳珂",
        "paragraphs": [
            "書名之訛，創自韋陟。",
            "季襲其風，始見書尺。",
            "狙冠豺綬，乃唐之賊。",
            "相不加誅，而反畏惕。",
            "禮度盡壞，王綱倒植。",
            "存此謂何，覽者太息。"
        ],
        "title": "豆盧革田園帖贊",
        "id": "279a0862-0d29-4d4b-a831-d5215af4fdca"
    },
    {
        "author": "岳珂",
        "paragraphs": [
            "於惟騎省，神藝造古。",
            "獮兔璇窟，吸蜍銀浦。",
            "千文爰襲，百體具舉。",
            "慶雲澄靄，清風垂露。",
            "鳥跡觀象，魚書辨魯。",
            "倉創籀述，嶧夸咸詛。",
            "如周金版，如岐石鼓。",
            "製比邈健，勢窮斯嫵。",
            "游史遜妍，冰書挈度。",
            "悠悠千載，孰是去取。",
            "寥寥幾人，他莫比數。",
            "世遺趙璧，寶及康瓠。",
            "矉心何尚，徵睫何睹。",
            "表而出之，光我書府。"
        ],
        "title": "徐鉉小篆千文帖贊",
        "id": "4b668595-7bc7-4960-bf76-96e56a4bf43e"
    },
    {
        "author": "岳珂",
        "paragraphs": [
            "晉有逸民，樂天不憂。",
            "唐有遺臣，嗜古好修。",
            "或夷惠之擬倫，或斯冰之與儔。",
            "炯松姿而筠操，又鐵畫而銀鈎。",
            "集二妙之全美，接千載之風流。",
            "載酒拂石，尋壑經丘。",
            "吾將抱此而爲栗里之游。"
        ],
        "title": "徐鉉篆五柳傳帖贊",
        "id": "1db7a292-21cf-4de4-b887-42db0e8097c1"
    },
    {
        "author": "岳珂",
        "paragraphs": [
            "予于是帖，有感者四。",
            "館職在外，于學士不繫細銜，于带職者皆曰同院，意親情洽，所以見前輩之篤風誼也。",
            "內賜金魚，蓋出新寵，带職者乃從學士轉致，又雜以他寄焉，所以見上恩交情俱無內外也。",
            "謝學士以啟，而用楷法，寄同院同年以詩，而用行書，又以見待人處己，雖小節皆有體也。",
            "承平幕府，得一佳帖，相聚以觀，又以見時清事簡，雖邊圉亦得以從容于文藝也。",
            "於虖，詩文之傳，幾人于茲。",
            "獨于此書，有感有思。",
            "流風之存，妙墨之遺。",
            "什襲是宜，維以詩之。"
        ],
        "title": "李西臺啟詩帖贊",
        "id": "b8db5ef1-73cc-4b4e-b92b-6dce91700658"
    },
    {
        "author": "岳珂",
        "paragraphs": [
            "以退藏心，邀丘壑老。",
            "唱酬之間，意已足考。",
            "我以倦翼，故應知還。",
            "高躅凜然，庶幾是攀。"
        ],
        "title": "李西臺退居詩帖贊",
        "id": "9e7b24db-e658-4476-827c-52e1760a2cf3"
    },
    {
        "author": "岳珂",
        "paragraphs": [
            "桂州之帥，予莫知其爲誰也。",
            "盍簪得朋，其必有以稱此詩也。",
            "黄卷之苦心，意其樂之真足以忘疲也。",
            "若夫屈伸則有時也，而豈以是爲富貴之資也。",
            "得路之終期，予固未免猶置夫疑也。"
        ],
        "title": "宋素臣惜別詩帖",
        "id": "03356c86-751d-494b-ad1e-5c3eb297d358"
    },
    {
        "author": "岳珂",
        "paragraphs": [
            "以帝傅，從赤松。",
            "有榮名，華厥躬。",
            "超二疏，列三公。",
            "瞻中臺，祖上東。",
            "煥衮舄，樂鼓鍾。",
            "壽九袠，天報豐。",
            "思其人，想清通。",
            "觀筆法，猶雍容。"
        ],
        "title": "張文懿珍果帖贊",
        "id": "f3666329-bd65-4666-82dc-81ef77fed862"
    },
    {
        "author": "岳珂",
        "paragraphs": [
            "嘉定乙亥，珂丞軍器，居于寶蓮。",
            "鄰有善士，曰范擇能，實祖太史。",
            "百年相承，文獻攸萃。",
            "暇日啟鑰，抉奇出秘。",
            "有三軸者，實公程藝。",
            "捧玩再拜，始識公字。",
            "丁丑禾興，刻置官寺。",
            "棗肥失態，莫盡體勢。",
            "粵來維揚，歲在癸未。",
            "客出公帖，相示歎喟。",
            "如昔所見，毫髮畢似。",
            "于翰墨間，更著風誼。",
            "客謂此書，伐木無愧。",
            "亟以歸我，備名臣體。",
            "瓊函錦繰，明窗棐几。",
            "時一展玩，若鏘劍佩。",
            "是歲七月，日維乙巳，淮海堂下，清陰蔽芾。",
            "我時受藏，午暑猶熾。",
            "月紀歲合，時又其位。",
            "于日之吉，與初覽對。",
            "載見載識，若合符契。",
            "豈非天耶，尚勿失墜。"
        ],
        "title": "呂文靖亭候帖贊",
        "id": "864df53f-b863-483a-b3c7-0ce572fc59bc"
    },
    {
        "author": "岳珂",
        "paragraphs": [
            "元氣在天，日星繫焉。",
            "骨骾在身，四體恃焉。",
            "王國之幹，公實似焉。",
            "有煒翰墨，抑其細焉。",
            "是書之傳，自尹氏焉。",
            "歷年雖多，人爭毖焉。",
            "彼名家者，衆或棄焉。",
            "脅肩夏畦，亦何利焉。",
            "一卷之師，覽者愧焉。"
        ],
        "title": "范文正問醫帖贊",
        "id": "e4f89bd4-8104-40e0-8c97-f32f9359a96f"
    },
    {
        "author": "岳珂",
        "paragraphs": [
            "凌雲成而楷遂絕，太極建而書仍存。",
            "藝不足以名世，士亦貴于自珍。",
            "彼其之子以賤待其身，而又安能以重望夫人。",
            "偉四諫之直聲，並翰墨而流芬。",
            "方其作元舅之碑以伸天子之孝，拒佞倖之請而杜褻取之門。",
            "則片言隻字之落人間者，世固待之以褚顔之節，而豈復儕之于芝繇之倫。",
            "後二百年珂得而藏其真，是蓋不特寶其書而楷模其縱筆之妙思，又將因其字而彷彿其絕世之清塵也。"
        ],
        "title": "蔡忠惠書簡帖贊",
        "id": "496e8ddc-71b0-4d97-a0f1-836c7a0006e6"
    },
    {
        "author": "岳珂",
        "paragraphs": [
            "前朝之名臣，承平之王孫。",
            "筆妙而跋真，一旦而並臻。",
            "此蓋不特適千里而喜似人也。"
        ],
        "title": "蔡忠惠趙氏風度帖贊",
        "id": "26b9a771-3cbb-4e52-b5a0-5203c60477f4"
    },
    {
        "author": "岳珂",
        "paragraphs": [
            "家書正所以寄情之真，徒得觀筆力之神，又以見公之褆身。",
            "予彙而藏，以警夫人。"
        ],
        "title": "蔡忠惠家書帖贊",
        "id": "f9a70f44-6b48-4424-aae0-5604b511cc1b"
    },
    {
        "author": "岳珂",
        "paragraphs": [
            "既有史才，又得墨妙。",
            "今古言辭，事功談笑。",
            "蜀人之藏，曰維甘棠。",
            "我時其傳，以著不忘。"
        ],
        "title": "宋景文言志帖贊",
        "id": "baeeaa74-45e8-47ab-b16f-8249e891f145"
    },
    {
        "author": "岳珂",
        "paragraphs": [
            "漢有德公天下士，皇祐相國實其裔。",
            "雖云出處有同異，今古龐宗開顯晦。",
            "我觀清風勵百世，未若太平以身致。",
            "鹿門遺墨不可覬，聊寶此書貴行志。"
        ],
        "title": "龐莊敏魁柄帖贊",
        "id": "be584202-f444-4616-8b1d-639d9ce2acd6"
    },
    {
        "author": "岳珂",
        "paragraphs": [
            "扶桑擎日，厥幹萬尺，以爲公筆。",
            "天壽平格，元圭昭錫，以爲公墨。",
            "陰陽闔闢，鰲柱立極，見此偉特。",
            "太山絕壁，九河碣石，莫動筆力。",
            "有雲五色，曾著瑞籍，多士辟易。",
            "繄天實啟迪，豈以詡飾，如彼韋陟。",
            "公騎鵬翼，歸侍帝側，有是遺蹟。",
            "榮光交射，星月珠璧，終古不忒。",
            "維珂之得，再拜歎息，坱圠孰測。",
            "几几赤舄，尚想公德，永鎮下國。"
        ],
        "title": "韓忠獻北道京邑二帖贊",
        "id": "245f62a6-eb67-475b-a829-f6b603cebf25"
    },
    {
        "author": "岳珂",
        "paragraphs": [
            "五言簡嚴而意不迫，七言丰腴而體不忒。",
            "意公彷徉于景物之間所謂造化生意者，蓋亦畢寫于翰墨。",
            "如彼纖巧，旬鍛月鍊，又焉得以踐其閫閾。",
            "春萌夏假，默具帝力。",
            "公詩自然，于以觀德。"
        ],
        "title": "韓忠獻早夏衆春二詩帖贊",
        "id": "31b97028-ed88-4b57-b9f1-241a24f2531b"
    },
    {
        "author": "岳珂",
        "paragraphs": [
            "其溫而惠，有青州救荒之意。",
            "其勁而竦，有北庭抗議之勇。",
            "其湍而直，有鎮撫百度之績。",
            "萃是三德，發爲遺墨。",
            "蓋靜而正者公之心，而用而變者公之迹。",
            "端委搢紳，言孚意親。",
            "我思若人，古社稷臣。"
        ],
        "title": "富文忠出身帖贊",
        "id": "cc6c7eaf-e9f2-4c18-af09-b32d92a76b1d"
    },
    {
        "author": "岳珂",
        "paragraphs": [
            "德威堂中有漢相，衮繡晝扶靈壽杖。",
            "龐眉鮐背猶克壯，手展炎圖開治象。",
            "虹蜺椽筆光萬丈，落紙珠璣爭獻狀。",
            "凜然手澤端可仰，三復崧高慰瞻想。"
        ],
        "title": "文忠烈治裝帖贊",
        "id": "95473947-79a6-4f9a-9638-002838f79ee2"
    },
    {
        "author": "岳珂",
        "paragraphs": [
            "厚德如祁公，黄鐘大鏞，和樂且雍。",
            "尊賢如六一，朱絃疏越，三歎廟瑟。",
            "道比志叶，不膠而漆。",
            "顧中外之雖異，猶同堂而合席。",
            "思遺蹟而不可見，幸二賢之爲時出。",
            "所以前乎此則致太平之明效，後乎此則贊受遺之定冊。",
            "既以廣元氣之運，亦以壽斯文之脈。",
            "然則湍瀨無縱鱗，風枝無寧翼。",
            "涵養成就，見此輔弼，故後世尤得以歸功慶曆也。"
        ],
        "title": "杜正獻與歐公書簡帖贊",
        "id": "d36468b5-1b2d-4912-a198-c6eff3109f79"
    },
    {
        "author": "岳珂",
        "paragraphs": [
            "有文事，有武備，公之筆札蔚然可占也。",
            "兵凶器，戰危事，公之此事非直一謙也。",
            "以公之才，持必勝之策，而于顧慮獨如此其嚴也。",
            "嗟今之人，萬一不逮，談伊吾，望天山，乃抵掌而奮髯也。",
            "爾言則輕，民之殲也。",
            "好謀而成，視吾奩也。"
        ],
        "title": "孫威敏及物帖贊",
        "id": "eba07118-9abe-4208-9c20-05ddf0c3bf77"
    },
    {
        "author": "岳珂",
        "paragraphs": [
            "公于率更，每稱吾家。",
            "是書之傳，似耶非耶。",
            "書出于心，既勁且方。",
            "世多公書，行或未藏。",
            "易方而圓，飄飄若仙。",
            "楷以其人，行以其天。",
            "堂堂斯文，維軻與雄。",
            "我觀二書，如或見公。"
        ],
        "title": "歐陽文忠索碑遣居二帖贊",
        "id": "53e68c34-73d8-44f9-b531-10e69b4bfe1b"
    },
    {
        "author": "岳珂",
        "paragraphs": [
            "公于國史，以好硯稱。",
            "石焉取斯，蓋協其能。",
            "遒媚之觀，在此尺紙。",
            "善工利器，予鑒如此。"
        ],
        "title": "唐彥猷談奉得達二帖贊",
        "id": "06a93c45-5b62-419e-ac3d-1e1f1d6954d3"
    },
    {
        "author": "岳珂",
        "paragraphs": [
            "公在嘉祐，輔政受遺如畢公高，勳烈堂堂，奉同而隮也。",
            "公在治平，清浄畫一如曹相國，德心休休，比規之隨也。",
            "公在熙寧，功成身退如裴中令，壽雋番考，樂以全其歸也。",
            "帖字宛然，既莊而復奇也。",
            "周密無間，筆法繇此推也。",
            "予得而藏，尚可以想麒麟之英姿也。"
        ],
        "title": "曾宣靖類見帖贊",
        "id": "1afe43f1-6fa1-4540-b7da-63cf3766bd19"
    },
    {
        "author": "岳珂",
        "paragraphs": [
            "爲御史而稱其鐵面，宜筆力之健。",
            "尹成都而琴鶴以行，宜字體之清。",
            "書法何出，心即其物，可以比魏公之笏。"
        ],
        "title": "趙清獻勤潔帖贊",
        "id": "4645f267-7d9a-4815-8faa-1c1c43d0cd79"
    },
    {
        "author": "岳珂",
        "paragraphs": [
            "態騰踔而多疎，意軒昂而多趣。",
            "倏焉如籋電之駒，沛然如縱壑之魚。",
            "使之爲山澤之癯，抱是道以自娛，聞清風而興起，望膏澤之沾濡，膚寸所形，粃糠金朱，豈不毅然大丈夫。",
            "然而律之以芝繇之法度，考之以羲獻之範模，媲行楷而已變，質隸草而多拘。",
            "顧欲以之擅八體，教六書，合天下同軌之車，而不容有一轍之殊，茲其所以僨于康莊之衢。",
            "吁。"
        ],
        "title": "王文公赴官修學二帖贊",
        "id": "a7c75998-ed7b-4d63-8eba-c65629dbadeb"
    },
    {
        "author": "岳珂",
        "paragraphs": [
            "發知己之私書，謂其自隠于齊年。",
            "彼云云者，使或人亦指以詭秘之迹，夫孰曰不然。",
            "事君有義，本無黨偏。",
            "當熙寧側席以求賢，惜公之所芘頼，求諸人而不求諸天也。"
        ],
        "title": "呂參政示諭帖贊",
        "id": "424b8dd1-433f-4cd8-8920-1419ba81c7b3"
    },
    {
        "author": "岳珂",
        "paragraphs": [
            "韓氏之寶軸，文獻相續，蔚其盈屋。",
            "曷知夫高賢之何以見取，忠義之孰爲並錄。",
            "遺篇之若褚若柳，手筆之或顧或陸，想其錦繡在篚，璵璠韞櫝，名蹟爭麗，榮光相屬。",
            "既追懷古今之不朽，見嗜好酸鹹之可卜。",
            "是故詩者題品之攸寓，贊者歌詠之不足。",
            "即此帖之藏于寶真，殆所謂同工而異曲者兮。"
        ],
        "title": "韓獻肅古法書詩帖贊",
        "id": "d30def03-a56a-4a28-a083-79f7640edae8"
    },
    {
        "author": "岳珂",
        "paragraphs": [
            "公以四□，近事三朝。",
            "絕識巖嶢，心畫以昭。",
            "帖出于近世撫臣之家，又得以記先友于嘗僚也。"
        ],
        "title": "吳參政炎溽帖贊",
        "id": "47506cc0-e06a-4e9d-b860-91bb55e6a235"
    },
    {
        "author": "岳珂",
        "paragraphs": [
            "夢溪筆談載公之論書曰：書之神韵雖得于心，書之法度必資于學。",
            "分制有法，均停相若，三四合體，上下齊脚，多寡不牽，乃異世作。",
            "今視其帖，信乎其嗜之專而見之卓也。",
            "雖然，藝在當家，習亦有源，存中瞻前，文通比肩。",
            "顧翰墨文章之不殊，而俱未若公之知言。",
            "知言伊何，以神合天。",
            "古人之良，意在筆前。"
        ],
        "title": "沈叡達書簡帖贊",
        "id": "1dc3ee90-df96-44fd-8bea-0d9c22af25e4"
    },
    {
        "author": "岳珂",
        "paragraphs": [
            "玉徽十三，維以寓聲。",
            "支郎何心，寫脂粉情。",
            "漢冢春青，塞霜曉白。",
            "千年之悲，表此遺墨。"
        ],
        "title": "沈叡達昭君詩帖贊",
        "id": "64041804-2d8c-4faf-ae08-7482ccc13940"
    },
    {
        "author": "岳珂",
        "paragraphs": [
            "觀水以心，本于知者之樂。",
            "取射以藝，譬諸巧者之中。",
            "時雖後先之不同，意或迭取而互用。",
            "句葩體莊，字謹心縱。",
            "是曰仁祖太平之詞人，遺帖之存，固宜後世之知所重也。"
        ],
        "title": "張子野詩稿帖贊",
        "id": "fa9b2aff-dbad-45f6-9d98-18b8137dcc89"
    },
    {
        "author": "岳珂",
        "paragraphs": [
            "以文致身，以恭奉上。",
            "錙銖筆態，矩矱心匠。",
            "論其鈎格則得紆餘曲致之體，考其縱逸則妙雍容不迫之狀。",
            "儼佩玉之度，肇官儀之創。",
            "百辟班見，大廷宏敞。",
            "方觚穎之發揮，蓋已具此氣象。",
            "曰誰之書，元豐首相。"
        ],
        "title": "王文公易漕帖贊",
        "id": "de4cdae0-4b41-4b79-b59d-0e7d35ccc69d"
    },
    {
        "author": "岳珂",
        "paragraphs": [
            "濃如夏木森葱蒨，淡若秋波橫組練。",
            "端方亭亭復妍婉，有肉不俗骨不軟。",
            "情真字楷意蕭散，如在竹宮樂閒燕。",
            "九光玉籍觀文殿，字曰沖卿謚正憲。"
        ],
        "title": "吳正憲歲端帖贊",
        "id": "c17dc704-d758-4f80-98ff-2dd485357c6f"
    }
]