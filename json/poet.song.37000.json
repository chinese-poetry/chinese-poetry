[
    {
        "author": "王安國",
        "paragraphs": [
            "三靈山下新安水，瀟灑人間畫不如。",
            "收得市朝忙日月，歸來田里老樵漁。",
            "君能知命忘機久，我愧於時觸事疏。",
            "從此卜鄰同笑傲，何須强著解嘲書。"
        ],
        "title": "贈三靈程道人",
        "id": "4eb8c0c4-e886-47f0-9791-787cabbb1101"
    },
    {
        "author": "王安國",
        "paragraphs": [
            "移病憛憛久雨中，鳴騶時聽六街東。",
            "忽吟佳客詩消暑，遠勝前人檄愈風。",
            "海運我殊慚斥鷃，陸沉君合伴翔鴻。",
            "更酬珠玉思談笑，裹飯何須厭屢空。"
        ],
        "title": "和魏道輔雨中見示",
        "id": "e3e71506-1ac9-4513-8fe0-5c594c7adbfe"
    },
    {
        "author": "王安國",
        "paragraphs": [
            "柱礎霑濡雨意成，翩翩鳥雀隔簾鳴。",
            "侵尋爽氣來欹枕，想像滄波去濯纓。",
            "已識古今無得喪，祗須彼我不相迎。",
            "囅然一笑呼歸騎，聊更飛毫戲友生。"
        ],
        "title": "雨意",
        "id": "2ce56ea6-3ae9-4810-bc5a-386494846ebf"
    },
    {
        "author": "王安國",
        "paragraphs": [
            "庾嶺開時媚雪霜，梁園春色占中央。",
            "未容鶑過毛先類，已覺蜂歸蠟有香。",
            "弄月似浮金屑水，飄風如舞麴塵場。",
            "何人剩著栽培力，太液池邊想菊裳。"
        ],
        "title": "黄梅花",
        "id": "3895cef4-0e32-45eb-aa5e-cddc136f48a3"
    },
    {
        "author": "王安國",
        "paragraphs": [
            "兒童劇戲甬東天，小別侵尋二十年。",
            "海岸樓臺青嶂外，人家簫鼓白鷗邊。",
            "哀容愁問州民事，勝槩欣逢太守賢。",
            "爲我剩題瀟灑句，遥聞鳳詔待詩仙。"
        ],
        "title": "送李子儀知明州",
        "id": "5ea3e54a-5dbc-4bf0-927a-5f839462a198"
    },
    {
        "author": "王安國",
        "paragraphs": [
            "都人供帳國門東，淮海兵符節制中。",
            "青瑣論思虛夜月，朱幡游衍值秋風。",
            "侯嗟誰在思張仲，民喜重臨得次公。",
            "內外忘懷能自適，何時談笑一樽同。"
        ],
        "title": "送烏子山給事赴揚州",
        "id": "9d00de52-cf63-4954-a03e-c95405a7bbfe"
    },
    {
        "author": "王安國",
        "paragraphs": [
            "天扶開寶至熙寧，和氣薰蒸瘴癘停。",
            "五管閭閻如按堵，六朝仁聖喜祥刑。",
            "欲推恩澤求膚使，果見謀猷簡大庭。",
            "嗟我白頭甘抱槧，看君歸日上青冥。"
        ],
        "title": "送德之提刑郎中赴廣西",
        "id": "67ae40b2-f393-4ff7-b758-b3f90a3cea58"
    },
    {
        "author": "王安國",
        "paragraphs": [
            "看花金谷屢銜盃，先後歸時出處乖。",
            "朝日衣冠辭魏闕，春風旗鼓過秦淮。",
            "談間咸慶連雲屋，事外歡娛付水齋。",
            "回首未成東下計，可無書札寫離懷。"
        ],
        "title": "送文淵使君郎中赴當塗",
        "id": "f7801163-d5bb-44e4-8af0-ccf82b59f78f"
    },
    {
        "author": "王安國",
        "paragraphs": [
            "寺壓蒼厓勢欲傾，歡然西度爲誰興。",
            "雲隨草樹縈層岫，江浸樓臺點萬燈。",
            "坐久不知身寂寞，夢回猶覺氣軒騰。",
            "思君城郭塵埃滿，相逐尋閒亦未能。"
        ],
        "title": "金山同正之吉甫會宿作寄城中二三子",
        "id": "2c054328-b3c6-4f69-a9a2-5618a896c5c8"
    },
    {
        "author": "王安國",
        "paragraphs": [
            "爭得才如杜牧之，試來湖上輒題詩。",
            "春烟寺院敲茶鼓，夕照樓臺卓酒旗。",
            "濃吐雜芳薰巘崿，濕飛雙翠破漣漪。",
            "人間幸有蓑兼笠，且上漁舟作釣師。"
        ],
        "tags": [
            "西湖"
        ],
        "title": "西湖春日",
        "id": "b1854900-3ac6-4e21-a892-3678cffc183d"
    },
    {
        "author": "王安國",
        "paragraphs": [
            "朝晡廣厦坐欹斜，稍覺炎天氣象加。",
            "紫玉簫攢湘竹笋，赤霜袍爛海榴花。",
            "悠悠物外身無事，擾擾人閒智有涯。",
            "五鼎一瓢何必問，且憑詩句度年華。"
        ],
        "title": "中夏",
        "id": "32299a96-6dfe-4d39-acfe-b37f88710772"
    },
    {
        "author": "王安國",
        "paragraphs": [
            "雨餘宮闕映秋旻，漠漠槐花水上新。",
            "夜有蝭蟧催節物，朝無沆瀣助精神。",
            "形如槁木聊依世，名若浮煙底徇人。",
            "莫笑長吟銷短景，故園回首隔參辰。"
        ],
        "title": "雨餘",
        "id": "6a82866f-0e3d-426e-b48d-73b61db4e392"
    },
    {
        "author": "王安國",
        "paragraphs": [
            "青天赤日水如湯，車馬飛塵百尺長。",
            "望歲人人憂旱魃，舞雩旦旦待商羊。",
            "清衷凌物回天鑒，膏澤乘時助歲穰。",
            "自有股肱歌盛德，芻蕘誰敢僭揄揚。"
        ],
        "title": "得雨",
        "id": "d12631ad-5045-4d6a-a020-0353345c8d61"
    },
    {
        "author": "王安國",
        "paragraphs": [
            "未能談笑破愁城，猶幸都無俗事攖。",
            "載酒何人過揚子，評詩今日得鍾嶸。",
            "杜門落漠塵埃隔，掃逕侵尋霰雪生。",
            "誰向梁園能授簡，看君文格出天成。"
        ],
        "title": "次韵景文雪中見寄",
        "id": "2cbdce63-3808-405f-a334-fa00a539bb72"
    },
    {
        "author": "王安國",
        "paragraphs": [
            "雪意悠悠底未成，年華促促尚誰驚。",
            "浮雲稍助春來暗，薄日遲回午後明。",
            "靜見游塵侵蘚迹，忽聞落葉掃階聲。",
            "此時俯僂無酬酢，世諦吾心棄不爭。"
        ],
        "title": "雪意",
        "id": "50de621c-d14d-4c09-949b-fad91c1e5271"
    },
    {
        "author": "王安國",
        "paragraphs": [
            "禁街人語絕諠譁，庭下微吟斗柄斜。",
            "萬里雲容今霰雪，一陽泉脈動萌芽。",
            "頓忘人世蓬心累，已任天年葆鬢加。",
            "早晚翩然青雀舫，滿江春色看梅花。"
        ],
        "title": "憶梅花",
        "id": "af7b6bca-bf90-4d90-9927-bbb026757cf4"
    },
    {
        "author": "王安國",
        "paragraphs": [
            "醉筆題詩紫界牆，梅花零落撲衣裳。",
            "天香又雜杯中淥，春色還驚鬢上蒼。",
            "涉世何妨爲白璧，流年未必抵黄粱。",
            "一吟起我平生志，今古冥冥出處忘。"
        ],
        "title": "梅花",
        "id": "44210fb2-985a-4416-9244-e0efa926b033"
    },
    {
        "author": "王安國",
        "paragraphs": [
            "野曠天寒氣象嘉，浮雲濃淡日初斜。",
            "澤中雨漲無鳴鶻，荷下波翻有怒蛙。",
            "簫鼓殘聲來帝闕，漁樵歸徑見人家。",
            "塵簪羞把黄花插，不耐飛蓬鬬鬢華。"
        ],
        "title": "郊外",
        "id": "f1e0f3b3-7b79-4bd1-bbd5-639cf5f0ed00"
    },
    {
        "author": "王安國",
        "paragraphs": [
            "六朝文物事當奇，閥閱如今舉世推。",
            "射策人爭看三虎，薦書吾早識孤羆。",
            "集英曉日臚傳後，瓊苑春風宴喜時。",
            "共羨絲綸歸世掌，還看驂隔鳳凰池。"
        ],
        "title": "宋匪躬太祝先輩示及劉貢父伯仲三人同年登第之詩因奉一篇",
        "id": "e4d1fb2b-45c6-4c67-96e8-c10e0e9afdc2"
    },
    {
        "author": "王安國",
        "paragraphs": [
            "憶同支遁宿嶔崟，不負平生壯觀心。",
            "北固山隨三楚盡，中泠水入九江深。",
            "紛紛落月摇窗影，杳杳歸舟送梵音。",
            "東去何時來蠟屐，天邊爽氣夢相尋。"
        ],
        "title": "同器之過金山奉寄兼呈潜道",
        "id": "1b490465-8442-4c2d-9ec4-2aec011412d1"
    },
    {
        "author": "王安國",
        "paragraphs": [
            "萬頃波濤木葉飛，笙簫宮殿號靈芝。",
            "揮毫不似人間世，長樂鐘聲夢覺時。"
        ],
        "title": "紀夢",
        "id": "630231b1-2c01-4f80-b87b-03528f2e9eca"
    },
    {
        "author": "王安國",
        "paragraphs": [
            "滕王平昔好追遊，高閣依然枕碧流。",
            "勝地幾經興廢事，夕陽偏照古今愁。",
            "城中樹碧千家市，天際人歸一葉舟。",
            "極目烟波吟不盡，西山重疊亂雲浮。"
        ],
        "tags": [
            "滕王阁"
        ],
        "title": "滕王閣感懷",
        "id": "d5307450-def1-4322-ad23-2b15c123fb5c"
    },
    {
        "author": "王安國",
        "paragraphs": [
            "亹亹談先王，古今誰有得。",
            "施爲雖緒餘，要在情不匿。",
            "嗟彼三代後，淪胥入戰國。",
            "翟璜聞一言，慙俛慙李克。",
            "論材稱權衡，輕重無物惑。",
            "吾心能如此，乃可任人責。"
        ],
        "title": "讀魏世家",
        "id": "bbb35965-3a0d-425a-bd80-57ae5767d7b9"
    },
    {
        "author": "王安國",
        "paragraphs": [
            "晰晰池沼鯈，綠萍隨下上。",
            "黳黳堂廡燕，白晝容俛仰。",
            "顧我亦晏如，環廬花藥長。",
            "無材助太平，得地幸閒曠。",
            "稍涉千古書，日覺神明王。",
            "乘閒盼物情，自適忘外奬。",
            "涵濡覆載仁，誰廢魚麗唱。",
            "黄塵洮隴戍，黑霧荆衡饟。",
            "奔波喝道邊，畢命營邊障。",
            "吾此獨何爲，飛潜樂能饗。",
            "何時聞解嚴，慰彼西南望。",
            "當使少陵翁，得見廉頗將。"
        ],
        "title": "夏日獨居",
        "id": "775a3e5c-a40c-4b8b-b461-a8f7774ba5ca"
    },
    {
        "author": "王安國",
        "paragraphs": [
            "堂上有遺羶，堂下無聚蟻。",
            "但知嗜欲求，不必風雨至。",
            "客方笑營營，貪得故無幾。",
            "安知萬類中，趨舍忘彼己。",
            "天乎顧人寰，等是一時戲。",
            "受形巨細分，阽危後先爾。",
            "浸淫蚍蜉生，穴柱從此始。",
            "莊生亦知言，信矣當棄智。"
        ],
        "title": "堂上有遺羶",
        "id": "ac307e42-054d-4155-8259-a5c8eabe28d4"
    },
    {
        "author": "王安國",
        "paragraphs": [
            "魯公之忠曠世無，吾愛斯人何必書。",
            "九原寥寥不可詰，筆法彷彿精神餘。",
            "况公於藝自天縱，一字宜用千金摹。",
            "想當揮灑笑談際，不復靳惜唯所須。",
            "山砠水險勇鑱刻，照耀楚越連秦吳。",
            "百年兵火變陵谷，萬里玉石埋榛蕪。",
            "時平好事搜遺蹟，窮極南北緣崎嶇。",
            "耳聞目見略已盡，疑有斷裂留樵漁。",
            "那知數尺翳塵土，洗滌近出都城居。",
            "松煤到紙覺飛動，氣象磊落超鍾虞。",
            "吳卿獲此喜驚坐，朝昏把翫過明珠。",
            "携來贈客客爲賦，爽邁遠並前賢驅。",
            "自云感激得妙理，學入勝處繇勤劬。",
            "余聞書史羸蟠礴，意匠不爲形骸拘。",
            "能將聲利瓦礫棄，點畫應手成璠璵。",
            "公遭亂世生死俱，見危授命真丈夫。",
            "俯仰兵刃猶簪裾，毫端妍醜骨睢盱。",
            "試懷局縮較精粗，體勢豈暇烟雲舒。",
            "區區技巧尚乃爾，欲鳴道德宜何如。",
            "嗟哉荒烟幾日月，豪俊忽徙臨庭除。",
            "由來始棄終見取，鑒裁誰敢欺錙銖。",
            "物微顯晦亦有待，人生通塞無巧愚。",
            "寄謝紛紛馳騖徒，真僞枉以好惡誣。"
        ],
        "title": "題吳長文得蘭亭康相墓顔魯公斷碑",
        "id": "5631c16b-5a8d-443c-bcc1-19869de456d6"
    },
    {
        "author": "王安國",
        "paragraphs": [
            "吳興太守美如何，太守從來惡祝鮀。",
            "生若不爲上柱國，死時猶合作閻羅。"
        ],
        "title": "詩一首",
        "id": "fd138033-51ee-49fd-a9ef-87650a26c926"
    },
    {
        "author": "王安國",
        "paragraphs": [
            "地勢遠連徐孺亭，窮南有客兩曾經。",
            "簷前燕雀鳴相鬬，潭裏蛟龍困未醒。",
            "亂靄蒼茫侵樹色，驚濤浩蕩失天形。",
            "當時好景無同賞，對此悲歌孰爲聽。"
        ],
        "tags": [
            "滕王阁"
        ],
        "title": "滕王閣詩",
        "id": "bcd692f6-b314-4370-ac05-410649d3bef3"
    },
    {
        "author": "王安國",
        "paragraphs": [
            "三見齊王不一言，須知自古致君難。",
            "紛紛齊虜誇迂闊，口舌從來易得官。"
        ],
        "title": "詩一首",
        "id": "280e2b41-3031-49ee-9b8a-a8d5d41890f8"
    },
    {
        "author": "王安國",
        "paragraphs": [
            "宋國旌孝子，東門毀以斃。",
            "楚王好細腰，後宮餒而殪。",
            "物情信可憐，徇外易生死。",
            "身存寵可誇，亡矣安所恃。",
            "吾今思彼哉，未足語釋利。",
            "擾擾智驚愚，卑卑學阿世。",
            "吹噓出虹蜺，頓挫入塵滓。",
            "愛憎雖人爲，榮辱乃天使。",
            "恩無斯須懷，怨已塞天地。",
            "百年呼吸中，毫髪誰豫己。",
            "適者默然窺，陰陽驅意氣。",
            "始終本何有，一息累萬世。",
            "由來適人適，宿昔多如此。",
            "喟余聊自欲，安得忘言士。"
        ],
        "title": "忘言",
        "id": "3261cfdd-af74-4ac5-b02f-a06464af7c93"
    },
    {
        "author": "王安國",
        "paragraphs": [
            "剡溪清瀉映檀欒，天姥花飛載酒船。",
            "憶我少年來蠟屐，羨君今日去鳴弦。",
            "從容人樂漁樵外，瀟灑詩隨簿領邊。",
            "太守相逢應見問，爲言多病憶林泉。"
        ],
        "title": "送聶剡縣兼呈沈越州",
        "id": "efef87c7-69b1-4fd5-9518-d6e2612beb8c"
    },
    {
        "author": "王安國",
        "paragraphs": [
            "若耶溪畔醉秋風，獵獵船旗照水紅。",
            "後夜錢塘酒樓上，夢魂應繞浙江東。"
        ],
        "title": "送客至西陵作",
        "id": "1e1bd7b3-e378-4058-baf5-fa715a373501"
    },
    {
        "author": "王安國",
        "paragraphs": [
            "夜泊潯陽宿酒樓，琵琶亭畔荻花秋。",
            "雲沈鳥沒事已往，月白風清江自流。"
        ],
        "title": "題琵琶亭",
        "id": "0203db94-a9fb-4c03-88fa-38d02084f601"
    },
    {
        "author": "王安國",
        "paragraphs": [
            "檻外風吹前渡語，江邊影落萬山燈。",
            "半空月上方清澈，萬里潮來自沸騰。"
        ],
        "title": "句  其一",
        "id": "6aef868c-96d2-4009-8cdf-b912e947f57b"
    },
    {
        "author": "王安國",
        "paragraphs": [
            "孔明勿問襄陽龐。"
        ],
        "title": "句  其二",
        "id": "7f173977-7d6a-47d6-b873-ad27d75f1a7c"
    },
    {
        "author": "王安國",
        "paragraphs": [
            "因郎憔悴却羞郎。"
        ],
        "title": "句  其三",
        "id": "bf970bdd-b172-4fce-8fa2-7a8d38fd7f51"
    },
    {
        "author": "王安國",
        "paragraphs": [
            "誰使詩仙來鳳沼，俗傳賈客過鷄林。"
        ],
        "title": "句  其四",
        "id": "9686742d-8cda-47d3-b3d9-075b9db761ba"
    },
    {
        "author": "王安國",
        "paragraphs": [
            "傾家何計效。"
        ],
        "title": "句  其五",
        "id": "21dd7d29-0508-4229-8da7-6919ce0cd6f8"
    },
    {
        "author": "王安國",
        "paragraphs": [
            "風暄翠幕春沽酒，露濕筠籠夜賣花。"
        ],
        "title": "句  其六",
        "id": "ec486e7a-3777-46c5-b795-be2e1abeb4a4"
    },
    {
        "author": "王安國",
        "paragraphs": [
            "當時徐氏擅筆墨，夜圍夢墮空中簁。"
        ],
        "title": "句  其七",
        "id": "ba91008f-9e31-401d-88d5-c60fb4bbb309"
    },
    {
        "author": "王安國",
        "paragraphs": [
            "山月入松金破碎。"
        ],
        "title": "句  其八",
        "id": "a6cc41fa-f65d-4a76-84b0-2e48ffb5a4b1"
    },
    {
        "author": "王安國",
        "paragraphs": [
            "方竹同吾操，端然直物間。"
        ],
        "title": "句  其九",
        "id": "90302099-f6c7-4a92-ad6b-be4b284319ca"
    },
    {
        "author": "王安國",
        "paragraphs": [
            "江田百頃春風種，山果千株夜雨涵。"
        ],
        "title": "句  其一○",
        "id": "ea8d7379-5c90-4bfb-8ac8-ec2090331576"
    },
    {
        "author": "王安國",
        "paragraphs": [
            "半夜樓臺浮海口，萬家簫鼓遞江風。"
        ],
        "title": "句  其一一",
        "id": "e7af961d-7ee9-4141-8c4e-a2a6be234068"
    },
    {
        "author": "王安國",
        "paragraphs": [
            "平地風烟飛白鳥，半山雲木卷蒼藤。"
        ],
        "title": "句  其一二",
        "id": "0b2cbbbd-b6dd-40c8-9865-678e995004de"
    },
    {
        "author": "王安國",
        "paragraphs": [
            "海鵬未擊三千里，天馬須歸十二閑。"
        ],
        "title": "句  其一三",
        "id": "7227ea95-bcac-4f63-a26d-2327b3b6b31f"
    },
    {
        "author": "王安國",
        "paragraphs": [
            "宮殿影摇河漢外，江湖夢斷鼓鐘邊。"
        ],
        "title": "句  其一四",
        "id": "18316398-f3bb-4592-b003-9baff1669ab2"
    },
    {
        "author": "王安國",
        "paragraphs": [
            "北海知天諭牛馬，東方傲俗任龍蛇。"
        ],
        "title": "句  其一五",
        "id": "4ae9cebe-70a8-4fb9-aa07-19ba9e2e702b"
    },
    {
        "author": "王安國",
        "paragraphs": [
            "九月清霜送陶令，千年白日見滕公。"
        ],
        "title": "句  其一六",
        "id": "670befdb-f0f3-40ad-844e-efa7b8948f7c"
    },
    {
        "author": "王安國",
        "paragraphs": [
            "人得交遊是風月，天開圖畫即江山。"
        ],
        "title": "句  其一七",
        "id": "8fc37dd8-1658-4cbd-a50c-cb8943bd64e5"
    },
    {
        "author": "王安國",
        "paragraphs": [
            "山圍燕作畫圖出，水作夜窗風雨來。"
        ],
        "title": "句  其一八",
        "id": "c1eabaab-20ef-4b07-ac10-f6e016759cc5"
    },
    {
        "author": "王安國",
        "paragraphs": [
            "坐嘯月華青嶂外，徐吟帆起白雲邊。"
        ],
        "title": "句  其一九",
        "id": "3bce8035-28ee-4bff-b3cc-e653bd91ded7"
    },
    {
        "author": "李定",
        "paragraphs": [
            "青帝行春信自專，精心知向海棠偏。",
            "不霑工部風騷力，猶占句芒造化權。",
            "倚檻半開紅朵密，遶池初應翠枝連。",
            "誰人與拔栽瓊苑，看與花王鬬後先。"
        ],
        "title": "海棠",
        "id": "23b0cf5e-3736-482a-bd9e-5622aeea68d8"
    },
    {
        "author": "李定",
        "paragraphs": [
            "輕紅如杏素遮梨，直似佳人照碧池。",
            "已是化工教艷絕，莫嫌青帝與開遲。",
            "烟滋綽約明雙臉，雨借夭饒入四脂。",
            "西蜀有名須得地，瓊林高壓百花奇。"
        ],
        "title": "和石揚休海棠",
        "id": "0e3b4238-64da-485b-b390-9341639ef6f1"
    },
    {
        "author": "李定",
        "paragraphs": [
            "一夢江湖三十年，青山隠隠水漫漫。",
            "當時把酒誰人在，回首重來獨倚闌。"
        ],
        "title": "垂虹亭",
        "id": "22b3a3a3-d973-4360-8627-18f5dbfe5369"
    },
    {
        "author": "李定",
        "paragraphs": [
            "芳草茸茸襯馬蹄，兩陪憲節過琴溪。",
            "東風又屬梨花月，膏雨新調燕子泥。",
            "郵舍亭空蒼蘚合，釣臺人去暮雲棲。",
            "此行不憚驅馳遠，千里江山入品題。"
        ],
        "title": "琴溪",
        "id": "61415f73-170b-41f9-9fb5-4212b3f42b4c"
    },
    {
        "author": "孔宗翰",
        "paragraphs": [
            "東江禱雨真靈迹，香火未收簷溜滴。",
            "城中到此夜五更，渡口歸時水三尺。",
            "高田溜滿入低田，萬耦齊耕破曉烟。",
            "但願吾民得飽飯，年年歲歲是豐年。"
        ],
        "title": "謁贛上東江祠祈雨有作",
        "id": "bc01fd29-ef97-48e6-9a62-78f41cabaa38"
    },
    {
        "author": "孔宗翰",
        "paragraphs": [
            "屈指從來十七年，交親零落一潸然。",
            "嬋娟再見中秋月，依舊清輝照客眠。"
        ],
        "title": "題壁",
        "id": "c6add031-0aa1-4e19-92f2-67825078a8f4"
    },
    {
        "author": "楊希元",
        "paragraphs": [
            "三春行樂盛刀州，况是春光欲盡頭。",
            "使節在郊觀似堵，香輪爭道去如流。",
            "正逢鈴閣多閒日，肯對花時負勝遊。",
            "會得公心惜歡意，欲歸猶自儘遲留。"
        ],
        "title": "和吳中復遊海雲寺",
        "id": "6f2c9805-ec54-425a-98cc-f68af3843057"
    },
    {
        "author": "孫覺",
        "paragraphs": [
            "鴻雁最知時，未逃羅與網。",
            "不能忘稻粱，千里安得往。",
            "鳴蜩腹空虛，見喙因其響。",
            "丹鳳穴九霄，虞人常夢想。"
        ],
        "title": "雜詩呈逢原",
        "id": "cd5a3cd7-c103-43f6-9a8c-433c71f2be3a"
    },
    {
        "author": "孫覺",
        "paragraphs": [
            "重湖複嶺去連延，氛靄消沈雪後天。",
            "縹緲三山浮海上，參差群玉露峰巔。",
            "使君宴集仍侵曉，遷客登臨欲判年。",
            "灑落塵懷對清絕，向來身世兩翛然。"
        ],
        "title": "因覽蓬萊觀雪唱和謹成二首  其一",
        "id": "0375e8f2-d903-4f76-b57f-6e9a0daa2b44"
    },
    {
        "author": "孫覺",
        "paragraphs": [
            "蓬萊高閣與天同，雪過欄干萬里空。",
            "湖海乍驚銀漢落，乾坤都在玉壺中。",
            "扁舟漾漾思乘月，病骨飄飄欲御風。",
            "輒莫畫圖傳北闕，承明人更出江東。"
        ],
        "title": "因覽蓬萊觀雪唱和謹成二首  其二",
        "id": "d561b80b-866e-4604-a10b-cb6d1b9ebea8"
    },
    {
        "author": "孫覺",
        "paragraphs": [
            "淮海無林邱，曠澤千里平。",
            "一渠閑防潴，物色故不清。",
            "老僧喜穿築，北戶延朱甍。",
            "簷楯斗杓落，簾幃河漢傾。",
            "平湖杳無涯，湛湛春波生。",
            "結纜嗟已晚，不見芙蓉城。",
            "尚想紫芡盤，明珠出新烹。",
            "平生有微尚，一舟聊寄行。",
            "遇勝輒偃蹇，霜鬚刷澄明。",
            "可待齒牙豁，歸歟謝浮榮。"
        ],
        "title": "題召伯斗野亭",
        "id": "d1ec52f3-aae2-4c8c-bc55-855badf68e3c"
    },
    {
        "author": "孫覺",
        "paragraphs": [
            "川谷閟深阻，天時正莽蒼。",
            "聊同不速客，來浴自然湯。",
            "茂宰藹休政，道人棲凈坊。",
            "怳如登十地，熱惱頓清凉。"
        ],
        "title": "初至湯泉",
        "id": "b82ce7c1-241e-4cc9-8ee1-77e9af558112"
    },
    {
        "author": "孫覺",
        "paragraphs": [
            "昔同裴博士，酌酒俯庭柯。",
            "晚岫潭潭碧，風池瑟瑟波。",
            "蒼崖遺老沒，白首故人過。",
            "轉眄成陳迹，勞生可奈何。"
        ],
        "title": "過六合水亭懷裴博士",
        "id": "bbea18a5-1d33-4483-94ae-c67fe54f0178"
    },
    {
        "author": "孫覺",
        "paragraphs": [
            "禪房幽構徑彎環，噪鵲鳴鳩盡日閑。",
            "隠几冥濛超物表，畫圖彷彿見林間。",
            "褰簾雲吐池中月，岸幘天橫竹外山。",
            "秋興已闌成麗句，板輿時此慰慈顔。"
        ],
        "title": "題閻求仁虛樂亭",
        "id": "14642c00-9ade-46ca-b437-1e4d593ca55f"
    },
    {
        "author": "孫覺",
        "paragraphs": [
            "青髮從遊各白袍，老來邂逅更陶陶。",
            "尺書繼月傳雙鯉，相見何時詠百勞。",
            "諫草十年聊閣筆，坐棠三郡不更刀。",
            "靈崖濼水堪行樂，時事紛紛劇蝟毛。"
        ],
        "title": "次韵秦少游",
        "id": "65f947ef-6027-4f84-94a2-747870dba92d"
    },
    {
        "author": "孫覺",
        "paragraphs": [
            "文章異域有知音，鴨綠差池一醉吟。",
            "穎士聲名動倭國，樂天辭筆過雞林。",
            "節髦零落氈吞雪，辯舌縱橫印佩金。",
            "奉使風流家世事，幾隨浪拍海東岑。"
        ],
        "title": "客有傳朝議欲以子瞻使高麗大臣有惜其去者白罷之作詩以紀其事",
        "id": "941bcf8e-f4b4-4188-844b-66a4bc3e04df"
    },
    {
        "author": "孫覺",
        "paragraphs": [
            "汨汨塵勞不自堪，駝裘鞭馬度晴嵐。",
            "洞天窅窕清都邃，神水歊蒸翠釜涵。",
            "列岫過霜仍晻曖，雙松迎臘正驂驔。",
            "此心久已蒙師指，更許山中爲結庵。"
        ],
        "title": "顯之禪老許以草庵見處作詩以約之",
        "id": "46976864-b658-44af-873c-21ff8bd2204f"
    },
    {
        "author": "孫覺",
        "paragraphs": [
            "側徑縈紆入杳冥，神鑱鬼鑿路巖扃。",
            "天懸乳石嬰華蓋，壁隠莓苔矗翠屏。",
            "九道寒江雲外白，一池陽井雪中青。",
            "還同康樂登臨海，可共羊何筆不停。"
        ],
        "title": "遊龍洞",
        "id": "013b7a22-e10b-4d24-8792-f17acd7eeae7"
    },
    {
        "author": "孫覺",
        "paragraphs": [
            "真人昔未起，奔鹿駭四方。",
            "連延天目山，兩乳百里長。",
            "有地跨江海，無種生侯王。",
            "中宵燎穹旻，列石表壇場。",
            "朱旗大梁野，英氣吞八荒。",
            "寥寥百年後，故物亦已亡。",
            "所餘彼巉巖，峰巔屹相望。",
            "主人承明老，星斗工文章。",
            "築亭紫霄上，坐客蒼株旁。",
            "攀雲弄明月，曉星生扶桑。",
            "禹山隔波濤，簡書永埋藏。",
            "願逢希夷使，水土還故常。"
        ],
        "title": "介亭",
        "id": "1387698f-7e49-4f2e-9b8a-0f3fc5138a6b"
    },
    {
        "author": "孫覺",
        "paragraphs": [
            "蕭蕭獄曹掾，有堂名范公。",
            "歲月益已久，父老傳清風。",
            "維時狴牢下，枉直情畢通。",
            "太守異趣舍，挺然不回從。",
            "事事爭救之，粉屏記其終。",
            "殆公三年歸，字滿無所容。",
            "官小俸祿薄，家居率窮空。",
            "賣馬以自給，徒行氣彌充。",
            "後公在朝廷，搢紳伏其忠。",
            "三黜坐正諫，流離成老翁。",
            "我欲繪公像，置祠獄官中。",
            "公名塞天壤，文字未易工。",
            "不若揭以榜，因之曉愚蒙。",
            "後來仰高山，相與傳無窮。"
        ],
        "title": "題范公堂",
        "id": "f3c83926-68bd-445d-9403-b0af40c98f2b"
    },
    {
        "author": "孫覺",
        "paragraphs": [
            "海風吹清秋，林葉颯已落。",
            "山巔出高臺，隠隠在寥廓。",
            "賓從果幽期，層軒瞰郊郭。",
            "鳴騶應崖谷，籃輿轉林薄。",
            "茲地已荒凉，茲人故冥寞。",
            "文識都未磨，山川恍如昨。",
            "畫屏見群峰，濃淡正參錯。",
            "烟雲下卷舒，欻若搴翠幕。",
            "蓮開碧扶疏，眉修清綽約。",
            "長松不知年，拔起立旁礴。",
            "群龍上空虛，奮怒爭拏攫。",
            "叢篁與延蔓，斤斧聊疏削。",
            "深或翳蟲蛇，暮唯栖鳥雀。",
            "兩楠最瀟灑，前軒宜所託。",
            "枝幹晚青青，幾冒風霜惡。",
            "更憐山下人，偏得山中樂。",
            "種田灌山谿，却老斸山藥。",
            "榮辱祇偶然，人生似蒲博。",
            "蹉跎繆軒冕，志尚本丘壑。",
            "欲學山前翁，收身及耕鑿。"
        ],
        "title": "登集僊臺",
        "id": "a6a328c2-82d8-4a54-ad98-5028c6edb558"
    },
    {
        "author": "孫覺",
        "paragraphs": [
            "鬢毛黑漆面如丹，曾待親輿作長官。",
            "天祿讎書身長大，江都入夢涕漣瀾。",
            "窗中山色經秋瘦，枕底溪聲入夜寒。",
            "三十六峰應好在，何年更得上樓看。"
        ],
        "title": "寄黄山故人",
        "id": "ab6561d5-9bb3-49f7-a287-a655f0cbcf3c"
    },
    {
        "author": "孫覺",
        "paragraphs": [
            "千里暮山橫紫翠，一鈎新月破黄昏。"
        ],
        "title": "句  其一",
        "id": "094a6902-f2d2-4714-99a3-73d0bc6752f7"
    },
    {
        "author": "孫覺",
        "paragraphs": [
            "兒童竊食不知禁，格磔山禽滿院飛。"
        ],
        "title": "句  其二",
        "id": "82cafd8f-015c-40ed-9c3f-ce90ab48948f"
    },
    {
        "author": "孫覺",
        "paragraphs": [
            "詩題：寄墨首句：徂徠無老松。"
        ],
        "title": "存目",
        "id": "f5adc009-7235-4b14-82e6-14f9953a0928"
    },
    {
        "author": "顧臨",
        "paragraphs": [
            "萬壑千巖滿數楹，當中秦望翠開屏。",
            "朝遊簫吹聞仙樂，夜散燈光墮列星。",
            "聊寄蘧廬消白日，何須扁舸到滄溟。",
            "飄然賦此得真意，直欲乘空御鶴翎。"
        ],
        "title": "和孔司封題蓬萊閣",
        "id": "c36f67c7-8cf4-44f6-9a1c-4bdd1ef43078"
    },
    {
        "author": "顧臨",
        "paragraphs": [
            "飄飄清骨倦黄扉，想見蓬萊出一麾。",
            "流壑秀巖饒勝賞，過家上塚喜頻歸。",
            "如淮公釀年來富，鬬虎巨螯秋正肥。",
            "張翰思鱸方鼓頷，都門將別欲東飛。"
        ],
        "title": "送程給事知越州",
        "id": "2d5d3235-08b2-4c63-80cf-c936d8c09899"
    },
    {
        "author": "顧臨",
        "paragraphs": [
            "踏暑夏日長，履霜冬日短。",
            "乞詩賁新堂，經年不辭緩。",
            "虛室莓苔青，客衣塵土滿。",
            "自矜非俗求，容色長衎衎。",
            "盈篋寶珠璣，東歸春正暖。",
            "靜照名已傳，主人宜亦反。"
        ],
        "title": "題靜照堂",
        "id": "7c04999e-3dc2-4fc8-a237-1d0cc1b47d70"
    },
    {
        "author": "顧臨",
        "paragraphs": [
            "五紀寥寥舊典章，一朝清蹕下膠庠。",
            "旗常日月隨天轉，文武衣冠列宿行。",
            "拜老徒煩嗟漢室，談經戒逸慕周王。",
            "已叨法從陪臨幸，賡詠虞廷喜載颺。"
        ],
        "title": "駕幸太學",
        "id": "3ce75eb8-f1a3-49da-b6ec-33b4b12475d1"
    },
    {
        "author": "顧臨",
        "paragraphs": [
            "雨中林學士，柏下顧將軍。"
        ],
        "title": "句",
        "id": "73516760-38df-478e-b3c2-921686472839"
    },
    {
        "author": "趙君錫",
        "paragraphs": [
            "鸞臺給事領東藩，畫鼓朱旗下浚川。",
            "夕拜暫辭青瑣闥，晝行爭看錦衣船。",
            "高才治郡廷中服，秀句驚人海內傳。",
            "越國湖山應動色，烟嵐迎馬待新篇。"
        ],
        "title": "送程給事知越州",
        "id": "00f804d8-824c-4b9b-8553-2c281dc0585e"
    },
    {
        "author": "趙君錫",
        "paragraphs": [
            "樂人都用教坊家，席上羣公換口誇。",
            "內裏宣來蕉葉盞，御前賜出縷金花。"
        ],
        "title": "紀恩寵送太師潞公西歸  其一",
        "id": "39e54a7b-99ae-4d84-ae20-14d97b97fe3d"
    },
    {
        "author": "趙君錫",
        "paragraphs": [
            "坐上纔初佳句傳，中官寫得便聞天。",
            "聖人含笑搜尋了，依韵當時賜和篇。"
        ],
        "title": "紀恩寵送太師潞公西歸  其二",
        "id": "d11d3e06-3a88-4e3a-84e3-56a6fbd64b77"
    },
    {
        "author": "趙君錫",
        "paragraphs": [
            "西苑重排餞會時，新篇御製降彤墀。",
            "明朝上巳無公事，赴宴臣僚總進詩。"
        ],
        "title": "紀恩寵送太師潞公西歸  其三",
        "id": "3339046f-91f0-416a-82fc-e61ed19dee5e"
    },
    {
        "author": "王說",
        "paragraphs": [
            "曉色光華去玉京，畫船新指會稽行。",
            "地嚴瑣闥通班貴，道出吳門過里榮。",
            "亭惹春雲蘭渚靜，波涵秋月鑑湖清。",
            "吏師詩匠高當世，卧鎮何妨詠太平。"
        ],
        "title": "送程給事知越州",
        "id": "cc2e791a-e7c7-4a69-a175-80a11a7b4354"
    },
    {
        "author": "王說",
        "paragraphs": [
            "山亭十里見纖微，暫出紅塵已息機。",
            "次第一行寒雁去，淺深千片亂霞飛。",
            "青山不斷何年有，流水無窮底處歸。",
            "自古興亡安足問，世間人事轉頭非。"
        ],
        "title": "廣勝寺",
        "id": "727ce195-dfd3-41dc-91a6-8709de5624be"
    },
    {
        "author": "徐積",
        "paragraphs": [
            "在昔皇祐，蠻黨交構。",
            "聚爲伏梟，起爲攫獸。",
            "出人不意，其鋒甚銳。",
            "州無敵兵，城無守備。",
            "所在奔亡，賊勢益張。",
            "橫身扞蔽，爰有晉康。",
            "羸兵數百，摧堅沮敵。",
            "殊死血戰，氣吞逆賊。",
            "按劍一呼，眥裂吻拆。",
            "凶焰方熾，公方虎視。",
            "人方憂死，飽食鼾睡。",
            "勇如項籍，哀歌惻惻，爲虞姬泣。",
            "康州不然，忘其妻息。",
            "猛如敖曹，强梁粗豪，伏藏於橋。",
            "康州不然，坐叱凶妖。",
            "李陵壯夫，終降匈奴，老母何辜。",
            "顔魯雖賢，所守不堅，大節不全。",
            "奇哉康州，其勇絕類。",
            "以義配勇，其本在內。",
            "不動如山，不傾如地。",
            "何物可摇，何兵可制。",
            "如令不死，社稷所恃。",
            "如令復生，可備宿衛。",
            "佩刀驂乘，勢戟殿陛。",
            "用之朝廷，朝廷之綱。",
            "使當一面，勝於金湯。",
            "無疆無界，人迹鬼方。",
            "知有斯人，中國之光。",
            "若斯人者，决不徇利。",
            "肝膽可瀝，頭璧可碎。",
            "生乎由是，死乎由是。",
            "生亦可貴，死亦可貴。",
            "死而有子，時方三歲。",
            "死中得活，此乃天意。",
            "使世其家，世爲忠義。",
            "子子孫孫，永不失墜。",
            "我爲此詩，激勵萬世。"
        ],
        "title": "忠烈詩",
        "id": "d9aa914b-05ba-4b71-9aa9-efe5a1c2294d"
    },
    {
        "author": "徐積",
        "paragraphs": [
            "元豐之元歲戊午，斗柄斜指西南維。",
            "月行赤道日南陸，營丘分野星虛危。",
            "昨夕既望復今夕，盛若不損盈不虧。",
            "安知變起在頃刻，突如有物侵其肌。",
            "其始色變甚蒼黄，須臾赤黑相合離。",
            "良久烟焰極薰燎，一團白玉燒爲灰。",
            "黄琮蒼璧不可辨，枯株死兔將安歸。",
            "孰烏其吻吞巨皿，孰丹其汗流墨池。",
            "如食非食始爲薄，有物無物不可知。",
            "蝦蟆何物敢張口，麒麟何故敢爭鬬。",
            "是何星曜敢侵犯，自是其形不可久。",
            "君不見對月數眉毛，須臾引臂不見手。",
            "嗟吁天上之神物，乃有如此事。",
            "所蔽至甚不可解，凶而家室亡而身。",
            "不然借使幸而免，後世譏笑遭惡名。",
            "君不見漢朝賈生文有餘，其心大勇其才疏。",
            "當時如必用其術，紛紛不免危其軀。",
            "鼂錯堂堂蔽於刻，公孫規規蔽於諛。",
            "谷永之才蔽權勢，有若鷹犬供指呼。",
            "霍光雖賢亦有蔽，何不早去顯與馮子都。",
            "劉歆致位爲國師，豈若揚雄久以爲大夫。",
            "蔽於太高李膺輩，蔽於已甚陳蕃徒。",
            "竇武不斷蔽可痛，柬之不忍蔽可吁。",
            "王允所蔽在無權，荀彧所蔽不早圖。",
            "蕭瑀之蔽入於佞，王衍之蔽失之虛。",
            "牛李雖奇蔽朋黨，機雲雖俊蔽附趨。",
            "王導蔽怨殺周顗，遂良蔽誣殺劉洎。",
            "崔浩蔽强殺其身，所蔽若此甚可畏。",
            "我愛安世真朴忠，匿名遠世歸至公。",
            "有私見求堅不許，以私求謝絕不通。",
            "諸葛武侯爲將相，心迹皎然無所枉。",
            "有罪至親而必誅，有功雖讎而必賞。",
            "謝安知婿王國寶，不以身蔽能辨早。",
            "人心自是說而服，不顧四肢與肝腦。",
            "苻堅之師號百萬，一戰而北若摧槁。",
            "我吟此篇不足錄，却憶唐衢忠義哭。",
            "古人今人何擇焉，大抵人心蔽多慾。",
            "月之所蔽惟須臾，須臾蔽去明如初。",
            "人之所蔽何太甚，至於終身不悟不可除。",
            "月乎月乎，明哉明哉。",
            "善去其蔽，何速之如。",
            "君子法之，所以改過。",
            "賢者法之，所以知非。",
            "勇决之徒，所以奮發。",
            "感慨之徒，所以噓欷。",
            "我雖老且病，齪齪無所爲。",
            "猶能對月吟歌詩，安得慷慨之士如桓伊，把笛爲予吹。"
        ],
        "title": "和楊掾月蝕篇",
        "id": "74dbfc93-a259-4f6f-8a26-5e22ba9545ab"
    },
    {
        "author": "徐積",
        "paragraphs": [
            "萬物皆有性，順其性爲大。",
            "順之則無變，反之則有害。",
            "禹之治河也，浚川而掘地。",
            "水行乎地中，其性安而遂。",
            "因地爲之防，猶恐不足制。",
            "故附之山足，使循山而行。",
            "山不可必得，或原阜丘陵。",
            "水行乎兩間，既固而既寧。",
            "及將近下流，山遠而地平。",
            "渠裂爲二道，河分爲九形。",
            "雖暴不得怒，雖盛不得盈。",
            "所以順而制，歸之於滄溟。",
            "後代蒙其業，歷世六七十。",
            "凡千有餘年，而無所决溢。",
            "國君與世主，豈皆盡有德。",
            "蓋繇河未徙，一皆循禹迹。",
            "河道既一徙，下涉乎戰國。",
            "水行平地上，迺堤防堙塞。",
            "其時兩堤間，實容五十里。",
            "水既有游息，堤無所嚙毀。",
            "後世迫而壞，河役始煩促。",
            "伐盡魏國薪，下盡淇園竹。",
            "羣官皆負薪，天子自臨督。",
            "其牲用白馬，其璧用白玉。",
            "歌辭劇辛酸，姑不至號哭。",
            "瓠子口雖塞，宣房宮雖築。",
            "其後復北决，分爲屯氏河。",
            "遂不復堤塞，塞亦無如何。",
            "兩河既分流，害少而利多。",
            "久之屯氏絕，遂獨任一渠。",
            "凡再决再塞，用延世之徒。",
            "有天時人事，可圖不可圖。",
            "有幸與不幸，數說不可誣。",
            "其後復大决，大壞其田廬。",
            "灌三十一縣，言事者紛如。",
            "將欲塞之耶，凡役百萬夫。",
            "費累百巨萬，亦未知何如。",
            "如此是重困，是重民歎吁。",
            "言事者不已，亦不復塞諸。",
            "李尋解光輩，其言不至迂。",
            "遂任水所之，渠道自割除。",
            "當時募水工，無一人應書。",
            "學雖有專攻，術亦有窮歟。",
            "諸所說河者，桓譚實主之。",
            "但聚而爲書，實無以處之。",
            "班孟堅作志，亦無所出取。",
            "事有甚難者，雖知無所補。",
            "今之爲河堤，與漢無甚殊。",
            "遠者無數里，近無百步餘。",
            "兩堤束其勢，如縛吞舟魚。",
            "適足激其怒，使之逃囚拘。",
            "又水性隠伏，有容而必居。",
            "浸淫而灌注，日往而月徂。",
            "埽材有腐敗，土壤有浮虛。",
            "水進而不止，正如人病軀。",
            "病已在骨髓，醫方治皮膚。",
            "下不漏足脛，上突爲背疽。",
            "或水如雷聲，或埽如人喘。",
            "或决如山傾，或去如席卷。",
            "如蛟龍引陣，如虎豹逃圈。",
            "如地戶開闢，如誰何生變。",
            "如神物主之，不可得而辨。",
            "嗟乎有如此，堤防豈能禁。",
            "蓋緣平地上，失水之本性。",
            "而又無二渠，分九河所任。",
            "以九合爲一，所以如此甚。",
            "今之爲邑居，多在古堤內。",
            "以諸埽準之，高於屋數倍。",
            "以水面準之，亦高數尺外。",
            "諸埽正如城，而土有輕脆。",
            "民正如魚鼈，處破湟畎澮。",
            "被溺者常事，不溺者幸大。",
            "又河水重濁，澱淤日以積。",
            "又夏秋霖雨，諸水湊以入。",
            "故有必决勢，不决者蓋鮮。",
            "或决彼决此，或决近决遠。",
            "或决不可塞，或塞而復决。",
            "或决於旦暮，或决於歲月。",
            "或新埽苟完，或舊埽潰裂。",
            "譬如千萬鈞，用一繩持挈。",
            "必有時而敗，必有處而絕。",
            "而自决大吳，凡害幾郡縣。",
            "河既北浸邊，諸塘皆受患。",
            "亡胡與逸馬，熟爲之隔限。",
            "今雖甚盛時，亦防不虞變。",
            "所以議論者，復故道爲便。",
            "故道雖已高，可復亦可爲。",
            "但恐既復後，其變不可知。",
            "我兵學雖陋，公兵學雖奇。",
            "我說兵之難，公亦莫我違。",
            "河事異於兵，其難堪噓欷。",
            "智有不可及，力有不可施。",
            "汲黯非不偉，所塞輒復隳。",
            "王遵無奈何，誓死而執圭。",
            "若與唐衢說，號哭垂涕洟。",
            "未說穿故道，未說治故堤。",
            "且說塞河口，所費不可推。",
            "諸所調發者，委積與山齊。",
            "卷埽者如雲，進埽者如飛。",
            "下埽名入川，其勢憂流移。",
            "上埽名爭高，少動即勢危。",
            "萬人梯急赴，兩大鼓急椎。",
            "作號聲號令，用轉光指麾。",
            "其救護危急，爭須臾毫釐。",
            "又聞被災郡，數路方薦饑。",
            "官私無畜聚，民力俱困疲。",
            "朝廷謀已勞，兩宮食不怡。",
            "生民仰首望，使者忘寢饑。",
            "爲之柰何乎，勿計速與遲。",
            "事雖有堅定，議論在所持。",
            "如一身數疾，必以先後醫。",
            "假如移所費，用以業貧民。",
            "償其所亡失，救其所苦辛。",
            "或貸其田租，或享其終身。",
            "獨孤有常餼，使同室相親。",
            "露屍與暴骸，收斂歸諸墳。",
            "精選强明吏，處之使平均。",
            "鄉官與胥徒，欺者以重論。",
            "如此庶幾乎，可無愁怨人。",
            "下酬更生望，上慰再造仁。",
            "然而論議者，至今猶紛紛。",
            "或復其故道，或因其自然。",
            "公如决於一，勿使衆議牽。",
            "在己者有義，在命者以天。",
            "而况行職分，而况本誠忱。",
            "聖朝無不察，知子之赤心。",
            "嗟余何爲者，草莽且賤微。",
            "與公本無素，一見即弗遺。",
            "以伯兄處我，以古人相期。",
            "小設猶致說，大事寧無辭。",
            "年且六十一，未作溝中屍。",
            "常恐公禮義，如投諸汙泥。",
            "豈欲爲迂闊，不得已爲詩。",
            "瀝吾之肝膽，但恐同兒嬉。",
            "又恐誤公事，公千萬慎思。",
            "如將從近功，即深圖便宜。",
            "如必謀久利，唯古人是希。",
            "是詢而是度，是訪而是咨。",
            "或博物君子，或宿儒老師。",
            "或濱河野叟，或市井年耆。",
            "或愚直夫婦，所言無蔽欺。",
            "或老胥退兵，耳聞而目窺。",
            "或世爲水學，可與講是非。",
            "或博募水工，按地形高卑。",
            "從便道穿渠，稍引河勢披。",
            "海既爲大壑，汴既分一支。",
            "如關竅疏通，臟腑病可治。",
            "此說如何哉，但恐出於狂。",
            "如何完障塞，如何復諸塘。",
            "觀變而待時，亦恐謀不臧。",
            "爲復有說者，且須嚴邊防。",
            "如魏尚守邊，見稱於馮唐。",
            "如祭彤久任，使匈奴伏藏。",
            "以車制衝突，如衛青武剛。",
            "多置强弩手，如李廣大黄。",
            "選募如馬隆，練卒如高王。",
            "如漢置奔命，使我軍勢張。",
            "短兵斫馬脛，衝車亂其行。",
            "賞不以首級，所以嚴部分。",
            "大陷刀如牆，可以堅吾陣。",
            "羊叔子以德，郭子儀以信。",
            "光弼戰河陽，揮旗令直進。",
            "其時諸軍勢，如决水千仞。",
            "楊素不用車，可汗下馬拜。",
            "僅以其身免，號哭而大敗。",
            "將帥在方略，勝却百萬兵。",
            "安邊在良將，勝却築長城。",
            "願子治水功，有以酬明時。",
            "便領鐵林兵，盡衣犀牛皮。",
            "連營環繡帽，大纛隨牙旗。",
            "分金賜勇敢，藏書付偏裨。",
            "先聲義信遠，下令霜風馳。",
            "出塞有豐草，近關無馬蹄。",
            "穹廬大漠外，別部黑山西。",
            "伐謀爲上策，何用長纓羈。",
            "本朝正明盛，以德服外夷。",
            "使來不受獻，南越回山梯。",
            "西閉玉門關，東却高句麗。",
            "四夷無一事，各安巢穴棲。",
            "名將更無功，優詔勒鼎彝。",
            "師旋作鼓吹，軍容除虎貔。",
            "銀璫致郊勞，翰林嚴鏁扉。",
            "除書紙用麻，省吏身著緋。",
            "公方有所念，山足江之湄。",
            "無心入黄閣，有表辭赤墀。",
            "乞得老來身，浩歌還會稽。",
            "白雲與綠波，無所不可之。",
            "春風桃花塢，秋色黄菊籬。",
            "茶籃與酒榼，壺矢兼琴棋。",
            "烹雞炊黍飯，可倩龐公妻。",
            "豈無會稽老，雪夜同泛溪。",
            "亦有二三子，棹歌相追隨。",
            "散盡橐中金，留得身上衣。",
            "有宅是官借，無田可扶犁。",
            "閑吟題寺觀，長嘯入雲霓。",
            "公得我詩後，一夢須先歸。"
        ],
        "title": "大河上天章公顧子敦",
        "id": "b1016422-c118-4f37-84e1-ec77eb725c0e"
    },
    {
        "author": "徐積",
        "paragraphs": [
            "噫嘻欷奇哉，自開闢以來，不知幾千萬餘年。",
            "至於開元間，忽生李詩仙。",
            "是時五星中，一星不在天。",
            "不知何物爲形容，何物爲心胸。",
            "何物爲五臟，何物爲喉嚨，開口動舌生雲風。",
            "當時大醉騎遊龍，開口向天吞玉虹。",
            "玉虹不死蟠胸中，然後吐出光焰萬丈凌虛空。",
            "蓋自有詩人以來，我未嘗見大澤深山。",
            "雪霜冰霰，晨霞夕霏。",
            "萬化千變，雷轟電掣。",
            "花葩玉潔，青天白雲，秋江曉月。",
            "有如此之人，有如此之詩。",
            "屈生何悴，宋玉何悲。",
            "賈生何戚，相如何疲。",
            "人生胡用自縲絏，當須犖犖不可羈。",
            "乃知公是真英物，萬疊秋山聳清骨。",
            "當時杜甫亦能詩，恰如老驥追霜鶻。",
            "戴烏紗，著宮錦，不是高歌即酣飲。",
            "飲時獨對月明中，醉來還抱清風寢。",
            "嗟君逸氣何飄飄，枉教謫下青雲霄。",
            "大抵人生有用有不用，豈可戚戚反效兒女曹。",
            "採蟠桃於海上，尋紫芝於山腰。",
            "吞漢武之金莖沆瀣，吹弄玉之秦樓鳳簫。"
        ],
        "title": "李太白雜言",
        "id": "295238e5-78be-49b7-8baf-782aac94722c"
    },
    {
        "author": "徐積",
        "paragraphs": [
            "蜀之有眉，有山有江。",
            "江大而浚，山形甚龐。",
            "是生程公，爲國重器。",
            "可處大任，可决大事。",
            "凡有措置，凡有施設。",
            "堅不可摇，牢不可拔。",
            "所以蜀人，號爲鐵塔。",
            "維公有子，爲山陽守。",
            "所性所養，質直真厚。",
            "維其質直，不浮不苟。",
            "不生巧心，不爲利口。",
            "維其真厚，不矯不激。",
            "體無邪氣，面無邪色。",
            "視其氣貌，察其動靜。",
            "可知所養，可知所性。",
            "可知其德，可知其政。",
            "質直真厚，故不生事。",
            "不爲小數，不任小智。",
            "以恕輔法，因法行恕。",
            "不煩不苛，不暴不怒。",
            "遂使斯民，如行大路。",
            "無險可虞，無傷可慮。",
            "肌膚以完，手足可措。",
            "姦凶以衰，盜賊亦沮。",
            "父母妻子，邑居田廬。",
            "各安其故，各保其居。",
            "爲政如此，民是以和。",
            "是以可慕，是以可歌。",
            "不能歌者，太守之量。",
            "可歌可傳，可法可尚。",
            "可以容衆，可以任重。",
            "無適不可，惟上所用。"
        ],
        "title": "送程守",
        "id": "980dbe2d-5348-4383-ae36-0137a7744e33"
    },
    {
        "author": "徐積",
        "paragraphs": [
            "有人頗似長沙傅，得官亦望長沙去。",
            "去時好賦楚江謠，還使風騷滿江路。",
            "便須酌酒弔三閭，正是忠魂冤憤處。",
            "縣令如今未去時，蘭亭故事猶可爲。",
            "莫惜千筒萬筒往，諸君方壯我已疲。",
            "登科學究文章豪，數奇老將詩能高。",
            "長沙縣令號才吏，方將睥睨謝與曹。",
            "凉風即是八九月，紅萸黄菊花將發。",
            "正是詩家得意時，莫學古人悲莫節。",
            "東南美者有吳姬，紅襦繡袂無所施。",
            "把酒一卮輕皓腕，得詩一句勝蛾眉。",
            "山夫野叟只如此，諸君達者應相嗤。",
            "有酒且慢飲，有歌且慢謳。",
            "共君說懷抱，未語先搔頭。",
            "良久欲說說不得，胸中有物如山丘。",
            "君不聞東家女子花見羞，十六未嫁便悲憂。",
            "牆頭樓上到日晚，馬驟車奔如水流。",
            "西家亦有閨中女，月璧龍珠求未許。",
            "有心自比蟠桃花，無言竊笑陽臺雨。",
            "謝鯤便是妾家鄰，敗唇折齒猶相語。",
            "何况五陵輕俠兒，拋金擲玉教人非。",
            "一夫奔處千夫馳，不論榮辱與刺譏。",
            "羶中之蟻醯中雞，攫金逐獸兩眼迷。",
            "主人下馬客已齊，拜起俯仰容正卑。",
            "有如六月賣蒲葵，唯恐不售霜風凄。",
            "言至於此良可悲，所以慷慨見於詩。",
            "誰能起舞誰能歌，甕中有物如秋波。",
            "古來多少無奈何，要須一醉都銷磨。",
            "茫茫人間歧路多，不如海水通天河。"
        ],
        "title": "送李端叔",
        "id": "29f352ed-c847-40e5-baef-00162517b365"
    },
    {
        "author": "徐積",
        "paragraphs": [
            "義高德厚賢在躬，進榮退美光初終。",
            "越有神明相元功，疾憂之外康寧中。",
            "乃眷乃顧爰徂東，徒御雖寡人望雄。",
            "其高可仰厚可宗，茲行允美江淮風。",
            "父老相呼告兒童，三朝無事繄厥忠。",
            "公謀公惠世所蒙，肆安於賈田安農。",
            "溫衣蔽體食飽胸，小攘大竊消姦凶。",
            "州牢縣獄囚多空，歡心和氣成年豐。",
            "汝曹雖騃念所從，汝心汝貌加愛恭。",
            "薪蒸勿采米勿舂，亟歌屢舞馳省公。",
            "有人昔與公車逢，汝陰潁尾洛與嵩。",
            "山有迹兮水有蹤，水之鶴兮山之松。",
            "一朝賜號逍遥翁，馬資僕費官與供。",
            "汝曹努力吾老癃，公若再來勤築宮。"
        ],
        "title": "上趙少師",
        "id": "8158e11d-e354-44b6-a988-9387d9694870"
    },
    {
        "author": "徐積",
        "paragraphs": [
            "熙寧察院一開口，誰人膽落御史手。",
            "其時面堅黑髭鬚，力欲回天氣衝斗。",
            "一從蹭蹬作外官，所居不苟心迹安。",
            "剛不可回堅不變，頭如霜雪心如丹。",
            "所以論者悅而服，所養有義其質端。",
            "東西南北二十載，一朝有敕却召還。",
            "皂囊封上曉班肅，繡衣步入秋霜寒。",
            "義有所徇乞得身，白日降下天上人。",
            "黄金龍節青囊印，赤帷熊乘朱斑輪。",
            "以其餘才修職分，以其餘力娛精神。",
            "望淮樓上對秋色，玉女花前泣晚春。",
            "時時共帳過南郭，來就陶潜漉酒巾。",
            "與人論事不必合，直無所苟氣色真。",
            "持此以往無不可，古人所以爲正臣。",
            "淮南一路事如草，嘉苗惡莠俱分了。",
            "中心皎皎如斯乎，外計區區何足道。",
            "兩宮日月方齊明，羣公戮力營太平。",
            "公議急須招俊老，清風先已過南京。"
        ],
        "title": "俊老行送林次中赴都司",
        "id": "948bc1c5-e32c-43c6-8355-b9a6b21901cb"
    },
    {
        "author": "徐積",
        "paragraphs": [
            "帝子非無賢，孰有恭王者。",
            "脫身辭漢儲，一芥視天下。",
            "勇故不失義，智故不失幾。",
            "身既脫諸險，德亦潜其輝。",
            "羣姦非無目，渾渾無罅窺。",
            "陰謀不得奮，佞舌不得施。",
            "以此終其身，萬世不可非。",
            "初王受漢封，奉詔實都魯。",
            "如何千載後，廟貌在東楚。",
            "豈非王之賜，生嘗及茲土。",
            "所以淮上人，世世作神宇。",
            "然而鬼神道，不可接形聲。",
            "所感唯以德，所通唯以誠。",
            "去年冬不雪，江淮非一城。",
            "人心誰無戚，蔡守最不寧。",
            "守乃款王祠，俯伏祈於廷。",
            "其日臘且盡，其夕大雪零。",
            "前驅方入郭，後乘猶在坰。",
            "田者歡於野，途者歡於行。",
            "如饑哺斯食，如疾醫斯平。",
            "驕陽遁無迹，和氣來有形。",
            "因知王之心，雖歿不變更。",
            "好誠而樂義，凜凜如平生。",
            "一禱輒已應，爲賜良不輕。",
            "侯拜神之貺，民歌侯之明。"
        ],
        "title": "魯恭王祠",
        "id": "9443d810-bcfb-43d7-99bc-b52105ab0aa9"
    },
    {
        "author": "徐積",
        "paragraphs": [
            "莫飲吳江水，胸中恐有波濤起。",
            "莫食湘江魚，令人冤憤成悲呼。",
            "湘江之竹可爲箭，吳江之水好淬劍。",
            "箭射讒夫心，劍斫讒夫面。",
            "讒夫心雖破，胸中膽猶大。",
            "讒夫面雖破，口中舌猶在。",
            "生能人爲患，死能爲鬼害。",
            "患兮害兮將奈何，兩卮薄酒一長歌。",
            "灑向風烟付水波，遣弔胥山共汨羅。"
        ],
        "title": "莫飲吳江水寄陳瑩中",
        "id": "4e8b329e-da35-406a-bf1f-0e66f404b916"
    },
    {
        "author": "徐積",
        "paragraphs": [
            "春皇自厭花多紅，欲得花顔如玉容。",
            "春皇青女深相得，先教斂與秋霜色。",
            "乃有雪月供光，星榆獻白，艑量銀漢琉璃濕。",
            "人閒美玉搗作灰，荆山崑山鬼神泣。",
            "天上有人名玉女，投壺之外能爲素。",
            "姑射神人解種花，先須此物爲根芽。",
            "天罅地竅掬精粹，蟾身驪頷偷光華。",
            "其時正是天地交，二氣上下陰陽調。",
            "此花孕育得其正，其閒邪氣無纖毫。",
            "所以其色爲正色，出乎其類拔乎萃。",
            "一如君子有諸內，粹然其色見於外。",
            "三月將盡四月前，百花開盡春蕭然。",
            "揚州日暖花開未，春香不動花房閉。",
            "仙掌秋高玉露濃，蛟人泣下珠璣碎。",
            "黄鸝本是花中客，啼盡好聲求不得。",
            "春皇費盡養花心，春風使盡開花力。",
            "春歸鶑去花始開，誰人放出深閨來。",
            "唐家天子太平時，太真浴罷華清池。",
            "紅裳繡袂厭君眼，更作地仙披羽衣。",
            "麻姑睡起蓬萊島，風吹玉面秋天曉。",
            "洛川女子能長生，水中肌骨成瑶瓊。",
            "褒姒不見諸侯兵，盡日不笑如無情。",
            "宋玉移家安在哉，東鄰不畫臙脂腮。",
            "卓文君去成都速，錦衣金翠慵裝束。",
            "吹簫客貌果何如，見說其人名弄玉。",
            "若比此花俱不足，淫妖怪艷文之累。",
            "一如婦人有賢德，不爲邪色辭正色。",
            "孀居之女能自持，終身唯著大練衣。",
            "又如正色立朝者，不以柔媚爲奸欺。",
            "以此論之乃可重，人之不正將胡爲。",
            "論德乃是花之傑，論色乃是花之絕。",
            "洛陽花名古云好，看花須向揚州道。",
            "君不見去年花下吹黑風，霹靂閃電搜玉龍。",
            "此時半夜花光中，不覺屈曲蟠長虹。",
            "又不聞天上琳琅樹，種在煙霞最深處。",
            "白雲枝葉白玉英，此花莫是琳琅精。",
            "此花愛圓不愛缺，一樹花開似明月。",
            "襄王半夜指爲雲，謝女黄昏吟作雪。",
            "杏花俗艷梨花粗，柳花細碎梅花疏。",
            "桃花不正其容冶，牡丹不謹其體舒。",
            "如此之類無足奇，此花之外更有誰。",
            "世非紅紫不入眼，此花何用求人知。",
            "詩人自與花相期，長告年年乞一枝。"
        ],
        "title": "瓊花歌",
        "id": "dcbed558-6296-490c-998f-232f8570cbef"
    },
    {
        "author": "徐積",
        "paragraphs": [
            "黄河南畔伊川北，姚家宅是真花窟。",
            "古來多少豪奢兒，埋却千鶑萬鶑骨。",
            "中央精粹得之多，西方秀氣來相和。",
            "天與明光常借日，水宮暗脈正通河。",
            "春風如酒半酣時，誰教穀雨報花期。",
            "司馬坂前嬌半啟，洛陽城內人俱知。",
            "姚家門巷車馬填，牆頭牆下人差肩。",
            "花上紅綃都蔽日，花傍翠幕恰如烟。",
            "玉面兒來爭供帳，錦袍郎去鬬拋錢。",
            "無人不說姚花好，費却春功亦不少。",
            "日長風暖綠梢低，坐上金仙困將倒。",
            "麴塵餠劑和香檀，何以貯之承露槃。",
            "爛錦脫來嫌太艷，鮮衣染就欲驂鸞。",
            "君看此花肌肉豐，一尺餘高千萬重。",
            "粧面深藏青步障，寶冠斜墮碧霞叢。",
            "步摇好稱釵鳳凰，玉鐶犀佩珠鳴璫。",
            "帝女何緣心好道，阿嬌安用金爲房。",
            "紺窠累棲舒雁雛，沈烟噴出狻猊爐。",
            "一種養成餘意態，千花瘦盡春肌膚。",
            "峨峨一器欹且傾，覆杯難辨鍾與觥。",
            "染以鮫綃求正色，叩之玉挺希宮聲。",
            "魏家紅共牛家碧，迭霸花中聳高格。",
            "如今俛首甘下風，九十種中爲第一。",
            "此花莫似武昭儀，出得宮來不畫眉。",
            "情貌欲爲狐媚態，衣裳却是比丘尼。",
            "楊妃本是傾國身，脫却紅襦號太真。",
            "河水欲濡頭上髻，馬嵬猶著舊時裙。",
            "物色一定猶可疑，人心多變宜難知。",
            "容易莫評真與欺，貌或如是心或非。",
            "君不見老莊有深意，萬物之中最防僞。"
        ],
        "title": "姚黄",
        "id": "b0dfea44-a797-4847-b6a9-c5887537e8e9"
    },
    {
        "author": "徐積",
        "paragraphs": [
            "東海有物天下雄，萬靈戮力生奇松。",
            "天精地粹萃其下，滄溟百道來相通。",
            "一根直去穿九泉，一根斜插鯨魚淵。",
            "遠者壓折巨鼇背，近者倒纏山根偏。",
            "小枝可就千鈞弓，大枝可挂萬斛鍾。",
            "唯有老幹苦難狀，呂光營外堆玄龍。",
            "身披北帝雄犀甲，虎賁連臂圍不匝。",
            "無計都將大地遮，有心盡把浮雲刷。",
            "樛枝入地旋復上，怪怪奇奇非一狀。",
            "谷陵相變任古今，土木兩行專王相。",
            "列幟空遺渭川壘，犒師留得楊隋帳。",
            "玄駒來撼亭亭蓋，淥魚飛入蒼蒼浪。",
            "最是半霄風雨聲，山妖走盡川魅驚。",
            "十萬爭揮鐵槊騎，百千齊闞黑旗兵。",
            "有時海面波濤小，一部仙韶下蓬島。",
            "殘聲逐水散鳴琴，遺響穿雲聚啼鳥。",
            "混沌死來凡幾朝，清氣濁氣痕未消。",
            "獨葉聳來新蓋鳳，雙柯合處舊藏蛟。",
            "其本既異其事殊，德若有容材有餘。",
            "大鵬斥鷃皆可居，相忘有似江湖魚。",
            "美哉此木真不凡，能以智免斧斤閒。",
            "過盡工師無所用，莊周應作不材看。",
            "大松大松如此奇，方輿圓蓋不可知。",
            "陰陽山海氣合離，不然神物相護持。"
        ],
        "title": "大松",
        "id": "bc9e7aae-05e3-4c28-a43e-8a3dec683f6c"
    },
    {
        "author": "徐積",
        "paragraphs": [
            "孔雀團花翡翠鈿，青皇拋盡買花錢。",
            "淥魚飛膽大如拳，琉璃瓦墜紫微天。",
            "湘妃曲譜誰可傳，彩毫不動斜卷牋。",
            "我家食客常三千，盃槃一樣青瑶圓。",
            "麻姑下來尋水仙，不見波瀾只見烟。",
            "昨夜秋風吹洞房，起來先著碧霞裳。",
            "半含笑面齊鬬粧，家家院落紺爲牆。",
            "不道採花人在傍，貪看飛來白紵郎。",
            "亦有美人貞且良，獨在碧綃幃下藏。"
        ],
        "title": "芰荷歌",
        "id": "1bd13fe3-6e0a-4de5-9959-ba34d8352fcb"
    },
    {
        "author": "徐積",
        "paragraphs": [
            "獨樹已難有，雙株豈易培。",
            "東風三月後，濃艷一時開。",
            "種是鴛鴦骨，根非玳瑁胎。",
            "英英萬千數，滴滴四三枚。",
            "恐淡添猩血，矜香棄麝煤。",
            "鮫綃翡翠眼，寶鈿珊瑚杯。",
            "絳節朝真去，丹砂駐貌迴。",
            "童粧兩株色，花格一仙才。",
            "自得驂鸞侶，何煩跨鳳臺。",
            "明珠留漢水，碧洞寄天台。",
            "對舉霓裳步，高鋪繡被堆。",
            "超如御烟霧，勢欲擺塵埃。",
            "冶艷皆泥滓，卑枝亦草萊。",
            "好臨湘水照，莫近宋家栽。",
            "漢殿昭陽寵，唐家學士才。",
            "浴終蘭液濺，帖就茜羅裁。",
            "惜粉輕勻面，偷霞試點顋。",
            "急窺鸞鑑了，齊報玉人來。",
            "不是沾紅雪，仍非汙落梅。",
            "啼痕纔彷彿，佇立各徘徊。",
            "真態有如此，深情安在哉。",
            "歌闌都不語，舞困可堪推。",
            "淡若疑相犯，烘然笑自媒。",
            "畫眉郎忽誤，挾彈客應猜。",
            "灑絳誰先戲，揮朱亦共陪。",
            "差肩奉青帝，聯袂踏蒼苔。",
            "好被金錢擲，宜兼玉箸催。",
            "羅巾如可試，瑶枕謾爲灰。",
            "供帳朝還暮，買春瓊與瑰。",
            "一枝懷舊物，百醮費新醅。",
            "目斷秦山遠，心分荆渚隈。",
            "柔姿誰是偶，溫德汝爲魁。",
            "綽綽閨房秀，匆匆風雨摧。",
            "離歌連理曲，送酒合歡盃。",
            "墜臉殷金谷，冤情怨馬嵬。",
            "烟波水東去，歧路日西頹。",
            "遺恨傳芳草，餘陰伴綠槐。",
            "香魂如未散，相弔復相哀。"
        ],
        "title": "雙樹海棠  其一",
        "id": "ebbb6bc1-4177-4600-a43a-1f9cb0537f73"
    },
    {
        "author": "徐積",
        "paragraphs": [
            "此花出在海州東，千濤萬浪圍山峰。",
            "不知誰是栽花翁，花根屈曲蟠雙虹。",
            "英英鬬繁葩葩豐，晨霞夕霞滴不供。",
            "欻有神物射蛟龍，團團血濺摇春風。",
            "超然花格非凡容，吳姬半嚲釵頭紅。",
            "誰人移下海中山，神仙姊妹來人閒。",
            "人閒無玉可消斑，歌姬舞態都且閑。",
            "當時血淚亂瑶關，金槃洗面痕猶殷。",
            "吹簫郎去先騎鸞，粧未成時情已闌。",
            "漢臯臺下嬌蹣跚，曾解明珠瑶佩環。",
            "無媒不嫁矜殊顔，自共美人香往還。",
            "霓衣同步紺雲車，麻姑面上藏丹砂。",
            "綠鬢已墜金釵斜，酒紅不著羅衫遮。",
            "且教半笑含春華，但恐分飛成亂霞。",
            "宜哉天下爲名花，連根都種名卿家。",
            "溫溫容態孰可加，有如女德貞無邪。",
            "共君醉倒插烏紗，從他羣兒笑啞啞。"
        ],
        "title": "雙樹海棠  其二",
        "id": "540f2cd3-6a22-45e2-a482-7f09fb3ec420"
    },
    {
        "author": "徐積",
        "paragraphs": [
            "揚花可與名玉妃，楚花可與名玉女。",
            "天上瑶臺是本居，人在月宮合同處。",
            "一點難容赤水霞，平生冷笑巫山雨。",
            "此女持身色太嚴，玉璧如槃求不許。"
        ],
        "title": "玉女花  其一",
        "id": "3c8f326d-5fde-41f0-b879-7af96fa54fd6"
    },
    {
        "author": "徐積",
        "paragraphs": [
            "國艷雖殊情太少，蛾眉不畫雙瞳瞭。",
            "新就明河洗面來，更佩明珠踏瑶草。",
            "不用朱鸞與紫霞，玉麒麟駕白雲車。",
            "君看面上都無邪，更看身上都無瑕。",
            "越王國女金可邀，卓王孫女琴可招。",
            "更有秦王家弄玉，嫁人只被愛吹簫。"
        ],
        "title": "玉女花  其二",
        "id": "fb64378d-d77c-4d21-bcb0-5fd6c94576de"
    },
    {
        "author": "徐積",
        "paragraphs": [
            "漫翁說盡清風好，猶能顧我邀吟藁。",
            "吟時欲倚白雲飛，到時恐在紅塵表。",
            "有如列子御風行，百骸齊奮雙瞳瞭。",
            "借問清風何處來，玉水之心玉山杪。",
            "曾經崑閬拂瑶花，亦度瀟湘過蓬島。",
            "借問清風何處居，深寄碧蘆藏綠篠。",
            "芭蕉徑舞鳳衣寒，薜荔牆翻龍甲老。",
            "遺英墮籜無處尋，一徑十年未曾掃。",
            "但恐春深花木稀，定知秋後冰霜早。",
            "快心何羨楚王臺，披襟適得麻姑爪。",
            "中山酒客飲輒醒，八斗司徒醉不倒。",
            "簫聲易咽笛聲哀，客思難平物容愀。",
            "君看簷前避暑巢，不是巖烏即沙鳥。",
            "萬谷藏冰山氣來，千濤噴雪江聲遶。",
            "借問此閒清奈何，况是中宵月華皎。",
            "鷄鳴漏盡眠不成，披衣起看冰壺曉。",
            "便乘枯木飲明河，仍御雙鳬入冥杳。",
            "籐牀角簟無所施，綀布蒲葵價彌小。",
            "有客俄如夢覺時，竊笑夢中何擾擾。",
            "中心無累清則明，蔽者常稀欲者少。",
            "兒啼女笑坐可忘，獸鬬禽嬉悟俱了。",
            "毀譽一過遺如空，富貴浮雲視彌藐。",
            "古人凜凜良可思，世俗紛紛何足道。",
            "嘗聞外物可娛中，所以詩人取萱草。",
            "誰何乘興爲此行，坐擺塵埃出汙潦。",
            "賈生可與忘悲憂，楚屈猶將醒懷抱。",
            "區區何用作離騷，弄琴聽我清風操。"
        ],
        "title": "和李道源清風謠",
        "id": "fcac5fac-2859-41a3-826b-e26ab1431f03"
    },
    {
        "author": "徐積",
        "paragraphs": [
            "閑花落盡春無有，脚踏青紅望淮走。",
            "到淮適值晚潮來，滿淮鼓吹風波吼。",
            "傳聲急喚釣魚船，船未到時洗雙手。",
            "買得船中雙白魚，便訪村前五青柳。",
            "旋烹野茗問村醪，五柳陰中坐良久。",
            "此行大略類陶潜，但乏黄花白衣酒。",
            "操舟人去一點鷗，帆入雲開何處收。",
            "孤鷗浴處依淺灘，修竿放餌投深流。",
            "豈無野婦荷而汲，亦有老翁行且謳。",
            "君看此景直幾錢，此時正是夕陽天。",
            "便教金印大如斗，何似魚庵共釣船。",
            "有人問君莫要說，懷中取出吟翁篇。"
        ],
        "title": "望淮篇示門人",
        "id": "2d3f522f-b15a-402c-9afe-b94930cddb1c"
    },
    {
        "author": "徐積",
        "paragraphs": [
            "怪怪不可狀，誰云仞五千。",
            "直侵黄道穿，高傍白榆篇。",
            "秀氣環秦甸，濃嵐滴渭川。",
            "掌高長托日，漢狹半含巔。",
            "夜響金丹杵，秋香玉井蓮。",
            "排虛摧勁翮，橫銳决浮烟。",
            "隠豹文章異，孤松節操堅。",
            "渴虹麤飲澗，饑虎瘦吞泉。",
            "磴道奇花合，杉株古蔓纏。",
            "羣材皆挺特，餘壤可陶甄。",
            "義獸期臻萃，妖狐困墜顛。",
            "二關資控扼，萬里却腥羶。",
            "真勢南衝斗，雄姿北闞燕。",
            "波濤清大海，風雨到窮邊。",
            "鎮壓地常靜，磨礱天更圓。",
            "他山皆俯視，何物可齊肩。"
        ],
        "title": "太華",
        "id": "48f7607b-fceb-42ec-82e8-6f6b24ceaf79"
    },
    {
        "author": "徐積",
        "paragraphs": [
            "我是蓬萊山上客，爲管春風歸不得。",
            "今年更是春來遲，江南未寄梅花枝。",
            "探春童子青霞衣，時時去上青雲梯。",
            "春風消息苦不遠，瑶臺瑶水冰霜淺。",
            "蟠桃花在海東邊，此花不煩春一點。",
            "東風日夜來人間，到時先催草根輭。",
            "大都紅紫心先動，小桃先覺枝頭重。",
            "更有纖纖楊柳枝，路傍先得行人弄。",
            "詩翁自愛蟠桃花，鸞鶴不在無雲車。",
            "城南夜半無酒家，和冰和雪吞月華。",
            "有客笑中携劍去，偷得銀瓶與肥羜。",
            "詩公兩眼看浮雲，爲管春風不回顧。"
        ],
        "title": "管春風",
        "id": "8436eaa3-df3a-497a-b0ba-d1af52f14c97"
    },
    {
        "author": "徐積",
        "paragraphs": [
            "山陽有客似相如，身著儒衣當酒壚。",
            "塵埃市井不到處，烟霞往往生衣裾。",
            "一竿橫掛數幅帛，題云酒味如醍醐。",
            "三月高樓滿春色，椒漿瓊液盈金壺。",
            "盤羅江筍烹淮魚，櫻實赤玉梅紺膚。",
            "彈絲敲金半空裏，醉揮玉爵撞珊瑚。",
            "憑闌直下是烟火，坐上清風凌太虛。",
            "夜深正然紅蠟燭，羅幕遮風留客宿。",
            "是人俱愛何家樓，自是何君德如玉。"
        ],
        "title": "高樓春",
        "id": "e3073ddb-124b-4d30-8a8e-3d1fc647c15f"
    },
    {
        "author": "徐積",
        "paragraphs": [
            "君不見淮之水，春風吹，春雨洗。",
            "青薰衣，綠染指。",
            "漁不來，鷗不起。",
            "瀲瀲灧灧天盡頭，只見孤帆不見舟。",
            "斜陽欲落未落處，盡是人間今古愁。",
            "今古愁兮將奈何，莫使騷人聞棹歌。",
            "我曹自是浩歌客，笑聲酒面春風和。"
        ],
        "title": "淮之水示門人馬存",
        "id": "e6cc3277-28c3-4cd4-b2cb-756c5ff30b1a"
    },
    {
        "author": "徐積",
        "paragraphs": [
            "垓下將軍夜枕戈，半夜忽然聞楚歌。",
            "詞酸調苦不可聽，拔山力盡無如何。",
            "將軍夜起帳中舞，八百兒郎淚如雨。",
            "此時上馬復何言，虞兮虞兮奈何汝。"
        ],
        "title": "項羽別虞姬",
        "id": "aa92dcd8-8278-4cc3-a50b-e3d9a6f4a76b"
    },
    {
        "author": "徐積",
        "paragraphs": [
            "妾向道，向道將軍施恩義，將軍一心靳財利。",
            "妾向道，向道將軍莫要爲人患，坑却降兵二十萬。",
            "懷王子嬰皆被誅，天地神人咸憤怨。",
            "妾向道，向道將軍莫如任賢能，却信姦言疑范增。",
            "當時若用范增者，將軍早已安天下。",
            "天下成敗在一人，將軍左右多姦臣。",
            "受却漢王金四萬，賣却君身與妾身。",
            "妾向道，向道將軍不肯聽，將軍雖把漢王輕。",
            "漢王聰明有大度，天下英雄能駕御。",
            "將軍唯恃力拔山，到此悲歌猶不悟。",
            "將軍不悟兮空悲歌，將軍雖悟兮其奈何。",
            "賤妾須臾爲君死，將軍努力渡江波。"
        ],
        "title": "虞姬別項羽",
        "id": "e6e95abd-b2c2-49c0-b6f2-6cd26ff6f9ff"
    },
    {
        "author": "徐積",
        "paragraphs": [
            "白雲先生面如鐵，一片良心似明月。",
            "腹中和氣如春陽，齒下清風欲爲雪。",
            "羣兒走馬正讙讙，先生高躅方尋山。",
            "嵩山泰山俱有約，先訪王喬後陳摶。",
            "浮丘嚴駕欲迎子，玉女整衣開瑶關。",
            "山中自是逍遥家，手磨紅蕊生龍霞。",
            "鼎中氣焰成何物，不煉黄金煉丹砂。",
            "明月一聲何處嘯，但覺半夜鸞鳳叫。",
            "猿不敢號虎不鳴，一夜清風生萬竅。",
            "此路高深易迷錯，只見先生一雙脚。",
            "山中不似俗人家，有客但尋猿與鶴。",
            "西峰猶有秦宮女，身上亂毛如鳥羽。",
            "秦時人事不忍聞，若見斯人莫與語。",
            "先生何以遺時人，先生有語醇乎醇。",
            "莫分巧拙與强弱，莫將外物成天真。",
            "豈不見北邙山下狐狸窟，掘出枯骸與陳骨。",
            "其閒豈無鄉原人，其閒豈無强梁物。",
            "强梁物，鄉原人，當時爾等空紛紛。",
            "後來之事竟何如，不及癡兒醉夢之浮雲。"
        ],
        "tags": [
            "泰山"
        ],
        "title": "白雲先生",
        "id": "778935c2-2475-4150-b504-2b415bc665f3"
    },
    {
        "author": "徐積",
        "paragraphs": [
            "洞裏桃花開早春，洞中酒熟宴真人。",
            "紅蕊紫芝俱在手，本家猿鶴亦隨身。",
            "採拾飣餖隨所有，物無不義即是真。",
            "何須謝傅山東妓，却用陶潜漉酒巾。",
            "漉酒復漉酒，何必金印大如斗。",
            "一瓢復一瓢，莫辨人間淳與澆。",
            "時情大抵惡貧賤，此閒却是青雲霄。",
            "君不見古人自謂爲賢豪，或入於佞或以驕。",
            "但言富貴我所欲，一身不保領與腰。",
            "孔光屈身事董賢，谷永陰與王鳳交。",
            "賈謐之黨遍天下，望塵拜者尤爲妖。",
            "須臾苟得快所欲，終以血肉污斧刀。",
            "假令當日幸而免，後世譏笑安能逃。",
            "豈如孫登但長嘯，眼看時事如鴻毛。",
            "嵇康阮籍不與語，何况紛紛兒女曹。"
        ],
        "title": "山中樂",
        "id": "643a219b-f65a-4c96-bfc4-70adec33a9a2"
    },
    {
        "author": "徐積",
        "paragraphs": [
            "我向桃花下，立飲一盃酒。",
            "盃酒先濡鬚，花香隨入口。",
            "花爲酒家媼，春作詩翁友。",
            "此時酒量開，酒量添一斗。",
            "君看陌上春，令人笑拍手。",
            "半青籬畔草，半綠畦中韭。",
            "閑烏下牛背，奔豚穿狗竇。",
            "潜身貓相雀，引喙禽呼偶。",
            "包麻鄰乞火，穿桑兒餉糗。",
            "物類雖各殊，所樂亦同有。",
            "誰知花下情，猶能憶楊柳。",
            "中心卒無累，外物任相揉。",
            "余方寓之樂，自號閒人叟。"
        ],
        "title": "花下飲",
        "id": "d205a377-671e-420b-83ca-adb7db94c7f6"
    },
    {
        "author": "徐積",
        "paragraphs": [
            "今年是處春風早，江南地煖春更好。",
            "春風先把江山掃，次入梅花後芳草。",
            "芳草春深更有情，直共江山到洞庭。",
            "落花流水從武陵，湖中有山春更青。",
            "日欲落時一點明，少年莫上岳陽城。"
        ],
        "tags": [
            "洞庭湖"
        ],
        "title": "江南春",
        "id": "18a41a9f-b652-4233-be86-b797d85e08e1"
    },
    {
        "author": "徐積",
        "paragraphs": [
            "吁嗟人兮，人生凡幾何。",
            "汝胡不思兮，故爲擾擾而紛紛。",
            "人生如一夢兮，萬事如浮雲。",
            "汝胡不思兮，胡不爲直道兮。",
            "胡爲薄物細故兮，疲精而勞神。",
            "汝之所得兮，余以爲失兮。",
            "汝之所失兮，余以爲得兮。",
            "汝胡不思兮，胡不爲義而爲仁。",
            "仁義之道如大路兮，人皆可以行兮，汝反以爲艱兮。",
            "汝胡不思兮，胡爲失性而離真。",
            "禍既自召兮，福亦自棄兮。",
            "汝胡不思兮，胡爲乎災及其身。",
            "善惡之報各以其類至兮，汝胡不思兮，胡不觀乎古之人與今之人。",
            "嗟予言不可忽兮，汝胡不思兮。",
            "汝其書諸紳，吁嗟人兮。"
        ],
        "title": "歡樂辭",
        "id": "077152d9-71d8-41f1-a77a-84cc29f430a5"
    },
    {
        "author": "徐積",
        "paragraphs": [
            "九月九日兮，登高何爲。",
            "古有此語兮，吾未暇論其是非。",
            "菊花黄兮茱萸紫，二花此時還鬬開。",
            "花滿握兮酒滿盃，人人欲上高樓臺。",
            "我與世人雖異好，此時亦難平襟懷。",
            "因思雕蟲篆刻事，此文乃是儒之災。",
            "如今此災亦可避，不辭萬里登崔嵬。",
            "其如此物避不得，但恐積蠹傷良才。",
            "是以天下美璞少，甚於矛戟戕瓊瑰。",
            "縱有美璞直萬鎰，埋之塵土何由來。",
            "聖朝有意去災害，願將此物爲渠魁。"
        ],
        "title": "登高辭",
        "id": "ec6dced3-8f87-4ee9-81c0-15a1b8dde550"
    },
    {
        "author": "徐積",
        "paragraphs": [
            "酷賊姦讎既已除，銜冤抱恥正號呼。",
            "當時但痛君非命，今日方知妾累夫。",
            "捨義取生真鄙事，殺身沈子乃良圖。",
            "幾年污辱無由雪，長使清淮滌此軀。"
        ],
        "title": "淮陰義婦  其一",
        "id": "b84d80f4-957b-42c4-a675-24cb85ed807d"
    },
    {
        "author": "徐積",
        "paragraphs": [
            "淮陰婦人何决烈，貌好如花心似鐵。",
            "殺身沈子須臾閒，身雖已死名不滅。"
        ],
        "title": "淮陰義婦  其二",
        "id": "c103d9ca-b254-42f7-b4c3-334f1629eab1"
    },
    {
        "author": "徐積",
        "paragraphs": [
            "海水猶可泛，君身不可犯。",
            "淮水猶可潴，君名不可汙。",
            "鸞鳳猶可馴，冰霜猶可親。",
            "不是雲閒月，即是月邊雲。"
        ],
        "title": "北神烈婦",
        "id": "0ce5dc17-b606-42eb-8242-9227cf6b178c"
    },
    {
        "author": "徐積",
        "paragraphs": [
            "翰林主人其姓蘇，左臂不任十上書。",
            "幾年乞得江與湖，吳中父老爭歡呼。",
            "玉堂金戶不肯居，肯來南郭尋樵夫。",
            "樵夫所識山與水，除此如何論奇偉。",
            "八月十五錢塘江，海門山下潮頭起。",
            "”。"
        ],
        "tags": [
            "钱塘江"
        ],
        "title": "贈子瞻  其一",
        "id": "9fcf20a7-d3a9-4909-8b77-8274f12b7dba"
    },
    {
        "author": "徐積",
        "paragraphs": [
            "翰林豈特文章工，赤心白日相貫通。",
            "先與吳人除二凶，次與吳田謀常豐。",
            "乃與徒役開西湖，狹者使廣塞者除。",
            "溉田不知幾萬夫，其田立變爲膏腴。",
            "世世可知無旱枯，吳人衣食常有餘。",
            "有餘之人善可趣，官司亦可省刑誅。",
            "無窮之利誰與俱，前有白傅後有蘇。",
            "翰林如此能成務，吳人叩額呼爲父。",
            "未知何處立生祠，定是吳山行坐處。",
            "翰林却過淮之東，無人不看眉陽公。",
            "玉堂氣貌將以恭，又到南城尋老農。",
            "仍使尊中酒不空，玉泉最好白醅醲。",
            "便將玉水傾喉嚨，須臾醉倒無憂翁。",
            "老翁雖醉不敢迂，記得杭州三事書。",
            "欲毗舜智臯陶謨，事防沮隔有所拘。",
            "翰林此說若行諸，聖朝惠澤可大敷。",
            "譬如雷雨動天衢，曠然霈然而廓如。",
            "無分草木與蟲魚，一時奮振皆霑濡。",
            "滿堂飲酒盡歡娛，更無一人泣向隅。",
            "老農雖然無所逋，願同衆口齊歡呼。"
        ],
        "tags": [
            "西湖"
        ],
        "title": "贈子瞻  其二",
        "id": "8c422146-a0c1-489c-bd8b-92317a652ce7"
    },
    {
        "author": "徐積",
        "paragraphs": [
            "昔者益州牧，意欲見杜微。",
            "不能以身往，使人輿致之。",
            "雖用爲諫議，待士禮已非。",
            "而况君房輩，端坐呼子陵。",
            "子陵胸中氣，直與青雲平。",
            "豈肯爲人屈，彼亦徒驕矜。",
            "孰如揚州牧，自處遜與恭。",
            "德不矜其盛，事不矜其功。",
            "南郭已三顧，迂身爲衰翁。",
            "以手書所問，視面歎厥容。",
            "移時能立語，避乘乃鞠躬。",
            "不知古之人，幾人能如公。"
        ],
        "title": "贈子瞻  其三",
        "id": "4d7dedac-5797-49d8-b483-8a3db52f66d3"
    },
    {
        "author": "徐積",
        "paragraphs": [
            "汎汎河中舟，莫繫河上柳。",
            "君看道傍葉，行人一揮手。",
            "枝條旦旦空，顔色何可久。",
            "坐恐霜霰繁，諸媚歸一朽。",
            "我有千丈松，亭亭不可揉。",
            "生在孤峰上，獨與雲霞偶。",
            "羣形靡且紛，不與較妍醜。",
            "羣動日夜馳，而以靜爲守。",
            "守松者爲誰，白髪無憾叟。",
            "蓬蒿可蔽身，糟糠可餬口。",
            "言者寓於詩，默者寓於酒。",
            "誰知杯酌閒，便是無何有。",
            "念子於我深，我於子亦厚。",
            "記我守松篇，行行重回首。"
        ],
        "title": "感秋和張文潜  其一",
        "id": "a25a3422-fe90-46b6-b955-c7a3c6a2b9f7"
    },
    {
        "author": "徐積",
        "paragraphs": [
            "張子非不厚，涕泗中夜起。",
            "蘭蕙雖已衰，松筠正堪佩。",
            "君愛蘭與蕙，忘我筠與松。",
            "君愛洛陽官，棄我淮上翁。",
            "翁如揚大夫，其心甘賤貧。",
            "不投天祿閣，却反離騷文。",
            "騷人雖已歿，萬古爲忠魂。",
            "欲知冤憤氣，但看蒼梧雲。",
            "冤情寄湘水，冤聲寄湘竹。",
            "年年霜露時，夜夜秋聲哭。"
        ],
        "title": "感秋和張文潜  其二",
        "id": "b842982e-5f77-4006-bf91-45d75a2509d2"
    },
    {
        "author": "徐積",
        "paragraphs": [
            "秋風一何慘，物形隨以變。",
            "秋風如無情，蟲鳥聲俱怨。",
            "我無外物累，但有屋中燕。",
            "翩翩勢將去，盼盼如有戀。",
            "此物雖至微，其舊殆可念。",
            "而况西郭交，年將屈五指。",
            "南城文字閒，東臯松竹裏。",
            "氣類亦相合，老少兩忘齒。",
            "昔居吾舍傍，今在河之涘。",
            "船頭纜將解，船上桅將起。",
            "留君恨不早，此役定難止。",
            "如何舍我去，處我復何以。",
            "君看淮泗閒，一派良可喜。",
            "從來病濁汙，而今稍清泚。",
            "人方涉其流，冠纓殆可洗。",
            "此行君樂否，一千五百里。",
            "未見洛陽山，先見洛陽水。"
        ],
        "title": "感秋和張文潜  其三",
        "id": "52c86bd1-a2ae-46ec-b1ae-d99a79643682"
    },
    {
        "author": "徐積",
        "paragraphs": [
            "樂不須絲竹，花不須桃李。",
            "舞不須輕軀，歌不須皓齒。",
            "人生各有樂，顧我如何爾。",
            "我是兩柳翁，家在南郭裏。",
            "詩酒以爲樂，賓客至即喜。",
            "酒味酸或淡，瓷椀麤而偉。",
            "或無一飣菜，但費幾張紙。",
            "人情慕富貴，公何眎賤鄙。",
            "寒冷載肴酒，暮夜煩屐履。",
            "孚誠非猝然，餖亦勞止。",
            "不用卞郎瓠，但坐杜侯椅。",
            "兩桌合八尺，一爐暖雙趾。",
            "不以藥隨時，而用繒掩耳。",
            "或啖魚菹盡，或愛藏蔬美。",
            "或取鱐與臘，或約酒以指。",
            "人皆悅真厚，誰敢停箸匕。",
            "一客癯而清，偶坐爲六子。",
            "吟聲尚鼓吹，歡情勝羅綺。",
            "俗物無所用，高會有如此。"
        ],
        "title": "謝周裕之  其一",
        "id": "c94d8a36-66af-4224-a5dc-755175ec1cbc"
    },
    {
        "author": "徐積",
        "paragraphs": [
            "義無所不感，誠無所不動。",
            "誠義既如此，外物斯何用。",
            "以外表諸中，以物將其義。",
            "所謂君子誠，誠亦不虛致。",
            "人有忘恩者，嗟歎而泣涕。",
            "我心非土木，亦有眼中淚。"
        ],
        "title": "謝周裕之  其二",
        "id": "81c3ad1d-1578-4542-8969-5f8947c700fa"
    },
    {
        "author": "徐積",
        "paragraphs": [
            "紅蹊翠塢風花客，家有千山萬山碧。",
            "一從流落在人閒，玉環絛重金籠窄。",
            "金籠一片烟霞曉，花艷成團柳枝裊。",
            "足穿蜀錦茜靴牢，身著吳綾紺袍小。",
            "參差微露紅霞裙，丹喙即是胭脂唇。",
            "真是人閒富貴物，何異朱門羅綺身。",
            "慧性馴姿良可取，只被多言仍巧語。",
            "前身不是亡國臣，即是傾城傾國女。",
            "門外人來連報客，點茶沽酒俱催索。",
            "叫人名字學人言，吳語秦聲俱記得。",
            "大都有似原人爲，視人歡慼爲笑啼。",
            "俗客面前多俚語，逢僧輒誦阤羅尼。",
            "嗟嗟何用畜此禽，歲月養成姦巧深。",
            "莫信口中一片舌，對面千里萬里心。",
            "主人曰予未有知，爲愛能言不放歸。",
            "不道姦心多詐僞，吭腸纔飽脫身飛。"
        ],
        "title": "贈玉師失鸚鵡詞",
        "id": "2862b9e0-25d4-4fee-9a2c-1f5d8008584f"
    },
    {
        "author": "徐積",
        "paragraphs": [
            "五嶺之南，其極西徼。",
            "其旁大海，木深山峭。",
            "內有谿洞，外有交趾。",
            "皮厚肉堅，鐵爲骨髓。",
            "雉兔伏藏，猱猿突起。",
            "動如飄風，猛如湍水。",
            "獨恩不畏，獨威不懷。",
            "擾之則去，撫之則來。",
            "恩之與威，不可去一。",
            "寬猛交濟，不可無術。",
            "坐當一面，則有帥臣。",
            "按刑將漕，要皆得人。",
            "以德以才，公稱其選。",
            "能不擇官，義不辭遠。",
            "始聞有命，嚴裝以需。",
            "青氈角簟，藥鼎茶爐。",
            "琴堂舊譜，鈴閣新書。",
            "史帙籤重，詩囊卷粗。",
            "前施齋舫，後設行厨。",
            "公既拜命，不敢寧居。",
            "迺戒徒御，迺建帆檣。",
            "鳴刁擊鼓，旗幟開張。",
            "州人感恩，父老童稚。",
            "知不可留，以足頓地。",
            "或前塞路，或後從行。",
            "或獻花酒，或犒從兵。",
            "或望於野，或送一程。",
            "即日渡江，江南春早。",
            "雪盡冰消，江山如掃。",
            "柳徑桃蹊，梅花芳草。",
            "沽酒村遥，賣魚船小。",
            "晨散烏羣，暮歸白鳥。",
            "春正好時，已到岳陽。",
            "岳陽樓下，蒼蒼茫茫。",
            "岳陽樓上，飛沫浮光。",
            "江山舊物，吳楚凄凉。",
            "夜宿巴陵，曉過洞庭。",
            "湖中水綠，湖口山青。",
            "黄陵古祠，長沙古路。",
            "瀟江湘江，風烟古渡。",
            "嶽麓茶林，沙洲橘樹。",
            "此時春深，衡陽雁去。",
            "時飲一杯，時吟幾句。",
            "更望九嶷，清詩無數。",
            "攬轡登山，日日西南。",
            "褰帷叱馭，車不停驂。",
            "迺有部吏，迺有蠻酋。",
            "青衫負弩，錦帕纏頭。",
            "公曰使者，實典兵刑。",
            "增置强弩，多募土兵。",
            "宜浚其隍，宜堅其城。",
            "公曰弓手，宜如舊制。",
            "加之訓練，可使精銳。",
            "可代城郭，爲民捍蔽。",
            "公曰民命，懸在獄官。",
            "不可不慎，不可不寬。",
            "寬於善良，勿失有罪。",
            "惡人如虎，養之成害。",
            "公曰生民，不可無教。",
            "教民之官，縣令最要。",
            "今則不然，困於簿領。",
            "甚者可除，煩者可省。",
            "仍復鄉官，則無所病。",
            "凡我部吏，各恭厥職。",
            "夜則精思，晝則宣力。",
            "一節當官，赤心爲國。",
            "如此教告，如此施設。",
            "吏則心服，民則心悅。",
            "諸公聞之，薦者交章。",
            "朝廷器之，下詔褒揚。",
            "召而用之，優於馮唐。"
        ],
        "tags": [
            "洞庭湖",
            "岳阳楼"
        ],
        "title": "送蔣憲穎叔",
        "id": "43974be8-f174-4389-82c1-7796648b670e"
    },
    {
        "author": "徐積",
        "paragraphs": [
            "疇昔逢公時，老人悅公義。",
            "率然應公問，而云在藏器。",
            "公以問爲好，其法爲可傳。",
            "老語不記時，人事成恍然。"
        ],
        "title": "謝呂帥寄書",
        "id": "b277f21a-3a1d-4091-9b51-7ea99c26366a"
    },
    {
        "author": "徐積",
        "paragraphs": [
            "江南風物可醒酒，江山氣勢侵牛斗。",
            "大庾梅花入界香，南康瀑布從天吼。",
            "此閒好共吳人樂，井蛟爲害須除却。",
            "觀風未到庾公樓，褰帷先上滕王閣。",
            "仙籟鳴時獨鳳吟，劍池黑處雙龍躍。",
            "縣令寧無種秫翁，還似王弘就翁酌。",
            "最是高賢徐穉墳，急齎酒脯祠溟漠。",
            "部吏爭迎使者車，野人夾道亦歡呼。",
            "且得官司減鞭笞，若逢水旱放田租。",
            "關市如何從薄賦，設法通商爲遠圖。",
            "方今聖世雖無事，須修武備戒不虞。",
            "生民所恃在城邑，更嚴壁壘完其郛。",
            "何况荆湖與二廣，溪洞盡是蠻所居。",
            "一日除書遣受降，便持斧鉞建油幢。",
            "陣上風神應更偉，軍中才氣亦無雙。",
            "勢似疾雷從便道，揮兵直指富良江。"
        ],
        "tags": [
            "滕王阁"
        ],
        "title": "送程運判",
        "id": "88794e52-a013-4a8a-8cd1-b61764da0496"
    },
    {
        "author": "徐積",
        "paragraphs": [
            "海上山翁歸，童子言有客。",
            "身披一鶴氅，足曳雙鳬舄。",
            "控却大鵬頭，踏著巨鰲脊。",
            "面带玉山氣，手畫龍泥壁。",
            "諸仙爭進硯，一笑已投筆。",
            "其夕刮兩眼，燒却犀一尺。"
        ],
        "title": "代玉師謝蘇子瞻",
        "id": "da4ae6f5-ccc6-4849-a7d3-0919a315c996"
    },
    {
        "author": "徐積",
        "paragraphs": [
            "春風本是詩家友，典却琴書也沽酒。",
            "呼童去問紫霄翁，近來枕上吟詩否。",
            "不醉不吟將奈何，過却今年春已多。",
            "胸中壯氣吐不出，看看空作送春歌。"
        ],
        "title": "寄李道源",
        "id": "d00d95b3-4305-43ba-bda6-73ca1ba6cbdf"
    },
    {
        "author": "徐積",
        "paragraphs": [
            "數尺焦桐常在手，知子愛歌兼愛酒。",
            "今朝已是二月三，梅花驛使曾來否。",
            "古今多少無奈何，古人慷慨良已多。",
            "爲報陶潜且飲酒，無弦琴上不須歌。"
        ],
        "title": "酬李道源彈琴之句  其一",
        "id": "360635ef-822a-42cb-a444-98ec6c18ed1c"
    },
    {
        "author": "徐積",
        "paragraphs": [
            "漫翁來索詩千首，須與古人沽美酒。",
            "近來聲調太尋常，不知得似陽春否。",
            "漫翁教我歌云何，水遠山長春思多。",
            "安得桓伊吹短笛，共君慷慨一時歌。"
        ],
        "title": "酬李道源彈琴之句  其二",
        "id": "eb7f173d-cc33-44be-90e1-d079308a7ebd"
    },
    {
        "author": "徐積",
        "paragraphs": [
            "君看淮上翁雖老，胸中意氣從來好。",
            "白日吟到夜，夜後吟到曉。",
            "門前是雙柳，樹上無棲鳥。",
            "西邊是人家，人家兒夜啼。",
            "四更五更後，往往催鳴鷄。",
            "東邊是空庭，空庭清風多。",
            "吟聲上河漢，河漢生銀波。",
            "移聲入明月，桂樹無停柯。",
            "蟾蜍不得睡，狡兔將奈何。",
            "清風却下來，直入淮之水。",
            "不知淮東西，波浪如何止。",
            "清風清風不復住，復住射陽湖上路。",
            "寧知烈士怨曹袁，義鬼哀哀冤來訴。",
            "此聲未可□臧洪，不須更往吳江去。",
            "吳江心中有冤血，寃聲吼兮寃氣結。",
            "奈何乎湘江亦有獨醒夫，醒時何故沈其軀。",
            "當時魚腹今在無，此聲莫過洞庭湖。"
        ],
        "tags": [
            "洞庭湖"
        ],
        "title": "和馬秀才",
        "id": "f664dd97-f4fb-429a-a855-e0335b27c6c9"
    },
    {
        "author": "徐積",
        "paragraphs": [
            "皇華使者將就車，先聲即日傳江湖。",
            "良民置酒相歌呼，姦人落膽猾吏逋。",
            "手中平握三尺書，權衡輕重量錙銖。",
            "冤聲弊獄一切除，寧其家室完其膚。",
            "本朝寬大恩涵濡，一物不被成焦枯。",
            "煩公大手持刀鈇，開塞去擁鋤荆蕪。",
            "其和易致仁易孚，此行遂與春風俱。",
            "蠻酋鼠竄稽天誅，官兵指日縛狂奴。",
            "皮囊插羽徵軍須，人方汲汲公有餘。",
            "藉公之智須公謀，使星已動宜疾驅。",
            "非惟一道無無辜，朝廷南顧無憂虞。",
            "吾州父老將何如，呼其子弟牽僕夫。",
            "縶之維之馬與駒，晨炊夕爨空其郛。",
            "亦有下客身鰥孤，懷公禮義心區區。",
            "寄詩如問公起居，公能報我荆州書。"
        ],
        "title": "謝皇華使者",
        "id": "d9cb5137-9f79-48b4-af09-07b1de8195b0"
    },
    {
        "author": "徐積",
        "paragraphs": [
            "前日李山陽，說公安且裕。",
            "精神健復初，决遣敏如故。",
            "吏復畏其明，民復愛其恕。",
            "可保長康寧，但更勉將護。",
            "尋聞車馬出，州人喜可知。",
            "或出車前望，或走車後隨。",
            "南郭有賤叟，雖愚亦更喜。",
            "不敢問公者，恐煩答數紙。",
            "賤叟固自訟，太守謙愈勞。",
            "即以出之日，折簡親揮毫。",
            "送之上尊酒，副以黄巨苞。",
            "情意專如此，禮義積已高。",
            "賤叟不能報，自恨如時輩。",
            "所以作詩者，欲公重自愛。",
            "自愛以爲國，爲國斯爲民。",
            "慰我之鄉黨，悅公之慈親。"
        ],
        "title": "謝田守",
        "id": "c8feb8a2-1a76-4a09-b06e-4be833514786"
    },
    {
        "author": "徐積",
        "paragraphs": [
            "一身多難過春風，兩眼未見花枝紅。",
            "近來廢却無限吟，今年自覺詩無功。",
            "畢令與我好相識，遺我春醅表胸臆。",
            "知我愛酒兼愛詩，使我吟哦醉春色。",
            "春色半酣正二月，草頭爭露花爭裂。",
            "是花是草屬詩家，若無此酒幾虛設。",
            "此酒有似君德醇，先入六腑搜吟魂。",
            "相將醉魄御烟雲，游遍江淮無限春。"
        ],
        "title": "謝畢令",
        "id": "696c8d8d-1b79-49c4-86e3-7588391ceec9"
    },
    {
        "author": "徐積",
        "paragraphs": [
            "東野鰥夫未識公，寄聲直入茅廬中。",
            "茅廬四面生春風，草頭添綠花添紅。",
            "東野鰥夫最好吟，感公高義藏於心。",
            "爲公製作平戎曲，彈向蔡家焦尾琴。"
        ],
        "title": "謝王觀文",
        "id": "f63ef50e-a231-4bf9-9ecf-f8afb077d257"
    },
    {
        "author": "徐積",
        "paragraphs": [
            "有客從京南，來尋淮上叟。",
            "氣貌良肅雍，辭令亦溫厚。",
            "如此已可喜，遺我故人書。",
            "須臾四千里，恍惚游江湖。"
        ],
        "title": "謝呼延禁侍",
        "id": "4029e8f6-7441-43a2-bde8-c8c9d8d717ee"
    },
    {
        "author": "徐積",
        "paragraphs": [
            "昨日之夕誰扣扉，大使遣人來索詩。",
            "吟聲一發巢烏飛，一夜清風摇木枝。",
            "吟亦不住風不停，安知半夜風出城。",
            "大使船上風霜清，更添南郭吟哦聲。"
        ],
        "title": "昨日之夕和蔣穎叔",
        "id": "903dbbf2-19c2-4931-b1ac-008c340d8462"
    },
    {
        "author": "徐積",
        "paragraphs": [
            "人閒多少無奈何，勸君收淚且酣歌。",
            "不須載酒但相過，共君摧手踏青莎。",
            "東臯閒日苦無多，南城應是合吟哦。",
            "胸中有淚難消磨，惟予詩興如風波。"
        ],
        "title": "寄崔尉",
        "id": "9d17d924-f3cf-4c47-aa82-6a70cc0d64e9"
    },
    {
        "author": "徐積",
        "paragraphs": [
            "嘗聞此道春來遲，山中積雪埋狐狸。",
            "黄河三月冰正合，朔風凜凜吹人衣。",
            "吁嗟客路正寒苦，數千里外將何爲。",
            "答云此去非徒爾，有如羽翼投高枝。",
            "主人之賢聞天下，出門捨此將安之。",
            "嗟予贈此復何說，少年養取胸中奇。",
            "古人之學不可廢，丈夫之操不可移。",
            "江淮之上親且老，臨行須約將歸時。",
            "邊城吹角客心亂，此時應望東南飛。"
        ],
        "title": "送張君河朔之行",
        "id": "e850dd0b-41a6-41c1-b9ec-1f17f74f2f1a"
    },
    {
        "author": "徐積",
        "paragraphs": [
            "汎汎愛花非愛一，范掾愛花如此密。",
            "一從春色到人閒，每月弄花三十日。",
            "第一花中愛牡丹，待與金釵共玉冠。",
            "第二桃花及杏花，此花大抵顔色奢。",
            "又愛牆頭看海棠，亂點燕脂如急粧。",
            "更無閒暇及芳草，却解迴頭覷綠楊。",
            "其餘好花有何限，范掾看花眼頭爛。",
            "見花如見故人來，尋花太緊攀花慢。",
            "洛陽城內騎馬走，山陽城外坐監酒。",
            "坐地愛花情更深，時時取酒爲花斟。",
            "誰知有此風流掾，詩情酒興紛如霰。",
            "好來閑伴老翁吟，老翁是物吟將遍。",
            "海閒亦有蟠桃花，可能同發乘桴願。"
        ],
        "title": "答范君錫汎汎愛花之句",
        "id": "50a2d866-2ecb-4494-81a0-b8d6389c398c"
    },
    {
        "author": "徐積",
        "paragraphs": [
            "北軒主人吳中清，所居才義皆有名。",
            "曾在東臯壓衆賓，人皆閣筆詩已成。",
            "其時於我最有情，如今相見情更深。",
            "野人情義亦不輕，夜來枕上爲公吟。"
        ],
        "title": "贈倪敦復",
        "id": "a27b4f2a-55b0-4b1a-92a7-c2fad695c78b"
    },
    {
        "author": "徐積",
        "paragraphs": [
            "張家船上雪壓篷，船頭船尾堆玉虹。",
            "此時半夜明月中，有人兩脚登雲空。",
            "其人便是吟哦客，能作清詩無俗格。",
            "更向孤舟雪裏吟，一生多難頭先白。",
            "白毛吟處徹骨清，喉嚨往往生寒冰。",
            "可能乘興到南郭，戴家爲子燒破琴。"
        ],
        "title": "贈張敏叔",
        "id": "73c63935-9102-479b-9e3f-1e418cfdaff5"
    },
    {
        "author": "徐積",
        "paragraphs": [
            "莫說江南行路長，山蒼蒼兮水茫茫。",
            "莫問長沙城遠近，洞庭湖口是瀟湘。",
            "去時先上岳陽城，夜宿巴陵探陰晴。",
            "泛洞庭時四五更，出湖口處曈曨明。",
            "平生聞說潭與衡，今來吏隠駐箳篂。",
            "四時所見皆所經，湖青草兮廟黄陵。",
            "眼看君山別洞庭，笑談却作江南行。",
            "巴陵渡口轉船頭，一帆風過岳陽樓。",
            "行盡江山到真州，畫船旗鼓入揚州。"
        ],
        "tags": [
            "洞庭湖",
            "岳阳楼"
        ],
        "title": "送汝弼赴潭倅  其一",
        "id": "7a465e56-55ac-4e88-a412-d702e8076a4e"
    },
    {
        "author": "徐積",
        "paragraphs": [
            "不作長沙行，湖湘少斯客。",
            "潔身不可污，好義是所積。",
            "口不出巧言，面不爲邪色。",
            "誰可謀定交，斯人不可失。"
        ],
        "title": "送汝弼赴潭倅  其二",
        "id": "23f8d946-41e3-4a27-92fd-350bae2f8174"
    },
    {
        "author": "徐積",
        "paragraphs": [
            "我有一筒詩，寫出千年意。",
            "將令後世觀，不是前言戲。",
            "感君再唱洞庭謠，我亦重歌酬子惠。",
            "古人達者嘗有云，富不如貧賤勝貴。",
            "君不見古之富貴郎，父祖俱封異姓王。",
            "一門五侯三將軍，弟兄同入中書堂。",
            "對開大第連幾坊，私門列戟森鋒鋩。",
            "十二簾捲珠熒煌，雙姬扶起坐牙牀。",
            "綠鬟紅袖花成行，左盼右顧生春陽。",
            "高車食客劍佩鏘，堂上已滿坐兩廊。",
            "巨鑊大鼎烹牛羊，玉壺挹酒金船長。",
            "美人拜客求盡觴，歌姬一誤已絕吭。",
            "纏頭彩幣堆如岡，酬歌買笑金鴛鴦。",
            "奴袍火浣直兩箱，三千廐馬紅錦障。",
            "厠幃文繡爐薰香，更衣侍妾如閨房。",
            "主人意氣秋鷹揚，其心端如彩鳳凰。",
            "一言合意青雲翔，須臾睚眦磨刀鎗。",
            "門前臘月可烘裳，一日失勢成冰隍。",
            "小者腰領屍道旁，大者連頸宗族亡。",
            "犬鷄散盡空遺牆，野鳥入室山魈藏。",
            "嗚呼哀哉可歎傷，至死不悟猶陸梁。",
            "古來如此有多少，豈似洞庭湖上老。",
            "無租無稅一生閒，有飯有魚一杯飽。",
            "日落波閒烟正昏，雲開湖口山光曉。",
            "棹翁適自巴陵迴，掛帆直指瀟湘道。",
            "有言不問俗窮通，何憂可入翁懷抱。",
            "修竿短棹已自足，更有前村一茅屋。",
            "賣魚沽酒任醉醒，繡戶朱門自歌哭。",
            "嗟予未往心先慕，更謝棹翁詢去住。",
            "風前月下有誰知，醉魄吟魂自來去。",
            "堂前畫作荆南圖，夢中記得巴陵路。"
        ],
        "tags": [
            "洞庭湖"
        ],
        "title": "富貴篇答李令",
        "id": "a827f837-ae42-4b98-b879-b66933330a63"
    },
    {
        "author": "徐積",
        "paragraphs": [
            "我頭未白心先老，吐出精誠爲君禱。",
            "若無歸計似陶潜，學取蕭生抱關好。"
        ],
        "title": "寄管久中",
        "id": "3858629d-5393-4439-93be-ab8c2c3de077"
    },
    {
        "author": "徐積",
        "paragraphs": [
            "晚來閒共秋風約，惟有黄花莫吹却。",
            "有人懷抱似陶潜，待向東籬共花酌。"
        ],
        "title": "贈查宣教",
        "id": "d3aaa3bd-d3b3-4d59-ab7c-9170da7339f2"
    },
    {
        "author": "徐積",
        "paragraphs": [
            "吾道一於中，所得無背向。",
            "吾神充乎形，所得無衰王。",
            "氣入春風和，興與秋鷹揚。",
            "有累已驅除，無酒亦酣暢。",
            "外如不可撓，內如不可狀。",
            "更讀魯山詩，何樂可能尚。"
        ],
        "title": "答盧魯山秀才",
        "id": "b176e351-9b6c-4899-9129-b4abf0eec6ef"
    },
    {
        "author": "徐積",
        "paragraphs": [
            "難逢一笑樂，易遇千黄金。",
            "而况吾胸中，所得蓋已深。",
            "百物正爛熳，二子方歌吟。",
            "一樂已自足，兩樂交吾心。"
        ],
        "title": "簽劉子靜秀才并示魯山",
        "id": "088560c5-9bca-427d-9d9b-5da59c126a6b"
    },
    {
        "author": "徐積",
        "paragraphs": [
            "君看紛紛能幾時，一番情態隨春盡。",
            "歡者常少戚者多，共君且趁春風歌。",
            "莫學時人種花草，不似山中松桂好。"
        ],
        "title": "和魯山感春  其一",
        "id": "402d2e87-e315-4f88-9c8f-37c0e3d9235a"
    },
    {
        "author": "徐積",
        "paragraphs": [
            "一笑一啼何日休，一榮一悴何時盡。",
            "樽中野酒亦無多，日伴吟翁慷慨歌。",
            "茅屋窗前棲亂草，勝却花閒繡裀好。"
        ],
        "title": "和魯山感春  其二",
        "id": "d2bd90c7-f366-4f7a-90f0-b62c304cb876"
    },
    {
        "author": "徐積",
        "paragraphs": [
            "煩公素葉詩，答我碧蘆柬。",
            "我亦爲長句，枕上不合眼。",
            "兩城俄相通，一意如同撰。",
            "用韵亦無殊，便可書之板。"
        ],
        "title": "呈次中",
        "id": "653af60c-e9d9-43fc-8075-3a6354e62458"
    },
    {
        "author": "徐積",
        "paragraphs": [
            "君看關西山壁立，春雲突盡春空窄。",
            "濃嵐洒去渭川寒，孤峰深與秦天碧。",
            "白雲流水豈無情，立馬吟詩定相憶。",
            "且倩東風先寄聲，我整西裝期已迫。",
            "吟到秋風放我歸，歸來待作瀟湘客。"
        ],
        "title": "述懷寄呂帥",
        "id": "ad801be8-4cf0-438c-8f55-60dd94db6b79"
    },
    {
        "author": "徐積",
        "paragraphs": [
            "青松何嵒嵒，生在孤高處。",
            "能鳴月下風，更入雲閒路。",
            "雲漢何渺茫，遠過衡山陽。",
            "松風上河漢，高韵落三湘。"
        ],
        "tags": [
            "衡山"
        ],
        "title": "和李自明  其一",
        "id": "7f9d688a-a32a-453e-bafc-d79309c2496e"
    },
    {
        "author": "徐積",
        "paragraphs": [
            "我有金玉交，家在臨流處。",
            "秋來詩更清，吟喉飲風露。",
            "崔子在何方，清思滿殘陽。",
            "不知今夜夢，幾度過衡湘。"
        ],
        "title": "和李自明  其二",
        "id": "0aa42acc-4368-4e85-95b4-3c6e4bed8c24"
    },
    {
        "author": "徐積",
        "paragraphs": [
            "過湘江時君且聽，但恐水中有冤聲。",
            "當時無地容屈平，衆人皆醉嫌獨醒。",
            "煩君須弔獨醒翁，以酒注之魚腹中。",
            "不須以物纏米筒，但投詩去責蛟龍。",
            "爲君質直有古風，能高其義哀其忠。",
            "投詩已罷弔已終，寄聲急報南城翁。"
        ],
        "title": "送沅州通判",
        "id": "1311d0b3-ed48-4292-b856-3d64a084775f"
    },
    {
        "author": "徐積",
        "paragraphs": [
            "玉門關靜邊烽息，回首金城趙充國。",
            "繡帽霜鬚馬上吟，詩興如雲滿秋色。",
            "最好青門長樂坡，灞橋路上情更多。",
            "繡嶺風烟新草木，潼關形勢舊山河。",
            "洛陽城闕秋風緊，有詔疾驅催大尹。",
            "兩瞳直是有精神，管取無寬亦無猛。"
        ],
        "title": "贈呂帥",
        "id": "4c2268b7-d839-4cce-9de1-c6b41c489468"
    },
    {
        "author": "徐積",
        "paragraphs": [
            "好笑李詩翁，寄身明月中。",
            "饑腸吞白露，醉口吐清風。",
            "時時跨霜鶴，步步凌秋空。",
            "相呼且相待，略住白雲峰。"
        ],
        "title": "寄道原  其一",
        "id": "28eb9017-8b8d-40cf-88fd-81fa538911b4"
    },
    {
        "author": "徐積",
        "paragraphs": [
            "漫翁身上霜可刮，酒未醒時詩已發。",
            "急放人去守船門，恐向河中捉明月。"
        ],
        "title": "寄道原  其二",
        "id": "cadb56db-01cd-4a59-8628-56d13cbbc894"
    },
    {
        "author": "徐積",
        "paragraphs": [
            "病叟相逢恨不早，蒹葭敢比瑶林好。",
            "誰作羊車衛玠看，不道好玄揚子老。",
            "使君禮義高如山，清風更可清塵寰。",
            "明日王君來訪我，陶潜欲卧君須還。"
        ],
        "title": "和李自明",
        "id": "2b225e15-ae6f-4aee-9632-f1011e30a87d"
    },
    {
        "author": "徐積",
        "paragraphs": [
            "年年二月春色稠，今年二月寒未收。",
            "路上無花空酒甌，清吟清嘯到揚州。",
            "到揚州後登高城，綠波芳草連江津。",
            "吟哦若望江南春，梅花便是江頭雲。"
        ],
        "title": "送呂掾歸揚州",
        "id": "f5d83dd0-c7ab-4694-b052-732c690da4b1"
    },
    {
        "author": "徐積",
        "paragraphs": [
            "昨日沽酒典布襖，今朝所典未可保。",
            "最好綿衾剩典錢，又恐夜寒妻懊惱。",
            "兩務酒官俱見憐，沽我好酒如甘泉。",
            "爲報孟光莫惡發，待將黄卷換青錢。"
        ],
        "title": "寄范掾",
        "id": "e1242045-cf33-4986-8c7c-2ed298f5b2da"
    },
    {
        "author": "徐積",
        "paragraphs": [
            "兩人俱是白髪翁，不用語言情意通。",
            "且喜胸中無一事，一生常在平易中。",
            "願公活百歲，我活九十九。",
            "白髪變成黄髪翁，回來同把一杯酒。"
        ],
        "title": "送晦叔",
        "id": "7f69d7e2-637a-409e-9c71-3d5b9b5c7c5c"
    },
    {
        "author": "徐積",
        "paragraphs": [
            "張子生平最多難，未老頭毛白一半。",
            "頭雖更白詩更清，正作詩時人莫喚。",
            "頭不肯轉身不移，口中聲調霜風凄。",
            "太清宮殿月明時，第一莫吹松竹詩。"
        ],
        "title": "贈張敏叔",
        "id": "62c507fb-ebab-42d2-9b1d-459ea8368d49"
    },
    {
        "author": "徐積",
        "paragraphs": [
            "幾日遲遲辭我去，夢中猶憶南城路。",
            "不知昨夜月明時，泮水宮中來幾度。",
            "三月春風正向西，我將心逐春風飛。",
            "送過高麗亭下路，別遣春風隨客衣。"
        ],
        "title": "送辛朝奉",
        "id": "d587b505-910f-4310-bad7-d55924869661"
    },
    {
        "author": "徐積",
        "paragraphs": [
            "見說西川好山水，此行便是秋風裏。",
            "洛陽年少本多才，馬上一揮吟一紙。",
            "鳳凰羽翮非徒爾，上擊浮雲九千里。",
            "枳棘須教別鳥棲，自趁春風便飛起。"
        ],
        "title": "送崔主簿赴雅安",
        "id": "f2202eb7-ea47-4049-bb88-f04ca771b0ae"
    },
    {
        "author": "徐積",
        "paragraphs": [
            "有人獨酌南窗酒，春是故人詩是友。",
            "故人消息在江南，爲我江頭探楊柳。",
            "詩人見春雙眼明，迎春送春俱有情。",
            "何况溫溫張九掾，可無詩句贈君行。"
        ],
        "title": "送張九掾兼簡同事錢明府可與慎叔良蔡彥規同一笑也",
        "id": "c78e8c39-f4ca-4e73-bf29-7fa1d0f188b2"
    },
    {
        "author": "徐積",
        "paragraphs": [
            "公車待報凡幾年，蕭生罷去心浩然。",
            "鹽瀆野中尋舊隠，揚子江頭呼渡船。",
            "太湖波浪濕秋天，洞庭橘柚生紅烟。",
            "馬踏新霜吳嶺外，猿啼小雪建溪邊。",
            "關西夫子雖遲暮，行笑行吟正安步。",
            "菑川海上牧羊兒，亦說公孫放豚去。"
        ],
        "tags": [
            "太湖",
            "洞庭湖"
        ],
        "title": "送王潜聖",
        "id": "3a14fe7c-bb99-4e18-a003-cd777b456d27"
    },
    {
        "author": "徐積",
        "paragraphs": [
            "不知今之人，誰識張縣尉。",
            "勿問胸中事，但看面上氣。",
            "所謂人英者，正是斯人輩。",
            "前年南郭中，文酒日夜會。",
            "一從舍我去，忽忽再逾歲。",
            "今茲歲且盡，爲子吟不睡。",
            "起坐却就枕，伸頭出紙被。",
            "約是三四更，老老抱雙脚。",
            "此時吟正酣，聲調不可却。",
            "春風起淮東，須臾到嵩洛。",
            "往往入子家，但子眠不覺。",
            "子覺將奈何，聲盡情思多。",
            "上東門外路，洛水生春波。",
            "還我大松來，不用寄詩歌。"
        ],
        "title": "寄張文潜",
        "id": "bab39c4d-042e-4783-8686-2aa22fbe8df6"
    },
    {
        "author": "徐積",
        "paragraphs": [
            "去年過時花未紅，今年過時春未融。",
            "春未融時得子來，吟翁面上生春風。",
            "吟翁近來成白頷，種種頭毛無一半。",
            "唯有胸中氣未衰，更得公來激吾懦。"
        ],
        "title": "代簡呈通理察院",
        "id": "6194ff46-cf7c-433c-acb0-a032fa40e326"
    },
    {
        "author": "徐積",
        "paragraphs": [
            "日晚孤雲飛，故山在何處。",
            "八月凉秋時，正望江頭去。",
            "定無塵埃氣，清風與白露。"
        ],
        "title": "送詩僧嚴上人",
        "id": "185b1cc2-cac4-4760-999c-a988c539c2e9"
    },
    {
        "author": "徐積",
        "paragraphs": [
            "端叔上馬去，巷口馬頭轉。",
            "我喚端叔時，端叔急回面。",
            "記取此時意，莫使落風埃。",
            "上東門外水，正望楚州來。",
            "此水一來不復見，不及黄沙塞頭雁。"
        ],
        "title": "送端叔  其一",
        "id": "356479ea-94e8-4b62-8ded-4cedf534812c"
    },
    {
        "author": "徐積",
        "paragraphs": [
            "是物可寄情，是物可寄聲。",
            "不須使黄犬，延州歧路遠。",
            "莫怪不登淮上樓，只爲淮水不西流。",
            "直待銜蘆雁却回，其時隨到天盡頭。"
        ],
        "title": "送端叔  其二",
        "id": "1fa9e71d-b730-4fd8-8000-e1450b412732"
    },
    {
        "author": "徐積",
        "paragraphs": [
            "關中日落時，但見山相接。",
            "塞上閉城時，但聽吹蘆葉。",
            "延州平安火過早，月出山頭照孤堡。",
            "王家池上醉欲倒，銅鉢聲中詩已了。",
            "落筆揮成露布草，主人更索平戎表。",
            "文章意氣入杳冥，金船插羽如飛鳥。",
            "諸軍鼓吹高牙曉，大纛門開撲餘燎。",
            "壯士犀衣劍氣寒，客身依舊紅霞繞。",
            "陸生待寄梅花枝，庾郎莫愛芙蓉好。"
        ],
        "title": "再送端叔",
        "id": "083a137b-dae6-48ab-a1ca-b0abadb7247c"
    },
    {
        "author": "徐積",
        "paragraphs": [
            "三十年居官，而無一椽屋。",
            "隨身清風高，所至義行足。",
            "今茲盡室來，何可久船宿。",
            "奴僮已暴露，勿使乏饘粥。",
            "也須謀外物，種取柳與菊。",
            "記取節節高，愛我茅簷竹。",
            "其時花盡落，手把麥黄綠。",
            "公酌我須釂，公吟我須續。",
            "慷慨見懷抱，靜介無所欲。",
            "最是謁祠堂，老淚潸可掬。",
            "邇來六七歲，病叟頭已禿。",
            "萬事置浮雲，壯氣自滿腹。",
            "感激論忠義，猶愛唐衢哭。",
            "更思桓野王，把笛吹一曲。"
        ],
        "title": "呈路倅",
        "id": "c65460b2-ee83-4214-bf72-0036df92b49f"
    },
    {
        "author": "徐積",
        "paragraphs": [
            "不息之謂誠，誠所以入德。",
            "無微而弗大，何往不可適。",
            "惟其能言者，自求其所得。",
            "唯其自得之，久而能弗失。"
        ],
        "title": "奉呈河中教授",
        "id": "2e5525d8-10f5-4183-893e-a31f43b710d9"
    },
    {
        "author": "徐積",
        "paragraphs": [
            "教官昨自江南來，但有清風無塵埃。",
            "曾遇芙蓉池上客，仍過方家舊釣臺。"
        ],
        "title": "奉酬守道",
        "id": "e6ce3c42-cea4-40a6-9f32-d57d8dbb1983"
    },
    {
        "author": "徐積",
        "paragraphs": [
            "去年冬至第一日，省墓人回船過急。",
            "不知兩眼血乾無，使我時時爲君泣。"
        ],
        "title": "贈蔡長官子",
        "id": "05b053cb-1e39-4e97-be9b-d09e09e48185"
    },
    {
        "author": "徐積",
        "paragraphs": [
            "鄱陽董元達，七叩樵夫門。",
            "新葅乏三韭，濁酒欠一樽。",
            "名言有餘理，老懷思共論。",
            "今日復一來，刮我兩眼昏。"
        ],
        "title": "謝董元達",
        "id": "f22958c1-e119-48d5-a7e5-a276daf26b84"
    },
    {
        "author": "徐積",
        "paragraphs": [
            "奉議清而溫，義心無所遺。",
            "已能顧白鬚，更與吟清詩。",
            "更與吟詩清奈何，樵翁一夜爲吟哦。",
            "吟到四更月出後，牀頭看月忽成歌。"
        ],
        "title": "謝石運幹仲謀",
        "id": "853df652-f1e0-4925-801b-1da756524da0"
    },
    {
        "author": "徐積",
        "paragraphs": [
            "臘月初四日，有人叩吾廬。",
            "言從江上來，手把鄱陽書。",
            "發書見康强，細字盈數紙。",
            "仍說九雛中，兩雛正飛起。"
        ],
        "title": "寄陳伯模",
        "id": "e68bb40a-8a86-485c-8414-303548fd474a"
    },
    {
        "author": "徐積",
        "paragraphs": [
            "憶昔見子時，我在西關住。",
            "顧我已衰朽，愛子特明悟。",
            "其後十數年，於此數見之。",
            "氣貌日益好，胸中即可知。",
            "貌者德之表，精神氣所爲。",
            "氣無所不適，其本在養頤。",
            "所養得其正，其美充四肢。",
            "子是名公孫，家法能自持。",
            "子學有舊業，尤富禮與詩。",
            "重之以所養，何適而弗宜。",
            "古人有大路，行者皆坦夷。",
            "夫以子之明，豈惑於多歧。",
            "修鞭與長轡，逸駕無停時。",
            "古人亦何人，勿問皆可追。",
            "昨見子筆札，老人爲子喜。",
            "其言遜而恭，賁然有文理。",
            "願子更勉之，莫忘老人語。",
            "所居求正人，正人德之輔。"
        ],
        "title": "送李光道",
        "id": "35c85c3d-e4de-4866-b4fa-44faeea3b9fd"
    },
    {
        "author": "徐積",
        "paragraphs": [
            "卜居何所尚，靜軒栽此君。",
            "萬事付流水，一心遊白雲。"
        ],
        "title": "卜居一篇二章別望之  其一",
        "id": "4725c1fe-d935-4e78-8304-7533c2b7d217"
    },
    {
        "author": "徐積",
        "paragraphs": [
            "亦有靈壽杖，可登浮光山。",
            "聖朝須舊德，玉筍虛清班。"
        ],
        "title": "卜居一篇二章別望之  其二",
        "id": "54693ea9-9635-4657-a731-3e3be3cf14bb"
    },
    {
        "author": "徐積",
        "paragraphs": [
            "西山高，胡爲高。",
            "上有磨天之巨勢，下有黄河不測之險，甚於蜀道之難。",
            "西山高，長安之路如雲霄。",
            "乘無逸駕兮飛無勁翮，我欲往兮有千艱百險之相遼。",
            "西山高，長安之路如天遥。",
            "夜短夢不到，白日其心勞。",
            "西山高，我欲往兮方窮處於蓬蒿。",
            "恩之大兮報不可以速，太山之重兮置之有若鴻毛。",
            "西山高，無如之何兮徒引領而長謠。",
            "青門路兮有時到，願公之壽兮如松喬。"
        ],
        "title": "西山高寄崔刑部",
        "id": "80a82e99-bcc6-46e4-a177-653b93e2ed81"
    },
    {
        "author": "徐積",
        "paragraphs": [
            "北叟有奇歌，調與聲俱絕。",
            "此歌本難名，强名爲白雪。",
            "一唱白雲開，再唱青雲裂。",
            "朝唱迎朱霞，暮唱入明月。",
            "聲在明月宮，桂樹生秋風。",
            "秋風吹明河，銀浪翻長虹。",
            "河漢與海通，安知聲所終。",
            "如此誰可知，但問牽牛公。",
            "如此誰可聽，直須登青冥。",
            "酒仙騎赤龍，詩仙騎長鯨。",
            "一夜到平明，北叟聲且停。",
            "遺響來南城，猶似孤鸞鳴。",
            "南公對北叟，阮籍逢孫登。",
            "阮籍正長嘯，孫登作鳳鳴。",
            "羞殺阮步兵，笑殺孫先生。"
        ],
        "title": "答崔伯易白雪之句",
        "id": "8246bb99-1ec4-440f-b092-51c3d716926c"
    },
    {
        "author": "徐積",
        "paragraphs": [
            "江南秋色芙蓉香，滿江秋水傾銀潢。",
            "泛水依花人姓張，濤翻浪湧揮文章。",
            "突然出者何蒼蒼，巨鼇曝背來中央。",
            "黿鼉仰首伏四旁，登臨談笑得庾郎。",
            "安得霜鶻腰胯長，騎上秋空追鷫鸘。",
            "北望海門形勢强，美哉壯觀吳封疆。",
            "若將前代論興亡，直談孫氏到陳梁。",
            "凡爲佐命可哀傷，其諸姦孽如豺狼。",
            "傾讒正直誣忠良，以國販賣爲賈商。",
            "歌姬舞女金滿堂，不須爲盜持刀鎗。",
            "身雖幸免遺其殃，子孫戮辱甚犬羊。",
            "所以不欲讀史書，鼻洟目汁沾髭鬚。",
            "潤州支使相如無，山陽老子如唐衢。"
        ],
        "title": "送張宜父赴南從幕府",
        "id": "8ed72a23-87d1-412a-b712-b037a0844359"
    },
    {
        "author": "徐積",
        "paragraphs": [
            "人事無窮時，白日常紛紛。",
            "夜久靜不眠，枕上還思君。",
            "形神有合離，忽過江之濆。",
            "已過江之濆，更隨東南雲。"
        ],
        "title": "寄吳行甫",
        "id": "89a5acb6-1d54-4e90-8dd1-082abd49cca1"
    },
    {
        "author": "徐積",
        "paragraphs": [
            "天爵名甚高，集虛名甚悟。",
            "悟高已與俗人非，更望武陵花下去。"
        ],
        "title": "贈荆南王秀才天爵集虛二堂求詩仍往武陵",
        "id": "5fb24616-d606-4f1c-b119-0dec531914bb"
    },
    {
        "author": "徐積",
        "paragraphs": [
            "征南兵勢欲平蠻，軍聲殺氣秋風寒。",
            "南國此時霜霰早，八月草黄楓葉丹。",
            "江有渚兮山有麓，君向洞庭何處宿。",
            "四垂天幕亂波平，九嶷山送愁嵐綠。",
            "日斜葉落黄陵祠，月明風起清湘竹。",
            "愁娥遠放峽雲來，冤臣莫借江聲哭。",
            "雁號孤喙度蒼梧，猿叫哀腸抱霜木。",
            "君看樵塢與漁村，綠橘黄柑隨柿熟。",
            "此行正合風騷情，縣衙仍在衡山足。",
            "新嵐老翠滴吟窗，風松雲溜生琴曲。",
            "衡人側耳聽先聲，報道官來不碌碌。",
            "可使汝農無逃田，可使汝市無冤獄。",
            "汝胥可脫簿書煩，汝民可免鞭笞辱。",
            "日中放吏不坐廳，夜半投金不受囑。",
            "回時唯載俸餘錢，茶滿衡山無一掬。"
        ],
        "tags": [
            "衡山",
            "洞庭湖"
        ],
        "title": "送李昂長官",
        "id": "d297b646-b868-48ef-856a-85ed8452f06f"
    },
    {
        "author": "徐積",
        "paragraphs": [
            "病叟在所收，越已爲高義。",
            "就而飲食之，盛具煩親致。",
            "讓榻行殊禮，朋酒代賄幣。",
            "非徒追古風，兼使奉時祭。"
        ],
        "title": "謝江倅",
        "id": "024f2d16-5635-4098-8129-dced7207a1a6"
    },
    {
        "author": "徐積",
        "paragraphs": [
            "次翁情義高，不在古人下。",
            "惠我春山芽，清吟爲增價。",
            "記得西窗無，言詩遂及雅。",
            "且待李張來，說子到清夜。"
        ],
        "title": "謝李次翁",
        "id": "37b67920-40a6-488b-96d0-11838921b3c0"
    },
    {
        "author": "徐積",
        "paragraphs": [
            "前日正憑几，長鬚叩我門。",
            "手置一筒詩，義高辭且溫。",
            "三讀至終篇，尤愛子所存。",
            "我有不言意，子已自得之。",
            "余將缺不報，嘉意忽如遺。",
            "吾聞諸物理，動靜固其性。",
            "靜有不如動，動有不如靜。",
            "所病入於邪，大率要歸正。",
            "窮通存乎時，死生存乎命。",
            "與其以邪通，孰如以正窮。",
            "漢之主父偃，其卒敗以凶。",
            "不義而有生，不如死於夭。",
            "所以君子徒，而惡蹠壽考。",
            "謂富不如貧，謂貴不如賤。",
            "其說豈徒爾，亦各有所見。",
            "貧賤與富貴，亦不必去取。",
            "始也以道得，卒也以道處。",
            "豈特區區身，時乎非小補。",
            "萬世頼其法，天下受其祜。",
            "所以古君子，得之亦不拒。",
            "處之不以道，君子所不與。",
            "景公馬千駟，孔子賢夷齊。",
            "曾孟藐晉楚，原顔甘凍饑。",
            "我愛張車騎，我愛郭汾陽。",
            "大業中興漢，餘基再造唐。",
            "天資既忠厚，以義能自將。",
            "德盛不敢肆，功大不敢當。",
            "匿迹遠權勢，以身繫存亡。",
            "以寬不以刻，以遜不以强。",
            "茲可謂之賢，雖盛其何傷。",
            "博陸豈不偉，區區蔽孽顯。",
            "當時雖已幸，其後卒不免。",
            "至於充謐輩，何足汙齒牙。",
            "機雲死好進，樂晏死佞邪。",
            "下近隋唐閒，其輩尤可嗟。",
            "甚者弊天下，非惟凶而家。",
            "所以富與貴，有時而可惡。",
            "淫夫所不從，奔女所不娶。",
            "色美而行非，嫫母勝西施。",
            "所以漢烈女，深恨蔡文姬。",
            "文姬文姬其奈何，如姬之輩可悲歌。",
            "我欲採藥山之阿，亦欲把釣披漁蓑。",
            "茫茫人閒歧路多，不如海水通天河。"
        ],
        "title": "答李昂長官富貴貧賤終篇之貺",
        "id": "013533e9-f4c5-4049-b2b5-39e6cf348f04"
    },
    {
        "author": "徐積",
        "paragraphs": [
            "不知何許人，忽在陳留市。",
            "生來無得失，物則有泰否。",
            "春時看物生，秋冬看物老。",
            "大意寓之笛，餘情付雲鳥。",
            "無處不可居，不問江與湖，亦不問田廬。",
            "今夜入城市，往往呼狂夫。",
            "狂夫勝獨醒，以身葬江魚。"
        ],
        "title": "贈陳留逸人  其一",
        "id": "58817f85-43ce-4402-aaaa-4a6c48c8e784"
    },
    {
        "author": "徐積",
        "paragraphs": [
            "有人持一管，不用蘆葉卷。",
            "能作隴頭聲，其女操六板。",
            "吹者寓其聲，拍者會其情。",
            "情聲與氣貌，內外俱和平。",
            "時時入酒家，便插幾枝花。",
            "歸來無一事，醉卧日西斜。",
            "人或問所得，答云無憂嗟。",
            "或問其所欲，何物可相累。",
            "我愛斯人者，富貴所不如。",
            "有如此娛樂，作如何稱呼。",
            "呼爲無憂人，畫作無憂圖。",
            "更畫幾枝花，酒瓢與酒壺。"
        ],
        "title": "贈陳留逸人  其二",
        "id": "283e824f-e1a9-4685-8a23-04c6b42e48f5"
    },
    {
        "author": "徐積",
        "paragraphs": [
            "葉公有高義，常叩茅茨居。",
            "不嫌杜微病，更附荆州書。",
            "龔遂合馳傳，郭伋方駐車。",
            "海人受公賜，約在秋風初。"
        ],
        "title": "謝葉祖洽",
        "id": "fa19d315-1d99-4c19-bf8d-88ad8678677f"
    },
    {
        "author": "徐積",
        "paragraphs": [
            "四月芙蓉花未開，王家客去登瑶臺。",
            "瑶臺高在白玉京，麟毫玉譜書姓名。",
            "名儒庾子能清悟，肯學買臣與嚴助。",
            "受福王明不爲身，澤遍生民便歸去。"
        ],
        "title": "送沈判官",
        "id": "0aebca19-3553-4d0e-befe-004d9c1d72f5"
    },
    {
        "author": "徐積",
        "paragraphs": [
            "有客從東來，迺是徐方秀。",
            "言行過乎恭，篇章一何富。",
            "顧我白髪叟，贈以青瑶枝。",
            "我將投木桃，桃始開花時。"
        ],
        "title": "酬傳道",
        "id": "cb85e79d-0747-43dc-9c58-a4ba23c8b6aa"
    },
    {
        "author": "徐積",
        "paragraphs": [
            "海角龔支使，平生無所苟。",
            "而今五十六，豈肯變所守。",
            "豈獨龔支使，古來無奈何。",
            "達人自知命，世俗徒悲歌。"
        ],
        "title": "寄龔豫之",
        "id": "d582fcea-b854-463d-84f9-460712e7d010"
    },
    {
        "author": "徐積",
        "paragraphs": [
            "縣令有餘義，以碣表孤墳。",
            "昔嘗致酒脯，兩手披荆榛。",
            "今乃重加惠，使與羣塚辨。",
            "數十百年後，名亦附公傳。"
        ],
        "title": "謝永城令陳德任舉",
        "id": "3e0748b3-8e27-4fa3-8177-4c7ef1656c7c"
    },
    {
        "author": "徐積",
        "paragraphs": [
            "掘地須臾便得泉，主人勁直使之然。",
            "此水埋藏千萬年，豈無勃勃氣衝天。",
            "主人意氣蟄亦久，不知誰是掘泉手。",
            "最好鹽場作選人，面目心腸無所苟。"
        ],
        "title": "寄豫之",
        "id": "4254f6cb-7e6b-4882-a426-f5bb36d9e096"
    },
    {
        "author": "徐積",
        "paragraphs": [
            "仕宦何須論權貴，司賓且喜屬郎倅。",
            "篇章淮上至今傳，德性清溫善酬對。",
            "神仙船過北神來，應思詩老任員外。",
            "沙河路上且吟詩，猶有黄花伴吟醉。"
        ],
        "title": "贈郎朝散",
        "id": "422ff797-fbd2-4ac3-b3b5-aa1af5fe212d"
    },
    {
        "author": "徐積",
        "paragraphs": [
            "膝上已無三尺桐，門前更少兩株柳。",
            "唯有庭蕪似野風，告留且伴東臯叟。"
        ],
        "title": "乞留草贈路倅  其一",
        "id": "c5356e36-9e51-4b69-b14a-2e3074afffc2"
    },
    {
        "author": "徐積",
        "paragraphs": [
            "君看我家門外草，欲把烟姿慰吟老。",
            "誰知人靜雨餘時，還似村深日斜好。"
        ],
        "title": "乞留草贈路倅  其二",
        "id": "d0e8307c-f70d-4fe6-aa05-71984f7a6889"
    },
    {
        "author": "徐積",
        "paragraphs": [
            "南城病客方閉門，西郭檄書俄入手。",
            "霜濤洗開醉合眼，清風吹起困低首。",
            "詩陣須知少敢當，吟魔已遁無何有。",
            "可笑將軍不用機，示以强兵殆非誘。"
        ],
        "title": "答倪令挑戰之句",
        "id": "73278a06-d25a-4a8b-a2ca-a912284f9c2d"
    },
    {
        "author": "徐積",
        "paragraphs": [
            "詩者爲樂章，所以貴聲調。",
            "我雖好之篤，子乃得之妙。",
            "子妙既相逢，如何慰病翁。",
            "有時聞數闋，盡日想清風。"
        ],
        "title": "答俞簿",
        "id": "1292d806-2ea6-4961-8b24-7915787ec5bb"
    },
    {
        "author": "徐積",
        "paragraphs": [
            "一自移船便恐行，城中兩夜夢河汀。",
            "武林夫子在船宿，往往將身夢入城。",
            "夫子戀德雖未休，不過送公到揚州。",
            "我遣吟魂無遠近，直過瀟湘江渡頭。"
        ],
        "title": "送思權隨趙守往揚州",
        "id": "d2757638-f501-489d-83ff-47088652806c"
    },
    {
        "author": "徐積",
        "paragraphs": [
            "有人自折四般花，手中四色成雲霞。",
            "瑶瓶貯酒白如沙，呼童急送野人家。",
            "一般花是水林檎，白處偷紅紅不勻。",
            "笑臉易殘留恨色，淺粧難就带啼痕。",
            "無夫少婦善居寡，以禮自防容不冶。",
            "君看盈盈閃色桃，酒紅睡起未全消。",
            "意待傾城又傾國，花中偷得兩般色。",
            "深色桃花將奈何，猩猩血染春衫羅。",
            "欲成鸞鳳吹簫急，借塗鉛粉施朱多。",
            "却是梨花白爲勝，四色花中容最正。",
            "若與梅花相並時，花葉花柯較麤硬。",
            "爲花傾出瑶瓶酒，香泉急溜蚍蜉走。",
            "兩手各擎花一枝，深閃桃花將與誰。",
            "主人醉起欲騎馬，自插烏紗带取歸。"
        ],
        "title": "謝存中送四花并酒",
        "id": "26ad2dc3-95da-4d78-8482-81908bf02abd"
    },
    {
        "author": "徐積",
        "paragraphs": [
            "大使莫憂淮上老，無山可望梅花少。",
            "梅花可種山奈何，日中枕上山更多。",
            "不開兩眼行一步，懸崖絕磴青嵯峨。",
            "豈無閒僧坐林下，亦有樵子持斧柯。",
            "起來恍惚從萬里，便買玄猿栽薜蘿。",
            "人閒流水寓之意，天外白雲來者歌。"
        ],
        "title": "寄蔣大漕",
        "id": "6cb92ad1-571c-4c79-97d1-76db83055609"
    },
    {
        "author": "徐積",
        "paragraphs": [
            "行人過江來，遺我數紙書。",
            "書云困行役，家事仍紛如。",
            "真州嫁孤妹，蘇州取病弟。",
            "方且謀醫藥，相期未可冀。"
        ],
        "title": "寄汝弼",
        "id": "a0ccb002-6ec1-4e9b-9521-7aaef96cb863"
    },
    {
        "author": "徐積",
        "paragraphs": [
            "古有賢令尹，爲貧民出租。",
            "今亦有賢令，代民償所逋。",
            "何必償所逋，不忍傷肌膚。",
            "君以古人心，能爲古人義。",
            "我是吟哦翁，亦有古人意。",
            "幾夜月明中，爲君吟古風。"
        ],
        "title": "古風一篇贈梅使君",
        "id": "8c5f5016-0226-4ed3-b7d0-9a29baa739d4"
    },
    {
        "author": "徐積",
        "paragraphs": [
            "客有江子和，時時慰衰老。",
            "寄我江黄書，其意不草草。",
            "恐我有疾病，欲我得壽考。",
            "古人正如是，但恐今人少。"
        ],
        "title": "寄江子和",
        "id": "e84fb142-dc92-4f2e-8ff4-df072410b6a0"
    },
    {
        "author": "徐積",
        "paragraphs": [
            "古人呂明府，而愛南郭吟。",
            "不嫌我衰朽，知子有良心。",
            "良心何愛吟笑翁，爲我平生懷抱空。",
            "一心常在浮雲外，萬事付之流水中。"
        ],
        "title": "送呂明府",
        "id": "36bf4386-e6e3-4b8f-b39e-abf1120a5bae"
    },
    {
        "author": "徐積",
        "paragraphs": [
            "人而有常德，古人良所貴。",
            "乃有陳明府，其如斯所謂。",
            "予常察之久，得之辭與氣。",
            "何以爲不忘，比諸大羹味。"
        ],
        "title": "送陳明府",
        "id": "5e268f4c-2bb5-4556-bee8-dce49d30c876"
    },
    {
        "author": "徐積",
        "paragraphs": [
            "昨泛江都船，曾作寒冷篇。",
            "今浮清洛水，仍是清風裏。",
            "野岸有幽花，孤村有酒家。",
            "此酒與此花，尤宜日西斜。",
            "大抵人生要自樂，保必持花與杯酌。",
            "有無酒花俱笑吟，爲我回頭望南郭。"
        ],
        "title": "再送呂明府",
        "id": "6c01e3e8-589c-4012-9b6a-4362b68dee21"
    },
    {
        "author": "徐積",
        "paragraphs": [
            "有客所養厚，氣貌已可知。",
            "而况五日閒，議論未停時。",
            "亹亹來逼人，我覺老且疲。",
            "何人慰衰朽，須臾合復離。",
            "所爲安中喜，鴻鵠翩翩飛。",
            "最好西湖上，一牀同寢衣。"
        ],
        "tags": [
            "西湖"
        ],
        "title": "有客所養厚一首贈送吳安中歸省其兄",
        "id": "f95b0703-288b-4dfc-b382-e28231da32b8"
    },
    {
        "author": "徐積",
        "paragraphs": [
            "一物勿令侵吾神，一事勿使摇吾真。",
            "養諸內者氣欲息，散所滯者體欲伸。",
            "爲報平居既安叟，幸爲平世難老臣。",
            "亦有閒僧晤言否，呼來伴子逍遥身。"
        ],
        "title": "和吳奉議",
        "id": "eeafca81-8179-4ebe-ba5c-5694a174c94c"
    },
    {
        "author": "徐積",
        "paragraphs": [
            "我是南郭翁，門前兩株柳。",
            "君是誰家雋，肯來顧衰朽。",
            "兄弟六人應姓荀，一人錯認李膺門。",
            "不談俗物唯談文，更說長淮謠主人。"
        ],
        "title": "贈程秀才",
        "id": "8fef9f98-d2cf-4925-8705-96952cf10bcc"
    },
    {
        "author": "徐積",
        "paragraphs": [
            "所祝君者，豈敢如息。",
            "在養在正，在進在德。",
            "在好聞過，在親亮直。",
            "精講明辨，所以臧也。",
            "早夜思索，不可忘也。",
            "以正而通，以正而窮。",
            "以義而始，以義而終。",
            "勉之戒之，其所養者，勿使害之。"
        ],
        "title": "所祝送寧秀才",
        "id": "8d38a3ad-e06c-4906-9818-31b6905d4bbd"
    },
    {
        "author": "徐積",
        "paragraphs": [
            "戰國甚於狼虎鬬，孟子力將仁義興。",
            "豈無父老傳聞事，爲我訪之鄒薛滕。"
        ],
        "title": "送張子厚滕縣行",
        "id": "1c612b00-13d8-4b07-9f72-6c93feec5430"
    },
    {
        "author": "徐積",
        "paragraphs": [
            "子處我爲兄，我以子如弟。",
            "何待去呼喚，自可來相視。",
            "不敢苦留君，留君住數日。",
            "待問六年事，但恐煩紙筆。",
            "昨日從早起，等君到昏黑。"
        ],
        "title": "送錢思權",
        "id": "cad9915b-69f6-418e-8755-6860f4f7e716"
    },
    {
        "author": "徐積",
        "paragraphs": [
            "君看兩鴻亡所依，江南塞北何所歸。",
            "一鴻留在淮之湄，一鴻獨犯霜露飛。",
            "哀復哀兮將奈何，願期弟子廢蓼莪。",
            "先翁經却憂患多，爲君半夜成悲歌。"
        ],
        "title": "贈張教授",
        "id": "bfe3a9f9-b598-4f31-8060-9fc65b6453f8"
    },
    {
        "author": "徐積",
        "paragraphs": [
            "我喉已吞霜，我口復吞月。",
            "吞霜吞月太麤豪，五臟心胸總清徹。",
            "東家亦有人中清，一從年少名豪英。",
            "文章餘事能用兵，蛇矛丈八折羽旌。",
            "排成大陣將橫行，太華屹立洪河傾。",
            "螭騰豹躣哮虎鳴，斗膽可落突眼睛。",
            "衝車突騎出不意，鋒不可當聲動地。",
            "前軍已勝後兵繼，唱罷凱歌氈帳睡。",
            "將軍但築受降城，老大不煩修武備。"
        ],
        "title": "戲答  其一",
        "id": "66021d04-2159-42b1-bb62-b66399c72004"
    },
    {
        "author": "徐積",
        "paragraphs": [
            "君看月上霜，君看霜下月。",
            "不知月蓋霜，不知霜蓋月。",
            "但覺我一身，上下中央四旁總澄徹。",
            "霜是何物如此清，月是何物如此明。",
            "白頭老翁坐中庭，半夜可數毛髪莖。",
            "羣陰積聚純粹精，蝦蟆吸盡瑶池津。",
            "銀河兩道來藏冰，玉龍走入蟠千尋。",
            "倩君兩耳爲我聽，其閒恐有波浪聲。",
            "初出海時蛟螭鳴，却入海時潮頭生。",
            "小鯨走入尾閭內，大鯨大鰍寒不睡。",
            "莫教射倒金銀宮，鰲背神人難設備。"
        ],
        "title": "戲答  其二",
        "id": "5f22df3e-209e-49bd-b14a-680f802a89d9"
    },
    {
        "author": "徐積",
        "paragraphs": [
            "昔者見君面，記得秋風時。",
            "遺我壽陽書，故人情可知。",
            "一從西城居，復來南郭住。",
            "時時還憶君，不知在何處。"
        ],
        "title": "贈徐彥",
        "id": "927fc3e3-bf4e-474e-917d-277058ce3def"
    },
    {
        "author": "徐積",
        "paragraphs": [
            "過巴陵後北風猛，洞庭水白湘波冷。",
            "江頭風猛霜霰多，竹節老硬竹梢緊。",
            "此時誰爲湘江行，其人有道直而清。",
            "宜其所至無冤情，蛟龍不復侵屈平。"
        ],
        "tags": [
            "洞庭湖"
        ],
        "title": "寄朱少府",
        "id": "bca18b1a-efd0-4ae3-840a-c4c9136bf858"
    },
    {
        "author": "徐積",
        "paragraphs": [
            "嘗聞五百歲，一有賢人生。",
            "議者實在公，仍與聖運并。",
            "全資五嶽粹，高挹太元清。",
            "與帝爲元老，與國爲名卿。",
            "中外試已煩，玉振而金聲。",
            "漕柄雖云劇，其道安足行。",
            "宜哉廊廟器，蹇蹇王之庭。",
            "春色滿長安，春山圍長坰。",
            "春芳森綺繡，春風鏘瑶瓊。",
            "秦封幾千里，富庶而安榮。",
            "人與春意和，淨竦長安城。",
            "何以獻公壽，莊氏之椿齡。",
            "何以獻公福，洪範之康寧。",
            "黄河爲富貴，太華爲功名。",
            "此詩何爲者，聊用歌羣情。"
        ],
        "title": "代人上陝西漕生辰",
        "id": "5037eff4-46dc-4e95-9014-f3795e63d914"
    },
    {
        "author": "徐積",
        "paragraphs": [
            "掘盡崑崙山，美璞纔一雙。",
            "何人橫大陣，未戰敵已降。",
            "秋風吹老檜，明月沈空江。",
            "禮天者大事，其器不可尨。"
        ],
        "title": "贈慎伯筠",
        "id": "cd7b96b5-d8cd-4bef-8895-96e5b6945ca9"
    },
    {
        "author": "徐積",
        "paragraphs": [
            "維古之人，厥修有道。",
            "使臣之美，於詩可考。",
            "其馬維良，曰騏曰駒。",
            "六轡賁如，如沃如濡。",
            "而况其身，潔不可汙。",
            "身不可汙，其可辱乎。",
            "載驅載馳，載馳載驅。",
            "雖則馳驅，咨詢咨諏。",
            "以來厥修，聚其所聞。",
            "使于四方，如圭如璋。",
            "燁燁煌煌，爲國之光。",
            "其美無疆，後人不忘。",
            "維時不忘，而有斯人。",
            "斯人維何，維古人是思。",
            "古人是思，是思是爲，如璋如圭。",
            "如圭如璋，維德之輝。",
            "如醖如藉，維德之儀。",
            "維德在躬，維日不足。",
            "是問是辯，善也彌篤。",
            "美哉是乎，誠自中出。",
            "誠隠而顯，成己成物。",
            "維誠則然，亦在所勉。",
            "勉而弗已，終之不倦。",
            "所往所居，老生腐儒。",
            "窮商賤賈，野人山夫。",
            "彼所知者，出於精專。",
            "情僞利害，窮根到源。",
            "其可遺乎，可使之言。"
        ],
        "title": "送秦漕",
        "id": "977d3db3-36de-49c9-8899-88f760a71837"
    },
    {
        "author": "徐積",
        "paragraphs": [
            "冬之季月，月及上弦。",
            "太康書來，慰此皤然。",
            "并其成法，別爲一書。",
            "敏而有術，使我嗟吁。",
            "考其大指，官之楷模。",
            "官守其約，事總其要。",
            "何弊不除，何隠弗照。",
            "如陛高臺，俯視四旁。",
            "不持度量，是物可量。",
            "挈裘之領，提綱之綱。",
            "維簡維能，維能維精。",
            "維精維思，維思維誠。",
            "既誠既明，既信既行。",
            "日有餘力，民亦閒暇。",
            "不肯頑惡，孰爲欺詐。",
            "不出一符，不遺一力。",
            "或將爾車，或負爾穡。",
            "四境之內，如雲坌集。",
            "一歲之事，先期以辦。",
            "私無所擾，公無所患。",
            "至於盜賊，無處伏藏。",
            "情既暴露，脫身奔亡。",
            "吏案可空，刑書可閣。",
            "俾爾室家，既安且樂。",
            "豈唯太康，世蒙其業。",
            "凡百有司，皆來取法。",
            "勿毀其成，在彼後人。",
            "勿有所嫉，勿摇勿傾。",
            "如川斯流，勿窒其行。",
            "美哉太康，不負厥官。",
            "到官之日，坐席未安。",
            "所成者大，所及者遠。",
            "何以加之，加於所勉。",
            "又何加焉，不倦於終。",
            "遺之無窮，智者之功。"
        ],
        "title": "寄太康知縣周宣德",
        "id": "bda8a674-32cd-4f13-a810-82d664ea0311"
    },
    {
        "author": "徐積",
        "paragraphs": [
            "以正名官，居官以正。",
            "豈惟朝廷，生民之幸。",
            "名官以正，居官以直。",
            "豈惟生民，宗廟社稷。",
            "積者爲慶，流者爲澤。",
            "遠者無疆，久者無極。",
            "此奚有他，一言之力。",
            "維時我后，智勇兼有。",
            "揭日當天，操杓運斗。",
            "隨手如意，不勞而治。",
            "明明赫赫，有因有革。",
            "所因者宜，所革者當。",
            "維當維宜，生民之望。",
            "維正維言，民之望之。",
            "維言維正，何以尚之。",
            "越有諍臣，義不顧身。",
            "白刃可蹈，赤心可傾。",
            "既曰真矣，弗變弗移。",
            "既曰直矣，弗阿弗隨。",
            "何事可沮，何利可回。",
            "不可則止，其可則爲。",
            "往司厥官，往成厥功。",
            "回天論事，有祖之風。"
        ],
        "title": "送張漕正",
        "id": "ac348cbf-6ce7-48b5-af5a-9288a7d82094"
    },
    {
        "author": "徐積",
        "paragraphs": [
            "人之古貌，心未必醇。",
            "心醇貌古，或非通人。",
            "我視趙公，其貌甚古。",
            "心德俱醇，通達明悟。",
            "我曹山野，豈足盡知。",
            "但據所見，以類可推。",
            "大河之說，何其通達。",
            "精簡平允，明辨昭皙。",
            "蓋其心得，身至自閱。",
            "坐而可言，起而可設。",
            "又云九河，勿守故迹。",
            "但求禹意，然後爲得。",
            "此說尤奇，漢儒不及。",
            "我自黑頭，盡心河渠。",
            "逢人輒問，三十年餘。",
            "得公此說，庶幾成書。",
            "既講大河，遂及賑饑。",
            "如此方略，所繫甚大。",
            "鄉官胥徒，實爲巨害。",
            "使領雖賢，吏不可乏。",
            "必得官吏，斯爲善法。",
            "可爲利澤，可制奸猾。",
            "如其備預，莫若義倉。",
            "勿取軍民，勿法隋唐。",
            "裒多益寡，斯謀乃臧。",
            "損上益下，民悅無疆。",
            "可自王公，下至選人。",
            "每月之俸，百取一分。",
            "凡千錢者，其出錢十。",
            "斛取一升，縑取一疋。",
            "各從本所，貯其本色。",
            "主者不勞，但視其籍。",
            "不移一符，不煩一力。",
            "月知所增，歲知所積。",
            "出者不勞，如無所出。",
            "其所損者，毫毛涓滴。",
            "一倉之內，諸所畜聚，盡是官俸。",
            "凡皆爲民，不得移用。",
            "即移用者，法不可縱。",
            "不以去官，不以赦原。",
            "設法如此，其誰敢干。",
            "古人所貴，講辨之學。",
            "應而弗精，詢謀諏度。",
            "惟是陋生，不足待問。",
            "問而不應，應而不精。",
            "君子不爲，非人之情。",
            "惟是弗精，面目靦然。",
            "在乎復教，庶無後愆。"
        ],
        "title": "送趙漕偁",
        "id": "a37694a4-bf39-4586-8769-fd413890d2a2"
    },
    {
        "author": "徐積",
        "paragraphs": [
            "齊有高密，有沂有沐。",
            "旁有泰山，莒魯郊關。",
            "粵有人焉，氣清神聳。",
            "立節以高，處義而重。",
            "維節維義，肇自布衣。",
            "根本淵源，所養可知。",
            "以義爲文，洪暢精微。",
            "以義持守，隠如堅城。",
            "以義作爲，動如精兵。",
            "面有正色，口無諛聲。",
            "赤心可割，肝膽可傾。",
            "以義接物，不矜不驕。",
            "以義臨民，實庇汝曹。",
            "實康實濟，實愷實悌。",
            "民實宜之，實受其惠。",
            "方今天下，雖曰治安。",
            "正在所恤，民有饑寒。",
            "公所往居，豈肯草草。",
            "戒吏侵漁，欲民溫飽。",
            "言者爲準，行者爲表。",
            "維恕維平，除煩去擾。",
            "狼摧其牙，虎縮其爪。",
            "父子室家，足以相保。",
            "作此詩者，豈徒然乎。",
            "庶使其民，傳告歡呼。"
        ],
        "tags": [
            "泰山"
        ],
        "title": "送趙守",
        "id": "441d8d2b-8be6-46b3-88bd-1cf4c24781ab"
    },
    {
        "author": "徐積",
        "paragraphs": [
            "河沙亦可數，海水亦有畔。",
            "師恩及吾母，其多卒無算。",
            "遠者窮無邊，深者入黄泉。",
            "黄泉兒莫到，慈母忽有告。",
            "冥冥長夜中，如行白日道。",
            "兒一別母容，可想不可逢。",
            "憑師無量恩，恍惚如相通。",
            "師恩若何爲，真誠與高義。",
            "幽明雖有殊，母子各有慰。",
            "欲報將奈何，肉鎸骨可磨。",
            "泣盡感恩淚，慷慨成悲歌。"
        ],
        "title": "謝玉師",
        "id": "c0d43c21-6dd6-40d8-89b0-eb9f9a409352"
    },
    {
        "author": "徐積",
        "paragraphs": [
            "星非甘公，卦非焦贛。",
            "善言五部，枝幹迭用。",
            "所據甚精，所發必中。",
            "輔之以教，其益彌衆。",
            "以剛止邪，以柔止訟。",
            "躁者使靜，義者使動。",
            "仁使之修，虐戒之縱。",
            "險者使平，浮者使重。",
            "如此庶乎，殆可折衷。",
            "行矣勉之，斯言可誦。"
        ],
        "title": "送雲鶴山人",
        "id": "f4d178f2-a38f-45b0-bdce-b0bd7a2c6da0"
    },
    {
        "author": "徐積",
        "paragraphs": [
            "外官之重，其惟使乎。",
            "使者之重，兵政刑誅。",
            "持挈綱領，設施楷模。",
            "以實去僞，以清革汙。",
            "善本須養，惡根必鉏。",
            "非嚴不肅，非寬不舒。",
            "非威不行，非信不孚。",
            "諸如此類，一不可無。",
            "而况百粵，嶺陽海隅。",
            "其俗彍悍，戒吏侵漁。",
            "緩之則懷，擾之則吁。",
            "又况其徼，谿洞蠻居。",
            "慮要先定，戒須早圖。",
            "使臣之重，不其然歟。",
            "命使維何，曰山陽守。",
            "維山陽守，其質忠厚。",
            "既明而恕，惟所自有。",
            "以嚴以威，以左以右。",
            "維恕維平，維詳維精。",
            "所濟維敏，所孚維誠。",
            "刑無必用，事皆原情。",
            "或虛其獄，或空其庭。",
            "稱者盈巷，傳者盈城。",
            "四境之內，盡爲歡聲。",
            "其體則莊，面無浮氣。",
            "其目則瞭，心無所蔽。",
            "不激不詭，不遷不泥。",
            "亦不自務，亦不自恃。",
            "好謀好詢，使臣所貴。",
            "維詢維謀，何以酬之。",
            "維時武備，爲國修之。",
            "我聞番禺，熙寧之前。",
            "弓手之外，槍手三千。",
            "總計一路，何啻萬數。",
            "因而循之，不煩招募。",
            "可增其籍，可當土兵。",
            "不費斗粟，不用尺繒。",
            "其便如此，何憚弗興。",
            "付之善吏，以成其能。",
            "訓之練之，按閱有程。",
            "可如漢制，選擇驍銳。",
            "號爲奔命，無所不備。",
            "豈惟廣東，自廣而西。",
            "聞命即赴，勢張力齊。",
            "如聲如響，如鷙如飛。",
            "如决大水，從山赴谿。",
            "蓋神速者，用兵之奇。",
            "仍堅其城，仍濬其池。",
            "雖有交趾，正如狐狸。",
            "伏藏窟穴，其何能爲。"
        ],
        "title": "送李守孝博",
        "id": "f0a39911-f173-40ae-b7fc-e7289e25cd8c"
    },
    {
        "author": "徐積",
        "paragraphs": [
            "武夷旅人，而有氣節。",
            "不肯瑣瑣，亦不屑屑。",
            "持此守身，歸慰其親。",
            "既慰其親，亦告鄉人。"
        ],
        "title": "贈武夷旅人",
        "id": "0aec55b9-e1e6-40aa-aa7c-4b7a690fa680"
    },
    {
        "author": "徐積",
        "paragraphs": [
            "司馬德操，來就龐公。",
            "杖履直入，名姓不通。",
            "坐其堂上，指揮呼索。",
            "催令作黍，云我有客。",
            "龐公妻子，堂下羅列。",
            "拜且聽命，奔走陳設。",
            "此時龐公，適自外歸。",
            "忽見司馬，其喜可知。",
            "一堂之上，相從笑語。",
            "其旁觀者，莫分客主。",
            "我讀其書，愛其古風。",
            "真厚如此，精誠交通。",
            "量如溟海，義薄雲空。",
            "至於妻子，亦爲歎者。",
            "苟非其人，往往見駡。",
            "蓋有是夫，而有是婦。",
            "能佐夫義，善敬夫友。",
            "可警薄俗，可示厥後。"
        ],
        "title": "贈龐公",
        "id": "3177d06c-1fe3-4f49-b397-ff9a4386fa03"
    },
    {
        "author": "徐積",
        "paragraphs": [
            "維時西南，巴蜀一道。",
            "强楚侵疆，故蜀東徼。",
            "水激以猛，山迫而峭。",
            "人性堅悍，地形險要。",
            "孰往而使，孰撫而教。",
            "惟帝難之，乃眷東顧。",
            "曰山陽守，智足知務。",
            "能正而和，能察而恕。",
            "嚴所以立，寬所以輔。",
            "性不狎侮，躬有法度。",
            "是表是儀，可俾可付。",
            "其往欽哉，所居必裕。",
            "公拜稽首，馳傳以起。",
            "入境褰帷，登山叱馭。",
            "設施有本，先後有序。",
            "可者立行，不可立去。",
            "公曰來汝，吏受約束。",
            "天子聖人，汝勿苛酷。",
            "民心無他，罪生不足。",
            "窮閻荒村，頹垣破屋。",
            "豈可羅網，更入牢獄。",
            "公曰兵官，當去其懦。",
            "賊侮則犯，賊畏則挫。",
            "勉之在勤，戒之在惰。",
            "兵要素練，慎勿安坐。",
            "公曰縣尉，縣無城郭。",
            "姦者鼠伺，狂者獸攫。",
            "一邑性命，弓手是持。",
            "選擇補之，訓練使之。",
            "即有能者，有以勞之。",
            "即不能者，戒之告之。",
            "在昔漢氏，蠻多變者。",
            "失信失恩，擾之故也。",
            "今則不然，有以處汝。",
            "德以服汝，威以御汝。",
            "恩以結汝，信以固汝。",
            "汝無自恃，皇帝神武。",
            "凡公敕戒，吏皆奉行。",
            "何法不恕，何刑不平。",
            "何兵不練，何技不精。",
            "一綱盡舉，百爲大成。",
            "盜賊衰息，蠻夷信服。",
            "四封之內，截然整肅。",
            "小人有依，良民受福。",
            "天子嘉之，馳傳以召。",
            "慈母喜之，載色載笑。",
            "神亦祚之，永錫難老。"
        ],
        "title": "送裴守",
        "id": "f96b5671-e8ff-43d8-9b69-688110546f4f"
    },
    {
        "author": "徐積",
        "paragraphs": [
            "客有斯人，而有美質。",
            "可養而充，其在不息。",
            "養之以正，充之以義。",
            "何適不可，何爲弗至。"
        ],
        "title": "送范宣德",
        "id": "a0a05855-9719-46ac-902f-6481e077fb79"
    },
    {
        "author": "徐積",
        "paragraphs": [
            "物有所興，因人而就。",
            "其人維何，所性忠厚。",
            "能謀而果，能明而究。",
            "身任其責，力成厥構。",
            "既成之法，可繼於後。",
            "入門而東，自南而北。",
            "如汙斯隆，如枉斯直。",
            "如塞斯通，如隘斯闢。",
            "如翼斯張，如衡斯舉。",
            "如蔀斯赫，如閴斯睹。",
            "室有明窗，牆有堅堵。",
            "地無游蟻，穴無伏鼠。",
            "既完既成，既安既處。",
            "師乎師乎，豈可苟然。",
            "心爲道本，身爲義先。",
            "心之所無，道不可傳。",
            "身之所無，口不可宣。",
            "唯正唯直，求己以全。",
            "以義以命，如耕平田。",
            "處心積慮，貫通神明。",
            "無忝鄉校，勿負朝廷。",
            "成人子弟，慰人父兄。",
            "二三職事，其亦警戒。",
            "欲善諸外，先治諸內。",
            "存誠防邪，集義養氣。",
            "作僞心勞，作德心逸。",
            "如此兩句，守而勿失。",
            "謹佐爾師，各修其職。",
            "庶乎諸生，其則不遠。",
            "已修加修，已善加善。",
            "不率者從，不類者變。",
            "子弟如此，父兄所願。",
            "可慰鄉人，可成學風。",
            "可酬其勞，可稱厥功。"
        ],
        "title": "送李推官",
        "id": "ae2b8555-c8d4-415d-8519-3241a62fa8d1"
    },
    {
        "author": "徐積",
        "paragraphs": [
            "喬掾循循，有如寒士。",
            "面無浮氣，能訓諸理。",
            "可養可充，曰正曰直。",
            "其維思誠，其在不息。"
        ],
        "title": "送喬司法",
        "id": "1b69fbe5-67df-4797-a5fd-89e72dc21556"
    },
    {
        "author": "徐積",
        "paragraphs": [
            "蕭縣大夫，氣質端勁。",
            "其中所養，不邪而正。",
            "正以輔才，恕以輔明。",
            "面無諛色，口無諛聲。",
            "若斯人者，宜於王庭。",
            "而况一縣，爲惠爲澤。",
            "恕所以惠，威所以立。",
            "猛寬得中，韋抗是也。",
            "誅姦殄寇，有賀齊者。",
            "東漢龐參，作守漢陽。",
            "政所以茂，實繄任棠。",
            "以君之正，以君常德。",
            "力追古人，是宜是適。"
        ],
        "title": "送賈鎮卿",
        "id": "0641699f-605c-498b-873b-a9a7c9354065"
    },
    {
        "author": "徐積",
        "paragraphs": [
            "可養可充，曰性曰氣。",
            "以君美質，斯已可貴。",
            "養而充之，何所弗至。"
        ],
        "title": "可養一章贈別范子舟",
        "id": "aa79c92f-4f6f-4d1e-8847-c30333db38d8"
    },
    {
        "author": "徐積",
        "paragraphs": [
            "大夫三年，平恕如一。",
            "靜而不煩，民安厥室。",
            "大夫去矣，何以述之。",
            "我述民言，民實德之。"
        ],
        "title": "送山陽宰",
        "id": "36fb2b00-6e3e-4d28-bb58-0f3e4e3b9daf"
    },
    {
        "author": "徐積",
        "paragraphs": [
            "我敬呂公，以其德齒。",
            "敬之愛之，何時已已。",
            "美哉呂公，文在其中。",
            "見乎外者，古人之風。",
            "維賢有德，神相其祉。",
            "何以祝公，勿藥有喜。"
        ],
        "title": "贈呂公侍講",
        "id": "8c92eddc-7b29-4e31-a665-caec2c9bc8bb"
    },
    {
        "author": "徐積",
        "paragraphs": [
            "堯親其親，教官得人。",
            "所性忠厚，貌純氣真。",
            "學爲耕稼，經爲本根。",
            "實之爲行，賁之爲文。",
            "辭令出口，法度在身。",
            "大學小學，其誰弗循。",
            "循之維何，維義是適。",
            "不驕不肆，無邪無僻。",
            "大者敬義，如漢元王。",
            "小者樂善，如漢王蒼。",
            "樂善敬義，何有不臧。",
            "保躬無悔，受福無疆。",
            "無疆之福，維順維忠。",
            "維忠維順，維師之功。"
        ],
        "title": "送汪宮教",
        "id": "44f61253-be7e-4683-8fe7-197f94123509"
    },
    {
        "author": "徐積",
        "paragraphs": [
            "明明楚侯，爲國之光。",
            "王明是選，王命是將。",
            "皇皇者華，六轡如濡。",
            "轡且如濡，其德可孚。",
            "其孚維何，潔不可汙。",
            "皇皇者華，六轡沃若。",
            "轡且沃若，其德可度。",
            "其度維何，清不可濁。",
            "潔也不汙，清也不濁。",
            "德則不渝，澤則不涸。",
            "民則宜之，民則樂之，神亦作之。"
        ],
        "title": "代諸生送蔣守  其一",
        "id": "41a7fb79-f73f-4c2d-98c9-ac7e3b48d8a0"
    },
    {
        "author": "徐積",
        "paragraphs": [
            "長淮之南，楚爲最劇。",
            "守者爲誰，以才以德。",
            "守既視事，未逾厥月。",
            "吏則胥畏，民則胥悅。",
            "物來必應，事至立决。",
            "守之動靜，皆有法度。",
            "不苟不簡，不暴不怒。",
            "處煩以敏，輔嚴以恕。",
            "庭無滯訟，獄無冤囚。",
            "民無愁歎，俗有歌謳。",
            "古之三府，謠言奏事。",
            "今豈不然，兼採公議。",
            "付之使節，是以用之。",
            "付之遠俗，是以重之。",
            "其俗既平，其刑既清。",
            "章德表功，來朝兩宮。",
            "兩宮聖明，柱上記名。"
        ],
        "title": "代諸生送蔣守  其二",
        "id": "d7bea4b2-6cbb-458f-a074-b38afa9a5182"
    },
    {
        "author": "徐積",
        "paragraphs": [
            "維淮東南，孰爲州最。",
            "曰李大夫，實勞於外。",
            "公雖老矣，方壯方剛。",
            "處劇而靜，不煩以詳。",
            "大率郡縣，事如草芒。",
            "而况楚州，車輪中央。",
            "侯繇其衝，客出四旁。",
            "北迎大車，南亂巨航。",
            "公移私訊，駢檄交章。",
            "大夫酬應，談笑以將。",
            "大夫甚健，日力有餘。",
            "事至立决，罪無囚拘。",
            "教以好語，完其體膚。",
            "據案而坐，處之須臾。",
            "吏休兩廊，庭中空虛。",
            "所以楚人，愛公之敏。",
            "揮刀截繩，彎弓射隼。",
            "敏所以輔，其本則明。",
            "窮姦破僞，窺心見情。",
            "譬如工師，譬如良匠。",
            "手無所設，目無所妄。",
            "物隨以就，法隨以施。",
            "大尋小尺，方矩圓規。",
            "嗟民雖愚，所以有幾。",
            "曰敏曰明，曰公有體。",
            "曰不生事，曰不悖理。",
            "不阿不隨，不激不詭。",
            "民以是悅，衆以是和。",
            "何以送之，其可弗歌。",
            "在昔奏事，實采謠言。",
            "凡我鄉黨，宜歌斯篇。"
        ],
        "title": "送山陽太守李公",
        "id": "5bb6c57b-3345-45c0-992f-3d3189412bef"
    },
    {
        "author": "徐積",
        "paragraphs": [
            "昔之別駕，則有王祥。",
            "其民歌之，海隅稱焉。",
            "今亦有人，能紹厥後。",
            "民之悅之，稱不容口。",
            "庶民所見，乃其皮膚。",
            "見察情僞，見敏簿書。",
            "見法平恕，見獄空虛。",
            "事見無留，才見有餘。",
            "己不敢肆，人安厥居。",
            "其所見者，止於君子。",
            "良士大夫，謂其所性。",
            "得之剛毅，所以能斷。",
            "所以無蔽，所以敢爲，所以勇義。",
            "决遣簿書，是其餘事。",
            "漢之朱博，趙張龔尹。",
            "撫恤大衆，何獨古人。",
            "王祥雖賢，失在寶刀。",
            "正而平者，心則不摇。",
            "人或贈之，則弗受之。",
            "借曰受之，何佩有之。",
            "弗佩曰正，曰平維平，宜於朝廷。",
            "用之一方，一方之綱。",
            "在我者正，是謂爲政。"
        ],
        "title": "送江倅",
        "id": "1c42c658-e43e-4660-841e-68bde55a291a"
    },
    {
        "author": "徐積",
        "paragraphs": [
            "維淮之南，楚爲劇州。",
            "守土之吏，孰明以周。",
            "蔡公既來，爰究爰乂。",
            "明維照姦，威維沮僞。",
            "維明維威，無敢恣睢。",
            "侯曰可矣，其治孔易。",
            "迺興學校，示之本原。",
            "儒居儒處，禮容義言。",
            "迺修釋奠，教民之恭。",
            "有嚴其色，有孚其顒。",
            "迺行鄉飲，躬爲主人。",
            "拜辱拜豆，盥洗獻賓。",
            "其儀孔肅，其禮孔均。",
            "迺召父老，父老俱來。",
            "幅巾短褐，浩其盛哉。",
            "父老升矣，侯則興矣。",
            "父老坐矣，侯則妥矣。",
            "父老未醉，笑歌其聲。",
            "父老既醉，髪白顔頳。",
            "父老去矣，侯則舉矣。",
            "餽之物矣，告之語矣。",
            "其語維何，維善是示。",
            "善者使修，惡者使止。",
            "告爾宗族，告爾鄰里。",
            "維時父老，奉之以行。",
            "維時庶民，亦克用承。",
            "悖傲者沮，善良者興。",
            "狠不敢鬬，强不敢凌。",
            "不義之訟，莫涉吾庭。",
            "行之期年，幾移其風。",
            "吏事用簡，獄牢數空。",
            "道上之物，必歸其主。",
            "行路之人，無或敢取。",
            "逋攘慝姦，明其購賞。",
            "傾其巢穴，破其支黨。",
            "侯曰未也，江淮之患，不備不虞。",
            "迺召尉邏，迺呼卒徒。",
            "迺張爾弓，迺操爾殳。",
            "迺坐迺作，迺馳迺驅。",
            "勇者迺奮，怯者迺舒。",
            "我備既强，我戎既整。",
            "小剽之攘，破膽縮頸。",
            "侯之方略，可以捍邊。",
            "捍邊如何，威名毅然。",
            "何兵不精，何城不堅。",
            "虜不敢犯，敵不敢前。",
            "侯有所祈，曾不旋日。",
            "雪霶雨零，輿濡衣濕。",
            "維其有德，將之以誠。",
            "神由以格，物由以亨。",
            "侯之爲人，不患不恕。",
            "維恕維威，維民維宜。",
            "侯爲使者，不患不威。",
            "維威維恕，維感維豫。",
            "侯之察獄，不患不明。",
            "維恕維明，維平維精。",
            "維時嶺表，維時海隅。",
            "聞侯之風，既安且需。",
            "冤者使伸，戚者使愉。",
            "吏長則進，物殘則除。",
            "抉其已垢，刮其已汙。",
            "維有其才，無施不可。",
            "用之本朝，維良維佐。",
            "用之一方，一方之綱。",
            "嗟今之人，莫如侯者。",
            "侯之所爲，可示天下。",
            "維其可示，是以可歌。"
        ],
        "title": "送蔡守",
        "id": "cfca8ed1-6594-4e89-a9ca-36b488961fda"
    },
    {
        "author": "徐積",
        "paragraphs": [
            "養以其久，真以其積。",
            "維積維久，是以爲德。",
            "德而德之，或表而失。",
            "德而弗德，然後能造。",
            "孰爲斯施，孰爲斯報。",
            "德其德者，伐幹以斧。",
            "弗德其德，培以根土。",
            "德乎斯乎，其孰禦乎。"
        ],
        "title": "謝李自明",
        "id": "30c2db51-56a1-477a-a750-5242a2a8e23f"
    },
    {
        "author": "徐積",
        "paragraphs": [
            "兵有三難，一曰難知。",
            "二曰難處，三曰難言。",
            "眇忽精微。",
            "偉哉胡公，講辨必精。",
            "以兵爲難，是爲知兵。",
            "是爲力學，是爲老成。",
            "惜乎老矣，未見設施。",
            "其誰知公，胸中之奇。",
            "弗施於兵，施於有政。",
            "所在所居，斯民之幸。"
        ],
        "title": "贈胡大夫",
        "id": "1a25e301-cde8-419e-b25c-2763651b6ffd"
    },
    {
        "author": "徐積",
        "paragraphs": [
            "寒水如烟霜似雪，半夜疏窗透明月。",
            "此時有客正不眠，淮上吟聲無斷絕。"
        ],
        "title": "送呂清叔  其一",
        "id": "4db36e55-6073-4daa-aca5-f8f37df690ad"
    },
    {
        "author": "徐積",
        "paragraphs": [
            "昨夜月初圓，今宵月初缺。",
            "月圓月缺本無情，惟有文通恨難說。"
        ],
        "title": "送呂清叔  其二",
        "id": "38896731-b91c-490e-add8-5e65198d28da"
    },
    {
        "author": "徐積",
        "paragraphs": [
            "慘慘黄昏天欲雪，蕭蕭淮浦人聲絕。",
            "風擊寒雲雁正鳴，客眠孤棹燈方滅。"
        ],
        "title": "送呂清叔  其三",
        "id": "9585fa10-faed-4815-9d84-3037a6012c14"
    },
    {
        "author": "徐積",
        "paragraphs": [
            "一自西征登將壇，探其窟穴除其殘。",
            "鄰羌餘喘雖偷安，匈奴右臂殊不完。",
            "聞公姓字摧膽肝，穹廬部落匿可汗。",
            "何當飲馬朔海乾，雄文高勒燕然山。",
            "古來從事多壯夫，凱歌得意更豪麤。",
            "共公談笑觀投壺，醉筆揮成露布書。",
            "歸來却佐神聖王，愛賢樂道不敢忘。",
            "德功甚盛謙尊光，始終一節郭汾陽。"
        ],
        "title": "贈王觀文",
        "id": "dfd3ad30-9c6c-4000-8234-692b9d0af492"
    },
    {
        "author": "徐積",
        "paragraphs": [
            "張子問著書，使我長嗟吁。",
            "有意在黄絹，無能任白駒。",
            "筋力如老驥，頤頷生霜鬚。",
            "二子少且壯，努力相雕枯。"
        ],
        "title": "答張文剛",
        "id": "905eaed9-f891-4c6a-8a46-850bda6bcb39"
    },
    {
        "author": "徐積",
        "paragraphs": [
            "風蘭不復採，風樹何由靜。",
            "一日復一日，大龍自馳騁。",
            "無限好花開，何異秋風景。",
            "灑淚報君詩，正是鶴孤警。"
        ],
        "title": "答劉子靜",
        "id": "1fcb633e-08ff-4ab5-959b-54cdfb15a994"
    },
    {
        "author": "徐積",
        "paragraphs": [
            "大使莫憂淮上叟，萬事付之詩與酒。",
            "若問我家何所營，爲比陶潜少三柳。"
        ],
        "title": "答穎叔",
        "id": "7eb3e8b5-f8ae-41f8-8f45-717e45f1fd44"
    },
    {
        "author": "徐積",
        "paragraphs": [
            "春在亦飲酒，春去亦飲酒。",
            "若問此閒時，便是無何有。"
        ],
        "title": "和張文潜晚春  其一",
        "id": "217fbd53-a78b-4a12-bf5a-422322ad469b"
    },
    {
        "author": "徐積",
        "paragraphs": [
            "昨日枝頭紅，鮮鮮染人指。",
            "今朝尋不見，已在汙泥底。"
        ],
        "title": "和張文潜晚春  其二",
        "id": "1a133a4b-b912-4272-8ca6-9211bf62853f"
    },
    {
        "author": "徐積",
        "paragraphs": [
            "麥穎未黄乾，桑實半紅濕。",
            "恰得一犁雨，田事正火急。"
        ],
        "title": "和張文潜晚春  其三",
        "id": "5ec3e180-19ae-4f5b-bc2a-a8f3837e2145"
    },
    {
        "author": "徐積",
        "paragraphs": [
            "人事無如何，多於道傍草。",
            "但問酒有無，莫管老不老。"
        ],
        "title": "和張文潜晚春  其四",
        "id": "2e1c8c87-7653-4149-a8c8-f8f2f06ec8c0"
    },
    {
        "author": "徐積",
        "paragraphs": [
            "人生少娛樂，閒日亦有數。",
            "藥草正肥時，好望雲山去。"
        ],
        "title": "和張文潜晚春  其五",
        "id": "5735dce4-9163-474d-af1d-5b7a1dba0df9"
    },
    {
        "author": "徐積",
        "paragraphs": [
            "風暖燕窠牢，雲晴鳥翅健。",
            "物生自有樂，亦各適其願。"
        ],
        "title": "和張文潜晚春  其六",
        "id": "0cc2131e-031f-4283-97cc-78cf238e66da"
    },
    {
        "author": "徐積",
        "paragraphs": [
            "子莫爲文學纖麗，須是渾渾有古氣。",
            "本源要在養諸中，不然恐汝爲時輩。"
        ],
        "title": "示諸生",
        "id": "b8f1ff31-7bfc-4550-b545-c45f5ca3e158"
    },
    {
        "author": "徐積",
        "paragraphs": [
            "魚葅乃以玉版名，可將苦酒試光明。",
            "張華陸機勿下筯，盤中恐作霹靂聲。"
        ],
        "title": "謝張尉",
        "id": "f3e198db-df5b-472b-8700-7f0cbdf0eaef"
    },
    {
        "author": "徐積",
        "paragraphs": [
            "以身送客情幾何，以心送客情最多。",
            "任意所之無遠近，不論山險與風波。"
        ],
        "title": "送秦漕",
        "id": "afbb89ac-6976-43c4-8e57-354f1d1869b5"
    },
    {
        "author": "徐積",
        "paragraphs": [
            "摩天羽翮森森齊，胸中壯氣蟠虹霓。",
            "區區世俗誰相知，青雲歧路看如泥。"
        ],
        "title": "贈鄭毅夫",
        "id": "42346df7-558e-4f32-a2a7-b66029b24428"
    },
    {
        "author": "徐積",
        "paragraphs": [
            "楚天摇落霜風早，山色依依江渺渺。",
            "洞庭水寒帆影孤，雁聲正在衡陽道。",
            "君不見屈原憔悴賈生夭，遺恨至今猶未了。",
            "日晚江頭船住時，行人莫望江邊草。"
        ],
        "tags": [
            "洞庭湖"
        ],
        "title": "送陳長官赴衡陽",
        "id": "a42adc1c-afb2-4c82-8e52-1403e532f790"
    },
    {
        "author": "徐積",
        "paragraphs": [
            "人皆患窮餓，子獨無寒饑。",
            "子乃何爲者，汲汲售於是。",
            "漢之公孫弘，唐之張柬之。",
            "子豈不知此，與世相驅馳。",
            "南山有奇木，犖犖松檜姿。",
            "此木在深山，年代不可知。",
            "烟雲終日蔭，雨露早夜滋。",
            "一幹可爲棟，一枝可爲榱。",
            "耽耽廊廟中，小大皆可施。",
            "子豈不知此，汲汲將何爲。",
            "子其自努力，發憤而忘疲。",
            "孔孟非異域，行者皆可幾。",
            "退之雖絕足，大步亦可追。",
            "嗟子之兄弟，與我如四支。",
            "余言子其聽，無使我歔欷。"
        ],
        "title": "南山有奇木贈慎彥鄰",
        "id": "367cdc49-b84c-4037-854f-bedf95086bb8"
    },
    {
        "author": "徐積",
        "paragraphs": [
            "有客能操耒，而捨其良田。",
            "有客善攻玉，而探珠於淵。",
            "二者之是非，子以謂何如。",
            "子乃捨所急，若是其渠渠。",
            "然余有二說，可爲不可爲。",
            "所爲不可者，子家無寒饑。",
            "所謂可爲者，奉養之所資。",
            "余此二說者，子當慎擇之。",
            "余嘗奇子貌，亦嘗憐子文。",
            "不能爲子謀，嗟哉空云云。"
        ],
        "title": "答何楚才",
        "id": "76bdb01a-9fe2-4635-bcaf-f9d5956c472e"
    },
    {
        "author": "徐積",
        "paragraphs": [
            "元白有餘勢，孟韓無困辭。",
            "子美骨格老，太白文采奇。",
            "當時大道久破碎，人人文字萎薾而支離。",
            "天生數子將卓卓，鴟鴞正成羣，一鶚摩天飛。",
            "嗟君不與數子共，使君逸氣填塞無所施。",
            "我來雖無知，黄金白玉看如泥。",
            "自從詩卷一入手，掣然直上青雲梯。",
            "十宵不睡亦不困，厭賓日日關柴扉。",
            "秋風獵獵吹橫河，蒼天萬里生銀波。",
            "起來半夜吸一口，睡魂酒病都消磨。"
        ],
        "title": "還崔秀才唱和詩",
        "id": "33793704-6934-41a0-a71d-07a9a0665d1c"
    },
    {
        "author": "徐積",
        "paragraphs": [
            "昔日黑頭交，今爲白髪叟。",
            "約是三十年，情好於此久。",
            "且待花開時，同把一盞酒。",
            "君看我門前，兼有兩株柳。"
        ],
        "title": "贈慎叔良  其一",
        "id": "c780ab93-937e-4063-ba77-d70d307753dc"
    },
    {
        "author": "徐積",
        "paragraphs": [
            "昨日故人來，慰此白頷叟。",
            "兩叟忽相見，面色如飲酒。",
            "將此酒色面，抵却春風寒。",
            "飲酒豈易比，歡好良所難。",
            "我已五十八，君已五十七。",
            "人生勿草草，兩公須努力。"
        ],
        "title": "贈慎叔良  其二",
        "id": "92d1109c-2e13-4b06-aedd-6c78882c5e37"
    },
    {
        "author": "徐積",
        "paragraphs": [
            "相逢便吐胸中奇，直道而交與世違。",
            "硯席已逾三載共，鸞凰須約一時飛。",
            "嗟予從事於今僻，似子知音自古稀。",
            "好去上書言得失，買臣猶取虎符歸。"
        ],
        "title": "贈慎叔良  其三",
        "id": "c230f907-09f8-4cac-b0a9-11aa3d586c4a"
    },
    {
        "author": "徐積",
        "paragraphs": [
            "充囊勿用錢，古律長短篇。",
            "子勉如不已，斯文終可傳。"
        ],
        "title": "贈盧魯山  其一",
        "id": "41d3f80a-12b4-4e31-94b7-cf040154d802"
    },
    {
        "author": "徐積",
        "paragraphs": [
            "一詩將兩年，不出非空然。",
            "爲子有佳行，重爲進德篇。",
            "孔孟有常處，四通八達路。",
            "其道甚坦夷，行之莫能御。",
            "夜思而晝行，求至慎勿遽。",
            "存誠防他歧，積微從寸步。",
            "積之能不已，其率可馳騖。",
            "仁義固其常，忠信乃先具。",
            "正直常與游，前却慎勿顧。",
            "所謂氣馬者，尤宜審其御。",
            "孟子言最詳，揚雄亦深悟。",
            "勉之復勉之，子無忽吾語。",
            "凡我今之人，皆欲達其所。",
            "而况鄉閭中，待君爲處女。"
        ],
        "title": "贈盧魯山  其二",
        "id": "e8661f6e-62e1-4b55-b679-5722165c763b"
    },
    {
        "author": "徐積",
        "paragraphs": [
            "子用心於我，知者蔡彥規。",
            "彥規今死矣，誰能述所爲。",
            "若說子用心，古人如此稀。",
            "顧我不能報，臨老形於詩。"
        ],
        "title": "寄秦少游",
        "id": "9c6cc49a-d9c5-428d-b8eb-e1a7005929f8"
    },
    {
        "author": "徐積",
        "paragraphs": [
            "好笑兩學官，果然作不了。",
            "子去恐無船，我眠幸有草。",
            "君看野田中，閒花亦不少。",
            "昨日有人來，贈我吟詩藁。"
        ],
        "title": "贈錢思權  其一",
        "id": "b88c5dfc-166e-4f16-9b68-4174b15344a5"
    },
    {
        "author": "徐積",
        "paragraphs": [
            "有客叩茅廬，時來見鰥老。",
            "今朝二十七，春風有多少。",
            "共子樂有餘，如何醉不倒。",
            "坐中忽索馬，歸慰親懷抱。"
        ],
        "title": "贈錢思權  其二",
        "id": "9bdf0559-3aa9-4abe-b0e8-f628f9a0878c"
    },
    {
        "author": "徐積",
        "paragraphs": [
            "有客懷剛義，無物能干抱。",
            "堂有白頭親，惟憂甘旨少。",
            "其家十五口，行計亦草草。",
            "也須謀饘粥，不可使饑倒。"
        ],
        "title": "贈錢思權  其三",
        "id": "d1c9bc0b-0b62-4673-a004-016de8115579"
    },
    {
        "author": "徐積",
        "paragraphs": [
            "同室與鄉鄰，勢與他人異。",
            "義當同子去，豈敢徇於利。",
            "但恐登舟時，無以慰親意。",
            "沽與玉甕醅，豈煩酒官義。"
        ],
        "title": "贈錢思權  其四",
        "id": "a092d99f-baef-4cf7-94c9-56bdbf17885f"
    },
    {
        "author": "徐積",
        "paragraphs": [
            "今年七十歲，歲歲增康寧。",
            "人閒有壽鶴，天上有壽星。",
            "更若欲齊椿，但看南華經。"
        ],
        "title": "贈袁評事",
        "id": "23267b9f-22b2-4e76-90ba-d2272021f00b"
    },
    {
        "author": "徐積",
        "paragraphs": [
            "大河者大事，我輩安足明。",
            "野人好狂言，夫子知本情。",
            "念此有官守，不可從公行。",
            "心方愧古人，渤海之王生。"
        ],
        "title": "大河上蔣寶文",
        "id": "da3d5bce-0752-43cf-a996-08aca6952554"
    },
    {
        "author": "徐積",
        "paragraphs": [
            "舒州懷寧尉，是我丈人行。",
            "兩遺小書去，其禮若非抗。",
            "何德稱殊禮，胡顔拜首貺。",
            "更致附吟哦，以問公無恙。"
        ],
        "title": "寄王十七丈",
        "id": "7b57fddf-647c-4484-922e-2e759ff45420"
    },
    {
        "author": "徐積",
        "paragraphs": [
            "豳有張芸叟，言行俱無邪。",
            "攝官爲別駕，虢州仍近家。",
            "寄書來報我，便可取其兄。",
            "兩縑爲一被，同卧復同行。"
        ],
        "title": "寄張芸叟",
        "id": "574b3e3d-e364-45a1-ab8a-79aeaecdcb70"
    },
    {
        "author": "徐積",
        "paragraphs": [
            "十月十四日，人自江東來。",
            "書詢杜微病，粟代陸生梅。",
            "高義有如子，卹病而救災。",
            "老身將入土，報之何如哉。"
        ],
        "title": "寄吳安中",
        "id": "ebddb469-5c1c-4bc7-a998-8c8042920208"
    },
    {
        "author": "徐積",
        "paragraphs": [
            "酒官幸得風流掾，任貴須沽不須賤。",
            "共君吟笑醉春風，詩似陽春共黄絹。",
            "祝君長作白頭吟，台背肌膚凍黧面。"
        ],
        "title": "贈魏教諭",
        "id": "1c540509-7a78-4ca5-b8f0-b96a1a93953c"
    },
    {
        "author": "徐積",
        "paragraphs": [
            "東海陳誠父，回身過山陽。",
            "登時來見我，言恕而行方。",
            "主人太山野，薄意似酒漿。",
            "仍勸客莫飲，恐酒有所傷。"
        ],
        "title": "贈陳誠父",
        "id": "ad58fbe8-1e34-4beb-bce7-faae43d235c3"
    },
    {
        "author": "徐積",
        "paragraphs": [
            "自笑陶潜輩，相逢却論兵。",
            "誰知陣上客，時訪郭西生。",
            "喜公抱忠義，顧我非縱橫。",
            "今來求篤論，古事聊一評。",
            "奇正要兩存，衆寡不可輕。",
            "兵間有萬變，所慙思弗精。"
        ],
        "title": "贈張才父",
        "id": "35d31ac8-7704-4128-b32f-d2dd3a0f3e4a"
    },
    {
        "author": "徐積",
        "paragraphs": [
            "子來別我時，送子到巷口。",
            "約去百步地，出巷更引首。",
            "乃與二三子，回所舍依依。",
            "故人情可見，何用送行詩。"
        ],
        "title": "贈陳糾",
        "id": "8381feb6-32e9-488a-bfc9-8750ee46b50d"
    },
    {
        "author": "徐積",
        "paragraphs": [
            "公之所設施，道德之餘事。",
            "有性給其才，無物蔽其意。",
            "大車積以載，牛刀迎者解。",
            "以要操其綱，以妙觀其會。",
            "善譽不盡知，善毀沒可譏。",
            "校之古人輩，彼若有所爲。",
            "公之所然者，以智不以鑿。",
            "其力日以裕，其濟日以博。",
            "至於我曹者，使相望相聞。",
            "猶能領官屬，携詩叩吾門。",
            "先看陶家柳，次看陶家菊。",
            "茶中許投花，坐上呼燃燭。",
            "顧我爲樂叟，勉我以不倦。",
            "我是孟東野，終附鄭公傳。"
        ],
        "title": "和蔣龍圖  其一",
        "id": "043ea661-fb79-4c8e-9113-bf754c0c9675"
    },
    {
        "author": "徐積",
        "paragraphs": [
            "鷁口啣波船過猛，檣幔排雲北風緊。",
            "耽吟俊老繡衣寒，傳詩急使筠筒冷。",
            "詩同使者從何來，謝安枕上吟哦回。",
            "吟哦去望江南雪，雪中往往梅花開。"
        ],
        "title": "和蔣龍圖  其二",
        "id": "cf5fd0d5-046a-496f-9a9a-b8cd1abcf469"
    },
    {
        "author": "徐積",
        "paragraphs": [
            "自明多奇辭，更爲奇怪歌。",
            "好共盧仝騎綠耳，吟哦直上崑崙坡。",
            "更令張旭輩，醉中揮筆書嵯峨。",
            "安用呼老子，兩脚跨橐駝。",
            "有命得堅疾，無術除沉痾。",
            "一從水木迭用事，肺爲廢物囚網羅。",
            "而況小暑之後有初伏與大暑，更添熱厲兼昏魔。",
            "骨閒赫赤炭丸走，皮上烘炙鐵手摩。",
            "有時一屋之內但覺湯火近，不辨鑊與鍋。",
            "手持匕箸腹先脹，酒到喉嚨顔已酡。",
            "青黏漆葉無所用，鳥伸熊顧其奈何。",
            "五臟孰云可湔洗，百骸終恐生蟲窠。",
            "脫身難上赤霄路，夢魂忽泛滄溟波。",
            "滄溟盡處是星漢，有人常弄機與梭。",
            "枯槎去後更無客，歷歷赤桂來經過。",
            "取得良書掛牛角，持將斗柄吞明河。",
            "但把明河吞滿腹，不去龍田拾瑶玉。",
            "便控鼇頭出海來，霞點雲痕在眉目。",
            "起穿兩柳行青莎，怪歌使我須吟哦。",
            "吟哦作文非小事，要爲法度後世無譏訶。",
            "大抵文章本諸內，歸之無憾斯平和。",
            "擬之於經輔之友，精講明辯相切磋。",
            "君雖病肝，其心可用教。",
            "我雖病肺，心亦不自阿。",
            "日夜思索，已矣老矣，所學亡失多。"
        ],
        "title": "和李自明",
        "id": "6d3039c2-db69-43bb-b7c6-81fc717ab529"
    },
    {
        "author": "徐積",
        "paragraphs": [
            "一別北軒君，參商與胡越。",
            "先聲從西來，塵榻爲君拂。",
            "吟行時引頭，吟坐即摇筆。",
            "未見問行人，既見惜短日。",
            "緩頰相問勞，劇談盡忠切。",
            "耳竅雖塞豆，口角自流沫。",
            "崔子祥而論，祝令閔且說。",
            "籬閒菊參差，樽中酒澄澈。",
            "把酒互相勸，投菊兩不絕。",
            "客主莫分辨，僮僕亦娛悅。",
            "若比龐公家，妻子不羅列。",
            "悔令唱驪歌，惜不醉寒月。",
            "念子爲令尹，行義高突兀。",
            "當官志不回，斂版腰可折。",
            "與俗皆背馳，而慕古遺烈。",
            "竹節生便堅，劍氣久已發。",
            "其時東野外，頻煩大夫謁。",
            "篇章日相尋，氣勢誰可遏。",
            "仍携大軸來，使我兩目閱。",
            "人事有合離，歲月成恍惚。",
            "逸翮騰方高，駿馬足不蹷。",
            "子實不我忘，我亦不子忽。",
            "與之氣類同，見之心欲豁。",
            "金城不可破，鐵槊不可奪。",
            "擇交蓋已定，言志亦已合。",
            "布陣詩甚詳，揮灑手不歇。",
            "更約臨行時，斯言可贈別。"
        ],
        "title": "和倪敦復  其一",
        "id": "40c34fc6-c99d-4e30-b116-c48ce3121f75"
    },
    {
        "author": "徐積",
        "paragraphs": [
            "縣令醉時花滿睫，縣令卧時雲滿榻。",
            "其時北面竹軒凉，雨聲霎罷風颯颯。",
            "美人爭唱醒酒歌，濕透紅綃聲未匝。",
            "玉容沃以沉香水，瑶槃凍屑珠璣雜。",
            "魂夢適從何處來，帳中猶把浮雲踏。",
            "自說騎鸞向閬風，到時玉洞諸仙合。",
            "只被桃花迷殺人，行顧瑶關忽雙闔。",
            "枕上猶能走筆吟，纍纍吐出珠千蛤。",
            "壓倒唐時白與元，兩翁相顧如何答。"
        ],
        "title": "和倪敦復  其二",
        "id": "5fedd7cc-92eb-422c-ae43-e353fbf4289a"
    },
    {
        "author": "徐積",
        "paragraphs": [
            "醉中吟問風流掾，酒價太高何日賤。",
            "如何使我典衣沽，詩人未有春衫絹。",
            "詩人有酒不須歌，自有春風四面多。",
            "山陽才吏倪大夫，煩君爲我特致書。",
            "正月臘寒猶未去，諸君吟坐待圍爐。"
        ],
        "title": "答范君錫  其一",
        "id": "6e4cd501-5c62-4e9b-8f34-f6e50c4ebef9"
    },
    {
        "author": "徐積",
        "paragraphs": [
            "報漫翁，無錢可沽酒。",
            "青衫典不得，黄卷賣不售。",
            "借問公田中，秫米種幾斗。",
            "休管將來旱與水，莫爲妻兒種粳米。",
            "兄來留下二萬錢，送與酒家主人未。",
            "不然何計見春風，空將花插白頭翁。",
            "簿書營營幾時了，何如載酒訪揚雄。"
        ],
        "title": "答范君錫  其二",
        "id": "5814bee1-c58b-4d25-8073-c1b9e052fb30"
    },
    {
        "author": "徐積",
        "paragraphs": [
            "漫翁俊逸幾無偶，安得吟詩類中酒。",
            "却是蓬頭枕上吟，不知還有人嗔否。",
            "漫翁春思今如何，但覺新詩老更多。",
            "却應笑我粗豪甚，頗似將軍出塞歌。"
        ],
        "title": "答范君錫  其三",
        "id": "6a0068cc-9ed9-4284-805d-e04f3e50db40"
    },
    {
        "author": "徐積",
        "paragraphs": [
            "海陵周裕之，又爲淮上客。",
            "來尋南郭路，不見張宜伯。",
            "宜伯在京口，不知誰與遊。",
            "時時應北望，只可見瓜州。"
        ],
        "title": "呈周裕之",
        "id": "4bbf8549-2cc9-4fcd-ad30-f0489ad6d06b"
    },
    {
        "author": "徐積",
        "paragraphs": [
            "余雖不作洛陽客，自有吟魂兼醉魄。",
            "吟魂醉魄御風行，看盡千花萬花色。",
            "寧知洛浦有人留，挽定春衫歸不得。",
            "脫身誤入嵩山中，山中逢見白鬚翁。",
            "歡然借我雙金童，須臾引入花林中。",
            "亂花深處迷西東，花光照天香薰空。",
            "金盆挹酒雙瑶鍾，酒酣邀我吟春風。",
            "紺雲千丈揮玉虹，搜羅萬變窮神功。",
            "有人飛下紫霄峰，酬詩解佩聲玲瓏。",
            "余方却步不與語，笑余不似鄭交甫。"
        ],
        "title": "恨君不作洛陽客",
        "id": "54fc99b0-b1d6-4705-8627-c28768d2c842"
    },
    {
        "author": "徐積",
        "paragraphs": [
            "兩箇學官位，都來一步地。",
            "青眼與白眼，五日不相視。",
            "子爲道塗行，我爲刀筆吏。",
            "兩者較勤勞，大同而小異。"
        ],
        "title": "答錢思權",
        "id": "894cd259-ea64-4ba4-9fa1-ebe787b32b71"
    },
    {
        "author": "徐積",
        "paragraphs": [
            "妾家本住吳山側，曾與吳姬鬬顔色。",
            "燕脂兩臉綠雙鬟，有貌有才爲第一。",
            "十歲能吟謝女詩，十五爲文學班姬。",
            "十六七後漸多難，一身困瘁成流離。",
            "爾後孤貧事更多，教妾一身無奈何。",
            "其時癡騃被人誤，遂入朱門披綺羅。",
            "朱門美人多嫉妒，教妾一身無所措。",
            "眉不敢畫眼不擡，飲氣吞聲過朝暮。",
            "受盡苦辛人不知，却待歸時不得歸。",
            "羅衣滿身空挹淚，何時却著舊時衣。"
        ],
        "title": "妾薄命",
        "id": "4620e855-2a68-40e3-9c5d-603072435c62"
    },
    {
        "author": "徐積",
        "paragraphs": [
            "如今八月九月時，吟翁還愛黄菊籬。",
            "及見清風楊柳枝，時時對柳呼酒卮。",
            "頭顱半禿牙齒稀，村田未去尋牛衣。",
            "爲唱驪駒不及時，主人先道無庸歸。"
        ],
        "title": "如今",
        "id": "015370e7-c61a-4819-908e-673c5c627445"
    },
    {
        "author": "徐積",
        "paragraphs": [
            "詩翁吟袖忽翩然，使脫紅塵騰紫烟。",
            "一身病骨如生翅，兩道銀河不用船。",
            "奔星相隨趁明月，鳴鸞引去追飛仙。",
            "琅玕樹下夜宴起，雲童爲汲瑶山水。",
            "仍遣詩筒寄閬風，詩筒落下烟霞中。",
            "人閒知是吟哦翁，舉頭齊望青冥空。"
        ],
        "title": "夢中作",
        "id": "53dbe077-164c-46ad-a90d-1070bc8dc2e4"
    },
    {
        "author": "徐積",
        "paragraphs": [
            "誰何哭，哀且危。",
            "白頭母，朱顔兒。",
            "兒忽捨母去，母何用生爲。",
            "架上有兒書，篋中有兒衣。",
            "兒聲不復聞，兒貌不復窺。",
            "誰何哭，哀復哀。",
            "腸未絕，心先摧。",
            "母恃兒爲命，兒去不復來。",
            "朝看他人兒，暮看他人子。",
            "一日一夜閒，十生九復死。",
            "君不見昨夜人靜黄昏時，含辛抱痛無人知。",
            "其時忽不記兒死，倚門引頸望兒歸。"
        ],
        "title": "誰何哭",
        "id": "3662aee5-41ef-44b5-80ee-e271a06d8d17"
    },
    {
        "author": "徐積",
        "paragraphs": [
            "客去即吟詩，吟詩即飲酒。",
            "時時進一盃，往往積成斗。",
            "貪憶洛陽花，忘却江頭柳。",
            "借問別離客，得似尋常否。"
        ],
        "title": "客去",
        "id": "7a53348b-6102-4c6a-9c17-d8fd0e5da838"
    },
    {
        "author": "徐積",
        "paragraphs": [
            "此花未開時，美子藏深閨。",
            "香心若無有，深淺何由知。",
            "前日花忽開，美人放出深閨來。",
            "春風盡日不相管，鶑是郎兮蝶是媒。",
            "誰將金錢擲西子，笑中不掩燕脂腮。",
            "君王親執紫金盞，太真又醉白瑶臺。",
            "此花萬態不可說，莫教容易爲塵埃。",
            "我心雖然淡如水，爲花一醉何辭哉。"
        ],
        "title": "醉中詠牡丹",
        "id": "d74ceb33-269c-49b9-84f1-d2e79156f75b"
    },
    {
        "author": "徐積",
        "paragraphs": [
            "楊柳楊柳復楊柳，舞罷青衫困垂手。",
            "相如病思最多情，沈約才清更酣酒。",
            "君看好鳥鳴枝閒，日與春風問安否。",
            "清明前後峭寒時，好把香綿閒抖擻。"
        ],
        "title": "楊柳枝",
        "id": "24a8f294-738c-4596-8406-fc1c1f0f070e"
    },
    {
        "author": "徐積",
        "paragraphs": [
            "睡入凈域居，夢有殊方樂。",
            "不須汎海裝，去採神仙藥。",
            "手闢黄金闕，足踏巨鼇殻。",
            "更作西方行，真到崑崙脚。"
        ],
        "title": "睡  其一",
        "id": "a284f3b1-5a25-486d-883c-2e7f6256d368"
    },
    {
        "author": "徐積",
        "paragraphs": [
            "人莫嗟勞生，睡者吾一樂。",
            "困來入醉鄉，夢去得仙藥。",
            "瘦脛鶴伸足，老背龜側殻。",
            "日出紙窗明，烟霞忽失脚。"
        ],
        "title": "睡  其二",
        "id": "e3d9a149-ecb5-418d-a46a-670a31fb2c25"
    },
    {
        "author": "徐積",
        "paragraphs": [
            "可惜兩眼青，不見一室白。",
            "爲子吟喉乾，使我酒面赤。",
            "醉中一夜騎鸞鳳，麻姑空敞桃花洞。",
            "南樓下去北軒中，西關放過東臯夢。"
        ],
        "title": "醉題友人詩後",
        "id": "1c779f0b-9202-49a6-9eea-08d2c6c8ec45"
    },
    {
        "author": "徐積",
        "paragraphs": [
            "罷酒已半夜，重來慰幽花。",
            "可惜遭風雨，太半成泥沙。",
            "移坐環其叢，含香嚼其華。",
            "五人摘滿手，歸來千萬葩。"
        ],
        "title": "同門人夜看花示盧魯山",
        "id": "26b11b72-0708-45a6-a00e-916f63f937c5"
    },
    {
        "author": "徐積",
        "paragraphs": [
            "江南費盡春風力，嶺頭驛使無消息。",
            "有人贈我一枝花，滿面春風與春色。"
        ],
        "title": "謝人惠梅花",
        "id": "7d6bc35f-13b3-47c6-a748-9364b612d65f"
    },
    {
        "author": "徐積",
        "paragraphs": [
            "詩老今朝頗安否，且來同酌一盃酒。",
            "雖無鼓吹相歡娛，自可笑吟相拍手。"
        ],
        "title": "代簡招魏君",
        "id": "cb901f04-9f4d-43f7-8ed6-eb0b0dc1b351"
    },
    {
        "author": "徐積",
        "paragraphs": [
            "軺車使者良苦辛，手持漢節入紅塵。",
            "青嶂斷時初見日，黄沙飛處不逢人。",
            "妾身安在何足卹，紅簾翠幙遮羅裙。",
            "男兒大抵貴忠義，而況委質爲人臣。",
            "不憂死節奉王事，但恐偷生爲妾身。",
            "妾嫁郎時尚癡騃，可惜黄金如土賣。",
            "誤將玉體與儇兒，身卧汙泥佩蘭茝。",
            "無禮無義將奈何，但抱羅衣千萬带。",
            "欲令高節比梁鴻，說與墦閒仍不改。",
            "莫嗟遠別離，離合良有時。",
            "所願君自愛，養取胸中奇。",
            "莫恨別離久，願君自持守。",
            "所守義或非，得之適爲醜。",
            "君莫愛妾身，妾以死奉君。",
            "一片玉爲面，百尺布裁裙。",
            "子亦當何如，爲國愛其軀。",
            "一節死不變，如妾事吾夫。",
            "束带人待行，牽衣未能別。",
            "遺子酒一卮，聽我歌三闋。",
            "其一獻君壽，白髪爲君偶。",
            "其二祝康寧，玉體和而平。",
            "其三無累家，無令妾咨嗟。",
            "不患不富貴，所患入於邪。"
        ],
        "title": "偶題",
        "id": "844f0f28-f812-4044-a018-0e7d4f29a3fa"
    },
    {
        "author": "徐積",
        "paragraphs": [
            "今朝乃是三月三，三分春色二分去。",
            "一分春色能幾多，吟翁老病無如何。",
            "却思翁在秦中時，年少愛遊山與溪。",
            "其時人物如神仙，手携酒榼擎花枝。",
            "人不惜錢似癡騃，乞者與之見者買。",
            "人人俱著好衣裳，處處紛紛成五采。",
            "山上山前鬧如市，人半歸時城欲閉。",
            "西溪最是柏坡頭，人家占却無閒地。",
            "更有幾處入城早，清明上巳踏芳草。",
            "若無疾病與死亡，人家大抵無煩惱。"
        ],
        "title": "三月三日作",
        "id": "eae6822a-0c73-4815-ac2b-9271d5288d24"
    },
    {
        "author": "徐積",
        "paragraphs": [
            "雁從何處來，正望東南飛。",
            "毛閒認白露，肚下看殘暉。",
            "浮雲共烟水，日夜爲所依。",
            "衡陽是故山，但恐故人稀。"
        ],
        "title": "雁從何處來",
        "id": "6cbe16ce-32d2-4464-9b72-0d048f1d5b00"
    },
    {
        "author": "徐積",
        "paragraphs": [
            "關西不雨凡幾城，孜孜誰獨勞其情。",
            "鎮潼太守真賢明，驅車遠有金沙行。",
            "春空破碧幢高旌，東風環珮鏘瑶瓊。",
            "溪翁不釣童不耕，隆隆千里謳歌聲。",
            "從容禱罷殘霞橫，蓮花頂上微雲生。",
            "雲兮雲兮雲莫停，霈然一灑塵埃清。"
        ],
        "title": "金沙行",
        "id": "232bc95a-ff5b-4dc1-a833-35c39793cab8"
    },
    {
        "author": "徐積",
        "paragraphs": [
            "烏紗巾，紫綺裘。",
            "夢中太白從吾遊，陶陶爛醉江山秋。",
            "半夜起來覓不見，頭背長安淚如霰。"
        ],
        "title": "夢李白",
        "id": "67e60890-9f61-4657-8d54-ffb22bd8df9c"
    },
    {
        "author": "徐積",
        "paragraphs": [
            "好笑南郭翁，白鬢愛楊柳。",
            "如今十月後，猶飲菊花酒。",
            "楊柳色漬面，菊花香漬牙。",
            "喉嚨溜香汁，腸胃浮香葩。",
            "所飲幾何酒，所吟無限詩。",
            "若言絲與管，便是吟哦時。",
            "心無一事累，意與千古期。",
            "一身成土木，兩脚登雲霓。",
            "但欲比陶潜，豈肯爲杜微。",
            "公有如此客，可不使公知。",
            "更問公安否，且喜公來歸。"
        ],
        "title": "好笑南郭翁",
        "id": "c68b41ef-f5f4-4458-90a4-d692382fc05f"
    },
    {
        "author": "徐積",
        "paragraphs": [
            "一從有意惜庭蕪，幾日無心到楊柳。",
            "好色盡歸簾下翁，餘光掬與船中叟。",
            "紺液難從日下乾，芳姿易向霜中老。",
            "纔到春還車馬稀，青青勝却朱顔好。"
        ],
        "title": "觀草  其一",
        "id": "160a9f63-97a4-4c54-9407-d99f56893813"
    },
    {
        "author": "徐積",
        "paragraphs": [
            "山前勝入樵兒手，亦勝江頭伴烟柳。",
            "閒中好步陶先生，醉裏宜眠鄭雲叟。",
            "我闢閒階恨不早，草正茸茸花又老。",
            "人心好惡任不齊，但問青紅阿誰好。"
        ],
        "title": "觀草  其二",
        "id": "f7427159-dbc7-4f4f-8583-66a04950fe7b"
    },
    {
        "author": "徐積",
        "paragraphs": [
            "觀草亦有術，可使無涯際。",
            "誰知簾下情，或有林閒味。",
            "南郭雖如此，東臯亦何異。",
            "便可棄衣冠，閒枕青雲睡。"
        ],
        "title": "觀草  其三",
        "id": "7ace89c4-f159-488b-94a9-99039a10d40c"
    },
    {
        "author": "徐積",
        "paragraphs": [
            "先生卧內花爲屏，錦堆四面紅雲生。",
            "珊瑚枕上三四更，半醒半醉魂夢驚。",
            "安得仙葩千萬英，不是天台是武陵。"
        ],
        "title": "繡屏戲呈思權",
        "id": "7efd1ff5-845d-4525-90c6-3556f59f48af"
    },
    {
        "author": "徐積",
        "paragraphs": [
            "此是熊熊策，先題吳季詩。",
            "季自題學書，如此怜吾兒。",
            "季有古人風，怜兒心可知。"
        ],
        "title": "與熊熊作策寫詩",
        "id": "094ef34b-1f33-4e66-bd1f-b40214d52d28"
    },
    {
        "author": "徐積",
        "paragraphs": [
            "莫望坡頭日，日色催行人。",
            "莫望河上草，草色空連雲。",
            "雲邊芳草路，茫然是何處。",
            "行人望不見，草色自如故。"
        ],
        "title": "莫望草",
        "id": "ee8c6057-fcb9-4d07-ab40-9443675c64dc"
    },
    {
        "author": "徐積",
        "paragraphs": [
            "酷哉武成，枉殺樂陵。",
            "一步一杖，遶堂土頳。",
            "投之池中，池水盡赤。",
            "其妃哀號，至死不食。",
            "其指其手，拳不可擘。",
            "九院之後，小屍猶在。",
            "骨碎肉爛，緋袍金带。",
            "一袍有靴，一髻有解。",
            "哀哉嗚呼，此兒何罪。",
            "賊人之孤，負人之託。",
            "毒如豺狼，險如谿壑。",
            "身自爲孽，其子受之。",
            "扼咽蒙頭，連頸橫屍。",
            "報應如此，其來勿問。",
            "與其自殺，不容尺寸。",
            "我哀其愚，作爲此詩。",
            "永貽厥鑒，勿爲險欺。"
        ],
        "title": "書樂陵王伯年太子傳",
        "id": "c4868aa7-f799-4aa4-90c3-5079262eebbe"
    },
    {
        "author": "徐積",
        "paragraphs": [
            "前年離長安，與公爲死訣。",
            "長安門外長樂坡，胸中壯氣渾消磨。",
            "其時夜宿灞橋上，夢中勒馬猶西望。",
            "江淮之上情愈勞，去年曾寄西山高。",
            "今年今日春將歸，春風不似秋風時。",
            "山陽數月雨不止，泥深窮巷行人稀。",
            "忽聞公死終南山，坐中忽過東西關。",
            "黄泉一去幾萬里，吁嗟公兮何時還。",
            "盂有水兮無食薦，烹有茶兮無酒奠。",
            "魂兮來兮不可知，來若飄風去如電。",
            "報恩之事終有期，未必儒生只貧賤。"
        ],
        "tags": [
            "终南山"
        ],
        "title": "哭崔刑部",
        "id": "c47b38b6-07dc-49cb-9b83-3814af85b984"
    },
    {
        "author": "徐積",
        "paragraphs": [
            "東門園上春風微，醇醇塚上花成圍。",
            "醇醇一去不復返，食一盂兮酒一卮。",
            "悲莫悲乎今日，傷莫傷乎舊衣。",
            "思其言而想其貌，吁嗟乎天殤吾兒。"
        ],
        "title": "哭狗狗",
        "id": "488aedfe-49aa-48ae-a31f-42775cf0b9a2"
    },
    {
        "author": "徐積",
        "paragraphs": [
            "罇中一勺水，其味誠淡薄。",
            "盡日設重席，無人與酬酢。",
            "東鄰有旨酒，金壺而玉爵。",
            "門前羅軒車，陶陶一何樂。"
        ],
        "title": "偶述",
        "id": "55470e31-b2f2-42b6-aecd-c4ad395f6f9b"
    },
    {
        "author": "徐積",
        "paragraphs": [
            "神地出淵泉，商羊向天舞。",
            "電火燒黑空，雷車震金鼓。",
            "大塊噫風吹黄沙，黄沙須臾化爲霧。",
            "此時陰氣一何盛，蚓噓雲兮鬼嘯雨。",
            "雨繩繩兮雲蒸蒸，天慘慘兮朝復莫。",
            "嗟爾長淮之民，何生而苦。",
            "方饉而饑，方疫而愈。",
            "乃有此患，普及於汝。",
            "地湧水泉，天降淫雨。",
            "浩浩之勢，包山逾阜。",
            "汝居無廬，汝耕無土。",
            "汝口嗷嗷，其誰安訴。",
            "吾聞堯水凡九年，民雖昏墊不失所。",
            "願我君王發德音，一變悲號作歌舞。"
        ],
        "title": "閔災詞",
        "id": "93de17f5-111e-4db5-9900-db3a254913ce"
    },
    {
        "author": "徐積",
        "paragraphs": [
            "其難其難，道亦大艱，或缺或完。",
            "戰國盜竊，嬴秦暴孽，遺風餘烈。",
            "所存幾何，枯株之柯，填源之波。",
            "漢得天下，方有學者，其徒蓋寡。",
            "孝文孝武，稍稍復古。",
            "仲舒之伍，巉嵒崢嶸。",
            "窮先王經，道乃大明。",
            "西漢之風，與三代同，實儒之功。",
            "晉魏寇讎，學者寖浮，不源而流。",
            "齊梁之閒，斧斫刀剜，大樸益殘。",
            "隋唱唐和，元氣盡破，爲斯文禍。",
            "學者皇皇，賦道大光，六經逃藏。",
            "冶容艷膚，繡衣紅襦。",
            "衆奔羣趨，若大有爲。",
            "謂之背馳，終身寒饑。",
            "物不終盛，皇帝有命，萬口齊慶。",
            "復明經科，大張網羅，海隅山阿。",
            "麟之奔奔，鳳之軒軒，龍之蜿蜿。",
            "會稽之竹，崑崙之玉，牛山之木。",
            "逄蒙執射，伯樂進馬，造父御駕。",
            "琴瑟既更，韶音遊聲，復還於今。",
            "唐虞之謨，夏商之書，其庶幾乎。",
            "天下之賦，摧縮消沮，迷失道路。",
            "革萬世弊，興萬世利，繄我皇帝。",
            "臣敢不歌，流爲大和，百世不磨。"
        ],
        "title": "復古頌",
        "id": "efd89be6-e0ed-45d5-bd01-fe3bf4c6238c"
    },
    {
        "author": "徐積",
        "paragraphs": [
            "玉女投壺天大笑，千尋火炬當空照。",
            "老龍行遲天忽怒，雷車壯士渹連鼓。",
            "黑鱗鐵甲十萬許，急把銀河傾作雨。"
        ],
        "title": "暴雨",
        "id": "85a694bc-4976-4120-bd40-a72f799ae831"
    },
    {
        "author": "徐積",
        "paragraphs": [
            "胸中不平氣，忽然凌太虛。",
            "無人哭一聲，半夜思唐衢。"
        ],
        "title": "思誠齋夜坐",
        "id": "a27a0f84-565a-47f3-a335-d04dba4fbe7a"
    },
    {
        "author": "徐積",
        "paragraphs": [
            "主人雖好事，其來不知幾。",
            "胡不築高垣，胡不關重扉。",
            "不敢直道退，遂由邪徑歸。",
            "飲過即有疾，何以慰親闈。"
        ],
        "title": "逃席",
        "id": "959d3e14-253a-470a-9fce-ad5398e2cf9d"
    },
    {
        "author": "徐積",
        "paragraphs": [
            "有客何爲者，不穿亦不鑿。",
            "匣中是何物，塵埃漬鋒鍔。",
            "登山守直道，荆榛與溝壑。",
            "安得百畝田，以就斑衣樂。"
        ],
        "title": "有客何爲者",
        "id": "b70e03a5-cd31-460f-90d0-c52d35a6a177"
    },
    {
        "author": "徐積",
        "paragraphs": [
            "丹山一鳳雙雛生，十分羽翼三分成。",
            "未能飛奮先能鳴，纔鳴不作凡鳥聲。",
            "羽毛安得相混并，鵬霄九萬當冥冥。",
            "簫韶九奏儀王庭，光華舜旦魁羣經。"
        ],
        "title": "周長官出二子詩相示",
        "id": "8d82e5f0-600e-453f-8c3e-a0b0d28e7133"
    },
    {
        "author": "徐積",
        "paragraphs": [
            "周氏二子千人英，余觀其詩余輒驚。",
            "渾然骨格已老成，凜乎辭句冰霜清。",
            "不然何以知君名，余知必作詩之精。",
            "今觀君詩眉且低，文章老大無人知。",
            "少年便莫相輕欺，丈夫壯氣如虹蜺。",
            "古之庸者猶雄飛，青雲自有相逢時。"
        ],
        "title": "又贈二子",
        "id": "720d2201-e1b8-4cb3-a47a-dae127cdf4ab"
    },
    {
        "author": "徐積",
        "paragraphs": [
            "物無其實，其名弗至。",
            "實以先之，名以次之。",
            "事無其實，君子弗名。",
            "可表其實，可考其行。",
            "名以表之，行以考之。",
            "信斯名者，斯民可見。",
            "樂斯名者，斯堂可燕。",
            "可燕可歌，使臣之光。",
            "有孚實惠，民悅無疆。"
        ],
        "title": "封本堂",
        "id": "cf828183-7b29-4dfa-80a0-2f4331c03adc"
    },
    {
        "author": "徐積",
        "paragraphs": [
            "天門嶪嶪，洞達通徹。",
            "地雖幽陰，明白昭晰。",
            "有來即應，無往弗答。",
            "或旋其日，或逾厥月。",
            "或降吉祥，或出妖孽。",
            "或生美好，或産醜缺。",
            "或使合并，或令分裂。",
            "凡皆若此，其故可說。",
            "人之所喜，神則歡悅。",
            "和氣流暢，精粹凝結。",
            "草木受之，形類孤絕。",
            "其無所苟，而不徒設。",
            "爰有江氏，世載其德。",
            "子子孫孫，能敬勿失。",
            "其叔有令，如出諸意。",
            "戮力同心，道路相繼。",
            "二十六喪，收斂聚會。",
            "在圉之北，同日俱痤。",
            "迺有二物，以彰厥美。",
            "其一維何，是曰靈芝。",
            "如蓋上設，如杠下持。",
            "其色黄紫，其光陸離。",
            "其肉堅厚，弗柯弗衰。",
            "其二維何，是曰連理。",
            "巨幹修枝，貫通骨髓。",
            "物不可間，人不得披。",
            "以類考之，不必異本。",
            "其奇若此，其吉勿問。",
            "其恍其惚，其惚其恍。",
            "必寓諸物，以來神貺。",
            "維神之貺，如岡如陵。",
            "有德者勝，德雖可勝。",
            "其心兢兢，則亦可承。",
            "維神之貺，必以其類。",
            "或大其家，或大其世。",
            "敬之戒之，永終厥義。"
        ],
        "title": "書江氏芝草記後",
        "id": "42927f16-1f34-4126-956f-c66e8db2dfde"
    },
    {
        "author": "徐積",
        "paragraphs": [
            "彼美新安，有水有山。",
            "有墳巋然，百五十年。",
            "爰有曾孫，赤韍朱軒。",
            "來守茲土，以慰斯墳。",
            "掃除必躬，奉祠必親。",
            "水毛陸産，膋牲上尊。",
            "百物皆具，千兵駿奔。",
            "觀者如堵，從者如雲。",
            "心追無窮，誠通無垠。",
            "溟漠之魄，恍惚之魂。",
            "如闢其塗，如啟其門。",
            "如興于寢，如作于室。",
            "如出黄泉，如見白日。"
        ],
        "title": "新安呂公尚書夫人墳",
        "id": "db9ea2e0-d11b-485e-a606-c3daaab11821"
    },
    {
        "author": "徐積",
        "paragraphs": [
            "山有武夷，水有建溪。",
            "有猿有鶴，有菴可棲。",
            "有菴可棲，云乎不歸。"
        ],
        "title": "謝秀才晦菴",
        "id": "637934af-075c-48e7-a265-a444f0a57d81"
    },
    {
        "author": "徐積",
        "paragraphs": [
            "蔡氏之子，彼仲女者。",
            "考之古今，如仲者寡。",
            "有德之容，有德之性。",
            "所好所習，一出於正。",
            "貌莊而麗，氣溫而醇。",
            "女子之中，而有斯人。",
            "慈良端厚，內敏而重。",
            "終日寡言，亦不戲弄。",
            "字無難易，所見輒識。",
            "不知此女，從何而得。",
            "讀釋氏書，欣然有適。",
            "身之所有，皆出自然。",
            "如何不幸，不假之年。",
            "揚州道中，死於六月。",
            "二十七日，暑氣酷烈。",
            "二十九日，三更大殮。",
            "形神如生，體亦不變。",
            "其氣甚潔，其香甚郁。",
            "附於身者，何用珠玉。",
            "不知此女，而往何處。",
            "杳杳冥冥，雲霞烟霧。",
            "世之所有，則維其常。",
            "若斯人者，獨秀孤芳。",
            "吾於其母，是爲內兄。",
            "哀吟惻惻，慰其死生。"
        ],
        "title": "哀吟贈蔡子驤女",
        "id": "f14ff676-a21f-4dad-9e0c-91d9de0ded4e"
    },
    {
        "author": "徐積",
        "paragraphs": [
            "泰山隆隆，作鎮于東。",
            "有如配林，在淮之陰。",
            "厥廟維嚴，厥貌維肖。",
            "斯民奉之，是爲別廟。"
        ],
        "tags": [
            "泰山"
        ],
        "title": "題淮陰泰山行宮廟",
        "id": "fce1ad0b-b34d-4b17-b7a3-fa9ad6058657"
    },
    {
        "author": "徐積",
        "paragraphs": [
            "此城不可名甘羅，淮陰侯國冤忿多。",
            "其氣鬰鬰而勃勃，遂令平地生嵯峨。"
        ],
        "title": "登淮陰古城",
        "id": "cd848a90-495c-4c93-9293-f59584724755"
    },
    {
        "author": "徐積",
        "paragraphs": [
            "吳越佳人古云好，破家亡國可勝道。",
            "昨夜閒觀愛愛歌，坐中歎息無如何。",
            "愛愛乃是娼家女，渾金璞玉埋塵土。",
            "歌舞吳中第一人，綠髪雙鬟纔十五。",
            "耳聞眼見是何事，不謂其人乃如許。",
            "操心危兮慮患深，半夜燈前淚如雨。",
            "假如一笑得千金，不如嫁作良人婦。",
            "桃李不爲當路花，芙蓉開向秋風渚。",
            "忽然一日逢張氏，便約終身不相棄。",
            "山可磨兮海可枯，生唯一兮死無二。",
            "有如樗櫟叢中木，忽然化作瀟湘竹。",
            "又如黄鳥春風時，遷喬木兮出幽谷。",
            "文君走馬來成都，弄玉吹簫纔幾曲。",
            "不聞馬上琵琶聲，却在山頭望夫哭。",
            "去年春風還滿房，昨夜月明還滿牀。",
            "行人一去不復返，不是江山歧路長。",
            "前年猶惜金縷衣，去年不畫深燕脂。",
            "今年今日萬事已，鮫綃翡翠看如泥。",
            "一女二夫兮妾之所羞，不忠於所事兮其將何求。",
            "蛾眉皓齒兮乃妾之讎，不如無生兮庶幾無尤。",
            "喓喓草蟲兮趯趯阜螽，靡不有初兮鮮克有終。",
            "鴛鴦于飛兮畢之羅之，人閒此恨兮消何時。",
            "深山人迹不到處，病鸞斂翅巢空枝。"
        ],
        "title": "愛愛歌",
        "id": "15e7655e-cd2e-47f1-9c46-2ef263b79db0"
    },
    {
        "author": "徐積",
        "paragraphs": [
            "一般花下飲一盞，但是花開不須揀。",
            "亂紅亂翠已迷人，猶望桃源迴醉眼。"
        ],
        "title": "一般花下飲一盞",
        "id": "f9d5f458-b885-443e-a401-97ec4fd87c5a"
    },
    {
        "author": "徐積",
        "paragraphs": [
            "大抵人閒同一寓，外物之來寓中寓。",
            "主人於爾本無心，誰使之來誰使去。",
            "來時無所增吾悅，去時談笑亦不輟。",
            "惟有山叟與溪翁，屋裏閒雲船上月。",
            "一從古往成蹉跎，失之則憾得之歌。",
            "不從平路從風波，或遭陷穽或網羅。",
            "有人嚙臂遺其親，有人之楚復之秦。",
            "侯門灑掃寧苦辛，牛衣涕泣傷賤貧。",
            "誰人衒鬻來上書，誰人乞貸留公車。",
            "誰人入關便棄繻，誰思躣馬疾其驅。",
            "更有隋時二隠夫，欲將林壑謀金朱。",
            "倒行之輩尤可吁，當時自欲烹其軀。",
            "却是揚雄所性恬，誰須名字學韋賢。",
            "積薪可恨汲生言，不道真風任自然。",
            "自然處者其爲誰，以寄名亭如此奇。",
            "俗人所患在失之，安知達者靜者心平夷。",
            "達者洞然無所蔽，靜者泊然無所累。",
            "無蔽無累無所營，其中主者性與誠。",
            "登斯亭兮觀斯名，人閒萬事皆可平。"
        ],
        "title": "題寄亭",
        "id": "571c2977-624d-4f90-a453-293489b26292"
    },
    {
        "author": "徐積",
        "paragraphs": [
            "耳邊啼鳥喚不起，有人醉卧春風裏。",
            "被花迷入夢魂中，却上烟霞弄瑶水。"
        ],
        "title": "耳邊啼鳥喚不起",
        "id": "c9a4a63a-91dc-4633-9c90-635c762b8881"
    },
    {
        "author": "徐積",
        "paragraphs": [
            "淮陰寄食卒爲將，南陽閒卧卒爲相。",
            "孟軻之道其如何，枉尺如何直尋丈。"
        ],
        "title": "偶述",
        "id": "673823cf-3b0d-4104-96d6-aec22990db06"
    },
    {
        "author": "徐積",
        "paragraphs": [
            "有客不爲賦，而乃求榮階。",
            "是猶適吳楚，却背東西來。",
            "孟郊從進士，聞者徒相咍。",
            "退之髪已禿，知己其誰哉。",
            "余獨謂不然，此事何足哀。",
            "但恐子之道，未足爲奇侅。",
            "子歌堅誠好，不爲利所回。",
            "得則爲顔氏，失則爲隤孏。",
            "爲子歌一闋，爲子酌一杯。",
            "余歌爲爾宜何歌，余聞日月如飛梭。",
            "但憂其道不到古，窮通之事余如何。"
        ],
        "title": "有客不爲賦",
        "id": "64812691-ea0e-4521-9ee4-cfc695b3d5a9"
    },
    {
        "author": "徐積",
        "paragraphs": [
            "有人望月吟太虛，半夜秋風生碧蘆。",
            "碧蘆風起吹老桂，吟聲入月驚蟾蜍。",
            "明夜中秋更好吟，兔肥蟾大桂成林。",
            "桂兔之外有何物，玉池水到中秋溢，秋風刮水如霜滴。"
        ],
        "title": "八月十四夜",
        "id": "becab23b-a879-43a0-bbcd-dbe226bb8000"
    },
    {
        "author": "徐積",
        "paragraphs": [
            "去年中秋月，與子共吟詩。",
            "今年中秋月，與子嗟別離。",
            "前書約相見，頗說中秋期。",
            "夜久風霜寒，對月空相思。"
        ],
        "title": "中秋月下作贈呂祕校",
        "id": "1020bafa-00ff-447c-a10d-a253e6988517"
    },
    {
        "author": "徐積",
        "paragraphs": [
            "山陽如許大，不與我同住。",
            "翩翩雁與鴻，可惜分飛去。",
            "淮中極清泚，亦有洲與沚。",
            "一雁自安棲，一鴻望江水。"
        ],
        "title": "寄汝弼",
        "id": "f7431d5b-5df7-4465-9b63-176bedbc565d"
    },
    {
        "author": "徐積",
        "paragraphs": [
            "空中氣候何蒼蒼，風力不勁雲不黄。",
            "一冬無雪農家忙，爲憂麰麥不豐穰。",
            "若有雪時滿引觴，仍將詩去報庾郎。",
            "牢收浙帥厨中羊，恐有劍客過城隍。"
        ],
        "title": "寄張宜伯",
        "id": "1592d5c5-2dac-428d-896d-023efadc068e"
    },
    {
        "author": "徐積",
        "paragraphs": [
            "縛竹編茅雜亂蓬，四籬俱是野花叢。",
            "莫道江湖山色好，籬落不禁秋後風。",
            "秋後風從西北起，身上蓑衣冷如水。",
            "夫妻却在釣船中，兒孫走入蘆花裏。",
            "夫妻不會作活計，辛苦賣魚沽酒費。",
            "兒孫身上更貧窮，白日無衣夜無被。",
            "昨日前村酤酒處，今朝忽見無人住。",
            "聞道江南地更暖，移舟急望江南去。"
        ],
        "title": "漁者",
        "id": "fb05aa4d-70bf-4be5-ad2f-9220ecc9fadd"
    },
    {
        "author": "徐積",
        "paragraphs": [
            "有人口誦浮雲曲，手把瀟湘一竿竹。",
            "荻花洲上作茅菴，坐看江頭浪如屋。"
        ],
        "title": "釣者",
        "id": "d73b8052-8dfd-4819-ad10-4b261a3169bc"
    },
    {
        "author": "徐積",
        "paragraphs": [
            "白髪老翁心似鐵，網盡溪魚猶未歇。",
            "船中渾是賣魚錢，買酒烹魚醉明月。"
        ],
        "title": "漁翁",
        "id": "2c986749-cf1f-4e73-ae1e-4bc4ec035802"
    },
    {
        "author": "徐積",
        "paragraphs": [
            "水曲山隈四五家，夕陽烟火隔蘆花。",
            "漁唱歇，醉眠斜，綸竿蓑笠是生涯。"
        ],
        "title": "漁父樂",
        "id": "4e04a762-12d8-4a23-80e6-f6fbb62810d5"
    },
    {
        "author": "徐積",
        "paragraphs": [
            "見說紅塵罩九衢，貪名逐利各區區。",
            "論得失，問榮枯，爭似儂家占五湖。"
        ],
        "title": "漁父樂 無一事",
        "id": "2daf7dd1-316d-487e-aaf0-17bb4e60babe"
    },
    {
        "author": "徐積",
        "paragraphs": [
            "討得漁竿買得船，歸休何必待高年。",
            "深浪裏，亂雲邊，只有逍遥是水仙。"
        ],
        "title": "漁父樂 堪畫看",
        "id": "c7fc4209-8e66-4d33-88df-58fe6e7d35eb"
    },
    {
        "author": "徐積",
        "paragraphs": [
            "飽則高歌醉即眠，只知頭白不知年。",
            "江遶屋，水隨船，買得風光不著錢。"
        ],
        "title": "漁父樂 誰學得",
        "id": "e0db0ee7-7582-4023-b9a1-dab5de260b7e"
    },
    {
        "author": "徐積",
        "paragraphs": [
            "管得江湖占得山，白雲同散學雲閒。",
            "清旦出，夕陽還，不知身在畫屏閒。"
        ],
        "title": "漁父樂 君看取",
        "id": "7b437037-8504-4ce4-97f2-1cb5697f3fc9"
    },
    {
        "author": "徐積",
        "paragraphs": [
            "一酌村醪一曲歌，回看塵世足風波。",
            "憂患大，是非多，縱得榮華有幾何。"
        ],
        "title": "漁父樂 君不悟",
        "id": "0caa30ca-631e-4c52-a6a2-7924edd82187"
    },
    {
        "author": "徐積",
        "paragraphs": [
            "嘗聞唐李氏，世號爲賢妻。",
            "以力營七喪，或謂難庶幾。",
            "孰知蔡家婦，其事乃同之。",
            "豈特在中饋，無往而無儀。",
            "孝於其所尊，慈於其所卑。",
            "即知義所在，能終義所爲。",
            "我生至此極，我嫁逢百罹。",
            "其屬死略盡，其骨俱無歸。",
            "身爲未亡人，心乃真男兒。",
            "以己任其責，無忘須臾時。",
            "但恐事不濟，安知卹寒饑。",
            "乃捐奉生具，而爲送亡資。",
            "面不御膏沐，首不加冠笄。",
            "金珠鬻於市，文繡容何施。",
            "更無囊中裝，唯有身上衣。",
            "殆將截其髪，幸苟完其肌。",
            "所得蓋良苦，所積從細微。",
            "如此十年久，猶以爲支離。",
            "日下卜諸良，宅兆相厥宜。",
            "一舉十八喪，一旦得所依。",
            "手自植松楸，身亦沾塗泥。",
            "何暇裹兩足，但知勤四肢。",
            "居者歎於室，行者泣於歧。",
            "鳥亦助叫號，人思操虆梩。",
            "冥冥長夜魂，所獲喜可知。",
            "鬰鬰佳城中，不爲中道尸。",
            "卒辦其家事，少慰而心悲。",
            "義深海可涸，行堅山可摧。",
            "孤誠貫白日，幽光淩虹霓。",
            "吾聞古烈女，犖犖非無奇。",
            "一死蓋易處，一節亦易持。",
            "至如張氏者，使人尤歔欷。",
            "誰爲孝婦傳，誰爲黄絹碑。",
            "亦有淮上翁，爲述濉陽詩。",
            "移書太史氏，無令茲逸遺。"
        ],
        "title": "濉陽",
        "id": "7bf965f2-32b0-45f5-98d6-59b6886a4586"
    },
    {
        "author": "徐積",
        "paragraphs": [
            "臨卧更飲一盃酒，自唱仙謠拍雙手。",
            "春風欺醉入懷來，留下亂花香一斗。"
        ],
        "title": "臨卧",
        "id": "d1f943a6-4f41-40de-96f3-cbd0cbeb8390"
    },
    {
        "author": "徐積",
        "paragraphs": [
            "哀哀復哀哀，哀哀至此極。",
            "孤兒與慈母，中路忽相失。",
            "恍惚須臾閒，終日不復得。",
            "誰復坐我堂，誰復入我室。",
            "誰復飲兒酒，誰復哺兒食。",
            "兒饑復誰念，兒寒復誰卹。",
            "耳不聞慈語，目不見慈色。",
            "譬如行路人，日遠如一日。",
            "行人猶可期，遠道猶可追。",
            "天窮地盡處，一日猶可歸。",
            "哀哀復哀哀，此去無盡時。",
            "誰言生離別，不知死別離。",
            "君不見人已閉門鳥已棲，黄昏塚畔孤兒啼。"
        ],
        "title": "哀哀詞",
        "id": "8a032a15-5225-4805-aa8a-cda431cd1b46"
    },
    {
        "author": "徐積",
        "paragraphs": [
            "書之有古篆，文之有六經。",
            "秦漢而下浸以徙，隸學基路生重扃。",
            "其閒述者亦世出，牛蹄之水纔一泓。",
            "先生之志在復古，胸中直氣何森森。",
            "獨乘騏驥追大朴，執縛浮銳攘欃槍。",
            "手中一筆千萬變，天風號令驅雷霆。",
            "蛇蟠蠖屈體既具，鶚立虎視勢乃成。",
            "剛柔伸屈有常勢，天地之道陽與陰。",
            "傑然出者其勢聳，嶽仞五千磨太清。",
            "盤然屈者非一屈，黄河九折來滄溟。",
            "龐然一畫勢自若，老將堅卧中軍營。",
            "至於一點亦有象，地丘人目天之星。",
            "先生大體貴淳古，輕輕重重齊權衡。",
            "周家太師負黼扆，高冠大旆朝王庭。",
            "唐虞二帝正揖讓，臯夔稷契環兩楹。",
            "聖人作樂有大本，剔抉淫衛完古音。",
            "大匠作室以規矩，悉去臲𡰈除斜撐。",
            "專車骨節世不朽，今乃一縱而一橫。",
            "巨靈以手遏大難，印入山骨磨不平。",
            "雄恢嚴毅不可犯，手中常握十萬兵。",
            "信乎創字自有說，宜必象形而象聲。",
            "天地之大有萬象，萬象不能遁其情。",
            "嗚呼篆法乃如此，大哉剛健純粹精。",
            "走獸之類爲麒麟，飛鳥之類爲鷦鵬。",
            "蹊徑之類爲大路，垣牆之類爲堅城。",
            "以德論之爲聖人，以法論之爲朝廷。",
            "傍睨衆字乃可笑，太山之重鴻毛輕。",
            "亡國之主好逸豫，兒女子輩多驕淫。",
            "聖人之後惟孟子，古篆之後唯陽冰。",
            "金渾玉璞天下寶，嗟乎世俗多聾盲。",
            "欲行古道世輒笑，欲言古學世輒驚。",
            "志之所之在一賦，斗筲之器徒易盈。",
            "雕蟲篆刻滿天下，不矜實行矜虛名。",
            "六經塵土塞高閣，聖人之道成坎坑。",
            "況乎古篆固可棄，胡爲獨好於先生。"
        ],
        "title": "李陽冰篆",
        "id": "4812d3aa-ee0e-4824-b2e3-f65a0a71e19f"
    },
    {
        "author": "徐積",
        "paragraphs": [
            "洞庭湖口君須過，爲我回頭弔屈平。",
            "楚國誰曾怜直道，湘江依舊寄冤聲。",
            "反騷義命賢揚子，作賦譏傷陋賈生。",
            "若是獨醒無不可，荷蓑猶可釣而耕。"
        ],
        "tags": [
            "洞庭湖"
        ],
        "title": "弔屈平",
        "id": "d800b081-483c-4b9b-b493-ca202d4a6f22"
    },
    {
        "author": "徐積",
        "paragraphs": [
            "區區拖損一紬袍，行到郊居力已勞。",
            "有命自知誰畏禍，無災可避謾登高。",
            "黄金菊滿花情薄，白玉樽深酒興豪。",
            "盡日使君人不至，淵明吟醉也陶陶。"
        ],
        "title": "重陽日訪馬存秀才席上寄崔公太守",
        "id": "9c7810be-75ed-44a8-9739-9a1f7c309f65"
    },
    {
        "author": "徐積",
        "paragraphs": [
            "已矣哀哉死有終，青衫就木未爲窮。",
            "義如有枉榮斯辱，事苟無邪蹇勝通。",
            "力致全喪關右帥，泣尋孤櫬郭西翁。",
            "精神入夢非生及，使我低顔愧古風。"
        ],
        "title": "哭彥規  其一",
        "id": "e8b15009-c521-48a9-9fdf-861768a853bf"
    },
    {
        "author": "徐積",
        "paragraphs": [
            "初余視子髪垂肩，及至成童便聳然。",
            "憂患纏來成白頷，聲名隨去入黄泉。",
            "孤甥見卹情非淺，暴骨收藏義可傳。",
            "多少文章零落盡，朝廷何處訪遺編。"
        ],
        "title": "哭彥規  其二",
        "id": "3f75cadb-9d59-4838-9036-da252a756d53"
    },
    {
        "author": "徐積",
        "paragraphs": [
            "與君相得久忘言，晚更傾腸共豁然。",
            "剗盡丘陵平作路，决開溝澮合爲川。",
            "古人刎頸終相殺，世俗操心愛脇肩。",
            "六十老翁能有幾，却尋舊友向黄泉。"
        ],
        "title": "哭彥規  其三",
        "id": "fe8b0747-5c0f-459c-9cda-d8d62585cb0c"
    },
    {
        "author": "徐積",
        "paragraphs": [
            "有時半日兩敲門，語罷南窗坐北軒。",
            "意外得文哀絕筆，理中論事酷能言。",
            "須知是物非無本，若論斯人自有源。",
            "不蹈不襲真所性，洪河自古出崑崙。"
        ],
        "title": "哭彥規  其四",
        "id": "ba11353f-28f7-4495-adc2-bd7ba5be8ec2"
    },
    {
        "author": "徐積",
        "paragraphs": [
            "青衫伴我情彌重，白首期君事忽乖。",
            "天下若教俱好義，道傍安得有遺骸。",
            "且將綿蓋孤兒寢，誰折荆爲稚女釵。",
            "吟至此篇還索酒，更持薑桂坐寒齋。"
        ],
        "title": "哭彥規  其五",
        "id": "2cbcbbd7-287d-4a46-9b05-68cfcc099124"
    },
    {
        "author": "徐積",
        "paragraphs": [
            "我誦千濤噴雪詩，急提筆去寫僧扉。",
            "碧蘆陰處評文坐，黄菊花時載酒隨。",
            "老丈爲兒親送藥，衰翁頼子少呼醫。",
            "最是秦中葬枯骨，不須銘墓只鎸肌。"
        ],
        "title": "哭彥規  其六",
        "id": "f9cb535e-7083-4e98-9d2e-74cd042b9129"
    },
    {
        "author": "徐積",
        "paragraphs": [
            "道傍有無車馬通，朝復莫兮秋且冬。",
            "草頭半折木已空，鳥啄噤兮霜與風。",
            "白鷗肚上殘日紅，一丘莽蒼黄昏中。",
            "亦有松陵怨詩否，此時誰訪談玄翁。"
        ],
        "title": "哭彥規  其七",
        "id": "bc455d37-8553-462a-b396-4438ae4bac4c"
    },
    {
        "author": "徐積",
        "paragraphs": [
            "好讀奇書好運籌，橫刀常賦玉關秋。",
            "銅符正選千兵守，金印猶虛萬戶侯。",
            "艗趁潮來家易到，龍投池上劍難求。",
            "應須讀盡平蠻策，二廣封疆近吉州。"
        ],
        "title": "贈胡大夫",
        "id": "30c6a383-bc8d-4fbf-9fd3-1c7a5a001f1a"
    },
    {
        "author": "徐積",
        "paragraphs": [
            "北邊控扼重瀛州，虎視鷹揚屬壯猷。",
            "盡道胡人新斷臂，安知漢將欲舂喉。",
            "爲文法度堆青簡，奉使勳勞半白頭。",
            "六路全秦與全魏，不須野戰覓封侯。"
        ],
        "title": "寄呂帥  其一",
        "id": "11da5f3d-3909-4042-8f86-c19b5e6d63ca"
    },
    {
        "author": "徐積",
        "paragraphs": [
            "師屯十萬建牙旗，大纛森森重使威。",
            "燕頷將軍宜繡帽，龍驤戰士愛犀衣。",
            "銀鎗作隊行春去，蠟炬成林校獵歸。",
            "更看鈴齋憑几處，文如布陣翰如飛。"
        ],
        "title": "寄呂帥  其二",
        "id": "4754910e-bc3d-48f7-ac0a-7b15f2522e5f"
    },
    {
        "author": "徐積",
        "paragraphs": [
            "胡人勇悍真勍敵，漢將威名重泰山。",
            "隠若金城當一面，橫如鐵陣控三關。",
            "防秋甲士屯田去，牧馬氈裘避塞還。",
            "儒帥著書閒暇否，兩淮人物太平閒。"
        ],
        "tags": [
            "泰山"
        ],
        "title": "寄呂帥  其三",
        "id": "4a0f38f1-ae26-46f7-9996-9362d1be4ed3"
    },
    {
        "author": "徐積",
        "paragraphs": [
            "帥臣所統在燕南，事事如窺指掌閒。",
            "仗鉞精神堪破虜，搤吭形勢正當關。",
            "十洲部分連滄海，一道軍聲過黑山。",
            "文武非徒尹吉甫，前時方叔已平蠻。"
        ],
        "title": "寄呂帥  其四",
        "id": "211973ff-7747-4630-830e-cae6cf7ae361"
    },
    {
        "author": "徐積",
        "paragraphs": [
            "事皆術內宜謀帥，奇在胸中合運籌。",
            "戰士常騎突陣馬，將軍須養犒師牛。",
            "雅歌坐燕春歸塞，緩带行吟月上樓。",
            "且勸主人宜飲酒，邊城六月已如秋。"
        ],
        "title": "寄呂帥  其五",
        "id": "a891e529-070b-488a-a526-f2eeb71327b4"
    },
    {
        "author": "徐積",
        "paragraphs": [
            "李令歸來歲月深，池人得子貴其情。",
            "定知縣事依前簡，還記官曹復舊清。",
            "如問以思謀所貴，能嚴而恕罰斯輕。",
            "芙蓉水上人相憶，因寄梅花附此聲。"
        ],
        "title": "贈劉懋功",
        "id": "a4bdd3e9-1af4-4773-a9b0-16ec23a0e65a"
    },
    {
        "author": "徐積",
        "paragraphs": [
            "庾郎醖藉本仙材，適自王家池上回。",
            "楊柳風前紅蠟炬，芙蓉香畔白髯顋。",
            "便摇健筆揮詩藁，仍替衰翁倒酒罍。",
            "說與泗州倪發勾，夢隨淮水向東來。"
        ],
        "title": "贈汪判官",
        "id": "0da55db4-eea8-49ee-901c-471099edcc57"
    },
    {
        "author": "徐積",
        "paragraphs": [
            "犖犖雄名駭世閒，堂堂誰敢舉頭看。",
            "高談豹略今無敵，誰污龍泉血未乾。",
            "蠻貢急趨金殿肅，胡蹝深入鐵山閒。",
            "關中自號詩書將，肯愧齊王在將壇。"
        ],
        "title": "贈劉閤使",
        "id": "830ed39f-5566-4f9e-9aa7-57f3388eed36"
    },
    {
        "author": "徐積",
        "paragraphs": [
            "此中可恨恨無山，猶勝紛紛富貴閒。",
            "綠野盡充公好尚，朱門安得水回環。",
            "對雲披住雲邊浪，踏月空行月下灣。",
            "好戴宮紗著宮錦，時時吟去復吟還。"
        ],
        "title": "寄路倅",
        "id": "d3f12d9f-c52d-4ccd-93dc-2d996452694f"
    },
    {
        "author": "徐積",
        "paragraphs": [
            "君看梅艷似何人，不畫蛾眉色自真。",
            "冷寄北風淮上雪，暖思南國嶺頭春。",
            "莫嗔俗眼偏相棄，若比夭桃太不勻。",
            "我共參軍同所好，折來酣笑插烏巾。"
        ],
        "title": "和范君錫觀梅  其一",
        "id": "f45c21ca-9338-4c01-919e-6e8af9ba331c"
    },
    {
        "author": "徐積",
        "paragraphs": [
            "月庭有影終難辨，雪徑無香不易分。",
            "江上肌膚新出浴，嶺頭環珮忽藏雲。",
            "少他幾幅青羅袂，解與何人繡段裙。",
            "我愛此花真一色，將詩急報范參軍。"
        ],
        "title": "和范君錫觀梅  其二",
        "id": "63ab22b9-2e6a-46fb-99a7-195eb0cf51dd"
    },
    {
        "author": "徐積",
        "paragraphs": [
            "若論君顔色，瓊瑶未足珍。",
            "花中誰作偶，物外獨先春。",
            "有艷皆歸樸，無妖可媚人。",
            "江南看已厭，洛浦種還新。",
            "日晚巫山雨，牆低宋玉鄰。",
            "施朱其已僞，傅粉亦非真。",
            "堪把歌詩贈，何辭唱和頻。",
            "君篇爲第一，便可獻楓宸。"
        ],
        "title": "和呂祕校觀梅  其一",
        "id": "51ffe69d-6bcf-4d40-835e-a1386785d11c"
    },
    {
        "author": "徐積",
        "paragraphs": [
            "寒梅雖淡薄，乃是物之珍。",
            "天與離羣性，花前獨步春。",
            "江臯多冒雪，山路不逢人。",
            "根本蟠雖久，花趺長自新。",
            "妖姿雖共處，正色願相鄰。",
            "縱使紅爲飾，何如素是真。",
            "北人殊未識，南國見何頻。",
            "須假東風力，春香到紫宸。"
        ],
        "title": "和呂祕校觀梅  其二",
        "id": "29f5aaa7-bca5-46da-b653-eb1c550ff9d4"
    },
    {
        "author": "徐積",
        "paragraphs": [
            "本朝謀帥得雄剛，氣語無邪面目方。",
            "掌握事嚴持斧鉞，咽喉地緊扼豺狼。",
            "鐵林猛士新翻陣，幕府奇書舊滿囊。",
            "可減邊兵三十萬，匈奴走入黑山藏。"
        ],
        "title": "寄顧瀛州",
        "id": "af4c4adc-9d70-4657-854b-1544bf98d3df"
    },
    {
        "author": "徐積",
        "paragraphs": [
            "手持報簡人歸後，足步迴廊角住聲。",
            "但恐舟行隨早晚，此時秋色半陰晴。",
            "明朝路向雲邊望，今夜詩須枕上成。",
            "四壁無燈窗有月，直無老夢到三更。"
        ],
        "title": "送倪敦復  其一",
        "id": "887ea8c2-5dba-47b7-9fd7-f15758c5244a"
    },
    {
        "author": "徐積",
        "paragraphs": [
            "連朝送客經三日，每夜忘眠約數更。",
            "枕上尋船無夢去，窗間望月有詩成。",
            "莫愁病叟添愁思，爲恐行人趁曉晴。",
            "急送村醪追後乘，要教飲處憶南城。"
        ],
        "title": "送倪敦復  其二",
        "id": "0579169d-ba8c-461f-8659-46c7726e9618"
    },
    {
        "author": "徐積",
        "paragraphs": [
            "各自逢人且寄音，仍須南北夢相尋。",
            "已成鳬雁分飛勢，更值淮湖連日陰。",
            "每論事時於義切，重來別後此情深。",
            "山東定飲登高酒，剩折黄花望我吟。"
        ],
        "title": "送倪敦復  其三",
        "id": "3300d898-6b80-4b8c-a011-79abe2681834"
    },
    {
        "author": "徐積",
        "paragraphs": [
            "朱輪海上新迎部，玉筍朝中舊立班。",
            "曾屈高風來泮水，宜將老夢到朐山。",
            "霞張列炬紅彌野，潮作飛霜白叩關。",
            "三四百州爲第一，日華先照郡樓閒。"
        ],
        "title": "寄呂海州",
        "id": "3c311693-d825-4620-9c24-16c9bb7cc44b"
    },
    {
        "author": "徐積",
        "paragraphs": [
            "淮東學士求新範，海角仙人棄舊居。",
            "不用更携揚子醖，但來同噉庾郎蔬。",
            "赤墀待把文章獻，黄綬難親議論餘。",
            "泮水宮中方就講，何煩留下橐中書。"
        ],
        "title": "贈至幾  其一",
        "id": "b6fa8f9d-f8a6-4688-8655-0b7ef713f160"
    },
    {
        "author": "徐積",
        "paragraphs": [
            "西城塔下逢君後，南郭庠中借館居。",
            "正共孤甥棲暖席，未如老圃灌寒蔬。",
            "直生豈敢嗟年暮，餓死猶慚乞祭餘。",
            "六十衰翁如可教，更忙須遺所藏書。"
        ],
        "title": "贈至幾  其二",
        "id": "e0756b45-db77-45e6-b432-50dfb47a60dd"
    },
    {
        "author": "徐積",
        "paragraphs": [
            "僧房幾載如禪定，州序今來以義居。",
            "直道褐衣猶勝錦，枉身牢鼎不如蔬。",
            "何心敢冀漿先饋，無善兼令歲有餘。",
            "最是學文方自訟，只堪把筆教兒書。"
        ],
        "title": "贈至幾  其三",
        "id": "3b1825fa-eea8-444d-a2f7-a4f43f93ddbe"
    },
    {
        "author": "徐積",
        "paragraphs": [
            "南州本是諸儒秀，上國宜從大隠居。",
            "別我好留仙竹杖，送君欲獻野芹蔬。",
            "所慚下士文章陋，未報諸公禮義餘。",
            "若見汝陰前太守，爲言迂闊正談書。"
        ],
        "title": "贈至幾  其四",
        "id": "cc7d7d32-6ef0-439d-a8b0-5e6a78d1a37a"
    },
    {
        "author": "徐積",
        "paragraphs": [
            "誰家門外柳雙株，滿屋清風是我居。",
            "霜後正逢籬下菊，雪前已貯甕中蔬。",
            "沫流口角耽吟睡，毛墜頭心久病餘。",
            "努力正如初學輩，老瞳昏澀夜看書。"
        ],
        "title": "贈至幾  其五",
        "id": "9014f970-db04-4a8d-8de1-7fedc7bc721c"
    },
    {
        "author": "徐積",
        "paragraphs": [
            "上欲求稽古，天書下四溟。",
            "儒風久湮鬰，詔意乃丁寧。",
            "削剝因唐氏，源流自漢庭。",
            "春秋披日月，易象炳丹青。",
            "禮樂搜潜奧，詩書抉杳冥。",
            "今焉拘注疏，何謂復明經。"
        ],
        "title": "復明經",
        "id": "3ad4617c-9b2a-4e72-b4a5-c0a1474289e1"
    },
    {
        "author": "徐積",
        "paragraphs": [
            "吟翁如共老莊游，物外能齊樂與憂。",
            "鼇背不爲三島客，魚竿終泛五湖舟。",
            "何須大使詩來問，合使幽人病爲瘳。",
            "陶令菊花猶有在，未知肯飲一杯不。"
        ],
        "title": "和蔣龍圖",
        "id": "91c27baa-224b-49eb-9ec1-7bfa0c05dfa3"
    },
    {
        "author": "徐積",
        "paragraphs": [
            "人爲多情乃送君，余雖不送情更深。",
            "破窗半夜風霜冷，危坐燈前爲子吟。"
        ],
        "title": "送呂清叔  其一",
        "id": "bcbfdce1-6231-4bf9-909f-4ba2ba7df318"
    },
    {
        "author": "徐積",
        "paragraphs": [
            "平生志在青雲霄，十年不飛藏羽毛。",
            "夫子乃是知我者，吟詩贈子何辭勞。"
        ],
        "title": "送呂清叔  其二",
        "id": "56ae2abb-89b5-4ca1-90f2-f36757a7799d"
    },
    {
        "author": "徐積",
        "paragraphs": [
            "匆匆一棹向東行，抖擻空囊無一金。",
            "買魚沽酒向村市，典却蔡家焦尾琴。"
        ],
        "title": "送呂清叔  其三",
        "id": "ffff8456-46bc-4d6d-9b82-96b8e120f59b"
    },
    {
        "author": "徐積",
        "paragraphs": [
            "深院吟哦夜半時，須有鬼神聽此詩。",
            "吟聲往往到明月，淮上有風摇桂枝。"
        ],
        "title": "送呂清叔  其四",
        "id": "b18fb2df-ca3f-4105-a487-8da32d9226ab"
    },
    {
        "author": "徐積",
        "paragraphs": [
            "城外人傳大使來，吟翁正共客啣杯。",
            "赤帷便記長安道，駿馬仍思御史臺。",
            "義色可令姦膽破，剛姿不爲疾風摧。",
            "公能幾日山陽住，待報舟人且倒桅。"
        ],
        "title": "和蔣穎叔  其一",
        "id": "8d1a546b-b8bf-4fe8-a730-866e25d9c773"
    },
    {
        "author": "徐積",
        "paragraphs": [
            "盛德尊光不召賓，玉環星弁自迂身。",
            "北窗卧者陶元亮，大使車中陸子真。",
            "自道老來心逾壯，若論兵後氣彌真。",
            "所慚舊學非精義，仰負高風如古人。"
        ],
        "title": "和蔣穎叔  其二",
        "id": "4c860665-5592-48e5-a20f-1ad04bebabae"
    },
    {
        "author": "徐積",
        "paragraphs": [
            "待到伊川濯盡塵，洛陽城下且留身。",
            "文才得似長沙傅，試問如今有幾人。"
        ],
        "title": "送人之洛陽",
        "id": "1710724f-5f1b-4302-b4c0-ccaa2d802529"
    },
    {
        "author": "徐積",
        "paragraphs": [
            "午日移陰後，行人罷燕時。",
            "路從西郭去，船值北風吹。",
            "夢裏猶迴首，心中欲附詩。",
            "從來義如此，兩意自相知。"
        ],
        "title": "寄蘇子由",
        "id": "dbd6d932-aac3-4fb7-8177-4c0ad6d4a9cb"
    },
    {
        "author": "徐積",
        "paragraphs": [
            "我是東臯叟，君居在屋東。",
            "已曾同硯席，最好共耕農。",
            "蕙帳兼棲鶴，籃輿亦带笻。",
            "若評樵採事，須更喚鄰翁。"
        ],
        "title": "贈慎叔良",
        "id": "969632b1-7a6f-4648-8156-9663e2242399"
    },
    {
        "author": "徐積",
        "paragraphs": [
            "老掾成迂闊，彌年信不通。",
            "白頭負高義，病眼想清風。",
            "奉使更三節，題名在兩宮。",
            "有人能舉類，舊德起淮東。"
        ],
        "title": "寄田大夫",
        "id": "6d0e9a9f-f3e4-4dd9-b1df-3da6cad17b84"
    },
    {
        "author": "徐積",
        "paragraphs": [
            "一別三千里，俱爲六十翁。",
            "日中多俗事，枕上憶清風。",
            "聞子生雙鳳，看書快兩瞳。",
            "以囊仍貯果，寄我厥苞紅。"
        ],
        "title": "寄慎朝奉",
        "id": "38a7d976-116d-4762-9b1c-21f992199f1b"
    },
    {
        "author": "徐積",
        "paragraphs": [
            "東南未回客，行樂又經年。",
            "吳市花朝酒，松江月夜船。",
            "窮閻無屋住，廣殿有詩傳。",
            "若論平生事，無如任自然。"
        ],
        "title": "寄張景修",
        "id": "33193347-c71e-4ee3-af8a-4da3b33a903f"
    },
    {
        "author": "徐積",
        "paragraphs": [
            "吳有朱夫子，相知凡幾年。",
            "心怜閉門叟，書附過江船。",
            "行已爲人表，文應許世傳。",
            "臨風有餘誨，時復慰皤然。"
        ],
        "title": "寄朱博士",
        "id": "f49f5e09-2708-48ee-a618-5b8e5248e89d"
    },
    {
        "author": "徐積",
        "paragraphs": [
            "幕官真有道，野叟是何人。",
            "被此新詩贈，兼之古意醇。",
            "若論今古事，前是老農身。",
            "誰謂芙蓉客，能來相顧頻。"
        ],
        "title": "和李閎中",
        "id": "a807b7ba-627f-4093-9d59-5aa11105e6a9"
    },
    {
        "author": "徐積",
        "paragraphs": [
            "前日喜重來，今朝復送迴。",
            "出門無僕馬，爲子走風埃。",
            "遠客有詩贈，短亭無酒杯。",
            "南州雖得士，東觀却遺才。"
        ],
        "title": "送王潜聖  其一",
        "id": "9ee5fff1-a290-4059-ad28-4e65e5346811"
    },
    {
        "author": "徐積",
        "paragraphs": [
            "一自渡江津，茫然不記春。",
            "船諳淮上月，馬慣洛陽塵。",
            "可去問唐舉，未須慚買臣。",
            "終令舊關吏，還似棄繻人。"
        ],
        "title": "送王潜聖  其二",
        "id": "780dfa7f-c6ac-4066-9818-df4b04e6bf5a"
    },
    {
        "author": "徐積",
        "paragraphs": [
            "兩翅慢如雲，倦飛歸故林。",
            "褐夫懷有玉，貧女歎無金。",
            "北闕報初罷，南陔情更深。",
            "升堂拜親後，先看白頭簪。"
        ],
        "title": "送王潜聖  其三",
        "id": "e28eed50-0b8f-4466-a685-cdacdbb15cbf"
    },
    {
        "author": "徐積",
        "paragraphs": [
            "南北倦遊客，離家幾問津。",
            "文隨年共老，名與德俱新。",
            "射策謾稽古，抱關猶誤親。",
            "窮通只如此，寧愧斷機人。"
        ],
        "title": "送王潜聖  其四",
        "id": "895df5f9-9caa-4aa6-a193-dd355327b15a"
    },
    {
        "author": "徐積",
        "paragraphs": [
            "千兵州將已嚴裝，猶入西菴曳繡裳。",
            "坐燕起來中酒色，行春歸後落花香。",
            "難酬高義情彌重，欲述餘恩事更長。",
            "但看楚人遮道處，草頭垂淚濕殘陽。"
        ],
        "title": "送李守",
        "id": "101ea83f-556b-4a6b-841a-7d562e81441e"
    },
    {
        "author": "徐積",
        "paragraphs": [
            "昔者淮南使，剛中輔以和。",
            "生前無所苟，身後事如何。",
            "有子泣枯草，無人誦蓼莪。",
            "林公爲不死，下客謾悲歌。"
        ],
        "title": "寄林虙",
        "id": "58e82de4-2ce6-46c7-84e7-2d3b509124c5"
    },
    {
        "author": "徐積",
        "paragraphs": [
            "節用黄金詔紫泥，皇華仍賦使臣詩。",
            "三千里路爭迎送，五十州官待指揮。",
            "盡解纍囚南到日，却尋急傳北歸時。",
            "趣裝亦有明珠否，八樹成林桂一枝。"
        ],
        "title": "送蔣憲  其一",
        "id": "e39158dc-1c05-490d-91fc-74b3a8ffbfa2"
    },
    {
        "author": "徐積",
        "paragraphs": [
            "遠服兵刑事可知，全吳分野有星移。",
            "漢家詔使登車後，蜀道忠臣叱馭時。",
            "山色迎來城到近，桂香隨去馬行遲。",
            "梅林亦是公家管，廣帥應須寄北枝。"
        ],
        "title": "送蔣憲  其二",
        "id": "691624a6-bfe0-4bcf-b8b2-62c7c9f48406"
    },
    {
        "author": "徐積",
        "paragraphs": [
            "出乎志者莫如詩，商也能言得自誰。",
            "雅頌漢時猶未遠，風騷齊後若何衰。",
            "翰林飛去秋鷹健，工部行來老驥遲。",
            "亦有孟韓聯句好，姓張員外合肩隨。"
        ],
        "title": "和蹇受之 詩",
        "id": "b3216add-2d82-4b3e-97df-74041fe3f9d9"
    },
    {
        "author": "徐積",
        "paragraphs": [
            "清而勁者笛爲奇，哀絕孤高更不卑。",
            "日暮誰人憑樓處，月明離婦擣衣時。",
            "何煩作賦攄師憤，最好傾心破主疑。",
            "一弄便能歌怨曲，唐衢義哭合相隨。"
        ],
        "title": "和蹇受之 笛",
        "id": "44a6acc1-2693-4361-9b2c-14c5c29461ec"
    },
    {
        "author": "徐積",
        "paragraphs": [
            "醉鄉恍惚在空虛，若論真恬世所無。",
            "坐客任貪清者聖，今人何作古之愚。",
            "宜教側帽穿花過，更好敲門趁月沽。",
            "誰似陶潜最瀟灑，籃輿歸去不須扶。"
        ],
        "title": "和蹇受之 醉",
        "id": "d90f5a4f-fd50-4227-ac4d-1f1d5f139f29"
    },
    {
        "author": "徐積",
        "paragraphs": [
            "笑樂真情豈可誣，樂而不笑是何拘。",
            "日中無事逢棋局，春後有花兼酒壺。",
            "輕俠兒前撫手掌，滑稽傳後掩髭鬚。",
            "江南陸俊還安否，乞與笻枝使自扶。"
        ],
        "title": "和蹇受之 笑",
        "id": "cdb798da-e920-4f02-a0eb-d0f503273687"
    },
    {
        "author": "徐積",
        "paragraphs": [
            "一識明侯二十年，老農依舊未歸田。",
            "學無所得成迂闊，義有其終尚愛憐。",
            "下筆自書青竹汗，上樽仍附玉山泉。",
            "如斯厚意難空飲，待折梅花配酒船。"
        ],
        "title": "謝趙朝散",
        "id": "ce49cbc4-07e2-4283-96e1-57e999cdfb7a"
    },
    {
        "author": "徐積",
        "paragraphs": [
            "講罷潮溝吟綠槐，手持銅鉢待相陪。",
            "青瞳好客難留住，白足高僧又带迴。",
            "今日許尋陶令菊，明年約寄陸生梅。",
            "龐公妻子方炊黍，且報舟人莫起桅。"
        ],
        "title": "謝秦少游",
        "id": "cc7ee1ae-a4e0-418c-9f64-26ac753760ee"
    },
    {
        "author": "徐積",
        "paragraphs": [
            "淮上衰翁何所爲，有人寬厚誤相知。",
            "光華奉使方行部，款密成書更附詩。",
            "在泮飲時常睠睠，乘軺過日倍遲遲。",
            "緣公禮義如斯重，好寄梅花近北枝。"
        ],
        "title": "送李漕",
        "id": "bfab7f36-5ef7-4d61-a823-31632cc71e86"
    },
    {
        "author": "徐積",
        "paragraphs": [
            "倦鶴尋流水，閒雲歸故山。",
            "青囊書在否，留取教人閒。"
        ],
        "title": "送雲鶴山人",
        "id": "f801a129-b6be-4f38-99ac-fb9434eebbd6"
    },
    {
        "author": "徐積",
        "paragraphs": [
            "禁烟娛樂且須頻，二月風光特地新。",
            "料得壺中無俗客，更聞歌者盡陽春。",
            "酒來花下斟瓊液，茶向松閒碾玉塵。",
            "應笑謝安空寂寞，東山終日爲何人。"
        ],
        "title": "和孫元規資政游園  其一",
        "id": "6427e1e4-8332-485b-ab61-83ff3049220f"
    },
    {
        "author": "徐積",
        "paragraphs": [
            "紅作簾帷翠作裀，隨軒歌舞一時新。",
            "未知醒者何如醉，且向樽前莫負春。",
            "烟重柳梢寒蘸水，日高花徑暖生塵。",
            "自從三月芳菲後，誤入桃源又幾人。"
        ],
        "title": "和孫元規資政游園  其二",
        "id": "46aee213-04f2-4706-b2a7-670fba039c1c"
    },
    {
        "author": "徐積",
        "paragraphs": [
            "竹爲籬落水爲鄰，草碧花紅一徑新。",
            "盡日歡聲連綠野，滿城和氣入韶春。",
            "歌姬汗濕眉閒翠，舞妓香生襪下塵。",
            "酒陣詩兵皆大敵，未知元帥屬何人。"
        ],
        "title": "和孫元規資政游園  其三",
        "id": "418bdf2b-2203-47e8-98a4-c981a94083de"
    },
    {
        "author": "徐積",
        "paragraphs": [
            "淮邊羈思嶺頭雲，紺彩騰時電影奔。",
            "一日恰如時輩事，十年空負主人恩。",
            "良因外貌貪馴性，何況中心狎巧言。",
            "他日雕籠如再養，玉環金鏁鐵爲門。"
        ],
        "title": "贈玉師失鸚鵡  其一",
        "id": "0ccdb41c-711b-41d7-96ed-831cdb6e70a7"
    },
    {
        "author": "徐積",
        "paragraphs": [
            "淡烟白浦月黄昏，倚遍闌干空倚門。",
            "接翅定思雲外侶，偷棲應望水邊村。",
            "盡傳世上新詩去，惟有籠中舊物存。",
            "便是却來休更養，不能成事只能言。"
        ],
        "title": "贈玉師失鸚鵡  其二",
        "id": "e30a47b1-ecc6-42d7-9092-5fc31ae3e365"
    },
    {
        "author": "徐積",
        "paragraphs": [
            "赤帷大乘皇華使，鳴玉鏘金訪教官。",
            "紅旆緩摇春日晚，清風先入泮宮寒。",
            "一瓢鄭叟醉初醒，五柳陶翁卧不安。",
            "便著青衫迎謝傅，更無茶果薦杯盤。"
        ],
        "title": "謝蔣穎叔  其一",
        "id": "2025449f-581e-42dc-873f-6281b903797c"
    },
    {
        "author": "徐積",
        "paragraphs": [
            "吟翁未去水雲閒，坐假虛名屈上官。",
            "忽似仰山心貌竦，更思言事骨毛寒。",
            "繡衣自可招黄綬，星弁須來對鶡冠。",
            "莫怪開門迎候早，今冬無雪卧袁安。"
        ],
        "title": "謝蔣穎叔  其二",
        "id": "bee1fec2-6c59-464a-8e6b-7326c48b2fe5"
    },
    {
        "author": "徐積",
        "paragraphs": [
            "義重江湖叟，情施墟墓閒。",
            "孤魂慰長夜，老淚濕衰顔。",
            "一奠方銘骨，三年更倚山。",
            "更分心兩處，恍惚自收還。"
        ],
        "title": "泣謝陳德任",
        "id": "fc30b71c-870c-4b0d-9fec-75702c3498a7"
    },
    {
        "author": "徐積",
        "paragraphs": [
            "所幸生平世，甘於貧與痾。",
            "被譽嗤杜簿，挾勇恥荆軻。",
            "已恨逢君晚，無辭教我多。",
            "野芹容一獻，更索採樵歌。"
        ],
        "title": "和湯令",
        "id": "b70e844a-db61-4f64-b772-a04965cbb145"
    },
    {
        "author": "徐積",
        "paragraphs": [
            "外府新讎校，問君來不來。",
            "春隨流水遠，日被落花催。",
            "煩子神仙御，盡予賢聖杯。",
            "何時松徑下，同坐踏蒼苔。"
        ],
        "title": "召汝弼",
        "id": "76bb3d72-a700-4412-9fc0-ffc8f02bf85a"
    },
    {
        "author": "徐積",
        "paragraphs": [
            "楚有循良守，流民萃一方。",
            "薪蒸溫病骨，菽粟飫饑腸。",
            "永欲充編戶，無心憶故鄉。",
            "恩深何以報，惟有一爐香。"
        ],
        "title": "賑饑篇贈程守  其一",
        "id": "b8e1a496-b06f-4767-912d-0e83d8d12a79"
    },
    {
        "author": "徐積",
        "paragraphs": [
            "乞得諸倉粟，流民獲所依。",
            "已燃薪禦凍，仍用楮爲衣。",
            "病骨蒙新暖，羸肌復舊肥。",
            "故鄉雖有屋，此處可忘歸。"
        ],
        "title": "賑饑篇贈程守  其二",
        "id": "48117a41-c4c7-4ba8-940b-9933c39bfe9d"
    },
    {
        "author": "徐積",
        "paragraphs": [
            "大夫歸旆暖摇春，正好浮淮向汴津。",
            "一片青山迎去棹，兩隄芳草伴行人。",
            "當官事業今彌劭，滿橐文章老更新。",
            "記取吾鄉蒙實惠，吟翁亦是舊編民。"
        ],
        "title": "送山陽宰高奉議",
        "id": "efac33e1-a4f5-49f1-be1a-ed0db6786f3c"
    },
    {
        "author": "徐積",
        "paragraphs": [
            "清風門外客移船，南郭衰翁但惘然。",
            "未吐赤心無限事，重尋皓首幾何年。",
            "茶須飽飯吞甘溜，酒便空心注玉泉。",
            "醉倒淮東鄭雲叟，吟哦聲調入雲烟。"
        ],
        "title": "送吳坦求",
        "id": "432b87ac-d701-44a4-86dc-33c0d81ee143"
    },
    {
        "author": "徐積",
        "paragraphs": [
            "一從西郭恩初重，又至南庠義更深。",
            "自恨杜微無所聽，若忘龔遂是何心。",
            "已知霜露情彌感，更值淮湖氣作陰。",
            "昨夜起來無月色，誰知我爲蔣公吟。"
        ],
        "title": "贈穎叔",
        "id": "7c6d5646-0b8e-4838-a6a8-6468fbade72d"
    },
    {
        "author": "徐積",
        "paragraphs": [
            "王家池上芙蓉客，曾把新詩贈野人。",
            "不道形骸成土木，却言風月長精神。",
            "凡禽易識甘題鳳，野獸難分誤比麟。",
            "努力唱歌酬不得，枉教白雪落紅塵。"
        ],
        "title": "答李閎中節推",
        "id": "0a02de6d-b99f-4d5d-bbe5-a623f29a637a"
    },
    {
        "author": "徐積",
        "paragraphs": [
            "精神滿腹其才裕，清白當官所性存。",
            "國士正居王儉府，野人未識李膺門。",
            "詩筒便恐傳新句，酒席方陪飲上樽。",
            "從此定須懷賤叟，他時來訪我兒孫。"
        ],
        "title": "和沈判官",
        "id": "663a1e7a-bdf6-4420-ae09-5258e1ffa492"
    },
    {
        "author": "徐積",
        "paragraphs": [
            "好客重來直上廳，龐家妻女合炊秔。",
            "名言一坐令誰聽，老病雙瞳爲子明。",
            "有道長官方就祿，無能司戶欲歸耕。",
            "如斯出處俱平易，義理難時即共評。"
        ],
        "title": "謝蔡子驤",
        "id": "8881f6cd-f187-495c-995b-3f19286dcf86"
    },
    {
        "author": "徐積",
        "paragraphs": [
            "雲出無心鶴倦飛，還家歡笑綵爲衣。",
            "雪醅爲壽酒初熟，玉臠供甘魚正肥。",
            "侍燕每操笻杖去，看花常御板輿歸。",
            "故人願子無窮慶，莫使淮南音信稀。"
        ],
        "title": "寄朱至機  其一",
        "id": "402eb793-0ec8-42d4-aa93-da064c6da2b2"
    },
    {
        "author": "徐積",
        "paragraphs": [
            "六十詩翁愛幅巾，清江濯盡洛陽塵。",
            "若無野客來同巷，合有山僧去作鄰。",
            "醉卧不知雲到枕，吟行唯許鶴隨身。",
            "眼看富貴真如夢，說到窮通定笑人。"
        ],
        "title": "寄朱至機  其二",
        "id": "f0092f00-6d7c-465d-b297-7e5016765b17"
    },
    {
        "author": "徐積",
        "paragraphs": [
            "南郭茶杯菊未香，西簷老柳覺疏黄。",
            "家無縣令雙鳬舄，夢有仙人五色羊。",
            "梅信易傳來嶺北，雁書難附過衡陽。",
            "定知遠俗懷公義，若說威名背負芒。"
        ],
        "title": "寄穎叔",
        "id": "073c935f-9dde-40b1-b644-e1c828f19249"
    },
    {
        "author": "徐積",
        "paragraphs": [
            "趨時之悔真良說，枉己之徒信厚顔。",
            "學者淵源當似海，丈夫持守要如山。",
            "挺然特起麟孤角，鄙矣誰窺豹一斑。",
            "爲子臨行雙泣下，白頭人倚夕陽關。"
        ],
        "title": "送婁六秀才",
        "id": "131c3d95-1534-44c2-9acc-6a3acda9942a"
    },
    {
        "author": "徐積",
        "paragraphs": [
            "赤縣堂名清與容，主人兼得古人風。",
            "此閒便是烟波上，何處更尋山谷中。",
            "志激懦貪無弊俗，詔宣寬大有餘功。",
            "若將全德評今昔，應笑陳蕃郭令公。"
        ],
        "title": "和楊守清容堂",
        "id": "7f817cfb-a4ae-480b-b49b-3bfaa5c54856"
    },
    {
        "author": "徐積",
        "paragraphs": [
            "李氏山河勢若蓬，手提長劍截長虹。",
            "請將唐室中興事，可比汾陽再造功。",
            "直道不爲邪黨敗，逆鱗深得諍臣風。",
            "儒生若有逢時幸，未必勳勞盡在公。"
        ],
        "title": "書狄梁公傳",
        "id": "2eaf9ea8-4db1-49e0-ae73-439f693a2885"
    },
    {
        "author": "徐積",
        "paragraphs": [
            "莫道山陽官苦辛，大夫未是不閒人。",
            "晝來琴上披尋曲，夜入花閒點檢春。",
            "拖袂带歸香滿袖，迴燈引去蝶隨身。",
            "高才自有風流格，吟作吳謠事最新。"
        ],
        "title": "夜賞春寄敦復",
        "id": "ff3aa037-8616-402f-bd7f-d18ded4a4f6c"
    },
    {
        "author": "徐積",
        "paragraphs": [
            "檄書插羽來何速，鐵騎成林勢未分。",
            "北壘噉聲雄似虎，南營殺氣猛如雲。",
            "陣前劍客投犀袂，帳外歌姬曳繡裙。",
            "且待揮兵酣戰罷，却行三舍避將軍。"
        ],
        "title": "戲答君錫酣戰之句",
        "id": "80bee74a-17a2-408a-8e59-ecd15a1b6c37"
    },
    {
        "author": "徐積",
        "paragraphs": [
            "伏讀憑欄意，私心輒慨然。",
            "聖徒須企聖，賢黨必思賢。",
            "主上方高枕，民閒正息肩。",
            "使君當自逸，治狀已光前。"
        ],
        "title": "和崔刑部憑欄",
        "id": "efd406c7-ba45-4709-b5e3-86309812eeee"
    },
    {
        "author": "徐積",
        "paragraphs": [
            "十載交情義有餘，離羣還歎索然居。",
            "一番思我須成夢，每度人來定寄書。",
            "此日相從尤款密，他時何處覓迂疏。",
            "回來徑哭青墩墓，莫向南城問舊廬。"
        ],
        "title": "示汝弼",
        "id": "d3e13a8a-8193-41e0-a8bb-287778993e91"
    },
    {
        "author": "徐積",
        "paragraphs": [
            "蘆葉啣來逢北雁，筠筒信斷候南風。",
            "看回白馬殘陽後，吟盡閒雲落月中。",
            "酌水何時尋陸子，寄裙前日爲梁鴻。",
            "孟光多謝閨房秀，醉酒亡繒是我翁。"
        ],
        "title": "和汝弼",
        "id": "bee3f261-f230-4d9f-b218-ee7aa127a74b"
    },
    {
        "author": "徐積",
        "paragraphs": [
            "朝奉清心自皎然，應將外物比腥羶。",
            "詩歌與性相娛樂，聲色因喪永棄捐。",
            "有義睠余東野舊，無能留子北窗眠。",
            "殷勤爲釂陶家酒，更送甆杯與竹牋。"
        ],
        "title": "呈敦復",
        "id": "c20745f9-ab1f-46d6-9455-e378f864cab3"
    },
    {
        "author": "徐積",
        "paragraphs": [
            "病叟雖迂闊，交情自不疏。",
            "喜逢歸去客，爲謝寄來書。",
            "入幕評文後，臨川視事餘。",
            "携壺吟兩柳，還夢野人居。"
        ],
        "title": "代書寄次翁",
        "id": "4cfc1437-6cfe-48e1-85e4-ae3cf5811ba7"
    },
    {
        "author": "徐積",
        "paragraphs": [
            "公如鄭相怜窮士，我在所知韓孟閒。",
            "下客心形渾是木，高賢禮義欲齊山。",
            "十年用力人誰及，百計酬恩事總艱。",
            "投筆若從班定遠，橫戈先出玉門關。"
        ],
        "title": "上蔣公",
        "id": "36dea620-0caf-463a-a6e3-5c7c5ca81ffa"
    },
    {
        "author": "徐積",
        "paragraphs": [
            "彼美東南雋，堯時作外臣。",
            "有何歸去物，全得老來身。",
            "一節都無變，平生總是真。",
            "勇於羅守退，甘似庾郎貧。",
            "士望今誰耦，儒林舊絕倫。",
            "其心醇是本，以德厚爲珍。",
            "避盜抽園筍，容奴取庫銀。",
            "時情付流水，外物盡浮雲。",
            "久矣謀閒坐，誰乎願要津。",
            "書藏萬卷好，詩換一筒新。",
            "聚道爲家法，分糧卹外姻。",
            "清風還楚部，餘惠在江民。",
            "藉草宜蘭佩，穿松稱鹿巾。",
            "鱠材須活鯉，羹劑要香蓴。",
            "日暖花村路，風溫荇浦春。",
            "耽吟白居士，沈醉李仙人。",
            "驥鳳鳴來久，駒雛教已馴。",
            "義終光國史，名自壓朝紳。",
            "顧我愚而陋，煩公愛以仁。",
            "深恩無報處，北望正勞神。"
        ],
        "title": "和路朝奉退居",
        "id": "fe7f9ca1-5f21-48a6-968c-082349dbff7e"
    },
    {
        "author": "徐積",
        "paragraphs": [
            "閉門有幸藏衰病，策杖無因奉俊游。",
            "繩纏筋骸方就枕，火燒皮骨正思秋。",
            "覽君健句如逢藥，慰我孤懷勝憑樓。",
            "見說束裝行未得，夢魂先到楚江頭。"
        ],
        "title": "送至機",
        "id": "d696ca1a-4a66-480c-8c66-42729e1817ad"
    },
    {
        "author": "徐積",
        "paragraphs": [
            "黄金宮闕紫瑶關，鵷鷺思陪玉筍班。",
            "仙仗好教鳬舄去，客槎却在斗牛閒。",
            "有爲義對霜濤湧，無敵詩同鐵陣閒。",
            "誰報京師羣弟子，先生吏隠鬢毛斑。"
        ],
        "title": "寄路倅洪澤阻水  其一",
        "id": "410cd8f4-2f5e-4aae-a674-cb666cf1ac90"
    },
    {
        "author": "徐積",
        "paragraphs": [
            "莫教容易過龜山，多少人心願復還。",
            "更有南城黄綬客，但吟西戶綠楊閒。",
            "纔經濁汴無澄浪，且趁清淮洗醉顔。",
            "安得就公歌一曲，緩吟遲步夕陽灣。"
        ],
        "title": "寄路倅洪澤阻水  其二",
        "id": "f45d64ba-5b87-4180-99e9-02ba1b58421e"
    },
    {
        "author": "徐積",
        "paragraphs": [
            "丹書一下人神慶，美矣先朝貴孟公。",
            "能與百王興漏典，長令萬國仰遺風。",
            "躬爲獨行生無祿，道配彌高祭有宮。",
            "孰謂闊迂窮至死，正而窮勝枉而通。"
        ],
        "title": "和潘朝奉鄒國公配饗",
        "id": "cf0f8bcd-ebff-42fd-b43b-eabd5dc5c313"
    },
    {
        "author": "徐積",
        "paragraphs": [
            "世俗紛紛事總虛，詩翁今作逸人居。",
            "勤穿東地緣栽竹，喜占明窗爲著書。",
            "近市好賒春肆酒，就淮仍買晚罾魚。",
            "忽撐小艇來西郭，不問皆知訪仲車。"
        ],
        "title": "和路朝奉新居  其一",
        "id": "d24dea63-8ad2-4359-a7ad-64d0da27c897"
    },
    {
        "author": "徐積",
        "paragraphs": [
            "詩翁愛酒典衣沽，六子將孫侍燕居。",
            "正要白家醇釀法，不須劉德僞金書。",
            "厨經雪後炊無黍，門近淮瀕食有魚。",
            "何以獻公尋一物，庾郎三韭載盈車。"
        ],
        "title": "和路朝奉新居  其二",
        "id": "531a1974-063f-407d-aba3-335077b86b35"
    },
    {
        "author": "徐積",
        "paragraphs": [
            "昔也聞名誦子虛，今來白頷隔城居。",
            "新詩解道論頭句，舊客仍移把臂書。",
            "北郭高風真隠豹，南州循政喻烹魚。",
            "歸時見說臨川路，父老爭留太守車。"
        ],
        "title": "和路朝奉新居  其三",
        "id": "07d7d9a9-1773-477e-be83-0cbc2abfe921"
    },
    {
        "author": "徐積",
        "paragraphs": [
            "陳傅門前客姓徐，有何智術佐閒居。",
            "接簷俛仰令遮雨，縛竹縱橫爲架書。",
            "趁雪斸田移草木，和灣汲水貯龜魚。",
            "上元已過清明近，更約尋花不用車。"
        ],
        "title": "和路朝奉新居  其四",
        "id": "69c86057-019d-4f2f-8679-c096cc40a144"
    },
    {
        "author": "徐積",
        "paragraphs": [
            "誰家住處近田廬，朝奉抽簪就退居。",
            "竹葉已成新歲酒，梅花未領故人書。",
            "呼童解袂捫饑蝨，趁日開箱曝蠹魚。",
            "一似散仙閒到夜，卧屏仍看五雲車。"
        ],
        "title": "和路朝奉新居  其五",
        "id": "c5938640-8490-425a-b5a4-40d3ca73c8a9"
    },
    {
        "author": "徐積",
        "paragraphs": [
            "坐想堂前弄白鬚，蒲茵筍席正高居。",
            "綵衣六子傍供膳，錦髻諸孫自教書。",
            "愛士主人新置榻，清身太守舊懸魚。",
            "更吟整斗論頭句，勝却西菴詩一車。"
        ],
        "title": "和路朝奉新居  其六",
        "id": "70b7e76b-9e44-49b1-abf6-06d5fb063ea6"
    },
    {
        "author": "徐積",
        "paragraphs": [
            "不辨時人直與迂，濁纓且喜近淮居。",
            "朝衣脫後常耽睡，野史修時或借書。",
            "恨乏青山供採藥，愛看白鳥伺吞魚。",
            "東園賣酒花開近，待看詩翁倒載車。"
        ],
        "title": "和路朝奉新居  其七",
        "id": "d53ec97b-d851-47be-91e6-b5dc68c62459"
    },
    {
        "author": "徐積",
        "paragraphs": [
            "簿領脫來如一夢，身名全後喜寧居。",
            "生來自信無非義，世上何緣作謗書。",
            "所養有源數大水，其賢可樂比嘉魚。",
            "願公八十爲更老，玉幣三招乃就車。"
        ],
        "title": "和路朝奉新居  其八",
        "id": "2cbe2dcc-e1d5-4b7c-a270-2adf8b43894e"
    },
    {
        "author": "徐積",
        "paragraphs": [
            "自是平時大隠徒，何須水宿與山居。",
            "都無長物垂空橐，却有閒房聚逸書。",
            "近見雪消思野蕨，遥呼船問憶江魚。",
            "卸帆便去尋村酒，醉使兒孫推鹿車。"
        ],
        "title": "和路朝奉新居  其九",
        "id": "bc9408b6-6d47-4725-ba81-4f80ef451ee3"
    },
    {
        "author": "徐積",
        "paragraphs": [
            "身著練袍履用蒲，鶡冠鳩杖稱郊居。",
            "家中但乏青囊印，坐處便看黄卷書。",
            "賃屋爲無揚子宅，休官非爲武昌魚。",
            "長年不出何妨事，況是門懸致仕車。"
        ],
        "title": "和路朝奉新居  其一○",
        "id": "d8b1f50e-59f5-4184-b9c6-b4a4a1d4b9f2"
    },
    {
        "author": "徐積",
        "paragraphs": [
            "夷白先生好對廬，醉吟處士作鄰居。",
            "幅巾自去呼樵父，蠟屐何時訪竹書。",
            "坐想高談摇麈尾，情知相誶跨鯨魚。",
            "更憐同姓陪罇酒，勝却荀生得御車。"
        ],
        "title": "和路朝奉新居  其一一",
        "id": "4397c9a1-c0fb-474a-84e4-c326522ba62c"
    },
    {
        "author": "徐積",
        "paragraphs": [
            "路家巷口是何渠，半似城中半野居。",
            "已退白仙常按曲，未歸陸俊謾傳書。",
            "雪消牆外逢挑菜，日暖門前見捕魚。",
            "更有花閒行處樂，舊時歌舞願隨車。"
        ],
        "title": "和路朝奉新居  其一二",
        "id": "bf36dda3-c1b4-495c-8853-b13ccc01d4db"
    },
    {
        "author": "徐積",
        "paragraphs": [
            "好養玄猿共鶴雛，茅茨蓋屋竹閒居。",
            "家無越使千金橐，腹有齊臣四部書。",
            "一自臨川登畫鷁，便煩別駕掌銅魚。",
            "吟哦還作詩仙退，恰似驂鸞鳳駕車。"
        ],
        "title": "和路朝奉新居  其一三",
        "id": "ff716ccf-ff4e-439b-b4dd-162f369c7b1f"
    },
    {
        "author": "徐積",
        "paragraphs": [
            "世閒詩淡鄭雲叟，壽且安寧陶隠居。",
            "愛酒自開浮蟻甕，耽詩如好換鵝書。",
            "籜冠戴後搘笻竹，鶴氅披來控鯉魚。",
            "學作蓬萊吟醉客，何須駟馬駕安車。"
        ],
        "title": "和路朝奉新居  其一四",
        "id": "f2dae6f5-edd0-4459-bcb1-386bdadc8ef4"
    },
    {
        "author": "徐積",
        "paragraphs": [
            "西菴翁上北城隅，爲望臨川舊守居。",
            "所恨足無雙翅舄，但將詩代一函書。",
            "甥教洗遊多沽酒，妻使磨刀細切魚。",
            "灑掃待公來獻壽，親扶杖履醉升車。"
        ],
        "title": "和路朝奉新居  其一五",
        "id": "6a483d67-3283-40a6-8a4b-90d6c3e936d7"
    },
    {
        "author": "徐積",
        "paragraphs": [
            "所居有本能行義，此去無人不戀恩。",
            "情似綠波長送棹，夢如飛絮忽隨軒。",
            "帳前舊學千餘子，橐裏新文數萬言。",
            "何日從君溫故業，待操几杖問淵源。"
        ],
        "title": "送路倅  其一",
        "id": "a1f9174c-6596-47d7-ae8f-b586dbe09153"
    },
    {
        "author": "徐積",
        "paragraphs": [
            "我曹初作綵衣郎，白紵先生正擅場。",
            "大筆可堪專簿領，遠圖終恐用文章。",
            "清淮絕唱新盈卷，綠髪奇篇舊滿囊。",
            "此去功名都未測，公年方永力方强。"
        ],
        "title": "送路倅  其二",
        "id": "dacda3a9-942e-4705-a362-7326babf7dfe"
    },
    {
        "author": "徐積",
        "paragraphs": [
            "五柳神君氣貌端，所希所向靜而安。",
            "每思往行投閒地，肯逐時情慕熱官。",
            "秫酒易醒風戶猛，葛巾難卧月窗寒。",
            "也應種得東籬菊，好置籃輿自在觀。"
        ],
        "title": "和石宣德五柳亭",
        "id": "711789a3-d10c-469a-bd3e-8e2e23cf0454"
    },
    {
        "author": "徐積",
        "paragraphs": [
            "昭昭所性詳而辨，坦坦其行樂且恬。",
            "公義已令淮部肅，清風更入朔方嚴。",
            "行無瑕纇孤標聳，養有根源數器兼。",
            "猶使樵夫來教我，樵歌爲述古人謙。"
        ],
        "title": "送秦漕",
        "id": "d4ec3995-85ce-4c45-8dbb-7711d05f3109"
    },
    {
        "author": "徐積",
        "paragraphs": [
            "博士高才御點名，往陪羣俊盍朝簪。",
            "門頒錦詔先生入，帝錫綈衣後殿深。",
            "設坐宮官嚴絳帳，執經王子肅青衿。",
            "堯親已被欽文化，更倚師謨稱上心。"
        ],
        "title": "送宮教郎朝奉",
        "id": "27a2b222-59dc-44de-ad26-73d8369e303a"
    },
    {
        "author": "徐積",
        "paragraphs": [
            "使臣車用赤帷裳，帝選明侯重嶺陽。",
            "後乘未離淮分野，先聲已遍越封疆。",
            "宜教廉吏心如水，但恐貪夫背有霜。",
            "大抵當官須去害，人閒所在有豺狼。"
        ],
        "title": "送李憲  其一",
        "id": "1b57bbd8-06f5-431a-ba3d-f0156f02e560"
    },
    {
        "author": "徐積",
        "paragraphs": [
            "五船鳴鼓待嚴裝，且赴雙蓮舊燕堂。",
            "不用水沈薰紫綬，過梅林後一身香。"
        ],
        "title": "送李憲  其二",
        "id": "ec0a6b9d-17ce-4c69-99e3-ab036a3e017a"
    },
    {
        "author": "徐積",
        "paragraphs": [
            "楚人相喚守河梁，鳴角樓前駐畫檣。",
            "未肯放船來北渚，且教載酒去東堂。",
            "傾城和氣傳芳草，沿路清風配綠楊。",
            "見說新班名玉筍，赤墀登對待馮唐。"
        ],
        "title": "送程守  其一",
        "id": "ce01599b-7dca-4a63-975f-d87637b9f0ea"
    },
    {
        "author": "徐積",
        "paragraphs": [
            "聞道西城欲解船，病翁懷抱更騷然。",
            "將心已附諸生輩，策杖難隨庶老肩。",
            "負義本非今世俗，報恩終愧古人賢。",
            "不才自訟無他技，合作詩歌更百篇。"
        ],
        "title": "送程守  其二",
        "id": "8ae9ced6-1b52-47f8-bd32-9a453b7d039e"
    },
    {
        "author": "徐積",
        "paragraphs": [
            "古來雄雋是從軍，問罪殘羌正有名。",
            "黑槊將陪黄鉞帥，銀鎗隊擁鐵林兵。",
            "十州假息恩涵覆，百載逋誅事貫盈。",
            "首惡更應囚巨轞，壯圖難議請長纓。",
            "須空大漠遷降虜，好决洪河刷逆城。",
            "報國主人心更勇，西山勒頌得班生。"
        ],
        "title": "送人從軍",
        "id": "accdca42-cb5d-4751-a196-67f9d8134131"
    },
    {
        "author": "徐積",
        "paragraphs": [
            "耳聽人言似不聞，心於時事若無分。",
            "一生已是青山物，更欲將身換白雲。"
        ],
        "title": "贈山翁",
        "id": "d9a7a8f3-bb38-412c-ad2e-93a19458f4f0"
    },
    {
        "author": "徐積",
        "paragraphs": [
            "身邊外物雖無語，事到中心自有分。",
            "莫道山翁頭似雪，心如劍戟氣如雲。"
        ],
        "title": "山翁答無分之句",
        "id": "ea401b3b-08f1-4203-8efd-e71f45b6cc88"
    },
    {
        "author": "徐積",
        "paragraphs": [
            "老來無物可搘頤，正要一莖筇竹枝。",
            "滿袖清風秋月淡，陶潜遶遍菊花籬。"
        ],
        "title": "謝張才甫笻竹杖  其一",
        "id": "bf906997-2a14-42d9-b487-931fa508585a"
    },
    {
        "author": "徐積",
        "paragraphs": [
            "手中忽把一枝笻，稱我逍遥林下風。",
            "不是西征車上物，臨行自合與詩翁。"
        ],
        "title": "謝張才甫笻竹杖  其二",
        "id": "72e8ef21-08ec-4fe3-9f51-7e84dd20dc7d"
    },
    {
        "author": "徐積",
        "paragraphs": [
            "北齋有酒夜開門，獨酌燈前酒一樽。",
            "只被詩魔無處避，待教醉魄戰吟魂。"
        ],
        "title": "戲呈魏評事  其一",
        "id": "2f32a851-3d8c-434c-952d-cf2a063ff857"
    },
    {
        "author": "徐積",
        "paragraphs": [
            "我向燈前置酒杯，南軒北戶一時開。",
            "如今正是花時節，且放春風數路來。"
        ],
        "title": "戲呈魏評事  其二",
        "id": "ba857558-9e92-4c11-a586-0713fdf4f73d"
    },
    {
        "author": "徐積",
        "paragraphs": [
            "紫府瑶關夜更深，阿誰閒醉洞中春。",
            "呼童去問烟霞事，只見桃花不見人。"
        ],
        "title": "戲呈魏評事  其三",
        "id": "293a3b91-6b63-442d-9fb4-c7da0a1d6145"
    },
    {
        "author": "徐積",
        "paragraphs": [
            "爲問江行輩，何時訪白鬚。",
            "老懷何所慰，得子寄來書。"
        ],
        "title": "寄江子和",
        "id": "dd948fdf-3c93-4fc3-94a2-b7fdccc8fa14"
    },
    {
        "author": "徐積",
        "paragraphs": [
            "莫教竹馬誤羣兒，謝守行春未可知。",
            "落盡梅花寒食近，却應桃李怪來遲。"
        ],
        "title": "和路太博",
        "id": "9b9294cc-f6d6-4fb3-9d2d-b32b61dc7239"
    },
    {
        "author": "徐積",
        "paragraphs": [
            "能歌白雪公常事，不醉黄花我幾曾。",
            "一絕便勝書一紙，情知高義過劉弘。"
        ],
        "title": "謝穎叔",
        "id": "03119d3b-12ea-47f5-8331-ecb25f35e433"
    },
    {
        "author": "徐積",
        "paragraphs": [
            "扁舟欲泛湘江月，亦泛洞庭湖上春。",
            "十年此意逢今日，且喜洪州有主人。"
        ],
        "tags": [
            "洞庭湖"
        ],
        "title": "寄王觀文",
        "id": "a80db331-3dc6-48fc-ae58-95afe27186ce"
    },
    {
        "author": "徐積",
        "paragraphs": [
            "黄金何日上燕臺，致主猶輕樂毅才。",
            "便是功名未如意，報恩寧肯惜重來。"
        ],
        "title": "別崔刑部",
        "id": "ad579e19-d725-40ec-aceb-d7c0e309f2cb"
    },
    {
        "author": "徐積",
        "paragraphs": [
            "叟罷耕耘妾罷機，匆匆人意甚牽衣。",
            "可憐數里笙歌地，但見一番楊柳稀。"
        ],
        "title": "送秦少遊",
        "id": "b368bd19-bdaa-4a9f-a977-b23f55bfa57c"
    },
    {
        "author": "徐積",
        "paragraphs": [
            "天子詔多士，喜君爲此行。",
            "美璞必三獻，大禽終一鳴。"
        ],
        "title": "送慎彥鄰赴舉",
        "id": "e26dc795-eba0-4bdd-aa5a-adb8954d9fd1"
    },
    {
        "author": "徐積",
        "paragraphs": [
            "爲報廬陵客，逢人且寄聲。",
            "不知無恙否，何日到南城。"
        ],
        "title": "寄蔡子驤",
        "id": "f48214de-a645-432d-9f9c-0937bfe574e8"
    },
    {
        "author": "徐積",
        "paragraphs": [
            "半開醉眼天方曉，急遣詩筒去已遲。",
            "別恨離愁無盡處，青山綠水有窮時。"
        ],
        "title": "送管久中",
        "id": "85029bd7-2f39-473b-86ba-095057cbda33"
    },
    {
        "author": "徐積",
        "paragraphs": [
            "致主躋民道未完，白衣卿相且盤桓。",
            "龍頭已是輸君早，更向麒麟閣上看。"
        ],
        "title": "贈鄭毅夫",
        "id": "3855b77e-f84c-48a1-8f0d-ab252899d13b"
    },
    {
        "author": "徐積",
        "paragraphs": [
            "身在塵埃氣在雲，丈夫貧賤豈須論。",
            "且爲韓信淮陰事，休著相如犢鼻褌。"
        ],
        "title": "戲答何楚才酒肆",
        "id": "7ac9decd-2b37-40f5-a41a-80cc28f8532d"
    },
    {
        "author": "徐積",
        "paragraphs": [
            "留春是芳草，送春宜柳花。",
            "日長花正亂，誰倚闌干斜。"
        ],
        "title": "和張文潛晚春  其一",
        "id": "cd0d26b9-14e1-4500-b326-26886af2ae46"
    },
    {
        "author": "徐積",
        "paragraphs": [
            "問花開何遲，問花底急飛。",
            "人閒惜花少，閬苑等花歸。"
        ],
        "title": "和張文潛晚春  其二",
        "id": "c83b4b78-13fa-4922-9e93-d74745c6ba88"
    },
    {
        "author": "徐積",
        "paragraphs": [
            "易貯千尋水，難藏一點春。",
            "也須幾杯酒，還似送行人。"
        ],
        "title": "和張文潛晚春  其三",
        "id": "f3010117-3921-4a7b-8405-bb900cffa540"
    },
    {
        "author": "徐積",
        "paragraphs": [
            "渡水衣須扱，穿林手自披。",
            "經春脚力軟，但恐上山遲。"
        ],
        "title": "和張文潛晚春  其四",
        "id": "98b1b346-16ef-4257-bc62-1abd12331c19"
    },
    {
        "author": "徐積",
        "paragraphs": [
            "二老相思又隔年，僧窗閒坐復何緣。",
            "吟翁最好鹽城住，時把歌詩付酒船。"
        ],
        "title": "二老寄朱廣微  其一",
        "id": "68e551eb-4b5c-4ddc-86a8-1a49f9a8e858"
    },
    {
        "author": "徐積",
        "paragraphs": [
            "寄聲切問朱監利，對面勤詢劉貴池。",
            "或見廣東程使者，爲言收得寄來詩。"
        ],
        "title": "二老寄朱廣微  其二",
        "id": "da509890-8fb6-4d3c-ac20-e638553040bd"
    },
    {
        "author": "徐積",
        "paragraphs": [
            "揚子江頭風正寒，行人莫歎渡頭難。",
            "江頭楊柳豈常在，但向江頭洗眼看。"
        ],
        "title": "送曾子開",
        "id": "4e4dcb73-bd42-4159-a333-121b06c38e28"
    },
    {
        "author": "徐積",
        "paragraphs": [
            "只知北海鵬將化，不謂丹山鳳正棲。",
            "却憶吳江橋上月，共君長嘯入雲霓。"
        ],
        "title": "送慎彥鄰",
        "id": "60b5cf3a-2093-4b33-a75e-e9f9559e625e"
    },
    {
        "author": "徐積",
        "paragraphs": [
            "淮干風起木枝摇，頷下甆甌一尺高。",
            "我是折薪扶耒手，中丞且莫笑麤豪。"
        ],
        "title": "呈舒信道",
        "id": "09fd1711-9da0-4842-bcbe-42274f00a1f1"
    },
    {
        "author": "徐積",
        "paragraphs": [
            "子善居官事可宗，淮西聲譽接淮東。",
            "皆知所識明無敵，兩主斯文敏有功。",
            "麗賦總應輸老匠，清詩恰好送秋風。",
            "便乘急棹辭譙守，酌酒仍吟塞上翁。"
        ],
        "title": "呈張敏叔",
        "id": "c94711ae-38f3-40f1-a030-0d5d7a21ca8f"
    },
    {
        "author": "徐積",
        "paragraphs": [
            "採花車騎似游龍，未入桃園先閬風。",
            "衫上十分新染翠，衣閒一點半開紅。",
            "身如驥子無雙俊，人報鼇山第幾宮。",
            "便是醉仙何處去，上林園在五雲中。"
        ],
        "title": "贈探花郎",
        "id": "286914f1-62fb-4e13-83be-8bc62de83d03"
    },
    {
        "author": "徐積",
        "paragraphs": [
            "淮上詩盟不可尋，詩筒來往負初心。",
            "風花雪月雖無限，留待他年共子吟。"
        ],
        "title": "寄呂秘校",
        "id": "51d4f9f2-c097-401e-9ade-843299fee538"
    },
    {
        "author": "徐積",
        "paragraphs": [
            "江南風物清溫好，關內河山氣勢雄。",
            "更看蜀中山水秀，一時兼取作吟翁。"
        ],
        "title": "贈余進士",
        "id": "4165a2d0-143f-4cd8-8181-bcd892b59dca"
    },
    {
        "author": "徐積",
        "paragraphs": [
            "誰言急景似飛梭，我把光陰欲快磨。",
            "却想殘春笑君處，無何有路覓君多。"
        ],
        "title": "寄王潛聖",
        "id": "13fdc8a7-39df-4575-8be6-1f6cf26d00ea"
    },
    {
        "author": "徐積",
        "paragraphs": [
            "有人惠我一枝花，五彩妝成千萬葩。",
            "蜀紙寫詩酬國艷，吳缾汲水貯香霞。",
            "半酣酒色從人贈，盡带春風入我家。",
            "醉倒吟翁君不見，兒童偷與插烏紗。"
        ],
        "title": "答范君錫",
        "id": "c4fd097c-6a06-4168-8081-4830307ce61b"
    },
    {
        "author": "徐積",
        "paragraphs": [
            "昨夜重思太古音，確然獨抱一張琴。",
            "因何不聽吾夫子，枉被雕蟲累到今。"
        ],
        "title": "上胡先生",
        "id": "5c3a1e7f-832e-49d5-a7a0-8dc4a9c5a216"
    },
    {
        "author": "徐積",
        "paragraphs": [
            "大人高調我旁酬，韵欲更時更少留。",
            "待學鸞歌聲已嗄，將追驥乘老而遒。",
            "曉隨帆去雲連海，莫望潮來月滿洲。",
            "須道詩翁非世俗，年家情義幾時休。"
        ],
        "title": "和潘朝奉",
        "id": "0a1d3049-be16-4396-9118-0938c537d003"
    },
    {
        "author": "徐積",
        "paragraphs": [
            "董子書幃正寂寥，阮君何事顧吾曹。",
            "兩篇有若雙瓊贈，八句多於一字褒。",
            "莫恨潘安頭早白，須知郢客調彌高。",
            "鸞凰豈是塵埃物，待看青雲振羽毛。"
        ],
        "title": "和呂秘校  其一",
        "id": "765a7071-195b-4939-b56a-27c4341a9e9a"
    },
    {
        "author": "徐積",
        "paragraphs": [
            "王子如今未夢刀，不須感慨論官曹。",
            "寢郎悟意猶爲相，鄠尉知名固可褒。",
            "嗟爾歲華何太速，顧予儒業若爲高。",
            "四詩已有重箋意，肯學區區鄭與毛。"
        ],
        "title": "和呂秘校  其二",
        "id": "e1cce8fe-e194-47bf-b6bd-b6ca517afe46"
    },
    {
        "author": "徐積",
        "paragraphs": [
            "東平心事本雄豪，何必才名獨慕曹。",
            "學比今儒醇且奧，詩如古義刺而褒。",
            "鄒之夫子誠堪歎，霸者將軍未足高。",
            "賢傑固當謀遠到，莫論山岳與鴻毛。"
        ],
        "title": "和呂秘校  其三",
        "id": "088bc44d-77ea-445a-9709-e05bcf2b329a"
    },
    {
        "author": "徐積",
        "paragraphs": [
            "能建功名是俊豪，區區時輩乃兒曹。",
            "班超投筆寧無志，樊噲橫行謝見褒。",
            "兵法每羞孫臏詐，將才惟愛武侯高。",
            "他年不負東平約，待假偏師入不毛。"
        ],
        "title": "和呂秘校  其四",
        "id": "aa301fcf-2a39-4847-a2b0-6c4d01d68d10"
    },
    {
        "author": "徐積",
        "paragraphs": [
            "我謂君才似楚騷，文章自可作清曹。",
            "但持古道徐而待，莫顧時人毀與褒。",
            "水以源深流自遠，竹因根老節彌高。",
            "如今且作東山卧，萬事紛紛比一毛。"
        ],
        "title": "和呂秘校  其五",
        "id": "42370135-3348-466c-a430-573cb42785ba"
    },
    {
        "author": "徐積",
        "paragraphs": [
            "東平夫子困徒勞，又著青衫詣選曹。",
            "州縣頗聞輿論屈，朝廷當用詔書褒。",
            "囊中莫把詩編去，輦下方虞紙價高。",
            "曼倩若教爲近侍，舍人須愧古無毛。"
        ],
        "title": "和呂秘校  其六",
        "id": "65ffa92a-1351-4c74-aad6-0ec15892e146"
    },
    {
        "author": "徐積",
        "paragraphs": [
            "方今天子急賢時，不信王通願已違。",
            "梅福九江雖好遁，陶公八翮亦難飛。",
            "世排韓愈爲文僻，客顧揚生載酒稀。",
            "多謝好詩來贈我，曉齋歌誦暮而歸。"
        ],
        "title": "和呂秘校  其七",
        "id": "b7fd2180-b884-4dcb-bfc4-f1d6f797f764"
    },
    {
        "author": "徐積",
        "paragraphs": [
            "汾上儒生又續詩，陽春巴調本相違。",
            "聊因扣角攄深憤，安得摩天逞快飛。",
            "陶氏弄琴乖俗甚，井丹持刺出門稀。",
            "有時入市謀甘脆，懷橘携壺即便歸。"
        ],
        "title": "和呂秘校  其八",
        "id": "f091ee92-c6b5-4df0-aaeb-85484a96c977"
    },
    {
        "author": "徐積",
        "paragraphs": [
            "太平儒者好吟詩，鼓腹而歌事豈違。",
            "顧我才華常患少，喜君辭翰動而飛。",
            "不憂陋巷簞瓢罄，惟恐蘭亭唱和稀。",
            "更約山翁同一醉，梅花將謝燕將歸。"
        ],
        "title": "和呂秘校  其九",
        "id": "828bf144-c2e6-4b08-8c1c-b176610fb555"
    },
    {
        "author": "徐積",
        "paragraphs": [
            "吾道窮通自有時，功名豈便與心違。",
            "摩天未逐溟鵬奮，歛翅尚如籬鶠飛。",
            "鳴鳳卜遲君莫笑，玉山醉倒事何稀。",
            "梅花將謝剩沽酒，待向花前倒載歸。"
        ],
        "title": "和呂秘校  其一○",
        "id": "da245824-3976-4a6c-9437-14ac02579680"
    },
    {
        "author": "徐積",
        "paragraphs": [
            "鳳子能雙舉，新從日下回。",
            "日邊是雲霧，却带越書來。"
        ],
        "title": "贈蔡子驤二子",
        "id": "bb355dc0-6526-4240-b5a8-d78fa7467f8d"
    },
    {
        "author": "徐積",
        "paragraphs": [
            "忽對蒼髯叟，誰吟老柳枝。",
            "豈無解印日，兼是省官時。",
            "子實安於命，吾何戲以詩。",
            "如能少施設，亦可慰余思。"
        ],
        "title": "答崔汝弼",
        "id": "d761a008-37bf-406c-9e3b-0da33c1dc24e"
    },
    {
        "author": "徐積",
        "paragraphs": [
            "滿面春風醉落暉，滿頭紅艷带花歸。",
            "醉眠自有風流格，不是無人爲解衣。"
        ],
        "title": "答魏老  其一",
        "id": "d1a79814-418d-4344-b8c1-cfea008bbbae"
    },
    {
        "author": "徐積",
        "paragraphs": [
            "一片山中雲自飛，葛巾有酒琴無徽。",
            "陶公自是秋風客，不見黄花未肯歸。"
        ],
        "title": "答魏老  其二",
        "id": "0d888f16-f89c-4e87-ad6e-23616ceee60b"
    },
    {
        "author": "徐積",
        "paragraphs": [
            "出郭人來又換詩，七香官酒杏花枝。",
            "我詩却恐春風惜，莫使春風度度知。"
        ],
        "title": "答楊存中",
        "id": "9d9b6685-cc38-46f3-a98d-6990f81a3e08"
    },
    {
        "author": "徐積",
        "paragraphs": [
            "南陽張老本仙才，鐵笛其形亦怪哉。",
            "輒莫片時吹便已，鳳凰非獨待簫來。"
        ],
        "title": "謝張先生出示鐵笛",
        "id": "1b28df14-9add-4d10-930c-c15a6635959a"
    },
    {
        "author": "徐積",
        "paragraphs": [
            "身雖老矣心彌壯，義必爲之世所諳。",
            "新著繡衣行殿內，又騎驄馬使淮南。",
            "升堂避席非常禮，就室迂身共燕談。",
            "更問熊熊與老老，應咍稚女拜而參。"
        ],
        "title": "上林殿院次公  其一",
        "id": "2d50dcb5-44a6-484a-b1b7-14a36f97a54a"
    },
    {
        "author": "徐積",
        "paragraphs": [
            "一從縉笏垂紳後，所至官曹不苟拘。",
            "皓首積成高世義，赤心傾在逆鱗書。",
            "溫如冬日人之望，嚴載秋霜使者車。",
            "以愛以威無不濟，恩從城市入田廬。"
        ],
        "title": "上林殿院次公  其二",
        "id": "ffb3c425-c57f-4363-a888-9af1af47b4ca"
    },
    {
        "author": "徐積",
        "paragraphs": [
            "衰翁大半白髭鬚，活到明年六十餘。",
            "未死須爲治河說，此生難就賑饑書。",
            "西菴共坐諸僧榻，南郭親逢大使車。",
            "記得偶同詩韵否，淮東使者亦嗟歔。"
        ],
        "title": "上林殿院次公  其三",
        "id": "06c26fd5-5d46-4c7d-8bee-597a31ddfbe4"
    },
    {
        "author": "徐積",
        "paragraphs": [
            "老身如坐白雲山，人日登高我自閒。",
            "莫道此心無樂事，未知何日有愁顔。",
            "月將寒影投書幌，菊遣秋香過竹關。",
            "悔不醉時籬下卧，和花和蘂一時攀。"
        ],
        "title": "上林殿院次公  其四",
        "id": "44cd30cf-243e-410e-b9c1-862a3612c3a1"
    },
    {
        "author": "徐積",
        "paragraphs": [
            "閉門老子卧遊山，心去穿雲身自閒。",
            "平地散仙曾有號，坐曹爲吏亦何顔。",
            "吟詩著屐都無齒，探月開門更不關。",
            "酒後愛逢花後發，花枝好向醉中攀。"
        ],
        "title": "上林殿院次公  其五",
        "id": "944ea8fc-f687-47aa-a92e-826902e5bbb4"
    },
    {
        "author": "徐積",
        "paragraphs": [
            "老懷秋思各思山，綠髪兒童事事閒。",
            "感物但搔頭上雪，呼人莫笑鏡中顔。",
            "籃輿自可來嘗酒，芒屐猶能去渡關。",
            "玉井有花高百尺，秦王宮女許誰攀。"
        ],
        "title": "上林殿院次公  其六",
        "id": "a63aea7b-3cf5-464a-8fef-6cd4c30be6da"
    },
    {
        "author": "徐積",
        "paragraphs": [
            "三歎枉教陪一唱，詩仙爭肯伴樵夫。",
            "金刀刮盡塵埃氣，玉水洗成冰雪膚。",
            "涸胃已慙搜思竭，乾喉兼覺出羣麤。",
            "餘篇只等功成後，留和棹歌尋五湖。"
        ],
        "title": "上林殿院次公  其七",
        "id": "b06f1e6e-0cf3-4f2a-aa46-5f09038ef72e"
    },
    {
        "author": "徐積",
        "paragraphs": [
            "兩人外迹本相疏，何故孤孤爲病夫。",
            "未報已慙公面目，有情顧入我肌膚。",
            "將身荷負嫌軀小，引臂鎸鎔要骨麤。",
            "盡力吟哦吟不盡，此時寒雨滿淮湖。"
        ],
        "title": "上林殿院次公  其八",
        "id": "39b6db82-a5a9-4eef-89e4-5aa9db5199b5"
    },
    {
        "author": "徐積",
        "paragraphs": [
            "林氏家藏萬帙書，五船便可當五車。",
            "別顧客舟施坐榻，更謀官舫作行厨。",
            "寫時教子烘青竹，讀處呼童捉蠹魚。",
            "悔不早知都借取，終身挾策灌園蔬。"
        ],
        "title": "上林殿院次公  其九",
        "id": "a537347f-c602-48d7-8a13-2ec14d8fd1f6"
    },
    {
        "author": "徐積",
        "paragraphs": [
            "龍圖莫怪白鬚翁，依舊閒吟閒笑中。",
            "未有梅花充信物，但將竹簡換詩筒。",
            "子如行路真無巧，我信居山養有功。",
            "氣類相從應得士，并州兼有傅元通。"
        ],
        "title": "寄顧龍圖",
        "id": "0f39a114-3d3d-4d04-ac5f-87573c3afa58"
    },
    {
        "author": "徐積",
        "paragraphs": [
            "時輩區區耳盡聾，姓張夫子在關中。",
            "孤松節操乖今俗，獨鳳文章得古風。",
            "至寶却須三獻捷，病鸞終看一飛雄。",
            "儒家自是詩書將，又況潛心郭令公。"
        ],
        "title": "寄張子中",
        "id": "33a05549-f4ea-4b5d-b296-14bb58976d07"
    },
    {
        "author": "徐積",
        "paragraphs": [
            "不似嚴生乞會稽，一身名義總無非。",
            "何須佩印如金斗，若論還鄉勝錦衣。",
            "行處眼前新事滿，坐來門外故人稀。",
            "有時載酒尋閭巷，認得當年老父歸。"
        ],
        "title": "過故鄉",
        "id": "849057ee-3850-4982-a75f-198b4bce4017"
    },
    {
        "author": "徐積",
        "paragraphs": [
            "車馬朝遊去，笙歌暮宴歸。",
            "繡幃初睡起，紅日上簾衣。"
        ],
        "title": "少年行",
        "id": "5a26708d-b518-4814-8661-43e2bf99bfbf"
    },
    {
        "author": "徐積",
        "paragraphs": [
            "昨見君家父祖碑，德功俱茂節多奇。",
            "初終義正今難有，積累源深後可知。",
            "但得名爲騏驥子，何須身到鳳凰池。",
            "其先付予皆良法，隨所居官任設施。"
        ],
        "title": "贈李通直",
        "id": "924fe6b5-413e-4d7d-b08b-bf15a9832d43"
    },
    {
        "author": "徐積",
        "paragraphs": [
            "人事大難知，悲歡與合離。",
            "忽驚殘臘盡，還憶去年時。",
            "對雪我無酒，招沽子有詩。",
            "春深相贈物，花共綠楊枝。"
        ],
        "title": "寄范君錫",
        "id": "c16042c8-9832-4656-8343-a4cdf6c212d3"
    },
    {
        "author": "徐積",
        "paragraphs": [
            "黄艷花前白頷翁，憶君詩思入霜風。",
            "如今相去猶未遠，明年把酒望江東。"
        ],
        "title": "寄崔汝弼  其一",
        "id": "728c7d33-9226-4ce7-a4dd-f3ac706ff232"
    },
    {
        "author": "徐積",
        "paragraphs": [
            "除却行吾義，其他任自然。",
            "胸中清水溜，頷下白毛鮮。",
            "別我未逾月，思君似隔年。",
            "北軒翁在此，曾醉菊花邊。"
        ],
        "title": "寄崔汝弼  其二",
        "id": "9bf1e0af-ba7e-48ff-ab3f-c505367e9af7"
    },
    {
        "author": "徐積",
        "paragraphs": [
            "不見吾崔子，南城兩度春。",
            "應從湘水夢，來就泮宮人。",
            "壯氣胸中舊，衰毛頷下新。",
            "明年六十六，望子過淮濱。"
        ],
        "title": "寄崔汝弼  其三",
        "id": "36caca2d-fbc5-424a-a77f-41e1c860f588"
    },
    {
        "author": "徐積",
        "paragraphs": [
            "數幅長沙紙，慇勤爲寫懷。",
            "知公富情義，念我老形骸。",
            "處世日無幾，歸耕計未諧。",
            "若論身後事，賤骨要深埋。"
        ],
        "title": "寄崔汝弼  其四",
        "id": "45738e78-3ee9-4c00-b148-deac787649aa"
    },
    {
        "author": "徐積",
        "paragraphs": [
            "高麗亭下張帆日，引首將心送畫船。",
            "本恨無因到夔國，誰知有夢向澶淵。",
            "情逾舊物非徒爾，義等高山合使然。",
            "料得政成公事少，冬溫常在北堂前。"
        ],
        "title": "寄裴守",
        "id": "6394a7fd-e3d3-4de0-a80d-c887c4ff55df"
    },
    {
        "author": "徐積",
        "paragraphs": [
            "人世情懷已索然，幸無不義入黄泉。",
            "不須永訣行相見，六十三翁能幾年。"
        ],
        "title": "贈盧君常",
        "id": "ad0eef75-2096-4c81-9abe-7e9fd27cb81e"
    },
    {
        "author": "徐積",
        "paragraphs": [
            "我望秦關方整駕，子如湘水欲登舟。",
            "馬嘶山塢誰家宿，纜繫江楓何處留。",
            "壠上耕隨殘月去，日邊帆带落霞收。",
            "灞陵古恨騷人意，歌向樽前不易酬。"
        ],
        "title": "君向瀟湘我向秦",
        "id": "d0a171a5-cc90-42ed-a66b-0da6732edf20"
    },
    {
        "author": "徐積",
        "paragraphs": [
            "兩官本是好吟翁，雲出山來鶴入籠。",
            "記得僧軒閒坐否，無人到處水邊鴻。"
        ],
        "title": "寄朱廣微",
        "id": "89827526-f7ef-4caf-90db-99d23497cf7f"
    },
    {
        "author": "徐積",
        "paragraphs": [
            "我是白雲雲是我，自知雲我不須分。",
            "時人若問山翁意，看取山頭一片雲。"
        ],
        "title": "答白雲之句  其一",
        "id": "0b97bc98-8dec-4ddb-8d81-4af4a4573cf8"
    },
    {
        "author": "徐積",
        "paragraphs": [
            "朝共白雲行，暮共白雲歸。",
            "眠時雲亦眠，以雲爲寢衣。",
            "白雲白雲常在身，有時忽共白雲分。",
            "君看天外逍遥物，便是山翁身上雲。"
        ],
        "title": "答白雲之句  其二",
        "id": "96170cb6-b79f-474d-a950-34a4cd58e413"
    },
    {
        "author": "徐積",
        "paragraphs": [
            "爲汝花中開最孤，詩翁何惜屢提壺。",
            "却應有意酬青眼，渾似傾心向白鬚。",
            "擊銅鉢時吟更好，擲金錢後醉相娛。",
            "楊妃只有黄裙在，且問風霜留得無。"
        ],
        "title": "菊花",
        "id": "710d9701-40a5-4855-88bf-8ad9ce73a4bb"
    },
    {
        "author": "徐積",
        "paragraphs": [
            "不見故人彌有情，一見故人心眼明。",
            "忘却問君船住處，夜來清夢遶西城。"
        ],
        "title": "贈黄魯直",
        "id": "b5a8eabc-c5ae-4423-9096-680d2228d241"
    },
    {
        "author": "徐積",
        "paragraphs": [
            "古俗今時不用分，只將虛實判澆淳。",
            "養心有要先除僞，入德無難只用真。",
            "此道若從爲得路，他歧如往是迷津。",
            "我曹好尚雖迂闊，最愛山夫共野人。"
        ],
        "title": "示諸君",
        "id": "96b2e161-5e30-44c7-8f53-5a4b29bfde12"
    },
    {
        "author": "徐積",
        "paragraphs": [
            "偷把羅衣裛淚痕，落花江上泣青春。",
            "空將鳳管題君怨，自是蛾眉累汝身。",
            "翠黛不須勻綠鬢，紅膏休更點朱唇。",
            "自然彼此無心妬，猶恐多言巧中人。"
        ],
        "title": "妾薄命  其一",
        "id": "231a6093-cbde-4eb1-9383-e92385786e8e"
    },
    {
        "author": "徐積",
        "paragraphs": [
            "春深江浦流還漲，雨後山花落更多。",
            "舉目未言先有淚，當樽欲唱不成歌。",
            "心知自古皆如此，事到如今不奈何。",
            "莫向夕陽樓上望，幾人遺恨滿烟波。"
        ],
        "title": "妾薄命  其二",
        "id": "f20c27bc-0f3d-4bd5-bfa5-d52574c98b08"
    },
    {
        "author": "徐積",
        "paragraphs": [
            "將身誤入楚王宮，負却家山事總空。",
            "枕上無言吟夜雨，花前有淚灑春風。",
            "假饒醉飽朱門內，豈似寒饑漏屋中。",
            "更有文君作奔妾，爭如寂寞嫁梁鴻。"
        ],
        "title": "妾薄命  其三",
        "id": "4035def4-02dd-4d50-a8d8-2a9b7316faae"
    },
    {
        "author": "徐積",
        "paragraphs": [
            "女子恩讎事可知，我曹何用弔吳姬。",
            "如斯才貌如斯苦，也似賢人被妬時。"
        ],
        "title": "妾薄命  其四",
        "id": "49dfc608-732f-44ec-9ffd-bd610653b4a9"
    },
    {
        "author": "徐積",
        "paragraphs": [
            "隨船父老踏青莎，人各持杯奈醉何。",
            "謠俗戀恩成太息，吟翁樂義合長歌。",
            "皆知察物嚴而恕，誰似當官正不阿。",
            "東漢武威任郡守，至今高義聳峨峨。"
        ],
        "title": "璽書長句",
        "id": "89ac10e1-acad-492a-9d6c-237107316929"
    },
    {
        "author": "徐積",
        "paragraphs": [
            "此花所在宜開館，彼玉維瑶合比君。",
            "每到黄昏成淡月，却臨曉後作團雲。",
            "人閒僞采何如質，物裏孤芳自勝羣。",
            "應笑馬嵬坡下女，太真爲號繫黄裙。"
        ],
        "title": "瑶真詩  其一",
        "id": "f0e74503-0527-44a9-85d1-544c7ae0300f"
    },
    {
        "author": "徐積",
        "paragraphs": [
            "不知記得瑶林否，故國曾陪閬苑春。",
            "色貌易分渾是正，性情雖辨總歸真。",
            "紅塵世上無雙物，白雪宮中第幾人。",
            "若問誰何名玉女，一般嚴靜敵霜神。"
        ],
        "title": "瑶真詩  其二",
        "id": "4aaded37-417f-4f0f-a7c2-949528743fcb"
    },
    {
        "author": "徐積",
        "paragraphs": [
            "仙子霓裳曳紺霞，瓊姬仍坐碧雲車。",
            "誰言十日春歸去，猶有春風在慎家。"
        ],
        "title": "詠慎郎中園木香",
        "id": "a23dcf11-5b10-4f91-86c0-78de684c273b"
    },
    {
        "author": "徐積",
        "paragraphs": [
            "誰言造物無偏處，獨遣春光住此中。",
            "葉裏深藏雲外碧，枝頭常借日邊紅。",
            "曾陪桃李開時雨，仍伴梧桐落後風。",
            "費盡主人歌與酒，不教閒却賣花翁。"
        ],
        "title": "長春花  其一",
        "id": "6a699ccc-39f6-418f-96f6-76f1269d676d"
    },
    {
        "author": "徐積",
        "paragraphs": [
            "一從春色入花來，便把春陽不放回。",
            "雪圃未容梅獨占，霜籬初約菊同開。",
            "長生洞裏神仙種，萬歲樓前錦繡堆。",
            "過盡白駒都不管，綠楊紅杏自相催。"
        ],
        "title": "長春花  其二",
        "id": "258d0f9a-95b0-4c6b-8756-09ba3b2bedd4"
    },
    {
        "author": "徐積",
        "paragraphs": [
            "一謝芳菲更不還，誰何嬌步獨盤桓。",
            "雖於物態爲難有，却是時情總易闌。",
            "日曬香肌難避暑，雪濡粉面亦禁寒。",
            "等閒莫使人知處，長與詩家醉後看。"
        ],
        "title": "長春花  其三",
        "id": "117cabb8-4d76-4ef9-b07c-f9fc447a7c53"
    },
    {
        "author": "徐積",
        "paragraphs": [
            "誰與猩猩血染紅，重重疊疊費春工。",
            "應無暴物侵和氣，自有深根藏暖風。",
            "每見靈芝三秀了，回看凡艷一時空。",
            "如環光景循將遍，又到江南梅信通。"
        ],
        "title": "長春花  其四",
        "id": "c44b4b7c-3857-4ad6-b182-b5c7705cc315"
    },
    {
        "author": "徐積",
        "paragraphs": [
            "枝上疏疏花啟房，輕綃重錦迭爲裳。",
            "更分深淺兩般色，不作尋常一面妝。",
            "蕣有紅華須鬬艷，蘭雖清節亦交香。",
            "吟翁未暢先投筆，爲與東君詠海棠。"
        ],
        "title": "長春花  其五",
        "id": "ac434f77-ed6e-44f1-b705-a83aecc489dc"
    },
    {
        "author": "徐積",
        "paragraphs": [
            "天下風流無綠楊，半遮妝面出宮牆。",
            "客醉任鋪紅錦段，馬嘶爭繫紫絲韁。",
            "上東門外我回首，長樂坡頭誰斷腸。",
            "最好春深山下路，亂花薰與一身香。"
        ],
        "title": "天下風流無綠楊",
        "id": "d1db75f5-91e7-4634-9c00-236af36b6d48"
    },
    {
        "author": "徐積",
        "paragraphs": [
            "誰把閒愁付綠楊，我疑渾是別離腸。",
            "每教啼鳥呼春色，更共平蕪送夕陽。",
            "山下人行雲慘慘，渡頭船去水茫茫。",
            "高樓亦有思歸客，莫望天涯尋故鄉。"
        ],
        "title": "誰把閒愁付綠楊",
        "id": "9d7fd53a-1b36-41b9-bfda-63832a7f9e46"
    },
    {
        "author": "徐積",
        "paragraphs": [
            "一生多恨瘦纖纖，染盡春華綠試圓。",
            "十二樓臺寒怕雨，九重宮殿煖愁烟。",
            "城邊放客尋花路，溪畔留人載酒船。",
            "莫向壩陵橋上望，白雲流水舊山川。"
        ],
        "title": "一生多恨瘦纖纖",
        "id": "37e09a00-f3e3-4695-ae0a-61e260e080c1"
    },
    {
        "author": "徐積",
        "paragraphs": [
            "一片花飛減却春，共君同作管花人。",
            "急將步障圍載圃，莫使狂風近四鄰。"
        ],
        "title": "一片花飛減却春",
        "id": "21a5cb36-f42e-4d37-bf2f-333277bb1d9d"
    },
    {
        "author": "徐積",
        "paragraphs": [
            "我愛風流楊柳枝，楊柳如何報我詩。",
            "落花滿面春風曉，借與絲鞭走馬時。"
        ],
        "title": "問楊柳",
        "id": "493dc4ee-9b01-429b-b997-b83bbea23872"
    },
    {
        "author": "徐積",
        "paragraphs": [
            "水一重重玉一重，更無妖色媚西風。",
            "雖然物外能爲素，又恐人閒只愛紅。"
        ],
        "title": "白蓮花",
        "id": "c3dc43c6-b739-4db9-873d-9483de9ae7af"
    },
    {
        "author": "徐積",
        "paragraphs": [
            "一點香心寂寞春，牧童歸後更無人。",
            "誰家庭院栽楊柳，猶自飛花入四鄰。"
        ],
        "title": "野花",
        "id": "59b1525c-2314-42d4-8fcc-d1918c6c3f75"
    },
    {
        "author": "徐積",
        "paragraphs": [
            "我共梅花情最深，左持樽酒右持燈。",
            "持燈持酒豈辭倦，却是春香不自勝。"
        ],
        "title": "謝人惠梅花",
        "id": "99158f2f-4cdd-4deb-ac2b-679ec0a4ac57"
    },
    {
        "author": "徐積",
        "paragraphs": [
            "彼美花兮宜晚春，柔姿淑艷是何人。",
            "十分國色妝須淡，數點胭脂畫未勻。",
            "带雨容開渾是恨，出牆頭望恰如真。",
            "幾時謫下蓬萊島，霞污仙衣痕尚新。"
        ],
        "title": "海棠花  其一",
        "id": "2e5d2dcb-cc2e-4692-89a5-23e0efb410b8"
    },
    {
        "author": "徐積",
        "paragraphs": [
            "一度相逢一度春，不知名姓是何人。",
            "十分國色妝須淡，數點胭脂畫未勻。",
            "好把東皇爲上客，便堪宋玉作西鄰。",
            "臨卭道士今何在，說與唐宗是太真。"
        ],
        "title": "海棠花  其二",
        "id": "8d2cea03-b920-445f-9fe0-9153a973f241"
    },
    {
        "author": "徐積",
        "paragraphs": [
            "辭他玉女難空手，酌盡銀缾醉未休。",
            "任是職嚴風望峻，也須一步一回頭。"
        ],
        "title": "別玉女花",
        "id": "cd4e5e5d-2c54-4561-80d2-53b67da139c9"
    },
    {
        "author": "徐積",
        "paragraphs": [
            "綠楊何處不相逢，到處伴他花草紅。",
            "只爲人閒苦離別，更無情緒管春風。"
        ],
        "title": "綠楊  其一",
        "id": "1ca21626-b042-48f3-a8c4-a837cf845e01"
    },
    {
        "author": "徐積",
        "paragraphs": [
            "且尋綠院朱扉好，莫看山前水畔容。",
            "肌膚瘦盡春風甚，更被春風舞不供。"
        ],
        "title": "綠楊  其二",
        "id": "507e243d-a33e-4987-940a-fa81609adffd"
    },
    {
        "author": "徐積",
        "paragraphs": [
            "君看青蠶蘂，閒花便棄捐。",
            "臨風競離別，就地忽團圓。",
            "孤客正心亂，浮雲來馬前。",
            "灞橋逢杜甫，老淚更潸然。"
        ],
        "title": "柳絮  其一",
        "id": "a05a06f4-4609-41dd-afba-215c7205d9b2"
    },
    {
        "author": "徐積",
        "paragraphs": [
            "長條徒自重，狂絮去何之。",
            "禁籞穿花樹，春江撲酒旗。",
            "因風無定意，著物有閒時。",
            "謝女何爲者，深情在雪詩。"
        ],
        "title": "柳絮  其二",
        "id": "eec4c70c-5c6c-4288-8b7f-f9071db74d37"
    },
    {
        "author": "徐積",
        "paragraphs": [
            "池上交加礙釣船，漢宮新妓約三千。",
            "綠籮枝葉能承露，紅玉肌膚不惹烟。",
            "巫峽已曾縈客夢，西施何處擲金錢。",
            "無人爲把秋香惜，聊借西風贈此篇。"
        ],
        "title": "荷花",
        "id": "27879961-5550-436d-bb91-60a4cdc4d406"
    },
    {
        "author": "徐積",
        "paragraphs": [
            "有客方笑歌，誰人吟敗荷。",
            "但言爲秋惜，不道礙船過。",
            "折柄刺芒在，亂絲根本多。",
            "江頭浪如屋，今夜奈風何。"
        ],
        "title": "敗荷",
        "id": "cd27d387-f4f9-4599-9c70-f3fe521f3e4b"
    },
    {
        "author": "徐積",
        "paragraphs": [
            "窗外花開紅滿枝，董生正下讀書帷。",
            "東風到晚殊無定，今夜清香屬阿誰。"
        ],
        "title": "杏花  其一",
        "id": "1f466a45-35f0-429c-9d25-713d90ffc585"
    },
    {
        "author": "徐積",
        "paragraphs": [
            "一點胭脂淡染腮，十分顔色爲誰開。",
            "殘燈欲盡書幃閉，猶有清香半夜來。"
        ],
        "title": "杏花  其二",
        "id": "35f0463f-682c-49d9-b40e-32eba51d9b8a"
    },
    {
        "author": "徐積",
        "paragraphs": [
            "金谷栽培異，春皇養育殊。",
            "一枝輕聳翠，雙萼密承朱。",
            "根是鴛鴦化，生來姊妹俱。",
            "同行雖有伴，并寢總無夫。",
            "共鑑勻妝臉，偷霞點絳膚。",
            "東鄰與西子，謝女共羅敷。",
            "解佩還曾否，爲雲總解無。",
            "情深難獨步，力弱易相扶。",
            "卓氏彌傷寡，長門愈恨孤。",
            "鬬誇紅粉面，齊著繡羅襦。",
            "盡好藏金屋，誰堪作舞姝。",
            "郎須待劉阮，家想住秦吳。",
            "翠幙渾遮步，雕闌并向隅。",
            "黄金難買笑，爲爾倒金壺。"
        ],
        "title": "雙頭芍藥  其一",
        "id": "27cefb80-84aa-445f-84d2-f502863b8033"
    },
    {
        "author": "徐積",
        "paragraphs": [
            "國艷妝成總一般，月娥霜女不相干。",
            "春閨有恨須招伴，夜帳無夫并怯寒。",
            "誰道皇英沈水去，好教劉阮憑闌看。",
            "陽臺雲雨如俱解，妬寵爭妍有萬端。"
        ],
        "title": "雙頭芍藥  其二",
        "id": "590af377-271c-4557-a946-de6806411353"
    },
    {
        "author": "徐積",
        "paragraphs": [
            "越艷吳姿總一般，嬌鶑之外孰相干。",
            "雖同交甫江邊見，不似劉郎洞裏看。",
            "未必解爭春帝寵，却應同笑月娥寒。",
            "阿誰能伴詩人醉，不惜紅綃與萬端。"
        ],
        "title": "雙頭芍藥  其三",
        "id": "2a5ecc7c-8235-4994-b3c2-7e9d7c251de0"
    },
    {
        "author": "徐積",
        "paragraphs": [
            "日暖郊前雪盡時，東風吹起綠初齊。",
            "人來花下禽偷避，客到山前路已迷。",
            "洛邑少年金作彈，杜陵驕馬玉爲蹄。",
            "歌樓酒市無尋處，踏遍青青日已西。"
        ],
        "title": "春草",
        "id": "9a3f4acf-5879-440a-9420-d3622ca1bd2b"
    },
    {
        "author": "徐積",
        "paragraphs": [
            "不須騎鳳跨鯨鰲，來訪蓬宮是我曹。",
            "玉笈著書金簡重，碧牌題字紫垣高。",
            "因思大道閒閒意，頓覺浮生事事勞。",
            "一榻清風曾晝卧，略無塵夢及三刀。"
        ],
        "title": "題紫極宮",
        "id": "63b46231-a622-40c8-b6e1-852670c0e50c"
    },
    {
        "author": "徐積",
        "paragraphs": [
            "孫公高義薄千金，豈顧池邊竹淺深。",
            "此物定非今俗好，與公相伴古人心。",
            "但看歲久孤堅操，不爲牆閒尺寸陰。",
            "正是北窗閒卧日，陶家兼有一張琴。"
        ],
        "title": "移竹和倪敦復",
        "id": "6ede031d-2e42-4084-8a73-829ae975e377"
    },
    {
        "author": "徐積",
        "paragraphs": [
            "楊柳枝頭見，適從何處來。",
            "青春三月盡，黄艷一花開。",
            "舊燕元相識，新鴉近與陪。",
            "聲聲吟得好，未必乏詩才。"
        ],
        "title": "柳上見鶑",
        "id": "dbccfa28-083d-4319-8fd2-d43ff396e6de"
    },
    {
        "author": "徐積",
        "paragraphs": [
            "學得能言不自閒，彫籠何異網羅閒。",
            "客來青鎖常遮面，人去長門深閉關。",
            "感物寸腸絲欲斷，離羣雙淚血猶殷。",
            "如何放我西歸去，骨肉相拋在隴山。"
        ],
        "title": "贈玉師鸚鵡",
        "id": "0cfae337-36ce-4685-9d34-1de319f4f877"
    },
    {
        "author": "徐積",
        "paragraphs": [
            "開元天子太平時，夜舞朝歌意轉迷。",
            "繡榻盡容騏驥足，錦衣渾蓋渥洼泥。",
            "纔敲畫鼓頭先奮，不假金鞭勢自齊。",
            "明日梨園翻舊曲，范陽戈甲滿西來。"
        ],
        "title": "舞馬詩",
        "id": "91e312eb-f5ea-4a46-a753-c5b16fc4e09b"
    },
    {
        "author": "徐積",
        "paragraphs": [
            "講罷窮神易，吟成泣鬼文。",
            "心營四海事，手握一環雲。"
        ],
        "title": "題扇 儒扇",
        "id": "97c0f736-f86b-4f58-bba8-6757cedd41c2"
    },
    {
        "author": "徐積",
        "paragraphs": [
            "携待真壇醮，摇吟玉笈書。",
            "面題金鼎訣，背畫五雲車。"
        ],
        "title": "題扇 道扇",
        "id": "f97c707d-76d7-4533-822e-c1b67b069f33"
    },
    {
        "author": "徐積",
        "paragraphs": [
            "把月行杉徑，將風上竹軒。",
            "倒持敲磬罷，還指佛書言。"
        ],
        "title": "題扇 釋扇",
        "id": "e157ed80-644e-4548-9162-bbd639d27f44"
    },
    {
        "author": "徐積",
        "paragraphs": [
            "妾非宋家鄰，亦笑巫山神。",
            "便是楚王來，掩面不從人。"
        ],
        "title": "題扇 貞女扇",
        "id": "4381e7d5-db59-458f-9814-5b288db211b2"
    },
    {
        "author": "徐積",
        "paragraphs": [
            "笑亦待君掩，泣亦待君遮。",
            "黄金買不見，妾貌好如花。"
        ],
        "title": "題扇 貞婦扇",
        "id": "320dd22c-3a0a-4ad6-920f-3f31a8843f01"
    },
    {
        "author": "徐積",
        "paragraphs": [
            "妾貌非不奇，行坐自遮面。",
            "樓上曉妝成，樓下無人見。"
        ],
        "title": "題扇 妝婦扇",
        "id": "bff72a5b-8835-46e1-81da-ad100d0c0dce"
    },
    {
        "author": "徐積",
        "paragraphs": [
            "妾有一尺絹，已爲身上衣。",
            "自織清溪蒲，團團手中持。",
            "朝尋麥隴去，暮汲水泉歸。",
            "無人不看妾，不使見蛾眉。"
        ],
        "title": "題扇 貧女扇",
        "id": "1a568dcf-3c65-4fdc-ba2d-ef3728c39dfa"
    },
    {
        "author": "徐積",
        "paragraphs": [
            "酒闌歌已闋，解佩燈先滅。",
            "羅帳隔清風，玉腕摇明月。"
        ],
        "title": "題扇 寢婦扇",
        "id": "943c2811-e6b3-4db9-a52f-5cd980b1c3ff"
    },
    {
        "author": "徐積",
        "paragraphs": [
            "年來不把紫簫吹，玉指摻摻弄素輝。",
            "一自征人渡遼去，唯有清風動妾衣。"
        ],
        "title": "題扇 離婦扇",
        "id": "67720732-f760-442e-b2b8-2961ba1bbfd2"
    },
    {
        "author": "徐積",
        "paragraphs": [
            "已寫共姜誓，仍題督護歌。",
            "更無脂粉污，唯有淚痕多。"
        ],
        "title": "題扇 孀婦扇",
        "id": "69ed4e4b-4cf4-4400-973e-4ac72b6eb029"
    },
    {
        "author": "徐積",
        "paragraphs": [
            "衝斷浮雲截斷霞，滿天矛戟競槎牙。",
            "日來洞口迴龍馭，月倚風前開桂花。",
            "暮雨勢連巫峽遠，春泉流過楚江賒。",
            "物靈地怪非凡境，鳳子鸞雛各一家。"
        ],
        "title": "華陽山和查教授  其一",
        "id": "3c65dbc6-f0d6-419d-a322-e2bf6e801542"
    },
    {
        "author": "徐積",
        "paragraphs": [
            "玉井溫溫浸月華，幢幢松檜聳高牙。",
            "半峰已斷人閒路，絕頂自開天上花。",
            "可恨白雲吟處起，何堪行路望中賒。",
            "怪來得似希夷子，借問如今有幾家。"
        ],
        "title": "華陽山和查教授  其二",
        "id": "66db496b-c3a2-4e38-b803-d930685db124"
    },
    {
        "author": "徐積",
        "paragraphs": [
            "險物背陰彌炅矗，奇峰當午更呀牙。",
            "須知南地饒春色，安得北風吹雪花。",
            "紫府真人來最近，紅塵俗客到彌賒。",
            "因何占得多陽地，莫是南方火帝家。"
        ],
        "title": "華陽山和查教授  其三",
        "id": "17dc0b79-3c22-4c0b-b330-701b209c56f7"
    },
    {
        "author": "徐積",
        "paragraphs": [
            "芝似蒿萊玉似沙，更多麟趾與騶牙。",
            "雲橫秦塞妨歸雁，風過荆州带落花。",
            "游似赤松人已絕，隠如玄豹事何賒。",
            "秦宮女子今何在，好問當時秦漢家。"
        ],
        "title": "華陽山和查教授  其四",
        "id": "222dd2c4-4119-4af1-b311-c9223e29f0fb"
    },
    {
        "author": "徐積",
        "paragraphs": [
            "朝隠真風暮隠霞，鸞麟接步虎摩牙。",
            "巖藏午日冬無雪，池礙南箕荷有花。",
            "子欲高眠浮世外，我思長嘯白雲賒。",
            "攖寧未必非仙骨，況有峰頭玉女家。"
        ],
        "title": "華陽山和查教授  其五",
        "id": "17595867-316f-4048-8214-f539b850b9e9"
    },
    {
        "author": "徐積",
        "paragraphs": [
            "數峰向背隔秦吳，看盡名山畫不如。",
            "秋灑玉漿和沆瀣，夜張雲窟隠蟾蜍。",
            "鳳迷丹穴來還近，羽化紅塵事總虛。",
            "何日共君同去看，也須閒步也騎馿。"
        ],
        "title": "華山  其一",
        "id": "ac3f7e62-1df6-400c-bfb8-b42d5174510e"
    },
    {
        "author": "徐積",
        "paragraphs": [
            "一條雲路誰曾到，萬丈仙梯也不如。",
            "好上青雲騎鸑鷟，更探明月弄蟾蜍。",
            "風初定處雲烟合，日未中時碧洞虛。",
            "山下不須騎駿馬，爲言行客且乘馿。"
        ],
        "title": "華山  其二",
        "id": "a9693557-3438-4c25-903a-64861fac3dbd"
    },
    {
        "author": "徐積",
        "paragraphs": [
            "華陽山仞五千餘，便是蓬萊亦未如。",
            "泉脈無聲通渤澥，松梢有韵拂蟾蜍。",
            "朝逢逋客談仙籙，夜聽真人習步虛。",
            "見說猿猱猛似虎，莫教山下養黔馿。"
        ],
        "title": "華山  其三",
        "id": "d23a4f46-b03e-4264-b51a-cd00ed30378e"
    },
    {
        "author": "徐積",
        "paragraphs": [
            "諸山傴僂復盤紆，唯有三峰勢突如。",
            "酒母下來乘夭矯，藥娥飛去化蟾蜍。",
            "可爲世上殊方樂，便覺人閒萬事虛。",
            "安得往來嚴下路，不持鞭策駕疲馿。"
        ],
        "title": "華山  其四",
        "id": "75aa9f24-e1b3-4f78-a5ae-50ee75c64ea2"
    },
    {
        "author": "徐積",
        "paragraphs": [
            "氣勢不可犯，秋從何處通。",
            "新嵐滴欲盡，舊翠洗將空。",
            "徙履寒雲裏，倚樓殘照中。",
            "快吟吟不暢，長嘯入松風。"
        ],
        "title": "秋山",
        "id": "a1039893-b5ab-4830-8053-bd8bcb66bff4"
    },
    {
        "author": "徐積",
        "paragraphs": [
            "鎮壓秦衝仞五千，蓮薰白日掌捫天。",
            "旁連少華誠微類，西顧終南只一拳。",
            "大壑波濤終到海，東峰松檜久淩烟。",
            "可爲梁棟爲舟楫，一構明堂一濟川。"
        ],
        "title": "太華",
        "id": "44250ee8-8c6d-467a-9aa3-5984bf313161"
    },
    {
        "author": "徐積",
        "paragraphs": [
            "下馬開門日已沈，旋尋村路乞樵燈。",
            "隔雲吠去誰家犬，踏月歸來何處僧。",
            "潭上風生千嶂吼，枕前泉落一床冰。",
            "呼兒笑問今宵事，身在危峰第幾層。"
        ],
        "title": "宿山館  其一",
        "id": "0c1417c6-e1f1-41d0-b045-a24e128e5e5d"
    },
    {
        "author": "徐積",
        "paragraphs": [
            "且喜破窗明有月，不嫌壞壁暗無燈。",
            "解衣就枕方成寐，渡澗穿林忽夢僧。",
            "一榻寒雲身卧水，半宵急雨竹敲冰。",
            "鷄鳴未曉鞭馿去，迴顧烟嵐疊萬層。"
        ],
        "title": "宿山館  其二",
        "id": "56b52eb3-9d03-40a8-ad14-a2661030ef99"
    },
    {
        "author": "徐積",
        "paragraphs": [
            "烟蘿斷處初逢舍，雲竹疏時忽見燈。",
            "嶮磴未歸樵塢叟，破菴已去誦經僧。",
            "暗龍吟罷庭無月，寒狖啼來谷有冰。",
            "君看床頭鐵鱗甲，雨痕苔暈幾千層。"
        ],
        "title": "宿山館  其三",
        "id": "746200a8-78a7-455e-85ed-05ccf8c6a008"
    },
    {
        "author": "徐積",
        "paragraphs": [
            "倦客待沽山下酒，饑童先上竈頭燈。",
            "行經怪穴思防虎，坐聽疏鐘欲訪僧。",
            "手弄一張琴似鐵，匣藏三尺劍如冰。",
            "調高器古無人伴，身上烟霞空幾層。"
        ],
        "title": "宿山館  其四",
        "id": "3027d595-16d3-4fea-9f2e-e119630e3c20"
    },
    {
        "author": "徐積",
        "paragraphs": [
            "好勇不須探虎穴，愛奇何用點犀燈。",
            "當求義路勤行己，休把福田閒問僧。",
            "一榻靜無塵世物，半宵渾似玉池冰。",
            "起來題作清心館，此去泥污千萬層。"
        ],
        "title": "宿山館  其五",
        "id": "f1b8a12e-df93-4cde-8201-5c3d635de107"
    },
    {
        "author": "徐積",
        "paragraphs": [
            "龍歸潭面千尋黑，虎視林隈兩炬燈。",
            "執爨正燃吹飯火，乞餐恰值寄眠僧。",
            "倦聽雨後諸巖溜，渴憶春前一片冰。",
            "卧看滿山紅日曉，碧瑶城闕鬰千層。"
        ],
        "title": "宿山館  其六",
        "id": "6bde45a5-cafc-4b4e-9327-7ba2e9c37acb"
    },
    {
        "author": "徐積",
        "paragraphs": [
            "好雲入座邀爲伴，野火當門借作燈。",
            "汲水賣來樵舍婦，採芝携去竹溪僧。",
            "風巖暴響聞顛木，月幌微明見斷冰。",
            "誰信此來無路入，敗籬折壁兩三層。"
        ],
        "title": "宿山館  其七",
        "id": "025a2b8e-377d-4ed6-9d70-194fd61845ef"
    },
    {
        "author": "徐積",
        "paragraphs": [
            "厨頭火滅童偷飯，梁上巢空鳥避燈。",
            "入夜更無同舍客，今朝唯有放猿僧。",
            "樵菴已貯霜前果，竹磴猶存臘後冰。",
            "誰道烟霄花上處，一梯雲級萬餘層。"
        ],
        "title": "宿山館  其八",
        "id": "8be819a9-523d-40ea-bf97-dcdb5ee59fd6"
    },
    {
        "author": "徐積",
        "paragraphs": [
            "解鞍息馬夜將深，倦興貪眠輒廢燈。",
            "感物忽驚塵世事，談真却憶舊山僧。",
            "當峰豹寢方潛霧，隔澗狐鳴若渡冰。",
            "此處不唯饒物怪，從來歧路險層層。"
        ],
        "title": "宿山館  其九",
        "id": "4f13ed8e-f295-4197-8f0b-3b53cf1d62c2"
    },
    {
        "author": "徐積",
        "paragraphs": [
            "遠村樵採皆歸舍，近澗人烟已上燈。",
            "黍飯未炊催秣馬，蕨羹初熟喜逢僧。",
            "獸爭食鬬牙磨血，鳥近泉棲羽刷冰。",
            "若到紅塵人見問，不將水溜結爲層。"
        ],
        "title": "宿山館  其一○",
        "id": "be49b53c-36a9-4a00-97d5-c57479ce933a"
    },
    {
        "author": "徐積",
        "paragraphs": [
            "一榻溪亭直萬錢，滿床明月伴閒眠。",
            "荷花不把秋香惜，又逐西風到枕前。"
        ],
        "title": "宿溪亭",
        "id": "fb1833a7-a296-433c-9e0f-80ea6441e25f"
    },
    {
        "author": "徐積",
        "paragraphs": [
            "昔日姦邪事可哀，如今空築望思臺。",
            "冥冥恨魄何之去，唯有南山暮雨來。"
        ],
        "title": "過望思臺",
        "id": "9625fc67-e11e-4e50-86d1-536620c09236"
    },
    {
        "author": "徐積",
        "paragraphs": [
            "澤國茫茫似十洲，有情空上夕陽樓。",
            "可憑流水傳人意，莫望遠山添客愁。",
            "南浦雪思乘棹往，北軒春負插花游。",
            "若論仕宦何非義，二子無容說愧羞。"
        ],
        "title": "望淮亭和君錫并簡敦復  其一",
        "id": "ede107d2-4368-4c1b-9592-7366d82a712e"
    },
    {
        "author": "徐積",
        "paragraphs": [
            "烟波何處是汀洲，白鳥歸來且下樓。",
            "木落更隨寒雨盡，山空仍带夕陽愁。",
            "詩筒去是蘭亭事，客棹來非剡水游。",
            "我問兩人同榜彥，仕方行義若爲羞。"
        ],
        "title": "望淮亭和君錫并簡敦復  其二",
        "id": "5292fbd7-9cf4-410d-a42c-b265798fac3b"
    },
    {
        "author": "徐積",
        "paragraphs": [
            "甘露灑時黄道肅，紺霞環處紫宮嚴。",
            "金華未啟瑶臺曉，流月奔星共一簾。"
        ],
        "title": "天都仙  其一",
        "id": "ff97cb94-0f28-431f-9e42-dc710504d0d1"
    },
    {
        "author": "徐積",
        "paragraphs": [
            "真童列仗嚴如兵，誅姦號令雷風行。",
            "俄聞一物不遂性，急傳口詔春陽生。"
        ],
        "title": "天都仙  其二",
        "id": "4973e3d4-220b-4331-89a8-a97a0320699f"
    },
    {
        "author": "徐積",
        "paragraphs": [
            "天兵十萬著犀衣，手執金幢踏彩霓。",
            "龍共玉麟相次列，羣鸞班在鳳凰西。"
        ],
        "title": "天都仙  其三",
        "id": "944d5ff1-f6dc-4758-a533-657c1b2ca77c"
    },
    {
        "author": "徐積",
        "paragraphs": [
            "紫瑶闕上烟霞曉，赤玉階前劍佩齊。",
            "十二金童傳詔罷，雲冠星弁一時低。"
        ],
        "title": "早朝仙  其一",
        "id": "e3da8f0b-8588-42df-80b2-bbe1ced7703e"
    },
    {
        "author": "徐積",
        "paragraphs": [
            "紫府真人朝玉京，三千玉版先進名。",
            "叩頭欲跪紫烟合，但聞玉佩玲瓏聲。"
        ],
        "title": "早朝仙  其二",
        "id": "2d5613c7-9e9a-48a1-b12a-af3fe81636a2"
    },
    {
        "author": "徐積",
        "paragraphs": [
            "閶闔雲深未啟關，霓衣夾道已成班。",
            "須臾特詔仙官入，日月諸星共放還。"
        ],
        "title": "早朝仙  其三",
        "id": "fd5c432a-9441-4b0b-ad92-6a9ffc06f14e"
    },
    {
        "author": "徐積",
        "paragraphs": [
            "匆匆朝罷九重天，便按蓬萊御紫烟。",
            "趁得蟠桃花下宴，鼓簫諸部約三千。"
        ],
        "title": "朝迴仙",
        "id": "af3a51d0-6d97-4f2a-b29d-4d3c08a8d7d5"
    },
    {
        "author": "徐積",
        "paragraphs": [
            "紫微詔誥都經手，東壁圖書盡在家。",
            "何日再游羣玉府，吟窗依舊鎖烟霞。"
        ],
        "title": "文仙",
        "id": "68b59bb6-b152-4ce7-a8b0-7a62d8827237"
    },
    {
        "author": "徐積",
        "paragraphs": [
            "冠佩嚴嚴坐絳雲，環兵列仗是何人。",
            "諸仙稟命羣靈肅，玉冊金符盡在身。"
        ],
        "title": "武仙",
        "id": "ffbe35f9-a3e8-426b-8486-273ba77106bf"
    },
    {
        "author": "徐積",
        "paragraphs": [
            "碧霞樓上常先曉，白玉宮中愛早寒。",
            "亂玉甃成池浴鳳，渾金削就棟棲鸞。"
        ],
        "title": "富仙",
        "id": "51c37818-0bc9-4955-9baa-30d8b77fad4f"
    },
    {
        "author": "徐積",
        "paragraphs": [
            "莫怪先生身上貧，眼看外物似浮雲。",
            "房中除却琴棋後，更有門前鶴一羣。"
        ],
        "title": "貧仙",
        "id": "93ed62ff-eb28-4a6d-88ca-f5bd0c7885b8"
    },
    {
        "author": "徐積",
        "paragraphs": [
            "鳳節霓旌擁萬神，五雲車騎駕龍麟。",
            "腰閒獨佩黄金籙，元是瑶宮第一人。"
        ],
        "title": "貴仙",
        "id": "d05edfe5-4d4b-4480-8a67-5d20de165df6"
    },
    {
        "author": "徐積",
        "paragraphs": [
            "金編誦處無人見，玉洞題時有鳳知。",
            "昨夜忽然何處去，月中吟就白雲詩。"
        ],
        "title": "吟仙",
        "id": "d335c970-083f-42f2-90dd-94a9aaae9ea4"
    },
    {
        "author": "徐積",
        "paragraphs": [
            "曾共諸仙宴紫微，金鍾插羽疾於飛。",
            "醉魂已望三山去，猶整華冠齊羽衣。"
        ],
        "title": "醉仙",
        "id": "d48c77b9-9bd3-416f-a53f-1239365fa7f3"
    },
    {
        "author": "徐積",
        "paragraphs": [
            "佩環聲動出金華，鳳引鸞隨入絳霞。",
            "行到瑶臺雲路狹，側身趨避玉妃車。"
        ],
        "title": "醉起仙",
        "id": "0c7a57d6-383b-4bba-b1f8-8c3f24a858da"
    },
    {
        "author": "徐積",
        "paragraphs": [
            "人閒日月分庭過，天外星河入戶流。",
            "是物化金無所用，滿田種玉不曾收。"
        ],
        "title": "廉仙",
        "id": "442aea13-bb08-47ed-bc03-7eb3f655e9ac"
    },
    {
        "author": "徐積",
        "paragraphs": [
            "膝上橫琴鶴在傍，白雲衣共白雲裳。",
            "夜深閒卧南窗月，更有清風共一床。"
        ],
        "title": "寡欲仙",
        "id": "c1fbb25f-d2a7-49ad-96bf-6ab1acc51963"
    },
    {
        "author": "徐積",
        "paragraphs": [
            "瑶臺紫府都歸夢，碧洞紅塵總是家。",
            "蓬島有時來問信，桃源無處不開花。"
        ],
        "title": "地仙",
        "id": "78a5b8b3-edec-4b51-92f9-1b0746b17932"
    },
    {
        "author": "徐積",
        "paragraphs": [
            "琳琅宮殿本無塵，猶跨青鸞踏紫雲。",
            "怪得曉來天色淡，海霞都在玉妃裙。"
        ],
        "title": "玉妃",
        "id": "77c7716c-b9db-4611-a68c-3c3b652ccae8"
    },
    {
        "author": "徐積",
        "paragraphs": [
            "折盡青林多少花，麻姑却在蔡經家。",
            "瑶臺好醉無人醉，鳳怨鸞棲空暮霞。"
        ],
        "title": "麻姑  其一",
        "id": "b9ccc65e-d261-41d6-a130-43e29b315200"
    },
    {
        "author": "徐積",
        "paragraphs": [
            "不道風塵良苦辛，却停仙仗醉紅塵。",
            "青鸞一去無消息，只被麻姑誤殺人。"
        ],
        "title": "麻姑  其二",
        "id": "b2a890a3-e7da-461d-a503-cf1d55614908"
    },
    {
        "author": "徐積",
        "paragraphs": [
            "先生坐時雲滿裳，先生卧時雲滿床。",
            "白雲終日自來去，若比先生雲尚忙。"
        ],
        "title": "閒仙",
        "id": "f117bc8f-e858-456c-a581-9c3ce2aa5a92"
    },
    {
        "author": "徐積",
        "paragraphs": [
            "壺中白日何曾夜，洞裏桃花別是春。",
            "一局閒棋猶未了，坐中老却採樵人。"
        ],
        "title": "棋仙",
        "id": "72e5d9c3-66ec-4bba-a00e-ba4f91f642e6"
    },
    {
        "author": "徐積",
        "paragraphs": [
            "閶闔宮中夜宴開，手揮明月坐瑶臺。",
            "不教偷藥姮娥到，却放投壺玉女來。"
        ],
        "title": "夜宴仙  其一",
        "id": "f493eb68-197e-43ff-9fec-5a41c793c11d"
    },
    {
        "author": "徐積",
        "paragraphs": [
            "明月宮中夜宴多，坐中齊唱白雲歌。",
            "瑶環玉珮三千女，不著人閒俗綺羅。"
        ],
        "title": "夜宴仙  其二",
        "id": "25510491-d69b-49af-9392-59721a547550"
    },
    {
        "author": "徐積",
        "paragraphs": [
            "洞中一覺春風夢，落盡桃源萬樹花。",
            "竈上丹砂尋不見，騎鸞誤入阿誰家。"
        ],
        "title": "困仙",
        "id": "31a816e1-0a74-4b4d-8828-1546f1320c3a"
    },
    {
        "author": "徐積",
        "paragraphs": [
            "玉佩珠襦自辟塵，瑶池浴罷卧紅雲。",
            "指揮莫放香波去，留與龍兒并鳳羣。"
        ],
        "title": "浴仙",
        "id": "66e150de-6144-48dc-b241-4fa3c2400844"
    },
    {
        "author": "徐積",
        "paragraphs": [
            "玉譜天書金版字，桂花濃釀碧霞漿。",
            "無人敢與爲詩敵，有客時來覓酒嘗。"
        ],
        "title": "詩酒仙  其一",
        "id": "b38a4e09-54b5-4589-8679-4143734f36cb"
    },
    {
        "author": "徐積",
        "paragraphs": [
            "閒雲淡月爲詩態，春日春風是酒容。",
            "玉女爭求新樂府，金童時獻碧瑶鐘。"
        ],
        "title": "詩酒仙  其二",
        "id": "7902302a-c889-41ad-9686-e59529bb6155"
    },
    {
        "author": "徐積",
        "paragraphs": [
            "誰知我是太平仙，歌罷浮雲笑暮烟。",
            "更倚玉樓吟樂府，斷虹消盡月明天。"
        ],
        "title": "太平仙",
        "id": "48e3cd9b-acdc-449d-b651-a54f476ba687"
    },
    {
        "author": "徐積",
        "paragraphs": [
            "平日忠言薄萬金，此時何惜贈君行。",
            "好名不是真人事，莫向人閒留姓名。"
        ],
        "title": "贈別仙",
        "id": "6adf200a-b2ac-4260-8388-f22bb880b684"
    },
    {
        "author": "徐積",
        "paragraphs": [
            "九重天路忽難通，誰與傳書寄閬風。",
            "鶴馭三千無處覓，銀潢萬丈一時空。"
        ],
        "title": "雪仙",
        "id": "bc21b8a3-79e3-48be-bf5f-bf020199c758"
    },
    {
        "author": "徐積",
        "paragraphs": [
            "好雲消盡鶴空來，一去麻姑更不迴。",
            "紫府路從何處去，碧桃花向夢中開。"
        ],
        "title": "望仙",
        "id": "38f248f5-3b20-4adc-9e77-af5232a56aa1"
    },
    {
        "author": "徐積",
        "paragraphs": [
            "清風窗外雲初去，明月池中鶴自還。",
            "春色一簾閒睡過，瑶花落盡不抽關。"
        ],
        "title": "無妄仙",
        "id": "a343eda7-9e27-429f-aae4-ec75bc44b251"
    },
    {
        "author": "徐積",
        "paragraphs": [
            "白雲夫子號希夷，碧玉窗中下絳帷。",
            "皓首勒成書萬帙，病鸞偷見鶴偷知。"
        ],
        "title": "希夷仙  其一",
        "id": "6d804712-fb5f-47cb-a2f0-8e5c4e123c5f"
    },
    {
        "author": "徐積",
        "paragraphs": [
            "紅塵舊學今雖廢，紫府新書近已齊。",
            "三十六仙俱不見，玉函金鎖印龍泥。"
        ],
        "title": "希夷仙  其二",
        "id": "27f24cc7-ff83-4a9f-b138-0dbd8e339774"
    },
    {
        "author": "徐積",
        "paragraphs": [
            "昔日聞人說上清，如今高步太元庭。",
            "有時却憶紅塵事，恰似夢回并酒醒。"
        ],
        "title": "悟仙",
        "id": "1c007f7a-65a9-486e-9a57-e5f724ca023c"
    },
    {
        "author": "徐積",
        "paragraphs": [
            "本希上聖忘言學，傍采南華寓意書。",
            "去僞即真雖有道，未知人意自何如。"
        ],
        "title": "惡僞仙",
        "id": "92b7db60-db2b-4609-965e-866c0cbf5a73"
    },
    {
        "author": "徐積",
        "paragraphs": [
            "此劍曾將赤霄倚，雲雷欲戰秋風起。",
            "携下赤霄磨玉山，玉山色變龍蛇寒。",
            "霜飛浪活河漢精，星辰日月分光明。",
            "天生神物不可犯，曾向人閒誅不平。",
            "玉龍不死常在腰，一抹血腥猶未消。",
            "莫教望見延平水，待與天地除凶妖。"
        ],
        "title": "劍仙",
        "id": "39466643-9464-4d0c-8621-039cf26f97d4"
    },
    {
        "author": "徐積",
        "paragraphs": [
            "曾乘秋浪泛銀河，撥盡閒雲恣浩歌。",
            "明月一環來拂面，玉龍十萬總隨波。"
        ],
        "title": "水仙  其一",
        "id": "9c6923ac-4bad-4516-b571-8ee80d899a00"
    },
    {
        "author": "徐積",
        "paragraphs": [
            "天上瑶池爲別館，海閒金闕是離宮。",
            "徐行按盡烟波國，高步却來雲漢中。"
        ],
        "title": "水仙  其二",
        "id": "85a6c332-fcb3-4a17-80df-c8b57d776830"
    },
    {
        "author": "徐積",
        "paragraphs": [
            "昨夜曾游洛女家，自知此處勝烟霞。",
            "回鸞更按湘妃曲，醉踏烟波弄月華。"
        ],
        "title": "水仙  其三",
        "id": "370d42d1-b4a9-48d9-a982-1790c85307dd"
    },
    {
        "author": "徐積",
        "paragraphs": [
            "龍馭曾游絳水霞，回來却坐赤鯨車。",
            "夜深正解雙珠珮，莫點犀燈照我家。"
        ],
        "title": "水仙  其四",
        "id": "db63009a-45f3-4e95-84f8-3c408c07cca8"
    },
    {
        "author": "徐積",
        "paragraphs": [
            "塵世紛紛總是空，花開花落幾時窮。",
            "有人若問烟霞事，我是逍遥無累翁。"
        ],
        "title": "無累仙",
        "id": "852c2176-1d66-409a-bd8d-ae3e447f8759"
    },
    {
        "author": "徐積",
        "paragraphs": [
            "天上人閒自不同，莫將澆俗比真風。",
            "真風大抵無今古，萬事都來一笑中。"
        ],
        "title": "笑仙",
        "id": "a218dd19-6f69-4fbb-912c-9a4506aa9ec7"
    },
    {
        "author": "徐積",
        "paragraphs": [
            "我是真人何所憂，所憂世俗好多求。",
            "相謀相詐何時了，一笑一啼無日休。"
        ],
        "title": "憂仙",
        "id": "92cf6505-c528-49c0-88e6-050b7d77e8f9"
    },
    {
        "author": "徐積",
        "paragraphs": [
            "禍福之來本自求，世人聞語不回頭。",
            "但知自快身前欲，不道永爲身後羞。"
        ],
        "title": "閔仙",
        "id": "8c30738c-fa0d-4440-b845-af56fa0b3799"
    },
    {
        "author": "徐積",
        "paragraphs": [
            "紫金沙路明珠闕，浴罷龍兒洗明月。",
            "待來人世等麻姑，只被塵埃污羅襪。"
        ],
        "title": "又水仙  其一",
        "id": "d1bace7c-ab93-4862-82c9-daf49af54526"
    },
    {
        "author": "徐積",
        "paragraphs": [
            "爲買蟠桃海上花，明珠滿載玉龍車。",
            "蓬山諸子須相問，笑指烟波是我家。"
        ],
        "title": "又水仙  其二",
        "id": "65be417c-035a-4c6a-bbd0-09087b372b6a"
    },
    {
        "author": "徐積",
        "paragraphs": [
            "我是江湖都一掬，海水雖深不濡足。",
            "待教平地産明珠，但恐世人更多欲。"
        ],
        "title": "又水仙  其三",
        "id": "b55012f6-cdc9-4f8f-95d7-88cb11d7fede"
    },
    {
        "author": "徐積",
        "paragraphs": [
            "伍子波濤空淼然，至今猶有不平言。",
            "屈原褊淺尤多忿，但恐有時來訴冤。"
        ],
        "title": "又水仙  其四",
        "id": "75332d2b-4949-41c7-b7cd-99d1750387c0"
    },
    {
        "author": "徐積",
        "paragraphs": [
            "朝採藥，暮採藥，踏盡閒雲一雙脚。",
            "出一山，入一山，先生如此何時閒。",
            "有時兩脚不出戶，不煉黄金即煉丹。",
            "先生手足已勞苦，一心欲把河沙數。",
            "却笑閒仙無所爲，閒仙端坐亦相嗤。",
            "大都世事亦如此，相笑相非無盡時。"
        ],
        "title": "勞仙",
        "id": "789018d6-338a-4563-a058-e38c4aad6880"
    },
    {
        "author": "徐積",
        "paragraphs": [
            "紫瑶樓上宴真人，膾是鯨鯢脯是麟。",
            "醉倒玉妃何處去，烟霞迎步鶴隨身。"
        ],
        "title": "宴仙",
        "id": "ee7e5ef4-1f50-4deb-9526-47617d583436"
    },
    {
        "author": "徐積",
        "paragraphs": [
            "帳外雙童持劍履，一榻紅雲睡初起。",
            "滿面清風潄月華，瑶漿更挹明河水。"
        ],
        "title": "晨起仙",
        "id": "4fa11a69-d8c6-468c-8ecc-94e6a9f2d1a4"
    },
    {
        "author": "徐積",
        "paragraphs": [
            "憶昔爲兒跨竹梢，誰何傳與太平謠。",
            "如今羽化已千載，綠鬢朱顔更不凋。"
        ],
        "title": "童仙",
        "id": "c2d6b753-43bd-4703-b30e-7ebd05614d6d"
    },
    {
        "author": "徐積",
        "paragraphs": [
            "脚踏青雲身已老，訪道修真恨不早。",
            "曾見商周全盛時，不及唐虞古風好。"
        ],
        "title": "老仙",
        "id": "fc1781e9-d823-4cce-8746-1baa0bf88e8b"
    },
    {
        "author": "徐積",
        "paragraphs": [
            "誰道真人能辟穀，先生每食無餘肉。",
            "鄰家便是忍饑仙，餬口之糧猶不足。"
        ],
        "title": "飽仙",
        "id": "9d1b0f22-4714-4f0b-8348-ffb69a1bef2b"
    },
    {
        "author": "徐積",
        "paragraphs": [
            "糧雖不足氣常充，真是根源久是功。",
            "真久不惟能養氣，幽明亦可感而通。"
        ],
        "title": "饑仙",
        "id": "4b525a79-3bb3-4dd2-b43d-587b785a4621"
    },
    {
        "author": "徐積",
        "paragraphs": [
            "賜得龍田不種花，自携瑶水灌烟霞。",
            "誰將玉樹雙枝換，只得春前一寸芽。"
        ],
        "title": "茶仙",
        "id": "9840fb4d-b6b1-4bf3-947f-61a8f9ac38dc"
    },
    {
        "author": "徐積",
        "paragraphs": [
            "香枝灑面瑶池水，霞艷裝衣閬苑花。",
            "一半是狂兼是醉，急教扶去卧烟霞。"
        ],
        "title": "狂仙",
        "id": "64d35480-6166-4e15-8467-df69407f8148"
    },
    {
        "author": "徐積",
        "paragraphs": [
            "當時採藥因迷路，平上青雲不用梯。",
            "却似人閒行路者，醉魂春夢至今迷。"
        ],
        "title": "迷路仙",
        "id": "8dd529d3-126d-42e2-8d64-d262da842841"
    },
    {
        "author": "徐積",
        "paragraphs": [
            "蹄涔蟻垤何須較，芳草浮雲事可知。",
            "曾向人閒閑賣藥，塵埃滿眼看兒嬉。"
        ],
        "title": "賣藥仙",
        "id": "fc10173c-0adf-4790-8d8c-5816fc00773e"
    },
    {
        "author": "徐積",
        "paragraphs": [
            "爲向平時尋古風，幅巾芒履走塵中。",
            "俗人不識烟霞客，喚作無知賣藥翁。"
        ],
        "title": "無知仙",
        "id": "96a4c92a-7c9f-4179-b070-79ee6e34f1e4"
    },
    {
        "author": "徐積",
        "paragraphs": [
            "不用驂鸞不御風，騰身拖袂便乘空。",
            "方從碧海游三島，却駕烟霞上紫宮。"
        ],
        "title": "飛仙  其一",
        "id": "f46f5b96-bb71-448b-99f8-b8cf9c024acd"
    },
    {
        "author": "徐積",
        "paragraphs": [
            "十萬里餘都一息，須知此道非人力。",
            "有時閒望玉山游，鸞鳳滿天追不得。"
        ],
        "title": "飛仙  其二",
        "id": "13b02c61-cc28-4ba6-b3c7-dfee1348ca7f"
    },
    {
        "author": "徐積",
        "paragraphs": [
            "曾宴巫山十二峰，歸來謫下廣寒宮。",
            "如今已得瑶環賜，便揖浮丘騎玉虹。"
        ],
        "title": "謫仙  其一",
        "id": "df2c8cbc-0075-4b8a-a1b3-7c43d47e5b32"
    },
    {
        "author": "徐積",
        "paragraphs": [
            "自脫霓裳辭玉關，玉符金字謫人閒。",
            "人閒雖與烟霞隔，醉夢吟魂自往還。"
        ],
        "title": "謫仙  其二",
        "id": "9bb2b645-9dc2-4b7a-832b-d1a3634e6305"
    },
    {
        "author": "徐積",
        "paragraphs": [
            "鳥不曾喧獸不爭，鸞歌鳳舞碧瑶城。",
            "羣童盡唱忘憂曲，也似人閒樂太平。"
        ],
        "title": "忘憂仙",
        "id": "06c60116-6a29-4ac2-9b96-9c6f9aacfab8"
    },
    {
        "author": "徐積",
        "paragraphs": [
            "崆峒道人良多識，易以真爲難以力。",
            "豈無羣聖可相師，亦有一篇言道德。"
        ],
        "title": "力仙  其一",
        "id": "15304774-ae51-46ec-8117-1b7afbdad508"
    },
    {
        "author": "徐積",
        "paragraphs": [
            "挾虎搏蛟良有力，扼斷鯨咽批豹額。",
            "虎豹雖獰却易防，螻蟻口中藏劍戟。"
        ],
        "title": "力仙  其二",
        "id": "fe8eec58-0a95-43dc-b3d3-9bf91a2eb1b4"
    },
    {
        "author": "徐積",
        "paragraphs": [
            "但把真聲吹鼓簫，鳳來鳳去不須招。",
            "浮槎河上無徒涉，種玉田中莫揠苗。"
        ],
        "title": "急仙",
        "id": "c6c52826-67a6-47c3-bb88-aa6fa56013ac"
    },
    {
        "author": "徐積",
        "paragraphs": [
            "急仙燒煉日盈罐，慢仙十日未能半。",
            "一人賣藥走不停，一人得金不肯換。"
        ],
        "title": "慢仙",
        "id": "ef695e7e-79b8-4e67-91f5-18477fb25177"
    },
    {
        "author": "徐積",
        "paragraphs": [
            "華蓋車前龍步滑，紫微垣上鳳巢寒。",
            "一時掃下塵泥去，却入漢家盛露盤。"
        ],
        "title": "又雪仙  其一",
        "id": "3efec2c7-fa07-43f4-88ff-b35424eac4e2"
    },
    {
        "author": "徐積",
        "paragraphs": [
            "人閒多是苦寒饑，短褐疏衾正弊時。",
            "欲把霞衣都覆蓋，却辭玉女宴瑶池。"
        ],
        "title": "又雪仙  其二",
        "id": "0bcad7fb-c7bc-47b5-8294-8d84bd3ac596"
    },
    {
        "author": "徐積",
        "paragraphs": [
            "神仙不知真有無，其術可圖不可圖。",
            "得之不得存乎命，躁不以命良可吁。",
            "愚夫忘欲棄所愛，父母無子妻無夫。",
            "本求長生不死術，夭厥所壽殘厥軀。"
        ],
        "title": "求仙",
        "id": "63f6cf8e-1760-47c2-b162-0ea2afb8491f"
    },
    {
        "author": "徐積",
        "paragraphs": [
            "玉霞弟子非無學，金籙名仙亦有才。",
            "却作左慈筵上術，誰將酒脯盡携來。"
        ],
        "title": "玉霞弟子",
        "id": "0224b07c-f878-4968-9716-3daaccc6d2d5"
    },
    {
        "author": "徐積",
        "paragraphs": [
            "藐哉小哉其奈何，牛蹄之水一泓多。",
            "若是胸中能自養，長源巨派傾洪河。"
        ],
        "title": "藐仙",
        "id": "748b3078-9969-4cc3-baac-589631bc3bd5"
    },
    {
        "author": "徐積",
        "paragraphs": [
            "奇哉奇哉有此仙，胸中廣大可容天。",
            "深莫測兮高可仰，滄浪之水太山顛。"
        ],
        "title": "奇仙",
        "id": "f70545d2-3cfa-48c9-91bb-efc099cc4c00"
    },
    {
        "author": "徐積",
        "paragraphs": [
            "歌謠纔作彩衣童，策杖俄爲白髪翁。",
            "走遍紅塵人莫問，先生意在不言中。"
        ],
        "title": "不可知",
        "id": "f0dc5522-a6b9-4895-b4fd-680ee3ed867e"
    },
    {
        "author": "徐積",
        "paragraphs": [
            "薄夫用意終歸險，更有鄉原事可羞。",
            "多少古人遺恨在，紅塵歧路莫回頭。"
        ],
        "title": "莫回頭",
        "id": "9afaf739-0802-4700-8a26-ffad4cfbbcc4"
    },
    {
        "author": "徐積",
        "paragraphs": [
            "我曹意者非忘物，自是爲仙無奈何。",
            "海水玩來如股掌，人心難處甚風波。"
        ],
        "title": "無奈何  其一",
        "id": "257b610d-0d75-4f19-b477-6f3ce09a4a2f"
    },
    {
        "author": "徐積",
        "paragraphs": [
            "無奈何兮無奈何，失之哀兮得之歌。",
            "巧拙其閒不容寸，得失相去能幾何。"
        ],
        "title": "無奈何  其二",
        "id": "c3f3a959-9e5e-43fa-a46c-cb37a639750e"
    },
    {
        "author": "徐積",
        "paragraphs": [
            "我是蓬萊山上客，暫到人閒管春色。",
            "謝家池館聳吟魂，卓氏酒壚閒醉魄。",
            "人閒春色將奈何，瀲瀲灧灧濃如波。",
            "歸來說與秦王女，麻姑偷去唱爲歌。"
        ],
        "title": "謫仙",
        "id": "312c7497-cd21-4cd5-8c53-5dc509dffdcc"
    },
    {
        "author": "徐積",
        "paragraphs": [
            "勸君莫折楊柳枝，枝無根本任風吹。",
            "勸君莫愛水中萍，萍隨流水何時停。",
            "莫愛春風山上草，纔到秋風便吹了。",
            "更有籬邊紅槿花，朝來錦繡暮泥漥。",
            "不似茅菴水上家，碧蘆門徑白汀沙。",
            "兩眼僅分鷗與鴉，口無巧語心無邪。",
            "不但無邪兼寡欲，釣得一魚心便足。",
            "漁衣便是岸頭莎，釣竿自種籬邊竹。"
        ],
        "title": "勸君",
        "id": "2871062d-36bc-4388-b73a-c561647ee66f"
    },
    {
        "author": "徐積",
        "paragraphs": [
            "雲是口中氣，雨是口中沫。",
            "口中噓吸須臾閒，天下焦枯一時活。"
        ],
        "title": "龍",
        "id": "378aa928-3138-4914-b45a-0bdfd0f312b8"
    },
    {
        "author": "徐積",
        "paragraphs": [
            "百尺樓頭鳳一羣，聲如韶濩羽如雲。",
            "開口一鳴天路白，六龍馳上海之濆。"
        ],
        "title": "鳳",
        "id": "ce155fce-6335-43b2-9a37-eea6a0a258f6"
    },
    {
        "author": "徐積",
        "paragraphs": [
            "吹簫臺上曾歌舞，留住秦雲伴秦女。",
            "近來長趁紫宸朝，麟鳳肩隨龍接武。"
        ],
        "title": "鸞",
        "id": "435b0c2c-aead-4c81-b6d6-90a092572c6f"
    },
    {
        "author": "徐積",
        "paragraphs": [
            "任教雞鶩爭糠粃，脫身一舉三千里。",
            "如今直入鳳凰池，口啄琅玕飲瑶水。",
            "舊羣流落在人閒，爲趁稻粱飛不起。"
        ],
        "title": "鶴",
        "id": "506e9797-d2d6-45da-9390-8d3d80e7c751"
    },
    {
        "author": "徐積",
        "paragraphs": [
            "名園自郊谷，何況築高臺。",
            "酷暑未嘗到，清風長自來。",
            "雲嵐瞰山罅，烟水近池隈。",
            "誰更將松竹，蕭森四面栽。"
        ],
        "title": "清虛臺題華州崔氏園",
        "id": "d80cca46-ac81-4b5c-90ed-b5e29536d08c"
    },
    {
        "author": "徐積",
        "paragraphs": [
            "南園花謝北園開，紅拂欄干翠拂苔。",
            "却是梧桐且栽取，丹山相次鳳凰來。"
        ],
        "title": "華州太守花園",
        "id": "e5bef825-2c03-47c9-a628-72cb05125a23"
    },
    {
        "author": "徐積",
        "paragraphs": [
            "莫說真州南畔路，楚望亭南路已遥。",
            "只可寄聲來見問，更難折簡去相招。",
            "船頭何處逢秋水，山下誰家把酒瓢。",
            "且趁潮行急摇櫓，到江州後更無潮。"
        ],
        "title": "送李守",
        "id": "6fc5009e-22b5-4422-87f7-203294d8e784"
    },
    {
        "author": "徐積",
        "paragraphs": [
            "禁苑千花一夜開，祥烟深處翠華來。",
            "重輪日色輝天步，萬歲山聲薦壽杯。",
            "魚躍靈池初浩渺，鳳巢阿閣正徘徊。",
            "姚虞臣主方賡唱，蓬蓽儒生願竊陪。"
        ],
        "title": "擬和御製賞花釣魚",
        "id": "0a388017-93c6-408e-a355-558e4872bdfa"
    },
    {
        "author": "徐積",
        "paragraphs": [
            "十幅華裀遍畫堂，仙家妝束學霓裳。",
            "一雙舞袖鸞鳳勢，滿院春風羅綺香。",
            "巫峽朝雲無定意，漢濱珠珮雜鳴璫。",
            "歌聲未罷全無力，歸去重闈泣暈妝。"
        ],
        "title": "舞",
        "id": "26624c07-a0af-4ba6-946f-8538cc7ae468"
    },
    {
        "author": "徐積",
        "paragraphs": [
            "獨派豈從天漢墜，千濤爭趁海波還。",
            "齊聲怒過轟雷鼓，亂沫噴來碎玉山。",
            "塵土刮開心目外，冰霜留在骨毛閒。",
            "君看江上潮平後，恰似魚龍戰鬬閒。"
        ],
        "tags": [
            "钱塘江"
        ],
        "title": "錢塘江潮  其一",
        "id": "4b0aa430-41e6-463a-8084-4d908c1a6fc5"
    },
    {
        "author": "徐積",
        "paragraphs": [
            "滄溟幾道入江淮，此獨奇哉復怪哉。",
            "風雨初隨霜練起，雷霆俄送雪山來。",
            "豈無海物齊驅過，亦似神兵合陣迴。",
            "君向西湖亭上看，杭州不信有塵埃。"
        ],
        "tags": [
            "钱塘江",
            "西湖"
        ],
        "title": "錢塘江潮  其二",
        "id": "9113beb0-7736-44c0-a5c3-36e2149c2277"
    },
    {
        "author": "徐積",
        "paragraphs": [
            "水與秋月色，清無一點瑕。",
            "有情山共遠，無限日初斜。",
            "鷺下沈寒葦，雁空遺暖沙。",
            "旋將隄畔木，學泛斗邊槎。"
        ],
        "title": "秋水",
        "id": "047fdd05-4bdf-44fd-9dfb-2943a1722bcd"
    },
    {
        "author": "徐積",
        "paragraphs": [
            "我有東軒景，喜君爲此行。",
            "一如曠野外，四面好風生。",
            "但見雲連樹，不知山是城。",
            "重來如有約，秋水夕陽明。"
        ],
        "title": "題東軒  其一",
        "id": "3cc66bf2-ea0f-4fba-a0a3-e606d4e3961c"
    },
    {
        "author": "徐積",
        "paragraphs": [
            "我家東軒好憑欄，柳一林邊水一灣。",
            "城下人烟都似野，城頭雲樹恰如山。"
        ],
        "title": "題東軒  其二",
        "id": "be4dda96-ae8f-4720-9f94-be233bc3e35e"
    },
    {
        "author": "徐積",
        "paragraphs": [
            "青女霜華夜不收，一天如掃月如流。",
            "素娥奔去已千古，狡兔隠來還幾秋。",
            "冷逼蚊雷聲陡息，光摧螢火色何幽。",
            "塵埃兩眼洗不浄，安得淩雲萬丈樓。"
        ],
        "title": "中秋月  其一",
        "id": "eb5030de-1e13-4c8d-8b09-96e8ca658d77"
    },
    {
        "author": "徐積",
        "paragraphs": [
            "珠箔珊珊掛玉鉤，金梯軋軋倚紅樓。",
            "桂摇團影上層漢，桐墜疏陰纔半秋。",
            "萬頃玉田和露白，一環瑶水带霜流。",
            "何人獨向繡幃泣，燭淚淋漓香篆幽。"
        ],
        "title": "中秋月  其二",
        "id": "577957b8-1838-467e-ac7e-d8a43201f571"
    },
    {
        "author": "徐積",
        "paragraphs": [
            "九日諸公欲上山，淮東病叟正閒閒。",
            "如從酒伴無慚色，儻論賢才即汗顔。",
            "適載巨皰尋陋巷，仍封大軸委樵關。",
            "不知我是扶犁手，玉樹成林盡許攀。"
        ],
        "title": "九月九  其一",
        "id": "9d967bae-434d-47ab-ad67-f7255a0e40d2"
    },
    {
        "author": "徐積",
        "paragraphs": [
            "何必南山與北山，此心非獨此時閒。",
            "手持白酒爲常事，頭带黄華是强顔。",
            "醉後浩歌來就榻，醒時清嘯起抽關。",
            "誰人遺我明霞曲，聲在赤霄無處攀。"
        ],
        "title": "九月九  其二",
        "id": "676a7229-d6e4-42a2-b6ae-6eb58a1c756c"
    },
    {
        "author": "徐積",
        "paragraphs": [
            "有人才思聳如山，已燕淮亭未肯閒。",
            "親載綠醽溫病骨，更歌白雪慰蒼顔。",
            "老憑書几猶操筆，暮等吟筒正啟關。",
            "兩手塵泥俱滌盡，金莖玉露我須攀。"
        ],
        "title": "九月九  其三",
        "id": "c4fcd704-9960-4a6d-a080-e1a81f95ed7c"
    },
    {
        "author": "徐積",
        "paragraphs": [
            "桓家賓客正尋山，劉子藏身盡日閒。",
            "忽爲著書驚晚節，更因把菊覺衰顔。",
            "白衣來緩思沽酒，繡嶺登高夢入關。",
            "最好蓮華峰上路，藤條葛蔓手齊攀。"
        ],
        "title": "九月九  其四",
        "id": "31d5c755-50a6-4e55-b095-057781acbd87"
    },
    {
        "author": "徐積",
        "paragraphs": [
            "堂堂兵陣列如山，羽檄交飛勢未閒。",
            "敵國正强無備處，我師潛遁若爲顔。",
            "已張火炬嚴刁斗，更使轅門置鐵關。",
            "欲就將軍送降款，金城萬雉莫能攀。"
        ],
        "title": "九月九  其五",
        "id": "e8b6fefc-1437-485e-afc9-dda5406d2f1f"
    },
    {
        "author": "徐積",
        "paragraphs": [
            "不是妻孥須入山，著書未得片時閒。",
            "琴逢嵇叔難施手，嘯比孫登合靦顔。",
            "幾日偃旗兼卧鼓，今朝延敵又開關。",
            "我師欲遁無歸路，嚴壘如雲試一攀。"
        ],
        "title": "九月九  其六",
        "id": "47d09eea-3fe4-4e02-bfd5-612c147a8458"
    },
    {
        "author": "徐積",
        "paragraphs": [
            "春意匆匆又欲還，一年都似片時閒。",
            "青雲有路終須到，白日無情不暫閒。",
            "任老豈妨修古道，更貧未肯憶深山。",
            "明朝獻壽何爲祝，長著斑衣奉母顔。"
        ],
        "title": "除夜  其一",
        "id": "2c540416-6ab1-4881-bd56-e3a84f15b3f2"
    },
    {
        "author": "徐積",
        "paragraphs": [
            "但得文章與道深，年來年去不關心。",
            "幾時上得青雲後，兩鬢從教白髪侵。",
            "匣內深藏三尺劍，罇前獨抱一張琴。",
            "辭高調古彈將曉，待倩春風聽此音。"
        ],
        "title": "除夜  其二",
        "id": "11ad1d6b-3038-4cce-b73a-5059924cc56d"
    },
    {
        "author": "徐積",
        "paragraphs": [
            "一燈高照草堂中，大笑高歌送歲窮。",
            "柳色花光將屬我，雪寒霜凜任相攻。",
            "銅壺漏促三更盡，白玉罇深一釂空。",
            "待到平明無別事，只將詩句贈春風。"
        ],
        "title": "除夜  其三",
        "id": "1f4ce7a1-5204-43fb-9f6b-e8ca97e78bfb"
    },
    {
        "author": "徐積",
        "paragraphs": [
            "前日慈闈獻壽觥，爲親歌詠祝長生。",
            "被君翻作陽春曲，却使巴人和不成。"
        ],
        "title": "除夜  其四",
        "id": "4cd73b97-f693-45e5-b3bb-16a61871821c"
    },
    {
        "author": "徐積",
        "paragraphs": [
            "山陽太守奉更書，盡束行裝載軸艫。",
            "已有仁風爲惠愛，更留甘雨活焦枯。",
            "秔塍带溜蒼苗奮，麥隴藏烟紺穎敷。",
            "看取北郊臨去日，爭先獻酒是農夫。"
        ],
        "title": "喜雨上山陽守",
        "id": "47cc1b17-5d34-4905-89df-e3d177ed087d"
    },
    {
        "author": "徐積",
        "paragraphs": [
            "雪者陰之類，大寒之所爲。",
            "於人無暖意，著物有消時。",
            "萬草若相畏，孤松亦自持。",
            "閒階不須掃，日照與風吹。"
        ],
        "title": "詠雪",
        "id": "bac4a05d-85a3-4f62-9d12-0291693ad6ac"
    },
    {
        "author": "徐積",
        "paragraphs": [
            "一夜寒聲夢不成，讀書燈暗雪窗明。",
            "起來待唱巴人曲，閒得陽春第一聲。"
        ],
        "title": "答雪",
        "id": "dea2ac2d-c384-4bee-b809-5a9fb77584a3"
    },
    {
        "author": "徐積",
        "paragraphs": [
            "天上星榆一夜彫，曉風吹緊下層霄。",
            "溪頭岸狹流應漲，簾外春寒到不消。",
            "數騎急投村墅宿，幾人忙奔酒家謠。",
            "登高望遍東城路，又領詩兵戰寂寥。"
        ],
        "title": "春雪  其一",
        "id": "5bfab4e2-fef6-4887-88c0-30ec119c8a89"
    },
    {
        "author": "徐積",
        "paragraphs": [
            "雪滿東風只到關，西飛還不到長安。",
            "鷺翹孤白精神健，鶑斂黄金羽翼寒。",
            "遠嶺玉迷樵木徑，晚溪冰壓釣魚竿。",
            "隴頭鼓腹謳吟者，但向深秋前後看。"
        ],
        "title": "春雪  其二",
        "id": "9fc64022-db6d-490b-8e39-d00dbffe29d5"
    },
    {
        "author": "徐積",
        "paragraphs": [
            "聞道西家高捲簾，昂頭吟笑雪花天。",
            "東家正泛一杯酒，北望孀親夜不眠。"
        ],
        "title": "雪中書事",
        "id": "c10a3e82-9b5f-485b-88e7-97bb39523ecb"
    },
    {
        "author": "徐積",
        "paragraphs": [
            "萬物已衰歇，乾坤正泬寥。",
            "數聲何處起，萬竅一時號。",
            "好木望君惜，殘蓬任汝飄。",
            "霜空靜如掃，努力助飛鵰。"
        ],
        "title": "秋風",
        "id": "b6008e44-0825-4198-b0ee-1efac5e60c63"
    },
    {
        "author": "徐積",
        "paragraphs": [
            "淡似秋河水，濃於春塢烟。",
            "隴頭寒塞雁，峽外晚江天。",
            "忽斷月華墜，乍明虹影連。",
            "西風休强管，飛勢自翩翩。"
        ],
        "title": "秋雲",
        "id": "3f6c22d2-fe9d-4f49-87ef-7d4701558abf"
    },
    {
        "author": "徐積",
        "paragraphs": [
            "鄰叟是耕漁，怡然只自如。",
            "草迷春徑狹，雀噪晚籬疏。",
            "自向林泉慣，翻嫌市井居。",
            "兒童盡樵採，斗粟亦無餘。"
        ],
        "title": "樵家",
        "id": "a3e2d2a1-785c-4c68-af71-02cba7049b39"
    },
    {
        "author": "徐積",
        "paragraphs": [
            "階前生蔓草，門外是多歧。",
            "老叟行無伴，兒童飽自嬉。",
            "鴟羣巢衆樹，狐迹過疏籬。",
            "不肯勤耕耨，豐凶爲有時。"
        ],
        "title": "村家",
        "id": "2c77208f-c815-4105-a72e-45d2b78130ff"
    },
    {
        "author": "徐積",
        "paragraphs": [
            "枯笠摇風雪滿衣，年年辛苦事漁磯。",
            "有時釣得鱣鯨上，又被行人買得歸。"
        ],
        "title": "漁者  其一",
        "id": "1606136f-157f-46be-9d50-aeea6c00161c"
    },
    {
        "author": "徐積",
        "paragraphs": [
            "家住前村蘆葦中，一生無事是漁翁。",
            "眼看波浪如平地，身向江湖若斷蓬。",
            "小艇醉眠寒夜雨，短帆閒掛夕陽風。",
            "營營市井應相笑，不道錐刀盡是空。"
        ],
        "title": "漁者  其二",
        "id": "2d994161-b313-465f-b549-b4a3c680b05a"
    },
    {
        "author": "徐積",
        "paragraphs": [
            "此身非不愛羅衣，月曉霜寒不下機。",
            "織得羅成還不著，賣錢買得素絲歸。"
        ],
        "title": "織女",
        "id": "57b3df06-a5d6-4a2e-b4b0-aac7b9e0a4bd"
    },
    {
        "author": "徐積",
        "paragraphs": [
            "淮上飛花正皓然，日車月御欲停鞭。",
            "千形凜凜如無地，一片蒼蒼忽露天。",
            "洞口似迷山路處，斗閒疑泛海槎年。",
            "長瓢酒挹雲泉釀，大軸詩題錦水牋。",
            "僧舍手抔留煮茗，漁菴缾貯借烹鮮。",
            "喜餘稻糝投饑喙，慚乏綈袍贈凍肩。",
            "白裏好張紅步障，猛中宜擺絳戎旃。",
            "掃開寥廓憑風帚，抉去紛紜憶劍仙。",
            "獵火正燃雲有焰，旅庖何在突無烟。",
            "未應門外同袁子，曾買汙萊數畝田。"
        ],
        "title": "雪  其一",
        "id": "87312761-e162-424a-9153-ab8b78e89bfd"
    },
    {
        "author": "徐積",
        "paragraphs": [
            "君看飛雪競翩翩，雲將爭驅正著鞭。",
            "人望已酬殘臘後，物華兼值早梅天。",
            "招沽北掾輸平日，走馬西州憶少年。",
            "漏屋旋消濡弊褐，破窗穿過濕餘牋。",
            "蹄涔易見真漥滿，糞土難辭僞色鮮。",
            "席戶冷灰人削迹，朱門熱炙客摩肩。",
            "紛紛萬事還如此，寂寂幽懷盡舍旃。",
            "流水明中爭趁月，斷鴻深處獨藏仙。",
            "誰家漁棹空聞笛，何處樵村只見烟。",
            "最好耕農相賀了，牛衣醉卧夕陽田。"
        ],
        "title": "雪  其二",
        "id": "bcbfc906-7684-4115-9cbf-7bb290abeccc"
    },
    {
        "author": "徐積",
        "paragraphs": [
            "侯款諸祠方徹奠，車回五駿既投鞭。",
            "雲如大練生淮浦，雪似繁星落楚天。",
            "有客弄花知樂歲，何人感物惜流年。",
            "南城病僕惟沽酒，西郭詩章但買牋。",
            "隠伏急因明處見，垢汙多自夜來鮮。",
            "傭將粺穀纔餬口，拾去濡薪未息肩。",
            "白面韝鷹紅錦臂，烏山圍獸赤繒旃。",
            "却燃燈坐疑爲夢，欲上樓看恐有仙。",
            "玉鏡臺前侵皓月，碧紗窗外弄青烟。",
            "樹頭還有鴻棲否，船是寒沙水畔田。"
        ],
        "title": "雪  其三",
        "id": "72479a6c-0de6-417c-965e-1fe3d8e34b4d"
    },
    {
        "author": "徐積",
        "paragraphs": [
            "諸少逸駕追無前，我乘駑馬持短鞭。",
            "更添一老愛白雪，但開兩眼尋青天。",
            "詩中戈矛欲揮我，君家伯仲空忘年。",
            "摇筆吟哦有裂管，倒囊抖擻無遺牋。",
            "誰知羣形消即露，却還本質汙與鮮。",
            "田廬有蓬尚塞戶，樵衣無布堪補肩。",
            "羣兒上壟芻且牧，孤戍曝日旗與旃。",
            "人閒安得真洞府，空中失脚飛神仙。",
            "明月隨來會星弁，白雲迎去升紫烟。",
            "溪灣留下斷虹卧，山陰亦有玲瓏田。"
        ],
        "title": "雪  其四",
        "id": "6c946001-a75f-49b1-8092-0a88dc5b7d70"
    },
    {
        "author": "徐積",
        "paragraphs": [
            "一夜五宮星茫然，投壺笑電揮赤鞭。",
            "何物變爲淮上雪，餘花散入江南天。",
            "東家乞火溫稚子，西鄰賒酒娛高年。",
            "樵翁頭上笠戴月，漁父手中帆卷牋。",
            "庾子貞家但尋菜，鮑通直輩彌矜鮮。",
            "卞郎方弄瓠杯杓，浙帥已亡羊髀肩。",
            "當門正好張敝席，隔籬可笑窺華旃。",
            "最是珊珊上樓珮，恰如冉冉升空仙。",
            "牽牛童兒飲河漢，扶犁老子耕雲烟。",
            "漫翁何處拾瑶草，自有梅花大庾田。"
        ],
        "title": "雪  其五",
        "id": "5bd349d8-63cf-4b88-b0e0-61a10a094fb7"
    },
    {
        "author": "徐積",
        "paragraphs": [
            "江西詞客休刺船，馬上俊郎休弄鞭。",
            "且看滿城花落地，恰如窮谷曉時天。",
            "松林獨幹凌堅操，麥壟疏毛白少年。",
            "犬信宜將筒護紙，鴻書須用帛爲牋。",
            "月中兩艷非投暗，物裏千形不較鮮。",
            "最好一環圍井口，有時數點露山肩。",
            "紛來上相揮長麈，側去諸卿蔽曲旃。",
            "水畔誰爲佩珠女，車中人是行雲仙。",
            "吟裁笛竹清梅瘦，忽爨琴桐濕更烟。",
            "近日無錢酬酒媼，且教借賣漫翁田。"
        ],
        "title": "雪  其六",
        "id": "a864c16d-73d0-47bb-be31-7efc3a59f80c"
    },
    {
        "author": "徐積",
        "paragraphs": [
            "昨霄夢看六龍淵，鶴御驚回墜曉鞭。",
            "萬頃落花春晚後，一床清水月明天。",
            "門無黄雀張羅地，室有玄熊應夢年。",
            "入竹好鳴寒玉珮，寄梅兼附白雲牋。",
            "楊妃繡段披方穩，李逸烏紗裹更鮮。",
            "避色莫投妝婦指，弄香須撲舞蛾肩。",
            "羣烏噪過巢無樹，一兔奔歸獵有旃。",
            "溪叟正如翹葦鷺，山翁彌似出塵仙。",
            "僧簷鳥伺齋餘飯，客竈貓棲爨後烟。",
            "且報漫翁來掘壁，牆閒便是我家田。"
        ],
        "title": "雪  其七",
        "id": "8eddd2d5-9db7-4e94-921a-912649f38abe"
    },
    {
        "author": "徐積",
        "paragraphs": [
            "吟懷忽共雪紛然，罪逆餘骸自可鞭。",
            "罔極之恩無報日，難平所感欲呼天。",
            "身騎騕褭成童歲，手握狻猊未丱年。",
            "三釂冷醅將及斗，一揮醉筆恰盈牋。",
            "當時飾束頭毛綠，今日衣濡眦血鮮。",
            "楚泮師儒新靦目，秦關父老舊隨肩。",
            "中心但比孤青檜，外物無庸大赤旃。",
            "每指多圖爲酖毒，自言寡欲即神仙。",
            "房中得子眠溫席，突外從人笑冷烟。",
            "以此終身慰泉壤，不須問舍與求田。"
        ],
        "title": "雪  其八",
        "id": "585aa8fb-b66c-46c4-ac83-e20df9c64b17"
    },
    {
        "author": "徐積",
        "paragraphs": [
            "荀翁猶慕李膺賢，漫叟當車我執鞭。",
            "轅下兩驂將逐驥，牆閒一穴欲窺天。",
            "兵鋒甚銳逢今日，鐵陣橫行記昔年。",
            "將鉞揮金何用劍，檄書插羽不須牋。",
            "勇騎龍子神彌俊，笑扼犀吭血正鮮。",
            "一鼓已輸元帥手，雙矛將解敵人肩。",
            "我徒北首思投甲，子使西來約卷旃。",
            "自是見羸謀餌虜，却云養氣欲希仙。",
            "已嚴軍令除添竈，但恐師期忽舉烟。",
            "設若渝盟相掩襲，衝車突騎占平田。"
        ],
        "title": "雪  其九",
        "id": "adf435dd-d867-42cf-b38b-f34aa4659b1a"
    },
    {
        "author": "徐積",
        "paragraphs": [
            "團團蘚暈埋青錢，稍稍竹樹藏紺鞭。",
            "鸕鷀覆水魚沉淵，罞罿蔽地禽沖天。",
            "梅房處女鶑坐禪，草頭稚子松耆年。",
            "浮光飛沫人游川，斜行大字鴻書牋。",
            "壯士可論持守堅，美人休說容華鮮。",
            "乞餘之夫尤慕羶，附炎之子彌脇肩。",
            "穿花走馬錦藏韉，垂雲閱武車張旃。",
            "虢姨滿路空遺鈿，陳妃倚閣真神仙。",
            "有人情似山中泉，其情濃如春深烟。",
            "留下斷蘆雲蓑篇，長令雪滿淮之田。"
        ],
        "title": "雪  其一○",
        "id": "c9a5162a-9069-4559-9a16-83faff76e0c6"
    },
    {
        "author": "徐積",
        "paragraphs": [
            "寂然閒地好弦歌，胸中森森萬仞戈。",
            "自道壯圖終有用，未知時事竟如何。",
            "千金似糞無心願，一劍如霜爲國磨。",
            "吟輒廢眠詩骨瘦，酒能消思醉顔酡。",
            "起登夜閣乘明月，笑倚寒山望太阿。",
            "誰道吾儒無壯士，藺生功烈勝廉頗。"
        ],
        "title": "偶述",
        "id": "76e02888-5a4d-4e56-9739-187d6436fc85"
    },
    {
        "author": "徐積",
        "paragraphs": [
            "魯巷予方樂，秦樓子幸俱。",
            "所期爲列女，應不訕庸夫。",
            "野叟田無璧，仙娥佩有珠。",
            "鸞歌迎弄玉，麟脯宴麻姑。",
            "自是閨中秀，何煩臉上朱。",
            "君看閬風客，親駕五雲車。"
        ],
        "title": "催妝  其一",
        "id": "fad679ee-5e9c-4887-a276-4ba5a583c3f1"
    },
    {
        "author": "徐積",
        "paragraphs": [
            "行事從來號闊迂，酒閒詩興便豪觕。",
            "盧公誤妾平生事，嫁得東臯卧草夫。"
        ],
        "title": "催妝  其二",
        "id": "8ac2266f-83e9-43a7-9169-c5d70575b8b9"
    },
    {
        "author": "徐積",
        "paragraphs": [
            "春風蕭索爲誰張，日暖仍燻百和香。",
            "遮處好將羅作帳，襯來堪用玉爲床。",
            "風吹亂展文君宅，月下還鋪宋玉牆。",
            "好向謝家池上種，綠波深夜蓋鴛鴦。"
        ],
        "title": "錦被堆",
        "id": "df9a4cf4-e5dc-469c-a9c9-0145c11d7015"
    },
    {
        "author": "徐積",
        "paragraphs": [
            "顧託艱難後，宮城晝閉關。",
            "師屯五校肅，日馭六龍閒。",
            "易貯金莖露，難尋玉府山。",
            "裕陵人散後，猶望白雲閒。"
        ],
        "title": "神宗皇帝輓詞  其一",
        "id": "fbfd4170-6b6d-4cbc-b55f-049797a4628e"
    },
    {
        "author": "徐積",
        "paragraphs": [
            "啟殯龍輴動，森森鳳翣移。",
            "迎神帳殿遠，背闕梓宮遲。",
            "日慘河山路，草枯霜霰時。",
            "綵庭覺瀟灑，應誦廖莪詩。"
        ],
        "title": "神宗皇帝輓詞  其二",
        "id": "64e55cbf-530d-474e-8104-f46b8e5d410d"
    },
    {
        "author": "徐積",
        "paragraphs": [
            "九載憂勤事，傾心爲繼明。",
            "手扶天柱起，身御日車行。",
            "大業真無負，全功定有成。",
            "生民正歌舞，萬丈玉山傾。"
        ],
        "title": "代人進太皇輓詞  其一",
        "id": "656b83b9-c431-418e-95b3-2d7148df9420"
    },
    {
        "author": "徐積",
        "paragraphs": [
            "絳節排山仗，珠襦換玉衣。",
            "不乘黄鵠去，即御赤鸞飛。",
            "受謚心無媿，朝真德有輝。",
            "太元庭上客，聞義亦歔欷。"
        ],
        "title": "代人進太皇輓詞  其二",
        "id": "d97d9c8b-6cd1-409e-ae91-b64b5cf23163"
    },
    {
        "author": "徐積",
        "paragraphs": [
            "一自姬周後，難乎有此才。",
            "明將照幽隠，澤欲被蒿萊。",
            "外屬私恩絕，本朝公道開。",
            "勒銘何處好，嵩嶽鬰崔嵬。"
        ],
        "title": "代人進太皇輓詞  其三",
        "id": "db62d247-f000-4798-9c30-95f57ee6300b"
    },
    {
        "author": "徐積",
        "paragraphs": [
            "玉殿菆宮啟，龍輴叩陛初。",
            "嚴兵猶驚夜，列仗已當車。",
            "路指新陵闕，窗留舊簡書。",
            "移班近東處，風月一簾虛。"
        ],
        "title": "代人進太皇輓詞  其四",
        "id": "591ab4bf-777b-4155-b24d-c6ee33ab9627"
    },
    {
        "author": "徐積",
        "paragraphs": [
            "導騎鳴鞭去，魂車戀闕遲。",
            "梓宮何處宿，幄殿夕陽時。",
            "天上有名姓，人閒無路歧。",
            "三泉深百尺，神御復何之。"
        ],
        "title": "代人進太皇輓詞  其五",
        "id": "cd264a5c-d85a-49a7-bf82-bd05e27386f2"
    },
    {
        "author": "徐積",
        "paragraphs": [
            "可惜方剛士，平生氣貌嚴。",
            "有朋搔白首，無路弔蒼髯。",
            "地下新潛德，人閒故養恬。",
            "儒林與孝友，二傳子須添。"
        ],
        "title": "閻博士輓詞  其一",
        "id": "a8910830-2367-45ca-bd20-4dfa44fa1628"
    },
    {
        "author": "徐積",
        "paragraphs": [
            "一夢龍蛇後，難尋博士星。",
            "所居城見月，仍用柏爲庭。",
            "白馬車齊送，黄宮戶永扃。",
            "松陵今夜客，慟哭入冥冥。"
        ],
        "title": "閻博士輓詞  其二",
        "id": "24210d03-685e-4694-9ecb-327b158ab6a4"
    },
    {
        "author": "徐積",
        "paragraphs": [
            "雖負文場志，何慚國士風。",
            "王廷曾抗論，廟鼎合銘功。",
            "玉樹摧平地，朱霞落半空。",
            "故人遺歎在，秋後有驚鴻。"
        ],
        "title": "苗戶部輓詞  其一",
        "id": "0e9eba90-2ebd-4fba-b38e-9c54ef736fde"
    },
    {
        "author": "徐積",
        "paragraphs": [
            "已矣公歸矣，哀哉將奈何。",
            "黄宮無處樂，玄冕有誰歌。",
            "南越生祠久，東川畫像多。",
            "孤窮親黨在，共立碣嵯峨。"
        ],
        "title": "苗戶部輓詞  其二",
        "id": "c092b48f-13d8-4f1a-a2d5-e70c2cc7cb4a"
    },
    {
        "author": "徐積",
        "paragraphs": [
            "國士青雲器，儒林合抱松。",
            "羽儀丹穴鳳，頭角劍津龍。",
            "玉筍班雖貴，皇華使愈恭。",
            "人亡其政在，尚可訪遺蹤。"
        ],
        "title": "林漕輓詞  其一",
        "id": "d182f97c-b4d0-4fd9-865f-4eafadbbb240"
    },
    {
        "author": "徐積",
        "paragraphs": [
            "一夢無回處，龐眉坐柏庭。",
            "幾時逢白日，萬事付哀鈴。",
            "畫翣行須緩，黄宮到便扃。",
            "松陵詩莫和，慟哭不堪聽。"
        ],
        "title": "林漕輓詞  其二",
        "id": "2ef5577f-69c0-4162-bcb6-467a1f8eb50b"
    },
    {
        "author": "徐積",
        "paragraphs": [
            "斗分星孤隕，虞庭鳳不還。",
            "金龍拋使節，玉筍誤朝班。",
            "世德元明後，家聲王謝閒。",
            "國功圖未卒，歸老負江山。"
        ],
        "title": "蔡學士輓詞  其一",
        "id": "efcc474f-7de0-416b-b6ca-2e2055eb6171"
    },
    {
        "author": "徐積",
        "paragraphs": [
            "命也雖亡矣，但須銘此墳。",
            "朝中尋故事，江外訪遺文。",
            "遠思歸流水，高風寄白雲。",
            "忠魂在斯否，義亦不忘君。"
        ],
        "title": "蔡學士輓詞  其二",
        "id": "209c0f73-1ae7-4577-af32-012ce86812fc"
    },
    {
        "author": "徐積",
        "paragraphs": [
            "舊業儒編富，新裝使橐空。",
            "潔身辭白日，隨柩載清風。",
            "義與人心在，名須江水窮。",
            "諸山同峴首，有子勝羊公。"
        ],
        "title": "蔡學士輓詞  其三",
        "id": "9482f8d8-4d62-4b19-a6bf-5b77d7c6a4db"
    },
    {
        "author": "徐積",
        "paragraphs": [
            "且止明旌住，玄堂即閉關。",
            "素絲蒙柩往，白堊洗車還。",
            "身後千詩在，生前萬事閒。",
            "松陵哀怨客，來弔自湖山。"
        ],
        "title": "蔡學士輓詞  其四",
        "id": "f664228c-71a9-44de-a3a9-403561bff1d1"
    },
    {
        "author": "徐積",
        "paragraphs": [
            "起起公終矣，斯文將奈何。",
            "新書傳異域，舊隠寄東坡。",
            "直道謀身少，孤忠爲國多。",
            "死生公論在，高義山峨峨。"
        ],
        "title": "蘇子瞻輓詞  其一",
        "id": "79a0bf1f-c00b-4121-aa5d-c4cff6dfcce9"
    },
    {
        "author": "徐積",
        "paragraphs": [
            "白玉棺無價，青囊葬有書。",
            "奔星來啟路，走電去隨車。",
            "官是修文號，人同上行居。",
            "峨嵋山下客，誰是跨鯨魚。"
        ],
        "tags": [
            "峨眉山"
        ],
        "title": "蘇子瞻輓詞  其二",
        "id": "124dda5f-8bf8-4619-9411-971b92dd973a"
    },
    {
        "author": "徐積",
        "paragraphs": [
            "舊德朝之望，平生勇所爲。",
            "赤心逢誼主，皓首棄明時。",
            "路入皇宮近，誰將畫翣移。",
            "有人號欲絕，莫誦蓼莪詩。"
        ],
        "title": "蹇侍郎輓詞  其一",
        "id": "c4946d14-d8ee-4bbc-8590-7705de2bbfef"
    },
    {
        "author": "徐積",
        "paragraphs": [
            "一閉玄堂後，更分明與幽。",
            "雖辭白日去，不忘錦江游。",
            "古檜蒼顔在，孤雲壯氣收。",
            "文章如可訪，遣使入西州。"
        ],
        "title": "蹇侍郎輓詞  其二",
        "id": "1c8211a2-ba8d-4e01-8eed-4a3a019c1f49"
    },
    {
        "author": "徐積",
        "paragraphs": [
            "彼美朝之望，光終不較年。",
            "醇風隨入地，義氣去淩烟。",
            "身後人人慕，生前事事賢。",
            "故交貧與賤，沈痛欲呼天。"
        ],
        "title": "楊集賢輓詞  其一",
        "id": "e64c8d54-cf5a-4ce7-85bd-fedabbeddd32"
    },
    {
        "author": "徐積",
        "paragraphs": [
            "門靜車聲歇，庭虛燕几閒。",
            "芸籤新汗簡，玉筍舊清班。",
            "事寄浮雲外，身從大夢閒。",
            "復爲長夜寢，慟哭入玄關。"
        ],
        "title": "楊集賢輓詞  其二",
        "id": "accdb886-ef63-4b62-b652-8df0cae087a9"
    },
    {
        "author": "徐積",
        "paragraphs": [
            "徹殯哀鈴動，蒙棺素幣舒。",
            "明旌先啟路，畫翣側隨車。",
            "長夜玄堂近，平生燕坐虛。",
            "須臾泉戶闔，輓紼且徐徐。"
        ],
        "title": "韋侍郎輓詞  其一",
        "id": "5f02a65b-aa60-44e8-afd8-aab26d4f413c"
    },
    {
        "author": "徐積",
        "paragraphs": [
            "野水鶴猶回，舊山雲不歸。",
            "不歸將奈何，但恐雲無依。",
            "公是吳中老，吳人愛公好。",
            "公好不來歸，淚濕江邊草。"
        ],
        "title": "韋侍郎輓詞  其二",
        "id": "fba903ad-cbd2-4660-a012-6512d6e07eaf"
    },
    {
        "author": "徐積",
        "paragraphs": [
            "吁嗟人兮，而有斯人。",
            "以義爲質兮，以剛守身。",
            "內明白而外昭哲兮，氣貌甚真。",
            "動則不苟兮，可使之爲國，可使之爲民。",
            "使之爲國兮取義舍生，使之論事兮傾出赤心。",
            "世方好柔兮我方剛，彼爲轅下駒兮我方鷹揚。",
            "彼作威之臣人莫敢當，我方藐視兮直攻其强。",
            "彼作福之臣兮烹煎牛羊羅列酒漿，我方折其匕箸兮覆杯而不嘗。",
            "以甘易苦兮自以爲常，以退爲進兮如寢諸床。",
            "所往所居，不察刀筆者害兮簿書有蔽。",
            "隠必露兮伏必發，照姦膽兮破姦穴。",
            "小姦積忿兮五臟欲裂，大姦睚眦兮其眦有血，口且欲吞兮齒且欲嚙。",
            "何誣之不誣何說，哆兮侈兮三寸之舌。",
            "顔淵偷飯，曾參鬬殺。",
            "慈母投杼兮其誰不信，所頼公明兮得無悔吝。",
            "夫何不幸兮人之云亡，誰司有命兮付與之不長。",
            "揭丹旐兮歸晉疆，望江湖兮歸故鄉。",
            "太行山上秋風起，度浮梁兮盟津水。",
            "符離東畔更淒凉，山陽猶有舊吟窗。",
            "吳人俱望揚子江，素車白馬迎道旁。",
            "故人亦有孤與孀，更憂今歲寒無裳。",
            "洞庭橘柚正青黄，鱸魚鱠美蓴羹香。",
            "且緩哀鈴送酒觴，一辭白日掩玄堂。",
            "玄堂一掩難開扃，夜復夜兮何時停。",
            "負高才兮成鬰鬰，揭高義兮徒冥冥。",
            "一心在兮湖水清，萬事空兮山月明。",
            "悲慟處，是松陵，雲慘兮，鳥哀鳴。",
            "念骨肉兮摧心形，鬚鬢班兮涕縱橫。"
        ],
        "tags": [
            "洞庭湖"
        ],
        "title": "林殿院輓詞",
        "id": "6df5c74d-7a8f-43da-895e-64bdd6a79477"
    },
    {
        "author": "徐積",
        "paragraphs": [
            "人生如逆旅，來去何容易。",
            "對面正談笑，轉頭成夢寐。",
            "傷哉手上書，已矣胸中事。",
            "義不復駕驥，灑盡辭家淚。"
        ],
        "title": "寧倅輓詞  其一",
        "id": "f9357e97-41b2-4b86-a758-ec42025f4345"
    },
    {
        "author": "徐積",
        "paragraphs": [
            "記得高山否，淮東非所歸。",
            "誰迎玄冕去，自趁白雲飛。",
            "泣盡孤兒血，空遺舊日衣。",
            "容州公莫去，此地故人稀。"
        ],
        "title": "寧倅輓詞  其二",
        "id": "aa5fb247-0e5f-4e55-9037-1be78b182263"
    },
    {
        "author": "徐積",
        "paragraphs": [
            "平生富情義，至死不寐悔。",
            "更無桃花米，惟有銀魚佩。",
            "一家將奈何，九子尚無配。",
            "魂兮且勿憂，幸有山公在。"
        ],
        "title": "寧倅輓詞  其三",
        "id": "07d468c0-3b03-4f9a-8cab-24437f5b9529"
    },
    {
        "author": "徐積",
        "paragraphs": [
            "一從洪井到處州，見說洪人總淚流。",
            "本望聖朝令久任，若論明吏合封侯。",
            "高才所至都無事，厚德于今可鎮浮。",
            "故作此詩傳野史，不須銘記掩諸幽。"
        ],
        "title": "李朝議輓詞",
        "id": "fb444f72-d5fa-4ebc-91f2-3ed6e3241515"
    },
    {
        "author": "徐積",
        "paragraphs": [
            "欲視目已瞑，欲語口已噤。",
            "欲動肉已寒，欲書手已硬。",
            "惟有心上熱，惟存心中悲。",
            "此熱須臾閒，此悲無休時。",
            "所悲孤兒寒，所悲孤兒饑。",
            "苦苦復苦苦，此悲遂入土。"
        ],
        "title": "哭張六",
        "id": "bf3fa15d-e262-4c15-9c20-bed9c5fb89bb"
    },
    {
        "author": "徐積",
        "paragraphs": [
            "魚有所歸，鳥有所棲。",
            "孤墳纍纍，子將何依。",
            "束子之裝，裹子之糧。",
            "促登汝航，往歸汝鄉。"
        ],
        "title": "招陳顧魂輓詞",
        "id": "c9dc0e63-adef-4b41-a041-434a9b320268"
    },
    {
        "author": "杜叔元",
        "paragraphs": [
            "朝聞劍外夙行輈，夕喜江西改命優。",
            "已有才名喧北省，又宣風化入南州。",
            "一城民吏迎前牧，滿眼山川是舊遊。",
            "君富機籌足餘暇，清吟不負物華樓。"
        ],
        "title": "送程給事知越州",
        "id": "486f6bc5-328c-4c61-822f-01da60ab597a"
    },
    {
        "author": "杜叔元",
        "paragraphs": [
            "占勝新安境，佳名千古聞。",
            "奇峰半天出，秀色數州分。",
            "邃谷春猶雪，懸巖霽亦雲。",
            "何時脫韁鎖，猿鶴此爲群。"
        ],
        "title": "黄山作",
        "id": "ecf54a54-4515-47e7-a1f5-c7b49972b461"
    },
    {
        "author": "范郁",
        "paragraphs": [
            "惆悵孫陽世久無，紛紛駑驥逐齊驅。",
            "不教神物俱湮滅，猶幸深山天馬圖。"
        ],
        "title": "天馬峰",
        "id": "46429dc6-0ddd-42bc-be61-716bc4b352e4"
    },
    {
        "author": "陳烈",
        "paragraphs": [
            "溪山龍虎蟠，溪水鼓角喧。",
            "中宵鄉夢破，六月夜衾寒。",
            "風雨生殘樹，蛟螭喜怒瀾。",
            "殷勤祝舟子，移棹過前灘。"
        ],
        "title": "題福唐津亭",
        "id": "58b8202a-72f2-48a2-8e88-ec64fa51ddf4"
    },
    {
        "author": "陳烈",
        "paragraphs": [
            "富家一盞燈，太倉一粒粟。",
            "貧家一盞燈，父子相聚哭。",
            "風流太守知不知，惟恨笙歌無妙曲。"
        ],
        "title": "題鼓門大燈籠",
        "id": "07adf84a-254a-4111-bb3e-ea378fb4accb"
    },
    {
        "author": "林東美",
        "paragraphs": [
            "金山亭榭遍林泉，獨有湖山占得先。",
            "一鑑靜開塵外境，數峰高插水中天。",
            "避人幽鳥聲如剪，隔岸奇花色欲然。",
            "太守與民同樂事，公餘不惜綺爲筵。"
        ],
        "tags": [
            "西湖"
        ],
        "title": "西湖亭",
        "id": "9c372806-ac6b-44e0-abc4-c0d5587d509d"
    },
    {
        "author": "王景",
        "paragraphs": [
            "四稔總兵鈐，輕裘叔子慙。",
            "抗棱遐徼伏，敦信遠民諳。",
            "赴召薰風布，離襟臘酒酣。",
            "吾皇思將帥，有意在燕南。"
        ],
        "title": "送鈐轄館使王公",
        "id": "d65cbbf7-718f-4d2c-81e4-a346ba8452d6"
    },
    {
        "author": "甘文政",
        "paragraphs": [
            "閒中思衲友，曳杖輒相尋。",
            "興廢關何事，浮沉惜此心。",
            "柏陰遮塔密，雨氣入鍾深。",
            "剔蘚碑堪讀，茫茫歲月侵。"
        ],
        "title": "遊龍城寺贈普訓",
        "id": "33a73a7c-2ee4-4cb6-bf02-4cc52c8a81a5"
    },
    {
        "author": "葛琳",
        "paragraphs": [
            "井絡西南區，成都號佳麗。",
            "錦城十里外，景物居然異。",
            "傍縈浣花溪，中開布金地。",
            "杜宅巋遺址，任祠載經祀。",
            "自昔歲一遊，有亭久摧廢。",
            "將期汎舟會，先此留旌騎。",
            "弗基矧肯構，後人莫予嗣。",
            "冠蓋或戾止，風雨亡所庇。",
            "我公至之初，行樂徇人意。",
            "柅車集賓組，幕天陳燕器。",
            "苟弗謀高明，胡爲革媮敝。",
            "鳩工度材用，奢儉求中制。",
            "舉從縣官給，下靡秋毫費。",
            "巍然大厦成，甚于折枝易。",
            "藩條息偃暇，時律清和際。",
            "落成及休辰，夙駕忻重詣。",
            "羣嬉逐使轂，雜處同蠶市。",
            "棟宇美可觀，席筵陳有次。",
            "芳樽既罷撤，綵舲爰登憩。",
            "夾岸布緹帟，中流喧鼓吹。",
            "泝沿烟靄間，禽鳥共翔戲。",
            "都人與士女，疊足連帷被。",
            "弄珠疑漢曲，浮觴均洛禊。",
            "晻晻日將暮，熙熙衆皆醉。",
            "怳入武陵源，却返塵寰世。",
            "自是畢遨賞，始復專民事。",
            "農耕士就學，商販工居肆。",
            "蜀邦生齒繁，衣食良囏匱。",
            "三時急耕播，寸壤無遺棄。",
            "茲焉俾暇逸，所以慰勤瘁。",
            "上頼天子心，慎重坤維寄。",
            "既擇邇臣德，來秉諸侯瑞。",
            "且命太史賢，出攬清澄轡。",
            "第務廣教育，孜孜布仁惠。",
            "匪圖極聚斂，規規奉邦計。",
            "和氣斯涵濡，羣生皆茂遂。",
            "乃躋富壽域，共樂升平治。",
            "不才備屬僚，罔補公家利。",
            "廕宇幸焉依，雅聲慙善繼。",
            "願比召南篇，永歌棠蔽芾。"
        ],
        "title": "和運使學士浣花亭",
        "id": "a8d4c652-b30f-45bb-949f-d8db2513be76"
    },
    {
        "author": "元耆寧",
        "paragraphs": [
            "請符又作浙東行，六郡爭驅紺弩迎。",
            "環佩聲回堯陛遠，旌旗光動禹川明。",
            "山烘橘柚香浮席，溪漲菰蒲翠徹城。",
            "人在蓬萊仍晝錦，會稽故事兩兼榮。"
        ],
        "title": "送程給事知越州",
        "id": "8875fe65-608d-4444-95a4-e16ee5544f62"
    },
    {
        "author": "陳知默",
        "paragraphs": [
            "平地風烟橫白鳥，半山雲木卷蒼藤。"
        ],
        "title": "句  其一",
        "id": "6c4b45bd-b6dd-420e-8be3-8da227e16f87"
    },
    {
        "author": "陳知默",
        "paragraphs": [
            "雲埋山麓藏秋雨，葉脫林梢带晚風。"
        ],
        "title": "句  其二",
        "id": "28f6ed03-ece1-4257-bae8-b2af1577a4b1"
    },
    {
        "author": "晁端友",
        "paragraphs": [
            "寒林殘日欲棲烏，壁裏青燈乍有無。",
            "小雨愔愔人假寐，卧聽疲馬齧殘芻。"
        ],
        "title": "宿濟州西門外旅館",
        "id": "a97879f5-0b58-4f63-8a6a-a51aadaace41"
    },
    {
        "author": "晁端友",
        "paragraphs": [
            "行盡青峰與碧溪，何須辛苦覓天梯。",
            "九山不鎖尋真路，自是人心到後迷。"
        ],
        "title": "九鎖山",
        "id": "965da2de-f5de-414e-9734-82bc38e35057"
    },
    {
        "author": "晁端友",
        "paragraphs": [
            "樓上無窮景，樓前正落暉。",
            "開軒跨寥廓，覽物極纖微。",
            "雲破孤峰出，潮平兩槳飛。",
            "東溟看月上，西渡認僧歸。",
            "木落吳天遠，江寒越舶稀。",
            "魚龍鄰海窟，雞犬隔淮圻。",
            "草色迷千古，波聲蕩四圍。",
            "廢興懷霸業，融結想天機。",
            "浩浩群流會，沉沉百怪依。",
            "登臨真偉觀，回首重歔欷。"
        ],
        "title": "登多景樓",
        "id": "df85a9e5-f9df-4a12-abe6-cbb85368d96b"
    },
    {
        "author": "晁端友",
        "paragraphs": [
            "北固山頭寺，風烟昔縱觀。",
            "卧亭秋石狠，環舍海濤寒。",
            "越舶樓前聚，江楓戶外丹。",
            "最宜清夜月，虛閣憶磐桓。"
        ],
        "title": "甘露寺",
        "id": "a6f6a4e1-6190-4ad7-920d-4823edf9e085"
    },
    {
        "author": "晁端友",
        "paragraphs": [
            "馬上雞初唱，天涯星未稀。",
            "驚風時墜笠，零露暗沾衣。",
            "山下疏鐘發，林梢獨鳥飛。",
            "遠峰烟靄淡，迤邐見朝暉。"
        ],
        "title": "早行",
        "id": "57eb19ec-bea8-4179-b7ab-92fdc61efc8c"
    },
    {
        "author": "晁端友",
        "paragraphs": [
            "嶺梅何處早，雪裏看芳菲。",
            "北陸寒猶在，南枝春已歸。",
            "曉妝初見妒，殘角未成飛。",
            "引我江頭夢，清香憶滿衣。"
        ],
        "title": "馬處厚席上探得早梅",
        "id": "fe31d284-243d-40a4-a227-b00674115d32"
    },
    {
        "author": "晁端友",
        "paragraphs": [
            "皎皎仙姿脈脈情，絳羅仙萼裹瑶英。",
            "色侔姑射無雙白，香比酴醾一倍清。",
            "臘後春前芳信密，水邊林下曉妝明。",
            "故應不屬東君管，冷艷孤芳取次成。"
        ],
        "title": "梅花",
        "id": "08e773e0-4845-469f-8cb4-9b68c4f42e5c"
    },
    {
        "author": "釋慶閑",
        "paragraphs": [
            "露質浮世，奄質浮滅。",
            "五十三歲，六七八月。",
            "南嶽天台，松風澗雪。",
            "珍重知音，紅爐優鉢。"
        ],
        "tags": [
            "衡山"
        ],
        "title": "遺偈",
        "id": "ed30569c-230d-4b52-9180-974b387fcf64"
    },
    {
        "author": "宇文之邵",
        "paragraphs": [
            "安樂青且秀，琳宮跨巨鼇。"
        ],
        "title": "句",
        "id": "69dd050b-46d8-4e07-a9fe-fb86727d87ea"
    },
    {
        "author": "劉永年",
        "paragraphs": [
            "一柱會擎天。"
        ],
        "title": "句",
        "id": "de2d382f-5f7a-49b2-9644-f56bfcc68f06"
    },
    {
        "author": "辛廱",
        "paragraphs": [
            "平居厭城郭，具舟泛清汝。",
            "藍光一水遠，鐵色兩崖古。",
            "日華動中流，沙紋亂前渚。",
            "湍鳴達公橋，草綠襄王墓。",
            "園英擁流沫，風葉墮殘雨。",
            "停橈弄山泉，扶杖過花塢。",
            "澄潭數亂石，斷石橫顛樹。",
            "泳波魚鬣舒，闖穴蛙首怒。",
            "衝雲一雁遠，唼荇羣鷗聚。",
            "村間桑柘春，川闊牛羊暮。",
            "回頭綠樹失，卷幔青峰露。",
            "尋幽恣盤桓，泊淺屢回互。",
            "靈草不知名，珍禽啼在處。",
            "夕陽散鳴鳩，荒阡拱游兔。",
            "挽纜謠歌童，簪花立田婦。",
            "高歌客自如，歸涉人相負。",
            "青蒲戢戢生，紫燕翩翩度。",
            "雲烟波底明，井邑林外睹。",
            "欣逢閭里舊，愧乏雞黍具。",
            "緡水薦稏鱗，掘石羞山茹。",
            "繞塘梅實綠，冒桂禽殻素。",
            "我巾聊一頹，石榼煩屢注。",
            "朱櫻出芳林，紫笋侑雕俎。",
            "高篇爛珠璧，至樂謝鐘鼓。",
            "嗟予性本隘，於世事皆魯。",
            "便欲棄簪裳，歸去事田圃。",
            "肆意山水樂，脫身塵埃苦。",
            "此適誠足尚，斯言未宜遽。",
            "聖神拱巖廟，賢俊畢珪組。",
            "如君之所懷，於時當有補。",
            "高文贊皇猷，大論寧國步。",
            "無爲五斗卑，遂屈萬里舉。",
            "明心在知己，汗顔愧虛譽。",
            "時方索大鼎，胡爲衒康瓠。",
            "富貴固衆欲，非望久自阻。",
            "聖賢有遺言，戮力期共赴。",
            "嘗聞曰中庸，曾不滯出處。",
            "進當澤生民，退則守環堵。",
            "所求義與比，要在身不汙。",
            "願無廢吾言，於道其可庶。"
        ],
        "title": "泛汝聯句",
        "id": "a2aec8ab-61c5-445e-8e3d-7dcb84cb5c3b"
    },
    {
        "author": "蔡延慶",
        "paragraphs": [
            "靈巖川上白雲深，十里青松晝自陰。",
            "遠寺幽佳傳已古，名山絕勝冠於今。",
            "羣峰環翠凝秋色，危壁飛泉瀉暮音。",
            "此景去爲風月主，五湖應不起歸心。"
        ],
        "title": "送詳禪師往靈巖",
        "id": "b68b59a0-4e8f-4d4b-a442-14af26ab7a9e"
    },
    {
        "author": "胡宗愈",
        "paragraphs": [
            "喜陪詩伯尋幽去，從此風騷覺有神。",
            "明代應無高遯士，奇峰盡屬苦吟人。",
            "欲名地巧題難得，却恨圖經說未真。",
            "回想天童山迤邐，更多形勝亦非倫。"
        ],
        "title": "和丁寶臣遊五泄",
        "id": "ae131505-a9c4-48f3-ab0a-cad07ba90fee"
    },
    {
        "author": "胡宗愈",
        "paragraphs": [
            "平湖拍岸海潮通，亭在平湖杳靄中。",
            "莊艷含春雲島晚，波光照夜玉壺空。",
            "動摇人影兩橋月，洗滌塵襟四面風。",
            "野老半酣亭下笑，漁樵今日與民同。"
        ],
        "title": "衆樂亭  其一",
        "id": "e842e715-411d-4241-bde4-3b346b118432"
    },
    {
        "author": "胡宗愈",
        "paragraphs": [
            "平蕪十頃綠含烟，勝事興衰已百年。",
            "島榭漫隨民意樂，溪山應喜主人賢。",
            "點粧野趣灘邊鷺，彷彿妖容水上蓮。",
            "日日流風轉謠俗，棹歌長在釣魚船。"
        ],
        "title": "衆樂亭  其二",
        "id": "0da1ef7b-69a3-4626-b957-1c0c6e04a679"
    },
    {
        "author": "胡宗愈",
        "paragraphs": [
            "古有二烈士，羊左哀與桃。",
            "結交事遊學，心若膠漆牢。",
            "遠聞楚王賢，待士皆英髦。",
            "負笈首燕路，不憚千里勞。",
            "行行及梁山，雨雪填巖肧。",
            "途窮食不繼，餓口空嗸嗸。",
            "無爲俱死爾，原野涂身膏。",
            "我留子獨往，命各繫所遭。",
            "慷慨示一訣，併糧解衣袍。",
            "僵坐空穴中，視死輕鴻毛。",
            "角哀既仕楚，爵位聯執羔。",
            "顧懷交舊心，血泣聲號咷。",
            "王聞義其事，禮葬遷蓬蒿。",
            "孤風激頹俗，千古清蕭飈。",
            "叔世忠義喪，友道皆滔滔。",
            "平居論莫逆，握手相遊遨。",
            "利害一軋己，所得無秋毫。",
            "擠壑又下石，反若豺狼嘷。",
            "秦末餘耳輩，遇時方繹騷。",
            "誓爲刎頸交，名節初相高。",
            "一旦成眦睚，親勒兵相鏖。",
            "斬餘泜水上，論功傳子敖。",
            "較此豈不愧，清議安能逃。",
            "凜凜溧水傍，危墳望江臯。",
            "蔚宗宰茲邑，夢睹斯人曹。",
            "衣冠甚奇古，晤語開鬰陶。",
            "時示古祭文，百本皆旌褒。",
            "其間記一二，花落空奠醪。",
            "薄訴魏倫者，相侵意貪饕。",
            "詰朝究其詳，倫果邑之豪。",
            "墓木合數抱，私欲揮斧刀。",
            "移文禁採伐，表識嚴芟薅。",
            "英靈儼如舊，雖久不聞韜。",
            "哀我今之人，五交戒所操。"
        ],
        "title": "咏左伯桃羊角哀",
        "id": "6155e2e0-a35e-4287-aad7-a1275c80333e"
    },
    {
        "author": "胡宗愈",
        "paragraphs": [
            "君爲鳧鷖亭，更作鳧鷖詩。",
            "鳧鷖爲鳥雖甚微，君心仁愛乃在茲。",
            "不忍壯者弋其母，兒童捕其兒，鳧鷖母子何嬉嬉。",
            "城頭草靜烟雲迷，城下水暖菰蒲低。",
            "鳧鷖朝傍雲烟飛，倦來暮入菰蒲棲。",
            "寄巢生子冬復夏，巢穩子大無人知。",
            "我思入境觀君爲，坐見三異於今時。",
            "知君官久行亦歸，亭上引滿傷別離。",
            "豈惟豐人惜君去，雖我亦爲鳧鷖悲。"
        ],
        "title": "鳧鷖亭",
        "id": "8f010d17-ab0e-45c5-9b7b-828263dea984"
    },
    {
        "author": "羅適",
        "paragraphs": [
            "金門禿筆積如山，黄閣磨煤夜不乾。",
            "試借薦賢書稿看，應無一字及孤寒。"
        ],
        "title": "試筆",
        "id": "91af2180-fd4c-412e-9e13-0c8b84f4dd2f"
    },
    {
        "author": "羅適",
        "paragraphs": [
            "泊然巢一枝，常靜不待息。",
            "天地存遺井，聊以見清德。",
            "窺者在爾心，鑿者在爾力。",
            "何爲病夏畦，俯仰無慚色。"
        ],
        "title": "巢父亭",
        "id": "200e1e29-5310-4da5-b47f-85108df6f3a8"
    },
    {
        "author": "羅適",
        "paragraphs": [
            "太一仙人天上來，口傳丹訣養真胎。",
            "赤城道士誰堪論，白髮先生或姓回。"
        ],
        "title": "寄題池亭兼贈呂道正二首  其一",
        "id": "3cdb5dc3-701b-4d86-b5b9-590f0c0f3dce"
    },
    {
        "author": "羅適",
        "paragraphs": [
            "窗外方塘幾畝蓮，花開料亦似常年。",
            "先生菡萏香中坐，應有人呼作水仙。"
        ],
        "title": "寄題池亭兼贈呂道正二首  其二",
        "id": "9f29738b-96fa-453f-b97d-c90e6a556f84"
    },
    {
        "author": "羅適",
        "paragraphs": [
            "長松青似染，高杉翠欲滴。",
            "餘陰入軒來，滿座瑠璃色。",
            "達人無六塵，靜見照中碧。",
            "庵內一爐香，萬緣自然息。"
        ],
        "title": "遊碧照庵",
        "id": "c20a59ff-62ae-4db5-bd7c-f77a917419e2"
    },
    {
        "author": "羅適",
        "paragraphs": [
            "夜憶清軒上，都忘居會稽。",
            "秋聲先在竹，月色最宜溪。",
            "銀漢簷前直，玉繩天外低。",
            "何人倚欄檻，爲聽下莊雞。"
        ],
        "title": "崇教寺筠軒",
        "id": "5b450b35-121a-48a2-893e-cb87fded9321"
    },
    {
        "author": "羅適",
        "paragraphs": [
            "傳得栴檀相甚奇，紺容光徹照須彌。",
            "橋頭尊者來瞻禮，應憶靈山聽法時。"
        ],
        "title": "石橋",
        "id": "c3ff79ad-b945-4222-86d0-2fec089bbdbd"
    },
    {
        "author": "羅適",
        "paragraphs": [
            "飛瀑斷巖路，天然石似梁。",
            "始知融結日，便作聖賢鄉。",
            "水靜魚龍樂，山靈草木香。",
            "茶花本餘事，留跡示諸方。"
        ],
        "title": "石梁",
        "id": "533022b2-be28-4f11-8458-d0aef9154dae"
    },
    {
        "author": "羅適",
        "paragraphs": [
            "華頂西邊天姥東，妙蓮開閣對羣峰。",
            "清含銀漢三千界，香透金庭第八重。",
            "畫棟有聲啼海燕，澄波無影睡天龍。",
            "夜深講罷何人見，雲在青天月在松。"
        ],
        "title": "題萬年妙蓮閣",
        "id": "c4a3957c-8d44-46e2-8f53-a72117e5694d"
    },
    {
        "author": "羅適",
        "paragraphs": [
            "欲訪琳宮入翠微，滿山烟雨正梅時。",
            "神仙事祕人難問，造化功深世莫知。",
            "海近應通三島信，年多空見八分碑。",
            "身中龍虎吞天地，誰肯留心繼鍊師。"
        ],
        "title": "遊天台桐柏觀二首  其一",
        "id": "29c1acc6-fd77-4b87-881f-238df22f8ae8"
    },
    {
        "author": "羅適",
        "paragraphs": [
            "金庭福地竟如何，當日山前異事多。",
            "子晉高風傳世表，仙翁遺跡在巖阿。",
            "三清路遠須由學，九轉功成豈怕魔。",
            "我有玉符真訣在，黄衣誰肯遠相過。"
        ],
        "title": "遊天台桐柏觀二首  其二",
        "id": "f44b9a8b-5aa4-4e04-8795-2a4abc70897e"
    },
    {
        "author": "羅適",
        "paragraphs": [
            "長憶溪橋避暑時，天風六月襲人肌。",
            "水隨地脈來無盡，雲過山頭去不知。",
            "拂面稚松應偃蓋，當年游子已龐眉。",
            "憑師莫動溪邊石，留待東歸題好詩。"
        ],
        "title": "憶梁王寺過遠橋寄昉師",
        "id": "60c9aded-5afa-4982-a472-e3a57b051eff"
    },
    {
        "author": "羅適",
        "paragraphs": [
            "京城濕墨遺相知，心繞天台四散飛。",
            "記得小田橋上月，五更河露濕人衣。"
        ],
        "title": "題天台茅橋",
        "id": "9e0e3660-28bb-4bd0-b450-db4298327acc"
    },
    {
        "author": "羅適",
        "paragraphs": [
            "七十有餘歲，不曾游此山。",
            "因尋白雲路，深入翠微間。",
            "曉澗烟霞合，春巖草木斑。",
            "誰灰心地火，占取一生閒。"
        ],
        "title": "題慈雲院",
        "id": "6f5d38cd-6e4e-4079-8ca8-44a162714ca0"
    },
    {
        "author": "羅適",
        "paragraphs": [
            "孤峰插太清，天柱此垂名。",
            "造化功成後，乾坤頼不傾。",
            "夜星千栱小，秋漢一梁橫。",
            "欲問登臨處，重梯四面生。"
        ],
        "title": "題天柱山",
        "id": "087e3be5-35ca-4a16-8a12-d7d08e831a39"
    },
    {
        "author": "羅適",
        "paragraphs": [
            "招提臨古道，窣堵壓孤山。",
            "十里梅花樹，都來一望間。"
        ],
        "title": "題瑞相院",
        "id": "697381bc-88ae-4d6f-bfe5-ac7896ea68a2"
    },
    {
        "author": "羅適",
        "paragraphs": [
            "行盡城西路，爲君登杲亭。",
            "無雲生碧落，看日出滄溟。",
            "逐影成何事，負暄全我形。",
            "交情長在目，隔岸數峰青。"
        ],
        "title": "題潘幾道杲亭",
        "id": "ca5ebf38-514b-482a-9d0b-b8cb737bdc4b"
    },
    {
        "author": "羅適",
        "paragraphs": [
            "疊石江頭峻如壁，舟人指云慈母石。",
            "慈母名兮不可聞，巉巖坑壓秋江碧。",
            "我聞慈母石，啟我父母思。",
            "人有父母誰不思，我思父母偏傷悲。",
            "憶昔生我童稚時，家貧日逐圖生資。",
            "父母衣我寧自寒，父母食我寧自饑。",
            "拾薪爲我代燈燭，鬻衣爲我買詩書。",
            "朝夕勸我苦勤讀，戒我弗作庸常兒。",
            "嗟哉我生命多疾，父母提携延歲日。",
            "忽朝卧病一呻吟，父母咿啞面如漆。",
            "有時爲我祝神祇，願我早著藍袍歸。",
            "此時我心常感發，願如夫子言無違。",
            "嗟哉我生命多蹇，少年不第第已晚。",
            "况兼父母未死時，食不飽兮衣不暖。",
            "今朝身爲一命仕，薄俸聊堪奉甘旨。",
            "雙親已逝掩荒丘，薄俸翻將飽妻子。",
            "有時舉筯食新鮮，默默不知雙淚漣。",
            "拭淚空將酒盃奠，酒盃不到陰容前。",
            "慈母石，世稀有，汝在江頭天地久。",
            "我思父母不得食，此恨當同汝不朽。",
            "嗚呼罔極恩難報，於今頼有移忠孝。",
            "行當竭力事明君，庶可揚名酬二親。"
        ],
        "title": "慈母石",
        "id": "f5e50bd7-747a-4f90-a78b-cb335796ec6a"
    },
    {
        "author": "羅適",
        "paragraphs": [
            "曾將故老較量看，五福如公信是難。",
            "潞國封來多有歲，太師以上更無官。",
            "應留妙算安神器，必得人才薦將壇。",
            "他日宋家青史上，始終臣節雪霜寒。"
        ],
        "title": "送致政太師文潞公",
        "id": "31aa793a-7c29-49fa-b3bd-76c55b739060"
    },
    {
        "author": "羅適",
        "paragraphs": [
            "具州陰德即仙資。"
        ],
        "title": "句",
        "id": "dff185a3-6891-4d98-95a6-4c821b3529c8"
    },
    {
        "author": "高本",
        "paragraphs": [
            "江吞大澤無西東，危亭聳立如驚鴻。",
            "曉晴不見天地色，上下澄碧迷雙瞳。",
            "菰蒲千頃鷗鷺國，風波萬丈魚龍宮。",
            "逢時自好盡忠義，莫學衰世鴟夷公。"
        ],
        "title": "過吳江",
        "id": "e552aff3-5639-47cd-afe1-33a879bbaa7c"
    },
    {
        "author": "李綖",
        "paragraphs": [
            "伏節要符慣遠遊，再朝金陛付牙籌。",
            "君王難識奇才晚，御史章言舊治優。",
            "三峽路長收使旆，九江波迥改行舟。",
            "不須重賦西山好，歸侍宸遊十二樓。"
        ],
        "title": "送程給事知越州",
        "id": "9e89cbf4-993e-475e-9ad1-18a1999238d2"
    },
    {
        "author": "呂陶",
        "paragraphs": [
            "夕陰斂層空，素月出西海。",
            "寥寥俯仰間，杳不見纖靄。",
            "清光信可掬，璀璨掌握內。",
            "虛庭縱遠目，中夜如有待。",
            "念我金石交，輕别己十載。",
            "德音響球琳，道味芬蘭茝。",
            "悠然阻聲容，況復接言誨。",
            "幽懷願一寫，四顧多泛愛。",
            "迴頭自珍惜，欲顯不如晦。",
            "賴此秋蟾魄，千里共光彩。",
            "思賢搖去意，對景慕良會。",
            "此夕雖圓明，清賞君何在。"
        ],
        "title": "雜詩",
        "id": "1f0bd866-a8ac-4c61-a68a-13328ff62eef"
    },
    {
        "author": "呂陶",
        "paragraphs": [
            "子奇昔稚齒，得官化阿城。",
            "齊君疑其幼，且悔寄任輕。",
            "同車載白首，教告力奉行。",
            "一日鑄劍戟，二日促農耕。",
            "官倉不積粟，武庫皆無兵。",
            "魏人錯料事，來戰欲蕩平。",
            "阿俗且感義，子弟從父兄。",
            "小邑抗大國，魏敗齊以寧。",
            "千年陵谷變，猶有化阿聲。",
            "乃知謀人國，自古須老成。"
        ],
        "title": "化阿",
        "id": "6611051e-def3-431e-a071-f40c40b0ee86"
    },
    {
        "author": "呂陶",
        "paragraphs": [
            "河津女娟者，可與壯士儔。",
            "簡子欲南渡，誰人爲撐舟。",
            "娟奮紅袂起，姿容盛優柔。",
            "長篙與風快，大翼如雲浮。",
            "頃刻易千里，恬然濟中流。",
            "心情忽感慨，爲子發清謳。",
            "波濤激無際，駭畏事禱求。",
            "杳冥若影響，自爾蒙神休。",
            "交龍助其維，歸櫂勿夷猶。",
            "聞之意飽滿，春風滿華斿。",
            "禕褕響環佩，蘋藻奉薦羞。",
            "豈獨女子事，可況公與侯。",
            "一言固有合，半策或見收。",
            "惟其遇不遇，通塞難相謀。",
            "旬月取漢相，安怪田千秋。"
        ],
        "title": "河津女",
        "id": "c47ff1ba-7b47-49ed-90db-6e06edef5df0"
    },
    {
        "author": "呂陶",
        "paragraphs": [
            "高帆颺漢水，六月南風温。",
            "下流乘漲怒，一日千里奔。",
            "湍威雷霆繫，石勢龍虎蹲。",
            "漂搖波濤際，渺漫天地昏。",
            "君心浩溟渤，目笑衆水煩。",
            "外任安濟德，中養澄靜源。",
            "青雲露三峽，寄傲開琴樽。",
            "白日滿平楚，放懷清夢魂。",
            "夷險既一致，卷舒惟義存。",
            "未易泛滄浪，時平斯道尊。"
        ],
        "title": "送周茂叔殿丞",
        "id": "a535670d-898d-432e-9553-7b89c43b06c4"
    },
    {
        "author": "呂陶",
        "paragraphs": [
            "盛夏衆芳息，景物殊寂寥。",
            "庭前有百合，穎然學春嬌。",
            "數枝己聳茂，百朵尤富饒。",
            "擁蔽因巨葉，紛數假長條。",
            "吐秀偏得地，爭妍欲干霄。",
            "素粉間瓔珞，輕黄染瓊瑤。",
            "靜若寶幢植，動如鳴佩搖。",
            "盡向杲日麗，不畏炎風飄。",
            "太守雅好事，得之詫朋僚。",
            "綺思入新句，彩圖上輕綃。",
            "衆目遂賞翫，英華不虛凋。",
            "此物既異常，論議有以招。",
            "人情愛惡間，輕重何以遼。",
            "或謂花之祥，或譏草木妖。",
            "嗟予豈博物，智慮隨日消。",
            "欲窮造化理，茫昧增無聊。",
            "疑此亦偶然，發之自根苗。",
            "莫議妖與祥，爲公續長謠。"
        ],
        "title": "百合",
        "id": "3f90567a-17f4-47a8-8a86-72ec86d3ffed"
    },
    {
        "author": "呂陶",
        "paragraphs": [
            "晉地素瘠埆，所憂冬氣差。",
            "明神享其誠，瑞霰飄爲花。",
            "輕絲瞥已没，散漫撲水涯。",
            "大片殊易積，彷彿填丘窊。",
            "饑鷹健欲擊，伏虎凍不拏。",
            "北響少鳴鴈，南飛絕驚鴉。",
            "肅然天地中，靡聞一聲譁。",
            "樓觀動曉色，江湖壓晴沙。",
            "度曲宜鼓琴，卷葉難吹笳。",
            "顧此勤斂俗，趨時務耕畬。",
            "三冬苟失望，二麥將不芽。",
            "造化善從欲，沾滋罔遺遐。",
            "須爲盈尺喜，勿興祁寒嗟。",
            "清威儼開府，和氣方當衙。",
            "餘潤匝千里，歡聲同一家。",
            "天人報應間，其速如馳車。",
            "我公心在民，致禱誠乃加。",
            "康衢有歌詠，繼者慚餘哇。"
        ],
        "title": "韓子定嘉雪應祈二首  其一",
        "id": "67172fd8-ba37-45ca-9042-39f1af23aeca"
    },
    {
        "author": "呂陶",
        "paragraphs": [
            "天道孰云遠，未嘗毫釐差。",
            "鑒此金石心，報之瓊瑰花。",
            "旱氛滌已去，豐歲來何涯。",
            "高能累岌業，卑亦蒙汙窊。",
            "密布氣晃蕩，急飄勢奔拏。",
            "掘地得寶馬，集庭瞻白鴉。",
            "歲功助發洩，民口騰讙譁。",
            "髙原有瑤塵，絕漠無黄沙。",
            "山夫喜執來，戍卒愁聞笳。",
            "鐵甲彼固凝，石田吾將畬。",
            "雰雰既霑足，陳根其動芽。",
            "霏霏幸還反，歸路曾忘遐。",
            "待詔一何寒，映書誰肯嗟。",
            "鳴弓壯暮獵，凍鼓咽朝衙。",
            "羡君詩筆雄，退之昔名家。",
            "染翰動成集，卷軸可載車。",
            "矧此古琴操，應和無以加。",
            "雅鄭本末殊，中正蒙多哇。"
        ],
        "title": "韓子定嘉雪應祈二首  其二",
        "id": "758c8e2e-b2d2-42a0-b05e-f36e1c7dcdec"
    },
    {
        "author": "呂陶",
        "paragraphs": [
            "朝陰晝多雨，少見日有光。",
            "四顧天地慘，萬物皆茫茫。",
            "占書久不讀，何暇推雨暘。",
            "試以人事說，訝此非吉祥。",
            "日者人君象，照臨及遐荒。",
            "豈容一物掩，有若自晦藏。",
            "明主躬聽斷，萬事付紀綱。",
            "賞罰信且必，威令非不强。",
            "天子報應間，安得陰侵陽。",
            "疑是蠻寇起，勢力殊猖狂。",
            "王師僅四萬，靈旗指邊疆。",
            "州郡少羡卒，饋挽須丁黄。",
            "父子罷斂穫，女妻急縫裳。",
            "老母哭不忍，癡兒亦徬徨。",
            "將行痛訣别，意謂趨死鄉。",
            "小憂止竄匿，大患在殺傷。",
            "蜀人不慣此，聞者皆倉惶。",
            "所以作霾霧，終日爭飄颺。",
            "秋毫與天地，自古不比方。",
            "中國及夷獠，何足校短長。",
            "帷幄巳坐勝，虎貔誰可當。",
            "天威一掃蕩，不使存微芒。",
            "何時捷書至，喜聲復鏘鏘。",
            "霄漢忽開霽，金烏欲飛翔。",
            "登高賦常武，注目瞻扶桑。",
            "此願殊未適，百憂滿羈腸。"
        ],
        "title": "朝陰",
        "id": "065bb8b2-f925-41ab-aec1-c5efed4f6fc8"
    },
    {
        "author": "呂陶",
        "paragraphs": [
            "惜君有高才，舒卷莫非道。",
            "趨時忽倦游，謝事不待老。",
            "私謀惟恐晚，公論歎其早。",
            "平生恬淡懷，憂恨未嘗抱。",
            "白日由此閑，紅塵灑然少。",
            "鼓棹勿遲遲，湘川秋色好。"
        ],
        "title": "和陳長蒨休致二首  其一",
        "id": "db96df38-bc6f-494c-bacb-6be3c0842dde"
    },
    {
        "author": "呂陶",
        "paragraphs": [
            "進取雖繫時，退藏亦在道。",
            "儻與志不會，須惜流年老。",
            "不知笑君拙，知者羡君早。",
            "知與不知間，惡在愜予抱。",
            "得無鈞石重，失乃錙銖少。",
            "明鏡洗無心，向誰論醜好。"
        ],
        "title": "和陳長蒨休致二首  其二",
        "id": "6b0bce98-a13b-4629-92bb-1da0d344c03d"
    },
    {
        "author": "呂陶",
        "paragraphs": [
            "君子異衆人，所繫惟大節。",
            "著見在功業，何嘗一毫缺。",
            "幽能動金石，明可貫日月。",
            "其間有用舍，舒卷不同轍。",
            "言之尺與尋，輕重自區别。",
            "公以道德進，義操非孑孑。",
            "早歲在言路，屢補衮衣闕。",
            "一語定大計，永祚慶綿瓞。",
            "西來委重鎮，遠業粗施施。",
            "岷峨固不動，江漢亦澄澈。",
            "譬如公輸木，巨細歸檃括。",
            "又如后夔音，合止付椌楬。",
            "爾其遂生成，吾豈任呴沬。",
            "愚者多競利，破産營酒蘖。",
            "官緡逋數萬，私計鮮毫髮。",
            "雖云鬻兒女，未免就縲紲。",
            "巨械壓羸頸，重箠困流血。",
            "亦有凍餒斃，枯骸不藏穴。",
            "兹事關進退，聞之宜結舌。",
            "壯哉仁者勇，拜疏爲論列。",
            "詔書即日下，蠲除允公說。",
            "皇慈極霶霑，治體非眇末。",
            "推此不忍心，疲瘵庶全活。",
            "方將秦川命，又仗元師鉞。",
            "何時歸廊廟，民望甚饑渴。",
            "天網舉無外，海勢包有截。",
            "威德廣所被，神武專不殺。",
            "兩階虞舜舞，六月宣王伐。",
            "梯航走琛贐，早夜畏鞭撻。",
            "相因太倉粟，紅腐以時發。",
            "已朽外府貫，浩蕩流不竭。",
            "乘此全盛力，萬事易裁割。",
            "泰山可轉徙，巨浸可壅遏。",
            "深惟漢唐治，丞輔次臯卨。",
            "弱翁知故事，論議頗諄切。",
            "開府善守文，規模亦宏闊。",
            "敢告天子聖，邦基繫明哲。",
            "斯言得之公，非以爲容悦。"
        ],
        "tags": [
            "泰山"
        ],
        "title": "送劉希道龍圖赴秦亭",
        "id": "e7818137-7283-4dbb-b305-acbd19c1b969"
    },
    {
        "author": "呂陶",
        "paragraphs": [
            "策馬太行道，西風動微凉。",
            "之子去意遠，南望嵩洛鄉。",
            "日馳百里足，急歸拜高堂。",
            "天倫喜會合，親侍生輝光。",
            "惜此暫闊别，送君乏詞章。",
            "早晚揖回馭，秋深籬菊黄。"
        ],
        "title": "送范希聲歸洛",
        "id": "f53b4293-668b-42c7-a966-2e8c91bd0fb4"
    },
    {
        "author": "呂陶",
        "paragraphs": [
            "崎嶇上層山，十里到巍頂。",
            "天形露空闊，物態蓄深靜。",
            "羣峰峙其旁，儼若挈裘領。",
            "廣野闢於下，誰爲畫廬井。",
            "殿閣聳盛觀，松檜富清景。",
            "蕭然古佛界，邈矣真仙境。",
            "枯株吐芽蘖，晴雲發祥慶。",
            "盡手矜妙逸，詩毫事奔騁。",
            "乘高縱閒目，幽意適遐迴。",
            "班班見彷彿，歷歷可窮省。",
            "茲山介兩蜀，鎮壓猶巨屏。",
            "南連三峨巔，北距雙劍嶺。",
            "東西數萬里，高下幾千頃。",
            "地産號充盈，天時與康靖。",
            "民間豐歲樂，事外化日永。",
            "攬轡一登臨，茲焉聊賦詠。"
        ],
        "title": "雲頂山",
        "id": "285d7137-b0c9-4e08-b0bf-f3b88cda4c26"
    },
    {
        "author": "呂陶",
        "paragraphs": [
            "朝見雲頂明，暮見雲頂暗。",
            "陰見雲頂濃，晴見雲頂淡。",
            "雲頂乃一物，百態異舒慘。",
            "朝暮不相失，陰晴可先探。",
            "于吾如有緣，靜景供遠瞰。",
            "搜求入風騷，刻琢費鉛槧。",
            "一語小如意，讀之惟自頷。",
            "深惟出處途，兩得亦誰敢。",
            "雲霄有達士，豐禄侈飲啗。",
            "終身落世網，塵垢漬衡紞。",
            "雖逢物境勝，何暇縱遊覽。",
            "丘壑有幽人，俗繩不可纜。",
            "茂林適情性，清泉滌肝膽。",
            "野飯止一盂，往往乏藜糝。",
            "予生安拙計，萬事恥浮濫。",
            "宦遊若不樂，進退殊壈坎。",
            "廩俸纔數斛，憂責如舍擔。",
            "飽食坐看山，閒心復何憾。"
        ],
        "title": "見雲頂山",
        "id": "fb884c71-d839-45f7-82e6-f9ae0d7c5638"
    },
    {
        "author": "呂陶",
        "paragraphs": [
            "三亭何爲者，吾友所繕營。",
            "亭前有標榜，雅意異俗生。",
            "治己己孰治，清慮慮孰清。",
            "吾道固可味，未易貫至誠。",
            "惟天于斯人，一概授五行。",
            "生質本淳靜，外誘徒縱横。",
            "心術儻茅塞，耳目將聾肓。",
            "上聖貴復本，大賢猶性情。",
            "況其可上下，安得不勵精。",
            "四端匪外鑠，語默無自輕。",
            "百行皆吾分，積漸日有成。",
            "稂莠荒我懷，去之如鋤萌。",
            "波瀾擾我源，止之如澄泓。",
            "浩然滌萬慮，粹矣讀六經。",
            "不趨楊墨塗，將造周孔庭。",
            "出井見仁義，仰天瞻日星。",
            "甘若飲醇酎，珍若享太羮。",
            "清若餌芝术，和若聞咸莖。",
            "積中而恬愉，發外而光享。",
            "窮不失素守，達不孤羣氓。",
            "生不陷非義，死不忘英聲。",
            "道味固如此，身規從可明。",
            "本原何所來，慮之深以閎。",
            "欲知君子心，吾請觀亭名。"
        ],
        "title": "三亭詩",
        "id": "41d4e3b9-0edb-45fb-876f-fc94d9692b9a"
    },
    {
        "author": "呂陶",
        "paragraphs": [
            "王生性高閒，了不掛塵網。",
            "家居蔡山下，景物盡幽爽。",
            "山松何年植，老幹已增長。",
            "山雲終日飛，秀氣自飄蕩。",
            "山泉涓涓流，落澗有餘響。",
            "山月隱隱出，澄輝透林莾。",
            "生嘗坐巖石，寂爾遺萬想。",
            "横琴試一弄，意外忽忘象。",
            "千年幾興亡，六合一俯仰。",
            "惟傳太古聲，猶在五弦上。",
            "純皇與聖帝，作樂理和暢。",
            "志士及幽人，寄情多感愴。",
            "於焉得深趣，不返而遂往。",
            "銖石莫重輕，尺尋奚直枉。",
            "清哉此標節，抑可勸鄉黨。",
            "予生本靜默，意味欲恬養。",
            "偶然從宦遊，百態殊鞅掌。",
            "既無移時術，力軟不能强。",
            "亦有超世心，倦足欲焉往。",
            "作詩持贈生，厚顔尤惘惝。"
        ],
        "title": "贈蔡山王潛",
        "id": "528f6d29-ad18-4075-8215-ea4b8ee0d211"
    },
    {
        "author": "呂陶",
        "paragraphs": [
            "蜀山千尋立，奇勢凌穹蒼。",
            "岷水萬里走，怒流吞滄浪。",
            "南連楚越腹，北際秦隴吭。",
            "乾坤所造作，險固天下彊。",
            "四境高與深，沃野蟠中央。",
            "天時少凶旱，地力宜耕桑。",
            "生齒萬億計，貲貨豐且穰。",
            "運載實內府，重車不停箱。",
            "公廩己腐粟，私家始餘糧。",
            "恬然禮義俗，杳在無何鄉。",
            "王澤或壅閉，土風亦悲凉。",
            "所以二僭僞，草木罹凋傷。",
            "繼有三盜起，氛埃屢飛颺。",
            "耳目殊未遠，本末猶可詳。",
            "朝廷任連帥，指顧寧一方。",
            "聖造爾莫測，恩波但流長。",
            "我公來息蕃，琴瑟更而張。",
            "至誠極愷悌，大事費忖量。",
            "澄撓孰清濁，中和匪柔剛。",
            "蜀人自荷戴，頌口殊鏘洋。",
            "仰公若梁棟，愛公比琳琅。",
            "謂宜立大厦，豈特爲圭璋。",
            "願公保遐福，堅厚如陵岡。",
            "期公享眉壽，歲月過綺黄。",
            "或吐藥石論，百脈除膏肓。",
            "或執陶冶柄，四序時雨暘。",
            "歌德動金石，書勳滿旂常。",
            "輿意信如此，惟公協行藏。",
            "清風聳朝野，闊步由康莊。",
            "昔爲御史時，率先問豺狼。",
            "及其按河患，巨姦縮鋒鋩。",
            "邊兵好掎角，公令無出疆。",
            "獄奏或反汗，公嗟爲飛章。",
            "斯事最卓犖，輝耀日月旁。",
            "平生寶大節，安肯差毫芒。",
            "都俞既會合，事業尤輝光。",
            "蓋以大臣道，施之輔虞唐。",
            "雅意有餘裕，玩占得黄裳。",
            "此語知者重，不惟談否臧。",
            "稽首告天子，高賢民所望。"
        ],
        "title": "送吳龍圖歸闕",
        "id": "b1fab422-f965-4c09-9d03-2185d3ac05fb"
    },
    {
        "author": "呂陶",
        "paragraphs": [
            "下惠爲士師，子文乃令尹。",
            "仕也固不喜，黜之何嘗愠。",
            "直道宜少合，高風諒難泯。",
            "大抵君子心，惟義素藏韞。",
            "進非爲私謀，退亦爲道隱。",
            "顧彼榮與辱，於吾不加損。",
            "我公天下賢，許國以誠悃。",
            "危言屢啟納，大事費量忖。",
            "審如秦和醫，良劑起疾疢。",
            "工如魯匠斵，鉅木赴繩準。",
            "昔嘗遷九江，誰謂去途窘。",
            "又嘗謫蘄水，恬然泛驚濆。",
            "于今已三黜，去就決不混。",
            "遠視前世賢，並驅而齊軫。",
            "大敵衆所畏，未戰勢自殞。",
            "惟公鼓而前，萬旅悚兵楯。",
            "晚節人所重，半道或凋隕。",
            "惟公久益壯，千古激忠憤。",
            "大明方乘離，元老反遇遯。",
            "得喪未易言，所繫在邦本。"
        ],
        "title": "三黜詩",
        "id": "047a5b8f-a7f9-47a3-b35e-ca7167c0e580"
    },
    {
        "author": "呂陶",
        "paragraphs": [
            "春前識寒梅，雨裏見脩竹。",
            "一水自浮花，六神休搗麴。",
            "清惠非塵埃，佳章亦金玉。",
            "毫髪無重輕，此意可勵俗。"
        ],
        "title": "和毅甫惠梅竹茶麴",
        "id": "41e8de2b-50eb-403d-91dd-e7424d914aca"
    },
    {
        "author": "呂陶",
        "paragraphs": [
            "行行重行行，千里秦蜀道。",
            "落日飛孤雲，秋風蕩衰草。",
            "極望快歸目，深思感幽抱。",
            "吾俗有謠言，公還一何早。"
        ],
        "title": "即席送堯天",
        "id": "4d172da9-4454-49c1-94fe-9df5138de62e"
    },
    {
        "author": "呂陶",
        "paragraphs": [
            "六經聖人心，言以寓微意。",
            "著示萬世教，大略歸簡易。",
            "先儒事研覃，傳注發奥秘。",
            "其間豈無失，十數纔一二。",
            "沿波而討源，自可見極致。",
            "學者不務此，紛紛競非是。",
            "所得方一毫，已謂盡千里。",
            "譬如就寸管，窺覘九清位。",
            "又如持小蠡，測度巨浸水。",
            "近年經術興，衆說尤鼎沸。",
            "或沿老佛解，或取鬼神議。",
            "或以對偶求，或用點畫治。",
            "往往勤萬言，區區釋數字。",
            "茫昧超洪荒，高闊等天地。",
            "幽欲根死生，明欲混愚智。",
            "五常孰爲常，百氏孰爲氏。",
            "古今名家學，一旦盡委棄。",
            "老生分退縮，鉗口深有畏。",
            "晚輩互馳騁，鋭力不少避。",
            "兹事繫風化，賢者慎措置。",
            "吾鄉句夫子，天禀最純粹。",
            "事親存至行，執卷考精理。",
            "平生耽道腴，大嚼得鼎味。",
            "使之典胄席，琢玉成貴器。",
            "不爾坐泮宫，好音變惡類。",
            "頭白顔已蒼，猶從一麾寄。",
            "普慈實名郡，良俗先禮義。",
            "斯文久磨淬，浮筆恥誦記。",
            "有心欲聞韶，作樂慮惉懘。",
            "有道欲適遠，驅車患軒輊。",
            "兹焉遇儒師，于學有統帥。",
            "公若舜權舉，明若軒鑑視。",
            "珍若太羮飽，快若醇酎醉。",
            "詩書文翁治，教育孟軻志。",
            "雖則憩甘棠，清風似槐市。"
        ],
        "title": "說學送句輔元赴普慈",
        "id": "e94bbf89-777c-48f9-8c84-d086d3b40504"
    },
    {
        "author": "呂陶",
        "paragraphs": [
            "少年從君游，于今已頭白。",
            "逡巡三十載，光景如昨日。",
            "追懷當時事，感慨横胸臆。",
            "賢侯在泮水，多士凡數百。",
            "探道先淵源，學文重氣格。",
            "君常露華采，流品推第一。",
            "西南有豪俊，自此貴名出。",
            "天池可直上，中減扶摇力。",
            "不免逐鷦鷯，搶榆暫棲息。",
            "北窗換五斗，輕重固不敵。",
            "况當念赤子，安忍負愧色。",
            "歸來林下泉，屢把塵衣滌。",
            "南溟徒爾慕，腐鼠莫我嚇。",
            "清樽及黄卷，兩與聖賢覿。",
            "伊予最不肖，厚幸蒙賁飾。",
            "歸田尚無計，苟禄惟自責。",
            "因循得瘖病，放蕩成笑疾。",
            "持此答長謡，慚無雙白璧。"
        ],
        "title": "答宇文公南",
        "id": "71cfbc14-8354-4d73-801d-c57f2ef3b3cb"
    },
    {
        "author": "呂陶",
        "paragraphs": [
            "西風起高原，萬象動秋色。",
            "渺瀰潔寒流，慘淡升杲日。",
            "嗈嗈雲端雁，所響知自擇。",
            "豈獨順寒暑，行将避矰弋。",
            "蕭蕭林間葉，早暮見疏密。",
            "危梢怯摇撼，懔若遇彊敵。",
            "騷人與志士，趨向在幽寂。",
            "悲歌節物變，浩歎歳月失。",
            "遠憂積不解，難以斗酒滌。",
            "中夜撫鳴琴，餘聲寫沈鬱。",
            "竊嘗窮天運，舒慘固其職。",
            "胡爲世網中，情熊異休戚。",
            "達觀殊不爾，曠懷居自適。",
            "偉歟當世賢，明爽照今昔。",
            "孤高松柏操，肯與霜雪易。",
            "磊落鷹隼拳，何憚狐兔擊。",
            "天涯共一笑，肝膽露纖悉。",
            "相從恨不早，此别重嗟惜。",
            "夷途快覽望，還馭忘涉歷。",
            "悲哉宋玉賦，安可贈行客。"
        ],
        "title": "西風起高原一首奉送應之太博東歸",
        "id": "294eb537-ad50-4eb1-b0ff-d114a8a9ed18"
    },
    {
        "author": "呂陶",
        "paragraphs": [
            "明月有深意，輝光滿層臺。",
            "佳景豈易得，對此持酒杯。",
            "坐久轉清曠，雄風爲時來。",
            "夜闌興未倦，歸步猶徘徊。"
        ],
        "title": "仁智亭夜集",
        "id": "8c228d17-b955-47b3-bb9e-f46b03ac778a"
    },
    {
        "author": "呂陶",
        "paragraphs": [
            "湘中佳山水，使指重他部。",
            "高賢駐行節，儒雅飾治具。",
            "雖云入郡廣，曾不假多慮。",
            "一扇清微風，融和及生聚。",
            "川原發陽和，草木均雨露。",
            "疏網悉舉綱，和聲已載路。",
            "時登華遠亭，每與勝景遇。",
            "秀巖及南峻，碧江爭北注。",
            "回環如戶庭，彷彿若繪素。",
            "彌望快遐目，縱吟盡幽趣。",
            "雍容接諸生，謙屈存異顧。",
            "飲食出誠眷，上下捐禮數。",
            "賤子慚不肖，萬里困飄寓。",
            "屢嘗造賓除，幸此聽談緒。",
            "斐然無所裁，安可繼大句。"
        ],
        "title": "答梁子美召食",
        "id": "6e741646-d1cc-4585-8a1a-f6aa00fd6d12"
    },
    {
        "author": "呂陶",
        "paragraphs": [
            "昔登蔣公門，忽忽五十載。",
            "于今見猶子，省記似前代。",
            "慶源得餘波，家範禀性誨。",
            "筆下吐雄文，滔滔湧江海。",
            "胸中抱英氣，落落等嵩岱。",
            "十嘗試一二，卓犖已稱最。",
            "還朝纔幾時，何時又補外。",
            "河湟復古地，形勢壯且大。",
            "冊府圖籍存，充國城壘在。",
            "臨洮建都府，節制中機會。",
            "守之扼喉吭，動則攻腹背。",
            "西羌輒犯順，種落異向背。",
            "呼嗟秦雍間，氛祲恐未艾。",
            "連年困飛輓，何日貯倉廥。",
            "一病費調養，已甚其可再。",
            "綏懷與剪蕩，黑白燦利害。",
            "吾君鑑勤遠，静制六合內。",
            "仁如天地心，萬類悉容貸。",
            "不矜靈旗伐，未奏短簫凱。",
            "一旦春風來，生意入窮塞。",
            "載瞻將軍鉞，猶識使者旆。",
            "治邊信有術，豈徒威克愛。"
        ],
        "title": "送蔣熙州",
        "id": "8cadb4c1-43be-445c-8b17-24dc046b3edb"
    },
    {
        "author": "呂陶",
        "paragraphs": [
            "康定用兵日，府谷尤孤危。",
            "屬當治安久，多事盡廢隳。",
            "三面枕賊境，平易如通逵。",
            "重城輒議葺，浮論多背馳。",
            "賢哉光禄公，定慮先本基。",
            "百堵大興作，據險成藩籬。",
            "城完賊已至，善守莫敢窺。",
            "泉源衆所汲，公爲親解圍。",
            "兵勢弱不振，公能屢張威。",
            "賊退城可處，生聚始有歸。",
            "於今三十年，功勳書鼎彛。",
            "邊人毎記憶，言者感涕揮。",
            "近日羽書至，討伐加羌夷。",
            "廟算出帷幄，王師整熊羆。",
            "壯夫思報國，志士竊憂時。",
            "寒日朝惨淡，凄風夜號悲。",
            "昔人何卓犖，往事可追維。",
            "夫君實賢嗣，仕宦圖奮飛。",
            "家聲貴不墜，儒學當有爲。",
            "歸歟自磨礪，門閥增光輝。"
        ],
        "title": "送張子公",
        "id": "a280a960-3408-460f-8979-44ef8003daab"
    },
    {
        "author": "呂陶",
        "paragraphs": [
            "朝家設賢科，留意在豪彦。",
            "三道詢天人，萬言極貫變。",
            "國論庶有補，謀身非自薦。",
            "昧者鮮知此，榮禄生貪羡。",
            "討論遺本原，文采事藻絢。",
            "假之爲捷塗，得以步華選。",
            "亦有附羣邪，藉以肆綺辯。",
            "心迹既自異，事業安可見。",
            "遂令權貴人，待物少明辨。",
            "概爲天下材，皆同秦士賤。",
            "夫君非好名，力學久忘倦。",
            "天資固彊直，道業益豐羡。",
            "純如后夔音，發若老羿箭。",
            "深有啟沃誠，恬無寵榮戀。",
            "時事方艱虞，乾心屢告譴。",
            "遠憂何時已，長策殊未獻。",
            "期君爲國醫，起疾須瞑眩。"
        ],
        "title": "送唐君益",
        "id": "8b4ea8ab-217a-4d63-a952-426468abbace"
    },
    {
        "author": "呂陶",
        "paragraphs": [
            "我爲懷安官，君作什邡令。",
            "封疆苦不遠，音驛稍頻併。",
            "乘閒强吟詩，寄去同賦詠。",
            "其言類諧謔，間或有譏病。",
            "蒙君屢酬答，往問復來聘。",
            "長謠頗壯贍，短語亦清勁。",
            "大率如爲人，圭璋有餘瑩。",
            "得之每急讀，醉魄時暫醒。",
            "方從文字樂，忽爾報成政。",
            "秋風飄行色，萬里去意迥。",
            "知君最留滯，文價早馳騁。",
            "策名二十載，位未立朝廷。",
            "一官奚足論，百態委前定。",
            "自古有通塞，誰與造物爭。",
            "任此不繫舟，所至遂游泳。",
            "西山白雲起，回首念温凊。",
            "恭聞陛前語，歸拜堂上慶。",
            "僕馭倦遊否，塵中多捷徑。"
        ],
        "title": "送杜翁東行",
        "id": "e86a70d2-7349-4400-b762-e81d5b4a706f"
    },
    {
        "author": "呂陶",
        "paragraphs": [
            "前山翠光凝，後圃穠秀合。",
            "惜此衆景會，聊以一亭納。",
            "地勢得高爽，人情遠囂雜。",
            "縱懷百慮清，極望四遠匝。",
            "風行訟牒簡，晝永縣扉闔。",
            "居常玩文史，間亦理杯榼。",
            "雅趣適安静，嘉章屬酬答。",
            "門外有通衢，華輪正騰踏。"
        ],
        "title": "寄題丹稜李令野亭",
        "id": "2a4b6594-8abf-45b7-86e5-8db6d7620251"
    },
    {
        "author": "呂陶",
        "paragraphs": [
            "南山有嘉木，秀抜何亭亭。",
            "盤根蓋得地，直幹自挺生。",
            "朝爲杲日照，暮得甘雨零。",
            "氣敵雪霜勁，勢凌雲霄青。",
            "豈非澗下材，獨賦輪囷形。",
            "屬當構大廈，量度審重輕。",
            "彼尺我已丈，一柱支百楹。",
            "夫君承顯家，累世公與卿。",
            "天質由慶禀，湛然寶純明。",
            "膏梁莫能遷，志操務潔清。",
            "紛華未易勝，仁義思力行。",
            "學殖固原本，詞章露葩英。",
            "早夜勤琢磨，日望貴器成。",
            "間歳下明詔，時哉會光亨。",
            "遥遥萬里塗，思君如户庭。"
        ],
        "title": "南山有嘉木一首贈友人",
        "id": "c74cc3d3-620e-43b2-9cc0-6c0af6d1afad"
    },
    {
        "author": "呂陶",
        "paragraphs": [
            "凄風苦朝寒，愛日惜影短。",
            "翹首望餘照，曝背希一暖。",
            "温如襲裘褐，美若悦芻豢。",
            "在陽頗舒暢，適性易飽滿。",
            "支頤殆忘形，縮手豈執版。",
            "却笑假春衣，無乃求之晚。"
        ],
        "title": "和巖起負暄",
        "id": "2a1f86af-4345-4366-878a-9a3ee231c4cb"
    },
    {
        "author": "呂陶",
        "paragraphs": [
            "少年事辛勤，老大涉憂患。",
            "撫時感零落，髪白亦已慣。",
            "每思初白時，黑者尚千萬。",
            "晨梳滿一握，中有素絲間。",
            "及其白已甚，色勢頗滋蔓。",
            "種種漸無幾，星星忽大半。",
            "常情惡衰颯，不欲姿容變。",
            "持鑷屢剪摘，煮藥勤點換。",
            "久之反自笑，遂事固不諫。",
            "萬物入形器，盛衰有期限。",
            "葩英乘春芳，凋滅向秋晚。",
            "人生止百歳，稚耋如早晏。",
            "光陰白駒走，安得常總丱。",
            "形骸任驅役，膂力資治辦。",
            "其間得與喪，大率皆夢幻。",
            "既老遂休佚，萬熊無足盼。",
            "方當齊椿菌，未暇語鵬鷃。",
            "霜雪華滿頭，長吟又何怨。"
        ],
        "title": "感髪白",
        "id": "96b3c4ea-5aa7-4ddc-9497-59d62f345cbf"
    },
    {
        "author": "呂陶",
        "paragraphs": [
            "進退爲大節，君子貴其全。",
            "獻替實大事，良臣所宜先。",
            "二者苟一失，胡得稱至賢。",
            "況乃勢利誘，中性殊易遷。",
            "趨時或勇鋭，顧義少慤堅。",
            "崑山有良玉，烈燄不敢燔。",
            "太華有蒼松，嚴霜豈能干。",
            "公以學行起，華塗三十年。",
            "器業飽夔卨，文章富雲淵。",
            "徐行自廊廟，羣望惟陶甄。",
            "適會薰風琴，爲民更五弦。",
            "潔情思恤物，有道當危言。",
            "一旦謝簪紱，易若忘蹄筌。",
            "冥鴻颺雲霄，老鶴得芝田。",
            "天真適曠蕩，世網脱拘牽。",
            "安居返故里，盛事光塵寰。",
            "父老相歎詫，謂公乃神仙。",
            "士林素矜式，仰公如綺園。",
            "試閲前代史，昔人難比肩。",
            "嘗聞喬與固，精誠動皇乾。",
            "願仗至忠力，區區塞奔川。",
            "不幸遭戮辱，何由老林泉。",
            "徒使國士淚，至今爲之潸。",
            "又聞廣與受，知止皆求還。",
            "都門祖帳盛，鄉里千金捐。",
            "青以大論議，寂寞空簡編。",
            "猶有繪畫手，屢將丹青傳。",
            "四士所出處，得之皆一偏。",
            "惟公逢聖明，雍容卷舒間。",
            "任職思補報，乞身享安閒。",
            "素履瑩如玉，貴名重于山。",
            "知公享壽考，歳月方遐延。",
            "壯容換老骨，綠髪藏華顛。",
            "諒公保福祚，子孫慶綿綿。",
            "高門納駟馬，舊物還青氈。",
            "令德終報驗，化工可推研。",
            "小智泥畛域，通懷究淵源。",
            "方爾泥物我，其誰計寒暄。",
            "超遥誠自得，局縮亦徒然。",
            "再拜遠門下，長吟歌此篇。"
        ],
        "title": "送翰林范侍郎",
        "id": "7f3e6d85-7ab1-4df4-9a63-bc026f53d32a"
    },
    {
        "author": "呂陶",
        "paragraphs": [
            "成都學最古，肇自西漢時。",
            "寥寥千餘載，間有或盛衰。",
            "慶曆始下詔，四方如響隨。",
            "良哉樂安伯，治體由本基。",
            "遠模類文翁，故事循魯僖。",
            "課試月爲度，講解日有規。",
            "教育猶父兄，片言不邇遺。",
            "學子五百人，弦誦何儀儀。",
            "陶成禮義俗，大變西南維。",
            "距此已一世，繼者賢其誰。",
            "胡公廟堂老，天子深倚毗。",
            "下車急先務，勸學爲之師。",
            "時異心則同，兩哲吹壎箎。",
            "作詩遺諸生，字字皆典彛。",
            "近欲美材成，遠使純風熙。",
            "礱石建巨堂，豎柱不復欹。",
            "九經滿四壁，高下相支持。",
            "首尾傳注完，粲然日星垂。",
            "斯經與斯堂，天下難等夷。",
            "度地得勝勢，西隅敞高扉。",
            "氣象自宏顯，出門見通逵。",
            "嘉木種千本，敷陰接春暉。",
            "人將不剪伐，異日甘棠枝。",
            "賤子昔在泮，執經趨綘帷。",
            "嘗聞先生訓，敢告多士知。",
            "讀書有本統，宜先窮是非。",
            "微言率簡易，衆說殊支離。",
            "詳觀聖賢迹，於我猶蓍龜。",
            "不獨事辭章，華葩競葳蕤。",
            "豈徒換爵禄，稱謂生光輝。",
            "立已如遠游，縱横亦多岐。",
            "取舍各異轍，義利難兩馳。",
            "一足少蹭蹬，終身陷污卑。",
            "君子與小人，古今不同歸。",
            "勉哉篤志操，行副公所期。"
        ],
        "title": "奉和胡右丞視學所賦",
        "id": "3a00a042-2be9-4620-870d-535d114d5354"
    },
    {
        "author": "呂陶",
        "paragraphs": [
            "士有幸不幸，所逢皆一時。",
            "道隆學自正，文敝俗亦衰。",
            "匪惟古今異，況復好惡隨。",
            "觀詩不觀政，爭議毓與基。",
            "窮經不窮法，區區論桓僖。",
            "必得大匠誨，然後圓中規。",
            "譬欲攷躔度，亦先由渾儀。",
            "所以君子教，衆材無棄遺。",
            "公来鎮西州，爲民張四維。",
            "且曰化未孚，執咎歸之誰。",
            "醇醲造禮義，偷薄生夸毗。",
            "予其本庠序，動以經爲師。",
            "善道易牖進，應和如壎箎。",
            "自此石室生，處躬無匪彛。",
            "勤誠戒挑達，美頌贊緝熙。",
            "屢聞講鼓集，不見儒冠欹。",
            "遠或千里至，篋笥相携持。",
            "公堂坐無地，布滿東西垂。",
            "學殖務栽培，心茅悉芟夷。",
            "前瞻數仞牆，競欲趨公扉。",
            "謂公富經術，執卷将問逵。",
            "誦公勤學篇，華柔鄙玄暉。",
            "杏壇乘春風，一日千萬枝。",
            "昔公長烏臺，奏囊成殿帷。",
            "藥石盡晦密，世人罕聞知。",
            "今公倡儒教，羣情革其非。",
            "道勝逢大壯，文明契重離。",
            "繼有巨篇作，拜貺如受龜。",
            "咸韶奏清廟，音中爽與蕤。",
            "琳琅聚寶肆，亘夜騰晶輝。",
            "蛙鼓畏不鳴，鼠璞羞路岐。",
            "信矣蜀政美，聲聞已四馳。",
            "海宇翹首望，天高終聽卑。",
            "行聞十行詔，匪朝促公歸。",
            "雖欲在泮飲，盛事安可期。"
        ],
        "title": "再和胡右丞視學",
        "id": "6461fde6-4ac2-426c-86e7-925cd69b4434"
    },
    {
        "author": "呂陶",
        "paragraphs": [
            "客從中州來，有旨謫嶺外。",
            "道由長沙郡，行李極狼狽。",
            "地主惡遷客，不許宿闤闠。",
            "馳逐使之出，威勢如下礌。",
            "我嗟伏蒲君，力小忠謇大。",
            "一言犯雷霆，萬里竄江海。",
            "方當困羈旅，復爾招咎悔。",
            "誰爲守者謀，義理亦甚昧。",
            "人道異邪正，天時分否泰。",
            "外物慎取舍，中扄權利善。",
            "小人衒迎合，君子恥附會。",
            "如何鄙流放，輒欲登善最。",
            "所持況輕貨，安可遷重賄。",
            "惡名被諸身，巨衾不可蓋。",
            "羞色睟於面，洪水安能靧。",
            "嘗聞賢人生，希闊須異代。",
            "聲華無今昔，趣尚一進退。",
            "李唐距聖宋，乃有二徐晦。"
        ],
        "title": "戲作客從中州来",
        "id": "2ced11aa-38ed-473e-bee6-4db4ea55601e"
    },
    {
        "author": "呂陶",
        "paragraphs": [
            "昔爲并晉游，識子十數載。",
            "當時鄉曲譽，學行已可愛。",
            "公卿察亷孝，一命果霑霈。",
            "飄然從宦游，萬里適劍外。",
            "標操本孤直，鋒稜苦磨淬。",
            "研味冰蘖間，規爲準繩內。",
            "素節雖有常，往往駭流輩。",
            "違順既殊途，指此作瑕纇。",
            "好惡貴必察，丁寧昔賢誨。",
            "羣言徒爾爲，終有公議在。",
            "北歸太行道，極頂見嵩岱。",
            "下視丘與阜，岌屹殊瑣碎。",
            "洪河天外來，勢欲浮大塊。",
            "吁嗟衆流小，奔走爭合匯。",
            "長吟助超軼，壯氣增感慨。",
            "善惡忌太明，與奪宜少晦。",
            "此語所繫重，非特論進退。",
            "數路盛得人，期君赴亨會。"
        ],
        "title": "送李鎮北歸",
        "id": "9242d70d-e597-4310-9806-81bab73386b9"
    },
    {
        "author": "呂陶",
        "paragraphs": [
            "唐衰中原亂，賊據西南疆。",
            "號令不出畿，疇能禦彊梁。",
            "楊侯仗直忠，寶劍凌穹蒼。",
            "誓將掃妖祲，得以完金湯。",
            "嘗膽過勾踐，食羮如樂羊。",
            "嚴顔頸未斷，霽雲指何傷。",
            "衆寡固不敵，歳月亦已長。",
            "孤城屹然峙，鋒鋭莫可當。",
            "譬如泛巨海，難以一葦航。",
            "天心未厭悔，人意忽蒼黄。",
            "百口同穴瘞，悲雲惨朝陽。",
            "寰區既澄静，往事極凄凉。",
            "封爵加美謚，幽明知寵章。",
            "近世修舊史，筆削嚴否藏。",
            "書曰侯死之，一褒踰繡裳。",
            "彭人念侯德，廟食墓之傍。",
            "水旱毎致禱，豐年屢倉箱。",
            "父老或有言，夜漏猶未央。",
            "見侯出自廟，凛然坐黄堂。",
            "此理實晦昧，有無何渺茫。",
            "子厚羅池神，海俗專祈禳。",
            "乖崖宛丘殯，醉者取滅亡。",
            "英靈果不泯，猶足威一方。",
            "予嘗假州紱，秉笏趨侯墻。",
            "爲侯記諱日，一奠歳率常。",
            "出令避侯名，示民以虔莊。",
            "又欲建高碑，始終載其詳。",
            "俄以罪戾去，慊然視縑緗。",
            "幸此續大句，安能發幽光。",
            "持以遺彭人，庶幾予不忘。"
        ],
        "title": "勇烈侯廟",
        "id": "831b226c-5d41-480a-be09-a312b52d6d18"
    },
    {
        "author": "呂陶",
        "paragraphs": [
            "石城山下居，草草已經歳。",
            "終日對山吟，何嘗問陰霽。",
            "自知有義命，百事安拙計。",
            "每蒙親朋念，尺書來者繼。",
            "豈徒問寒温，亦惑慰窮滯。",
            "惟公見愛心，不逐時情替。",
            "親迂老匠筆，特枉長吟惠。",
            "良金豈雕刻，文錦自燦麗。",
            "太羮充餒腸，靈藥去昏翳。",
            "所得適所懷，拜賜敢不勵。",
            "詩騷久寂寞，俗士鮮緝綴。",
            "公常得之深，豪贍有規制。",
            "頃聞湖州禍，文字倦且廢。",
            "朝廷極仁恕，風俗當訓厲。",
            "終令服寛典，不忍投四裔。",
            "吾儕今唱酬，正可頌治世。",
            "况當導情性，無自取罪戾。",
            "敢于韶濩前，率爾獻鄭衛。"
        ],
        "title": "答任師中",
        "id": "cc3192c4-f3d0-4a11-a0d5-f74aa30e5a2c"
    },
    {
        "author": "呂陶",
        "paragraphs": [
            "毅甫生江南，藴有洙泗質。",
            "雄文極古今，通鑑盡疏密。",
            "瀛山繡衣使，高步尚淹屈。",
            "河水潤畎畝，隨珠照圭蓽。",
            "仁風信樂易，治體本誠一。",
            "昌時政多暇，豐歳民甚佚。",
            "撫琴得遺音，開卷終舊帙。",
            "天和內自保，萬事皆外物。",
            "我生本蒿萊，豈合顧簪紱。",
            "南遷至此處，惠養殊不失。",
            "傷心屈原棹，掩耳湘靈瑟。",
            "罪大敢放懷，恩深已淪骨。",
            "幸常從公遊，談笑度永日。",
            "我吟續郢唱，緘封彌戰栗。"
        ],
        "title": "和孔毅甫州名五首  其一",
        "id": "77df9298-e9c9-4c36-bf27-9d2f8f288a3d"
    },
    {
        "author": "呂陶",
        "paragraphs": [
            "衡陽古勝郡，齊民頗淳質。",
            "富饒幾維揚，樸静類高密。",
            "易將誠心感，難以威勢屈。",
            "水宿亦安枕，巖扉不施蓽。",
            "太平得良守，條教盡歸一。",
            "人方樂簡治，自爲宜老佚。",
            "窮通有定數，舒卷猶古帙。",
            "深思已詣理，達觀豈言物。",
            "屢嘗登賓階，毎許脱朝紱。",
            "共談海鵬志，不道塞馬失。",
            "金聲發鏘鏘，寶肆容瑟瑟。",
            "遂回岷山眼，未委瘴江骨。",
            "賡詠酬真樂，聊以歌化日。",
            "珷玞難重陳，黄玉似蒸栗。"
        ],
        "title": "和孔毅甫州名五首  其二",
        "id": "6713f3e1-cf71-44e8-8602-9390bbb226e3"
    },
    {
        "author": "呂陶",
        "paragraphs": [
            "謫宦寓湖南，憔悴變容質。",
            "老懷極孤窮，益友最親密。",
            "高軒喜陪從，雅會煩揖屈。",
            "馨香襲芝蘭，文采輝陋蓽。",
            "談辯雖縱横，儀範甚專一。",
            "毎聞陽春曲，欽誦不敢佚。",
            "遂将蜀溪紙，連寫漸成帙。",
            "慚非高尚者，思古感事物。",
            "當時郢楚士，英秀盡簪紱。",
            "池臺今何在，冠劍久淪失。",
            "我憂復遼遠，試聽暮鳴瑟。",
            "何時還敝廬，一奠九泉骨。",
            "此心實虔望，昭昭有如日。",
            "未嘗果山柑，且饌湘江栗。"
        ],
        "title": "和孔毅甫州名五首  其三",
        "id": "67924aad-6e61-478b-ab2f-87d887a5c4bb"
    },
    {
        "author": "呂陶",
        "paragraphs": [
            "平生知求道，冀保衰朽質。",
            "金闕勞仰望，玉經探秘密。",
            "嘗聞造化理，虛静乃不屈。",
            "又聞棲真士，幽處遯荆蓽。",
            "深藏雖混同，安養自誠一。",
            "廣采與博訪，未遇敢懷佚。",
            "誦經期萬遍，掩卷復開帙。",
            "纔能簡思慮，了不見象物。",
            "誰将林泉屨，易取塵土紱。",
            "渠意良有得，吾曹又何失。",
            "愛君氣容和，忻樂不在瑟。",
            "得鼎必全神，逢丹可換骨。",
            "方蓬達去路，寰海空白日。",
            "願開循循誨，靈臺非縝栗。"
        ],
        "title": "和孔毅甫州名五首  其四",
        "id": "77f4903d-5c7d-4cbf-a991-fe2c72bfa9d3"
    },
    {
        "author": "呂陶",
        "paragraphs": [
            "羨君詩格雄，非謂文勝質。",
            "長篇自博雅，短語亦温密。",
            "筆端時一揮，鋒利不少屈。",
            "高情寓祥雲，幽意及疏蓽。",
            "豪縱嘆李賀，難以憲度一。",
            "窮愁傷孟郊，不欲懷抱佚。",
            "鋪陳黄堂上，一案凡幾帙。",
            "先倡乃前輩，形容何以物。",
            "瑁圭施華藻，錦段副朱紱。",
            "測海至千仞，穿楊無一失。",
            "寶器藏巨劍，古聲發瓊瑟。",
            "鳯羽翔德輝，龍種搜駿骨。",
            "嗟予澤畔吟，繼唱輒連日。",
            "果牓誤收采，小榛齊大栗。"
        ],
        "title": "和孔毅甫州名五首  其五",
        "id": "83f69610-8c1b-482c-8541-44f6c13ac3d0"
    },
    {
        "author": "呂陶",
        "paragraphs": [
            "凄風向晚來何頻，潛與嘉雪爲塗津。",
            "重雲固結慘不動，六幕莾蕩空無塵。",
            "信哉北帝舉冬令，肅清萬類猶時巡。",
            "人思沾被率土濱，有若渴者欲飲醇。",
            "儻施餘潤及芽蘖，寸草亦望繁如茵。",
            "嘗聞洛陽縱高臥，抑有郢客歌陽春。",
            "何如酒陣與之敵，却退寒色其威振。",
            "天心安肯靳一灑，化力自可周羣倫。",
            "黎明忽見已盈尺，良瑞豈止山溢銀。",
            "預知豊年此足賀，十空九室皆斯民。"
        ],
        "title": "雪意",
        "id": "4128d308-b8fd-4523-a350-7a305ae0f200"
    },
    {
        "author": "呂陶",
        "paragraphs": [
            "朔風屢起聲驅雷，濃霜不許晨暉開。",
            "天高地遠槖籥動，凝然一氣從中來。",
            "坤靈至静體堅厚，大罅忽裂如剪裁。",
            "河流迅疾猛如箭，一朝水合舖瓊瑰。",
            "山川色勢尚慘沮，安恨草木遭衰摧。",
            "羣陰交盛固如此，均被和煦何時哉。",
            "傳聞西徼有積雪，平地數尺光皚皚。",
            "賊兵夜凍多死者，萬衆已望穹廬迥。"
        ],
        "title": "苦寒",
        "id": "224873fb-eb71-4057-a3b5-66b195c15179"
    },
    {
        "author": "呂陶",
        "paragraphs": [
            "春秋二百四十年，彗星三見書簡編。",
            "當時災異豈止此，無乃舊史失其傳。",
            "咸平距今十八載，數出妖象垂經躔。",
            "聖君憂勞畏天戒，責躬下詔殊惻然。",
            "吏之不良民失職，思得讜諭繩諸愆。",
            "太平日久德澤厚，濟濟多士追昔覧。",
            "窮幽極遠盡聞命，愛君慮國誰敢先。",
            "聞陳藥石宜有補，勿謂綸綍爲虚言。"
        ],
        "title": "有感",
        "id": "7dd7d83b-6fb5-4d18-beb6-1603e36d06e3"
    },
    {
        "author": "呂陶",
        "paragraphs": [
            "予不見夫子之身，不知夫子何如人。",
            "但見藴之爲之贊，與可筆其神。",
            "二公規鑒少許與，獨于夫子何勤勤。",
            "意是抱道者，有志不得伸。",
            "潔操蜀江泉，棲心岷嶺雲。",
            "野飯有藜糝，濁杯無醨醇。",
            "平居不荷蓧，來者莫問津。",
            "笑歌千古已白日，睥睨六合皆紅塵。",
            "氣貌特怪陋，意味尤酸辛。",
            "破褐聊被體，如敝履之安貧。",
            "爬癢頗適興，如捫虱之自珍。",
            "五六十載一邑間，安寜寇亂昏復晨。",
            "世累不我及，浩然保天真。",
            "嘗聞西南維，是古多隱淪。",
            "令伯純好任公賢，風範皆足師吾民。",
            "仲元高明君平晦，聲迹長共日月新。",
            "當時傳公議，後世仰嘉問。",
            "夫子雖不達，見于繪像詩與文。",
            "清標可想味，素節難等倫。",
            "從此千萬年，焜燿寂寞濱。"
        ],
        "title": "焦夫子畫",
        "id": "b0c31398-8b19-4219-82bd-b53913e11afb"
    },
    {
        "author": "呂陶",
        "paragraphs": [
            "漢焰中熄哀平微，子雲有道不有時。",
            "立言盡括二儀數，八十一首淵而微。",
            "至神不形復不見，玄道固非人易知。",
            "劉歆嘗恐覆醬瓿，切憤學者斯言垂。",
            "桓譚亦謂傳必久，賤近貴遠可逆推。",
            "史臣俗筆擬僭號，數字豈免萬世譏。",
            "侯芭英骨久沒地，千均難用一髪維。",
            "幸且綿綿未歇絕，果與後代揚雄期。",
            "環中先生悟達者，力舉雄道潜其思。",
            "著圖課見歷象運，發隐扣達乾坤機。",
            "深嗟范望用心苦，意與測異将奚歸。",
            "乃覃精義述講疏，直論雄心非詭隨。",
            "愚聞是書百日就，瀝懇再拜求觀之。",
            "先生訓我有大略，筆端粗可言亳釐。",
            "在玄曰首易曰卦，玄凖易數不凖詞。",
            "方州部家雖列位，非類六爻高與卑。",
            "第當縱横以算計，豈可連缺如象爲。",
            "夜詞多凶晝多吉，陽家貴偶陰家奇。",
            "謹持此理讀九贊，人事粗可詳其宜。",
            "餘地三極藴奥妙，一朝未許以意窺。",
            "我從誨言日勉勉，始若得濟終無涯。",
            "性庸才下道悠遠，策發未進吁可悲。",
            "願從諸生北面請，庶幾一釋終身疑。"
        ],
        "title": "貽草萊章詧",
        "id": "6e045572-b461-44e9-b5d2-6359249ef603"
    },
    {
        "author": "呂陶",
        "paragraphs": [
            "九峰之民多種茶，山村櫛比千萬家。",
            "朝脯伏臘皆仰此，累歲憑恃爲生涯。",
            "一朝使者忽禁榷，振舉法令搖三巴。",
            "錐刀盡毫髪，鞭朴過網罝。",
            "悲哉西南人，生長逢勳華。",
            "垂髫以來至白首，未識此事徒憂嗟。",
            "議欲伐茗荈，不如植禾麻。",
            "一花五出最爲早，焙戶常于火前造。",
            "春來畏罪不敢言，芽甲任隨黄葉老。",
            "安得仙崖凝露膏，寄與交朋叙勤好。",
            "廣平先生風格清，坐聽萬事心無營。",
            "日高睡覺懶慵起，不欲世態昏瞳睛。",
            "誠宜玉筒摘佳品，或向武夷搜早英。",
            "汲将楚谷水，就取石鼎烹。",
            "可以助君淳深幽寂之道味，高古平淡之詩情。",
            "小方片甲洎觜翼，凡下不足論芳馨。",
            "西湖所採者，抑亦傳虛名。",
            "不執符移往，不由關市征。",
            "而乃輙贈遺，豈非干典刑。",
            "高賢接物自無間，野夫得以芹爲誠。",
            "長謠三百言，重報不稱輕。",
            "文錦方能致珠琲，木瓜安敢邀瑰瓊。",
            "再拜捧嘉貺，讀之如寵驚。",
            "感君裁詩誤題品，勸君避患宜詳審。",
            "平日視世途，孤心已寒凜。",
            "坐逢俗客不須嘗，亦恐持之爲冒禁。"
        ],
        "tags": [
            "西湖"
        ],
        "title": "以茶寄宋君儀有詩見答和之",
        "id": "8ab79650-783b-4ef3-9c0e-3bd6a8529fb9"
    },
    {
        "author": "呂陶",
        "paragraphs": [
            "蒙軒高占山之埡，其上五頂皆生茶。",
            "仙崖雲霧不復見，上峰紫筍今爲嘉。",
            "地宜物產種植廣，疲民所恃如禾麻。",
            "朝晡衣食足生計，賦税力役供王家。",
            "頃者憸人獻榷議，百弊滋長多蘗芽。",
            "川馳陸走窮歲月，泣血無告天之涯。",
            "近從吾蜀遠秦陜，生意凋落成咨嗟。",
            "天高聽卑詔令下，欲使德澤沾荒遐。",
            "使節西來善詢度，剗削弊蠧除網罝。",
            "山翁野老盡欣悦，市井歌舞尤諠譁。",
            "憑軒一望快遠目，滿山和氣凝丹霞。",
            "聖君仁政賢臣布，信矣原隰生光華。"
        ],
        "title": "和蒙軒",
        "id": "d6bfa23d-4482-499f-9719-ca8520eadaff"
    },
    {
        "author": "呂陶",
        "paragraphs": [
            "重巖一水源何長，下浸十頃同江鄉。",
            "環堤數里植垂柳，緣陰交蓋西風凉。",
            "危橋迤邐渡前岸，古寺直枕山之岡。",
            "門闌閟邃戶庭闊，金碧間鬬皆煌煌。",
            "并人事佛素已謹，挾以富力尤輝光。",
            "三朝宸札舊所賜，奎文寶蹟人間藏。",
            "有如方嶽處厚地，鎮壓萬衆傳無疆。",
            "西園嘉卉不知數，春暉盡許開琳琅。",
            "東偏小池亦足愛，秋色未老芙蕖香。",
            "寺旁有曰武陵者，高碑大字言其詳。",
            "武周一旦改唐祚，天傾地轉無乾綱。",
            "睿皇書碑李嶠記，常時氣燄安可量。",
            "神功距此四百載，孤墳雖在郊原荒。",
            "年年秋潦過墳側，枯盡白草空斜陽。",
            "且憐景物爲一飲，誰暇對酒論興亡。"
        ],
        "title": "遊文水壽寧院",
        "id": "e65dad10-cf83-4272-8032-ebd371cdbbb0"
    },
    {
        "author": "呂陶",
        "paragraphs": [
            "與君同縣又同甲，家世相同學爲業。",
            "陪從最舊今老矣，四十餘年如一霎。",
            "吁嗟先德去已久，後嗣皆能守家法。",
            "君之一第得稍晚，更向小官勤檢押。",
            "鄉閭執友在嗣禁，奉詔親題薦賢剳。",
            "美材猶未立朝庭，歸馭依然走川峽。",
            "文章近歲頗頹靡，庠序得人須鎮壓。",
            "欲疏密網在提綱，思遏狂瀾當下牐。",
            "由來文黨俗寝盛，定見子昂才不乏。",
            "羡君高堂有慈母，日侍歡顔問單裌。",
            "寶牋銀絡累年封，他日恩書應滿匣。",
            "聖君文母切求治，數路招來不爲狹。",
            "讀書到老必有用，一發胸中補熙洽。",
            "喬松千丈雪中青，肯向西風感衰颯。"
        ],
        "title": "送程彛仲赴東川教授",
        "id": "8a30ff11-a919-4a28-9b7f-742cf87bf621"
    },
    {
        "author": "呂陶",
        "paragraphs": [
            "金淵地界東西州，諺云錦擔垂兩頭。",
            "中間石城最佳勝，二十餘年嘗再遊。",
            "奇峰雖向郡城見，好景半是僧家收。",
            "松蘿四面圍絕頂，九夏不暑長如秋。",
            "東隅忽值海日出，下照巖壑無深幽。",
            "羣陰破散宿霧斂，萬象開闊晴雲浮。",
            "軒窗高處氣勢别，縱欲極望誠難周。",
            "藍凝後嶂遠更秀，雪壅前溪寒不流。",
            "軟草將春鹿麌麌，濃林未暝蟬啾啾。",
            "襌僧上堂演佛理，鏜然鍾韻喧層樓。",
            "問之浮世輙不語，應笑世人多謬悠。",
            "下山儻有頓悟者，直須作意無遲留。"
        ],
        "title": "次伯通雲頂山長句韻",
        "id": "7835be14-9e77-45d3-b4a1-6df54559dd1a"
    },
    {
        "author": "呂陶",
        "paragraphs": [
            "梁公沒世五百年，殊勳茂烈存簡編。",
            "我懷忠議不復見，讀至舊史嘗喟然。",
            "窮山老尉有狄氏，問之乃曰公其先。",
            "誥書家牒盡炳炳，照出往事如目前。",
            "念公英節不見矣，見公遠孫良可賢。",
            "况公遠孫實賢者，本末趣尚疇能肩。",
            "昔從五季衰亂來，簪組飄墜歸農廛。",
            "平時下詔繼絕世，霑以一命聊襃甄。",
            "天資忠孝遂奮激，報祖許國惟勤拳。",
            "胸中已有霜雪在，飲冰食蘗甘如羶。",
            "嘗云起迹自畎畝，幸得寸禄因賞延。",
            "語言動静苟一失，辱及吾祖爲欺天。",
            "信者清白與剛毅，異代猶有芳風傳。",
            "如何十載走塵坌，綠髪减盡成華顛。",
            "青雲岐路苦悠遠，誰借跬步爲階緣。",
            "當途達者倘在念，一顧可使羽翼軒。",
            "不惟廉操足敦勸，抑見袓德光綿綿。",
            "嗟予之意止如此，感憤爲君書此篇。"
        ],
        "title": "贈平羌狄尉",
        "id": "151fecc3-1600-445b-b822-9f5db966b87e"
    },
    {
        "author": "呂陶",
        "paragraphs": [
            "前年到官殊未久，君亦東來爲我友。",
            "握手一笑萬愁寛，平日語言期白首。",
            "山深縣僻庶事荒，雖植嘉苗半稂莠。",
            "我無長術剗芽蘗，坐見斯民顔甚厚。",
            "君有豪才生顯家，未涉要津甘五斗。",
            "巳将客意同休戚，復視世途均好醜。",
            "咄嗟吾屬皆壯年，當學古人所無苟。",
            "勞生險易固多岐，未必功名垂不朽。",
            "自知物理難揆量，惟勵身規務恃守。",
            "丈夫實藴四方志，方虔君命方趨走。",
            "崎嶇一邑勿云遠，赤子歡迎如父母。",
            "銅梁春晚亦開花，猛駕歸軒會文酒。"
        ],
        "title": "送曾尉赴漢初",
        "id": "505d493b-7663-4943-9e8d-45b0274a4138"
    },
    {
        "author": "呂陶",
        "paragraphs": [
            "西州都會坤之維，地產豊羡人熙熙。",
            "朝庭念遠勤撫養，欲壮心腹強四肢。",
            "精求守臣擇使者，故有賢業堪依毗。",
            "導宣德澤廣流派，講舉政教先本基。",
            "不容蠧弊長芽蘖，直欲赤子皆充肥。",
            "泰然一道遂無事，犴獄衰止文符希。",
            "燕閒何以度歲月，憑仗文酒相追隨。",
            "過從僧舍盡幽邃，閲徧畫手多神奇。",
            "因嗟唐人值喪亂，奔走至此常懷歸。",
            "韜藏絕藝鬰不發，壁間一掃窮精微。",
            "試登高閣凝望久，欲将遠眼窮天涯。",
            "山扃水遶氣象好，雲晴日暖光陰移。",
            "信哉浮生巨河上，鼎勢會以一足支。",
            "方今文軌慶混合，帝力何有民何知。",
            "長廊廣屢數百載，留得風景資遊嬉。",
            "清罇豈特具酬獻，髙論不廢評是非。",
            "宦游此會亦難得，投筆一笑毫無疑。",
            "又爲歌詩載盛事，更唱迭和猶壎箎。",
            "鄙夫幸爾陪雅集，懷抱芬馥蘭與芝。",
            "天閽九重勞夢想，回首鄉國空遲遲。"
        ],
        "title": "和運判孫聖微遊大慈",
        "id": "5ca67770-06fb-41b8-89cc-b1c684b6722e"
    },
    {
        "author": "呂陶",
        "paragraphs": [
            "去年十月青蠅藏，不見一點臨盤觴。",
            "高堂小會頗清潔，肴有餘味酒有香。",
            "今年四月青蠅出，競逐腥羶誇羽翼。",
            "纔能擾擾上罇俎，又欲營營污圭璧。",
            "四月盛陽群物秀，十月積陰寒氣候。",
            "天時于爾本無私，爾自知時能避就。",
            "畏途榮悴如寒暄，流俗早夜趨貴權。",
            "一朝勢去即消散，可與青蠅同日言。"
        ],
        "title": "青蠅",
        "id": "22376633-0afc-468a-923c-68700e5ce587"
    },
    {
        "author": "呂陶",
        "paragraphs": [
            "前年詔書褒蜥蜴，爲與生民致膏澤。",
            "聖君虔禱享嘉應，其功似共乾坤敵。",
            "載之令甲告天下，郡縣奉承誰敢易。",
            "大臣作詩紀盛事，更唱迭酬盈卷帙。",
            "去冬不雪春不雨，雲在西郊尚凝密。",
            "頓來熒惑犯太陽，曜靈無光如血色。",
            "九重焦勞念凶旱，細札數行殊怛惻。",
            "庶官群吏各奔走，欲以精誠干化力。",
            "佛宮老廟皆懇叩，龍宇鵝壇競搜索。",
            "又令中使持御香，岳瀆遍祈猶未獲。",
            "首種不入最大事，而況三農方失職。",
            "傳聞九路已蠲稅，應是田疇少禾麥。",
            "吁嗟蜥蜴厚顔否，造化至幽非爾責。",
            "青童柳枝宛如故，何事威靈減當日。",
            "蒼生若望爾爲霖，安用廟堂賢輔弼。"
        ],
        "title": "蜥蜴",
        "id": "b910b8bf-5c14-4b60-a03d-947e77a895bb"
    },
    {
        "author": "呂陶",
        "paragraphs": [
            "山徑雪深樵未歸，茅簷煙冷午未炊。",
            "黄精無苗菜甲沒，筠籃竹箬冰淋漓。",
            "松煙細火養晝坐，瓶笙妙音兒女嬉。",
            "窗下凍雞聲喔咿，誰家酒香入疏籬。"
        ],
        "title": "謝惠酒",
        "id": "455a9715-c959-47dc-8656-a3e78d7abcab"
    },
    {
        "author": "呂陶",
        "paragraphs": [
            "酒如仙藥應有靈，達士飲之不欲醒。",
            "花如浮榮易彫落，貪榮何似貪樽酌。",
            "青雲塗轍競奔走，富貴幾人能入手。",
            "朝遊赤墀暮丹禁，高懷未必常高枕。",
            "豈如良朋皆盡歡，而況又爲文字飲。"
        ],
        "title": "和思道招晦甫飲",
        "id": "1f499689-8227-4fa0-bfc2-c351997a4ebe"
    },
    {
        "author": "呂陶",
        "paragraphs": [
            "治平日久法制寬，遠方民力尤衰殘。",
            "昔之陸海號富庶，今也樂歲嗟饑寒。",
            "不惟淺夫事苟簡，抑有能吏爭彫刓。",
            "天涯僻陋九重阻，自棄溝壑甘長嘆。",
            "咄嗟蚩蚩乃邦本，基本堅厚邦如磐。",
            "吾君仁聖重恤此，擇才將命圖全安。",
            "詔云詢訪民疾苦，可以革弊而更端。",
            "士之蓄藴貴及物，鎡基智慧乘時難。",
            "惟君措置有大略，高談所吐皆瑯玕。",
            "力蠲積祲少顧避，深體上意思保完。",
            "綱維修舉有條目，源流澄潔無波瀾。",
            "遲聞王澤得下究，淪浸骨髓其聲歡。"
        ],
        "title": "貽寬恤聞人太博",
        "id": "b7f1b37f-f3e3-4c78-b7b2-0b54546b50cc"
    },
    {
        "author": "呂陶",
        "paragraphs": [
            "江南種橘繁如秔，爾今獨以金爲名。",
            "豈非彼俗甚珍惜，謂其可比百鍊精。",
            "千頭盡帯秋色老，一腹皆飽晨霜清。",
            "初筵特此獻磊落，滿座不覺窺光晶。",
            "寶肆豪華竸相勝，瑪瑙散入雕盤盈。",
            "珠庭變化望已久，仙丹忽向洪爐成。",
            "試侵香潤擘圓粒，齒牙滴瀝沾冰瓊。",
            "自憐孤根出遠土，得並衆果親杯觥。",
            "赤心可恥不嗤棗，虚表無用安須橙。",
            "辛酸甘苦各存味，賴有知者加題評。"
        ],
        "title": "席上咏金橘",
        "id": "61b5eb6f-e8dd-468b-826a-79437734a2e0"
    },
    {
        "author": "呂陶",
        "paragraphs": [
            "昔嘗請郡歸東川，衰遲幸會使者賢。",
            "開誠論議簡條目，一境草木沾春妍。",
            "公齋清暇弄詩筆，更唱迭和多長篇。",
            "歲豊民樂尚蠶市，撼罍鬬鼓殊喧闐。",
            "東山西寺頗壮觀，飲帳或在山之巔。",
            "踏青摸石循故事，浣花亦倣成都船。",
            "相從對酒毎一笑，聊與遠俗同欣然。",
            "北巖石穴廣似洞，疑是古昔棲神仙。",
            "火雲燒空赤日猛，及到此地如冰淵。",
            "清風滿懷興未盡，四望晚景增留連。",
            "平生宦遊此最適，不覺弦晦相推遷。",
            "郵筒忽報謫書至，君命嚴重敢不虔。",
            "試思衡嶽詢遠近，里堠去蜀凡八千。",
            "蒼黄去郡别我友，一意調琴中斷弦。",
            "回首鄉邦止數驛，欲頃血淚辭松阡。",
            "藩候迫逐倉使促，爭向墜羽誇鳴弦。",
            "天恩曠漡置不問，投放裔土懲其愆。",
            "闔門良賤三百指，孤舟一葉何翩翩。",
            "瞿唐灔澦遍涉歷，內訟過咎歸之天。",
            "洞庭阻淺輙三夕，怒風急兩聲相喧。",
            "此身恐污盜賊刃，不爾定沾蛟鱷涎。",
            "偶逢漁艇相援濟，稍覺神觀來歸還。",
            "長沙既下尤怪駭，半夜雷雹如烹煎。",
            "桅傾纜斷船脊折，四十餘里中流漩。",
            "舟人恐懼難致力，兒孫顧我皆淚漣。",
            "嘗聞死生有定所，頃刻由此歸重泉。",
            "東方漸明浪漸息，忽造平岸逃危顛。",
            "胸中悲愁雖未艾，分外歲月疑少延。",
            "寓居衡陽味亦惡，地接炎荒風氣偏。",
            "毎逢三伏如坐甑，突焰已熾猶吹煽。",
            "是時回禄得乘便，取次薰灼須及椽。",
            "回環四顧求避計，往往啜食不下咽。",
            "深冬屢見温瘴起，灑作昏霧飄爲煙。",
            "勇夫壯士尚抱疾，嗟我衰憊何由痊。",
            "雀羅當門人迹少，賓榻不解塵生氈。",
            "難希杜甫遣秋興，易學邊韶貪晝眠。",
            "碧湘萬頃望不盡，青岳數峰高莫攀。",
            "江山信不與人事，日送佳景來目前。",
            "長腰縮項兼二美，早晚嘗稻時差鯿。",
            "浮生一飽亦已足，下筯何必求腥羶。",
            "親朋書問寂絕久，杳似隔世馮誰傳。",
            "平居分義重膠漆，一旦爭敢通寒暄。",
            "匪惟物態尚流薄，抑恐罪戾相攀緣。",
            "古之交情貴賤見，而况利害生其間。",
            "君乎存守異于是，特特萬里郵華牋。",
            "窮通儻來極慰勉，疾疢愈否深哀憐。",
            "高標豈爲霜雪減，雅操誠如金石堅。",
            "羡君高堂有慈母，壽髪鬈膩猶垂肩。",
            "綵衣趨庭奉燕喜，玉盤潔膳羅珍鮮。",
            "復有佳兒富文史，闊步直登英俊躔。",
            "行聞清廟獻雅樂，伯仲交奏箎與壎。",
            "事親教子兩如意，此外紛紛烏足言。",
            "君在山東我劍外，一書往返須經年。",
            "餘生再會諒難必，我往應在君之先。",
            "作詩寄君重感慨，交道多闕君能全。",
            "子孫他日有顯者，勿以衰門相棄捐。"
        ],
        "tags": [
            "洞庭湖"
        ],
        "title": "奉寄單州太守王聖欽",
        "id": "042619ac-d1e0-4a64-8717-8be8556fcd2a"
    },
    {
        "author": "呂陶",
        "paragraphs": [
            "溝畎清穿道，禾麻綠蔭疇。",
            "地形從此坦，山勢爲誰收。",
            "使指星言駕，皇恩雨既優。",
            "愛吟吟不盡，目斷錦江頭。"
        ],
        "title": "和成都道中",
        "id": "f84183bd-6dc1-4463-8559-10aef21110b2"
    },
    {
        "author": "呂陶",
        "paragraphs": [
            "勝地林泉近，層楹物象閒。",
            "野平秋璋列，天闊暮雲還。",
            "快目登臨外，棲心嘯傲閒。",
            "羡君談雅概，持語寄江山。"
        ],
        "title": "嘉州陸氏涵秀樓",
        "id": "8756be68-b0a3-44b8-8d5e-9f594936187c"
    },
    {
        "author": "呂陶",
        "paragraphs": [
            "桑落冷篘玉，菊衰霜滿天。",
            "飄零河朔飲，悵望竹林賢。",
            "烏有防前轍，青州貴下田。",
            "使君能遣騎，端爲喚魚船。"
        ],
        "title": "范才元參議求酒於延平使君邀予同賦謹次其韻",
        "id": "5a919b63-b6a9-441e-ad43-90599b12bd83"
    },
    {
        "author": "呂陶",
        "paragraphs": [
            "春仲方迎朔，花農已滿郊。",
            "曉園香散路，晴樹錦垂梢。",
            "耽勝爲髙會，通歡有淡交。",
            "芳時去尤速，吟賞莫輕抛。"
        ],
        "title": "二月一日郡郊賞花得郊字",
        "id": "e6032e48-10b5-4564-bfef-e7d9d680383f"
    },
    {
        "author": "呂陶",
        "paragraphs": [
            "普州公事少，太守讀書多。",
            "見得是非盡，無如今古何。",
            "老懷驚歲月，冷夢到雲蘿。",
            "郡下有佳士，幾人陪詠歌。"
        ],
        "title": "寄句輔元",
        "id": "0cc72651-2ddc-46b8-aa1a-1a2fb0c94dcc"
    },
    {
        "author": "呂陶",
        "paragraphs": [
            "極目三峨頂，濃嵐切沓冥。",
            "宦心甘似水，親髪己如星。",
            "壽几陪春斝，吟齋息晝鈴。",
            "何須二千石，旟隼衒丹青。"
        ],
        "title": "送李公擇同年赴嘉倅",
        "id": "f55fc174-733c-4113-b74d-da1b4c8be879"
    },
    {
        "author": "呂陶",
        "paragraphs": [
            "官暇無多事，春深偶一來。",
            "溪隨芳榭轉，門入翠嵐開。",
            "有得供吟筆，將閒付酒盃。",
            "暫遊殊草草，空趁夕陽迴。"
        ],
        "title": "過羅氏圜亭",
        "id": "e691798d-b756-454b-bd66-f70a71adfd2f"
    },
    {
        "author": "呂陶",
        "paragraphs": [
            "西郊村落好，歲月甚優游。",
            "野性每自適，倦心何所求。",
            "鼓鐘催永晝，砧杵報新秋。",
            "若遇延形術，猶能換白頭。"
        ],
        "title": "西郊",
        "id": "e771dedb-ea5d-49f0-be95-a7b141ceb0e4"
    },
    {
        "author": "呂陶",
        "paragraphs": [
            "官暇頻遊覽，春闌勿嘆嗟。",
            "閒情寓文酒，好景付鶯花。",
            "笑語留長日，園林訪幾家。",
            "歸途最喧塞，紅燭數行斜。"
        ],
        "title": "思道同晦甫春日過李氏園亭次思道韻",
        "id": "c0c79122-a0a7-4d96-a021-86c8ca730075"
    },
    {
        "author": "呂陶",
        "paragraphs": [
            "相親未多時，相别已旬日。",
            "詩筒須奉招，棋手欲求敵。",
            "三春有餘閒，一醉安足惜。",
            "此樂真無涯，交情重金石。"
        ],
        "title": "和思道招晦甫",
        "id": "56bd6666-caef-48c1-8441-b2cb7851bb2c"
    },
    {
        "author": "呂陶",
        "paragraphs": [
            "修竹已可愛，況復如黄金。",
            "天地與正色，雪霜堅此心。",
            "雲芝生有節，栗玉種成林。",
            "回首渭川遠，山間饒翠陰。"
        ],
        "title": "金竹",
        "id": "2549c941-4b8a-4831-a7cb-d2c6162b70fa"
    },
    {
        "author": "呂陶",
        "paragraphs": [
            "謫宦成流落，移官自寵恩。",
            "窮通雖異迹，得喪盡忘言。",
            "車馬動行色，江山勞别魂。",
            "關西三十世，祠下見雲孫。"
        ],
        "title": "送楊日卿移任潘原",
        "id": "17e71305-741f-4bb8-b1b8-b07253fda956"
    },
    {
        "author": "呂陶",
        "paragraphs": [
            "慘淡歲將暮，煙村忽見梅。",
            "年光背我去，春色爲誰開。",
            "半日憑軒檻，無人共酒盃。",
            "芳標深可惜，聊作看花回。"
        ],
        "title": "歲除前五日獨往黎氏園見梅花盛發",
        "id": "7f334b47-a42a-4514-a358-862de232903a"
    },
    {
        "author": "呂陶",
        "paragraphs": [
            "何處爲真賞，芳園白玉英。",
            "春前挺仙質，物外得花名。",
            "雪月資閒淡，風霜與潔清。",
            "偏宜文字歛，嘉客盡詩成。"
        ],
        "title": "和賞梅",
        "id": "92f09514-6cd3-4b5b-91a8-3e706c94a8c8"
    },
    {
        "author": "呂陶",
        "paragraphs": [
            "志士感幽寂，杜門臨晚晴。",
            "流年無奈老，永夜有餘清。",
            "秋夏欲交處，古今皆此聲。",
            "羈愁與離恨，爲爾忽相并。"
        ],
        "title": "和聞蛩有感二首  其一",
        "id": "c4570799-f9d1-4d70-8cbd-8a5ae3242466"
    },
    {
        "author": "呂陶",
        "paragraphs": [
            "思婦感離别，夕霖殊未晴。",
            "九秋消息近，千里夢魂清。",
            "續縷有深意，促機無緩聲。",
            "寒衣遠須寄，人去在幽并。"
        ],
        "title": "和聞蛩有感二首  其二",
        "id": "5ec5e6f5-31ff-4364-a706-fd9430623dd5"
    },
    {
        "author": "呂陶",
        "paragraphs": [
            "壯士軒昂早，窮塗蹭蹬多。",
            "直將天命說，其奈客愁何。",
            "晚歲饒歸興，青春亦浩歌。",
            "舊溪如何守，應便掛漁蓑。"
        ],
        "title": "送杜常",
        "id": "22d7c94d-3367-43f5-871f-57ab183052ad"
    },
    {
        "author": "呂陶",
        "paragraphs": [
            "並府最多士，朋游皆喜君。",
            "小官雖困俗，秀氣自凌雲。",
            "道遠車方軋，風高酒未醺。",
            "親闈極西望，薄靄似秋汾。"
        ],
        "title": "送榮咨道",
        "id": "a86d4868-4950-4895-ab13-8ee97678077d"
    },
    {
        "author": "呂陶",
        "paragraphs": [
            "塞上青雲暗，天涯碧草微。",
            "人情殊念遠，客意自懷歸。",
            "孤宦甘循默，亨塗會奮飛。",
            "田游如入蜀，肯鳥亦庭闈。"
        ],
        "title": "送王侍禁",
        "id": "aef96f0e-0305-41be-b361-741d78e50179"
    },
    {
        "author": "呂陶",
        "paragraphs": [
            "善慶平生積，康寧忽考終。",
            "人間爲上壽，閨內有清風。",
            "祿在蘭羞徹，恩深綵誥空。",
            "惟餘九原淚，灑恨到無窮。"
        ],
        "title": "毛太君挽詞",
        "id": "1d677687-6b00-42e1-aa54-9312c38440b2"
    },
    {
        "author": "呂陶",
        "paragraphs": [
            "地產行將竭，人言信不訛。",
            "錐刀名已甚，骨髓病尤多。",
            "漢詔十行札，湯仁三面羅。",
            "山翁也歡喜，屢舞欲婆娑。"
        ],
        "title": "和黄夷仲雅安雜詩",
        "id": "97c37316-914e-4e4f-89e1-6482834ef1e3"
    },
    {
        "author": "呂陶",
        "paragraphs": [
            "岇玉溪頭坐，于今四十年。",
            "塵埃晦閑迹，是月改華顛。",
            "反覆談幽數，丁寧索贈篇。",
            "誰爲朱有傳，君合附前賢。"
        ],
        "title": "贈張迪山人",
        "id": "855d5b3a-de61-42d1-9a00-3db3836a319b"
    },
    {
        "author": "呂陶",
        "paragraphs": [
            "雨氣收未盡，山巓雲又飛。",
            "一犂猶有望，十日莫相違。",
            "野壠忙耕耨，雩壇罷禱祈。",
            "誰知好生德，歲歲及圜扉。"
        ],
        "title": "奉詔決獄過左綿見民間禱雨甚勤次龍安夜聞霈灑黎明測潤及五六寸詢諸父老未滿其意馬上口占",
        "id": "d0ef5a9b-da2a-42ce-9fc9-0293c493ed0b"
    },
    {
        "author": "呂陶",
        "paragraphs": [
            "道業隱君子，恩榮鄉大夫。",
            "骨雖藏吉地，名不沒幽塗。",
            "夢兆飛蝴蝶，年華過白駒。",
            "千車來弔者，應有奠生芻。"
        ],
        "title": "張允中挽詞",
        "id": "3ff0a173-ea41-4fa9-ab0d-140a62973008"
    },
    {
        "author": "呂陶",
        "paragraphs": [
            "茶新詩亦新，垂貺及羈客。",
            "有味皆清真，無瑕可指摘。",
            "隴西飄何依，湘水流自北。",
            "別後誦高吟，料公猶相憶。"
        ],
        "title": "和毅甫惠茶相別",
        "id": "c96dd097-53dd-4cde-a93c-1d8bc2ef12a8"
    },
    {
        "author": "呂陶",
        "paragraphs": [
            "春晝長江道，行人倦阻長。",
            "山花雜紅白，壠麥半青黄。",
            "灘外郵亭出，松間縣舍藏。",
            "簿書聊寓目，回轡已斜陽。"
        ],
        "tags": [
            "长江"
        ],
        "title": "長江道中",
        "id": "9ec13b86-2c3b-4e64-b70a-b0febe76c71d"
    },
    {
        "author": "呂陶",
        "paragraphs": [
            "福壽無餘恨，哀榮莫擬倫。",
            "素風傳幾世，純行見終身。",
            "簪紱方優禮，星霜已古人。",
            "舊松高百尺，歸祔想寧神。"
        ],
        "title": "宋太傅挽詞",
        "id": "d75280e4-68a4-442a-89fe-a45e346d0139"
    },
    {
        "author": "呂陶",
        "paragraphs": [
            "養德輝光煜，傳家訓範成。",
            "九泉無愧色，一子有清名。",
            "壽域高風在，天心福報明。",
            "他年霈醲渥，褒贈極哀榮。"
        ],
        "title": "趙府君挽詞",
        "id": "588ae5c4-9853-46a3-9fd3-258fbd4467d9"
    },
    {
        "author": "呂陶",
        "paragraphs": [
            "祿養平時失，人情重慘傷。",
            "千車來弔客，五鼎過前喪。",
            "章斷新語壠，雲低舊隱堂。",
            "終天猶飲恨，誰爲問蒼蒼。"
        ],
        "title": "楊寺丞挽詞",
        "id": "faf2535c-8c2c-40c0-a852-2fedbb95d29b"
    },
    {
        "author": "呂陶",
        "paragraphs": [
            "雍睦傳家本，詩書教子心。",
            "平生潛德在，他日漏泉深。",
            "往事銘幽石，新阡長茂林。",
            "孝思何以慰，章句盡悲音。"
        ],
        "title": "喻延平挽詞",
        "id": "2410476d-65ad-45ec-af08-4eb7fb28aa5e"
    },
    {
        "author": "呂陶",
        "paragraphs": [
            "歲改春將半，春寒雪又飛。",
            "積陰殊未散，生氣一何微。",
            "忽墜千尋險，偏增百仞巍。",
            "密難沾暖席，冷易襲征衣。",
            "憑仗凄風助，遲留煦景歸。",
            "聚來難得勢，消去乃知幾。",
            "衆喜勻萌潤，私憂氣候違。",
            "方當乘太蔟，慎勿掩靈威。",
            "尺地惟書異，豐年可免饑。",
            "持言問真宰，天道是耶非。"
        ],
        "title": "和春雪",
        "id": "3cce3759-b4af-4989-a0d4-a154e087a22c"
    },
    {
        "author": "呂陶",
        "paragraphs": [
            "治有春陽感，和無月律差。",
            "濃雲方聚鶴，凍桞亦飄花。",
            "瑞應來如響，羣情喜溢涯。",
            "縱觀天勢淡，俄失地形窊。",
            "素月交暉耀，狂風助擊拏。",
            "一斑迷隱豹，三尺晦祥鴉。",
            "塞上威尤澟，軍中語敢譁。",
            "漢兵同被練，朔地訝吹沙。",
            "冷焰侵殘燧，寒聲入舊笳。",
            "飛紈安用裂，種玉豈須畬。",
            "清潔山川景，微茫草木芽。",
            "墾田因澤及，望歲已心遐。",
            "共荷沾濡力，應忘旱歉嗟。",
            "詩豪夜傳卷，賀客曉趨衙。",
            "滲漉元侯德，生成赤子家。",
            "指期三日耜，拭目萬箱車。",
            "况賴深仁恤，會蠲重賦加。",
            "願賡稱頌句，豈肯匿咬哇。"
        ],
        "title": "再和初春微雪",
        "id": "b002ea47-a1bd-4494-ba22-e609db3c0103"
    },
    {
        "author": "呂陶",
        "paragraphs": [
            "向夕層雲結，黎明漫漫飛。",
            "山川都變色，松竹倍生輝。",
            "共喜飄方密，翻憂落漸稀。",
            "陰功施黑律，寒侯應璿璣。",
            "右席延文客，先塗奉玉妃。",
            "二儀清景混，四野遠光圍。",
            "愛日因藏照，狂飈間作威。",
            "三冬兹有得，一穀敢言饑。",
            "渇望於時久，華心在物微。",
            "霈然蒙大潤，化力少知歸。"
        ],
        "title": "和喜雪",
        "id": "4d1fabed-f611-4dca-ae52-2e4c08c934c8"
    },
    {
        "author": "呂陶",
        "paragraphs": [
            "嚴冬飛朔雪，此景望中嘉。",
            "雲暗垂天幕，江平壓浪花。",
            "翅寒低獨鴈，枝重折叢葭。",
            "冷甲窮邊戍，凝煙野叟家。",
            "聚來風有助，消去日難遮。",
            "爐暖頻烘獸，盃濃不飲蜿。",
            "謝呤殊可愛，郢唱又何加。",
            "好盡登臨興，搜題徹四遐。"
        ],
        "title": "和對雪",
        "id": "25225f44-ec24-4479-a755-83345cdfb3cf"
    },
    {
        "author": "呂陶",
        "paragraphs": [
            "要道根皇極，純王攬懿綱。",
            "域中洪造廣，天下大形彊。",
            "臣主同千載，藩宣奠四方。",
            "乾文耀參井，地鎮聳岷梁。",
            "景谷餘波迥，靈關古塞荒。",
            "限蠻唐節制，析部漢封彊。",
            "石穴延通道，山扄設巨防。",
            "利源充內帑，兵勢壓巴羌。",
            "付畀關休戚，權宜任弛張。",
            "紫封傳墨敕，金印坐黄堂。",
            "自昔都俞重，其誰德業彰。",
            "乖崖施遠略，忠獻紹前良。",
            "樂得中和職，人躋富庶鄉。",
            "含生知化力，永日載春陽。",
            "滲漉淵源在，醲醇骨髓藏。",
            "深和流耳目，盛事載縑緗。",
            "歲月徒爲久，風猷信不忘。",
            "恩褒賈逵祀，人愛召公棠。",
            "檜有喬枝茂，蘭宜後葉芳。",
            "惟公真輔翼，與世會明昌。",
            "間發乾坤秀，親逢日月光。",
            "國華增黼黻，地寶獻琳琅。",
            "尹道存先覺，軻心藴至剛。",
            "朝廷尊閥閲，士黨貴文章。",
            "髙視雲霄路，遐飛翰墨場。",
            "鵬圖指溟渤，驥步得康莊。",
            "藩會初關決，仙瀛已踐揚。",
            "本元游秘府，侍從陟清廂。",
            "偉望全康濟，周才歷浩穰。",
            "中天承帝選，南國撫民傷。",
            "使範資勤恤，君言務肅將。",
            "繡衣新燦燦，大旆遠皇皇。",
            "賑惠常聞黯，澄清乃識滂。",
            "疲羸起溝壑，暴濫去豺狼。",
            "大節堅持守，純忠自激昂。",
            "還登文石陛，頻上諫書囊。",
            "人鑑分今古，神龜憲否藏。",
            "斯猷三接告，至理一言詳。",
            "柱下尊良史，螭頭立左郎。",
            "纂修該七法，注録擅三長。",
            "午夜星垣迥，南風省户凉。",
            "揮毫綸綵爛，垂佩玉聲鏘。",
            "春老常聯萼，雲晴鴈綴行。",
            "雄名出蘇李，公論美常揚。",
            "眷倚隆矜式，諮詢行贊襄。",
            "得人居內相，有道輔明王。",
            "大手憑才識，深謀協典常。",
            "五花曾執判，七寶屢登床。",
            "燕見趨東閣，優容對未央。",
            "儀刑真謇謇，謨訓極洋洋。",
            "重委臺綱正，終圖國體康。",
            "至誠頻啟導，大事費裁量。",
            "多僻消芽孽，羣邪潔肺膓。",
            "諄諄聞藥石，凜凜畏冰霜。",
            "論議他奚恤，猷爲己所當。",
            "安危一身繫，出處萬民望。",
            "蔡俗嗟延哺，堯心慮納隍。",
            "建侯崇屏翰，選德庇災殃。",
            "異政乘時立，清飈與惠翔。",
            "界中生穭穀，境上散飛蝗。",
            "儒將能專閫，神兵豈頓鋩。",
            "十連循節鉞，四面固金湯。",
            "拓地歸充國，謀軍得子房。",
            "天威神臂指，戎氣窒喉吭。",
            "屬國恬懷撫，函書恥謾狂。",
            "具贍宜廟幄，遐福合陵岡。",
            "迺顧西南遠，明如左右旁。",
            "大門堪世守，輿頌願時颺。",
            "命策榮千矢，封圭判二章。",
            "物傳家乃舊，刀應夢爲祥。",
            "善事知弓冶，奇毛識鳯凰。",
            "百尋標落落，萬頃信汪汪。",
            "廟瑟餘音靜，庖刀發刃鋼。",
            "闊難求畛域，微不誤毫芒。",
            "雅意儒爲寶，宏規沼象璜。",
            "魯公先請學，高䀢力崇庠。",
            "教化惟敦奬，衣冠敢怠遑。",
            "七經登講舍，數仞企師牆。",
            "樂善無遺芥，懲非易去稂。",
            "百城損慱塞，萬井絕貪攘。",
            "牧廐寛收歛，窮閻飽歳糧。",
            "吏姦藏瓜吻，人瘼愈膏盲。",
            "昔謂庖厨侈，徒矜口體嘗。",
            "愛心加俎豆，和氣落壺觴。",
            "蔀屋晴曦燭，枯荄湛露瀼。",
            "盛時逢召杜，奕世見龔黄。",
            "至矣紓宵旰，熙然協雨暘。",
            "里閭敦悌讓，原野競農桑。",
            "指顧寧陬落，生成及稻梁。",
            "邊聲息金皷，民室富囷倉。",
            "共樂親熒座，僉期輔峻廊。",
            "定登賢相器，行促舍人装。",
            "奕奕驅軺傳，喈喈餙鏤鍚。",
            "矢謨勤翼舜，納誨永隆商。",
            "鄭武髙風盛，韋成懿跡相。",
            "洪鑪專鼓鑄，大鼎薦烹鬺。",
            "浩漡躋民域，安平援世航。",
            "詩人褒繡衮，坤道吉黄裳。",
            "歌舞真賢進，光華至治香。",
            "欲知能事畢，四海處陶唐。"
        ],
        "title": "上韓端明",
        "id": "6b692cf8-461a-4382-a3dd-989ea680c9c1"
    },
    {
        "author": "呂陶",
        "paragraphs": [
            "六月陽初亢，三農否忽傾。",
            "應祈由化力，蒙惠得歡聲。",
            "草木英華動，山川氣象清。",
            "石間看燕舞，池上覺蛙鳴。",
            "水闊江尤渺，雲濃夜未明。",
            "逡巡煩暑薄，時序好風輕。",
            "喜意知餘潤，憂心恐易晴。",
            "秀園吟際適，豐野望中平。",
            "勤有賢侯志，霖非舊史評。",
            "不須窮造物，土俗但犂耕。"
        ],
        "title": "和質夫運使大夫久旱喜雨長句",
        "id": "9bf14b0d-60aa-4597-9fbb-d4de6d09b12e"
    },
    {
        "author": "呂陶",
        "paragraphs": [
            "壇宇嚴封築，牲羞薦潔鮮。",
            "精誠宜有感，惠澤果無愆。",
            "暑氣沈虛谷，濃雲布滿天。",
            "雷霆馳勢力，河漢動經躔。",
            "農作方勞甚，人情忽泰然。",
            "春渠慚訟水，夜鼓促芸田。",
            "優足過三日，豐登又一年。",
            "隨車循吏事，應可繼前賢。"
        ],
        "title": "又和喜雨",
        "id": "90807e95-6dbc-49f2-94be-83043b6aa6d0"
    },
    {
        "author": "呂陶",
        "paragraphs": [
            "地峻山形壯，周遭盡勝遊。",
            "抱巖如拱手，轉嶺似回頭。",
            "老木凌空迥，濃雲覆石幽。",
            "朝陽千里快，暮雨數峰愁。",
            "澗底猿隨鹿，松顛鶴勝鷗。",
            "香花開靜宇，煙火認他州。",
            "寶翰中朝錫，神燈半夜留。",
            "勢容逋客戀，景許化工偷。",
            "雪色連年貯，嵐光幾院收。",
            "仙葩多躑躅，野果號獼猴。",
            "法印傳無礙，禪機問即酬。",
            "叢林分徑路，蓮社得朋儔。",
            "眼遠層霄闊，心澄外物浮。",
            "登臨豁塵抱，今古信悠悠。"
        ],
        "title": "雲頂山次韻",
        "id": "2e917974-5796-4808-8ce9-d170e4ee3375"
    },
    {
        "author": "呂陶",
        "paragraphs": [
            "積有儒林望，聊從使節行。",
            "髙文自經緯，壯志欲澄清。",
            "地鎮三峨重，江波萬里平。",
            "闊難求畛域，深不爲功名。",
            "吉象光圖籍，祥風卷旆旌。",
            "巢阿贍鳯彩，運海見鵬程。",
            "事外神鋒晦，胸中寶鑑明。",
            "淵源千慮極，肝膽一言傾。",
            "德業期康濟，諮詢屬老成。",
            "定知前席對，有以澤羣生。"
        ],
        "title": "送俞漕",
        "id": "f7124859-4ca3-4936-bb01-54b60a1bdefe"
    },
    {
        "author": "呂陶",
        "paragraphs": [
            "當世勳賢後，嶄然器業髙。",
            "劍鋒天際倚，虹氣玉中韜。",
            "列乘提藩總，雙旌署郡曹。",
            "至精憑寶鑑，大割見庖刀。",
            "曠闊非私物，周流不失毫。",
            "霜威摧吏瓜，春煦起民膏。",
            "治世須醫國，亨塗合擁旄。",
            "蜀人懷舊德，涪漢共滔滔。"
        ],
        "title": "送人爲郡回",
        "id": "2a8a7cd4-dc16-449b-a329-f14774bc7776"
    },
    {
        "author": "呂陶",
        "paragraphs": [
            "萬里南溪水，滔滔逼郡城。",
            "四時多雨氣，終日是江聲。",
            "蠻市煙中合，山疇火後耕。",
            "孤村隨漑斷，絕嶂與雲平。",
            "甲冷三冬戍，烽髙半夜驚。",
            "盛朝咨鎮守，别乘委才明。",
            "愛日迎舟檝，春風卷旆旌。",
            "蘭陔新膳潔，花縣舊陰成。",
            "荔子瓊瑤破，藤梢琥珀傾。",
            "羈懷休念遠，淺醉易忘情。",
            "宦況如郵傳，年華似送迎。",
            "笑談聊布政，閒暇亦論兵。",
            "僻地非通轍，層霄有去程。",
            "行聞海沂詠，流入竹枝清。"
        ],
        "title": "送楊秘丞赴戎南倅",
        "id": "5de88576-48a5-4e9b-b17b-291121c0aa99"
    },
    {
        "author": "呂陶",
        "paragraphs": [
            "百里鄰疆宇，詳聞懿迹多。",
            "本原由簡厚，論議必中和。",
            "平日春陽愛，斯民德澤歌。",
            "藩宣聊息偃，名教足逶迤。",
            "遠業今猶鬱，亨塗去若何。",
            "蓬仙終到海，軒鳯必巢阿。",
            "裁割神鋒舉，光輝國鑑磨。",
            "公乎難隱讓，忠義貴無他。"
        ],
        "title": "送王昌州屯田",
        "id": "c7328c4d-fbfe-4cd1-ba7f-ecc005795412"
    },
    {
        "author": "呂陶",
        "paragraphs": [
            "方域提權重，朝廷擇士尊。",
            "綱疏因正紀，流潔爲澄源。",
            "寒日風威靜，熙陽氣序溫。",
            "人知廉使體，物荷聖皇恩。",
            "清轡纔周境，歸途已駕轅。",
            "光華三節瑞，邃密九重閽。",
            "韶集丹山鳯，雲升北海鯤。",
            "聞公難避讓，天下盡元元。"
        ],
        "title": "送張景元",
        "id": "c173c9e8-69c0-47b4-a1f6-134d27cf02a8"
    },
    {
        "author": "呂陶",
        "paragraphs": [
            "帥領來全蜀，掄魁祗一人。",
            "崧髙雪山勢，清徹錦江津。",
            "旒冕思長策，機衡屬老臣。",
            "部中方拜賜，天下又迴春。",
            "出處無非道，安危繫此身。",
            "巖贍殊慶快，塗說敢開陳。",
            "聖運重熙久，皇威萬里振。",
            "勒兵充宇宙，按劍待煙塵。",
            "權術輕三表，韜鈴貴五申。",
            "招懷及蠻徼，指顧下洮岷。",
            "文誥傳荒服，天聲壓外鄰。",
            "捷書連歲上，故壤一朝新。",
            "計費千金易，論功百勝頻。",
            "征衣空杼軸，戰骨委荆榛。",
            "水旱乾坤慘，錐刀畎畝貧。",
            "人情危欲鎮，帝澤壅難均。",
            "幸會公歸國，相歡物在鈞。",
            "華心生草野，和氣滿楓宸。",
            "士論歸依切，風謠禱頌真。",
            "嘉謨憑獻納，大事費經綸。",
            "治術關休戚，規模有革因。",
            "號寒思挾纊，引哺願嘗珍。",
            "圖治雖更化，封侯漫富民。",
            "髙明深鑒照，密勿定諮詢。",
            "悟主言稱舜，論兵諭借秦。",
            "無爲羣動悦，不陳四夷賓。",
            "寶鼎千鈞重，薰琴九奏純。",
            "放懷留化日，反掌叙彛倫。",
            "邦體還清靜，王綱務率循。",
            "太平勳業就，寰海被堯仁。"
        ],
        "title": "送馮樞密",
        "id": "367fa816-c1d9-44b6-a01e-38a685697b10"
    },
    {
        "author": "呂陶",
        "paragraphs": [
            "毳冕登車後，薫琴易柱時。",
            "遐方新視聽，赤子繫安危。",
            "羅網難投足，錐刀漸削肌。",
            "激昂忠論發，絡繹奏封馳。",
            "有意同休戚，無心計險夷。",
            "海傾身亦禦，山轉力須支。",
            "沸鼎憂魚爛，沈疴待藥治。",
            "正邪雙辯起，義利兩塗知。",
            "帝德終柔遠，天聰善聽卑。",
            "丁寧詢使指，勞來及坤維。",
            "大法圖公共，憸言惡詭隨。",
            "弊從經歲積，恩許一朝釐。",
            "治體今殊昔，仁聲喜換悲。",
            "方期講原本，何暇語毫釐。",
            "虎噬猶吾怯，蠅營漫爾爲。",
            "陰功符監佑，直道擁祥禧。",
            "行色青雲棧，英游白玉遲。",
            "是非都一笑，歸旆卷晴曦。"
        ],
        "title": "送師厚",
        "id": "3edf6af3-f81d-4975-af15-7fbd8c058a4a"
    },
    {
        "author": "呂陶",
        "paragraphs": [
            "欲賦旋歸樂，翻成感遇篇。",
            "盛時惟道在，輿誦自民傳。",
            "伊昔更張議，於今造化權。",
            "綱條籠宇宙，號令震山川。",
            "大略先農穡，餘波及貨泉。",
            "俊豪爭援世，忠亮欲回天。",
            "暮對青蒲側，朝留赭案前。",
            "堪憂逐江海，猶許治蕃宣。",
            "此地勞飛輓，何人念瘠捐。",
            "壯心摧更激，高節困尤堅。",
            "晚歲松方茂，洪爐燄不燃。",
            "迂從鄒叟得，勇在孟賁先。",
            "坦若王良轍，端如后羿弦。",
            "一毫無畏惜，千慮極哀憐。",
            "定論予張膽，游辭彼脇肩。",
            "尺尋難枉直，鑿枘自方圓。",
            "止沸愁烘鼎，調音恥絕弦。",
            "漢緡寛酒榷，唐賦舍庸錢。",
            "睿智期開允，生靈懼削朘。",
            "弊端殊皎皎，物望甚拳拳。",
            "白日功名久，浮雲富貴遷。",
            "萬鍾均廩禄，一品漫貂蟬。",
            "儻爲升沈動，誰能事業全。",
            "寄言天下士，無愧屬真賢。"
        ],
        "title": "送范堯夫",
        "id": "9375f3b6-db40-4a23-8625-72719998bcf8"
    },
    {
        "author": "呂陶",
        "paragraphs": [
            "劍外開三蜀，回中宿萬兵。",
            "召還宜北覲，賜鉞又西征。",
            "體貌均先後，權綱一重輕。",
            "淵衷尤慎簡，輿意尚難平。",
            "伊昔藩條振，於今治體成。",
            "有爲終簡易，無迹但恢閎。",
            "筆下銷頑弊，樽前得隱情。",
            "快如長劍立，通若巨河傾。",
            "闊刃從虛落，醇源及物情。",
            "山川增氣象，草木遂勾萌。",
            "暖褐三冬足，豐疇百室盈。",
            "詠歌今父母，畏服古神明。",
            "方幸華輪柅，俄聞瑞節迎。",
            "渇心猶借寇，翹望欲還瓊。",
            "況復盤關路，常瞻部使旌。",
            "十連依玉帳，一道固金城。",
            "後詔光前出，新棠似舊榮。",
            "于宣推德業，所至盡功名。",
            "塞馬寜非福，溟鵬豈問程。",
            "惟期未温席，歸去纂家聲。"
        ],
        "title": "送蔡帥赴平涼",
        "id": "50a72a8e-16af-4cae-85ae-ce76780f45b9"
    },
    {
        "author": "呂陶",
        "paragraphs": [
            "皇極恢臨照，嘉時屬盛隆。",
            "八年登至治，大祀答圓穹。",
            "並報知坤道，推尊見祖功。",
            "先期齊廣殿，將旦謁真宫。",
            "杲日迎鑾皎，祥雲遶蓋紅。",
            "衣冠開秘寢，幢節下層空。",
            "東嚮經途近，前贍太室崇。",
            "過門遵往德，降輅屈清躬。",
            "八聖威神在，三牲薦品豐。",
            "奉璋人左右，進俎序西東。",
            "上意精純至，英靈顧享同。",
            "念深堯八彩，感切舜重瞳。",
            "地勝龍灣闊，塵清輦路通。",
            "綵城齊北闕，天仗轉南風。",
            "旂動三辰麗，兵嚴萬衞雄。",
            "國容殊肅穆，丘勢自穹窿。",
            "虛次移銅漏，升壇儼玉珫。",
            "禮惟三獻具，樂以六成終。",
            "燔燎交神聽，髙明鑒睿衷。",
            "岡陵均委積，箕翼等光融。",
            "海沸歡聲振，天旋瑞氣充。",
            "呼嵩喧宇宙，迎仗抃華戎。",
            "盛典千春備，洪恩庶彚蒙。",
            "山河皆户牖，寰海一帡幪。",
            "獨運陶鈞術，齊驅造化工。",
            "令行雷洊震，澤及雨其濛。",
            "苛密寛三面，幽潛達四聰。",
            "華心歸茂草，蟄户啟昆蟲。",
            "六合澄清外，羣生富壽中。",
            "願賡成命頌，垂裕播無窮。"
        ],
        "title": "郊祀禮成詩",
        "id": "af12a09e-05cc-4f11-9715-9170a3f903dc"
    },
    {
        "author": "呂陶",
        "paragraphs": [
            "方域開全晉，權綱委巨公。",
            "深仁吾所導，實惠爾常蒙。",
            "曠濶歸儒術，周流見治功。",
            "蠢生無不贍，豪利豈須籠。",
            "金糓邊屯鋭，農桑漢地豐。",
            "頌聲如響答，和氣與春融。",
            "天下殊庸冠，朝廷偉望隆。",
            "咨詢懷舊德，付畀出清衷。",
            "禁直圖書近，龎恩屏翰崇。",
            "鄉衣新粲錦，郡軾再憑熊。",
            "自昔金陵盛，於今玉節雄。",
            "江山三國勢，臺殿六朝風。",
            "地勝名區在，時移往事空。",
            "貢先淮甸入，化接海隅同。",
            "封宇綏安外，煙波賦詠中。",
            "民瞻深繫屬，國論素探窮。",
            "此日留藩鎮，何時補上聰。",
            "鈞衡須遠業，藥石仰真忠。",
            "孰謂勞申伯，前知用弱翁。",
            "南歸勿遲久，登弼代天工。"
        ],
        "title": "送吳龍圖仲庶赴江寧",
        "id": "ca8f4a6e-495d-4c2c-a62a-b4e789b86fe1"
    },
    {
        "author": "呂陶",
        "paragraphs": [
            "吳會儒林勝，坤維使節雄。",
            "人誰攀景躅，物自得清風。",
            "繅玉塵埃外，冰壺愷悌中。",
            "教源資濬遵，治具費磨礱。",
            "舉向權衡見，難相畛域窮。",
            "章傳青瑣闥，夢徹紫真宫。",
            "自昔文章手，能成造化功。",
            "夷途方濶步，公論況僉同。",
            "晝永朝紳接，天髙奏牘通。",
            "平生先遠業，有以助堯聰。"
        ],
        "title": "送江巨源奉議",
        "id": "c70716d4-cd2f-4723-9c44-40234a6a1c04"
    },
    {
        "author": "呂陶",
        "paragraphs": [
            "邑有循良政，人持介潔心。",
            "庖刀發虛刃，廟瑟鼓遺音。",
            "閒草豐春野，修篁茂晚林。",
            "恤民中詔遠，及物上恩深。",
            "歲月吳江夢，山川蜀道吟。",
            "歸歟清議在，直筆待君簪。"
        ],
        "title": "送聞人夷庚太博",
        "id": "d9f1585a-257c-4bd2-8255-1432013ae030"
    },
    {
        "author": "呂陶",
        "paragraphs": [
            "切慕真仙理，能收至靜心。",
            "紛華雖爾共，勢利莫吾侵。",
            "造化歸三鼎，逍遙託五禽。",
            "一言平物我，萬事委浮沈。",
            "研味經翻玉，吁嗟礫變金。",
            "太霞方夢想，流水漫光陰。",
            "得郡情應樂，休官志已深。",
            "遐飛脱塵網，髙視笑蹄涔。",
            "舊德淹卿寺，清風聳士林。",
            "却憂公議在，未易解朝簪。"
        ],
        "title": "送茹世美少卿",
        "id": "1bb48e81-fdaa-4277-8411-b45ca4257f75"
    }
]