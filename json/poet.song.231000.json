[
    {
        "author": "方回",
        "paragraphs": [
            "宗廟蒸嘗禮，朝廷覲見儀。",
            "無窮天下事，不過似農時。"
        ],
        "title": "後天易吟三十首  其一五",
        "id": "bf91e74b-0d89-425a-86a1-d37d8777fa23"
    },
    {
        "author": "方回",
        "paragraphs": [
            "細玩文王卦，如何法地方。",
            "田從一井起，鄉遂及要荒。"
        ],
        "title": "後天易吟三十首  其一六",
        "id": "99cf5db2-5d82-4e46-8311-a865b9544609"
    },
    {
        "author": "方回",
        "paragraphs": [
            "觀身不見背，動體悉由心。",
            "向陽負陰處，離坎細推尋。"
        ],
        "title": "後天易吟三十首  其一七",
        "id": "89a7a51d-e46c-4863-9f84-ad35039dd155"
    },
    {
        "author": "方回",
        "paragraphs": [
            "次謙終以巽，九卦至三陳。",
            "聖人有憂患，何况是凡人。"
        ],
        "title": "後天易吟三十首  其一八",
        "id": "142826f4-9e4a-4a1c-8f35-13187df1bade"
    },
    {
        "author": "方回",
        "paragraphs": [
            "元亨猶利正，始可用純乾。",
            "未了一貞字，何由保性天。"
        ],
        "title": "後天易吟三十首  其一九",
        "id": "27034c9d-b436-4eb9-a806-4a5458d61fcc"
    },
    {
        "author": "方回",
        "paragraphs": [
            "亨到離時見，貞從坎處來。",
            "歸根培養熟，方解鼓風雷。"
        ],
        "title": "後天易吟三十首  其二○",
        "id": "bda02b54-a05f-45e1-ae3c-3cc09769aa61"
    },
    {
        "author": "方回",
        "paragraphs": [
            "背於身不見，亦不見庭人。",
            "物我俱無與，方知止處真。"
        ],
        "title": "後天易吟三十首  其二一",
        "id": "16500ae1-eb8a-4679-910f-767ef396cd97"
    },
    {
        "author": "方回",
        "paragraphs": [
            "乾坤始開闢，六坎首經綸。",
            "士不知憂患，焉能免世氛。"
        ],
        "title": "後天易吟三十首  其二二",
        "id": "fc905f5b-c2c3-4af9-9114-a96ade54132b"
    },
    {
        "author": "方回",
        "paragraphs": [
            "始屯終未濟，世故信多艱。",
            "維坎剛中吉，周旋險難間。"
        ],
        "title": "後天易吟三十首  其二三",
        "id": "d8236d46-8544-4538-b757-b2e22a7fa3c3"
    },
    {
        "author": "方回",
        "paragraphs": [
            "彖辭六十四，三十四言貞。",
            "幹事匪正固，難求心外亨。"
        ],
        "title": "後天易吟三十首  其二四",
        "id": "1f69a2f6-3365-49eb-b677-ae58e9b1ba01"
    },
    {
        "author": "方回",
        "paragraphs": [
            "亨嘉誰不願，貞固士之常。",
            "乾體充剛健，坤爻認直方。"
        ],
        "title": "後天易吟三十首  其二五",
        "id": "f0989737-b6c9-4af4-959a-d965fb0db8e4"
    },
    {
        "author": "方回",
        "paragraphs": [
            "祖考精神散，子孫能聚之。",
            "淫祠祭非鬼，萃渙義何居。"
        ],
        "title": "後天易吟三十首  其二六",
        "id": "a9bca613-0aaf-4f7a-9147-265b4ce08769"
    },
    {
        "author": "方回",
        "paragraphs": [
            "卦之凶者五，否剝未濟三。",
            "如姤與歸妹，深防女敗男。"
        ],
        "title": "後天易吟三十首  其二七",
        "id": "8124b71b-6dab-4fdd-bac3-9d7492e2bc27"
    },
    {
        "author": "方回",
        "paragraphs": [
            "易經之下卷，何以始恒咸。",
            "貞女家人利，如詩有二南。"
        ],
        "title": "後天易吟三十首  其二八",
        "id": "ad8ab925-1810-4391-947d-bb35ba5ab327"
    },
    {
        "author": "方回",
        "paragraphs": [
            "二五時難遇，沈淪下位多。",
            "乾潜與坤履，退謹養天和。"
        ],
        "title": "後天易吟三十首  其二九",
        "id": "dc3a0854-a80b-417a-bbf1-c82207abfee4"
    },
    {
        "author": "方回",
        "paragraphs": [
            "學者欲學易，當觀羑里時。",
            "如何是敬字，恐懼畏憂危。"
        ],
        "title": "後天易吟三十首  其三○",
        "id": "62f7411e-4e67-4cb9-bd0d-6e49027ccf53"
    },
    {
        "author": "方回",
        "paragraphs": [
            "卦下觀一彖，卦中求六爻。",
            "今人僅知此，著眼未爲高。"
        ],
        "title": "大衍易吟四十首  其一",
        "id": "19523e52-0229-4cec-94f3-b661d676e036"
    },
    {
        "author": "方回",
        "paragraphs": [
            "太極元無極，先天異後天。",
            "今人不識此，讀易豈其然。"
        ],
        "title": "大衍易吟四十首  其二",
        "id": "a4b3f325-0d87-42c7-9d4d-49d5f819bba0"
    },
    {
        "author": "方回",
        "paragraphs": [
            "謂今三畫卦，不自偶奇生。",
            "便指三爲八，徒勞口舌爭。"
        ],
        "title": "大衍易吟四十首  其三",
        "id": "cefc652d-d2b9-42f1-94ad-f6efb114345c"
    },
    {
        "author": "方回",
        "paragraphs": [
            "乾坤用九六，義例析爲三。",
            "朱子申歐說，開編請細探。"
        ],
        "title": "大衍易吟四十首  其四",
        "id": "c6e1f3f9-79f5-4d3b-81e2-04266c439aeb"
    },
    {
        "author": "方回",
        "paragraphs": [
            "陽爻極六位，進退貴因時。",
            "德則何憂亢，神而不可知。"
        ],
        "title": "大衍易吟四十首  其五",
        "id": "4b412292-5a0b-4731-9276-6fbe39c7bec9"
    },
    {
        "author": "方回",
        "paragraphs": [
            "六陰升已極，坤下戰乎乾。",
            "建亥陽生處，居然復卦前。"
        ],
        "title": "大衍易吟四十首  其六",
        "id": "db4d35fb-e35b-41cb-b8fe-858f7a0a873b"
    },
    {
        "author": "方回",
        "paragraphs": [
            "用九不爲首，陽畫位屯初。",
            "百八十五變，剛爻可捨諸。"
        ],
        "title": "大衍易吟四十首  其七",
        "id": "f0cc22cc-4261-45e0-a256-9dd974086506"
    },
    {
        "author": "方回",
        "paragraphs": [
            "十年女乃字，守節以勝情。",
            "凡諸卦用六，觀茲利永貞。"
        ],
        "title": "大衍易吟四十首  其八",
        "id": "cd87374e-6e6f-4926-ad03-3c5926b4f098"
    },
    {
        "author": "方回",
        "paragraphs": [
            "屯初康險難，蒙上覺昏童。",
            "開闢乾坤後，君師大有功。"
        ],
        "title": "大衍易吟四十首  其九",
        "id": "82a5868a-17e9-4391-be90-5f86b9830022"
    },
    {
        "author": "方回",
        "paragraphs": [
            "德盛時逢險，乾剛坎在前。",
            "諺云姑少待，樂飲豈徒然。"
        ],
        "title": "大衍易吟四十首  其一○",
        "id": "4afae039-c3e1-47f7-acce-237523eee235"
    },
    {
        "author": "方回",
        "paragraphs": [
            "訟吉觀西伯，師中驗太公。",
            "得人師不戰，反己訟無終。"
        ],
        "title": "大衍易吟四十首  其一一",
        "id": "034bd3c3-14a6-4d86-8033-76909b11c4a0"
    },
    {
        "author": "方回",
        "paragraphs": [
            "小畜過無坎，胡爲以雨云。",
            "互觀藏兌澤，止水亦興雲。"
        ],
        "title": "大衍易吟四十首  其一二",
        "id": "9c86230f-0bd9-4fb2-8d3b-4bdc4738290d"
    },
    {
        "author": "方回",
        "paragraphs": [
            "履若蹈虎尾，五剛亨厥躬。",
            "乾三獨柔變，是以咥人凶。"
        ],
        "title": "大衍易吟四十首  其一三",
        "id": "1f423a66-2bce-4fde-ab60-d48673d61d08"
    },
    {
        "author": "方回",
        "paragraphs": [
            "盛夏靡草死，歲寒松柏貞。",
            "泰須防陂復，否有大人亨。"
        ],
        "title": "大衍易吟四十首  其一四",
        "id": "ce64d130-8792-4b25-bc6e-6dc1145cf84f"
    },
    {
        "author": "方回",
        "paragraphs": [
            "大有同人盛，離柔寓戒辭。",
            "無威斯近弱，不廣即爲私。"
        ],
        "title": "大衍易吟四十首  其一五",
        "id": "eee84b9e-8def-45c9-a5ab-6f1637376980"
    },
    {
        "author": "方回",
        "paragraphs": [
            "謙卑六位得，豫樂四爻非。",
            "莊敬與安肆，冥冥禍福幾。"
        ],
        "title": "大衍易吟四十首  其一六",
        "id": "d02d4811-8c16-433e-a861-ee05e280cdc3"
    },
    {
        "author": "方回",
        "paragraphs": [
            "泰變即爲蠱，否變僅爲隨。",
            "元祐紹聖事，至今心骨悲。"
        ],
        "title": "大衍易吟四十首  其一七",
        "id": "13c528d2-b27e-4180-bbe8-d554d0634570"
    },
    {
        "author": "方回",
        "paragraphs": [
            "俯下知臨吉，其如仰觀何。",
            "相孚不待薦，一盥已爲多。"
        ],
        "title": "大衍易吟四十首  其一八",
        "id": "251c04ff-b7ac-4053-b96b-189006cb40e7"
    },
    {
        "author": "方回",
        "paragraphs": [
            "離明用獄四，噬嗑賁旅豐。",
            "中孚夾離卦，兩畫玩虛中。"
        ],
        "title": "大衍易吟四十首  其一九",
        "id": "fb6defa5-4d0f-4f0f-a4b1-c80e8b4dde69"
    },
    {
        "author": "方回",
        "paragraphs": [
            "剝三與復四，皆處五陰中。",
            "自拔棄其類，吾推道是從。"
        ],
        "title": "大衍易吟四十首  其二○",
        "id": "252259c7-b161-4ba2-b53b-7e206cbdfdf9"
    },
    {
        "author": "方回",
        "paragraphs": [
            "仁道成已極，體元乾長人。",
            "獨休不遠復，當且學回仁。"
        ],
        "title": "大衍易吟四十首  其二一",
        "id": "23e1146d-d2f4-4e64-90ae-78a3f0ed9314"
    },
    {
        "author": "方回",
        "paragraphs": [
            "午月至子復，書云七日來。",
            "六日七分說，觀天何隘哉。"
        ],
        "title": "大衍易吟四十首  其二二",
        "id": "6b52b912-8922-43cb-9818-9223377672da"
    },
    {
        "author": "方回",
        "paragraphs": [
            "無妄均所與，大畜患不多。",
            "性豈無知者，心如未盡何。"
        ],
        "title": "大衍易吟四十首  其二三",
        "id": "7898c10e-08aa-47e4-bcde-37dedf5f7bcb"
    },
    {
        "author": "方回",
        "paragraphs": [
            "艮上戒舌駟，震初羞指黿。",
            "細觀頤內外，口是禍之門。"
        ],
        "title": "大衍易吟四十首  其二四",
        "id": "75d19c60-fee6-4f8c-a83f-8c776053e0bc"
    },
    {
        "author": "方回",
        "paragraphs": [
            "大過本末弱，厄運逢瞞奴。",
            "文舉有死耳，淵明其歸乎。"
        ],
        "title": "大衍易吟四十首  其二五",
        "id": "579002d7-aa54-49aa-bf75-4277033bea56"
    },
    {
        "author": "方回",
        "paragraphs": [
            "習坎德天險，重離文日新。",
            "明內始照外，亨心方發身。"
        ],
        "title": "大衍易吟四十首  其二六",
        "id": "7ff4d161-fc81-4f09-b43b-f8e426b48c72"
    },
    {
        "author": "方回",
        "paragraphs": [
            "咸取男下女，恒言婦事夫。",
            "始感終當□，君臣其謹諸。"
        ],
        "title": "大衍易吟四十首  其二七",
        "id": "2d818c3d-9f96-4f4e-8993-541be02cfd2c"
    },
    {
        "author": "方回",
        "paragraphs": [
            "姤陰進不已，吾遯其奚言。",
            "陽壯過於泰，□虞羝觸藩。"
        ],
        "title": "大衍易吟四十首  其二八",
        "id": "ff88d864-43ba-43f5-a402-901e9976739a"
    },
    {
        "author": "方回",
        "paragraphs": [
            "夜闇勿遽戚，晝光無疾行。",
            "自昭惟進德，用晦豈傷明。"
        ],
        "title": "大衍易吟四十首  其二九",
        "id": "b3122f32-ca9a-4128-847e-4aa18259a9df"
    },
    {
        "author": "方回",
        "paragraphs": [
            "一女卦反對，不同而後同。",
            "始知天下事，苟合最爲凶。"
        ],
        "title": "大衍易吟四十首  其三○",
        "id": "623e7f2f-6b01-4b3b-abd0-1ac16721b7a8"
    },
    {
        "author": "方回",
        "paragraphs": [
            "在險惟反己，出險即及人。",
            "讓夷急病者，蹇解二忠臣。"
        ],
        "title": "大衍易吟四十首  其三一",
        "id": "ba11951e-e930-4064-8f8d-c2d2dee6ff3c"
    },
    {
        "author": "方回",
        "paragraphs": [
            "損其不善者，惟善則益之。",
            "自然獲天祐，可受十朋龜。"
        ],
        "title": "大衍易吟四十首  其三二",
        "id": "6bf75dd4-ae83-431c-a52d-3fa85b3e79e7"
    },
    {
        "author": "方回",
        "paragraphs": [
            "五王復唐祚，不殺武三思。",
            "莧陸察爻義，惜哉張柬之。"
        ],
        "title": "大衍易吟四十首  其三三",
        "id": "c4c1580b-1ecc-40f6-b345-ff73508bb562"
    },
    {
        "author": "方回",
        "paragraphs": [
            "六籍火未熄，龍興芒碭雲。",
            "呼韓朝渭上，已納王政君。"
        ],
        "title": "大衍易吟四十首  其三四",
        "id": "ceae3318-301c-4668-99f8-6aa4a9042358"
    },
    {
        "author": "方回",
        "paragraphs": [
            "原筮而後比，無疑方可升。",
            "不食匪井患，有言奚困亨。"
        ],
        "title": "大衍易吟四十首  其三五",
        "id": "fe711d23-99cd-42b9-b54e-d9230c3cf3cb"
    },
    {
        "author": "方回",
        "paragraphs": [
            "震動對艮止，革故繼鼎新。",
            "飲啐隨時義，天機信屈伸。"
        ],
        "title": "大衍易吟四十首  其三六",
        "id": "ef305e43-6896-489d-8884-b3ccda642ac7"
    },
    {
        "author": "方回",
        "paragraphs": [
            "屢厄未濟旅，難逢既濟豐。",
            "巽謙能自降，蹇困詎爲窮。"
        ],
        "title": "大衍易吟四十首  其三七",
        "id": "397eb7b1-554d-49ed-8d5e-aead38e94c8c"
    },
    {
        "author": "方回",
        "paragraphs": [
            "易乃一量秤，銖銖分重輕。",
            "百千億萬事，義理是權衡。"
        ],
        "title": "大衍易吟四十首  其三八",
        "id": "6e0952e5-c046-422d-900b-d55a0776964d"
    },
    {
        "author": "方回",
        "paragraphs": [
            "全卦定凶吉，逐爻殊否臧。",
            "頃刻有變易，縱橫無典常。"
        ],
        "title": "大衍易吟四十首  其三九",
        "id": "15ffeaa6-ed97-4e47-9602-8d2cbdbfe3c1"
    },
    {
        "author": "方回",
        "paragraphs": [
            "凶人凶其吉，吉人吉其凶。",
            "曳輪能自信，揲策勿求通。"
        ],
        "title": "大衍易吟四十首  其四○",
        "id": "5775ad18-3a6d-43da-9dbd-1853e36c691d"
    },
    {
        "author": "方回",
        "paragraphs": [
            "識本色人須本色，臭味論心不論迹。",
            "青蓮居士浣花老，畫像有人能畫得。",
            "非陳無己黄魯直，看畫題詩難落筆。",
            "醉翁萬代文章伯，中年偶墮滁陽謫。",
            "琅琊山亭釀泉酒，翁心不醉醉賓客。",
            "慶曆朝廷天清明，誰張黨論摇昇平。",
            "禽鳴不知人之樂，黨論無乃猶禽鳴。",
            "一時人樂從太守，交錯觥籌送杯酒。",
            "樂其所樂翁來思，賓客歡譁終不知。",
            "既是賓客尚不知，畫工焉得而畫之。",
            "彼弈者弈射者射，摇毫臆度丹青解。",
            "醉翁醉態尚難摹，翁心樂處如何畫。",
            "皆山一曲吾能歌，童而習之今鬢皤。",
            "翰墨世無蘇老坡，奈此圖中風景何。"
        ],
        "title": "醉翁亭圖引爲趙達夫作",
        "id": "e5b0219b-6b99-4868-8cb7-730780181047"
    },
    {
        "author": "方回",
        "paragraphs": [
            "生長勳門富貴中，粃糠將相以詩雄。",
            "端能活法參誠叟，更覺豪才類放翁。",
            "舉似今人誰肯信，元來妙處不全工。",
            "鏤金組繡同時客，合向南湖立下風。"
        ],
        "title": "讀張功父南湖集",
        "id": "612dd53d-67a9-45a6-80f5-6b23982265e9"
    },
    {
        "author": "方回",
        "paragraphs": [
            "昔遇孫真人，授我服氣訣。",
            "幼讀先子書，亦嘗窺秘說。",
            "受持苦不堅，兩鬢忽已雪。",
            "謂當屏孥累，兼復斷葷血。",
            "千息嚥子夜，顔色日腴悅。",
            "奈何墮醉夢，百病暗蟠結。",
            "幽抱誰實知，俗流每見褻。",
            "城市不可居，去去之巖穴。"
        ],
        "title": "夜吟",
        "id": "089b76c0-4636-4743-b8f1-54b1b5af2c12"
    },
    {
        "author": "方回",
        "paragraphs": [
            "君宅蒲荷岸，吾廬槿菊籬。",
            "相望能幾步，不見動踰時。",
            "老更甘清苦，閒應笑拙癡。",
            "門迎到花底，銜袖有新詩。"
        ],
        "title": "劉元煇來三首  其一",
        "id": "a37cb897-a055-42b6-9a0a-4fe267855f2a"
    },
    {
        "author": "方回",
        "paragraphs": [
            "浪出慚何益，深居悔已遲。",
            "積憂□□□，□□定非癡。",
            "暗事人能料，幽懷世不知。",
            "叩門有斯客，急以酒澆之。"
        ],
        "title": "劉元煇來三首  其二",
        "id": "85a44ccd-ea7e-4bff-9900-1abaaf28190f"
    },
    {
        "author": "方回",
        "paragraphs": [
            "聞築船亭就，能來共看花。",
            "鮝枯庖海物，豆乳買鄰家。",
            "稍可從容飲，猶當委曲賒。",
            "歸途有底急，不肯後昏鴉。"
        ],
        "title": "劉元煇來三首  其三",
        "id": "41800972-5c5b-4c05-894c-4ea995fbe6ee"
    },
    {
        "author": "方回",
        "paragraphs": [
            "追懷往者數賢侯，得得經營續續脩。",
            "依舊夜欄低北斗，幾番春絮委東流。",
            "同遊盡道山能好，半醉誰知我獨愁。",
            "乃後吾徒身亦死，題詩更有昔人不。"
        ],
        "title": "萬山堂飲歸",
        "id": "da449783-dd68-48cb-b05b-848ccf981ae3"
    },
    {
        "author": "方回",
        "paragraphs": [
            "衲朝裌暮午衫單，始覺春歸不再寒。",
            "些子幽花三兩畝，霎時啼鳥百千般。",
            "世情落落全相背，詩律平平略放寬。",
            "連日飲徒偶焉往，自炊香薤五盤餐。"
        ],
        "title": "立夏明日行園無客五首  其一",
        "id": "1f2d1d05-3ab2-4e18-882a-b0177c4d4ac0"
    },
    {
        "author": "方回",
        "paragraphs": [
            "春來何啻酒千瓶，百日醺醺一日醒。",
            "朱筆點詩垂欲困，黄鸝啼樹急須聽。",
            "霑沙不濕收微雨，倚柱無言立小亭。",
            "芒屨犒僮人一緉，爲耘惡草莫教青。"
        ],
        "title": "立夏明日行園無客五首  其二",
        "id": "c494aba3-8b12-41f5-8c0e-8d49ca9819a6"
    },
    {
        "author": "方回",
        "paragraphs": [
            "尚欠佳篇與送春，祇緣醉卧動經旬。",
            "偶無載酒相過客，始是吟詩自在人。",
            "喜見笋芽穿瓦石，都忘雨點漬衣巾。",
            "園林全頼東風力，莫道南風便有神。"
        ],
        "title": "立夏明日行園無客五首  其三",
        "id": "3fda1dcf-567d-4258-a6a4-087fa7638367"
    },
    {
        "author": "方回",
        "paragraphs": [
            "愛栽竹樹愛栽花，新築船軒傍石斜。",
            "古廟炷香知某客，半山摇扇望吾家。",
            "閒看紅袖穿林去，可著冰紈作畫誇。",
            "說似渠儂應未信，詩翁煩惱政如麻。"
        ],
        "title": "立夏明日行園無客五首  其四",
        "id": "ca38da4a-9304-46fe-9707-3d8cb02fe8be"
    },
    {
        "author": "方回",
        "paragraphs": [
            "葺圃疏畦日荷鋤，六旬老叟尚何圖。",
            "卧床迫夏猶氈褥，宴几經春只藥爐。",
            "羣竊花枝相侮易，合携竹杖與驅除。",
            "千金萬卷皆捐棄，更有心情計較渠。"
        ],
        "title": "立夏明日行園無客五首  其五",
        "id": "5a9ceb98-495c-4207-b61b-86591415b5f3"
    },
    {
        "author": "方回",
        "paragraphs": [
            "忽復荒山喚子規，來歸已是臘殘時。",
            "人窮怕老吾何愧，夏淺勝春古有詩。",
            "草靸紵衫并竹扇，石榴罌粟又戎葵。",
            "貓生三子將踰月，卧看跳嬉亦一奇。"
        ],
        "title": "初夏",
        "id": "c3a89322-e550-4875-a889-895cb992a540"
    },
    {
        "author": "方回",
        "paragraphs": [
            "燈暗窗明暖又寒，破鞋不待蘚痕乾。",
            "惜花愛笋人誰解，冒雨行來百匝看。"
        ],
        "title": "雨餘早起五首  其一",
        "id": "8914c75a-0b36-4542-a8b9-c775e4a47a1c"
    },
    {
        "author": "方回",
        "paragraphs": [
            "枝枝紅藥蕊頭偏，應是難禁宿雨湔。",
            "好物不扶扶惡物，已耘死草更昂然。"
        ],
        "title": "雨餘早起五首  其二",
        "id": "575892a1-e19a-4349-8cde-bf9353914608"
    },
    {
        "author": "方回",
        "paragraphs": [
            "密樹陰陰小石臺，雨餘更綠幾痕苔。",
            "蝸牛上到葵花頂，日出如何下得來。"
        ],
        "title": "雨餘早起五首  其三",
        "id": "01fc8b18-6352-4d8e-b076-d76e390db8c4"
    },
    {
        "author": "方回",
        "paragraphs": [
            "濃綠園林曉雨新，鶑啼近樹不疑人。",
            "千枝罌粟紅如錦，誰謂儂家已送春。"
        ],
        "title": "雨餘早起五首  其四",
        "id": "64829814-7904-496c-ac05-e52eee4a1fa6"
    },
    {
        "author": "方回",
        "paragraphs": [
            "懶照青銅雨墊巾，試將欹正問傍人。",
            "含羞小婢無言去，應笑髭鬚總似銀。"
        ],
        "title": "雨餘早起五首  其五",
        "id": "0eb5b360-e359-43ea-a073-17e8a40e5f07"
    },
    {
        "author": "方回",
        "paragraphs": [
            "栽培踰一紀，補苴又三年。",
            "樹倚根株在，花憑種子傳。",
            "斡移隨變幻，顛倒恣頗偏。",
            "縱不經兵革，誰能保十全。"
        ],
        "title": "園感",
        "id": "22d2d4d4-12a4-4f15-a8f1-0e17556d42d1"
    },
    {
        "author": "方回",
        "paragraphs": [
            "窗曙書燈暗，閒居免報衙。",
            "爭鳴百舌鳥，各占一枝花。",
            "寢內兒猶睡，厨中物未賒。",
            "露寒衫袖濕，倚遍石欄斜。"
        ],
        "title": "早起",
        "id": "5ef366bc-b953-49c5-80bd-5b03a5fc2e64"
    },
    {
        "author": "方回",
        "paragraphs": [
            "古郡峰巒擁，吾家望最奇。",
            "水疑無去處，樹少不陰時。",
            "峴首名猶在，西州意自悲。",
            "典刑與風景，寧復後人知。"
        ],
        "title": "感昔",
        "id": "14ea684a-5167-4ecb-a565-81d86538ae5e"
    },
    {
        "author": "方回",
        "paragraphs": [
            "人云回也樂，愚亦定何如。",
            "瘠産今無幾，荒園尚有餘。",
            "離騷香草木，爾雅古蟲魚。",
            "名數誰能記，年來懶著書。"
        ],
        "title": "回愚",
        "id": "77a4a411-f27e-4591-80a6-25b3cea29f46"
    },
    {
        "author": "方回",
        "paragraphs": [
            "浪說千軍戰，空登二紀名。",
            "乾坤恩甚大，毫髪事無成。",
            "長日柴門掩，閒人俗眼輕。",
            "竊花無力護，笑道近專城。"
        ],
        "title": "感嘆三首  其一",
        "id": "d533dccc-9b39-4ed2-a77a-6408e728e4f8"
    },
    {
        "author": "方回",
        "paragraphs": [
            "長歌歸去來，無乃已遲哉。",
            "遇事佯如聵，從人喚作獃。",
            "胡僧需酒肉，戍卒借亭臺。",
            "豈不二千石，閑居自可咍。"
        ],
        "title": "感嘆三首  其二",
        "id": "ea0c5203-937c-4450-b563-a908d066a1b0"
    },
    {
        "author": "方回",
        "paragraphs": [
            "孰識維摩病，猶疑子夏肥。",
            "少曾逢順境，動輒履危機。",
            "奕局雨斜濕，吟牋風急飛。",
            "夜寒逢惡客，酒盡未云歸。"
        ],
        "title": "感嘆三首  其三",
        "id": "bd06ca48-b920-4262-8dcb-037cab2ef678"
    },
    {
        "author": "方回",
        "paragraphs": [
            "行行觀我圃，物理析秋毫。",
            "日夜新花發，春秋老樹高。",
            "力耕何所獲，甕灌未爲勞。",
            "天地一樽酒，螟蛉視爾曹。"
        ],
        "title": "觀圃",
        "id": "dfb40e27-3c32-4ff8-a0dd-695e1ab74f93"
    },
    {
        "author": "方回",
        "paragraphs": [
            "曬繭未繰絲，晴天麥最宜。",
            "樹陰常獨立，禽語不吾疑。",
            "苦笋烹勝肉，新茶嗅醒脾。",
            "薰風吹此句，突過一春詩。"
        ],
        "title": "首夏二首  其一",
        "id": "d9c52228-4efd-4385-be52-27bc3f62e7a3"
    },
    {
        "author": "方回",
        "paragraphs": [
            "寒燠分時序，生成續化工。",
            "竊遲登麥日，肯怨落花風。",
            "春氣何曾絕，天機豈易窮。",
            "誰云老圃淡，早著石榴紅。"
        ],
        "title": "首夏二首  其二",
        "id": "9c27391e-62da-4330-a89b-9f575aa2ac1b"
    },
    {
        "author": "方回",
        "paragraphs": [
            "從容談笑獵文場，焉用椎鋒更挽强。",
            "政使成功能裂土，未如聞道許登堂。",
            "勇捐將印機心息，深隠書帷古味長。",
            "我亦暮年懶干祿，肯來同醉簡編香。"
        ],
        "title": "次韻齊君見過",
        "id": "47cd9d04-6d0f-4a2c-9ed1-2157b8288f07"
    },
    {
        "author": "方回",
        "paragraphs": [
            "聞風足使鄙夫寬，家世言詩自杏壇。",
            "萬卷古書侔藏室，十年深谷隠王官。",
            "大材益厚楩楠植，至寶終垂琬琰刊。",
            "愧我老衰已無力，青雲中道鎩飛翰。"
        ],
        "title": "次韻唐師善見寄  其一",
        "id": "dfab7370-1f89-48c7-b17e-4d3af8ae44bc"
    },
    {
        "author": "方回",
        "paragraphs": [
            "歸來數畝小園寬，風有軒櫺月有壇。",
            "總爲才疏能忤俗，兼緣興盡合休官。",
            "空山老死知無補，往代興亡稍欲刊。",
            "洛下寄書藉黄犬，蓴鱸終恐愧張翰。"
        ],
        "title": "次韻唐師善見寄  其二",
        "id": "865a4592-f3d3-45bd-8d1e-cfa59496045e"
    },
    {
        "author": "方回",
        "paragraphs": [
            "莫想銀絲膾，冰盤一醉吞。",
            "好爲玉带佩，朝謁九重門。"
        ],
        "title": "次韻陳正之團扇畫一魚二首  其一",
        "id": "b10638d0-2c6b-462b-9189-8b3f708cc243"
    },
    {
        "author": "方回",
        "paragraphs": [
            "妙得濠梁趣，任公犗肯吞。",
            "□泉如有待，頭角上天門。"
        ],
        "title": "次韻陳正之團扇畫一魚二首  其二",
        "id": "273620d4-8c93-4959-8809-50411ce90fc1"
    },
    {
        "author": "方回",
        "paragraphs": [
            "歙山瘦露骨，歙水清□□。",
            "歙尹清瘦人，意與山水淡。",
            "居官儉以廉，飯茹或不糝。",
            "解官卒難去，抱疾偃破毯。",
            "凍僮僅縫補，羸馬缺灌啖。",
            "客至棋一局，無客書自覽。",
            "俗盲鬼神聾，跖徒肆豪敢。",
            "害盈殊不驗，君子例坎壈。",
            "九關今可排，勿待雪生頷。",
            "去去翱天衢，離別何足慘。"
        ],
        "title": "送前歙黟楚□□五首  其一",
        "id": "78e417c3-d02e-449b-bb8d-5024aa3622eb"
    },
    {
        "author": "方回",
        "paragraphs": [
            "歙三萬戶多，黟戶減半少。",
            "君才宜大用，何乃易而小。",
            "易邑不易心，千江一月皎。",
            "歙民時有謠，奪堇茹我蓼。",
            "黟産足筒布，粗綌自纏繞。",
            "黟之酒良佳，樽中無清醥。",
            "歸來卧城東，賃閣臨木杪。",
            "唯有一卷梅，古色暗錦褾。",
            "高官躍大馬，鼓吹日擾擾。",
            "廉吏無人知，酸吟夜連曉。"
        ],
        "title": "送前歙黟楚□□五首  其二",
        "id": "575a98d3-4e4c-4324-99de-9a010b82cd72"
    },
    {
        "author": "方回",
        "paragraphs": [
            "吏方居官時，美譽無不有。",
            "及乎惡聲出，乃在解官後。",
            "有勢易爲好，無勢易爲醜。",
            "萬事要諸終，公論翻覆手。",
            "請看楚大夫，得代數年久。",
            "兩邑父老言，至今不改口。",
            "予决未始私，餽獻無所受。",
            "不爲病留此，熱官已唾取。",
            "鼎貴何足云，人當論賢否。",
            "黟歙君桐鄉，此亦足不朽。"
        ],
        "title": "送前歙黟楚□□五首  其三",
        "id": "46d4dc68-2da2-4e2f-b847-a40355f29e1b"
    },
    {
        "author": "方回",
        "paragraphs": [
            "天王理萬國，勢必委諸吏。",
            "製字從一史，執法不可二。",
            "奈何雍也面，胸臆伏私意。",
            "兩訟一求捷，兩役一求避。",
            "含糊卒未决，徐徐較餽遺。",
            "酒果若羔雁，書畫及弊器。",
            "到官一物無，去官百需備。",
            "此縣與彼縣，大率不相異。",
            "獨有楚縣尹，不肯作此事。",
            "無錢買歸舟，僕馬亦顦顇。"
        ],
        "title": "送前歙黟楚□□五首  其四",
        "id": "b8d0454b-d5d0-42ea-8fd4-966cf782e850"
    },
    {
        "author": "方回",
        "paragraphs": [
            "儒者書隠公，昔持浙西節。",
            "按一青溪令，聞者膽爲裂。",
            "先聲到江東，庶亦有旌別。",
            "似聞復留中，駸駸管喉舌。",
            "君可持我詩，叩門細自列。",
            "貪吏劇百巧，廉吏抱一拙。",
            "拙廉名弗彰，巧貪位深竊。",
            "何啻萬蚊虻，日咂生民血。",
            "我老死已近，分甘糧欲絕。",
            "此公能薦君，長鬣幸未雪。"
        ],
        "title": "送前歙黟楚□□五首  其五",
        "id": "e9d38e1d-29cb-48c6-a57b-0c8d741ddf7c"
    },
    {
        "author": "方回",
        "paragraphs": [
            "萬有非真偶有之，倏無合悟本無時。",
            "伯夷季札輕千乘，肯著春風護柳枝。"
        ],
        "title": "戲書",
        "id": "ad7e2b78-d702-444e-8c61-75c23f65e2a9"
    },
    {
        "author": "方回",
        "paragraphs": [
            "野眺荒山外，詩愁細雨中。",
            "肯令一字俗，已拚百年窮。",
            "病體皮膚皺，寒庖糗餌空。",
            "戎葵獨何事，故作向人紅。"
        ],
        "title": "詩思",
        "id": "ea83ea80-bc4d-4016-8ed5-bc2363d3d70a"
    },
    {
        "author": "方回",
        "paragraphs": [
            "病骨真如削，耕疇已盡捐。",
            "終隨萬形弊，何用百憂煎。",
            "常肯事如意，恐無詩可傳。",
            "屈伸判成敗，吾亦聽之天。"
        ],
        "title": "百憂",
        "id": "e053de53-2945-44f1-80f0-1287f03427a5"
    },
    {
        "author": "方回",
        "paragraphs": [
            "苦吟成癖習，多難迫衰年。",
            "生理終無頼，詩名似許專。",
            "剛腸百鍊勁，老筆萬鈞懸。",
            "得失元相半，乾坤本不偏。"
        ],
        "title": "解悶",
        "id": "a9ac4c25-3cc1-452a-8ed9-c6f7093998a5"
    },
    {
        "author": "方回",
        "paragraphs": [
            "幾年于此矣，愁鬢雪垂垂。",
            "已悟身爲幻，猶能夢作詩。",
            "百骸誰不朽，一念未全衰。",
            "用盡平生力，唯吾影自知。"
        ],
        "title": "夢作",
        "id": "30eb783c-954a-46bb-bf65-ed50282f47ba"
    },
    {
        "author": "方回",
        "paragraphs": [
            "志大終癡拙，年衰合老成。",
            "口無談世事，身不要時名。",
            "偶後諸人死，猶餘幾日程。",
            "灰心良已是，拊髀未須驚。"
        ],
        "title": "灰心",
        "id": "1bd13f63-367f-4de6-9a86-b173602f4a88"
    },
    {
        "author": "方回",
        "paragraphs": [
            "妙年曾到鳳凰池，五馬能臨六枳籬。",
            "量淺最難勝滿酒，著低何敢抗高棋。",
            "森嚴法度蠶頭字，瘦硬丰標鶴膝詩。",
            "自笑書癡了無得，文章太守是吾師。"
        ],
        "title": "謝康使君見訪示詩觀奕慶之",
        "id": "b6308216-ae54-48ce-a70a-18bb8fc34fdd"
    },
    {
        "author": "方回",
        "paragraphs": [
            "政是黄梅欲近時，山城雲滃雨垂垂。",
            "斷橋沒碓驚新漲，濕藁泥蔬續晚炊。",
            "乞米已慚顔氏帖，賣書還笑杜陵詩。",
            "廣文絕少充枵甑，更肯芸籤借一鴟。"
        ],
        "title": "謝汪以南借書惠米",
        "id": "7e5b3d29-2434-4727-85e6-ad591919ea3c"
    },
    {
        "author": "方回",
        "paragraphs": [
            "市有印書叟，日印可千紙。",
            "間得工墨錢，苟足贍妻子。",
            "近欲役其人，告者謂已死。",
            "醉歌夜徹曉，熟卧呼不起。",
            "人鬼頃刻分，火葬骨骸燬。",
            "豈不謂達生，誰獨能免此。"
        ],
        "title": "三吊吟四首  其一",
        "id": "63c944fa-d7a3-4887-8011-eae455080848"
    },
    {
        "author": "方回",
        "paragraphs": [
            "險有不可測，能有不可恃。",
            "善泅狎波濤，篙工死於水。",
            "歙南百里許，有灘一何駛。",
            "昨日索我書，辭我庭下跪。",
            "明日淪小舟，膚髪飫饘鮪。",
            "寄言得志者，徼倖未必是。"
        ],
        "title": "三吊吟四首  其二",
        "id": "a1f8048c-13fc-40cb-b054-5c04157e0558"
    },
    {
        "author": "方回",
        "paragraphs": [
            "湍溪漲梅潦，一夕十丈强。",
            "愚哉浴馬僮，視之如尋常。",
            "高岸一失足，馬尚能騰驤。",
            "僮屍不可得，漂流落何鄉。",
            "握轡徒自謹，墮穽已足傷。",
            "人間平坦途，中亦有海洋。"
        ],
        "title": "三吊吟四首  其三",
        "id": "e27a7649-6c2a-4c7c-a76e-7e2a05badba4"
    },
    {
        "author": "方回",
        "paragraphs": [
            "偶聞一人死，惻怛吁以驚。",
            "千人萬人死，能不愴厥情。",
            "長平幾性命，銳頭付一坑。",
            "亡者抱永痛，勝喜功名成。",
            "功名豈不成，機心何時平。",
            "人心苟若此，誰謂天好生。"
        ],
        "title": "三吊吟四首  其四",
        "id": "36f78953-1df1-4e21-83e1-0a3e8a1f59aa"
    },
    {
        "author": "方回",
        "paragraphs": [
            "多病情懷懶，新晴草木光。",
            "倦骸扶老瘦，幽徑息陰凉。",
            "家瘠盤餐儉，村荒糴價昂。",
            "豈無可憂者，得句暫能忘。"
        ],
        "title": "夏日",
        "id": "bc8c3e65-f5a6-45c1-b5e7-357b1ee35ea0"
    },
    {
        "author": "方回",
        "paragraphs": [
            "齒髪侵尋落，風霜取次秋。",
            "口須湔乳臭，川合向東流。",
            "沈宋中嘗悔，江湖晚更羞。",
            "此聲專老杜，猶俟到夔州。"
        ],
        "title": "說詩",
        "id": "b851603a-efa1-4abf-a790-754d6b292933"
    },
    {
        "author": "方回",
        "paragraphs": [
            "近市招醫士，空庖督爨奴。",
            "羶葷猶可絕，藥餌豈容無。",
            "既欲營貓飯，仍當續馬芻。",
            "晨興百需缺，獨喜見吾雛。"
        ],
        "title": "晨起二首  其一",
        "id": "8448b6b7-57d9-4f61-90c9-9222919b3b29"
    },
    {
        "author": "方回",
        "paragraphs": [
            "蚊蚤宵爲梗，葵榴曉可觀。",
            "偶無酲待解，自覺寢難安。",
            "深癖穿蒙密，幽陰度屈盤。",
            "忽驚一點露，滴人髪間寒。"
        ],
        "title": "晨起二首  其二",
        "id": "5a7b1a94-71dd-4384-854c-d538a893645c"
    },
    {
        "author": "方回",
        "paragraphs": [
            "栗里淵明徑，榿林子美堂。",
            "亂離容不死，窮乏果何傷。",
            "紅粒炊秈飯，青薹煮菜湯。",
            "甲兵才偃息，城市轉荒凉。",
            "最苦樵蘇貴，曾微藥餌良。",
            "頻仍賒酒飲，卒急賣書償。",
            "敗絮熏還曝，粗絺洗更漿。",
            "炎蒸雖漸迫，寒冷尚宜防。",
            "瀹茗徵甆盞，包梨集紙囊。",
            "頭昏修菊枕，膚汗拭藤床。",
            "困倦成衰懦，疏慵欠激昂。",
            "廄空需馬藁，碓凈缺雞糠。",
            "思慮徒迂闊，營求竟渺茫。",
            "憶兒觀燕乳，懷友聽鶑吭。",
            "守分甘丘壑，逢時付廟廊。",
            "骨骸同朽腐，名字孰芬香。",
            "但握鋤犁柄，終逃鈇鉞鋩。",
            "交遊多豎褐，談話止農桑。",
            "應俗循中道，頤生寶祕方。",
            "鄰僧營藏字，俠士戲球場。",
            "角武焉能往，摛文或可當。",
            "病稀摩詰問，歌類接輿狂。",
            "舉世嘲癡叔，何人識漫郎。",
            "北轅迴朔漠，南棹輟沅湘。",
            "誼氣知猶壯，頹齡懼不遑。",
            "六旬過眼電，萬事滿頤霜。",
            "靜樂非無動，閒遨却似忙。",
            "連苔移巨石，带露數新篁。",
            "天地詩人少，山林夏日長。",
            "此心無別路，一武到羲黄。"
        ],
        "title": "日長三十韻寄趙賓暘",
        "id": "5fd068d6-eacc-4c69-8cbf-129a1501e160"
    },
    {
        "author": "方回",
        "paragraphs": [
            "瞻紫陽山日仰高，此翁暮景亦云勞。",
            "一爻變卦逢初遯，萬古哀心寄續騷。",
            "倬彼大賢猶蠖屈，矧予小技僅蟬號。",
            "竹林書在吾能讀，不厭千週更百遭。"
        ],
        "title": "次韻謝胡子游學正二首  其一",
        "id": "b275bc0c-044a-4418-aebe-eaebb4a68db3"
    },
    {
        "author": "方回",
        "paragraphs": [
            "泮宮分席佐邦侯，免使詩人諷不求。",
            "九轉定應能點鐵，一泓何可着吞舟。",
            "稍知今是山林晚，獨奈吾衰歲月流。",
            "徑欲爲君賦招隠，朝簪竊恐未容抽。"
        ],
        "title": "次韻謝胡子游學正二首  其二",
        "id": "f9e2f370-94f5-444f-950d-871e3416f1fc"
    },
    {
        "author": "方回",
        "paragraphs": [
            "江湖流輩互相高，刻楮摶沙漫自勞。",
            "孰肯剖腸湔垢滓，始能落筆近風騷。",
            "通疏障礙河東注，剔抉幽微鬼夜號。",
            "漢魏以來數人耳，曲須和寡始爲遭。"
        ],
        "title": "讀子游近詩復次前韻二首  其一",
        "id": "cc9e62c4-6f7c-42df-8f37-f96f985a63de"
    },
    {
        "author": "方回",
        "paragraphs": [
            "射至於侯又中侯，盍求諸己勿人求。",
            "欲升海底珊瑚樹，不藉沙邊舴艋舟。",
            "急要瑳磨刪俚語，可容藻鑑徇常流。",
            "端能過我論茲事，一聽盆繅軋軋抽。"
        ],
        "title": "讀子游近詩復次前韻二首  其二",
        "id": "616e5cac-6f7e-402d-a93c-412cf45f983e"
    },
    {
        "author": "方回",
        "paragraphs": [
            "恭惟天地心，物物息相禪。",
            "詩人卜豐年，生意寓雪霰。",
            "彼但言其消，譬夢幻泡電。",
            "癡憫狙公賦，忿斥蝸國戰。",
            "焉知往聖作，視世豈郵傳。",
            "嚮明贊化育，司牧必南面。",
            "寸丹對上穹，退以學自練。",
            "至其出爲物，遇暍忍不扇。",
            "吾目故未瞽，此道若有見。",
            "自養非所養，焉敢事荒燕。"
        ],
        "title": "次韻汪以南閒居漫吟十首  其一",
        "id": "b7fcee60-0c36-4abf-81f0-d840ea814176"
    },
    {
        "author": "方回",
        "paragraphs": [
            "渴心望古人，無井可不鑿。",
            "但勤駑馬駕，定勝屠門嚼。",
            "長懷謫仙翁，英爽謝冥漠。",
            "茲山肯神遊，曷日旌𣄢落。",
            "惚恍琴高魚，飄摇子晉鶴。",
            "空餘泣鬼詩，光燄耿如昨。",
            "昇天人有分，換骨豈無藥。",
            "舐鼎化雞犬，此語君勿噱。",
            "讀書三萬卷，太白亦可學。"
        ],
        "title": "次韻汪以南閒居漫吟十首  其二",
        "id": "030c5204-4251-4634-9dc8-5749f48e9f80"
    },
    {
        "author": "方回",
        "paragraphs": [
            "采芑采于田，采芹采于水。",
            "豈弟君子心，作人豈異此。",
            "神農昔嘗藥，志在起人死。",
            "百聖一樂育，亦如嘗藥然。",
            "醫國得一士，億萬性命懸。",
            "詭誕王母桃，幻虛太華蓮。",
            "孰爲返魂草，足扶天地顛。",
            "嗟嗟燕昭王，海上求神仙。",
            "不務長爾國，徒欲長爾年。"
        ],
        "title": "次韻汪以南閒居漫吟十首  其三",
        "id": "b293100e-c78e-4644-b6e5-dccfc79a00c5"
    },
    {
        "author": "方回",
        "paragraphs": [
            "何人不骸骨，龍蟻共一朽。",
            "聖賢獨不死，天若顧之厚。",
            "太昊初畫卦，迄周興井柳。",
            "經制斯大備，中墜頼魯叟。",
            "立言棟綱常，萬古絕夷醜。",
            "荀揚猶微疵，晚出揭韓斗。",
            "力禦異端侮，聖門儼先後。",
            "末學能臻茲，身泯譽常有。"
        ],
        "title": "次韻汪以南閒居漫吟十首  其四",
        "id": "e45ca972-31e0-4b67-8f2e-4bed8e65026a"
    },
    {
        "author": "方回",
        "paragraphs": [
            "晉季有詩人，忽如古伯夷。",
            "其人果爲誰，請讀淵明詩。",
            "同時顔謝流，望風悉披靡。",
            "東阡西陌間，黍稷何薿薿。",
            "烹葵酌濁醪，世味無復美。",
            "百萬呼盧公，枉爲寄奴死。",
            "漫仕心未安，託辭避郵史。",
            "自挽何謂亡，宇宙與終始。",
            "眷言塵纓客，試問滄浪水。"
        ],
        "title": "次韻汪以南閒居漫吟十首  其五",
        "id": "4c6c96ef-01d9-48e5-be80-e8e12840d099"
    },
    {
        "author": "方回",
        "paragraphs": [
            "夏葵時丹卉，秋菊培金蕤。",
            "曷不蓻菽粟，猶足療調饑。",
            "曰予心不然，求飽何黨之。",
            "傾日與傲霜，志定節不移。",
            "懷古睇此物，聊足慰我思。",
            "不見恩澤侯，崇侈事臺池。",
            "失勢一蹉跌，書堂荆棘滋。",
            "豈復有緋紫，走趨列賓墀。",
            "小圃異金谷，應無墜樓悲。"
        ],
        "title": "次韻汪以南閒居漫吟十首  其六",
        "id": "1d255299-2086-4b56-85f6-35c68a616f23"
    },
    {
        "author": "方回",
        "paragraphs": [
            "占易用九六，初爻變乾坤。",
            "時當退且慎，復命歸厥根。",
            "渾天日夜轉，中星異旦昏。",
            "北辰儼不動，帝居華蓋尊。",
            "於人是爲心，君子嚴操存。",
            "肯受外物汩，澡擾摇精魂。",
            "皇澤甦旱暵，時雨翻天盆。",
            "敢不效微力，先後風雷奔。"
        ],
        "title": "次韻汪以南閒居漫吟十首  其七",
        "id": "38caa40a-0128-49fa-a454-52de0cb28de6"
    },
    {
        "author": "方回",
        "paragraphs": [
            "九關守虎豹，崇墉方言言。",
            "餒也自其分，秉耒耕荒原。",
            "江左瑜蓋輩，豈必賢虞翻。",
            "湯網無厄羽，文治無困麟。",
            "一物有疾痛，聖王視猶身。",
            "如何杏壇上，鳴鼓攻門人。",
            "材有善不善，大匠嚴選掄。",
            "所以獲麟筆，有秋斯有春。"
        ],
        "title": "次韻汪以南閒居漫吟十首  其八",
        "id": "a6bc2a8f-a657-4c35-9b3b-5091fa74064a"
    },
    {
        "author": "方回",
        "paragraphs": [
            "魚龍古仙翁，諸人頼私淑。",
            "五教紹虞敷，六藝極周郁。",
            "邦侯絕相知，異君大雅姿。",
            "胡欲撤臯比，不願爲人師。",
            "老我羽已鎩，棲此鷦鷯枝。",
            "君當上青雲，阿閣巢長離。"
        ],
        "title": "次韻汪以南閒居漫吟十首  其九",
        "id": "240642a7-1719-46fc-8a59-2067809250e2"
    },
    {
        "author": "方回",
        "paragraphs": [
            "億劫日月曜，萬古河江流。",
            "惟有人壽短，况不皆白頭。",
            "石火僅微吐，草露已遽收。",
            "下士惑齊物，祖述逍遥遊。",
            "說夢悔蟻國，悟空驚蜃樓。",
            "實踐我異是，鑽仰師尼丘。",
            "志學至從心，絕筆於春秋。",
            "相魯故匪泰，厄陳初何憂。",
            "比彭十不一，聘轍半九州。",
            "中道嘆不行，嘗欲乘桴浮。",
            "顔子夭窮巷，季路戕凶矛。",
            "是亦各有命，豈伊聖門羞。",
            "人生苟聞道，寒饑勝王侯。",
            "修身以俟死，言行無悔尤。",
            "寄語夜讀子，繼晷崇膏油。"
        ],
        "title": "次韻汪以南閒居漫吟十首  其一○",
        "id": "d694c373-a687-4e17-befe-383a79231258"
    },
    {
        "author": "方回",
        "paragraphs": [
            "力學衰猶進，治生晚不讎。",
            "操心元自定，忤俗果何由。",
            "塗抹餘千紙，浮沉等一漚。",
            "忍窮兼耐辱，失笑未包羞。"
        ],
        "title": "力學",
        "id": "70a0057d-f153-42d3-9fdd-344c7103afbf"
    },
    {
        "author": "方回",
        "paragraphs": [
            "道豈與身窮，相逢兩禿翁。",
            "高懷真悃悃，薄藝愧空空。",
            "同谷吟山雪，愚溪感候蟲。",
            "斯人何可作，尚獲見餘風。"
        ],
        "title": "贈孫元京近以詩見示二首  其一",
        "id": "c2415079-b8bc-41f3-b127-1dccd57ec6db"
    },
    {
        "author": "方回",
        "paragraphs": [
            "舉世無高見，斯文有正音。",
            "稍工仍要拙，寧古不爲今。",
            "末俗難容喙，空言苦用心。",
            "未妨全瘦勁，却恐太幽深。"
        ],
        "title": "贈孫元京近以詩見示二首  其二",
        "id": "3c610155-bdfc-4a34-a25a-8f038671b1be"
    },
    {
        "author": "方回",
        "paragraphs": [
            "胥謂真英妙，元來極老成。",
            "詩書裁簿領，忠厚勝聰明。",
            "熟料乾坤事，難窮九萬程。",
            "吾衰今已矣，公等付蒼生。"
        ],
        "title": "送陸君重五首  其一",
        "id": "c7d7004d-0bc9-430d-98d0-050a376c1aad"
    },
    {
        "author": "方回",
        "paragraphs": [
            "謂世無廉吏，吾猶見此人。",
            "政聲口碑在，陰德□□新。",
            "薄俗難開眼，亨途易致身。",
            "一清當百濁，端肯混光塵。"
        ],
        "title": "送陸君重五首  其二",
        "id": "9d14f47b-455e-4c18-94bb-070a1d4a104c"
    },
    {
        "author": "方回",
        "paragraphs": [
            "豈不亦分符，圭田廨宅無。",
            "一樓棲僦寓，百費仰家租。",
            "琴韻消長日，詩盟許老夫。",
            "用心自塵外，未覺與同途。"
        ],
        "title": "送陸君重五首  其三",
        "id": "67d6687e-25c7-4a1b-8369-8ca864605eea"
    },
    {
        "author": "方回",
        "paragraphs": [
            "四寶堂空後，歸舟有底珍。",
            "唯將好山色，可語故鄉人。",
            "他日公能憶，吾邦俗尚淳。",
            "信難臧否遽，早覺是非真。"
        ],
        "title": "送陸君重五首  其四",
        "id": "aba09523-9764-4804-bd1f-bf855ffb5a74"
    },
    {
        "author": "方回",
        "paragraphs": [
            "起伏難前定，行藏喜自由。",
            "足堪娛壽母，幸不乏先疇。",
            "酒具饒魚蟹，郊居少應酬。",
            "兩無慚事育，何用到壺頭。"
        ],
        "title": "送陸君重五首  其五",
        "id": "c397f20e-4218-40ba-9464-f303ce4e20af"
    },
    {
        "author": "方回",
        "paragraphs": [
            "痰鎖封喉管，瘡釘突齒齦。",
            "猥勤無算爵，肯顧不貲身。",
            "未即容殂謝，徒令受楚辛。",
            "果能深避地，何敢妄尤人。"
        ],
        "title": "病因飲致",
        "id": "f9f7a155-4991-4ccc-b091-a2e6a001b2b4"
    },
    {
        "author": "方回",
        "paragraphs": [
            "崛强輪囷謂絕奇，刮摩剔抉更多疑。",
            "彭門峻步勤除道，栗里高風晚得師。",
            "乃後容賒十年死，定應全廢一生詩。",
            "根柯直待如銅石，始是參天溜雨時。"
        ],
        "title": "悔少作",
        "id": "11a97e6a-e1d7-4abf-bb26-81c0a9128518"
    },
    {
        "author": "方回",
        "paragraphs": [
            "病已捐蒲酒，寒猶擁絮衣。",
            "形骸元自劣，氣候每相違。",
            "人死朝朝有，吾衰事事非。",
            "尪羸存喘息，聊復信天機。"
        ],
        "title": "入五月病二七日",
        "id": "0fd260ee-b605-42a0-a269-35f98e56ee41"
    },
    {
        "author": "方回",
        "paragraphs": [
            "偶復逢生旦，何知迫死期。",
            "老真難嚲病，貧實怕迎醫。",
            "自擬修埋誌，誰猶□壽詩。",
            "不應六旬叟，未減一分癡。"
        ],
        "title": "生日病中",
        "id": "570bd504-ee03-4eb3-b240-36451be31873"
    },
    {
        "author": "方回",
        "paragraphs": [
            "藥滓棄盛鉢，藥貼堆滿案。",
            "藥價殊不廉，藥效一何緩。",
            "身昔未病時，飲啖百無憚。",
            "一病半月餘，食味等土炭。",
            "晝睡反多夜，夕呻每徹旦。",
            "席硬骨加痛，衾垢膚轉汗。",
            "三更渴吻急，强起揭書幔。",
            "燈暈大如盆，故作紅碧爛。",
            "年今五十九，溘死詎足歎。",
            "先君抱幽憤，較茲減三算。",
            "杜梅兩詩老，聲價百代冠。",
            "享壽僅及此，官職亦云漫。",
            "又如同學生，何止夭閼半。",
            "中道或無成，萬事春凌泮。",
            "老我幸已多，苟脫兵火難。",
            "剝膚極朘削，餬口就退愞。",
            "造物屢見赦，得失互驚惋。",
            "未容遽朽腐，更遣足憂患。",
            "假如即不起，游魂去常榦。",
            "殮具無可陳，襄事孰與贊。",
            "二兒寓鄰州，兩月消息斷。",
            "何時捐別業，理舟抵歸岸。",
            "人生良艱哉，受此世緣絆。",
            "搶榆及摶風，各各憑羽翰。",
            "至靈可不如，外攻乏中捍。",
            "自非有仙骨，寧免寒暑鍛。",
            "彭殤終同途，顔跖匪殊貫。",
            "形凝靡不銷，氣聚會有散。",
            "達者悟斯理，盧胡一笑粲。",
            "排悶寫心謠，治命實非亂。"
        ],
        "title": "病稍愈戲書三十韻",
        "id": "03568250-ad4e-40c7-98a8-8929d2769776"
    },
    {
        "author": "方回",
        "paragraphs": [
            "煩君遣信問何如，霖雨無人叩陋居。",
            "孰信着綿當夏半，自驚伏枕已旬餘。",
            "百年未辦書傳後，一壑猶欣服返初。",
            "處約得衰更多病，從今誓與酒杯疏。"
        ],
        "title": "次韻趙達夫問疾",
        "id": "f7cdda50-6217-4933-b795-246a1501f0f9"
    },
    {
        "author": "方回",
        "paragraphs": [
            "無限溪山畫不如，特尋花竹到貧居。",
            "相迎具茗凉堂上，獨肯衝泥苦雨餘。",
            "伐病政思翻素問，論詩徒覺過黄初。",
            "脫然百脈俱甦醒，藥餌登時已可疏。"
        ],
        "title": "次韻趙達夫過訪",
        "id": "da0ea998-75a0-4e38-bc8e-bd834c1ef23c"
    },
    {
        "author": "方回",
        "paragraphs": [
            "崑岡玉火脫焚如，萬事灰心此定居。",
            "今古真成一夢耳，行藏略算十年餘。",
            "曾微實譽歌來暮，豈可虛言賦遂初。",
            "邂逅乘車還戴笠，未妨多病故人疏。"
        ],
        "title": "次前韻賦隠居二首  其一",
        "id": "dc58bf60-2b1e-4227-b99b-0ac340e61d8f"
    },
    {
        "author": "方回",
        "paragraphs": [
            "舉世紛如自泊如，荒園僻巷閉門居。",
            "總干和鼎非吾事，啖茹燃萁不願餘。",
            "林下一聲蟬噪處，山間十日雨晴初。",
            "空階剩放苔痕長，始信先生屐齒疏。"
        ],
        "title": "次前韻賦隠居二首  其二",
        "id": "f085366c-e07c-4978-bdb3-ddcbe4a498bc"
    },
    {
        "author": "方回",
        "paragraphs": [
            "毒手遭風伯，危機伏醉鄉。",
            "不成摩詰病，未悔次公狂。",
            "飲器質錢盡，酤壚添價昂。",
            "酒徒容改事，瓦碗茗芽香。"
        ],
        "title": "斷酒半月餘",
        "id": "a4be6bab-ea7e-4888-9f0e-1a440d608288"
    },
    {
        "author": "方回",
        "paragraphs": [
            "老筆文無害，升堂指顧間。",
            "才高心每恕，事遽色常閒。",
            "棋局消長晝，詩囊括好山。",
            "去時似來日，添得令名還。"
        ],
        "title": "送陳正之三首  其一",
        "id": "3907b48d-6928-4ec4-9db7-8f37d5882095"
    },
    {
        "author": "方回",
        "paragraphs": [
            "婉畫循中道，廉名集美譽。",
            "直知能解事，元爲飽看書。",
            "用法何庸盡，頒條本自疏。",
            "酇侯端許繼，不問吐茵車。"
        ],
        "title": "送陳正之三首  其二",
        "id": "30edc0b6-390d-465d-a854-1864633e3f00"
    },
    {
        "author": "方回",
        "paragraphs": [
            "昔在東原北，高唐一再行。",
            "金書儒廟壯，畫壁驛亭清。",
            "仕宦中年達，親知遠道迎。",
            "江南何處好，細話紫陽城。"
        ],
        "title": "送陳正之三首  其三",
        "id": "4690e52d-b0f2-4d53-875b-b8f1c876bf94"
    },
    {
        "author": "方回",
        "paragraphs": [
            "樹與山同黑，聲喧瓦欲飛。",
            "雷行無蚓喙，電起更螢輝。",
            "小市收燈早，荒城擊柝稀。",
            "平生聽雨意，終恐壯心違。"
        ],
        "title": "夜雨",
        "id": "ef8e4b98-29fe-49bc-80a2-edb3c373be9d"
    },
    {
        "author": "方回",
        "paragraphs": [
            "道妙無生有，神凝氣孕形。",
            "爲誰膏草木，何物起雷霆。",
            "本質端能受，元功豈獨靈。",
            "老夫已枯槁，衰白肯新青。"
        ],
        "title": "驟雨",
        "id": "2ddabd8f-bb09-4418-b011-3e89910772d6"
    },
    {
        "author": "方回",
        "paragraphs": [
            "下潦多成疾，荒墟或告饑。",
            "夏寒幾閲月，晝晦動踰時。",
            "墜果全無味，新禾間欲萎。",
            "可能留少許，庚伏灑炎曦。"
        ],
        "title": "連雨",
        "id": "59da4b17-6f2e-41ae-8dd0-38a8f6a7bb38"
    },
    {
        "author": "方回",
        "paragraphs": [
            "鬰蒸終不解，白晝忽昏迷。",
            "樹暗全如暮，禽驚誤欲棲。",
            "銀絲斜翠壁，雪練墮青梯。",
            "壯觀何須數，茫茫后土泥。"
        ],
        "title": "復雨",
        "id": "f83c484e-25b4-4b49-af35-0a91ae6fe93f"
    },
    {
        "author": "方回",
        "paragraphs": [
            "今歲黄梅雨，龍公剩作威。",
            "雷抨山欲碎，風掣樹如飛。",
            "患濕憎泥屨，聞腥嘔垢衣。",
            "饑貓避誰屋，竟夜不能歸。"
        ],
        "title": "怒雨",
        "id": "e5350c74-027a-4998-a663-139cbb338cd0"
    },
    {
        "author": "方回",
        "paragraphs": [
            "城撼濤聲上，山埋霧氣中。",
            "郊原成澤國，舟楫羨魚翁。",
            "浙右田應沒，巴西雪更融。",
            "斯民恐魚鼈，孰爲訴蒼穹。"
        ],
        "title": "淫雨",
        "id": "20629f45-b79d-49c3-bb4e-5a8a6153eef8"
    },
    {
        "author": "方回",
        "paragraphs": [
            "苦雨何其久，山鄉化水鄉。",
            "月餘沈碓磑，天半起帆檣。",
            "孰不思神禹，疇能餉子桑。",
            "溺饑非己責，愁絕望朝陽。"
        ],
        "title": "苦雨",
        "id": "50ddf7b2-771c-482e-897b-4013d3606eae"
    },
    {
        "author": "方回",
        "paragraphs": [
            "肺病兼脾病，葵花復槿花。",
            "閒猶常不樂，老欲更何加。",
            "客訝添新犬，童喧斷小蛇。",
            "窮居非得句，持底謝年華。"
        ],
        "title": "久雨",
        "id": "04a32f48-663a-44b6-a9fb-28f7ea0e89ed"
    },
    {
        "author": "方回",
        "paragraphs": [
            "踰月黄梅雨，河流屢溢涯。",
            "蟻宮危智伯，螢燭困欒巴。",
            "忽喜迎初日，猶嫌見早霞。",
            "淡晴城外路，緩馬過荷花。"
        ],
        "title": "始晴至城東別墅二首  其一",
        "id": "519e9e6d-81a4-43ab-bd5f-2f55e7ee0fc7"
    },
    {
        "author": "方回",
        "paragraphs": [
            "不堪一月雨，才得一朝晴。",
            "漲水聲猶悍，初蟬語未成。",
            "目專便曠野，身偶出荒城。",
            "無客仍無酒，林塘覺更清。"
        ],
        "title": "始晴至城東別墅二首  其二",
        "id": "af4770f8-33a3-4a38-b22a-51d493cfca31"
    },
    {
        "author": "方回",
        "paragraphs": [
            "一童縱牛眠柳陰，一叟渡牛陂水深。",
            "此眠定無南柯夢，此渡不憂人鮓甕。",
            "蓑風笠雨開荒寒，是誰幻化生毫端。",
            "嘻其太平古天下，不然人牛兩奚暇。"
        ],
        "title": "題牧牛小卷",
        "id": "b60372c0-7013-4b6e-bd57-56f97536a2e2"
    },
    {
        "author": "方回",
        "paragraphs": [
            "一行城外路，事事勝城中。",
            "是處稻爭綠，誰家蓮忽紅。",
            "深籬幽戶閉，小水暗渠通。",
            "獨坐謀詩句，何人識此翁。"
        ],
        "title": "紅雲亭即事五首  其一",
        "id": "3a9a2690-7c20-405a-b763-6487775fd157"
    },
    {
        "author": "方回",
        "paragraphs": [
            "遊觀不在大，但取意疏恢。",
            "積雨欣初霽，閒人偶獨來。",
            "目隨新句轉，萍殿去鳬開。",
            "無酒勝於酒，移時再茗杯。"
        ],
        "title": "紅雲亭即事五首  其二",
        "id": "1e0a7447-d845-4366-b412-4f5d97f5cb9b"
    },
    {
        "author": "方回",
        "paragraphs": [
            "三十餘年事，千紛復萬紜。",
            "戰塵飛白羽，花事夢紅雲。",
            "園契更爲主，州符閲幾君。",
            "池聲送今古，猶似舊時聞。"
        ],
        "title": "紅雲亭即事五首  其三",
        "id": "b08d5133-72dc-4d5d-bcd4-b4a7ddddbd18"
    },
    {
        "author": "方回",
        "paragraphs": [
            "江湖垂老死，天地忽風塵。",
            "豈不多華屋，何曾屬主人。",
            "此亭聊著眼，數口僅容身。",
            "雞犬桑麻裏，侯王愧小民。"
        ],
        "title": "紅雲亭即事五首  其四",
        "id": "11548eb9-675b-4fd0-8a51-b76b2e944131"
    },
    {
        "author": "方回",
        "paragraphs": [
            "池塘通磵水，籬落護柴門。",
            "昔在承平日，誰知化育恩。",
            "艱危多死徙，僥倖或生存。",
            "予亦間關久，頻來憩此村。"
        ],
        "title": "紅雲亭即事五首  其五",
        "id": "f62f08f7-7f8d-4b4b-86f1-2bf484256b89"
    },
    {
        "author": "方回",
        "paragraphs": [
            "獨向水亭坐，未聞詩友來。",
            "入城還偶遇，下馬與同迴。",
            "各已泥雙屨，終難致一杯。",
            "菰蒲偃微雨，忽見野蓮開。"
        ],
        "title": "水亭待孫元京遇之歸途",
        "id": "d0dfedee-422e-4175-8b91-cc36bee226e5"
    },
    {
        "author": "方回",
        "paragraphs": [
            "小閣虛窗手自推，碧池天凈鏡奩開。",
            "深涵樹影無風動，驟唼魚聲似雨來。",
            "六月今年全未熱，一詩吾輩易爲才。",
            "欲呼鄰友相酬唱，官禁何由致酒杯。"
        ],
        "title": "屢至紅雲亭並苦無酒",
        "id": "35db7b74-3461-488b-a4a1-fdd32adc3d82"
    },
    {
        "author": "方回",
        "paragraphs": [
            "乾坤今古事，盡在倚欄間。",
            "初上似登塔，忽高都見山。",
            "醉眸天共遠，吟思暮忘還。",
            "城市如巖壑，誰能共此閒。"
        ],
        "title": "小樓",
        "id": "a59af659-0fdc-4d1f-920f-263d5b591543"
    },
    {
        "author": "方回",
        "paragraphs": [
            "五十年前幼學兒，讀書窗下此從師。",
            "前脩何限驚埋沒，往事無蹤隔亂離。",
            "蟬挾晚風穿故閣，蝸憑宿雨蛀殘碑。",
            "誰憐昔日垂髫友，白首相逢共賦詩。"
        ],
        "title": "州學遇劉元煇胡子游二首  其一",
        "id": "ebf7179b-a82e-4b9b-80d7-1e37c7b1b2ff"
    },
    {
        "author": "方回",
        "paragraphs": [
            "小兒今忽六旬翁，尚憶無人鬼嘯風。",
            "三歲棘闈懸造化，兩時飯鼓老英雄。",
            "致身卿相談何易，責備春秋論亦公。",
            "磨滅山林心不愧，豈無窮者勝於通。"
        ],
        "title": "州學遇劉元煇胡子游二首  其二",
        "id": "eed683eb-e2d1-47c7-9c3b-bfc81e48482b"
    },
    {
        "author": "方回",
        "paragraphs": [
            "風雩誰識舊童兒，法令今惟柱後師。",
            "刻棗誰書驚蕩盡，踏槐遺老嘆崩離。",
            "堂中授講亡高座，廡下題名剩續碑。",
            "奎壁不存齋舍改，端能爲泯少年詩。"
        ],
        "title": "次韻感學事二首  其一",
        "id": "f7381111-16c9-4b6f-a7b8-d0f43d2073f9"
    },
    {
        "author": "方回",
        "paragraphs": [
            "戰鼙驚倒白頭翁，慨想青衿舊日風。",
            "或厭三場爭小技，孰知一目網羣雄。",
            "虀鹽此地涵濡久，藻鑑他時賞拔公。",
            "松老槐顛異疇昔，定應窮極道還通。"
        ],
        "title": "次韻感學事二首  其二",
        "id": "b8bf66c4-ad86-498e-a062-3778cad2ba34"
    },
    {
        "author": "方回",
        "paragraphs": [
            "靈跡從來擅勝遊，茲山亦復甲吾州。",
            "杉腰一殿懸金屋，雲脚千家聳畫樓。",
            "鐘鼓鄰僧新院宇，桑麻平世舊田疇。",
            "乾坤大數誰能問，生者聊存死即休。"
        ],
        "title": "東山廟",
        "id": "cbccdf23-33bb-4ec9-ae91-bbf8d5987529"
    },
    {
        "author": "方回",
        "paragraphs": [
            "袖有銛鋒日夜磨，刻雕宇宙奈君何。",
            "俗談世念神山隔，人品詩評白眼多。",
            "大似石宮元子詠，更能銅斗孟生歌。",
            "暮年我亦詞華落，欲卜溪鄰買釣蓑。"
        ],
        "title": "送孫元京還講舍",
        "id": "384b936c-4c1d-4994-bf52-bcd22a027c38"
    },
    {
        "author": "方回",
        "paragraphs": [
            "後生如蝟總能詩，骨弱瞳昏俗不治。",
            "忽似再生蕭德藻，已應突過李之儀。",
            "掃紅紫陣觀黄落，懸萬千鈞繫一絲。",
            "精刮潔磨猶未已，直須陶謝與同時。"
        ],
        "title": "題孫元京近詩",
        "id": "2232ce2f-db26-4c58-ba4f-0ee9d2ab8713"
    },
    {
        "author": "方回",
        "paragraphs": [
            "鳲鳩不遇豈非天，鬬穀於菟亦偶全。",
            "中野履霜寧怨命，通宵煮石且隨緣。",
            "此身幸是無還有，所學當令後勝前。",
            "肯復杏壇聞木鐸，可能蓬島問風船。"
        ],
        "title": "次韻贈道士汪庭芝二首  其一",
        "id": "f66d09a6-c7fd-402d-a258-30c8e3c55e0a"
    },
    {
        "author": "方回",
        "paragraphs": [
            "七葉衣冠尺五天，赤眉兵起竟誰全。",
            "備嘗庶孽流離□，□會仙真接引緣。",
            "身世萬端艱苦後，家門十載變更前。",
            "操持正要看帆柂，勿便誇爲到岸船。"
        ],
        "title": "次韻贈道士汪庭芝二首  其二",
        "id": "9abca15c-1631-4932-ad54-5739126a027b"
    },
    {
        "author": "方回",
        "paragraphs": [
            "魚龍仙派古來聞，南渡樞臣七世孫。",
            "幸不幸間身且隠，玄之玄處道常尊。",
            "惜閒剩讀真書傳，入靜時思舊戶門。",
            "送往恤孤尚留意，亦防公議恐無恩。"
        ],
        "title": "次韻汪庭芝投贈",
        "id": "adfac560-8ac2-4e1a-912e-2dad88fe8158"
    },
    {
        "author": "方回",
        "paragraphs": [
            "酷暑端何物，窮居值此辰。",
            "交秋六七月，連病兩三人。",
            "虛屈名醫至，深憐老子貧。",
            "婢慵吾亦愧，煮藥缺烏薪。"
        ],
        "title": "秋暑家多病者",
        "id": "938eeef4-a2e2-476f-8ba5-83740821704d"
    },
    {
        "author": "方回",
        "paragraphs": [
            "五更鐘已動，起步望中庭。",
            "東壁忽聞雨，西窗猶見星。",
            "□□燃小竈，汲水淨空瓶。",
            "兒子歸來好，年來乏使令。"
        ],
        "title": "早起煮藥",
        "id": "43c3a9d6-ede4-44e0-a3e5-9a790b8b0d12"
    },
    {
        "author": "方回",
        "paragraphs": [
            "意外無憂惱，予心豈厭貧。",
            "索錢紛債主，賒藥愧醫人。",
            "坐喪高標盡，時驚俗態新。",
            "殘書亦懶讀，滿架付埃塵。"
        ],
        "title": "歎笑",
        "id": "86578328-0b0f-4b10-9d79-89d5ab73bf8b"
    },
    {
        "author": "方回",
        "paragraphs": [
            "十年前此日，視篆上嚴州。",
            "借服初金佩，峨冠尚黑頭。",
            "乾坤誰失馭，江海已橫流。",
            "保土雖無恙，忘家弗自謀。",
            "寒門驚瓦裂，癡子困萍浮。",
            "追憶危阽急，都忘屈辱羞。",
            "衆推真膽大，孰察暗眉愁。",
            "盜賊誅鋤定，租傭減閣優。",
            "民功差稍稍，己事太悠悠。",
            "綿薄稀儲峙，貪婪恣取求。",
            "冥懷隨命運，失意起冤讎。",
            "屢跋三關馬，更乘四瀆舟。",
            "長城青冢月，大漢黑山秋。",
            "甫息臺卿擔，空餘季子裘。",
            "解官終欠早，破産復奚尤。",
            "酹柏悲先壠，畦蔬偃故丘。",
            "信書無一得，負債有千憂。",
            "倒篋衣俱典，連床藥未瘳。",
            "不如窮百姓，何謂古諸侯。",
            "公論誰詩可，蓮花博士儔。"
        ],
        "title": "七月十日有感",
        "id": "260576d3-71f6-4f44-90f0-7bef8921ae65"
    },
    {
        "author": "方回",
        "paragraphs": [
            "上下房曹氏，嘗從譜系知。",
            "科名凡幾榜，家世例能詩。",
            "文獻風流在，才猷仕宦宜。",
            "速須旁郡祿，歸慰老親思。"
        ],
        "title": "送曹鼎臣君鑄二首  其一",
        "id": "03a650b5-031d-4a21-b5bc-94fb8249bb29"
    },
    {
        "author": "方回",
        "paragraphs": [
            "氣骨今年改，除綸定不難。",
            "勿言官職小，足庇戶門寒。",
            "楚雨禾猶綠，燕霜樹已丹。",
            "故人如見問，家尚寄嚴灘。"
        ],
        "title": "送曹鼎臣君鑄二首  其二",
        "id": "3cca4caf-f16c-403c-8229-7466ca86496e"
    },
    {
        "author": "方回",
        "paragraphs": [
            "秋到山居僻，貧無異味嘗。",
            "擘黄新栗嫩，炊白早秈香。",
            "漸減家人病，徐添夜氣凉。",
            "憑誰理荒穢，籬落菊苗長。"
        ],
        "title": "秋到",
        "id": "e269f011-7773-4c69-8116-02844279e65f"
    },
    {
        "author": "方回",
        "paragraphs": [
            "掛屋星河淡，環窗草樹幽。",
            "燈昏天欲雨，簟冷夜初秋。",
            "尚覺孤身健，能忘滿腹憂。",
            "去年田事薄，猶復有微收。"
        ],
        "title": "凉夜",
        "id": "89288e7b-1fb2-466f-bde2-8e1f1b0610a7"
    },
    {
        "author": "方回",
        "paragraphs": [
            "一屋無他物，荒山此僻居。",
            "小兒差類我，老馬最憐渠。",
            "久絕樽中酒，空堆架上書。",
            "頑軀猶不死，晚節竟何如。"
        ],
        "title": "無物",
        "id": "477ae51b-c14a-4989-9ef9-a2516d1634f3"
    },
    {
        "author": "方回",
        "paragraphs": [
            "憩老千山裏，投閒五載餘。",
            "直令艱日糴，何用戀鄉居。",
            "白傅欲賣宅，虞卿空著書。",
            "秋園菊籬好，荒草欠人鋤。"
        ],
        "title": "憩老",
        "id": "1d2575aa-b080-4da7-af10-ef5a2ddb0d16"
    },
    {
        "author": "方回",
        "paragraphs": [
            "里巷有窮叟，頹屋僅四壁。",
            "晨出暮乃歸，升合頼筋力。",
            "何能致大嚼，所具但糲食。",
            "上以飫老妻，下以毓子息。",
            "每飯焉得飽，醯醤或弗給。",
            "懽然咀啖間，相對無戚色。",
            "誰家粗祿仕，粱肉頗豐殖。",
            "至親本不多，辛苦養奴客。",
            "雕盤割玉脂，香甑淅珠粒。",
            "精腶及美糗，俊味豈易得。",
            "大姬挾怨怒，不舉至日昃。",
            "小婢亦仰面，屏置若棄擲。",
            "政爾萬金重，不作一錢直。",
            "主人敢興問，翠眉愈煩嘖。",
            "乃知鐘鼎門，庖宰刀机赤。",
            "不如□□底，破鐺煮蕎稷。"
        ],
        "title": "觀食嘆",
        "id": "e42ec6df-b97e-426b-a67e-48a127c33fc2"
    },
    {
        "author": "方回",
        "paragraphs": [
            "十年何啻騎千馬，望風此馬甘爲下。",
            "老夫與爾共艱難，定非苟且相逢者。",
            "憶昔專城鬢欲霜，宇宙茫茫成戰場。",
            "指呼壯士斬羣賊，蹀躞濺血霑靴裳。",
            "廄中始與駑駘列，夜夜向風嘶曉月。",
            "咆哮跳躑不受鞍，獨我乘之心妥帖。",
            "韓幹曹霸畫圖同，耳小胸開蹄踣鐵。",
            "吳隄朝望海門潮，薊門暮踏燕山雪。",
            "黄雲衰草出長城，碧眼虬髯逢者驚。",
            "百人走驛落喘汗，力追不及猶緩行。",
            "痛飲爛醉仍宵征，了無傾側肩輿平。",
            "髪雕齒鈍兩衰暮，重到江南如隔生。",
            "我閒解官甘寂寞，爾病良醫頻灌烙。",
            "去年西湖往探梅，雅稱是翁俱矍鑠。",
            "陌上誰家年少郎，千金美妾規紫光。",
            "謹營芻豆尚努力，永伴殘年田子方。"
        ],
        "tags": [
            "西湖"
        ],
        "title": "老馬行",
        "id": "7881d57b-eac9-4b0a-bf58-d0bb2a5266bc"
    },
    {
        "author": "方回",
        "paragraphs": [
            "朝衣已當酒家錢，更賣山中二頃田。",
            "盡聽小姬辭別院，單留老馬伴殘年。",
            "假令埋骨終無地，斷許知心獨有天。",
            "一事差强今晚輩，桐江續集又千篇。"
        ],
        "title": "編續集戲書",
        "id": "97973c22-aeb9-48a1-83cc-84de1c28f9b0"
    },
    {
        "author": "方回",
        "paragraphs": [
            "土木形骸八尺身，碧眸如電氣如神。",
            "笑拈草化燒金藥，狂折花簪漉酒巾。",
            "百萬生靈枯冢骨，三千世界戰場塵。",
            "□□生死閑中看，聞說蓬萊淺又新。"
        ],
        "title": "隠者",
        "id": "9fa4dae8-5957-42cc-9c6b-35d28a219f65"
    },
    {
        "author": "方回",
        "paragraphs": [
            "疊嶂層巒畫不如，雖貧未死比閒居。",
            "舊移一紀桐初大，重種三年竹尚疏。",
            "定借厄窮延老壽，敢禁桀黠笑癡愚。",
            "鄰家夜夜誰吹笛，每輟燈前數葉書。"
        ],
        "title": "閒居",
        "id": "daaa126f-6207-4ccd-aafc-370ab86fb1ea"
    },
    {
        "author": "方回",
        "paragraphs": [
            "我生篾拘束，萍梗墮游宦。",
            "遲暮齒髪落，歸來歲已晏。",
            "□□一紀前，罷官避讒訕。",
            "故人爲買地，誅茅偃巖澗。",
            "忍饑苦不堅，浪出蹈憂患。",
            "繆遭千騎擁，動閲萬甲擐。",
            "亦嘗排九閶，稍納小臣諫。",
            "途窮事已去，運盡淚空潸。",
            "狼虎恣吞噬，鬼蜮肆褻嫚。",
            "豈料全性命，復此蒔葵莧。",
            "壞屋如敝衣，隨意補破綻。",
            "北簷著馬槽，南牆葺羊棧。",
            "東山一何高，癖習喜登覸。",
            "荒蹊乏耘丁，褰裳現{骨夋}骭。",
            "百谷鎖密霧，秋陽一除鏟。",
            "聚落草樹分，耕畬岡陂間。",
            "凄其寒事迫，天意欲過雁。",
            "藴隆茲可慮，旨蓄焉所辦。",
            "曰予本窶士，枯淡少小慣。",
            "但恐涸轍魚，生望絕罩汕。",
            "貲用儻粗給，終老寄衰慢。",
            "不然棄去之，七澤釣葭薍。",
            "蛟龍無定宅，麒麟不受豢。",
            "瞇目埃堁兒，孰能判真贋。"
        ],
        "title": "登屋東山作",
        "id": "053b568d-1a7b-404c-b23b-e10cbcc359ee"
    },
    {
        "author": "方回",
        "paragraphs": [
            "放翁六十二，起家守嚴陵。",
            "三稔即祗召，禮闈直青綾。",
            "虛翁四十九，外補當兵興。",
            "七稔始受代，萬死脫怨憎。",
            "放翁□□豪，决起天池鵬。",
            "短章異大篇，往往蛟龍騰。",
            "虛翁亦嗜詩，瘦骨枯峻嶒。",
            "欲和郡中作，百冗嗟弗能。",
            "曩讀劍南集，幾夜挑孤燈。",
            "今茲一再讀，憤氣填我膺。",
            "公昔承平日，從容泥軾憑。",
            "嘯詠遍泉石，醉樂多賓朋。",
            "而我值變故，禍患來相仍。",
            "撚鬚意少暇，曉夕惟戰兢。",
            "拙稿千取百，秋暮號蟬蠅。",
            "仰望子陸子，絕意天階升。",
            "忽夢一老仙，電眸齒如冰。",
            "手執玉如意，坐控琴高鯪。",
            "指麾若講授，揖我謂我譍。",
            "大道有壇陛，所□□級登。",
            "汝年故未耄，亢健侔霜鷹。",
            "乞汝九萬牋，但勤攻剡藤。",
            "異日大羅天，後車許汝乘。",
            "西風蕭蕭凉，桐江碧澄澄。",
            "祕訣隠丹崖，古刻刓蒼稜。",
            "萬重雲霧間，往問南山僧。"
        ],
        "title": "讀放翁詩作",
        "id": "3c630287-e988-414e-bdc4-540dbbb38fce"
    },
    {
        "author": "方回",
        "paragraphs": [
            "方腴前臑與同甘，茄瓠朝朝滿菜籃。",
            "萬馬昔從行漠北，一蓑今得老江南。",
            "將軍夜度彈箏峽，處士秋棲掛篰巖。",
            "予奪喜嗔兩堪笑，暮三何必勝朝三。"
        ],
        "title": "得老",
        "id": "3ef589d0-ffe8-4102-84b2-68578f398b47"
    },
    {
        "author": "方回",
        "paragraphs": [
            "與牧豬奴可不同，嗟予老矣尚心童。",
            "戲拈玉子鳴飛雹，良喜青裾駐織葱。",
            "浪設機關何所益，僅存邊角未爲雄。",
            "小鬟有着能相恕，冷被傍人笑此翁。"
        ],
        "title": "次韻張慵庵觀予奕棋",
        "id": "6c5b635d-ab63-4e2a-b084-6f7f06da2080"
    },
    {
        "author": "方回",
        "paragraphs": [
            "剩喜秋風起，空庭老樹間。",
            "夜凉瞻北斗，晨爽對南山。",
            "□□黄花近，今年白羽閒。",
            "未妨缺耕斂，尚覺老軀頑。"
        ],
        "title": "秋風",
        "id": "81448113-fe4b-4682-99ff-38c3b2bc7180"
    },
    {
        "author": "方回",
        "paragraphs": [
            "奕品深參古爛柯，筆蹤傍出舊臨河。",
            "詩成不覺千篇易，書讀曾踰萬卷多。",
            "壯士玉關汗血馬，美人南國採蓮歌。",
            "俊遊奇觀平生事，將相其如此老何。"
        ],
        "title": "寄康慶之錢塘二首  其一",
        "id": "80cd5c19-3dc2-42e0-81bb-b07b1bed2c23"
    },
    {
        "author": "方回",
        "paragraphs": [
            "暮年生計乏從容，六秩臨頭萬事慵。",
            "官酒河豚如有毒，故姬秋燕已無蹤。",
            "往來迎送猶多事，俯仰炎凉竟少悰。",
            "獨□已知心欲去，西湖同賞木芙蓉。"
        ],
        "tags": [
            "西湖"
        ],
        "title": "寄康慶之錢塘二首  其二",
        "id": "cc21e5fa-4964-43ef-ae9d-cec206d3e170"
    },
    {
        "author": "方回",
        "paragraphs": [
            "爲吏受賕嬰木索，漢相忽遭東市斮。",
            "不如估客取邪贏，居貨罔人人不覺。",
            "布素寒儒守鄉學，夜夜孤燈同寂寞。",
            "不如估客醉名倡，百萬呼盧投六博。",
            "估客樂哉真復樂，大舶飛山走城郭。",
            "珊瑚未數綠珠樓，家僮多似臨邛卓。",
            "十牛之車三百車，雪象紅牙水犀角。",
            "養犬喂肉睡氈毯，馬廄馿槽亦丹臒。",
            "生不羨鳳凰池，死不愛麒麟閣，估客樂哉真復樂。",
            "邇來六月錢塘潮，一估傳呼千估愕。",
            "大風來自度朔山，吹倒岷峨舞衡嶽。",
            "一江一日殞千艘，四海五湖可隃度。",
            "諸寶下輸龍王宮，鰕蟹龜黿恣吞嚼。",
            "人言估客樂，估客有時也不樂。",
            "百年計較千年心，不禁一日風濤惡。"
        ],
        "title": "估客樂",
        "id": "3e78f7af-4329-4c6c-82da-7e5604d0ea18"
    },
    {
        "author": "方回",
        "paragraphs": [
            "六十衰年萬事嘗，西風迴首戰爭場。",
            "科名官職俱虛幻，學問文章總廢忘。",
            "死見幾人饒酷毒，生憐此老尚昂藏。",
            "故應許似籬邊菊，百種花殘獨傲霜。"
        ],
        "title": "六十吟五首  其一",
        "id": "abf4dd8f-2055-4594-a2f7-634e12f49158"
    },
    {
        "author": "方回",
        "paragraphs": [
            "六十曰耆七十稀，西山能有幾□□。",
            "賓鴻蟄燕秋如故，朗月清風事總非。",
            "美酒難求周九鼎，麗人多僣管三歸。",
            "衰榮顛倒知何意，草上誰家露不晞。"
        ],
        "title": "六十吟五首  其二",
        "id": "c8b8df8f-a817-4837-adbf-3017b64acb7a"
    },
    {
        "author": "方回",
        "paragraphs": [
            "開歲當爲耳順翁，知非又過十秋風。",
            "尚多兒女婚姻□，□使田園伏臘空。",
            "迎菊作詩先自喜，設茶當酒未爲窮。",
            "頑軀定不緣愁死，縱死還如不死同。"
        ],
        "title": "六十吟五首  其三",
        "id": "87cecfb5-b5e4-4e27-aed1-b43570a93fd3"
    },
    {
        "author": "方回",
        "paragraphs": [
            "三十年將一世論，繆悠兩世見兒孫。",
            "紛紜往事皆如夢，漫浪虛名獨許存。",
            "蚤遣候蟲憂敝絮，懸知壽客笑空樽。",
            "徑蕪階葉無人掃，卧聽秋風晝掩門。"
        ],
        "title": "六十吟五首  其四",
        "id": "5beef258-edbf-4e16-b32b-13e996fd2331"
    },
    {
        "author": "方回",
        "paragraphs": [
            "晝暑微遒暮已凉，中秋近□更重陽。",
            "少時痛飲不勝樂，老病積憂無此狂。",
            "歲六十翁扶藥餌，家三百指望裘裳。",
            "空庭月側荒山悄，起望星河夜慨慷。"
        ],
        "title": "六十吟五首  其五",
        "id": "e250238f-d73e-4d66-b5f0-439ede3a3363"
    },
    {
        "author": "方回",
        "paragraphs": [
            "人有好與惡，造化無頗偏。",
            "種穀匪種稗，稗實在穀先。",
            "謂天不佑惡，細察似不然。",
            "麟鳳世罕識，蛇虎動百千。",
            "泗水兩師生，萬古大聖賢。",
            "瓢飲短命死，絕糧陳蔡間。",
            "雍徹柄魯政，膾肝延天年。",
            "氣運苟如此，周衰何足言。"
        ],
        "title": "覽古五首  其一",
        "id": "2dac2efc-7dc1-4579-bdeb-861bec771dcf"
    },
    {
        "author": "方回",
        "paragraphs": [
            "讀書以脩身，末惟利之漁。",
            "夏侯詫拾芥，桓榮陳其車。",
            "初學瞇訓詁，利心已炎如。",
            "爲吏未識字，嗜賄不顧軀。",
            "青青陵陂麥，歌聲何舒舒。",
            "金椎勿造次，恐傷口中珠。",
            "豈不事詩禮，所爲乃凶渠。",
            "用世率此輩，生靈夫何辜。"
        ],
        "title": "覽古五首  其二",
        "id": "c12d0ea7-a4a8-435f-8a10-e8acc2474398"
    },
    {
        "author": "方回",
        "paragraphs": [
            "父子具曰聖，相謂爲仲尼。",
            "獨於春秋學，盲心無能稽。",
            "僻說竺老滓，苛政斯鞅靡。",
            "神天有弗察，大柄斯人尸。",
            "典午起九死，衆鬼宗魔師。",
            "紫宮坐張楚，赤縣生劉齊。",
            "鏐帥豈辦□，□阜實召之。",
            "至今二百年，遺禍殃蒸黎。"
        ],
        "title": "覽古五首  其三",
        "id": "ae5e6754-cfb1-4e49-8c3f-1de3ba452af9"
    },
    {
        "author": "方回",
        "paragraphs": [
            "賢者儻畏死，世論終不公。",
            "古若不置死，何藉誅妖凶。",
            "荆舒底姦鬼，廟食丘軻同。",
            "舉世知其非，囁嚅不敢攻。",
            "著書斥日錄，獨一陳了翁。",
            "禍至裂宇宙，板蕩中原空。",
            "筆削討厥罪，乃在乾淳中。",
            "我讀四朝史，方知天聽聰。"
        ],
        "title": "覽古五首  其四",
        "id": "b8935e36-cfcf-4945-b3ab-b2914005f70d"
    },
    {
        "author": "方回",
        "paragraphs": [
            "六經樂故亡，三禮復不完。",
            "名數頗舛剌，或亦疑同官。",
            "易詩書春秋，論孟庸學篇。",
            "彌縫救破斷，誰實心斯傳。",
            "始以營道翁，終之紫陽仙。",
            "堂堂七君子，如日常在天。",
            "有暮必有旦，豈無來者賢。",
            "大匠一朝作，繩墨其拾旃。"
        ],
        "title": "覽古五首  其五",
        "id": "597b61a2-a911-40f1-b249-ed377d398b44"
    },
    {
        "author": "方回",
        "paragraphs": [
            "北方有奇蚌，産珠紅晶熒。",
            "天鵝腹中物，萬仞翔冥冥。",
            "此貪孰能致，俊鷹海東青。",
            "鈎戟爲爪喙，利刀以爲翎。",
            "採之肅慎氏，扶桑隔滄溟。",
            "無厭耶律家，苛取不暫停。",
            "中夏得此珠，艷飾生芳馨。",
            "遼人貿此珠，易寶銜□軿。",
            "東夷此爲恨，耻罍嗟罄瓶。",
            "渡兵鴨綠水，犁掃黄龍庭。",
            "夾山一以滅，河朔無鎖扃。",
            "幽燕及淮江，赤地戰血腥。",
            "徒以一珠故，百億殃生靈。",
            "兩國失宗社，萬乘棲囚囹。",
            "旅獒戒異物，聖人存爲經。",
            "徒以一珠故，天地生蟲螟。",
            "此事有本原，貛郎柄熙寧。",
            "力行商君法，詭勒燕然銘。",
            "延致衆姦鬼，壞敗先朝廷。",
            "焉得致渠魁，轘裂具五刑。",
            "鍾山有遺瘞，漾之江中泠。",
            "我作北珠怨，哀歌誰忍聽。"
        ],
        "title": "北珠怨",
        "id": "f2d1f116-15d9-48ec-a512-4bc9fcbbc883"
    },
    {
        "author": "方回",
        "paragraphs": [
            "扶杖行阡陌，秔秈極望秋。",
            "兒孫邀按視，父宿聽分抽。",
            "村佃同黄馘，山妻對白頭。",
            "負禾難努力，拾穗尚明眸。",
            "糞薄嫌苗瘠，耘遲訝草留。",
            "後生無乃懶，今歲更奚尤。",
            "糴價先朝賤，租期舊尹優。",
            "邇來非昔比，誰復爲儂憂。",
            "路遠筋骸倦，風凉咳唾稠。",
            "採壺炊破甑，啖茹薦新篘。",
            "一飯都能幾，三杯即告休。",
            "堆場喧鳥雀，隘巷集羊牛。",
            "幼稚茅茨候，驩呼果栗求。",
            "雖無玉鳩賜，端勝富民侯。"
        ],
        "title": "戲詠老農觀稻以秋字爲韻  其一",
        "id": "483eee62-18f3-4e4c-8d28-f640f3641c20"
    },
    {
        "author": "方回",
        "paragraphs": [
            "久無筋力荷鉏耰，坐閲千畦䆉稏秋。",
            "又喜黄雲今滿眼，不知白雪已盈頭。",
            "丁寧幼稚頻驅雀，約敕比鄰遠放牛。",
            "及早兒孫了租稅，頹齡一飽更何憂。"
        ],
        "title": "戲詠老農觀稻以秋字爲韻  其二",
        "id": "89dcb28c-97a0-4319-8a63-73fd884cf461"
    },
    {
        "author": "方回",
        "paragraphs": [
            "古人所願爲，莫若言事官。",
            "前後五百輩，風節何索然。",
            "士所甚榮者，草詔登金鑾。",
            "繆妄或預選，文章何足傳。",
            "又如相人國，操秉中書權。",
            "姦邪雜庸懦，覆餗鼎實顛。",
            "代天分百工，設此三要職。",
            "我雖幸登名，三不踐其一。",
            "嘗叨臺諫命，大臣陰見柅。",
            "擊搏非所能，甘受一麾斥。",
            "于時已潰亂，竟不保宗祏。",
            "論罪誅枯𩨨，孰可付史筆。",
            "星河夜西流，看天徒嘆息。"
        ],
        "title": "夜起有感",
        "id": "c6ff166c-37d4-4a7a-b1a5-7af4da142aea"
    },
    {
        "author": "方回",
        "paragraphs": [
            "讀書夜倦燈影暗，屋外笛聲何處來。",
            "鄰翁吹笛意本樂，聞笛如我心何哀。",
            "如說生離苦，天涯海角無由迴。",
            "又如訴死別，委骨黄壤埋蒿萊。",
            "失身羈婦過昭君冢，僨軍老將上李陵臺，東坡澹庵惠州新州更海外。",
            "經義字說蠱場屋，格天之閣高崔嵬。",
            "元祐太母地下負廢立之謗，昭慈再廢入道冷屋扃荒苔。",
            "濟陽一去飲霅水，不得其死二十七年，老姦擅位汙公台。",
            "分明歷歷道此事，使我顔色黯然如死灰。",
            "豈止山陽向秀感，徒爲嵇呂二子空徘徊。",
            "平生不識音與律，但喜樂工奏曲作技傾金罍。",
            "不謂今夕此何夕，江淹別恨二賦盡到眼，玉川子涕泗蝦蟆食月萬古不可開。",
            "鐵腸石肺百雜碎，驚魘不顧閨中孩。",
            "壁下偶有酒，顧謂斟一杯。",
            "一杯薄酒何足禦此大憤怨，不如愚無知者酣卧鼻息長如雷。",
            "須臾笛聲寂無有，出視空庭但星斗。"
        ],
        "title": "聞笛歎",
        "id": "c38c188d-9a51-4934-af7e-ef1440bb3204"
    },
    {
        "author": "方回",
        "paragraphs": [
            "仲秋久不雨，殘暑氣猶鬰。",
            "晝夢化飛鴻，青冥脫羅罻。",
            "果有叩門者，嘉招爲湔祓。",
            "林下見高人，杯中得佳物。",
            "世故萬不平，如利劍一刜。",
            "何况詩家流，談鋒出奇倔。",
            "味同本道合，心敬匪貌屈。",
            "維茲古琳宮，巋然金碧屹。",
            "生雲石巑岏，蔭日樹蓊蔚。",
            "更有竹萬竿，風梢互披拂。",
            "黄冠作何行，享此傲簪紱。",
            "吾儕許借景，仙意亦彷彿。",
            "其徒傳異書，昇空白日歘。",
            "腐儒早知命，靈丹未甘乞。",
            "座間亦有賦，腸枯語言吃。",
            "崖根茗泉深，尚留一再掘。"
        ],
        "title": "令狐信芳招飲天慶呈張文煥",
        "id": "afe67ffa-829c-4f86-b9ea-afe2905468c3"
    },
    {
        "author": "方回",
        "paragraphs": [
            "退居乏晤語，蒿萊翳荆扉。",
            "闉闍一以出，秋色饒清輝。",
            "東魯有名士，勳庸厭常旂。",
            "歡言撥簿領，宿約尋郊圻。",
            "小輿信自逸，寧知勞者唏。",
            "遐眺豁蒙蔽，未若聯鞍鞿。",
            "淪漪涉淺瀨，杳窕穿晴霏。",
            "西成禾稼熟，南賓鴻雁飛。",
            "歲晏苦不樂，來日□已希。",
            "懷人况有願，渴心奉容徽。",
            "丘園隠君子，結佩紉芳菲。",
            "恬養足道氣，悟悅通禪機。",
            "渠石轉流水，築埭臨彎崎。",
            "檉櫸蔭書艇，芰荷環釣磯。",
            "復有蘆葦叢，江湖思依依。",
            "起予一襟風，萬有浮埃微。",
            "設禮古俎豆，執事儒冠衣。",
            "兒姪亦敬客，走趨色無違。",
            "緬懷十年前，傑閣何巍巍。",
            "幻境值革故，高蹤甘遯肥。",
            "利達被鼎貴，朝露終易晞。",
            "孰能保令名，百世無評譏。",
            "莊叟適游濠，曾生傲浴沂。",
            "俯仰宇宙間，此會應復稀。",
            "邃剎玩奇刻，喬林媚餘暉。",
            "冥冥塵外心，澹然暮忘歸。"
        ],
        "title": "同張文煥過吳式賢二十六韻",
        "id": "a26112d1-1be2-4ab0-ab94-b430075a7dd2"
    },
    {
        "author": "方回",
        "paragraphs": [
            "秋仲已數晨，殘暑饕餘威。",
            "兩旬赫斯旱，歲事將告饑。",
            "五穀既不熟，百卉亦具腓。",
            "白露輟救田，巫祝絕禱祈。",
            "泱漭原野間，行行策征騑。",
            "所至問父老，最苦螟與蜚。",
            "官府發令寬，疲甿猶庶幾。",
            "奈何迫賦役，有弦終無韋。",
            "初筮或金紫，不復先綠緋。",
            "牛羊爲求芻，今乃如獵圍。",
            "戚籲良易察，厥病不在厞。",
            "適我故友家，美奐思如翬。",
            "謂言綠林輩，秉畀灰炎煇。",
            "別墅今尚佳，細故未足欷。",
            "明窗可教子，辛苦出螢幃。",
            "地出禁酒界，煮魚刲豪豨。",
            "飣果燦□棗，芼羹芬藿薇。",
            "老衰感嘉意，滿斟餘十揮。",
            "繆忝五年長，一命先登畿。",
            "三益夙好在，萬事危途非。",
            "此來聽所談，字字侔珠璣。",
            "終當簉鳳沼，否亦齒虎闈。",
            "民瘼熟覽采，一一牋斧扆。",
            "何乃懷其寶，不受良工睎。",
            "昔□更四稔，泮水擷藻芹。",
            "晚節豈倦遊，故託左臂痱。"
        ],
        "title": "訪吳式賢歸賦詩復以未用韻成篇如前數",
        "id": "d1052421-a2cc-45ac-9328-30e287e9554b"
    },
    {
        "author": "方回",
        "paragraphs": [
            "郊居縱復遠康莊，如許詩名許遁藏。",
            "有客遠來期識面，不吾遐棄例登堂。",
            "眼高心遠乾坤窄，樹密泉深上下凉。",
            "誰與圖成後三笑，陶巾底用間緇黄。"
        ],
        "title": "再簡吳式賢",
        "id": "17139b00-41d0-4e1c-ac46-51b50b785029"
    },
    {
        "author": "方回",
        "paragraphs": [
            "東城焉所適，有此松下風。",
            "更有竹萬計，連山翠如葱。",
            "長廊無人白日靜，古壇高殿秋陰中。",
            "雲房鎖扃簾幔捲，久乃忽遇星冠翁。",
            "一笑呼茗茗立具，坐對井邊驤首龍。",
            "五十餘年閲此畫，偶許後死頻過從。",
            "疇昔共飲徒，十不見八九。",
            "昇天豈其然，冢骨今定朽。",
            "老夫起立意欲去，尊師顧謂已溫酒。",
            "人生一刻快意難，何幸有酒澆此口。",
            "屢勸不容遽上馬，上馬出門却回首。"
        ],
        "title": "遇李尊師",
        "id": "128aa3f3-9611-43cb-88fc-a91038d848a3"
    },
    {
        "author": "方回",
        "paragraphs": [
            "盡日秋園掩竹扉，小堂臨砌坐斜暉。",
            "有心覓句無心得，畦叟澆花蚱蜢飛。"
        ],
        "title": "秋日",
        "id": "d464a88b-0867-4cfc-846a-312a838af926"
    },
    {
        "author": "方回",
        "paragraphs": [
            "秋旱今年冷意乖，將無斷送老生涯。",
            "山田百穀俱焦槁，一雨何妨爲菊花。"
        ],
        "title": "探菊二首  其一",
        "id": "ae2e6b84-704c-4441-802a-5f543101b996"
    },
    {
        "author": "方回",
        "paragraphs": [
            "心最憐渠旱菊苗，蕊青如粟間如椒。",
            "小勞汲井何妨事，有酒吾當着酒澆。"
        ],
        "title": "探菊二首  其二",
        "id": "df6ac9ed-9a93-4d2a-b958-0786ff842276"
    },
    {
        "author": "方回",
        "paragraphs": [
            "中秋無酒定醒然，清賞今宵月已圓。",
            "喜我小兒才五歲，猶能倚戶望高天。"
        ],
        "title": "中秋前夕三首  其一",
        "id": "7fa89f02-5a4d-4f76-b0ff-9f4b1e607acb"
    },
    {
        "author": "方回",
        "paragraphs": [
            "稍穿疏樹殘光碎，徐碾晴空素艷流。",
            "交過子時是明日，攙先半夜賞中秋。"
        ],
        "title": "中秋前夕三首  其二",
        "id": "f15bff4f-f21b-4c1e-aa96-53b80d241dbe"
    },
    {
        "author": "方回",
        "paragraphs": [
            "山頭月到天心小，林下秋生夜半寒。",
            "不待明朝已三五，四更仍續五更看。"
        ],
        "title": "中秋前夕三首  其三",
        "id": "a9044ec6-6dbf-4e76-9089-875985965948"
    },
    {
        "author": "方回",
        "paragraphs": [
            "中秋謂無酒，忽有携酒者。",
            "聯翩二三客，柴門繫嘶馬。",
            "膨脝兩大甕，待月列堂下。",
            "空庭碧天闊，秋色極瀟灑。",
            "皓魄初未出，稍覺雲暗野。",
            "須臾冰團掛，細字可讀寫。",
            "琵琶撥旁行，此曲豈和寡。",
            "村伎雜南北，焉有容色冶。",
            "老夫但滿飲，不復記杯斝。",
            "嘲詼頗惡劇，罰籌不吾拾。",
            "自從歷喪亂，萬事付苟且。",
            "應接日紛糅，口耳似聾啞。",
            "久旱百穀死，心望時雨瀉。",
            "雖逢芳醑溢，更著纖指把。",
            "丈夫忽有念，外物皆土苴。",
            "客去欲夜半，一笑真醉也。"
        ],
        "title": "中秋夜有客携酒",
        "id": "2211c877-3e13-4765-ba32-f05660809d88"
    },
    {
        "author": "方回",
        "paragraphs": [
            "清晨視園樹，槁葉脫梧檟。",
            "鄰家餽彘肉，里巷作秋社。",
            "報賽有故常，民俗其敢罷。",
            "勾龍得無羞，土毛旱欲赭。",
            "貧家節□常，素不徼福嘏。",
            "又况禁酒嚴，罄室覆老瓦。",
            "兩男隔鄰郡，久未泛歸槎。",
            "小兒及二女，嬉戲粗婭姹。",
            "叫啼索梨栗，短裳或露骻。",
            "乃翁老鈍極，久困讒口哆。",
            "下體毒痔漏，中脘痼癥瘕。",
            "舂秫裹青箬，杵臼亦旋假。",
            "意以娛幼稚，鮮歡類炙輠。",
            "東牆掘小池，南榮續前厦。",
            "明旦宜鳩匠，窘局笑窮𥦛。",
            "排悶賦此作，鄙俚愧不雅。"
        ],
        "title": "社前一日用中秋夜未盡韻",
        "id": "ffc7e349-13a9-4b66-bda4-978205c40da5"
    },
    {
        "author": "方回",
        "paragraphs": [
            "近社當有雨，至是終無之。",
            "家貧久無酒，忽有社酒持。",
            "萬事不可料，人生難前知。",
            "窮山旱已甚，園草日就萎。",
            "重九倏復近，睠焉顧東籬。",
            "稼穡不我與，灌此青蕊枝。",
            "幽賞心所寄，曾不憂朝饑。",
            "果茹愧云鮮，聊茲撫幼兒。",
            "扁舟欲有適，矯首空遐思。"
        ],
        "title": "八月十八社不雨得酒",
        "id": "4707383d-9719-49e5-9586-14474f01804d"
    },
    {
        "author": "方回",
        "paragraphs": [
            "今年五月梅，晝夜雨不止。",
            "及茲七八月，一旱乃如此。",
            "古言了無驗，社公飲舊水。",
            "豈其世俗移，難復論常理。",
            "里門分內竟，誰記戊與己。",
            "詰朝始霢霂，漸作霈然喜。",
            "破靴行荒園，沙泥濡足指。",
            "蕉扇戴頭歸，聲類釣蓬底。",
            "有田穀不登，無田吾何耻。",
            "荷鋤蒔蔬者，告謂土潤咫。",
            "芙蓉一二開，紅蓼亂紛委。",
            "木落樓閣出，風物甚清美。",
            "偶茲樽酒具，小醉亦可爾。",
            "土木愚頑姿，頹然隠吟几。",
            "天地萬古悠，微軀一稊蟻。",
            "區區曷足云，後當知此士。"
        ],
        "title": "社後己未始雨酒邊書",
        "id": "25cc78d9-fe3d-4372-9955-155a5a0c4807"
    },
    {
        "author": "方回",
        "paragraphs": [
            "無租猶欲望豐年，豈不差於酤糴便。",
            "浪說歲星守南斗，略微社雨潤秋田。",
            "異哉古語俱難信，老矣餘生益自憐。",
            "已近重陽更晴旱，潘郎佳句亦虛傳。"
        ],
        "title": "社後復晴",
        "id": "2fcc6ee5-8f7f-40b2-9382-e85523b89bff"
    },
    {
        "author": "方回",
        "paragraphs": [
            "累土爲臺就浚池，小園聊爾寄娛嬉。",
            "栽花誰覺似貧戶，煮菜自量無厭時。",
            "月下秋聲長不寐，水中樹影最宜詩。",
            "客來客去頻歡喜，祇爲能饒一着棋。"
        ],
        "title": "小園",
        "id": "1ba54317-48cf-4969-9926-9325d8fc91be"
    },
    {
        "author": "方回",
        "paragraphs": [
            "陶漁起畎畝，在野賢無遺。",
            "世豈有貧士，貧民且無之。",
            "鰥寡不敢侮，俊乂斯可知。",
            "末季尚貪慾，高位多窮奇。",
            "有如元愷者，豈不寒與饑。",
            "寒饑士之常，蒼生良足悲。"
        ],
        "title": "擬詠貧士七首  其一",
        "id": "d585a325-948e-4483-a29a-bc333f468da7"
    },
    {
        "author": "方回",
        "paragraphs": [
            "生不逢堯舜，夜歌齊國門。",
            "短布適至骭，顧此何足言。",
            "得無慕反坫，頗欲致飽溫。",
            "區區霸者佐，治躬乏本原。",
            "易地可禹稷，獨許陋巷顔。",
            "管卑况彼寧，人品當爾論。"
        ],
        "title": "擬詠貧士七首  其二",
        "id": "9cf14c4d-e7fc-4663-ab49-b9ba840f3527"
    },
    {
        "author": "方回",
        "paragraphs": [
            "周公昔下士，一飯不遑餐。",
            "四海頌聲作，白屋無復寒。",
            "三家柄魯國，陽虎盜嶼璠。",
            "曾原二三子，忍饑依杏壇。",
            "士當察時命，固窮心所安。",
            "何至挾長鋏，特爲無魚彈。"
        ],
        "title": "擬詠貧士七首  其三",
        "id": "a1e835db-62c6-4712-9367-664d8509553f"
    },
    {
        "author": "方回",
        "paragraphs": [
            "昔在馮敬通，晚節極窮困。",
            "豈不嘗專城，肥遯故無悶。",
            "如何彼江生，賦此以爲恨。",
            "政坐不能隠，揣謂意有怨。",
            "與世一不合，心迹當兩遠。",
            "豈容近市朝，尚與俗物溷。"
        ],
        "title": "擬詠貧士七首  其四",
        "id": "c8d71eb5-3a44-40a0-b548-1ec537cafb43"
    },
    {
        "author": "方回",
        "paragraphs": [
            "堂堂孔北海，不憂樽酒空。",
            "一旦坐口語，老瞞不見容。",
            "危行言未遜，難保明哲躬。",
            "虞翻落日南，管寧老遼東。",
            "事至於此極，豈願飄孤蓬。",
            "所以焦先者，愧處蝸廬中。"
        ],
        "title": "擬詠貧士七首  其五",
        "id": "6b90d865-6aad-4bcf-820d-3b4f819cf543"
    },
    {
        "author": "方回",
        "paragraphs": [
            "少陵走西蜀，坡仙謫羅浮。",
            "暗與淵明合，九日無新篘。",
            "兒曹處此境，四顧定復愁。",
            "惟此三老翁，浩然無所憂。",
            "作詩配日月，萬古長空流。",
            "寄謝酩酊子，詎識黄花秋。"
        ],
        "title": "擬詠貧士七首  其六",
        "id": "92f94794-c132-4869-bbca-48695ec1cf8a"
    },
    {
        "author": "方回",
        "paragraphs": [
            "龔夬坐何罪，持扇行覓錢。",
            "唐意介之孫，忍餓死空山。",
            "我嘗讀史冊，悵望南渡前。",
            "似茲良亦多，晚輩未可姍。",
            "此責有所歸，冠裳天地顛。",
            "禍至崩杞國，彼悔其奚言。"
        ],
        "title": "擬詠貧士七首  其七",
        "id": "4a46c4f5-1554-40c0-8903-096dfa5608c8"
    },
    {
        "author": "方回",
        "paragraphs": [
            "陶杜休官窘可知，更憐坡老惠州時。",
            "三人九日俱無酒，一笑千年各有詩。",
            "我輩固窮生事拙，今秋慳雨菊花遲。",
            "典衣不辦杯中物，空嗅青英有所思。"
        ],
        "title": "九日無酒",
        "id": "8e15b921-fd87-427f-a686-52c9b299b1a8"
    },
    {
        "author": "方回",
        "paragraphs": [
            "長女近歸寧，念母省所患。",
            "臨別無可烹，僅餘一老雁。",
            "茲辰遂重九，空庖絕芻豢。",
            "伏雌劣足膳，時醪靡由辦。",
            "平生萬卷腸，半世飫藜莧。",
            "中嘗長軍府，豈不讌集慣。",
            "晚年畏禍機，棄官老林澗。",
            "賣書輟架籤，典衣解袍襻。",
            "佳節無一錢，終不羨朽貫。",
            "瓶罄何耻爲，更用奴隸訕。",
            "但甘顔樂瓢，宜免周誓轘。",
            "粲粲東籬英，聊與歲同晏。"
        ],
        "title": "九日烹二雞終不得酒",
        "id": "0b43412c-ae67-4c62-aa4d-bf5705a99421"
    },
    {
        "author": "方回",
        "paragraphs": [
            "窮山豈有節，疲氓不聊生。",
            "比戶迫凍餒，九日存空名。",
            "旦視觜參中，斗極南北明。",
            "知我乏機杼，促織亦銷聲。",
            "昔健酒易得，痛飲倚妙齡。",
            "焉知齒髪暮，壺盡無可傾。",
            "寒英粲荒圃，槁葉鏗前榮。",
            "堅忍驗學力，乖離悵時情。",
            "死也諒不磨，可惜百無成。"
        ],
        "title": "九日用淵明韻二首  其一",
        "id": "e0b57f35-f1c2-4319-b97e-3479bf12f58d"
    },
    {
        "author": "方回",
        "paragraphs": [
            "淵明謝督郵，猶有金石交。",
            "故人篤古誼，未隨霜葉彫。",
            "把菊東籬下，氣與南山高。",
            "顔生忽至止，雙鳳鳴青霄。",
            "我誓死巖穴，甕灌詎云勞。",
            "奈何今年秋，一旱川原焦。",
            "酒錢蔑由致，擬坡聊和陶。",
            "索寞世所賤，由來非一朝。"
        ],
        "title": "九日用淵明韻二首  其二",
        "id": "c4570bae-62b5-401f-99ad-49f1bb7c6b56"
    },
    {
        "author": "方回",
        "paragraphs": [
            "無酒無錢不可賒，窮居猶勝走天涯。",
            "晴軒小圃籬門掩，時有人來覓菊花。"
        ],
        "title": "復記乙酉重九",
        "id": "0c08ddd3-2a7f-470f-8f12-5dbb9c800d7a"
    },
    {
        "author": "方回",
        "paragraphs": [
            "郡文學掾未宜卑，四七元勳所願爲。",
            "歸興忽如憶鱸鱠，閒心肯復戀臯比。",
            "鄭虔粱肉非無分，薛令桑榆竟自奇。",
            "想見田園有餘樂，時能寄我和陶詩。"
        ],
        "title": "送汪以南教授  其一",
        "id": "f742e524-888f-4906-8b07-ea30100c6bf4"
    },
    {
        "author": "方回",
        "paragraphs": [
            "未至無氈坐客寒，興闌自欲早休官。",
            "新下澤車款段馬，舊逢掖衣章甫冠。",
            "冷看群飛終可愕，真能勇退豈爲難。",
            "人生底是閒居好，心穩神清夢亦安。"
        ],
        "title": "送汪以南教授  其二",
        "id": "274b61ee-050a-4e11-a7d5-534d2ca3891f"
    },
    {
        "author": "方回",
        "paragraphs": [
            "獨冷儒官亦獨清，前賢補處詎云輕。",
            "後山三任入東觀，脩水七年留北京。",
            "底用過多求美宦，自應垂後保香名。",
            "贈言我竟無堪說，笑指籬邊秋菊英。"
        ],
        "title": "送汪以南教授  其三",
        "id": "81b7f9f7-7f94-46db-ba24-0254dfdd0667"
    },
    {
        "author": "方回",
        "paragraphs": [
            "身輕更覺馬蹄輕，倦聽昕堂講鼓聲。",
            "示病早能效摩詰，賦歸真復繼淵明。",
            "食租近郭膏腴足，卜築依山爽塏成。",
            "疾寄新詩似憐我，棄田捐宅不聊生。"
        ],
        "title": "次韻汪以南歸途見寄",
        "id": "6649cc7e-f4eb-4aae-86d5-254a800ff710"
    },
    {
        "author": "方回",
        "paragraphs": [
            "真公真相自難誣，非相非公亦好諛。",
            "誰忽謂予老朝奉，心知不是贋稱呼。"
        ],
        "title": "村路有呼予老朝奉者",
        "id": "7b7668b5-ef0f-4d22-9063-975ac11c2d98"
    },
    {
        "author": "方回",
        "paragraphs": [
            "澄練平臯水屈盤，青蒼松櫟擁峰巒。",
            "霜晴村落全如畫，一見都忘上嶺難。"
        ],
        "title": "王干三嶺",
        "id": "e814234e-b100-4b6d-ac2a-4794dce8ff0a"
    },
    {
        "author": "方回",
        "paragraphs": [
            "闊衣男子荷薪樵，癭頸婦人昂髻髫。",
            "巨石塞途饒犖確，荒村扃戶故蕭條。",
            "水風騷屑雨非雨，溪澗複重橋復橋。",
            "授粲割鮮何敢望，尚無漓酒與儂澆。"
        ],
        "title": "戲詠昌化縣土風二首  其一",
        "id": "2f68b363-fbfd-49a3-9057-57dd1634166d"
    },
    {
        "author": "方回",
        "paragraphs": [
            "富有大山無廣川，積多冢樹少炊烟。",
            "絕奇車盤嶺上石，稍闊走馬平東田。",
            "竹筐曬穀爭晴日，瓦甕淹虀及凍天。",
            "未信蘇湖萬頃室，數家蕎穄樹頭懸。"
        ],
        "title": "戲詠昌化縣土風二首  其二",
        "id": "4a655dd6-d422-4527-9288-7661d45e80b6"
    },
    {
        "author": "方回",
        "paragraphs": [
            "十月蛇當蟄，錦文遨道邊。",
            "碎首斃農梃，人蛇胡不然。",
            "鼠竊不以夜，腐尸供鴟鳶。",
            "白晝自掇禍，人鼠宜戒旃。",
            "猛豹落檻穽，割皮充席氈。",
            "人中亦有豹，勿恃多金錢。",
            "蛇鼠喻官吏，豹以喻將焉。",
            "三貪逭天誅，聽此三嘆篇。"
        ],
        "title": "三貪嘆",
        "id": "b5b014b8-c830-4691-96a5-b912c5a75a1d"
    },
    {
        "author": "方回",
        "paragraphs": [
            "青荷葉傘茜裙紅，隨母歸寧省外翁。",
            "莫笑梳裝未京樣，兵餘猶見太平風。"
        ],
        "title": "村女",
        "id": "0d1d8a4e-b710-44da-a6bf-425ba82afb8a"
    },
    {
        "author": "方回",
        "paragraphs": [
            "霜鍥駝裘耳欲冰，誰家先我已宵興。",
            "道傍籬落遮叢篠，隔火熒熒見一燈。"
        ],
        "title": "下營曉行二首  其一",
        "id": "cece05c0-fc8b-46ac-94df-4e9f0be03732"
    },
    {
        "author": "方回",
        "paragraphs": [
            "月淡雲濃弄曉晴，草中白處路微明。",
            "垂鞭緩轡十餘里，始聽鳴雞第一聲。"
        ],
        "title": "下營曉行二首  其二",
        "id": "e8a9704a-3446-4676-abe0-3eaf617d976c"
    },
    {
        "author": "方回",
        "paragraphs": [
            "曾躡危橋入縣行，蕭然無處覓詩情。",
            "不如涉淺田南過，天目山長一抹橫。"
        ],
        "title": "行於潜縣南田中",
        "id": "964632fd-5f0a-45b1-975b-dfc3f56f543d"
    },
    {
        "author": "方回",
        "paragraphs": [
            "旅宿殊難穩，宵征敢告勞。",
            "三聲雞未動，五丈月猶高。",
            "險路紆羸馬，寒飈穴敝袍。",
            "枯林影中過，恐或有梅梢。"
        ],
        "title": "燥溪曉行",
        "id": "946256bd-790f-4ae7-aec9-7906babecb8f"
    },
    {
        "author": "方回",
        "paragraphs": [
            "落月猶餘彩，荒村已幾過。",
            "店明燈透壁，石響馬升坡。",
            "起早寒多嗽，忘勞暗自歌。",
            "老夫亦小憩，霜重手頻呵。"
        ],
        "title": "過畫龍天始明",
        "id": "74131a90-ec7b-4af7-abb6-b3b2cdbaefc7"
    },
    {
        "author": "方回",
        "paragraphs": [
            "苕水無聲鏡面光，漁家孤艇泊中央。",
            "十幅生綃誰畫得，一輪斜月一篷霜。"
        ],
        "title": "丁橋曉行",
        "id": "67748a7b-866e-41bb-8d0b-be6c4c3dabbc"
    },
    {
        "author": "方回",
        "paragraphs": [
            "存衛府勳有是事，下婢子品斯何心。",
            "多少幽明不平處，煩君端試指南針。"
        ],
        "title": "贈地里周國祥",
        "id": "4481834f-e62b-4c56-8b90-3deb13c8fc6f"
    },
    {
        "author": "方回",
        "paragraphs": [
            "紛紛世上少全人，鶴睫分光照始真。",
            "李相頭顱君莫笑，神仙猶現羽禽身。"
        ],
        "title": "再贈周國祥言相",
        "id": "18902162-79b8-4dd0-b913-b899e902b30f"
    },
    {
        "author": "方回",
        "paragraphs": [
            "運極螟蛉紹雀兒，太平早有竇郎知。",
            "市門屠販規溫飽，何足煩君子細推。"
        ],
        "title": "贈五星梅獬孫",
        "id": "92fb5784-960c-4fad-9ceb-264ae05dc905"
    },
    {
        "author": "方回",
        "paragraphs": [
            "烟昏日落更誰知，四十流年一餉時。",
            "水次梅花應獨笑，城頭老子尚能詩。",
            "畫船綠幕今如夢，雪鬢蒼顔只自悲。",
            "淡抹濃粧有餘態，西施終是老西施。"
        ],
        "title": "晚登湧金門城望湖",
        "id": "e9f917e8-97a0-408c-ac49-af46692fac2a"
    },
    {
        "author": "方回",
        "paragraphs": [
            "與君山澤兩臞仙，浪走塵埃汩市廛。",
            "老貌相逢今又別，餘生更覺不如前。",
            "孰追赤制春秋筆，稍悟黄庭內外篇。",
            "俯仰此心了無愧，冷看舉世售梔鞭。"
        ],
        "title": "次韻酬郝潤甫二首  其一",
        "id": "3f2e945e-4f23-4868-8bd9-e8620de24384"
    },
    {
        "author": "方回",
        "paragraphs": [
            "幸君三復甫田詩，髀肉空消萬里馳。",
            "直與羣飛爭勇往，可能小退入深思。",
            "古人未必成功易，智士寧無見事遲。",
            "海闊天長一翹想，摶鵬豈料竟低垂。"
        ],
        "title": "次韻酬郝潤甫二首  其二",
        "id": "02df9689-df98-4dbe-a093-9bd7c319721b"
    },
    {
        "author": "方回",
        "paragraphs": [
            "別後生涯兩更微，裹糧東路是耶非。",
            "我才疋馬荒山出，公亦輕帆下水飛。",
            "市酤未成投轄飲，閒枰聊解爛柯圍。",
            "會須一騁吳山目，同上嚴家九隴磯。"
        ],
        "title": "喜趙賓暘至次韻舟行二首  其一",
        "id": "716d7b88-fa22-44bf-a9f1-1df6d04bc108"
    },
    {
        "author": "方回",
        "paragraphs": [
            "憶泛桐江水，真成照膽清。",
            "熟知漁父樂，恨乏釣船輕。",
            "身老不重少，潮平還復生。",
            "誰能似沙鳥，興廢了無情。"
        ],
        "title": "喜趙賓暘至次韻舟行二首  其二",
        "id": "4e6e0a31-59b2-4a99-858f-efedd2cf8cf1"
    },
    {
        "author": "方回",
        "paragraphs": [
            "菰米飄香白小肥，汀鴻沙鷺狎晴暉。",
            "太湖天接吳松闊，莫近能言鴨畔飛。"
        ],
        "tags": [
            "太湖"
        ],
        "title": "題陸君雁鷺圖",
        "id": "dcfbb546-5be5-4500-aee2-2bc399958019"
    },
    {
        "author": "方回",
        "paragraphs": [
            "盛名從昔起寒微，逆旅蕭條未必非。",
            "政可夜樓觀月落，不應曉枕歎霜飛。",
            "妙年振鬣思千里，他日干霄會百圍。",
            "通介隨時有中道，稍容衰老擅漁磯。"
        ],
        "title": "次韻賓暘令郎見示二首  其一",
        "id": "3234e8f0-a6b6-41b5-ba6d-471df34b8251"
    },
    {
        "author": "方回",
        "paragraphs": [
            "老我泥塗久，郎君玉雪清。",
            "百年雙鬢謝，一醉萬緣輕。",
            "孰肯延枚叟，端難少賈生。",
            "脩程未可料，聊此慰詩情。"
        ],
        "title": "次韻賓暘令郎見示二首  其二",
        "id": "2719a082-eb10-4e00-bd20-4f9079b2b860"
    },
    {
        "author": "方回",
        "paragraphs": [
            "蕭條垂柳映枯荷，金碧樓空水鳥過。",
            "略剩繁華猶好在，細看冷淡奈愁何。",
            "遥知堤上遊人少，漸覺城中空地多。",
            "迴首太平三百載，錢王納土免干戈。"
        ],
        "title": "湧金門城望五首  其一",
        "id": "9ef93dd2-2a0e-4157-a1ec-194599f04578"
    },
    {
        "author": "方回",
        "paragraphs": [
            "左看城闕右看湖，輾翠蹄紅路欲蕪。",
            "君子頗聞梁上有，麗人何至水邊無。",
            "他時公論誰良史，往日虛名幾腐儒。",
            "地下西施應冷笑，不緣紅粉解亡吳。"
        ],
        "title": "湧金門城望五首  其二",
        "id": "bbd52529-0267-4f05-8e5b-50940ce2b90b"
    },
    {
        "author": "方回",
        "paragraphs": [
            "天迴地轉事雲輪，湖葑山榛色漸陳。",
            "墜珥遺鈿如隔世，欹樓傾榭最愁人。",
            "一錢物變千錢直，十戶民驚九戶貧。",
            "猶有沙河塘上路，賣花聲作舊時春。"
        ],
        "title": "湧金門城望五首  其三",
        "id": "301b9d9a-5405-4e60-8a7a-823273a65232"
    },
    {
        "author": "方回",
        "paragraphs": [
            "曾向西湖醉寫詩，衰年六十嘆飈馳。",
            "一毫無補承平世，萬事俱非老死時。",
            "三竺禪窗猿已化，八梅吟冢鶴應悲。",
            "花穠月艷今如夢，卧聽長橋笛夜吹。"
        ],
        "tags": [
            "西湖"
        ],
        "title": "湧金門城望五首  其四",
        "id": "aec17c71-5313-4a79-8035-6d5c72bc5818"
    },
    {
        "author": "方回",
        "paragraphs": [
            "風入松詞萬口傳，翻成餘恨寄湖煙。",
            "難尋舊夢花陰地，剩放新愁雪意天。",
            "戰罷閒堤眠老馬，宴稀荒港泊空船。",
            "此心擬欲爲僧去，政恐袈裟未慣穿。"
        ],
        "title": "湧金門城望五首  其五",
        "id": "af176f5a-054f-4062-8c4c-92625e7f593b"
    },
    {
        "author": "方回",
        "paragraphs": [
            "猶存徑菊已無荷，城上霜風疋馬過。",
            "廝養前行疑叵可，徼巡側睨暗誰何。",
            "感時詩客推敲苦，逃俗編氓剃落多。",
            "祇爲湖山豢佳麗，水犀十萬競投戈。"
        ],
        "title": "趙賓暘唐師善見和湧金城望次韻五首  其一",
        "id": "0cc6eb5d-0489-4733-85ff-675d9b8d2ec1"
    },
    {
        "author": "方回",
        "paragraphs": [
            "頹城磚甓墮平湖，禁籞彫殘故苑蕪。",
            "戚畹換班言肯用，邊庭入相事應無。",
            "福威玉食欺孤主，詩禮金椎黨盜儒。",
            "喪亂誰憐杜陵老，嬌兒短褐倒天吳。"
        ],
        "title": "趙賓暘唐師善見和湧金城望次韻五首  其二",
        "id": "adfe5387-8d85-4388-8ad6-654c3663935f"
    },
    {
        "author": "方回",
        "paragraphs": [
            "玉斧難脩舊月輪，淒凉沙鳥犯鈎陳。",
            "總因燕頷多庸將，却誤蛾眉事別人。",
            "一紀于今兵粗定，四民莫若士猶貧。",
            "酒壚高李能同醉，老眼昏花暫覺春。"
        ],
        "title": "趙賓暘唐師善見和湧金城望次韻五首  其三",
        "id": "224ad934-bb2d-4088-9115-bd520b46c53a"
    },
    {
        "author": "方回",
        "paragraphs": [
            "主人携妓我題詩，三十年如一瞬馳。",
            "尚想泊船行馬處，不殊衝雪探梅時。",
            "相君已抱犧牛悔，京兆空餘鵩鳥悲。",
            "誰會此懷同向秀，夜鄰橫玉起孤吹。"
        ],
        "title": "趙賓暘唐師善見和湧金城望次韻五首  其四",
        "id": "d4d28d5c-4621-45a6-a4a8-4778b998f5e5"
    },
    {
        "author": "方回",
        "paragraphs": [
            "臚唱曾叨殿上傳，末班遥望御爐煙。",
            "貂蟬公不施霖雨，蟣虱臣能補漏天。",
            "羞見稗官成野史，懶携草具問湖船。",
            "舊街燈火元宵近，無復遨頭夜市穿。"
        ],
        "title": "趙賓暘唐師善見和湧金城望次韻五首  其五",
        "id": "1c886de1-d443-408f-af1c-3dd9a5628687"
    },
    {
        "author": "方回",
        "paragraphs": [
            "崦嵫苒苒迫斜暉，夢斷銘功十二旂。",
            "鄰曲過從穿不借，故鄉書問寄當歸。",
            "固窮敢向中途悔，小隠無令始願違。",
            "萬境皆空心已死，霑泥落絮肯重飛。"
        ],
        "title": "次韻謝曹之才見贈",
        "id": "eea78984-7db5-4edc-97dd-6e2358b25ee9"
    },
    {
        "author": "方回",
        "paragraphs": [
            "六賢一道士，邂逅及吾門。",
            "藉甚西湖客，慚無北海樽。",
            "雪堂副團練，石鼎老軒轅。",
            "歌杜詩奇絕，誰能效許渾。"
        ],
        "tags": [
            "西湖"
        ],
        "title": "寓樓小飲",
        "id": "1b7bb56e-1ae6-4e7f-833f-68486f8d0dd6"
    },
    {
        "author": "方回",
        "paragraphs": [
            "羈角朋從飾帨觿，成人可更戲桐圭。",
            "萬鈞致力終能舉，一字爭工未易題。",
            "魯頌向來睎考父，雩風元自異公西。",
            "長江破浪輸君手，肯學村船逆上溪。"
        ],
        "tags": [
            "长江"
        ],
        "title": "次韻仇仁近謝詩跋",
        "id": "57574415-8943-4c1d-abf6-4ebe4a2351d6"
    },
    {
        "author": "方回",
        "paragraphs": [
            "邇日屢聞親藥鼎，客懷沈鬰與誰論。",
            "細參素問心無病，勤剔青燈眼未昏。",
            "九折政思爲孝子，七襄未用乞天孫。",
            "察君詩味如枯淡，中有無窮古意存。"
        ],
        "title": "次韻權季玉枕上偶成",
        "id": "9890e075-dd3d-4e14-8378-252c825ddba1"
    },
    {
        "author": "方回",
        "paragraphs": [
            "長途疾足詎容休，政是嘶風抹電秋。",
            "小復低迴從吏隠，未應拘窘嘆官囚。",
            "聲名甫逐濤江起，魂夢空隨沁水流。",
            "一顧即看逢伯樂，直須晝繡問刀頭。"
        ],
        "title": "次韻胡正卿",
        "id": "2a5be492-72d2-4081-9f86-40e01fcadf31"
    },
    {
        "author": "方回",
        "paragraphs": [
            "浪說春迴地底陽，駝裘正怯北風凉。",
            "未來事甚雲難測，已老身無日再長。",
            "紫邏招魂千里雪，彤庭待漏五更霜。",
            "閒人幸脫拘攣外，客枕何庸早起忙。"
        ],
        "title": "次韻仇仁近至日",
        "id": "ecb86431-c6ac-43e8-9c73-2c2dc0332833"
    },
    {
        "author": "方回",
        "paragraphs": [
            "澗毛足可繼晨羞，窗暗窗明日去留。",
            "古道海深磐石墜，時情風緩暖絲游。",
            "天淵有間終何恨，人我相違各不求。",
            "四顧茫然欲焉往，一寒端爲效忠謀。"
        ],
        "title": "次韻仇仁近晴窗二首  其一",
        "id": "1b30e4ea-ca2a-400d-9230-313f594c4673"
    },
    {
        "author": "方回",
        "paragraphs": [
            "往時淟涊玷蕃宣，處士名聞積有年。",
            "甚欲同傾彭澤酒，未能略送始興錢。",
            "細看好句無疵處，時出名言亦自然。",
            "苦海愛河爭沒溺，禪窗一榻篆茶烟。"
        ],
        "title": "次韻仇仁近晴窗二首  其二",
        "id": "4a5214c6-2e5d-4e1b-aa25-7e6752b52f5b"
    },
    {
        "author": "方回",
        "paragraphs": [
            "霜削風朘緼絮輕，忍能弔古上頹城。",
            "窮途我輩俱相似，老態今年轉可驚。",
            "差喜有兒勝伯道，故知無婢效康成。",
            "紫陽溪上餘茅屋，終與沙鷗不負盟。"
        ],
        "title": "次韻仇仁近見贈",
        "id": "8e812da2-c71e-432e-bbfc-1b99c1b4d3ab"
    },
    {
        "author": "方回",
        "paragraphs": [
            "久縻官務費爬梳，一旦投閒得自如。",
            "紫綬金章已高閣，青鞋布襪是安車。",
            "漫郎心事詩能說，散聖禪流髪未除。",
            "物我重輕中了了，可能秤象待蒼舒。"
        ],
        "title": "次韻張仲實見贈",
        "id": "5ac91871-03da-49b5-83b6-fd21cc1f625a"
    },
    {
        "author": "方回",
        "paragraphs": [
            "磴石梯飈俯去鴻，湖江左右海西東。",
            "冥冥烟霧已難辨，杳杳樓臺猶未窮。",
            "摇翠步蓮來陌上，褰紅指笋出輿中。",
            "誰知夜靜狐狸吼，粉黛還如舊六宮。"
        ],
        "title": "至日後吳山城隍廟",
        "id": "ea92eab3-a045-4e1a-a476-9ba8949f5359"
    },
    {
        "author": "方回",
        "paragraphs": [
            "兵甲更多難，桑榆迫暮年。",
            "孰能容此老，猶得並諸賢。",
            "空闊瞻喬木，推移嘆逝川。",
            "醉鄉春有路，暫覺異寒天。"
        ],
        "title": "會張仲實宅得天字",
        "id": "4e007e2f-b25f-4634-a471-5c6cdc1e1aed"
    },
    {
        "author": "方回",
        "paragraphs": [
            "江海踰千里，春秋近七旬。",
            "盜兼兵塞路，貧與病隨身。",
            "行李奔窮歲，生芻奠故人。",
            "論文豈知許，但喜酒杯親。"
        ],
        "title": "喜鶴田李元暉至",
        "id": "c81464f5-9c3d-4330-bb43-a30479f12615"
    },
    {
        "author": "方回",
        "paragraphs": [
            "時驚驛走聽庭宣，老朽於予孰使年。",
            "鳴玉久忘綪結佩，穿花空憶錦連錢。",
            "愧非今代王摩詰，許識能詩孟浩然。",
            "野服幅巾亦堪畫，丹青何必上凌煙。"
        ],
        "title": "次韻仇仁近用韻見示五首  其一",
        "id": "aaabd2fb-4c6c-4b04-89fd-0e908ee686ca"
    },
    {
        "author": "方回",
        "paragraphs": [
            "眼過登伽皺面羞，湖山信美爲誰留。",
            "開通不辦多王老，下澤唯思侶少游。",
            "行役自量非得已，食貧能忍復焉求。",
            "餘生至此當知命，壯事虛拋更老謀。"
        ],
        "title": "次韻仇仁近用韻見示五首  其二",
        "id": "edfd5d5a-6b03-4d1b-b851-989e828bbfbd"
    },
    {
        "author": "方回",
        "paragraphs": [
            "久已休官卧紫陽，故園稍復葺荒凉。",
            "雖無厦屋千間廣，尚有書檠二尺長。",
            "清賞五更花過雨，珍烹十月菜經霜。",
            "客遊漫惹興亡恨，早覺歸心曉夜忙。"
        ],
        "title": "次韻仇仁近用韻見示五首  其三",
        "id": "d67f6e83-5d0c-4813-9279-1c680580d786"
    },
    {
        "author": "方回",
        "paragraphs": [
            "治任猶近旦中觿，旅次今移日至圭。",
            "惡況味逢佳節序，懶情懷怯好詩題。",
            "向來守黑元知白，幾輩平東復鎮西。",
            "定是仇仙知此意，卜鄰端欲共花溪。"
        ],
        "title": "次韻仇仁近用韻見示五首  其四",
        "id": "bb77bae8-6faf-4812-b74b-c24a599e4bdc"
    },
    {
        "author": "方回",
        "paragraphs": [
            "褒衣全覺近人輕，擊柝鳴鼙滿萬城。",
            "士氣欲如枯草死，文聲未見蟄雷驚。",
            "絳侯豈識長沙傅，秦宓能非棘子成。",
            "當復夜窗抱吟膝，百年長與一燈盟。"
        ],
        "title": "次韻仇仁近用韻見示五首  其五",
        "id": "797ab557-5f43-41a4-b317-be08333f4461"
    },
    {
        "author": "方回",
        "paragraphs": [
            "虛翁眼暗魯翁聾，聚散匆匆老病蹤。",
            "近已有人傳我死，何期此地與君逢。",
            "兩窮未必時流識，一笑猶爲造物容。",
            "自覺平生豪故在，能揮萬字飲千鍾。"
        ],
        "title": "別後寄趙賓暘併楊華父二首  其一",
        "id": "05a53eb5-a5e5-4d34-a006-c2e996b20666"
    },
    {
        "author": "方回",
        "paragraphs": [
            "貌顛神定楊明府，聽聵思聰趙廣文。",
            "此老足成三釣叟，相望各占一谿雲。",
            "賓暘客邸偶胥會，華父家園誰共醺。",
            "爲報包山舊喬木，欲來繫馬說新聞。"
        ],
        "title": "別後寄趙賓暘併楊華父二首  其二",
        "id": "917c8e75-6df7-4e2e-83d3-be7c76b0f1da"
    },
    {
        "author": "方回",
        "paragraphs": [
            "老窮勝殀達，敢惜歲時遷。",
            "食玉多憂死，披簑且醉眠。",
            "西湖非昔者，南雪尚春前。",
            "稍足陶瓶粟，諸公不用憐。"
        ],
        "tags": [
            "西湖"
        ],
        "title": "次韻張仲實歲晚",
        "id": "db1fa0e7-c1be-4cfd-aa73-78da51076af4"
    },
    {
        "author": "方回",
        "paragraphs": [
            "歲晚江湖尚此行，從今一鉢老淮城。",
            "聞聞見見元無法，去去來來豈有情。",
            "肯復餐針效羅什，獨能沽酒致淵明。",
            "風吹雲散各南北，我亦歸尋釣石盟。"
        ],
        "title": "送高險崖一直翁二上人還揚州",
        "id": "ad710f91-4d7d-417d-9cae-51ab69a39c14"
    },
    {
        "author": "方回",
        "paragraphs": [
            "稷下先生舊老成，十年江表聳雄名。",
            "觀星南極孤槎遠，賞月西湖獨榻橫。",
            "筆底篇章追夢得，樽前風味勝公榮。",
            "酒樓一誦驚人句，四座如聞霹靂聲。"
        ],
        "tags": [
            "西湖"
        ],
        "title": "次韻酬劉彥直",
        "id": "1360234e-190b-4698-bc57-98f85a59948e"
    },
    {
        "author": "方回",
        "paragraphs": [
            "曉樓衾薄夢迴頻，闢戶寒光絕點塵。",
            "各各一篷船未動，差差萬瓦屋如新。",
            "高門定有豐醪餼，下里疇能餽粲薪。",
            "鄰叟踏泥共煎茗，早云多有望晴人。"
        ],
        "title": "十二月十三日三橋小雪",
        "id": "19283401-668a-4013-b865-c47a3eaaa059"
    },
    {
        "author": "方回",
        "paragraphs": [
            "平生窮到骨，不受世人憐。",
            "腸倒三江洗，詩憑萬口鎸。",
            "旂常無可紀，衣鉢尚堪傳。",
            "今日如斯者，輸君獨妙年。"
        ],
        "title": "次韻張仲實讀予近稿",
        "id": "d982051e-1a69-4abc-b0af-74fefffd0da3"
    },
    {
        "author": "方回",
        "paragraphs": [
            "日月相望夕，西歸昔問途。",
            "焉知窮歲迫，重寓客樓孤。",
            "壓雪彌河舫，膠冰噤樹烏。",
            "遥憐萬山裏，兒女乏寒襦。"
        ],
        "title": "十二月十五日去年以此日歸",
        "id": "f55ef452-8391-4695-87fe-70b1e0cf4eff"
    },
    {
        "author": "方回",
        "paragraphs": [
            "來往江復浙，擾擾一年間。",
            "有子猶相隔，無官亦未閒。",
            "病嫌真藥少，債準舊書還。",
            "霽雪樓前立，依依憶故山。"
        ],
        "title": "十六日",
        "id": "1c1a82a6-8da8-4852-ab52-acd735880081"
    },
    {
        "author": "方回",
        "paragraphs": [
            "貧何所惡賤何羞，寓物無心任去留。",
            "尚有可人同臭味，足相閒處與交遊。",
            "銜盃痛飲真吾事，插架多書不外求。",
            "頗欲買鄰今已晚，石田茅屋仗誰謀。"
        ],
        "title": "遇仇仁近出齋小飲次前韻五首  其一",
        "id": "cceafcb1-9661-4f92-945d-afd7d1c35149"
    },
    {
        "author": "方回",
        "paragraphs": [
            "萬端□□□難宣，此腹便便六十年。",
            "寧作鴟夷長貯酒，可能□□□名錢。",
            "一瓢陋巷應常事，駟馬高車特偶然。",
            "潦倒□□□□□，猶勝苔骨卧荒烟。"
        ],
        "title": "遇仇仁近出齋小飲次前韻五首  其二",
        "id": "472de176-0ab1-48fb-ac93-b7fa9b3cacbf"
    },
    {
        "author": "方回",
        "paragraphs": [
            "知君胸次藹春陽，與世多炎豈有凉。",
            "書室相迎黄卷積，羽人同坐白鬚長。",
            "此翁久客貧兼病，今歲奇寒雪更霜。",
            "一餉清談百憂絕，故知退靜勝奔忙。"
        ],
        "title": "遇仇仁近出齋小飲次前韻五首  其三",
        "id": "691d104f-3404-4a09-8e66-b408c7745f76"
    },
    {
        "author": "方回",
        "paragraphs": [
            "百斛明珠價尚輕，新詩倍蓰幾連城。",
            "即今自愧才將盡，如我初無語可驚。",
            "涉世磨治良玉出，刀圭點化大丹成。",
            "豈徒麗習資朋友，定霸須君主夏盟。"
        ],
        "title": "遇仇仁近出齋小飲次前韻五首  其四",
        "id": "23a7c1a2-bf82-467c-879d-3d501b763442"
    },
    {
        "author": "方回",
        "paragraphs": [
            "我詩市匠製錐觿，君集王朝粲璧圭。",
            "奇語時常欹枕詠，佳聯直欲遍窗題。",
            "猥思駑駕能追驥，終愧東顰敢效西。",
            "赤甲白鹽三峽路，無人肯泝浣花溪。"
        ],
        "title": "遇仇仁近出齋小飲次前韻五首  其五",
        "id": "8f54511b-2a49-420e-b781-29fffd128659"
    },
    {
        "author": "方回",
        "paragraphs": [
            "明朝六十遂平頭，豈料耆年尚百憂。",
            "遠憶兒孫兼婢僕，欠賫裹餌與衣裘。",
            "倩人賒酒聊堪醉，看客枰棋卒未休。",
            "旅□鄉心記今夕，北風吹雪滿寒樓。"
        ],
        "title": "歲除日陳正之劉彥質來奕",
        "id": "33cab78c-ba63-4286-9522-51a4f3b46e9d"
    },
    {
        "author": "方回",
        "paragraphs": [
            "凍雀愁鳶噤不譁，漫天浩瀚逐風斜。",
            "映樓橫過三千丈，接屋平鋪十萬家。",
            "靜夜有窗皆貯月，寒空無樹不開花。",
            "詩成欲撚冰鬚斷，聊舉深杯答歲華。"
        ],
        "title": "大雪出三橋寓樓",
        "id": "3fe66b11-ec45-4d87-ad95-ed33895e8622"
    },
    {
        "author": "方回",
        "paragraphs": [
            "猶憶兒時襁褓中，天南跋涉到江東。",
            "間關嶺海三千里，倏忽星霜六十翁。",
            "追遠無涯心事苦，苟生何益暮途窮。",
            "雪消日薄寒尤力，獨倚危樓數過鴻。"
        ],
        "title": "丙戌元日二首  其一",
        "id": "f8055014-6377-4c84-aaeb-e2d3c2cc31b4"
    },
    {
        "author": "方回",
        "paragraphs": [
            "歙山嚴瀨寄荆扉，想見同時雪正飛。",
            "柳動梅殘驚歲換，兒寒女瘦望予歸。",
            "百年偏許詩名在，雙鬢能知世事非。",
            "社友踏泥肯相顧，酒錢更欲典春衣。"
        ],
        "title": "丙戌元日二首  其二",
        "id": "c9b12f30-22ac-487e-8ea4-0afbce1901d2"
    },
    {
        "author": "方回",
        "paragraphs": [
            "曾戴金幡勝，如今有幾人。",
            "尚能容白髪，屢得見青春。",
            "定力忘寒燠，冥懷任屈伸。",
            "遥知殘雪地，即復化爲塵。"
        ],
        "title": "正月三日立春",
        "id": "ed42fbca-a71f-47f2-b89c-6282d4ea0c5f"
    },
    {
        "author": "方回",
        "paragraphs": [
            "春暖鶑簧絕，宵寒鬼燐微。",
            "美人應骨朽，華屋已灰飛。",
            "巷陌名空在，毗鄰事總非。",
            "昔賢歌麥秀，不必淚霑衣。"
        ],
        "title": "感舊",
        "id": "edf7a11c-b9d2-42e9-860e-4def969cad22"
    },
    {
        "author": "方回",
        "paragraphs": [
            "歌鼓猶聞治世音，逃喧愛寂自沈吟。",
            "九衢翠鈿春□□，一室青燈夜獨深。",
            "豈不凍雲開霽月，其如老眼異童心。",
            "□□變幻凉州夢，便覺繁華勝似今。"
        ],
        "title": "杭正月十三夜",
        "id": "735b0652-3132-4f3e-b34a-f0eed5cfb8be"
    },
    {
        "author": "方回",
        "paragraphs": [
            "隨緣徇俗豈知音，戲隊遨朋舞間吟。",
            "但信金鞍忘路遠，不知玉漏早更深。",
            "春光月色相爲賜，公子佳人別有心。",
            "舊觀依稀百分一，十年兵甲到如今。"
        ],
        "title": "杭正月十五夜用韻",
        "id": "bc3999ff-3fc3-433b-b380-5f1bb0b741a6"
    },
    {
        "author": "方回",
        "paragraphs": [
            "歌詞南北混鄉音，猶憶仙臺萬燭吟。",
            "俗侈觀優無不笑，令嚴罰飲必須深。",
            "未闌曉闕落梅曲，已動春郊芳草心。",
            "四十年前政如許，白頭悽愴忽斯今。"
        ],
        "title": "杭正月十七夜用韻",
        "id": "4bd341cd-8f09-4e8a-ae80-388560572e64"
    },
    {
        "author": "方回",
        "paragraphs": [
            "不爲尋仙子，吾能遠出湖。",
            "水濱維舴艋，屋角認椶櫚。",
            "漉甕分紅酒，揮毫寫白鬚。",
            "思詩看素壁，待與再來書。"
        ],
        "tags": [
            "西湖"
        ],
        "title": "訪西湖鄭高士",
        "id": "8d8c3f44-9646-4227-82c1-a4d9c8895315"
    },
    {
        "author": "方回",
        "paragraphs": [
            "擬撩社甕共治聾，難向春泥覓雁蹤。",
            "每嘆寄書多不達，孰知行役巧相逢。",
            "道衣染褐驚新製，醉鼻添皻失老容。",
            "盡日携兒往何處，歸途燈暗夜鳴鐘。"
        ],
        "title": "喜賓暘再來三橋次舊韻二首  其一",
        "id": "45db5a17-dae8-48dc-bab8-9d0e627b701e"
    },
    {
        "author": "方回",
        "paragraphs": [
            "城頭霜樹迴春色，樓下冰河動水紋。",
            "聯步即堪同拾翠，分携猶記欲書雲。",
            "祝摩膚髪終須盡，質粥書衣尚可醺。",
            "彼我相㰞兩難判，未知百世果誰聞。"
        ],
        "title": "喜賓暘再來三橋次舊韻二首  其二",
        "id": "9690cd57-3199-45cc-8147-2a942ec91aee"
    },
    {
        "author": "方回",
        "paragraphs": [
            "事業更篇章，從來例姓張。",
            "茂先同晉軌，子壽振唐綱。",
            "已樹旂常績，仍專翰墨場。",
            "雲仍今接踵，月旦早名揚。",
            "神劍干將出，高冠獬豸昂。",
            "褰帷初鄂渚，杖斧復錢塘。",
            "士類星杓仰，文聲電澤滂。",
            "四愁肩慷慨，七命敵鏗鏘。",
            "暖酹梅邊冢，春遨柳下航。",
            "留題存感慨，屬和笑奔忙。",
            "羸劣慚形穢，含弘頼疾藏。",
            "一離湖曲路，五換歲干陽。",
            "誦句思詩伯，除官說侍郎。",
            "班聯參冢宰，銓部佐文昌。",
            "北壤蠙蛛割，南邦翠蕩翔。",
            "雪尋浮玉渡，月認湧金牆。",
            "不鄙僑棲陋，來同雅話長。",
            "有書兼筆硯，無酒但茶湯。",
            "衰謝時維邁，羈窮氣尚剛。",
            "斯人一青顧，懷古視穹蒼。"
        ],
        "title": "喜寓軒張夢符侍郎下訪",
        "id": "370ad936-ed0c-4021-bb99-c37ec78f8d36"
    },
    {
        "author": "方回",
        "paragraphs": [
            "泯默抑幽抱，低迴挫高情。",
            "肥遯夙果决，羈旅猶牽縈。",
            "華摭有舊習，冷嗜無新營。",
            "醲鮮世所競，褒博日以輕。",
            "小人徇流俗，君子懷友生。",
            "浮𡏖豈不濁，澄淵元自清。",
            "丹楓昔雁落，綠柳今鶑鳴。",
            "蟄潜脫寒語，孳乳陶舒明。",
            "推排故已順，會合詎易并。",
            "燠景敞重屋，芳物綿修城。",
            "愧乏絲竹奏，劣奉殽蔌擎。",
            "張子霏玉屑，趙老宣金聲。",
            "予辯亦稍縱，遑恤聽矚驚。",
            "邂逅一茲醉，逝之南山耕。",
            "瞇目眩迅轍，剛心謝塵纓。",
            "彼我跬步間，奚翅重溟瀛。"
        ],
        "title": "清湖小酌得生字",
        "id": "a2626921-8827-456b-8cda-4fd4b6a3a8b2"
    },
    {
        "author": "方回",
        "paragraphs": [
            "鴻雁逐稻粱，飛飛無定時。",
            "槁草火不燼，層冰風已漪。",
            "觀化悟茲理，久甘玄鬢絲。",
            "良願息我影，不復天之涯。",
            "云何事行役，黽勉營所私。",
            "仰睇斗牛分，俯觀朝夕池。",
            "玉氣忽澌盡，侲子猶歡嬉。",
            "酸感諒徒爾，得酒竟大奇。",
            "是日春霧霽，西樓晝陰遲。",
            "雲落繭楮墨，雹響紋秋棋。",
            "幸喜暫合聚，寧忘倏乖離。",
            "舟楫集津岸，焉得長縶維。",
            "前謝後花發，東起西星移。",
            "爛醉未失策，螺螟彼何知。",
            "冥冥失馬福，昧昧亡羊岐。",
            "終當蛻闤闠，秉耒依農師。"
        ],
        "title": "次韻賓暘池字",
        "id": "235ed221-c5db-4994-af12-f0194cb2ad96"
    },
    {
        "author": "方回",
        "paragraphs": [
            "平生挾壯心，長劍倚晴昊。",
            "豈意日昃歌，高臺化爲沼。",
            "沈蛟九淵底，翔鳳千仞表。",
            "永言遯遐迹，未覺鬰孤抱。",
            "良辰值佳友，忽若詠鳬藻。",
            "大勝新亭集，洪流吟浩浩。",
            "初筵客或訝，酒資焉所討。",
            "曰予貸諸鄰，趁此風日好。",
            "君看萬金室，一朝不自保。",
            "何如酣中隠，忘憂且娛老。",
            "趙翁玉雪郎，弄翰頡頏早。",
            "譽兒未妨癖，長松緣小草。"
        ],
        "title": "次韻賓暘子瑱草字",
        "id": "dce35068-9755-48ee-86f4-7a155c4e66d8"
    },
    {
        "author": "方回",
        "paragraphs": [
            "厭聞世態已如聾，舊雨人來久絕蹤。",
            "自笑雲萍無定止，不圖針芥有奇逢。",
            "侯門列鼎三牲奉，田舍巾車一鹿容。",
            "試問吟懷欲何向，定應羞傍馬醫鍾。"
        ],
        "title": "次韻劉君鼎見贈二首  其一",
        "id": "24abc473-00fe-48f6-9901-eb31394bb5cd"
    },
    {
        "author": "方回",
        "paragraphs": [
            "真復多多窮傳記，端能亹亹著詩文。",
            "名場早捷千軍陣，臚陛應符五色雲。",
            "亂後湖山今稍稍，閒中賓主幾醺醺。",
            "衰遲亦欲陪賡唱，未必當筵逮所聞。"
        ],
        "title": "次韻劉君鼎見贈二首  其二",
        "id": "31951fa4-0002-4304-b10b-9eb07d5e92f1"
    },
    {
        "author": "方回",
        "paragraphs": [
            "古調於今底所尋，麟膠忽嗣絕弦音。",
            "驟觀布置如平易，徐認縈迴極杳深。",
            "露下九皋秋鶴唳，月寒三峽夜猿吟。",
            "寧爲清絕更凄楚，肯弄文君戶外琴。"
        ],
        "title": "次韻連伯正見贈",
        "id": "f336ef10-af02-42c8-b474-241a8b0f9a65"
    },
    {
        "author": "方回",
        "paragraphs": [
            "忽此四十載，弱冠來京華。",
            "繆乘朝士馬，偶駕刺史車。",
            "謗墨滿褚笥，戰血腥干鋣。",
            "良喜返初服，草屩牧羜豭。",
            "曷乃浪復出，頭雪眼已花。",
            "市人幸不識，徒步趨酒家。",
            "驚倒道上客，高樓何讙譁。",
            "醉卧忘解衣，巷甌朝鳴茶。"
        ],
        "title": "斷河酒樓得花字落字二首  其一",
        "id": "c20b45b8-c2f0-4b3b-980a-f47928c97c1b"
    },
    {
        "author": "方回",
        "paragraphs": [
            "六客三老翁，范張雅善謔。",
            "逆耳兩能受，傍觀殊錯愕。",
            "當其未醉時，容言極溫恪。",
            "美俗誇英多，玄理探敷落。",
            "罰𨠵弗少恕，談鋒遂相斫。",
            "儻非德將之，豈不咎狂藥。",
            "紅塵玄都觀，玉樹臨春閣。",
            "此感獨慨予，默然引深酌。"
        ],
        "title": "斷河酒樓得花字落字二首  其二",
        "id": "82713af2-1d34-4b0b-a551-84b1c27aa775"
    },
    {
        "author": "方回",
        "paragraphs": [
            "醉眼看東誤作西，衣緇巾醭屨拖泥。",
            "身無却少心徒壯，花自重開草更萋。",
            "信馬舊痕今已滅，干虹老氣似宜低。",
            "樓中是日喧呼甚，聞說鄰兒亦止啼。"
        ],
        "title": "次韻賓暘啼字猶字二首  其一",
        "id": "c60dde70-f94f-468d-b079-635fc9c8ab6c"
    },
    {
        "author": "方回",
        "paragraphs": [
            "往年燈火醉樊樓，月落吹簫未肯休。",
            "不惜黄金追勝事，肯迴青眼顧時流。",
            "燕來鴻去春光在，死易生難病脈浮。",
            "更問西池賞花約，心雖欲往豫兮猶。"
        ],
        "title": "次韻賓暘啼字猶字二首  其二",
        "id": "3c4a906f-86a4-45c7-8ebc-d70235f74078"
    },
    {
        "author": "方回",
        "paragraphs": [
            "醉眼無國色，醉耳無霆聲。",
            "醉卧亦無夢，一醉泯七情。",
            "宿醉魂死矣，誰歟奠孔楹。",
            "酒醒魂忽還，里巷無不驚。",
            "决定一鍤埋，絕勝五鼎烹。",
            "詩人張公子，中年捐燕鶑。",
            "獨肯從我輩，共醉爭籌觥。",
            "果能再一醉，勿爽游金明。"
        ],
        "title": "次韻范景文鶑字早字二首  其一",
        "id": "cc9e8c77-1dbf-42ba-98f9-81dd7e594c8f"
    },
    {
        "author": "方回",
        "paragraphs": [
            "深衣講儒業，羽衣學仙道。",
            "變性欲變衣，又謂田衣好。",
            "三叉路口人，左右惑憂抱。",
            "不如從我游，一醉玉山倒。",
            "美豈無蘇小，富亦有王老。",
            "誰能一斗間，百篇挺華藻。",
            "范侯詩酒流，觀國聲譽早。",
            "睥睨蛉蜾豪，百萬可一掃。"
        ],
        "title": "次韻范景文鶑字早字二首  其二",
        "id": "d85fa5d1-7083-4189-b77d-afc8fa9830a7"
    },
    {
        "author": "方回",
        "paragraphs": [
            "閒憶山中一片雲，歸歟莫待草風薰。",
            "老身豈可爲形役，俗語何堪著耳聞。",
            "乍醉乍醒終鬰鬰，孰非孰是幾紛紛。",
            "顛寒踣餓男兒事，已辦淵明自祭文。"
        ],
        "title": "二月十六日夜獨酌思歸四首  其一",
        "id": "98f98f04-7093-4da3-9cd7-145ca157b4d1"
    },
    {
        "author": "方回",
        "paragraphs": [
            "聊復埋身麵糵昏，倘來倘去肯銷魂。",
            "瓦猶幸有三間屋，絹可全無二丈褌。",
            "壯士笑談躋將相，寒儒衰老誤兒孫。",
            "社公雨作春燈暗，獨盡花前酒一樽。"
        ],
        "title": "二月十六日夜獨酌思歸四首  其二",
        "id": "012ff08b-895e-4277-8b3b-389f176bcc7b"
    },
    {
        "author": "方回",
        "paragraphs": [
            "不謝車塵覓餉偎，前行後指亦危哉。",
            "一貧牽絆似繩縛，百怪攻攢如箭來。",
            "自倚此中惟拙直，未知何故每驚猜。",
            "是堯非桀俱塵土，且可深杯更淺杯。"
        ],
        "title": "二月十六日夜獨酌思歸四首  其三",
        "id": "5734a72d-46fb-46f2-b248-8f58ddffa9b9"
    },
    {
        "author": "方回",
        "paragraphs": [
            "樓前春水欲生蛙，樓上無眠夜憶家。",
            "官道靴鳴知有雨，故溪船去好移花。",
            "耆年極荷神祇借，直性難禁世俗譁。",
            "便可真歸不須夢，爛烹新笋煮新茶。"
        ],
        "title": "二月十六日夜獨酌思歸四首  其四",
        "id": "e1103b24-d244-4695-9b35-0781ea6eb244"
    },
    {
        "author": "方回",
        "paragraphs": [
            "誤著儒冠玷甲科，休官重到舊沙河。",
            "未妨緩步微行好，猶恐傍觀竊議多。",
            "我輩相逢唯酒可，桃花如許奈春何。",
            "雪兒人物今難得，一曲離騷醉自歌。"
        ],
        "title": "二月十七日偕賓暘市飲二首  其一",
        "id": "f1ff99b0-504d-45fd-baff-668863b9fef6"
    },
    {
        "author": "方回",
        "paragraphs": [
            "無官豈畏犯金科，飲量真能海納河。",
            "人老自於春色淡，花開最恨雨聲多。",
            "向來伴侶今都盡，乃後光陰復幾何。",
            "更挈殘樽趨曲巷，小姬摘阮和燕歌。"
        ],
        "title": "二月十七日偕賓暘市飲二首  其二",
        "id": "c6c16152-2a28-42de-96fd-41299042785e"
    },
    {
        "author": "方回",
        "paragraphs": [
            "早欲升堂學四科，晚年萬事已談河。",
            "花時氣色晴明少，海內交遊老死多。",
            "徑醉不須商可否，急歸猶欲避誰何。",
            "春衣難典黄金盡，尋紫陽溪理櫂歌。"
        ],
        "title": "雨中飲賓暘次前韻二首  其一",
        "id": "917147ed-f0ae-4894-9ce6-d469aec0d582"
    },
    {
        "author": "方回",
        "paragraphs": [
            "胸中了了詎同科，混合光塵濟貫河。",
            "割據市樓才斗大，懸知官酒太灰多。",
            "足相娛樂唯君耳，不少盤旋謂我何。",
            "勿笑詩成欠流麗，予官采取可弦歌。"
        ],
        "title": "雨中飲賓暘次前韻二首  其二",
        "id": "b8ca887f-62c1-46c3-bf42-8262621eb2d6"
    },
    {
        "author": "方回",
        "paragraphs": [
            "田間夜打稻，茅茨耿明燈。",
            "客行過籬外，吠犬似可憎。",
            "放馬囓露草，小憩寒塘塍。",
            "坐念今民間，貪吏無與繩。",
            "幸此歲稍稔，庶足供科徵。",
            "不然豈不窘，況乃軍旅興。",
            "往者孰柄國，未謂杞遽崩。",
            "僞心感咎證，水旱常頻仍。",
            "茲獨有年屢，天仁良可憑。",
            "緩轡忽得句，數星陂水澄。"
        ],
        "title": "朱橋早行",
        "id": "d93fac68-bb81-44e6-8933-00cdd671c02a"
    },
    {
        "author": "方回",
        "paragraphs": [
            "今日定復熱，月落色亦紅。",
            "東方垂欲明，忽被林霧濃。",
            "已有牧牛兒，出沒黯淡中。",
            "暗行三十里，兀兀視馬鬃。",
            "天宇悉已白，始見真秋容。",
            "宿鷺起空際，鳴雀出林叢。",
            "何所最可喜，稻熟歲粗豐。",
            "人世强食弱，生生終不窮。",
            "干戈洶海宇，幸存茲老農。",
            "古來幾魏徵，死爲田舍翁。"
        ],
        "title": "楊村秋曉",
        "id": "31d9b008-6561-4632-bc1f-89a9b9e04b21"
    },
    {
        "author": "方回",
        "paragraphs": [
            "自從喪亂來，懶復治生事。",
            "行行過田家，因之動幽意。",
            "早稻青已黄，晚稻亦垂穗。",
            "霅霅割稻聲，自與割草異。",
            "是時秋欲半，蒲柳風日脆。",
            "兒卧牛自行，客熟犬不吠。",
            "螃蟹出籬間，茅茨臨水際。",
            "使吾劣有此，亦足活老稚。",
            "宦學四十年，進退兩不遂。",
            "扶犁手尚可，奈無可犁地。"
        ],
        "title": "富陽田家",
        "id": "e5e0bd17-3962-4b76-8178-0ff0b445fe52"
    },
    {
        "author": "方回",
        "paragraphs": [
            "月暈竟無風，亦復無社雨。",
            "俗諺猶不驗，況乃古書語。",
            "客子上桐江，清曉發鳴櫓。",
            "如何秋令半，猶此苦劇暑。",
            "爬膚垢滿爪，汗流如炊煮。",
            "今年夏苦寒，懸知當有許。",
            "二僧昨同舟，斗酒取無所。",
            "竟夕卧復起，饑渴相爾汝。",
            "向背迷星辰，回環莽洲渚。",
            "誰家火獨明，浩歎感今古。"
        ],
        "title": "早發新城港",
        "id": "43090802-499b-4394-bd73-5869afc9459b"
    },
    {
        "author": "方回",
        "paragraphs": [
            "每喜佯狂叟，窮途說共財。",
            "忽辭酒仙市，徑上客星臺。",
            "鼓枻携支遁，過門憶老萊。",
            "恐勞雞黍具，或可致新醅。"
        ],
        "title": "過楊華父宅與二僧同舟不及訪",
        "id": "ea38002c-e23d-4527-822b-2cfc6f9d5852"
    },
    {
        "author": "方回",
        "paragraphs": [
            "吾生所未見，自古恐亦無。",
            "秋半不肯凉，赫日炎洪爐。",
            "沸湍七里灘，觸熱乘畏途。",
            "坐船汗如漿，況彼牽挽夫。",
            "一檣合衆力，至數十輩俱。",
            "踏竿氣欲絕，沙立僵且枯。",
            "西瓜足解渴，割裂青瑶膚。",
            "焉得大冰盤，霑丐及此徒。",
            "僥倖據勢位，極意求所娛。",
            "願迴君子心，略念小人軀。"
        ],
        "title": "秋大熱上七里灘",
        "id": "038273b3-b2d9-4e41-bad0-0ca8f3266030"
    },
    {
        "author": "方回",
        "paragraphs": [
            "瞬息閲一紀，作郡初此來。",
            "小城雖寂寞，尚復具輿臺。",
            "患難偶未死，覂乏良可咍。",
            "夜泊大浪灘，沽酒登崔嵬。",
            "隨我別無物，但有雙破鞋。",
            "破鞋足徒步，何必車中栖。",
            "質明日尚凉，行行高峰西。",
            "秋暑草不露，脚脛黏灰埃。",
            "破屋一小憩，老嫗若見哀。",
            "萬事豈可測，熙怡付齊諧。"
        ],
        "title": "大浪灘步至東館",
        "id": "9b084e54-32b5-456a-8d6a-158385e25309"
    },
    {
        "author": "方回",
        "paragraphs": [
            "悠悠桐江水，寓廬十二年。",
            "重來六日內，兩日登南山。",
            "南山有何好，高閣西北偏。",
            "隔江三千家，一抹烟靄間。",
            "閣檻一巨松，挺出衆木前。",
            "野性所酷愛，老藤相糾纏。",
            "亦如我與僧，相對談幽禪。",
            "稍遂物外性，屢寫酣中篇。",
            "故侯復齊民，鬒髪成華顛。",
            "念當拾此去，焉得長周旋。"
        ],
        "title": "八月十五日二十日兩至南山飲瀟灑亭",
        "id": "381223fd-aa8c-4b52-8bab-2ff7c24ced24"
    },
    {
        "author": "方回",
        "paragraphs": [
            "夜卧戶不閉，夫豈無窺覦。",
            "偷兒定知我，空室一物無。",
            "向來窮太守，解官五載餘。",
            "小兒近挈累，故鄉已寧居。",
            "棄屋竢買□，竣事將屆途。",
            "囊中米幾斗，案上數帙書。",
            "弊衣及破褐，載之不盈車。",
            "饑寒久安命，不寐何所謨。",
            "欹枕背暗燈，自笑如鰥魚。",
            "早知事乃爾，曷不傾我壺。"
        ],
        "title": "西齋不寐三首  其一",
        "id": "17ba6664-a3ff-4d31-8685-c5f08a182138"
    },
    {
        "author": "方回",
        "paragraphs": [
            "午醉稍就寢，甜夢何翩翩。",
            "晚醒潄茗飲，終夕斯無眠。",
            "初數一二鼓，乃至三四遷。",
            "草根沸蟋蟀，鴟鴞號樹顛。",
            "衆靜汝獨否，誰實使之然。",
            "聚螢車生憤，飯牛甯子歎。",
            "吾衰百念灰，曷爲不遑安。",
            "天宇未肯白，秋氣令人酸。",
            "孰是無憂者，恬然衾帷間。",
            "鬼神知此心，起盥書短篇。"
        ],
        "title": "西齋不寐三首  其二",
        "id": "031757ca-ac42-4bd3-9e59-789f50f140a3"
    },
    {
        "author": "方回",
        "paragraphs": [
            "寒近衣猶單，暑退扇已擲。",
            "生世成何事，卧念夜歎息。",
            "四壁候蟲鳴，不啻千且百。",
            "其鳴果何謂，霜□還復蟄。",
            "大塊□□民，生死互促迫。",
            "嗷嗷食土毛，滅去竟無迹。",
            "髧髦昔何□，□今曶六十。",
            "於道粗有聞，屢空未爲厄。",
            "意長歲年短，慮闊世俗窄。",
            "欲爲熟睡謀，可無伯倫德。"
        ],
        "title": "西齋不寐三首  其三",
        "id": "cd892da0-99ea-4aa1-84b1-945d3e39414d"
    },
    {
        "author": "方回",
        "paragraphs": [
            "癖性愛古寺，鬰鬰烏龍山。",
            "癖性愛古樹，萬松擁禪關。",
            "偶與二三僧，共此一日閒。",
            "索茗古寺裏，繫馬古樹間。",
            "樹古生凉飈，寺古殊塵寰。",
            "古貌各清怪，古心俱恬憪。",
            "忽有古笛聲，牧兒度前灣。",
            "古人謂不足，古風斯已還。"
        ],
        "title": "與起來芳三上人遊北山寺",
        "id": "9bef76c5-a30a-42b0-9af4-77f0ebd68498"
    },
    {
        "author": "方回",
        "paragraphs": [
            "落筆知學力，開口見心事。",
            "吾嘗持此說，以閲天下士。",
            "楊侯老病軀，斗膽傲一世。",
            "王公敢唾駡，聖賢自位置。",
            "貧至典深衣，猶抱禹稷志。",
            "立論無今人，作詩有古意。",
            "半夜起醉歌，達旦不肯寐。",
            "佯狂未爲非，賈禍亦可畏。",
            "築屋五百間，誓言恢講肄。",
            "何如覓皂角，浣濯暑服膩。"
        ],
        "title": "戲簡楊華父",
        "id": "de961a77-b902-49be-bbfa-e4f50d694451"
    },
    {
        "author": "方回",
        "paragraphs": [
            "獨騎瘦馬破枯苔，要與高僧共茗杯。",
            "山閣雲晴天上□，□帆潮緊日邊來。",
            "藤陰樹影東西缺，野色秋光左右□。",
            "□□中間無障礙，豁然宇宙一靈臺。"
        ],
        "title": "南山寺瀟洒閣呈川無竭二首  其一",
        "id": "03372a43-4605-42b2-afa1-2e83ba04d843"
    },
    {
        "author": "方回",
        "paragraphs": [
            "每從水際上山巔，歷磴攀梯欲到天。",
            "北岱南嵩前後閣，東吳西楚去來船。",
            "詩牌字沒先朝蘚，梵磬聲飄下界煙。",
            "□□登臨定分首，不知重會是何年。"
        ],
        "title": "南山寺瀟洒閣呈川無竭二首  其二",
        "id": "b4f086bc-2eda-4e92-9f7b-335981dda3dc"
    },
    {
        "author": "方回",
        "paragraphs": [
            "心欺勁竹傲長松，鐵面霜嚴舌有鋒。",
            "遥指水光來婺□，□聽鄉語半吳儂。",
            "貼詩滿壁誇佳句，答話當機破□□。",
            "□□歸來大風雨，定知一鉢已降龍。"
        ],
        "title": "同川無竭觀旃檀林東窗見婺州港定此爲句",
        "id": "56ef0c79-4d75-4ede-80d6-45380018d4df"
    },
    {
        "author": "方回",
        "paragraphs": [
            "年少學詩歌，悲歡忌太過。",
            "未能全勁瘦，已覺近平和。",
            "嫩蘗隨時摘，微瑕極力磨。",
            "成名待三十，存藁不須多。"
        ],
        "title": "題魏公輔詩卷",
        "id": "0c8ef719-1b3e-4e3d-92cc-53dec0ccdcd0"
    },
    {
        "author": "方回",
        "paragraphs": [
            "往年辭膝下，侯頖領儒冠。",
            "遠憶門閭望，遄歸澗谷盤。",
            "即今惟教子，不肯更求官。",
            "何限公台貴，親顔未必歡。"
        ],
        "title": "題徐子愚道悅堂二首  其一",
        "id": "5179d4b3-23ea-43d4-acc8-68ac8fa66161"
    },
    {
        "author": "方回",
        "paragraphs": [
            "高門可旌表，瀟灑郡城西。",
            "沼有王祥鯉，塒無郭泰雞。",
            "寒衣催婦織，奇字課兒題。",
            "堂上慈顔近，家人語亦低。"
        ],
        "title": "題徐子愚道悅堂二首  其二",
        "id": "5575ac47-9fbf-4aa0-93f3-925dfb608a4a"
    },
    {
        "author": "方回",
        "paragraphs": [
            "無復黄金带，空餘白雪鬚。",
            "滿城驚再至，一馬與同癯。",
            "意廣輕餘子，時難老腐儒。",
            "故園猶可灌，終不歎窮途。"
        ],
        "title": "重至秀山售屋將歸十首  其一",
        "id": "2ae19faa-b616-4a62-82a7-c8e9b7435176"
    },
    {
        "author": "方回",
        "paragraphs": [
            "秀山山下榻，欹枕肯重來。",
            "醉任門無掩，貧知盜□□。",
            "□□終夜聽，老樹幾年培。",
            "歸橐殘書少，舟輕亦快哉。"
        ],
        "title": "重至秀山售屋將歸十首  其二",
        "id": "0f32a573-ce84-40bd-858f-ebe864923274"
    },
    {
        "author": "方回",
        "paragraphs": [
            "高下花千樹，東西屋百間。",
            "一毫非易得，雙手竟空還。",
            "勇銳傷輕脫，愚冥昧險艱。",
            "全城保生齒，終覺愧衰顔。"
        ],
        "title": "重至秀山售屋將歸十首  其三",
        "id": "814fb26e-cd98-4a06-b4f9-a2abb33bafce"
    },
    {
        "author": "方回",
        "paragraphs": [
            "全家先去盡，父老莫依依。",
            "故是猶相愛，其如自合歸。",
            "亂山回醉眼，急雨迫寒衣。",
            "不用空惆悵，初來計已非。"
        ],
        "title": "重至秀山售屋將歸十首  其四",
        "id": "13aa2a23-e819-4bfb-b231-63bc39830258"
    },
    {
        "author": "方回",
        "paragraphs": [
            "賃舟歸亦易，猶欠賃舟錢。",
            "殘闕書難售，空寬宅盡捐。",
            "俊□吾所慣，幼稚自堪憐。",
            "生世都能幾，嚴州十二年。"
        ],
        "title": "重至秀山售屋將歸十首  其五",
        "id": "bceef17b-4803-4f10-9d31-8fc3a9ed18b2"
    },
    {
        "author": "方回",
        "paragraphs": [
            "本謂馳亨軔，焉知蹈駭機。",
            "七年當郡寄，一物不家歸。",
            "池□魚猶聚，庭看竹未稀。",
            "後人低價得，應免苦相譏。"
        ],
        "title": "重至秀山售屋將歸十首  其六",
        "id": "f19c045b-8f68-4fd7-81dd-b6216f2eeb26"
    },
    {
        "author": "方回",
        "paragraphs": [
            "百戰黄塵裏，偷閒我亦能。",
            "隔牆呼酒友，過渡訪詩僧。",
            "謾說銅分虎，寧防玉點蠅。",
            "千金牘背事，空復憤填膺。"
        ],
        "title": "重至秀山售屋將歸十首  其七",
        "id": "e9116dc5-e45c-4a23-8ff3-4f992085744d"
    },
    {
        "author": "方回",
        "paragraphs": [
            "雖曾爲太守，過似布衣貧。",
            "未足肩前輩，猶應勝近人。",
            "苦吟常不寐，得句忽如神。",
            "玉食轘東市，何如保幅巾。"
        ],
        "title": "重至秀山售屋將歸十首  其八",
        "id": "7706c307-b379-4e95-8d4d-d179fc2089bd"
    },
    {
        "author": "方回",
        "paragraphs": [
            "離亂斯人致，艱危我輩當。",
            "渾淪俄破碎，桀黠盡飛揚。",
            "吐舌何能已，捫心肯自量。",
            "忍窮非左計，天象看弧狼。"
        ],
        "title": "重至秀山售屋將歸十首  其九",
        "id": "688d0906-c9ce-457d-bf23-f29dc0d755fc"
    },
    {
        "author": "方回",
        "paragraphs": [
            "田園亡失後，兒女長成時。",
            "救急終無策，紓憂漫有詩。",
            "數年爲去計，今日是歸期。",
            "把酒東籬處，黄花賸幾枝。"
        ],
        "title": "重至秀山售屋將歸十首  其一○",
        "id": "2a0bb114-0a26-4620-a20e-e3bfff9d28ab"
    },
    {
        "author": "方回",
        "paragraphs": [
            "騷騷從何來，高樹暗淅瀝。",
            "颯颯未云已，虛簷微點滴。",
            "□□忽遽作，稍疏仍驟密。",
            "寒飈尋侑之，浩洶陣馬隻。",
            "□□□□翻，濺瀉類朴擊。",
            "决渠落深沼，鞺鞳激水石。",
            "衾薄四體□，□滅百慮寂。",
            "閉目觀我身，未覺白勝黑。",
            "已而悄然靜，鳴聲惟蟋蟀。",
            "質明靸破鞋，滿砌落葉濕。"
        ],
        "title": "秋夜聽雨",
        "id": "1ca5ab12-0e94-4b34-aeb2-10bd728c3a56"
    },
    {
        "author": "方回",
        "paragraphs": [
            "今年夏潦甚，秋暑亦云劇。",
            "豳霜屆授衣，垢汗著單浴。",
            "園渴困力灌，井竭疲遠汲。",
            "甲子似宜晴，一雨竟三日。",
            "□□□□僧，溪漲渡欲隔。",
            "頗復念幼子，餠蔬誰與摘。",
            "此地非我家，暫到猶是客。",
            "歸舟可上灘，深湍沒巨石。",
            "貲費殊未辦，褐粟闕補糴。",
            "空庭無來人，爬癢看簷滴。"
        ],
        "title": "八月晦甲子雨至九月二日懷同來二僧及兩子",
        "id": "ef1094fc-ad45-4ded-8bae-7f945d774fe5"
    },
    {
        "author": "方回",
        "paragraphs": [
            "登高佳辰近，暗數屈指七。",
            "古郡擁亂山，危亭低落日。",
            "未堪摘嘉菊，亦且醉新秫。",
            "矢詩記同遊，是歲實丙戌。"
        ],
        "title": "九月三日晚登秀亭分韻得七字",
        "id": "a1339df6-3386-4ea7-ada6-7838f56e73fe"
    },
    {
        "author": "方回",
        "paragraphs": [
            "一城最高處，晚色引躋攀。",
            "莽莽斗牛野，重重吳越山。",
            "秋將佳句畫，人共老僧閒。",
            "聚首非容易，何妨酩酊還。"
        ],
        "title": "分韻實得閒字再賦",
        "id": "4c17e674-d310-40fd-b5a0-c1250f50ad3f"
    },
    {
        "author": "方回",
        "paragraphs": [
            "瘦骨如山老病驄，圉邕治藥竟無功。",
            "豈徒倜儻權奇惜，曾與艱難險阻同。",
            "萬里風沙來往外，十年賓旅送迎中。",
            "□□一失真難得，寧少人間女頰紅。"
        ],
        "title": "九月五日所乘小驄不起",
        "id": "973bb645-5885-475e-b9a4-5e48a076ff4c"
    },
    {
        "author": "方回",
        "paragraphs": [
            "駿駛元奇崛，馴良蔑等倫。",
            "窮途曾盡力，徒步始傷神。",
            "未易營阿堵，何由肖乞銀。",
            "佛書端可信，當復轉人身。"
        ],
        "title": "再賦惜小驄二首  其一",
        "id": "370e5bd7-3baa-45b7-a39f-846021d2e66a"
    },
    {
        "author": "方回",
        "paragraphs": [
            "駿骨直千金，難求起死針。",
            "雖云爲馬□，却似有人心。",
            "氈帳長城遠，旗亭委巷深。",
            "老身全頼此，完璧到如今。"
        ],
        "title": "再賦惜小驄二首  其二",
        "id": "2d16d291-da3f-4d11-a474-be962d85255c"
    },
    {
        "author": "方回",
        "paragraphs": [
            "佳節携壺意，全如杜牧之。",
            "百年誰不死，九日可□□。",
            "□□差能飲，平生政坐癡。",
            "胸中不酩酊，未許野人知。"
        ],
        "title": "九日南山寺",
        "id": "be3bf31f-866d-42c3-86c2-3611de4f0888"
    },
    {
        "author": "方回",
        "paragraphs": [
            "山寒小雨晴，落葉獻秋聲。",
            "酒可諸僧共，詩須此老評。",
            "鈎簾脩竹淨，闢戶遠江橫。",
            "相送依依意，丹青畫不成。"
        ],
        "title": "九日歸自南山",
        "id": "39a0c9a8-a482-45b4-9d56-ecbf496a8ceb"
    },
    {
        "author": "方回",
        "paragraphs": [
            "小貪咂蚊蠅，大貪噬豺狼。",
            "此類殊不少，毒虐紛披猖。",
            "獨彼寒士者，自身無衣裳。",
            "唧唧如蟋蟀，與人憂雪霜。",
            "平生謹繩墨，絲銖較詞章。",
            "寒士苟無命，低垂困名場。",
            "風塵一以起，盜賊腰金章。",
            "寒士但忍餓，顔色無晶光。",
            "豹胎紫駝峰，不到寒士腸。",
            "斧碪斫將相，寒士亦不忙。"
        ],
        "title": "寒士吟",
        "id": "bb191551-6e25-45b6-9a17-e525bd5c10f9"
    },
    {
        "author": "方回",
        "paragraphs": [
            "代步僅一馬，奄忽乏敝帷。",
            "扶輿陟南山，幸有淵明兒。",
            "樹陰玩苔蘚，稍讀古板碑。",
            "江湖豈無人，不如僧能詩。",
            "□□□□杪，竊慮高必危。",
            "穩坐勿競險，羲農端在茲。",
            "歡伯偶就招，引滿奚容辭。",
            "未飲覺秋寒，既飲忘百爲。",
            "何以得渡江，醉中初不知。",
            "至今酒醒夜，絕歎斯遊奇。"
        ],
        "title": "十一夜無寐懷九日南山之遊",
        "id": "5b3eda9a-6993-467b-a568-ab7039f47a11"
    },
    {
        "author": "方回",
        "paragraphs": [
            "少年妄有意，與世扶危顛。",
            "神遊渺八極，詎嘗□□□。",
            "□□覆天地，鼎沸同熬煎。",
            "勺水空自揚，偶茲微命完。",
            "貪夫遂□欲，得所恬以安。",
            "君子抱古見，十事十不然。",
            "觀人眼難開，不如返自觀。",
            "此心既已了，口亦何必言。"
        ],
        "title": "西齋秋感二十首  其一",
        "id": "c6bb0d8d-984a-4947-b09a-a3b72253a3f0"
    },
    {
        "author": "方回",
        "paragraphs": [
            "尼父歎逝川，匪惜歲月流。",
            "斯道未嘗絕，是身當自脩。",
            "蒼姬尚可爲，遽已云繼周。",
            "代謝理必爾，天命夫何尤。",
            "騷人痛楚亡，哀怨悲凜秋。",
            "汝能護青陽，終不黄落不。",
            "至人盡其心，分外非吾憂。",
            "所以牛山淚，徒爲晏子羞。"
        ],
        "title": "西齋秋感二十首  其二",
        "id": "f87bded8-a706-4649-9c35-edd8fd0b63a5"
    },
    {
        "author": "方回",
        "paragraphs": [
            "寂靜無所爲，宴坐觀我天。",
            "此心儼不動，豈即非聖賢。",
            "孰謂軻也死，斯文遂無傳。",
            "鳳麟有嘴角，煎膠寄遺編。",
            "斂之入方寸，可續千古弦。",
            "世人不識察，自眩良獨難。",
            "仲舒聊下帷，子雲姑草玄。",
            "與世留醫方，良醫其舍旃。"
        ],
        "title": "西齋秋感二十首  其三",
        "id": "6082b324-4fbe-47a3-9e71-ce9513d6af85"
    },
    {
        "author": "方回",
        "paragraphs": [
            "血氣少未定，所見恨淺局。",
            "百煉至老成，精力已不足。",
            "所□著法言，紀事纂實錄。",
            "向來竊有志，遲迴未欲速。",
            "□□□□盡，斷簡浩難續。",
            "意長歲月短，雪髪忽已禿。",
            "德功兩莫攀，其次當自勗。",
            "山中假餘年，不遠尚可復。"
        ],
        "title": "西齋秋感二十首  其四",
        "id": "d3b54478-df0e-4c94-83c6-56b070fbd3d8"
    },
    {
        "author": "方回",
        "paragraphs": [
            "蛇鼠必夜出，鴟鴞以暗鳴。",
            "有時亦不然，白晝或縱橫。",
            "風俗昔忠厚，文物當承平。",
            "一夫負微慝，不逃清議評。",
            "古道□□喪，時危驚亂兵。",
            "姦黠逞所爲，氣驕貨寶盈。",
            "一有指與譏，禍患可立生。",
            "儒士菜色面，仰天但吞聲。"
        ],
        "title": "西齋秋感二十首  其五",
        "id": "30b15709-5d8a-4882-9b4f-ef12fd3169b8"
    },
    {
        "author": "方回",
        "paragraphs": [
            "老態夜乃見，終無甜夢期。",
            "西齋卧空壁，適值殘□□。",
            "□□寒雨來，此聲世誰知。",
            "四更遠雞鳴，披衣起題詩。",
            "舌根涎唾盡，汲泉潄空頤。",
            "聊寫鬰結心，稍寄幽婉辭。",
            "量近何所苦，騖遠將焉思。",
            "一夕漏鼓五，不寐常四之。"
        ],
        "title": "西齋秋感二十首  其六",
        "id": "b70fe920-1d37-4786-b530-8b14a4b49ea0"
    },
    {
        "author": "方回",
        "paragraphs": [
            "孤燈閲近史，傷哉宣靖中。",
            "起兵破中原，不在鴨綠東。",
            "乃在江之南，臨川一老翁。",
            "文高學本僻，行急名驟穹。",
            "性命了未諳，物務藐弗通。",
            "聚斂改法度，開邊興兵戎。",
            "祐符不坐黨，粘斡焉來攻。",
            "朽骨諒已盡，遺禍猶無窮。"
        ],
        "title": "西齋秋感二十首  其七",
        "id": "159591eb-8c46-4dc2-be7b-ceb52078bba9"
    },
    {
        "author": "方回",
        "paragraphs": [
            "明年七袠開，頭白焉用悲。",
            "佚樂或早死，老窮君勿嗤。",
            "幼小入學堂，憶我十歲時。",
            "堂宇化爲灰，無復同學兒。",
            "二十上京華，生齒何熙熙。",
            "千萬骨已朽，世換朝市移。",
            "夜枕念此事，百感心自知。",
            "颯颯落葉墮，浩浩寒風吹。"
        ],
        "title": "西齋秋感二十首  其八",
        "id": "9bd1b33e-fc26-406a-beb9-607b81166d13"
    },
    {
        "author": "方回",
        "paragraphs": [
            "我家清溪上，門臨紫陽山。",
            "有一不死人，垂雲遨其間。",
            "□□所著書，隻字不可刪。",
            "上言造化樞，下述性命關。",
            "一讀□□病，再讀開心顔。",
            "讀之三十年，騎鵠超塵寰。",
            "蒼生苦無福，朽竹秋苔斑。",
            "浪求西王母，八駿空迴環。"
        ],
        "title": "西齋秋感二十首  其九",
        "id": "1222c318-4bb0-4a24-a4e4-89610bf0c741"
    },
    {
        "author": "方回",
        "paragraphs": [
            "聽雨勝觀雨，觀雨須高樓。",
            "細雨或終日，高樓令人愁。",
            "不如空齋夜，聽雨詩思幽。",
            "雨作樹聲洶，萬葉鳴颼飀。",
            "雨止簷聲絕，忽續一滴秋。",
            "此時佳句來，自得不待求。",
            "暮年識此味，□廬真宜休。",
            "何如大醉眠，紅日生床頭。"
        ],
        "title": "西齋秋感二十首  其一○",
        "id": "953a6853-2c20-4ed9-9b56-544b9897241b"
    },
    {
        "author": "方回",
        "paragraphs": [
            "鐘動市聲絕，夜禁嚴鞭笞。",
            "獨許浮屠氏，鐃唄恣□□。",
            "□□有病死，信巫不信醫。",
            "既死又信佛，佛事殊不貲。",
            "兒女數歡戲，頓失哭泣悲。",
            "一家不若是，里巷訕笑之。",
            "高堂十七篇，豈不存喪儀。",
            "世事無一古，儒業偏獨衰。"
        ],
        "title": "西齋秋感二十首  其一一",
        "id": "f105d86f-d33d-4e69-b369-0addf21d4073"
    },
    {
        "author": "方回",
        "paragraphs": [
            "靈運永嘉日，玄暉宣城時。",
            "池草既清唱，窗岫亦妍辭。",
            "郡勝山水媚，心賞良足怡。",
            "廟廊有顔沈，味合深己知。",
            "桐瀨較二□，川嶺信復奇。",
            "拙陋方二謝，豈不粗能詩。",
            "兵革值遷變，衣冠逢亂離。",
            "已矣莫我識，悵焉歸棹遲。"
        ],
        "title": "西齋秋感二十首  其一二",
        "id": "f9be6222-2893-4447-a0fb-042d07b63ab3"
    },
    {
        "author": "方回",
        "paragraphs": [
            "木落雨淅瀝，燈昏鼠窺覦。",
            "早卧定不寐，魯經略卷舒。",
            "共姬一婦人，葬與嫁之初。",
            "四十三年間，九見褒筆書。",
            "傅母夜闕一，甘就焚如枯。",
            "表此以愧彼，有軀不如無。",
            "西子沼人國，改事遨五湖。",
            "嗟嗟東昏侯，猶不失玉奴。"
        ],
        "title": "西齋秋感二十首  其一三",
        "id": "b63e6e86-4c35-400f-b111-07df17d3a5a2"
    },
    {
        "author": "方回",
        "paragraphs": [
            "如仁故宜褒，小器自當貶。",
            "聖言存至公，功罪豈相□。",
            "□□微此人，孰禦匪茹玁。",
            "歸坫備大夫，亦已越繩檢。",
            "末季饒檮餮，妄自作崖厂。",
            "聘室至無算，食玉不云忝。",
            "絲毫靡建立，日夜煽虐焰。",
            "攫啖知飽足，曾不如猿嗛。"
        ],
        "title": "西齋秋感二十首  其一四",
        "id": "d5de93b1-a7de-49cb-b229-6e494eb26f92"
    },
    {
        "author": "方回",
        "paragraphs": [
            "里選出井田，賢能貢王都。",
            "亦有起農畔，在官爲胥徒。",
            "河汾著中說，明明析二途。",
            "鞭算尚察此，廢吏寧用儒。",
            "顧義不顧利，可與論唐虞。",
            "識字不識理，止合供走趨。",
            "一日抱公牘，千金肥爾軀。",
            "槁項泥六籍，歲晏寒無襦。"
        ],
        "title": "西齋秋感二十首  其一五",
        "id": "28706913-f21b-40f1-b5e2-e8136e67472b"
    },
    {
        "author": "方回",
        "paragraphs": [
            "欲雨雨不墮，謂晴晴無期。",
            "秋陰白日暗，黯淡寒雲垂。",
            "華盛不長保，百卉忽已衰。",
            "蕭颯枯草中，嘉菊遺妍姿。",
            "淵明但熟醉，不作騷人悲。",
            "悲更盛於騷，俗士焉得知。",
            "感極每欲死，唯酒能寬之。",
            "幸有杯中物，勿惜時一持。"
        ],
        "title": "西齋秋感二十首  其一六",
        "id": "6dbfab47-5a76-44a8-8e32-c38a046f2ca1"
    },
    {
        "author": "方回",
        "paragraphs": [
            "齊梁陳隋詩，真可以不作。",
            "至如晉宋間，淵明可無學。",
            "盲統集文選，似以刖報璞。",
            "後生今寒蟬，焉識獨唳鶴。",
            "緬懷東籬間，用意極玄邈。",
            "筆勢所到處，足與二雅角。",
            "心期重華並，襟度大庭朴。",
            "瓶空無酒斟，肯受寄奴託。"
        ],
        "title": "西齋秋感二十首  其一七",
        "id": "a9029489-dfc4-4004-bf0a-7a03ef86208d"
    },
    {
        "author": "方回",
        "paragraphs": [
            "寒士足奇士，貴人多俗人。",
            "俗人尚自可，盜賊乘風塵。",
            "子美客長安，悲歌驚鬼神。",
            "柄國者誰子，曲江近前嗔。",
            "逆臣自此起，强藩由是振。",
            "乃至餓隸輩，貂冕垂長紳。",
            "狼狽老拾遺，拾橡逃隴岷。",
            "我每讀其詩，吞淚聲酸辛。"
        ],
        "title": "西齋秋感二十首  其一八",
        "id": "bb496aee-f934-4701-84a1-e205c21fa401"
    },
    {
        "author": "方回",
        "paragraphs": [
            "吾所學詩伯，近世惟二陳。",
            "稍換後山骨，復寫簡□□。",
            "□□足活法，亦復窺天珍。",
            "妙年張文潜，晚節呂居仁。",
            "書名始畫屋，但疏勿與親。",
            "雍容曳紳裾，彼爲何等人。",
            "去去白雲外，保此詩酒身。",
            "我死或不死，汝死爲埃塵。"
        ],
        "title": "西齋秋感二十首  其一九",
        "id": "dc27bffe-9ea1-4511-8e40-367e4b90bd90"
    },
    {
        "author": "方回",
        "paragraphs": [
            "江上楓已丹，林中橘猶綠。",
            "天寒百骸痛，抱膝玩幽獨。",
            "生世六十年，鮮榮足憂辱。",
            "賦歸棄空廬，惜此數竿竹。",
            "兒孫共十輩，何計給饘粥。",
            "萬事不如人，唯詩尚可讀。",
            "秋感二十篇，夜斷朝復續。",
            "開樽寘前庭，一杯歌一曲。"
        ],
        "title": "西齋秋感二十首  其二○",
        "id": "ca9106a3-a200-48dd-87f9-43a5b022cdd7"
    },
    {
        "author": "方回",
        "paragraphs": [
            "魯翁秀山歸，虛翁錢塘留。",
            "虛翁秀山來，魯翁錢塘遊。",
            "中秋前三日，西東各登舟。",
            "及至中秋夕，兩翁空相求。",
            "是夕亦無月，欲飲無朋儔。",
            "重九謂胥會，獨醉南山秋。",
            "風雨更旬餘，掩關空室幽。",
            "忽聞落葉響，野屨穿林陬。",
            "驚視乃魯翁，虛翁失百憂。",
            "急呼一斗酒，果茹與兒謀。",
            "俗態定難詰，時事勿浪籌。",
            "默酌無一語，世人知此不。"
        ],
        "title": "喜賓暘歸",
        "id": "f2b82c41-acf2-4077-9ee4-96119d8965fc"
    },
    {
        "author": "方回",
        "paragraphs": [
            "五臺秋雪外，一鉢幾年歸。",
            "名剎今無數，真僧似此稀。",
            "萬山供破屩，九月耐單絺。",
            "定憶穿南麓，同聽落葉飛。"
        ],
        "title": "送起上人",
        "id": "51cf02b0-6c34-49eb-a3a8-b488ec5c9bb7"
    },
    {
        "author": "方回",
        "paragraphs": [
            "同公遊兩月，語少道懷深。",
            "自了爲僧事，終無住院心。",
            "□□攀老樹，蘚石上危岑。",
            "蕭閣題詩處，何時肯重尋。"
        ],
        "title": "送來上人",
        "id": "b47eeefc-8180-44dd-9772-879f996ba8dd"
    },
    {
        "author": "方回",
        "paragraphs": [
            "舞燕歌鶑子所無，不無燈照短檠書。",
            "酒來形影相酬酢，詩就烟霞共卷舒。",
            "八極渺茫供傲睨，一襟空洞極恢疏。",
            "世間底是英雄物，未許曹瞞笑本初。"
        ],
        "title": "次韻賓暘齋中獨坐五首  其一",
        "id": "e9e4a9bb-a070-4276-896d-28369e54770f"
    },
    {
        "author": "方回",
        "paragraphs": [
            "詩來似訴屈原醒，阿堵於公頗不庭。",
            "白水真人從斷絕，丹元童子尚神靈。",
            "秋眠簟未捐桃竹，晚食齏應勝韭萍。",
            "肯美張蒼肥若瓠，從來吟影只伶俜。"
        ],
        "title": "次韻賓暘齋中獨坐五首  其二",
        "id": "26c49b3b-dc41-4398-aba9-4167d1ff0ce3"
    },
    {
        "author": "方回",
        "paragraphs": [
            "蟻潰金隄薄俗頹，聖門誰與嗣雲來。",
            "良難託諷追風雅，只可微辭紀定哀。",
            "有志向能穿虎石，無疑今始悟蛇杯。",
            "掀天氣燄吾嘗見，轉首空成一聚埃。"
        ],
        "title": "次韻賓暘齋中獨坐五首  其三",
        "id": "ca81baab-be32-44a4-bfe0-d917a2322032"
    },
    {
        "author": "方回",
        "paragraphs": [
            "誰歟載筆掌絲綸，霧雨何傷隠豹文。",
            "絕望都俞參稷契，劣能損益記周殷。",
            "蠹殘書冊猶堪覷，草沒階除儘不耘。",
            "鄭老襟期少陵解，從渠衮衮更紛紛。"
        ],
        "title": "次韻賓暘齋中獨坐五首  其四",
        "id": "ffdbd3f8-00d3-4dc6-bbea-2863a8724c99"
    },
    {
        "author": "方回",
        "paragraphs": [
            "慣忍饑窮即聖賢，松心玉質未貞堅。",
            "苦無知己庸何憾，斷不逢人便乞憐。",
            "龜鶴算高終老死，星辰位定有推遷。",
            "味公獨坐詩中意，可惜侵尋絳縣年。"
        ],
        "title": "次韻賓暘齋中獨坐五首  其五",
        "id": "1adf672a-3d69-46f9-b801-21a60cf7cdb1"
    },
    {
        "author": "方回",
        "paragraphs": [
            "天憐遲莫與清閒，閒上高山看遠山。",
            "世味已如玄酒淡，名場肯復左輪殷。",
            "千爭萬競塵埃裏，古恨今愁莽蒼間。",
            "□□誰來問詩叟，應輸老樹識蒼顔。"
        ],
        "title": "十月三日秀亭二首  其一",
        "id": "8dd8ae2f-95b9-4f95-af61-150199f70ac1"
    },
    {
        "author": "方回",
        "paragraphs": [
            "亂峰古壘一荒臺，自笑衰翁去復來。",
            "石怪更宜添薜荔，樹枯猶許寄莓苔。",
            "四天無壁供詩眼，萬古皆空付酒杯。",
            "惆悵遠慚羊叔子，秋陰欲暮角聲哀。"
        ],
        "title": "十月三日秀亭二首  其二",
        "id": "aef54452-e66d-4827-846a-9ad3d08ad241"
    },
    {
        "author": "方回",
        "paragraphs": [
            "眇忽微茫一入思，穿天匝地遍垓維。",
            "殘秋夜靜山深處，孤客燈昏酒醒時。",
            "自寶此身方有壽，不窮我輩更無詩。",
            "少陵同谷七歌在，每一歌之淚欲垂。"
        ],
        "title": "不寐",
        "id": "1fa44548-e278-43bd-9b48-1e9e208c797d"
    },
    {
        "author": "方回",
        "paragraphs": [
            "一從鼙鼓沸烟塵，十士相逢八九貧。",
            "夢境誰能爲達者，醉鄉猶幸屬閒人。",
            "剩留佳句傳來世，謹護風寒養病身。",
            "歸去吾家有何物，豈無江水濯緇巾。"
        ],
        "title": "十月六日小酌以自寶此身方有壽分韻得身字",
        "id": "86787729-ca72-4f9c-b6f4-b105b5a142a7"
    },
    {
        "author": "方回",
        "paragraphs": [
            "此老良高誼，能來問故侯。",
            "人清嚴瀨水，家住沁園州。",
            "兀坐元無事，閒談幸少留。",
            "重逢定何日，歸夢在瓜疇。"
        ],
        "title": "次韻謝河內張明府來訪",
        "id": "6e5c8a66-4200-4c33-833f-fd8c13d3b220"
    },
    {
        "author": "方回",
        "paragraphs": [
            "秀亭亭上果何似，兩水萬山圖畫開。",
            "霜入川原疏草木，烟銷城市出樓臺。",
            "半空鷺點客愁破，何許笛吹詩句來。",
            "異日夢魂應歷歷，醉僧同此藉莓苔。"
        ],
        "title": "別秀亭五首  其一",
        "id": "f20fc253-fea0-4141-9f06-96179940be35"
    },
    {
        "author": "方回",
        "paragraphs": [
            "七載專城閒五載，頼逢此地足娛賓。",
            "高憑遠眺最佳處，□飲能吟凡幾人。",
            "晚輩漸催前輩老，來時豈料去時貧。",
            "是身朽腐心無愧，他日誰能踵後塵。"
        ],
        "title": "別秀亭五首  其二",
        "id": "56b0113c-6664-42d2-be9b-5c9f310a3917"
    },
    {
        "author": "方回",
        "paragraphs": [
            "醉翁亭記四時樂，我樂謂何寧不慚。",
            "滿地落花供妓席，隔江殘雪認僧庵。",
            "邦人解學推敲勢，野叟時同爾汝談。",
            "盜賊猖狂兵革沸，誰憐此老苦中甘。"
        ],
        "title": "別秀亭五首  其三",
        "id": "4f49ce2c-e3a9-4ce3-9996-81e15e9791b0"
    },
    {
        "author": "方回",
        "paragraphs": [
            "市人指點應怪訝，拄杖倚空何所爲。",
            "戍角征鼙曾洶洶，樵歌牧笛尚熙熙。",
            "風流剩有登臨興，摇落寧無代謝悲。",
            "□□翁詩吾解賦，昇平不似放翁時。"
        ],
        "title": "別秀亭五首  其四",
        "id": "a0867b8d-a209-417a-a3df-495437441129"
    },
    {
        "author": "方回",
        "paragraphs": [
            "作郡說貧人肯信，屋今售矣亦無田。",
            "囊中詩稿三千首，案上書燈十二年。",
            "馬死尚難求別馬，船歸不過駕空船。",
            "秀亭手種花如錦，迴首春風一惘然。"
        ],
        "title": "別秀亭五首  其五",
        "id": "64b07f17-6053-426f-be2d-2b6b96277593"
    },
    {
        "author": "方回",
        "paragraphs": [
            "伏雞護窠能搏貍，人物一理誰無兒。",
            "南山斑寅産三稚，野人採樵遥見之。",
            "蕭蕭落日黄茅塢，睥睨田家窺水牯。",
            "銜歸穴中哺爾雛，豈不此心慈父母。",
            "射石沒羽李將軍，兩老於菟如有聞。",
            "倀鬼夜報旦出獵，遁逃遠入千重雲。",
            "縱火鳴鼙括原隰，生擒二彪逸其一。",
            "食肉寢皮勿遺患，壯士揮戈血鮮滴。",
            "滴血滿地遺腥臊，頑嚚昏暮來咆哮。",
            "舐沙齧土擦樹木，如哭如泣空哀號。",
            "君不見楚靈投車痛子死，爾殺人子亦多矣。",
            "又不見祿山反噬逆天理，逆雛先斮長安市。",
            "渠魁未縛嫗與翁，凶酋肆虐焉可容。",
            "安得馮攘卞刺掃此輩，假威之狐羣亦空。"
        ],
        "title": "乳虎行",
        "id": "cae6dcb5-0d49-447a-9dd7-72f9e4db0272"
    },
    {
        "author": "方回",
        "paragraphs": [
            "讀書不見理，作詩欲求名。",
            "定非百世士，苟且誑此生。",
            "蹇予脫萬死，老氣空崢嶸。",
            "莫年識見進，深夜精神清。",
            "一燈何可暗，鼠輩將肆行。",
            "不惜三披衣，續膏挑復明。"
        ],
        "title": "夜思",
        "id": "7c37dd5e-9762-40db-8ab6-b1deac2b1bc2"
    },
    {
        "author": "方回",
        "paragraphs": [
            "鄰壁偶過從，舉杯相爾汝。",
            "初筵供園蔬，鹹韭最爲美。",
            "稍□始進果，乾栗頗便齒。",
            "數十至無算，醒已五鼓矣。",
            "問言案酒何，唯獨螃蟹爾。",
            "萬事不稱意，此乃差可喜。"
        ],
        "title": "鄰飲",
        "id": "97ce0486-de9e-4bf6-abd7-be908e84ac6c"
    },
    {
        "author": "方回",
        "paragraphs": [
            "餘生如涸魚，斗水足可活。",
            "父子自相濡，不望江湖闊。",
            "使吾道當亨，時平己身達。",
            "運往年歲莫，滋厭耳根聒。",
            "與其强磬折，孰若謹囊括。",
            "心憐童穉饑，此事亦已末。"
        ],
        "title": "餘生",
        "id": "3d7ecfa3-5683-4307-9123-67a2a94b1253"
    },
    {
        "author": "方回",
        "paragraphs": [
            "少戇不識事，誤以仕爲生。",
            "三已至四五，貲用都不營。",
            "兒累僅十輩，捐田無可耕。",
            "傍觀不勝憂，餒死諒亦輕。",
            "肉食或色墨，夢寐心膽驚。",
            "瓜田良寂寞，當無走狗烹。"
        ],
        "title": "少戇",
        "id": "22ad2b66-65c0-4c66-99c5-bc4bb50e80d2"
    },
    {
        "author": "方回",
        "paragraphs": [
            "粲粲夫容花，昨日猶鮮妍。",
            "顦顇忽乃爾，霜實使之然。",
            "南山有松柏，初未見貞堅。",
            "弱草一已萎，獨立衆木前。",
            "世不逮王霸，天猶生聖賢。",
            "君諒達茲理，何用常憂煎。"
        ],
        "title": "夫容",
        "id": "60456e0d-c9a7-4d1f-bf67-402a629e2c7f"
    },
    {
        "author": "方回",
        "paragraphs": [
            "檻車二稚虎，舁者過牆外。",
            "犬何自知之，怖慄竄牆內。",
            "萬物各有氣，遥感不待對。",
            "玉寶潜地底，九霄露光怪。",
            "一夫全其神，山靈百妖退。",
            "矧乃重華時，濟濟夔龍會。"
        ],
        "title": "稚虎",
        "id": "ad31e478-b11d-4b70-8336-fcfb1c35a587"
    },
    {
        "author": "方回",
        "paragraphs": [
            "仲秋帆清湍，單衣滴垢汗。",
            "曾不兩朔望，擁綿熾爐炭。",
            "萬古正如此，寒燠頃刻換。",
            "愁人苦夜長，志士惜日晏。",
            "何似酩酊翁，懵不辨昏旦。",
            "百年會有盡，一朝非所患。"
        ],
        "title": "寒燠",
        "id": "dc90fd79-5d4e-4909-a0fc-27dca1f66c71"
    },
    {
        "author": "方回",
        "paragraphs": [
            "奠國荷隆棟，扶世納夷軌。",
            "勳庸書盟府，名氏垂信史。",
            "畫餠既無成，墜甑亦云已。",
            "幽哦陶倦情，閒讀探玄理。",
            "嗜古植雅正，憤俗馘淫靡。",
            "尚堪輩前哲，未屑睨餘子。",
            "寒門車馬絕，良月風日美。",
            "旁近東西鄰，邂逅二三士。",
            "無錢焉能神，有酒猶粗旨。",
            "炙臠割肥羊，鱠材斫長鯉。",
            "隨分匪强致，乘興肯中止。",
            "鈎深出該洽，砭疾伐鄙俚。",
            "縮頸罰令苛，撫掌戲語綺。",
            "豪歌眇羣兒，大笑驚數里。",
            "一翁醉而踣，兩生掖不起。",
            "心廣窮亦樂，氣衰老且死。",
            "生生天壤間，知命者罕爾。",
            "予將歸萬山，後日當憶此。"
        ],
        "title": "十月十九日小酌分韻得里字",
        "id": "b557f16b-713b-4daa-b8cc-b2d76897ef75"
    },
    {
        "author": "方回",
        "paragraphs": [
            "疽根蟠閫內，命也可由人。",
            "蜀雪猶堅壁，江風已震鄰。",
            "功名拘氣數，文字見精神。",
            "仰藥臨危日，何曾愛此身。"
        ],
        "title": "讀宣樞南山朱公遺集二首  其一",
        "id": "1c8dd6c8-4f9b-455a-b95f-9205122bc706"
    },
    {
        "author": "方回",
        "paragraphs": [
            "廿年前一見，池口卸帆亭。",
            "老子髯初雪，門生鬢未星。",
            "漢衰諸葛死，楚恨屈原醒。",
            "惻愴觀遺集，猶欣有寧馨。"
        ],
        "title": "讀宣樞南山朱公遺集二首  其二",
        "id": "b9fb6dc1-ada5-418d-a56d-250fe11e0e89"
    },
    {
        "author": "方回",
        "paragraphs": [
            "一點書燈傳不絕，王侯卿相復何加。",
            "追惟大父同科第，喜見聞孫紹世家。",
            "奧賾蚤能探理窟，芳妍孰敢競詞華。",
            "勿言小邑青衿少，要使人人讀五車。"
        ],
        "title": "同年常簿吳次翁子萬之萬之子直卿將爲分水學官喜而賦之",
        "id": "98f37f6a-2e1b-4f22-9be2-9324c57d52e8"
    },
    {
        "author": "方回",
        "paragraphs": [
            "古五言詩今罕見，把看愈久愈精神。",
            "何能筆下有斯作，似覺眼中無此人。",
            "政用整嚴藏細潤，元從冷淡出清新。",
            "著鞭更與追陶謝，莫向齊梁踵後塵。"
        ],
        "title": "夏自然惠五言古體久之以律體和謝",
        "id": "a15653b5-a4c2-47ca-9fcb-79d3a4cdacee"
    },
    {
        "author": "方回",
        "paragraphs": [
            "畬粟鋤山稻田少，歲常平價發倉儲。",
            "鼎來官職諸公有，特表門閭近世無。",
            "甚至不乘果下馬，自應早獲掌中珠。",
            "端能賑施終如始，定見階除曳紫朱。"
        ],
        "title": "贈徐可大近旌表門閭",
        "id": "0a9a4978-3b9c-41c6-b546-f1c6f6d5ddb7"
    },
    {
        "author": "方回",
        "paragraphs": [
            "夜雨徹五更，江水長三尺。",
            "醉卧了不知，開篷灑餘瀝。",
            "蕭瑟復未已，北風阻行色。",
            "篙師請祭神，索我留半日。",
            "牲酒豈敢靳，望山頭屢側。",
            "俯船勢欲壓，檣頂立峭壁。",
            "何物野人家，奄有此奇石。",
            "長安車馬塵，兒生初未識。",
            "雞犬巉巖間，亦各適其適。",
            "休官窮太守，久混漁樵席。",
            "顧影歎鬚鬢，向來無此白。",
            "一瞬十二年，夢過竟無迹。"
        ],
        "title": "十一月旦泊大浪灘下甚雨醉卧次日乃知",
        "id": "2702aa8b-d2e2-4d50-9c84-4a0d12543305"
    },
    {
        "author": "方回",
        "paragraphs": [
            "居民汲江水，上下幾千尺。",
            "麴糵化爲酒，不肯賒一滴。",
            "高林墮黄葉，草樹黯無色。",
            "詎意阻風人，於此費永日。",
            "篷低首難擡，薪重舟頗側。",
            "醉鄉失樂土，愁城遇堅壁。",
            "呻吟得新句，欲往題蘚石。",
            "岸滑不可登，縱寫復誰識。",
            "故廬百灘西，何事乃東適。",
            "兀坐但默然，順走閲健席。",
            "豪舉與時會，洶湧浪頭白。",
            "及夫氣勢盡，泡滅豈有迹。"
        ],
        "title": "初二日甲子雨阻風自次韻",
        "id": "28fb88f5-61aa-4941-8ef7-0d1076adbb25"
    },
    {
        "author": "方回",
        "paragraphs": [
            "夜聞舟人呼，江水溢二丈。",
            "岸薪隨波流，救者何擾攘。",
            "亥子十月交，地氣不當上。",
            "十日柱礎汗，蠅蚊鬨帷幌。",
            "此時肯爲雪，豈不兆豐穰。",
            "積熱化滂沱，傾空瀉盆盎。",
            "前夕適醉卧，不省船背響。",
            "濤聲撼醒枕，於茲發孤想。",
            "炎方節候乖，病叟體膚癢。",
            "遑遑欲何之，曷日中園仰。",
            "星斗猶粲然，曉征發雙槳。",
            "起視所泊處，餘燈煜莽蒼。"
        ],
        "title": "初三日水長二丈早行",
        "id": "c3dfb333-7fa2-4d23-84dd-49467f753659"
    },
    {
        "author": "方回",
        "paragraphs": [
            "干戈踰一紀，幾度此江邊。",
            "近覺全無盜，仍欣粗有年。",
            "炊烟生古屋，晴日照新船。",
            "猶憶紛紜際，偷生盡可憐。"
        ],
        "title": "新晴過張村舊巡檢寨",
        "id": "5bcdfb5c-fdf8-47d7-8e3f-964fd5299ca8"
    },
    {
        "author": "方回",
        "paragraphs": [
            "真人飛白水，屏跡獨蒿萊。",
            "漢祀無宗廟，嚴家有釣臺。",
            "高風真可仰，逝水自堪哀。",
            "擾擾俱澌盡，千帆日往來。"
        ],
        "title": "過釣臺",
        "id": "d8b3283a-1fae-4755-96b8-bad62585d1ec"
    },
    {
        "author": "方回",
        "paragraphs": [
            "水面浮暗山，沙頭耿微火。",
            "好奇引吭窺，畏寒縮頸坐。",
            "首取帛爲袱，體用衾自裹。",
            "篙師喜風定，半夜起勁柁。",
            "平生江海耳，最與櫓聲可。",
            "詩從是中來，孰謂此計左。",
            "起視何茫茫，未覺萬有夥。",
            "浩然天地間，身世寄一舸。",
            "恭惟百鍊心，用世亦云頗。",
            "早乖晚彌誤，遲暮困旅瑣。",
            "饕婪忌潔清，軟媚惡剛□。",
            "殘生信已矣，古來豈獨我。"
        ],
        "title": "夜發長山豅",
        "id": "8ddb367a-37fa-4455-91f0-7252f7abc100"
    },
    {
        "author": "方回",
        "paragraphs": [
            "夜寒吟至曉，獨立思冥冥。",
            "浪聒風兼水，光摇火似星。",
            "微勞何足歎，大患累曾經。",
            "更念行船者，筋骸不暫停。"
        ],
        "title": "夜下富陽不寐二首  其一",
        "id": "6f894429-eb96-4437-baa2-ded7e7d0e7a4"
    },
    {
        "author": "方回",
        "paragraphs": [
            "櫓聲戛鵝鸛，風緊已爲霜。",
            "少假愁人寐，焉知旅夜長。",
            "天寒星燁煜，江闊樹微茫。",
            "底用胥濤急，吳亡越不亡。"
        ],
        "title": "夜下富陽不寐二首  其二",
        "id": "571a8c95-746b-499a-a799-3529b53c0fcc"
    },
    {
        "author": "方回",
        "paragraphs": [
            "卧厭鄰人聒，晨興亦喜晴。",
            "心知雲氣好，眼眩日華明。",
            "吾事元無節，南方暫偃兵。",
            "新粧小兒女，誰識舊承平。"
        ],
        "title": "丙戌十一月二十八日南至寓杭",
        "id": "66d3c32a-e3ee-49d8-a972-fc0aab8db9b7"
    },
    {
        "author": "方回",
        "paragraphs": [
            "三歷推周正，今當七袠開。",
            "不應嫌老迫，更用著愁催。",
            "酒竭傾渾滓，爐殘戀暖灰。",
            "故園歸去好，移樹及春栽。"
        ],
        "title": "至後",
        "id": "81d54705-b9d7-4374-af9f-c55c3993e1f3"
    },
    {
        "author": "方回",
        "paragraphs": [
            "嚴灘合問紫陽津，誤簉西湖寂寞濱。",
            "老子通身唯是骨，梅梢作意爲誰春。",
            "飽更世故全如夢，慣忍霜寒最益人。",
            "莫笑龍鍾開七袠，含珠何限已成塵。"
        ],
        "tags": [
            "西湖"
        ],
        "title": "寓杭久無詩長至後偶賦懷歸五首呈仁近仲實  其一",
        "id": "24f085ec-cfa0-4888-b368-d186b7795807"
    },
    {
        "author": "方回",
        "paragraphs": [
            "天應知我厭驅馳，故遣虺隤掩敝帷。",
            "一紀窮愁嚴瀨夢，三年長至武林詩。",
            "山深無事尚堪隠，歲暮不歸何所爲。",
            "此世與身總非昔，可能杯酒答深悲。"
        ],
        "title": "寓杭久無詩長至後偶賦懷歸五首呈仁近仲實  其二",
        "id": "8b85a1c6-66d6-49db-b93a-a4d80d7db2bb"
    },
    {
        "author": "方回",
        "paragraphs": [
            "同雲欲雪暮天陰，濁酒樓頭手自斟。",
            "漫仕偶嘗叨五馬，倦遊何止喪千金。",
            "盡捐寓宅償逋負，僅保殘書伴嘯吟。",
            "從此日長夜應短，未妨微耐曉寒侵。"
        ],
        "title": "寓杭久無詩長至後偶賦懷歸五首呈仁近仲實  其三",
        "id": "d1114439-9a06-4c96-98c4-9aaaaad52978"
    },
    {
        "author": "方回",
        "paragraphs": [
            "荒城夜悄不聞更，小閣藏燈暗復明。",
            "酒已半消詩未就，雪應欲下雨微鳴。",
            "漫欣短晷迴長至，轉覺前脩愧後生。",
            "歸與兒曹煮春薺，故應有味勝黿羹。"
        ],
        "title": "寓杭久無詩長至後偶賦懷歸五首呈仁近仲實  其四",
        "id": "369199de-b77a-45a0-a604-b86284441f9e"
    },
    {
        "author": "方回",
        "paragraphs": [
            "酒朋詩友遍人寰，大半彫零喪亂間。",
            "野曝尚分黄道日，春耕欲老紫陽山。",
            "少年多病豈知壽，晚節忍窮才得閒。",
            "身隠亂雲萬重外，誰能書札問柴關。"
        ],
        "title": "寓杭久無詩長至後偶賦懷歸五首呈仁近仲實  其五",
        "id": "5c6f22a4-7270-46ca-943e-f209b2f32d63"
    },
    {
        "author": "方回",
        "paragraphs": [
            "瀲灧紅深百盞澆，醉歸不覺路迢迢。",
            "臨分情味殷勤甚，暗遣人扶過畫橋。"
        ],
        "title": "飲歸",
        "id": "3adce6f6-6df7-4ba7-8ff0-6f4bc22955d6"
    },
    {
        "author": "方回",
        "paragraphs": [
            "健走看肥馬，饑號念凍烏。",
            "聊須闢窗戶，何敢犯泥塗。",
            "枯木癡如死，遥山淡欲無。",
            "寒天古城外，誰共醉澄湖。"
        ],
        "title": "雪後樓望",
        "id": "ed733064-6174-4579-a653-ae5cd0e0acb8"
    },
    {
        "author": "方回",
        "paragraphs": [
            "姓字喧吟社，吟鬚亦未生。",
            "更能十年讀，詎止一時名。",
            "政爾推英俊，終然要老成。",
            "聞韶問遺俗，肯學飯牛聲。"
        ],
        "title": "送師好古歸青社",
        "id": "bad0552d-f046-43e7-9243-d01623e471a3"
    },
    {
        "author": "方回",
        "paragraphs": [
            "苦寒猶強忍，空闊倚樓前。",
            "春欲回江國，人皆喜雪天。",
            "病須攻此老，窮已極今年。",
            "乘興吾何往，西歸問釣船。"
        ],
        "title": "雪霽冒寒",
        "id": "48a0a4ce-0f72-4e1b-a1ed-875efb4767fb"
    },
    {
        "author": "方回",
        "paragraphs": [
            "明年老子六十一，最憶隻身三十時。",
            "豈料衰遲脫離亂，三孫三女四男兒。"
        ],
        "title": "武林書事九首  其一",
        "id": "68254dc0-828e-449e-8876-9dfffd4dda37"
    },
    {
        "author": "方回",
        "paragraphs": [
            "竹林七賢六有子，何獨無聞劉伯倫。",
            "夢想先師授書處，城東風雨卧荒墳。"
        ],
        "title": "武林書事九首  其二",
        "id": "2d40f60c-885d-471f-ae78-4dc38503c9a1"
    },
    {
        "author": "方回",
        "paragraphs": [
            "金石典古呂伯可，風霜清聳方巨山。",
            "尚見八音合韶樂，早能九鼎象神姦。"
        ],
        "title": "武林書事九首  其三",
        "id": "e1f2588a-9e5d-4be9-99ad-166eff7a52be"
    },
    {
        "author": "方回",
        "paragraphs": [
            "公田坐謫魏京兆，一往不招江上魂。",
            "天道無知善人啞，全家死盜五孫存。"
        ],
        "title": "武林書事九首  其四",
        "id": "b28a1bfc-8010-4a0e-9c5f-b0611e3db834"
    },
    {
        "author": "方回",
        "paragraphs": [
            "狐狸夜號歌舞地，荆棘非復向朱門。",
            "有人政自不可測，一斛檳榔五百褌。"
        ],
        "title": "武林書事九首  其五",
        "id": "352e55fc-bdf3-4ab2-bc62-2ed0cfa70175"
    },
    {
        "author": "方回",
        "paragraphs": [
            "歲在戊午正月五，代宰臣供萬壽詩。",
            "鳳凰山下芙蓉閣，龍礎無蹤世不知。"
        ],
        "title": "武林書事九首  其六",
        "id": "d339caf8-cbbc-4b68-a21a-82d9c3217366"
    },
    {
        "author": "方回",
        "paragraphs": [
            "論斤買虀遺俗在，街頭商賈問童兒。",
            "不知此菜從何采，指似深宮故殿基。"
        ],
        "title": "武林書事九首  其七",
        "id": "27460e5d-9c69-4fcd-834b-e2fd609e4c59"
    },
    {
        "author": "方回",
        "paragraphs": [
            "蘭闍蘭闍一彈指，高鼻人人俱喜歡。",
            "北客近知郎罷語，南人許拜乞銀官。"
        ],
        "title": "武林書事九首  其八",
        "id": "0b2fb5ba-516d-4a55-83fb-df38f0cb8a42"
    },
    {
        "author": "方回",
        "paragraphs": [
            "我有敝廬在何許，南紫陽山北黄山。",
            "烟耕雨釣付兒輩，一榻高枕松聲間。"
        ],
        "title": "武林書事九首  其九",
        "id": "16c3cf50-315d-4b58-848b-9b44a07505af"
    },
    {
        "author": "方回",
        "paragraphs": [
            "諸公合沓據天津，往事微茫問漢濱。",
            "老病腐儒無可意，雪霜死草有重春。",
            "散花不復來天女，中酒焉能致聖人。",
            "誰且生塵賦羅襪，吾家已恐甑生塵。"
        ],
        "title": "次韻仁近見和懷歸五首  其一",
        "id": "ca61d271-c0b9-4a8b-9212-8befecbec4ea"
    },
    {
        "author": "方回",
        "paragraphs": [
            "輪蹄追想禁街馳，尚有君平賣卜帷。",
            "遁世久忘三接卦，懷人空賦八哀詩。",
            "斂華就實嗟何及，悟往知來尚可爲。",
            "歸去井梧應好在，白頭江令自堪悲。"
        ],
        "title": "次韻仁近見和懷歸五首  其二",
        "id": "ffef7efd-4b05-4b9e-8361-5e5dab328520"
    },
    {
        "author": "方回",
        "paragraphs": [
            "日短晴窗頃刻陰，乾坤萬慮入孤斟。",
            "故交剩見車逢笠，初學誰羞屋畫金。",
            "菱鏡豈堪朝幌覷，茗爐聊伴夜瓶吟。",
            "生平不倚心如鐵，似覺難禁世故侵。"
        ],
        "title": "次韻仁近見和懷歸五首  其三",
        "id": "f9eecb14-1a67-4fb4-898f-7bea607b7c9f"
    },
    {
        "author": "方回",
        "paragraphs": [
            "萬險千艱歷歷更，是非他日仗誰明。",
            "著書何用心徒苦，欹枕無眠耳自鳴。",
            "劫火不虞逃厄運，浮漚亦復任殘生。",
            "說與稗官應末減，堂厨初未識魚羹。"
        ],
        "title": "次韻仁近見和懷歸五首  其四",
        "id": "dbf67a1b-8b7e-4028-9629-b560aaa7d118"
    },
    {
        "author": "方回",
        "paragraphs": [
            "端能何地脫塵寰，萬壑松風夢寐間。",
            "無限三槐仍九棘，孰知東國與西山。",
            "聲名赫奕終非福，滋味悠長莫若閒。",
            "馬足車輪不到處，陶門惟有晝常關。"
        ],
        "title": "次韻仁近見和懷歸五首  其五",
        "id": "8319b487-6409-435f-9f7a-45c667bc2d06"
    },
    {
        "author": "方回",
        "paragraphs": [
            "乘傳來江表，觀風遍斗南。",
            "年豐仍物貴，民瘠爲官貪。",
            "浩浩良難測，元元恐弗堪。",
            "二星奏天陛，勿謂此常談。"
        ],
        "title": "送程侍御二首  其一",
        "id": "6ba00a85-7311-488e-ae1a-a9b0fdecce9a"
    },
    {
        "author": "方回",
        "paragraphs": [
            "大門賢叔父，共載曲江春。",
            "談笑今如夢，東南有此人。",
            "竹林猶小阮，蓮社已遺民。",
            "老死看公等，烟霄要路津。"
        ],
        "title": "送程侍御二首  其二",
        "id": "41853b30-0645-4ecb-94df-666c0da42533"
    },
    {
        "author": "方回",
        "paragraphs": [
            "聞名今子駿，所至見公詩。",
            "數步元非遠，相看豈可遲。",
            "吟鞍霜跌後，談麈日閒時。",
            "此客差同味，蕭齋許一窺。"
        ],
        "title": "贈鮮于伯幾",
        "id": "25648254-400c-4a56-816e-bb508a06f152"
    },
    {
        "author": "方回",
        "paragraphs": [
            "文賦早知名，君今陸士衡。",
            "真能辨龍鮓，未可忘蓴羹。",
            "剩喜脩途闢，深防俗目驚。",
            "時聞黄耳信，緩步取公卿。"
        ],
        "title": "送趙子昂",
        "id": "d248b77a-9202-49c7-82ad-913dc19aa61c"
    },
    {
        "author": "方回",
        "paragraphs": [
            "高密非逢世，才堪學掾爲。",
            "稍容請祿米，聊復隠書帷。",
            "要路終多險，清官未覺卑。",
            "蓴絲春正美，早寄鑑湖詩。"
        ],
        "title": "送劉元鼎",
        "id": "85f75895-7218-4310-b2a1-59fca88e5353"
    },
    {
        "author": "方回",
        "paragraphs": [
            "風塵矯虔稱寡孤，疲甿暴骨紛痕瘏。",
            "驟得如願宮亭湖，鬼妾色悲充爾娛。",
            "老夫旅庖慳薪蔬，爨僕揶揄朝連晡。",
            "疇昔過君觀異書，誶語謂爲饑所驅。",
            "前二千石出無馿，徒步亦無傍人扶。",
            "忽往倏還元不拘，休官解縛身自如。",
            "有酒可再折簡呼，索詩即恐技如鼯。",
            "歸與歸與巾柴車，不用祖席歌驪駒。",
            "青山白雲落吾手，春天夢斷章臺柳。"
        ],
        "title": "次韻仁近訝約予不至",
        "id": "2037de7f-27fd-4871-94ad-e619b687206f"
    },
    {
        "author": "方回",
        "paragraphs": [
            "歲窮猶此客，不早見幾微。",
            "豈易賒鄰醖，何慚典故衣。",
            "餘寒當有幾，小忍未爲非。",
            "野燒迴青潤，春山飽蕨薇。"
        ],
        "title": "丙戌除夕次韻仁近二首  其一",
        "id": "d6078059-5f3a-4a14-9636-ac7a23a5119c"
    },
    {
        "author": "方回",
        "paragraphs": [
            "盆梅開欲盡，翠幹已苔深。",
            "物極容春蟄，人窮自陸沈。",
            "鍾知浮世事，燈識老儒心。",
            "冶陌饒芳草，衰遲肯重尋。"
        ],
        "title": "丙戌除夕次韻仁近二首  其二",
        "id": "fd234710-ec3e-4138-8a7b-7182f0e8d03f"
    },
    {
        "author": "方回",
        "paragraphs": [
            "多公二十歲，筋力早衰微。",
            "棄物猶殘歷，童心更美衣。",
            "春光終古在，人事逐時非。",
            "但願干戈息，無庸詠戍薇。"
        ],
        "title": "除夕再用韻答仁近二首  其一",
        "id": "6dbd386b-55b9-46b8-ae46-798febf1bf0e"
    },
    {
        "author": "方回",
        "paragraphs": [
            "多公二十歲，此夕感尤深。",
            "頗覺北風轉，不堪西日沈。",
            "醉喧鄰巷語，愁動故鄉心。",
            "七袠從今始，菟裘可緩尋。"
        ],
        "title": "除夕再用韻答仁近二首  其二",
        "id": "289c2bd7-f825-49ab-a192-0f6ba40fb34e"
    },
    {
        "author": "方回",
        "paragraphs": [
            "元日如常日，閒人更老人。",
            "後杯真壽酒，便服勝朝紳。",
            "何物稱三品，今朝過六旬。",
            "候門憐稚子，莫放杏梢春。"
        ],
        "title": "丁亥元日二首  其一",
        "id": "0704db5a-c732-4a48-b02e-6364e2b3cd8b"
    },
    {
        "author": "方回",
        "paragraphs": [
            "孰不聞鐘起，吾猶擁褐眠。",
            "家人分兩地，客邸跨三年。",
            "果蓏思携幼，粢盛憶祀先。",
            "故山歸去好，當及掛燈前。"
        ],
        "title": "丁亥元日二首  其二",
        "id": "5779357b-0081-4eb6-8264-e315b18118f0"
    },
    {
        "author": "方回",
        "paragraphs": [
            "我比絳老今何如，甲子三百六十餘。",
            "雨多晴少幾水旱，往往咎證符占書。",
            "新正三日甲子雨，殘臘未春何所主。",
            "通理三白妄自寬，明旦寒簷雪寸許。",
            "耳順已過從心前，平生目擊真可憐。",
            "兵戈屠斫骨骸拄，疾疫葬埋墟墓連。",
            "偶容脫遺鬼錄內，貧無人知窘無對。",
            "至此豈可逢歉歲，夜枕夢驚心欲碎。",
            "雖然慎勿尤天公，邇年米價元不穹。",
            "汝自不肯學貪吏，攢眉聳肩甘詩窮。"
        ],
        "title": "初三日甲子雨次日雪上元方立春",
        "id": "687ee297-0825-4fd8-8a4f-9bbd8900781b"
    },
    {
        "author": "方回",
        "paragraphs": [
            "欲極雲霄闊，焉辭道路長。",
            "早知當飯含，寧肯尚齎裝。",
            "瘦馬嘶荒廄，殘書閣故房。",
            "絕憐聞訃日，妻子哭空堂。"
        ],
        "title": "哭周子弌二首  其一",
        "id": "4b7e8c2b-ba76-4346-bb18-69c39480e755"
    },
    {
        "author": "方回",
        "paragraphs": [
            "渡淮才幾日，道死近徐州。",
            "藥有何人進，棺於底所求。",
            "本期紆紫綬，豈料殯黄樓。",
            "窮者窮如此，紛紛燕頷侯。"
        ],
        "title": "哭周子弌二首  其二",
        "id": "2789dccc-d843-448a-b694-7f8f312e760e"
    },
    {
        "author": "方回",
        "paragraphs": [
            "行路乾坤半，流年六十强。",
            "不營埋骨穴，更用染髭方。",
            "政使飛昇可，猶難服食良。",
            "養生或攻外，曾否鑒嵇康。"
        ],
        "title": "或獻髭藥却之",
        "id": "c90dfcd6-94dd-45c1-8079-43f5f3ad319f"
    },
    {
        "author": "方回",
        "paragraphs": [
            "僦居背古城，樓西聳喬木。",
            "兩年見黄落，雪盡欲再綠。",
            "往時春鵲雛，理巢乳哺續。",
            "不歸視吾兒，於此捧饑腹。",
            "窮山況味等，差勝客影獨。"
        ],
        "title": "正月初四後十餘日病嗽不能出雜書十首  其一",
        "id": "e6ba4863-6e72-434a-bbcd-2cb87565c324"
    },
    {
        "author": "方回",
        "paragraphs": [
            "獻歲亦未春，驟暖似炮烙。",
            "衣汗欲索扇，一變雪霰作。",
            "頭岑萬鈞重，喉棘痰屢殻。",
            "旬日不能出，如虎坐受縛。",
            "脫或死客中，何異紇干雀。"
        ],
        "title": "正月初四後十餘日病嗽不能出雜書十首  其二",
        "id": "46ef1b06-3d10-41df-a91e-5c2cad00cd6d"
    },
    {
        "author": "方回",
        "paragraphs": [
            "西鄰幾老革，六博喝雉盧。",
            "倚樓俯長道，飲豪語言粗。",
            "東鄰乃販子，遇夜召朋徒。",
            "大鼓恣考擊，吹彈更歌呼。",
            "書室一燈暗，笑此寒老儒。"
        ],
        "title": "正月初四後十餘日病嗽不能出雜書十首  其三",
        "id": "2676139e-555d-432f-be71-85dcb2b64970"
    },
    {
        "author": "方回",
        "paragraphs": [
            "客久已無味，更苦貲用乏。",
            "年邁欲不競，仍著疾病壓。",
            "相望五百年，老杜卧夔硤。",
            "疲瘵困繭絲，遐荒敝戈甲。",
            "誰方擁傾城，樂死有玉柙。"
        ],
        "title": "正月初四後十餘日病嗽不能出雜書十首  其四",
        "id": "ee608069-53d8-47d0-ba76-437cac585ac3"
    },
    {
        "author": "方回",
        "paragraphs": [
            "夏日客此樓，買冰敵炎暵。",
            "沍寒不買冰，輟費用買炭。",
            "冰炭役浮生，倏忽凉燠換。",
            "故山饒甘泉，落葉足炊爨。",
            "曷不歸去來，作此瑣屑嘆。"
        ],
        "title": "正月初四後十餘日病嗽不能出雜書十首  其五",
        "id": "5373083b-23bb-41a9-89fc-3f0a38fd15ab"
    },
    {
        "author": "方回",
        "paragraphs": [
            "有馬可代步，無馬徒步行。",
            "有酒醉亦佳，無酒神思清。",
            "客樓卧病中，日夜唯雨聲。",
            "此病尚可起，當如雨復晴。",
            "氣盡死期至，豈容强求生。"
        ],
        "title": "正月初四後十餘日病嗽不能出雜書十首  其六",
        "id": "0363768b-ec33-4a2e-98ea-8852427262cf"
    },
    {
        "author": "方回",
        "paragraphs": [
            "炯炯君子心，至死能忍貧。",
            "炎炎小人膽，爲利寧殺身。",
            "我年三紀後，登朝忤權臣。",
            "逮逾四五紀，破家蒙戰塵。",
            "縱不當君子，終當非小人。"
        ],
        "title": "正月初四後十餘日病嗽不能出雜書十首  其七",
        "id": "a2e67737-5922-494d-8895-7f546fc5841c"
    },
    {
        "author": "方回",
        "paragraphs": [
            "近代一人耳，吾鄉老朱先。",
            "甲子如我今，猶活十許年。",
            "漳州復潭州，說經入從班。",
            "無何黨禍作，委順不怨天。",
            "餘生幾明日，小子其勉旃。"
        ],
        "title": "正月初四後十餘日病嗽不能出雜書十首  其八",
        "id": "b95ba65f-5f97-450a-a2c0-4abbfe532108"
    },
    {
        "author": "方回",
        "paragraphs": [
            "無一日不醉，未嘗見有疾。",
            "三日偶無酒，咄咄怪病出。",
            "肺壅鼻垂涕，不飲踰十日。",
            "醉死政自佳，性命安足惜。",
            "奈何官價貴，典衣買灰汁。"
        ],
        "title": "正月初四後十餘日病嗽不能出雜書十首  其九",
        "id": "ae355b53-f383-481f-a47d-63b5f57d9857"
    },
    {
        "author": "方回",
        "paragraphs": [
            "江皋殘雪霽，想見東風還。",
            "可覽不可拾，春容有無間。",
            "城市鬨燈火，强作元夕天。",
            "亂離痛甫定，物華非自然。",
            "栖栖坐羈旅，嘿嘿悲徂年。"
        ],
        "title": "正月初四後十餘日病嗽不能出雜書十首  其一○",
        "id": "c5378d1b-d3dd-4c79-ba74-527833c76974"
    },
    {
        "author": "方回",
        "paragraphs": [
            "夜寒眠不著，吾道竟何如。",
            "世事良多故，身謀似太疏。",
            "醉從添酒債，病始愛醫書。",
            "雪霽尋僧去，誰家借蹇馿。"
        ],
        "title": "夜寒",
        "id": "30930a41-841d-4e10-aa02-c2a10c2059ea"
    },
    {
        "author": "方回",
        "paragraphs": [
            "華燈綵勝兩逢迎，美景良辰未易并。",
            "花信風初迴肅殺，柳梢月豈異承平。",
            "神鼇觀闕山何在，旅雁汀洲水復生。",
            "可待紫姑問休咎，買牛西崦課兒耕。"
        ],
        "title": "上元立春",
        "id": "8ac79a41-c2b2-404e-a603-cbd5631fae0d"
    },
    {
        "author": "方回",
        "paragraphs": [
            "書貴瘦硬少陵語，豈止評書端爲詩。",
            "五百年間會此意，畫師汾陽老阿熙。",
            "嵬詩瑣畫世一軌，肉腴骨弱精神癡。",
            "明窗共讀杜集竟，兩幅雪霽叉橫披。",
            "前幅長松何所似，鐵幹皴澀撐霜皮。",
            "其下怪石卧狻兕，突兀崷崒凝冰嘶。",
            "後幅澌遠漸迤邐，一往不知其幾里。",
            "目力已盡勢未盡，平者是沙流者水。",
            "人物如指或如蟻，戴笠騎馿者誰子。",
            "顧此定是覓句翁，羸僕縮首襥凍耳。",
            "欲渡未渡溪坂間，啐野寒烏忽驚起。",
            "自非布置奪鬼神，焉能揮掃到骨髓。",
            "郭生此畫出自古心胸，亦如工部百世詩中龍。",
            "清癯勁峭謝嫵媚，略無一點霑春風。",
            "市門丹青紛俗工，爲人塗抹杏花紅。",
            "老夫神交此石與此松，留眼雪天送飛鴻。"
        ],
        "title": "題郭熙雪晴松石平遠圖爲張季野作是日同讀杜詩",
        "id": "8ca4f108-9e7b-4b93-a602-4b34233013a6"
    },
    {
        "author": "方回",
        "paragraphs": [
            "閲世紛如起滅漚，可須金羽較沈浮。",
            "自知人老宜堅坐，更爲春寒倦薄游。",
            "羌蹇尚能哦楚些，儀鄰不復夢唐樓。",
            "載書歸老黄山下，待喚溪翁賃半舟。"
        ],
        "title": "次韻仁近客興二首  其一",
        "id": "3d285c27-8830-4ff2-a11c-cc7b558c2f2a"
    },
    {
        "author": "方回",
        "paragraphs": [
            "華年君欲隠山村，如我彌當杜篳門。",
            "落落筋骸餘老病，奄奄氣息僅生存。",
            "黄精滿谷春苗嫩，丹卝藏山石溜溫。",
            "足可無求度殘歲，自編詩集教兒孫。"
        ],
        "title": "次韻仁近客興二首  其二",
        "id": "a539831f-b720-4c78-962b-17ef8c7f7c49"
    },
    {
        "author": "方回",
        "paragraphs": [
            "林下休官已七年，新聞偶到白雲邊。",
            "一時人物歸司命，二老儒臣筦吏銓。",
            "嚴子釣臺跧舊隠，山公啟事玷羣賢。",
            "驅馳力盡心徒在，聊信歸鴻寄短篇。"
        ],
        "title": "寄伯宣尚書士常吏侍二首  其一",
        "id": "67da7d43-f7f6-40a7-9c5f-d042742b2f78"
    },
    {
        "author": "方回",
        "paragraphs": [
            "貧與身仇病作魔，春來爲況復如何。",
            "梅花未了桃花動，詩債猶稀酒債多。",
            "剩喜故人躋要路，稍令閒客藉餘波。",
            "吏廉歲稔兵氛寢，是處江湖可一蓑。"
        ],
        "title": "寄伯宣尚書士常吏侍二首  其二",
        "id": "8b6762eb-048c-4e25-be5b-6ac55ccfdb1a"
    },
    {
        "author": "方回",
        "paragraphs": [
            "蓬萊水淺塵幾揚，歷劫不動此道場。",
            "黄金何年佛氏土，白雲自古仙人鄉。",
            "吾故不能知鴻荒，嘗聞許由避陶唐。",
            "南巡會稽憶夏后，西渡浙水傳秦皇。",
            "欲鎸文字示萬世，想曾摩挲崖蘚蒼。",
            "君臣豈不亦一到，父老失記書傳亡。",
            "思蓴人歸亂聰勒，衣錦軍起誅宏昌。",
            "教士四萬虜吳友，子弟八千從項梁。",
            "鋒攢鏑飛沸如湯，冷泉之冷常冰霜。",
            "風濤洶地保恬靜，火雲爇天饒清凉。",
            "寺門奇石萬鬼鑿，霹靂穿洞龍騰驤。",
            "偃如未射李廣虎，突如乍叱初平羊。",
            "漫山鉅竹不知數，百圍屹立松杉樟。",
            "野猿攫果就人手，山客貿薪充日糧。",
            "艷浮凡俗花卉絕，毒螫獰惡蟲豸藏。",
            "竺峰飛來夜著翅，桂子墮落秋飄香。",
            "覩史陀宮足彷彿，摩羅耶山非渺茫。",
            "色究竟界掃蜃氣，給孤獨園堪雁行。",
            "遊屐屢破壁疥落，優波度籌千萬强。",
            "老樹一株卧磵上，向來未有如許長。",
            "有能直上北高塔，一覽弱水窮扶桑。",
            "織女機邊拂衫袖，老人星外來帆檣。",
            "金碧殿閣鍾魚廊，飽饘燠衲叢蜂房。",
            "毗盧遮那明正徧，散脂脩摩森護防。",
            "長明燈籠照十方，胸中亦復作是光。",
            "纖蠅么蚋不到處，三千大千禪那床。",
            "游戲伽陀祇夜章，豈無一人駱賓王。",
            "摩訶師子今僧王，一奮迅失千狐狼。"
        ],
        "title": "靈隠寺行呈伏虎巖",
        "id": "e6a4ff78-e845-475f-b9bb-0789d92cfea6"
    },
    {
        "author": "方回",
        "paragraphs": [
            "慈顔才一識，近獲拜書樓。",
            "忽化金棺火，應添石室籌。",
            "鄉鄰傳閫範，弔祭盡儒流。",
            "令子今和靖，詩名甲此州。"
        ],
        "title": "仇仁近母邢夫人挽詩",
        "id": "e3f450a5-0e39-4881-847d-5ddf18cb32bf"
    },
    {
        "author": "方回",
        "paragraphs": [
            "日日樓頭柳色濃，年年爲客負春風。",
            "鶑花時節兵還動，詩酒生涯老更窮。",
            "逆料未來猶有幾，懸知所過即成空。",
            "故鄉寒食澆松處，亦想兒曹念乃翁。"
        ],
        "title": "閏二月十六日清明",
        "id": "b375fc18-e7a5-48d7-8575-d8597a09b206"
    },
    {
        "author": "方回",
        "paragraphs": [
            "枯樹重看發刺桐，似聞陌上已殘紅。",
            "多端世故干戈後，大好春光老病中。",
            "萬戶獨難侯李廣，兩生寧肯聖孫通。",
            "畫樓著燕朱簾捲，別有冥冥物外鴻。"
        ],
        "title": "春思",
        "id": "ac5826ab-fead-401a-8611-a47f72ca9513"
    },
    {
        "author": "方回",
        "paragraphs": [
            "春天晴更好，無奈惡情懷。",
            "馬死鞍空在，花開酒欠佳。",
            "鄰醫賒藥餌，侍婢典簪釵。",
            "倚杖吟還喜，新分孔墓楷。"
        ],
        "title": "戲書",
        "id": "7de88bf0-a313-473f-9e78-ada2c55931b0"
    },
    {
        "author": "方回",
        "paragraphs": [
            "太湖之岸環□縣，君所佐縣爲最雄。",
            "其民無不挾利刃，往往殺人白晝中。",
            "荻浦鹽丁更獰惡，輕舠出沒洪濤風。",
            "邇來清霜凍天地，一掃蚊虻銷昏雺。",
            "承平難治亂後易，況今官制權任同。",
            "監尹丞簿設四職，圜坐决事皆宰公。",
            "三可一否或二否，掀案擲硯紛相攻。",
            "北人欺南恃氣力，但亦頗畏明與聰。",
            "君才如此彼定服，豈敢專輒關節通。",
            "弊根安在在俸薄，所至貪吏如蝗螽。",
            "上征下取至民極，何異大蟲食小蟲。",
            "百姓把盞長官受，餼牲器幣廄宇充。",
            "自古書傳未之見，具人眉目心貙熊。",
            "甚至唯恐盜不作，誣謂叛逆興兵戎。",
            "村落讎殺小鬬鬩，一室作過千室空。",
            "君昔茌平鳶肩翁，斗酒濯足游新豐。",
            "略與常何草封事，便應入侍丹墀楓。",
            "昌黎調笑崔藍田，哦二松間何匆匆。",
            "敕君就此豈不屈，徑欲一往甦疲癃。",
            "僚友二三戶七萬，照以胸次百鍊銅。",
            "升堂熙怡一署字，鼓舞父老歌兒童。",
            "書畫船過水晶宮，楊柳正綠花正紅，且爲老夫寄詩筒。"
        ],
        "tags": [
            "太湖"
        ],
        "title": "送□景文長興丞",
        "id": "6167e6c4-e307-4fcf-b0d4-828f73a8524d"
    },
    {
        "author": "方回",
        "paragraphs": [
            "誰實柄咸淳，無君欲不臣。",
            "舉朝皆諂子，此老獨全人。",
            "去國獒頻嗾，居村虎自馴。",
            "傷心諸狎客，容易竟亡陳。"
        ],
        "title": "全州呂農簿挽詩三首  其一",
        "id": "920a5dad-6e5c-4616-ad10-b8475424b4d5"
    },
    {
        "author": "方回",
        "paragraphs": [
            "公田怨已盈，關幣出尤輕。",
            "稍欲輸忠款，初非賣直聲。",
            "二千垂郡祿，五百存臺評。",
            "舊日朝天路，端門野草生。"
        ],
        "title": "全州呂農簿挽詩三首  其二",
        "id": "fd8cbcd9-87ce-497d-a1c7-2a3a31879427"
    },
    {
        "author": "方回",
        "paragraphs": [
            "先公與進時，早誦小坡詩。",
            "晚節遭多難，耆年對耄期。",
            "家貧從俗笑，國破任身危。",
            "後死元非福，前途未可知。"
        ],
        "title": "全州呂農簿挽詩三首  其三",
        "id": "9f8db5ec-a03c-41ea-b3e0-3f999dea52d2"
    },
    {
        "author": "方回",
        "paragraphs": [
            "蹈海沈江合比蹤，子陽蛙坎可能容。",
            "自聞門外韓擒虎，豈乏雲間陸士龍。",
            "信矣百年誰不死，哀哉三子亦相從。",
            "爛爲井底泥無恨，肯顧區區馬鬣封。"
        ],
        "title": "故太學徐君哀辭",
        "id": "2c38b171-fb5f-4bab-a11a-0090efdb6549"
    },
    {
        "author": "方回",
        "paragraphs": [
            "倚樓閒看雨，已下又重登。",
            "困入春深劇，愁逢日暮增。",
            "家書聞子病，時事說兵興。",
            "流汗才揮扇，風寒忽似冰。"
        ],
        "title": "家書",
        "id": "97db5808-1138-45c2-bece-b60b0791706c"
    },
    {
        "author": "方回",
        "paragraphs": [
            "典盡寒衣未覺貧，獨留破硯伴頑身。",
            "不堪苦雨思晴日，肯爲殘花怨晚春。",
            "驅逐憂愁如有道，脫逃老死可無人。",
            "懸知興壞皆常理，且喜朱櫻又食新。"
        ],
        "title": "晚春",
        "id": "5a255f32-b358-4045-84ce-2c6d591d70b5"
    },
    {
        "author": "方回",
        "paragraphs": [
            "未極皮毛落，端難頰舌傳。",
            "夔音諧柷敔，岐脈按鉤弦。",
            "舉目常如見，關心或不眠。",
            "江湖無正色，齲齒亦嫣然。"
        ],
        "title": "次韻鄧善之論詩",
        "id": "78ffbf17-51eb-4166-91de-693d66990515"
    },
    {
        "author": "方回",
        "paragraphs": [
            "時時屈指春餘幾，日日攢眉雨不晴。",
            "邂逅三年爲此客，蹉跎一事竟何成。",
            "牡丹花過勞鄉夢，石首魚來聽市聲。",
            "自古忍窮盡豪傑，囊無挑藥未須驚。"
        ],
        "title": "春盡",
        "id": "9ad068f7-6c84-4c46-b059-48e45cbaf023"
    },
    {
        "author": "方回",
        "paragraphs": [
            "晝夜雨不止，旬餘復旬餘。",
            "垢衣裹弊絮，念已朱夏初。",
            "逆旅何可處，出門但泥塗。",
            "屬時乏美酒，積悶無由除。",
            "翻閲故篋中，偶得黄帝書。",
            "維昔世未季，曰土牧田駒。",
            "五運今未測，飄驟將焉如。",
            "大谷十二俞，孰砭斯民瘉。"
        ],
        "title": "讀素問十六首  其一",
        "id": "be8a3d47-bf1c-4ba9-a90a-0194cb947549"
    },
    {
        "author": "方回",
        "paragraphs": [
            "真人古不死，變形能登天。",
            "聖人乃其亞，在宥亦長年。",
            "堯舜壽踰百，猶若腒臘然。",
            "後世妄庸子，多慾求神仙。"
        ],
        "title": "讀素問十六首  其二",
        "id": "8d3eb37d-c4ec-42d4-af12-35629dd65893"
    },
    {
        "author": "方回",
        "paragraphs": [
            "上古僦貸季，色脈通神明。",
            "人處禽獸間，於物澹無情。",
            "針石有不用，祝由足移精。",
            "世降尚毒藥，一誤百禍生。"
        ],
        "title": "讀素問十六首  其三",
        "id": "c380e872-7112-4ffe-a659-884cc3a4a4d0"
    },
    {
        "author": "方回",
        "paragraphs": [
            "煌煌金蘭室，歷歷玉版文。",
            "伏羲之所爲，傳逮軒轅君。",
            "妙測天人際，豈徒針藥云。",
            "予實有左癖，此豈非三墳。"
        ],
        "title": "讀素問十六首  其四",
        "id": "aceabf92-5d05-4f02-8cd7-d8c966a25397"
    },
    {
        "author": "方回",
        "paragraphs": [
            "素問雖醫書，讀之患不精。",
            "大可用人國，小亦可用兵。",
            "行所勝不勝，逆從决死生。",
            "勿待陰陽間，關格不相營。"
        ],
        "title": "讀素問十六首  其五",
        "id": "9844c4fd-c405-450d-a5c0-9c281efc60e9"
    },
    {
        "author": "方回",
        "paragraphs": [
            "反治非反治，繆刺豈繆刺。",
            "不同將無同，不異所以異。",
            "寒熱故殊途，左右肯易位。",
            "聖賢善用權，初不失經意。"
        ],
        "title": "讀素問十六首  其六",
        "id": "4d86e0a5-7173-4757-b27d-c8092f53e265"
    },
    {
        "author": "方回",
        "paragraphs": [
            "窶人冒殺氣，感寒多兩傷。",
            "貴者不其然，所患由高粱。",
            "美石能發瘨，芳草能發狂。",
            "喜怒不中節，邂逅身亦亡。"
        ],
        "title": "讀素問十六首  其七",
        "id": "dc9e550e-fa85-40aa-af3a-b90e3478ef17"
    },
    {
        "author": "方回",
        "paragraphs": [
            "方隅各有四，明堂朝八風。",
            "聖人以治世，不受外邪攻。",
            "方士祠太一，貴神分九宮。",
            "禍福初不驗，徒用欺盲聾。"
        ],
        "title": "讀素問十六首  其八",
        "id": "7e691fd6-0de7-4de6-8f80-75b0eaac5925"
    },
    {
        "author": "方回",
        "paragraphs": [
            "病人有穀氣，面黄無不瘳。",
            "黄不欲太明，如縞裹栝樓。",
            "相工摭緒餘，喜色占眉頭。",
            "得非許負術，亦從岐伯求。"
        ],
        "title": "讀素問十六首  其九",
        "id": "fdc059e2-278d-4616-97c0-4a4b9212fa10"
    },
    {
        "author": "方回",
        "paragraphs": [
            "嘗富後乃貧，其病名失精。",
            "嘗貴後忽賤，病又名脫營。",
            "區區得喪間，性命繫死生。",
            "不有窮愁者，著書如虞卿。"
        ],
        "title": "讀素問十六首  其一○",
        "id": "391974ae-7538-4789-98dc-5dd36ce60737"
    },
    {
        "author": "方回",
        "paragraphs": [
            "故貴或脫勢，封君有敗傷。",
            "良醫所不治，其人神已亡。",
            "秦漢以至今，此事紛披猖。",
            "失侯可種瓜，奈何失國王。"
        ],
        "title": "讀素問十六首  其一一",
        "id": "414f4121-257f-46b8-940f-90dee1e2dcd2"
    },
    {
        "author": "方回",
        "paragraphs": [
            "凡火以水沃，無不立銷滅。",
            "龍火行雨中，沃水乃愈烈。",
            "甚者則從之，不以寒治熱。",
            "後主先所因，神聖有祕訣。"
        ],
        "title": "讀素問十六首  其一二",
        "id": "eea32c44-4188-4d6c-931f-daa49a5023c0"
    },
    {
        "author": "方回",
        "paragraphs": [
            "三陰與三陽，應天之六氣。",
            "五行加相火，於地分六位。",
            "羲畫箕子疇，恐亦出此意。",
            "漢儒災異學，可擇但勿泥。"
        ],
        "title": "讀素問十六首  其一三",
        "id": "320a7669-42d0-41d8-ba02-a740faabcaf4"
    },
    {
        "author": "方回",
        "paragraphs": [
            "用針取工巧，用藥稱聖神。",
            "伯高不盡言，極藝未易臻。",
            "針法今鮮傳，甚於藥殺人。",
            "與落庸醫手，寡欲全其身。"
        ],
        "title": "讀素問十六首  其一四",
        "id": "79e5c547-cd93-47d2-b674-19652f0768e8"
    },
    {
        "author": "方回",
        "paragraphs": [
            "鬼臾區所陳，太始天元冊。",
            "後世言陰陽，胥於此焉出。",
            "九星首天蓬，遁甲云古術。",
            "要是秦漢間，良醫所祖述。"
        ],
        "title": "讀素問十六首  其一五",
        "id": "d008ede7-14db-44a4-ab09-3f142db7c5ce"
    },
    {
        "author": "方回",
        "paragraphs": [
            "三品別貴賤，四制定奇偶。",
            "主病則用之，上藥或弗取。",
            "得士寒畯可，量才世胄否。",
            "豕苓雞壅言，吾亦聞莊叟。"
        ],
        "title": "讀素問十六首  其一六",
        "id": "fa305091-c4be-42a6-93a9-bf1ad2929acb"
    },
    {
        "author": "方回",
        "paragraphs": [
            "微禽移木石，欲以塞東洋。",
            "賦壽何能遠，銜冤未始忘。",
            "起脾訛越婢，澎浪轉彭郎。",
            "輕改刑天字，於文恐未詳。"
        ],
        "title": "辨淵明詩",
        "id": "1379e051-d1dc-451d-9733-8467b5970caf"
    },
    {
        "author": "方回",
        "paragraphs": [
            "擬勒移文問雨龍，麥秋忍不念吾農。",
            "黄雲萬頃成泥爛，偏與閒簷活瓦松。"
        ],
        "title": "苦雨",
        "id": "7143f8a6-77cd-4c0c-9093-d3845ca96527"
    },
    {
        "author": "方回",
        "paragraphs": [
            "窗眼蠨蛸粟許微，早能結網伺蟲飛。",
            "都來口腹容多少，狼虎操心伏殺機。"
        ],
        "title": "蠨蛸",
        "id": "17452741-d409-473d-b4dd-681db1c71dea"
    },
    {
        "author": "方回",
        "paragraphs": [
            "曩讀登科記，高標我已驚。",
            "名如程子字，字是後山名。",
            "可但於詩妙，終當以道鳴。",
            "將無嫌落殖，亦許定交盟。"
        ],
        "title": "謝張師道廣文見過二首  其一",
        "id": "779a9113-0774-4e1c-a0a9-731f1aaa86f8"
    },
    {
        "author": "方回",
        "paragraphs": [
            "爽氣橫空闊，清談絕輩流。",
            "嘶驄能枉顧，漫刺肯輕投。",
            "敢謂官無冷，其如學更優。",
            "榮途未須捷，恐隔舊交遊。"
        ],
        "title": "謝張師道廣文見過二首  其二",
        "id": "8aae6480-8e7a-4024-8123-37ca38c944ec"
    },
    {
        "author": "方回",
        "paragraphs": [
            "以棟梁成厦屋，萬牛不足。",
            "以耒耜命巾車，一牛有餘。",
            "畫師幻此沮洳澤，若牯㹀犢輩且百。",
            "太平村落豐年秋，只欠耳邊聞晚笛。",
            "老身元是牧牛兒，憑誰寫作劉凝之。"
        ],
        "title": "題朱仲華百牛圖",
        "id": "f217aeea-a61f-4f7a-889d-e7dcf49dbba1"
    },
    {
        "author": "方回",
        "paragraphs": [
            "略無一點南來風，日日褰裳泥雨中。",
            "端午到家復失約，良辰闕酒非真窮。",
            "世情故宜俗眼白，時事不改戎葵紅。",
            "三年爲客可歸矣，亦念兒曹思乃翁。"
        ],
        "title": "約端午到家復不果賦吳體",
        "id": "6984e7c4-17e4-44d8-ab4b-bf9659852d0e"
    },
    {
        "author": "方回",
        "paragraphs": [
            "千世謀生百念捐，窮空肯復受人憐。",
            "九還未悟長生訣，七袠初開本命年。",
            "寡慾自來甘淡薄，忘機時或放狂顛。",
            "歸舟已辦齎糧絕，猶欲經營買鶴錢。"
        ],
        "title": "丁亥生日紀事五首  其一",
        "id": "15b43a26-36b4-4e6b-a73b-1b364f224735"
    },
    {
        "author": "方回",
        "paragraphs": [
            "山路訪僧規已定，曉樓聞雨事還非。",
            "今年生日無人識，幾度兒曹望我歸。",
            "清茗半甌浮雪乳，古香一劑炷烟霏。",
            "割牲釃酒貧難辦，只待天晴浣虱衣。"
        ],
        "title": "丁亥生日紀事五首  其二",
        "id": "07f2d4b0-7eec-47ec-9575-93dfb74b46fc"
    },
    {
        "author": "方回",
        "paragraphs": [
            "我生之日憶我父，痛甚少游眠古藤。",
            "忍見金湯今墮甑，劣容詩禮尚傳燈。",
            "策名作郡了無益，罔利肥家終不能。",
            "决定歸歟守先墓，種瓜聊得似東陵。"
        ],
        "title": "丁亥生日紀事五首  其三",
        "id": "fd5e363d-c6ce-4034-b49c-42f0d7f0186b"
    },
    {
        "author": "方回",
        "paragraphs": [
            "先君俊譽早飈馳，晚落蠻陬禍事奇。",
            "六十年前生子日，三千里外憶親時。",
            "霍光擅漢人皆恐，侯景歸梁國欲危。",
            "埋骨瘴烟抱冤憤，蓬萊水淺定前知。"
        ],
        "title": "丁亥生日紀事五首  其四",
        "id": "9254c979-8e1d-4bb0-a9a6-1529d0d703a5"
    },
    {
        "author": "方回",
        "paragraphs": [
            "杯酒誰歟可共揮，殘年心事轉多違。",
            "頗聞銅柱征蠻急，孰念葵丘遏糴非。",
            "典質衣裳今已盡，留連舟楫可無歸。",
            "故園堪共吾兒灌，政恐淫霖歲亦饑。"
        ],
        "title": "丁亥生日紀事五首  其五",
        "id": "e5d4bb08-89a1-439f-aefa-16b318b11dd4"
    },
    {
        "author": "方回",
        "paragraphs": [
            "卷舒來卷徹初終，物象惟君指呼中。",
            "夜鶴一聲醒閴寂，晚霞千變繪虛空。",
            "市朝往事驚陽燄，林壑幽居勝閬風。",
            "如許高流吾未識，半生湖海浪萍蓬。"
        ],
        "title": "次韻謝洞霄俞仲囦",
        "id": "db04483b-e268-4a54-a82c-90a3dddcacf1"
    },
    {
        "author": "方回",
        "paragraphs": [
            "客心何日渡桑乾，瑣瑣良難雨更難。",
            "途潦家家踰戶限，簷聲夜夜過更闌。",
            "歸舟屢阻千灘漲，暑簟頻驚五月寒。",
            "會許燈花報晴信，書帷新照玉蟲丹。"
        ],
        "title": "次韻仇仁近梅雨",
        "id": "4adaf71c-688e-4f4d-ada3-61facf540cc2"
    },
    {
        "author": "方回",
        "paragraphs": [
            "泥污后土踰月餘，四月雨至五月初。",
            "七日七夜復不止，錢王舊城市無米。",
            "城中之民不饑死，亦恐城外盜賊起。",
            "東鄰高樓吹玉笙，前呵大馬方橫行。",
            "委巷比門絕朝飯，酒壚日征七百萬。"
        ],
        "title": "苦雨行",
        "id": "276e53e4-f6de-4995-ac4a-fa35bb16fc1a"
    },
    {
        "author": "方回",
        "paragraphs": [
            "空階日夜梅霖滴，滴碎人心未肯休。",
            "山郡城沉遥可駭，水鄉田沒更勝憂。",
            "民饑盜起關時事，米盡薪殫滯客樓。",
            "燕玉誰家政微醉，倚欄撩鬢插紅榴。"
        ],
        "title": "雨不已",
        "id": "abf8209f-183a-41ae-87b2-08d3b60be4ad"
    },
    {
        "author": "方回",
        "paragraphs": [
            "七晝夜雨可已否，五更屋角萬馬走。",
            "擊碎屋瓦如拳然，三橋街中人乘船。",
            "五斗陳米已萬錢，糴且無之矧借旃。",
            "一簷十蛛不成網，億萬萬喙饑可想。",
            "乘夜飛蟲蚊愈多，蘇湖秀州秧奈何。"
        ],
        "title": "後苦雨行",
        "id": "fc5e225d-1f2e-4265-93b4-6b40f6e9237e"
    },
    {
        "author": "方回",
        "paragraphs": [
            "龍至六爻爲亢龍，三三爲九其數窮。",
            "三日爲霖今九日，便晴田事亦無及。",
            "全吳富庶推第一，誰信杭州無米糴。",
            "鄰翁耳語某所有，夜持布囊分一斗。",
            "老夫但笑不敢嗔，堯九年水無饑民。"
        ],
        "title": "續苦雨行二首  其一",
        "id": "d22532bd-8a05-480a-baf1-2285589ac73e"
    },
    {
        "author": "方回",
        "paragraphs": [
            "憶昔壬午杭火時，焚戶四萬七千奇。",
            "焮死暍死橫道路，所幸米平民不饑。",
            "火災而止猶自可，大雨水災甚於火。",
            "海化桑田田復海，龍妬倮蟲規作醢。",
            "定嗔網罟欲取償，稍借人充魚鱉餒。"
        ],
        "title": "續苦雨行二首  其二",
        "id": "b0835017-3b85-49ec-ae60-91925bc2d90d"
    },
    {
        "author": "方回",
        "paragraphs": [
            "良苗所至已沈沒，寄語雲師盍少休。",
            "暮境豈堪逢歲惡，腐儒可但爲身憂。",
            "敗牆蛇出頻穿戶，濕柱蝸升欲上樓。",
            "擬問鄰酤破岑寂，督郵聞說酢如榴。"
        ],
        "title": "再用雨不已韻答仁近",
        "id": "088e8958-b018-44aa-9ff1-9e8edc552144"
    },
    {
        "author": "方回",
        "paragraphs": [
            "除布何飄驟，僨亡足敗傷。",
            "寧歌紫芝曲，自老白雲鄉。",
            "兵息潢池弄，書全屋壁藏。",
            "銘碑端不愧，今代蔡中郎。"
        ],
        "title": "唐閤門挽詩三首  其一",
        "id": "58dfd95b-193e-445c-a563-0b92a4c360aa"
    },
    {
        "author": "方回",
        "paragraphs": [
            "兒子與門生，東籬憶送迎。",
            "吾雖愧光祿，獨幸識淵明。",
            "愛酒終成疾，工詩早得名。",
            "晁家雞肋集，已足繼新城。"
        ],
        "title": "唐閤門挽詩三首  其二",
        "id": "a448fb35-00c2-4adf-ac82-6cebccda551b"
    },
    {
        "author": "方回",
        "paragraphs": [
            "異日煙霄夢，終身水竹居。",
            "早交天下士，盡讀世間書。",
            "漢祚金刀末，江流玉樹餘。",
            "興亡較功罪，元不涉樵漁。"
        ],
        "title": "唐閤門挽詩三首  其三",
        "id": "a2fec8a6-cd22-4931-aba4-7d1674707af4"
    },
    {
        "author": "方回",
        "paragraphs": [
            "初減官河幾許深，向來惟恐百城沈。",
            "晴階近喜收簷滴，暑屋殊嫌乏樹陰。",
            "妾婦齒牙工鬬鬩，比鄰瘧癘厭呻吟。",
            "懸知壯士無顔色，頼有同心可斷金。"
        ],
        "title": "次韻仇仁近暑中二首  其一",
        "id": "0bf3aa2c-4a34-453d-ba2d-12cb48b65efb"
    },
    {
        "author": "方回",
        "paragraphs": [
            "瞬息凉炎代謝頻，沉冥自養靜中身。",
            "讀書快意如抓癢，得句言懷當寫真。",
            "幸不與聞當世事，可須常作半途人。",
            "忽思秦漢干戈際，商嶺猶堪避戰塵。"
        ],
        "title": "次韻仇仁近暑中二首  其二",
        "id": "255ffb90-b5f3-42d4-85d8-7cc2b098c660"
    },
    {
        "author": "方回",
        "paragraphs": [
            "與世相違已背馳，樽前各舉近吟詩。",
            "一官屢厄黄楊閏，萬卷難充畫餠饑。",
            "浪說炎蒸今可畏，懸知摇落即堪悲。",
            "山潜澗蟄吾當去，自有髯侯奮迅時。"
        ],
        "title": "鮮于伯幾舉近詩有一官屢厄黄楊閏之句忘其全聯因賦呈之",
        "id": "e63d0982-30b0-4fd5-babe-1b9946ed9ad3"
    },
    {
        "author": "方回",
        "paragraphs": [
            "農田插秧秧綠時，稻中有稗農未知。",
            "稻苗欲秀稗先出，拔稗飼牛唯恐遲。",
            "今年浙西田沒水，却向浙東糴稗子。",
            "一斗稗子價幾何，已直去年三斗米。",
            "天災使然贋勝真，焉得世間無稗人。"
        ],
        "title": "種稗歎",
        "id": "ba924fcb-9a8d-4ba7-a463-5133f1cf320a"
    },
    {
        "author": "方回",
        "paragraphs": [
            "此身閒一日，足使百憂忘。",
            "城外天能大，山中地許凉。",
            "喧呼經妓舫，寂靜憶僧房。",
            "薄暮歸窮巷，誰家正絕糧。"
        ],
        "title": "湖上晚歸",
        "id": "48a79c3a-e93c-44be-95b4-c300ecb1fae4"
    },
    {
        "author": "方回",
        "paragraphs": [
            "斗杓忽又指西樓，我獨何爲此滯留。",
            "多事心情人轉老，荒城風雨夜爭秋。",
            "一蓑屢費漁樵夢，杯酒難湔宇宙愁。",
            "好趁微凉便歸去，豆花籬落荻花洲。"
        ],
        "title": "立秋",
        "id": "1e7e248b-c801-4315-bd54-2fbca18274f3"
    },
    {
        "author": "方回",
        "paragraphs": [
            "亂蛬號蟬孰賞音，汝吟豈似我能吟。",
            "風聲雨氣凉秋夜，世故時情病客心。",
            "爛醉無求甘老死，菊花有約合山林。",
            "一庵異日歸何處，萬疊寒雲未覺深。"
        ],
        "title": "立秋病中再賦",
        "id": "9ee7860a-dd31-4b39-be77-454a002213a6"
    },
    {
        "author": "方回",
        "paragraphs": [
            "病恐醫難謝，貧驚糴愈昂。",
            "未甘頻餌藥，只欲暫休糧。",
            "暑殆無凉處，饑容有熟鄉。",
            "歸歟謀藿食，不敢畏秋陽。"
        ],
        "title": "旅悶十首  其一",
        "id": "a28dedde-a702-4d93-844a-89f26debe4a8"
    },
    {
        "author": "方回",
        "paragraphs": [
            "久閒仍久客，焉敢罪奴僮。",
            "竈下橫蛇蛻，門前積馬通。",
            "分衣猶惡敝，徹饌即聞空。",
            "兒子扶行好，秋溪望乃翁。"
        ],
        "title": "旅悶十首  其二",
        "id": "8b4ea6ee-246e-442a-8a1a-a510ac06608c"
    },
    {
        "author": "方回",
        "paragraphs": [
            "舊觀繁華絕，餘風巧僞滋。",
            "人窮何不至，俗薄故堪嗤。",
            "敝帚猶艱借，勞薪自暗炊。",
            "扶摇九萬里，遥謝庶風雌。"
        ],
        "title": "旅悶十首  其三",
        "id": "8430d57e-8239-4857-a4f4-b384b945dcad"
    },
    {
        "author": "方回",
        "paragraphs": [
            "彼姝復此粲，人面外堪看。",
            "鸚鵡雖能語，芙蓉豈耐寒。",
            "舌甜元可畏，背毀更多端。",
            "昵昵徒爲耳，雲龍許控摶。"
        ],
        "title": "旅悶十首  其四",
        "id": "9c4789b4-1fde-4af1-aff8-b82beb490f46"
    },
    {
        "author": "方回",
        "paragraphs": [
            "吟窗委巷間，四顧盡塵闤。",
            "屋角纔孤樹，樓西僅遠山。",
            "羣饑烏謾噪，高舉鵠容攀。",
            "夜靜看星斗，秋風喜漸還。"
        ],
        "title": "旅悶十首  其五",
        "id": "45a8ab1f-8232-4c8d-9396-46eb2e0a630b"
    },
    {
        "author": "方回",
        "paragraphs": [
            "年饑身復病，食盡藥無良。",
            "此老何其窘，於詩自不妨。",
            "暑窗從紙破，晴井放繩長。",
            "稍覺愁眉展，初秋夜欲凉。"
        ],
        "title": "旅悶十首  其六",
        "id": "ee41d0c2-2225-4897-940e-1279eb29ba9b"
    },
    {
        "author": "方回",
        "paragraphs": [
            "運啟奎占瑞，途殫彗告危。",
            "晚生違盛際，後死值衰期。",
            "何啻三歸備，寧虞九鼎移。",
            "焉知專夜妾，竟孕別人兒。"
        ],
        "title": "旅悶十首  其七",
        "id": "cd75bb06-5ff3-412b-a5ce-9455013a39e2"
    },
    {
        "author": "方回",
        "paragraphs": [
            "西湖西畔路，死魅復游魂。",
            "早作千年調，能容一尺渾。",
            "國刑修己怨，王爵報私恩。",
            "縱許留遺孽，終無令子孫。"
        ],
        "tags": [
            "西湖"
        ],
        "title": "旅悶十首  其八",
        "id": "fa14244d-e05a-49e4-b4f8-b9b02f62be1f"
    },
    {
        "author": "方回",
        "paragraphs": [
            "升沉元有命，不在巧謀身。",
            "政使魁廷彥，兼能位諫臣。",
            "一時儕惡黨，百世號憸人。",
            "所得都能幾，風花瞬息春。"
        ],
        "title": "旅悶十首  其九",
        "id": "d5206b69-3c69-42ba-81ea-a8c9f9de20d8"
    },
    {
        "author": "方回",
        "paragraphs": [
            "浩浩觀今古，憧憧角利名。",
            "學如未聞道，死似不曾生。",
            "瑣碎禽蟲語，芳鮮草樹榮。",
            "過時隨變滅，歷代幾公卿。"
        ],
        "title": "旅悶十首  其一○",
        "id": "05faadb6-85c4-468a-bf7a-0cee0668c6d6"
    },
    {
        "author": "方回",
        "paragraphs": [
            "湧金樓下路，小艇尚堪呼。",
            "衰疾吾如此，湖山了不殊。",
            "興亡忽今昔，紅綠自蓮蒲。",
            "近說遷漁戶，窮鱗氣稍蘇。"
        ],
        "title": "望湖",
        "id": "475ad23e-4951-4435-8a84-6b5c7c6f5486"
    },
    {
        "author": "方回",
        "paragraphs": [
            "身心喜自如，賁趾出無車。",
            "官職休停後，田園廢蕩餘。",
            "寧從若敖餒，不奉子公書。",
            "折檻今煙草，朱雲氣未舒。"
        ],
        "title": "讀旅悶詩再賦",
        "id": "1d7537b4-c33f-4425-b8bb-d2b13ae35fbd"
    },
    {
        "author": "方回",
        "paragraphs": [
            "昔有大丈夫，萬里事遠游。",
            "遠游何所極，飄若孤雲浮。",
            "歐冶淬利劍，造父翼華輈。",
            "東睇薄瀛島，西顧羞崑丘。",
            "長嘯首陽巔，悲歌湘水流。",
            "九疑叫虞帝，三川哀宗周。",
            "世人不之識，問之將焉求。",
            "曰有吊古意，聊以消幽憂。",
            "之子方盛年，菽水亦易謀。",
            "朅從浙河濱，言邁淮壖州。",
            "兒女競執摻，親朋相謠謳。",
            "鴻鵠眇四海，顧此焉足愁。",
            "已矣勿復道，勗哉企前脩。"
        ],
        "title": "題吳仲遠游淮送行詩卷",
        "id": "69dc5860-2cf5-4c52-8e4a-dd966e7b04d4"
    },
    {
        "author": "方回",
        "paragraphs": [
            "直內苦吟今賈孟，自然近作欲韋陶。",
            "曩時場屋猶無恙，前輩科名許獨高。",
            "詩句孰能傳海內，官銜僅足詫兒曹。",
            "雁門太守何爲者，爲道深衣勝紫袍。"
        ],
        "title": "贈胡直內併寄夏自然",
        "id": "f38497df-e829-49e5-80c7-9deff563abb4"
    },
    {
        "author": "方回",
        "paragraphs": [
            "山中之樂兮樂可忘饑，飲有菊水兮茹有芝。",
            "辟穀孔易兮何澇何旱，漱嚥沆瀣兮曷其耘菑。",
            "野粟稔兮釀酒，醉而歌兮樵者和之。",
            "分半桃食未既兮，爛彼斧柯於局棋。",
            "憫鬨市之遏糴兮，形或鵠而腸龜。",
            "誰獨有此山中兮，我將焉追。",
            "送子于歸兮，聊聲我詩。"
        ],
        "title": "山中之樂三章送徐明叟胡直內蘇德翁歸嚴瀨併寄夏自然  其一",
        "id": "f9f72b22-4314-42fd-af52-b4bf4a1bced8"
    },
    {
        "author": "方回",
        "paragraphs": [
            "山中之樂兮樂可忘憂，草木春青兮黄爲秋。",
            "雲出雲還兮人世晴雨，寒拾槲葉兮以襦以裘。",
            "顧獨影兮無愧意，行小倦兮蔭樾以休。",
            "天四壁以爲家兮，戶無可閉其奚偷。",
            "何兩角之有國兮，戰塵紅而血流。",
            "誰獨有此山中兮，我將焉求。",
            "送子于行兮，聊賡我謳。"
        ],
        "title": "山中之樂三章送徐明叟胡直內蘇德翁歸嚴瀨併寄夏自然  其二",
        "id": "e0206656-a38b-4248-9b64-3bc13dc4670d"
    },
    {
        "author": "方回",
        "paragraphs": [
            "山中之樂兮樂可忘老，匪鹽匪酪兮養梨棗。",
            "曾高雲仍兮動閲數世，手樹成棟兮鬢猶未槁。",
            "一屈肘兮代謝，一寤寐兮諫夷歌皓。",
            "耿客星猶在天兮，鄗壇洛廟餘烟草。",
            "將相豈不鼎貴兮，曾腰領其未保。",
            "子獨有此山中兮，作室已考。",
            "去不我顧兮，我將焉討。"
        ],
        "title": "山中之樂三章送徐明叟胡直內蘇德翁歸嚴瀨併寄夏自然  其三",
        "id": "710ee722-fd2f-4574-ac48-d522cdffceca"
    },
    {
        "author": "方回",
        "paragraphs": [
            "逆旅朝難夕，更生暑忽凉。",
            "自能捐嗜欲，足可看奔忙。",
            "即恐來鴻雁，翻成畏雪霜。",
            "去年幾人健，同與嗅秋香。"
        ],
        "title": "暑退",
        "id": "1ba147ea-d7b6-4fc7-8d68-47d1b20531e8"
    },
    {
        "author": "方回",
        "paragraphs": [
            "徒步無車馬，頹然一禿翁。",
            "早班朝士底，還雜市人中。",
            "所向都非舊，焉能獨不窮。",
            "否臧元自在，芳穢未俱空。"
        ],
        "title": "市行",
        "id": "fd0df81c-e4d8-4293-a946-f9a5766d9b37"
    },
    {
        "author": "方回",
        "paragraphs": [
            "聞說尚書至，歡聲沸道傍。",
            "饑民應復飽，暑氣頓成凉。",
            "此老今能幾，吾徒尚有望。",
            "略容對談麈，小緩理歸航。"
        ],
        "title": "喜劉伯宣尚書至五首  其一",
        "id": "e4f5ada6-f552-4292-bddc-517c34202f19"
    },
    {
        "author": "方回",
        "paragraphs": [
            "湖濱文字飲，一別五年餘。",
            "未死須重見，將詩屢當書。",
            "事元無可說，意自不能疏。",
            "近日知來信，頑軀百病除。"
        ],
        "title": "喜劉伯宣尚書至五首  其二",
        "id": "eef25643-ac6b-4221-a93b-7b7cf10b3d3d"
    },
    {
        "author": "方回",
        "paragraphs": [
            "所至無嚬蹙，當今亦鮮哉。",
            "名譽非易致，悅服有從來。",
            "漢令更泉幣，吳儂告水災。",
            "忽聞自天下，何策可春回。"
        ],
        "title": "喜劉伯宣尚書至五首  其三",
        "id": "1e415773-3c3c-4123-9e87-4b293a0cd85d"
    },
    {
        "author": "方回",
        "paragraphs": [
            "湖海襟期落，山林骨相寒。",
            "自慚知道晚，未覺忍窮難。",
            "缺米臨炊糴，逢花就擔看。",
            "尚能中酒聖，肯諱作詩酸。"
        ],
        "title": "喜劉伯宣尚書至五首  其四",
        "id": "f1e157d8-6a4f-41b2-90eb-5e006b48e3b0"
    },
    {
        "author": "方回",
        "paragraphs": [
            "於世已無求，公來特少留。",
            "相期一會面，動隔幾年秋。",
            "鼎貴曾何樂，常饑亦不憂。",
            "端能專鳳沼，未必勝漁舟。"
        ],
        "title": "喜劉伯宣尚書至五首  其五",
        "id": "2234b518-62d8-4f38-88a3-283136dfc3b3"
    },
    {
        "author": "方回",
        "paragraphs": [
            "月近參旗欲下弦，倚樓半夜獨看天。",
            "故園入夢將千日，朝服離身已七年。",
            "洶洶火驚何不去，嗸嗸糴貴更堪憐。",
            "漢庭使者求民瘼，汲黯應須識後先。"
        ],
        "title": "七月二十三日聞城南火午至夜半懷歸",
        "id": "ebf28b7a-bad3-4c67-ad01-dc6884c9f38c"
    },
    {
        "author": "方回",
        "paragraphs": [
            "西風迎面晚凉新，略展青銅正幅巾。",
            "獨倚闌干偶無事，閒看樓下奕棋人。"
        ],
        "title": "倚樓二首  其一",
        "id": "d2818acb-650f-419a-ac18-c690cce65977"
    },
    {
        "author": "方回",
        "paragraphs": [
            "樓頭獨立到昏鴉，盡日絲空小雨斜。",
            "何補乾坤浪生死，青青無數瓦松花。"
        ],
        "title": "倚樓二首  其二",
        "id": "455be123-8ec5-4d23-93a4-5aa487c6160c"
    },
    {
        "author": "方回",
        "paragraphs": [
            "有路今平坦，無心復怪奇。",
            "盡嘗艱苦後，始到老成時。",
            "細讀驚前誤，精思决舊疑。",
            "端能吾事了，可用此曹知。"
        ],
        "title": "自勉",
        "id": "1881f5d6-9b8d-4077-aac6-cc962391d64c"
    },
    {
        "author": "方回",
        "paragraphs": [
            "吾生遽如此，六十一衰翁。",
            "功過差相掩，時幾大不同。",
            "冥冥終日雨，忽忽半秋風。",
            "食盡囊無物，今年始是窮。"
        ],
        "title": "八月初一日",
        "id": "d9e9f5d5-261d-47df-b85a-f199e400f0e6"
    },
    {
        "author": "方回",
        "paragraphs": [
            "樓西落照炫新晴，簷雨猶餘點滴聲。",
            "信手取書開數葉，秋凉初喜夜燈明。"
        ],
        "title": "夜讀",
        "id": "0f66e65f-4fc6-4389-bee5-803a4905a339"
    },
    {
        "author": "方回",
        "paragraphs": [
            "買菱沽酒意欣然，中輟留爲斗糴錢。",
            "委巷屐聲駢雨後，破窗燈影颭風前。",
            "在家兒女應饑瘦，久客衣裳盡穴穿。",
            "忽憶厄陳如孔聖，感麟猶過從心年。"
        ],
        "title": "夜思",
        "id": "7be4da49-56c0-4fbd-8e90-ed995df54571"
    },
    {
        "author": "方回",
        "paragraphs": [
            "平生湖海氣，歲晚可誰鄰。",
            "朋友非難得，情懷未必真。",
            "孤燈昏夜目，破衲冷秋身。",
            "明日天晴否，過從僅此人。"
        ],
        "title": "雨夜懷仁近二首  其一",
        "id": "a9e63e8e-7ff5-47c5-8bc7-dced8e3ecc8b"
    },
    {
        "author": "方回",
        "paragraphs": [
            "料我今誰識，交君日漸深。",
            "相看如骨肉，有志各山林。",
            "佐酒無珍具，成詩每痛箴。",
            "晝逢常夜別，雨阻定晴尋。"
        ],
        "title": "雨夜懷仁近二首  其二",
        "id": "7248cc98-924f-4ec0-b51f-14d13eb20431"
    },
    {
        "author": "方回",
        "paragraphs": [
            "形泰神勞極，心非貌敬多。",
            "甘從道左避，肯羨馬前呵。",
            "雪屋聽兒讀，花房顧妾歌。",
            "同聲不同調，末後看如何。"
        ],
        "title": "所覩",
        "id": "7bebfcac-dcd0-4d0b-a6b6-52afd0db4542"
    },
    {
        "author": "方回",
        "paragraphs": [
            "太白尚不識，洪崖焉肯來。",
            "一蹇五獠奴，姦人之所爲。",
            "得非成方遂，獨無雋不疑。",
            "至今好仙者，猶爲圖畫欺。"
        ],
        "title": "題唐師善洪崖圖",
        "id": "69c85a3d-c3de-4f20-8750-b58b65c3b581"
    },
    {
        "author": "方回",
        "paragraphs": [
            "寺門不須入，林磵瑩清襟。",
            "老樹幾前代，冷泉如我心。",
            "縋蘿猿接果，龕石佛添金。",
            "別有真天趣，月寒秋夜深。"
        ],
        "title": "冷泉亭",
        "id": "b22a674c-2396-4f1d-a826-2f10aeb406fa"
    },
    {
        "author": "方回",
        "paragraphs": [
            "湖山一笑乾坤破，欺孤弱寡成遷播。",
            "不念六宮將北行，太師雙擁嬋娟卧。",
            "甬東香艷到漳南，爭看並蒂芙蓉過。",
            "天兵及頸幸全屍，想見駢肩淚珠墮。",
            "木綿花下痛猶新，已向誰家踏舞茵。",
            "長頭未及死肉冷，折齒遽專妝面春。",
            "赤城戰場夜避火，萬里又隨燕塞塵。",
            "肉食酪漿更苟活，不慚金谷墜樓人。",
            "萬戶郎君遄卒死，却自金臺還故里。",
            "嗟爾薄命兩佳人，三爲人妾亦可已。",
            "巧畫蛾眉拙針線，空自纖纖長十指。",
            "後堂執樂換小名，更事少年貴公子。",
            "憶昔軍中入相時，潜搜密邏漁妖姬。",
            "民間妻女凜不保，何啻如花三五枝。",
            "曲江近前少陵恐，今日總孕他人兒。",
            "賤獲淫婢何所知，但爲權臣深惜之。"
        ],
        "title": "木綿怨",
        "id": "47d99703-b222-4ddc-be9c-808f930a3988"
    },
    {
        "author": "方回",
        "paragraphs": [
            "全吳稱富庶，一水忽蕭條。",
            "稍辱君公察，焉容盜賊驕。",
            "浦荒櫜物謝，田落介蟲饒。",
            "見說塘西路，人家總被燒。"
        ],
        "title": "聞盜",
        "id": "8e929b21-3995-4c8a-b354-bf6f87c5e9bb"
    },
    {
        "author": "方回",
        "paragraphs": [
            "□蔑絲毫暑，何庸一再霖。",
            "秋陰酸病骨，夜滴碎歸心。",
            "劇盜應旁睨，餘田或盡沉。",
            "無燈黑如漆，臆度近更深。"
        ],
        "title": "八月朔後雨晝夜不止",
        "id": "5baad148-44ed-4c70-9a1e-39fce521db47"
    },
    {
        "author": "方回",
        "paragraphs": [
            "塗潦訪遠客，未免褰我裳。",
            "同行二三子，先後相扶將。",
            "達官肯忘勢，鱗次升高堂。",
            "具言大雨水，民饑糴估昂。",
            "西成已無望，顔色俱惻愴。",
            "斗升棄孩穉，此事真可傷。",
            "今年劣足支，所慮明年荒。",
            "肉食念溝瘠，豈無籌策良。",
            "有司執所見，猾吏尤不臧。",
            "老夫頗涉歷，意欲輸毫芒。",
            "竊虞水投石，徒用熱中腸。",
            "不如歸去來，滌悶尋杯觴。",
            "平生濟物心，已施不復張。",
            "尚於朋友間，未減詩酒狂。",
            "華屋舊公孫，燕室書畫香。",
            "娛琴適情性，悟棋知興亡。",
            "萬事不掛口，逍遥參蒙莊。",
            "繆忝相如右，終慚思曠傍。",
            "淫霖苦未已，積陰翳秋陽。",
            "時艱近至此，盜賊將披猖。",
            "一醉豈易得，悲歌成短章。",
            "邂逅即分首，相思雲樹長。"
        ],
        "title": "小飲張季野宅分韻得張字",
        "id": "ffe2a325-7ba1-460e-9ef7-4baa040c4cc7"
    },
    {
        "author": "方回",
        "paragraphs": [
            "丁日釋奠集儒士，戊日賽社驩農民。",
            "四海干戈萬事革，獨此彷彿殷周因。",
            "古禮僅存吏治落，農極憔悴儒尤貧。",
            "章甫行市笑駡衆，夫須服田科斂頻。",
            "今年五月大霖雨，舊穀已□新□□。",
            "精鑿有之敢靳價，萬錢不得五斗陳。",
            "青衿生徒□困餒，白首父老空嚬呻。",
            "仲秋甲子雨益甚，山懷河溢陰踰旬。",
            "庭酹壇獻想草草，瘠牲酸酒羞明神。",
            "一旦警急盜賊起，生聚未保明年春。",
            "錢塘兒女長市井，書燈耕耒兩不親。",
            "但知佚樂逐浮末，豈料離亂遭風塵。",
            "丁戊二祭實素昧，競詫潮過天凉新。",
            "肯念道傍橫死人，芙蓉金菊迎佳辰。"
        ],
        "title": "丁戊行",
        "id": "cd877f8a-215c-4799-a08c-f240752f13c6"
    },
    {
        "author": "方回",
        "paragraphs": [
            "八月十五夜賞月，樓臺絲管沸金穴。",
            "百萬珠簾捲嫩凉，茉莉花闌木犀發。",
            "八月十八日觀潮，幕帟粉黛迎蘭橈。",
            "雪山沃天雷動地，出沒紅旗爭錦標。",
            "此是錢塘舊風俗，驕貴小兒生華屋。",
            "四時有春無秋風，常知歌笑不識哭。",
            "一年不似一年秋，漸衰漸老成白頭。",
            "去年之秋尚云樂，今年之秋何其愁。",
            "中戶田租三萬石，水潦不容收一粒。",
            "况從兵亂窘避地，白璧黄金俱喪失。",
            "前朝後市舊富人，半作道傍藍縷身。",
            "委巷小民或絕食，粥賣伉儷捐僮侲。",
            "一切時節不復講，履長賀歲猶鹵莽。",
            "淫雨連旬未必晴，潮何人觀月誰賞。",
            "月缺月圓宵復宵，潮落潮生朝又朝。",
            "事與承平不異處，唯有南來秋雁飄。"
        ],
        "tags": [
            "钱塘江"
        ],
        "title": "今秋行",
        "id": "7f2d46ee-19de-4117-9b73-09f7cf402afc"
    },
    {
        "author": "方回",
        "paragraphs": [
            "去年有酒苦無月，今年有月却無酒。",
            "睦齋杭邸兩中秋，依□懷人夜搔首。",
            "有酒無月猶自可，有月無酒愁殺我。",
            "餘生歸老紫陽山，無酒無月俱等閒。"
        ],
        "title": "中秋",
        "id": "e04f7bc6-33c0-4edc-bf82-decaab59a0b2"
    },
    {
        "author": "方回",
        "paragraphs": [
            "春閏秋寒早，人窮物議多。",
            "孰非愁裏老，聊且醉時歌。",
            "輕捷矜乘跨，張皇侈殿呵。",
            "老夫自高卧，風雨夢漁蓑。"
        ],
        "title": "寒早",
        "id": "3af966c7-913d-4f05-9c03-4bdf04c9ac71"
    },
    {
        "author": "方回",
        "paragraphs": [
            "積金至充棟，量珠動論斗。",
            "甚者愛玩具，日夕不離手。",
            "匪德身不保，徒爲他人守。",
            "吾嘗蓄萬書，田亦殖數畝。",
            "一旦忽破散，此事悟已久。",
            "醉卧一衾外，餘皆非我有。",
            "無錢不必憂，有錢即沽酒。"
        ],
        "title": "醉吟五首  其一",
        "id": "eaf2077b-7be6-453e-a17e-1804fce84bc6"
    },
    {
        "author": "方回",
        "paragraphs": [
            "去年所見人，今年忽無之。",
            "何况六十年，追憶童兒時。",
            "三皇及五帝，安在堯與羲。",
            "謂古有不死，學仙真愚癡。",
            "崇高易深拱，喪亂難前知。",
            "氣力儻可恃，不歌陰陵騅。",
            "吾手幸未廢，杯來何不持。"
        ],
        "title": "醉吟五首  其二",
        "id": "fce54c94-4c93-4f90-b9db-d271f4b4047e"
    },
    {
        "author": "方回",
        "paragraphs": [
            "有興云不亡，謂晝無夜時。",
            "達人悟茲理，何用浪自悲。",
            "姬周過八百，再傳嬴秦萎。",
            "彭殤共一盡，脩短何議爲。",
            "屋角鴨脚樹，開戶閒觀之。",
            "昨者見生葉，丹實今離離。",
            "老夫欲不飲，奈何霜鬢催。"
        ],
        "title": "醉吟五首  其三",
        "id": "8a40b7a8-4b9f-41d6-bef7-a3083581e080"
    },
    {
        "author": "方回",
        "paragraphs": [
            "竊評先民詩，尚復有長短。",
            "後進與茲事，我意終不滿。",
            "語言豈不工，良欠旨意遠。",
            "音節混淫哇，氣習泥季晚。",
            "顧於五柳公，獨左爲劉袒。",
            "異哉晉宋間，有此昭華管。",
            "日以酒酹之，一□或百返。"
        ],
        "title": "醉吟五首  其四",
        "id": "fe3459b6-d504-44dc-a0c2-48894bc411be"
    },
    {
        "author": "方回",
        "paragraphs": [
            "淵明年十九，謝公破苻堅。",
            "此時尚可爲，未及出仕年。",
            "太傅一丘志，永言負東山。",
            "道子國寶輩，日趣晉祚遷。",
            "參軍與百里，黽勉一紀間。",
            "典午竟已矣，於茲遂歸田。",
            "至今會心人，仰高醉中言。"
        ],
        "title": "醉吟五首  其五",
        "id": "a04272a8-5315-4c2c-9648-b910bd845fbe"
    },
    {
        "author": "方回",
        "paragraphs": [
            "踰燕涉漠將十霜，西風滿眼榆林黄。",
            "時逢北客話圍場，鞍馬意氣猶揚揚。",
            "駱駝紅乳蒲萄酒，袒割一醉千百觴。",
            "君今病痁卧南方，掉頭不顧尚書郎。",
            "紫陽山人餓欲死，江湖一壑秋田傷。",
            "哀歌相和意慘愴，夜視宇宙何茫茫。"
        ],
        "title": "次韻鮮于伯幾秋懷長句",
        "id": "7c32593e-c9c8-4f18-acf8-a30c5302aa52"
    },
    {
        "author": "方回",
        "paragraphs": [
            "斯人晚始識，浪走天下半。",
            "既將戟爲髯，更用田作面。",
            "大材異拱把，勁翮謝籠絆。",
            "去年主糟丘，稍厭盆盎亂。",
            "忸怩較毫釐，踴躍凌汗漫。",
            "今年竈産蛙，田里足咨怨。",
            "民窮如受圍，合遣老將援。",
            "醫王殊不靈，瘧鬼未即竄。",
            "卧念爲魚者，厄運孰與逭。",
            "羸馬僅芻秣，稚子且葵莧。",
            "大似周南留，寧有東平戀。",
            "或報御史除，摇首亦弗願。",
            "點勘篆籀古，掇拾簡編斷。",
            "秋雨吟齋燈，夜月鄰砧練。",
            "一醉洗抑鬰，豈無愛酒伴。",
            "蠖屈未可欺，鵬摶詎能算。"
        ],
        "title": "次韻鮮于伯幾秋懷古體",
        "id": "966b837a-aaab-49ba-a265-3ada57533aa7"
    },
    {
        "author": "方回",
        "paragraphs": [
            "瘦面皴肌暗自捫，薪殫粲盡復空樽。",
            "浪言官至同三品，且喜家生第四孫。",
            "孰謂將軍騅不逝，其如處士菊猶存。",
            "忍窮守道吾心定，胙土專城莫更論。"
        ],
        "title": "旅窮中報生孫名曰守",
        "id": "f89ca5ee-08dd-4a56-869e-56844267871e"
    },
    {
        "author": "方回",
        "paragraphs": [
            "六十餘年老病身，少曾識破世間人。",
            "俗棋幸勝元無著，市藥多誇總不真。",
            "傅粉塗脂何可近，藏機伏穽未須嗔。",
            "蓮華嶽頂看秋月，莫向長安踏市塵。"
        ],
        "tags": [
            "华山"
        ],
        "title": "俗嘆",
        "id": "cafe4edc-f53e-403b-8e77-e6b5802341a5"
    },
    {
        "author": "方回",
        "paragraphs": [
            "投老深知萬事難，骨骸熬暑又煎寒。",
            "暗量已覺窮無敵，退省猶須强自寬。",
            "稚子能吟青玉案，異人初付紫金丹。",
            "先生歸去山中好，剩有閒雲許細看。"
        ],
        "title": "歸興",
        "id": "e0985db8-3a50-4156-8085-833850504287"
    },
    {
        "author": "方回",
        "paragraphs": [
            "高樹號風始欲丹，秋晴詩老試憑欄。",
            "食貧破硯驚猶在，身瘦寒衣覺漸寬。",
            "家裏兒孫音問好，客中僮僕使令難。",
            "雪前霜後歸吾圃，瘦菊疏梅儘耐看。"
        ],
        "title": "八月三十日曉晴",
        "id": "11ac24e9-73a3-40e1-94f3-74d89a105313"
    },
    {
        "author": "方回",
        "paragraphs": [
            "破窗枯葉共秋聲，寒近貧人共喜晴。",
            "守道故知終有命，感時焉得便無情。",
            "今年浙右全傷水，何日天涯盡寢兵。",
            "聞道街頭賣黄雀，且須沽酒作南烹。"
        ],
        "title": "獨酌有感",
        "id": "75e5f023-4a15-428a-bfb6-89c2c1d99e7b"
    },
    {
        "author": "方回",
        "paragraphs": [
            "與客觀棋日又晡，佯狂落魄老江湖。",
            "未妨行事諸兒笑，敢謂知心舉世無。",
            "幣竭併將空橐售，衾寒兼著破氈鋪。",
            "還家爛醉東籬菊，猶有兒能爲我酤。"
        ],
        "title": "始寒",
        "id": "aec521ff-2706-4839-bbfb-e337b4a60350"
    },
    {
        "author": "方回",
        "paragraphs": [
            "七載休官學老農，間關垂死脫兵鋒。",
            "折腰早覺身難屈，饒舌懸知世不容。",
            "已幸櫟陽歸舊質，可能稷嗣冀新封。",
            "時清猶作茹芝老，杜叟斯言我願從。"
        ],
        "title": "自釋休官之意",
        "id": "37bbfbb4-acda-4c72-a31e-ddcf9edcd06e"
    },
    {
        "author": "方回",
        "paragraphs": [
            "紅塵回首即蓬萊，辛苦龍門枉曝鰓。",
            "道與時行誰不願，心爲形役自堪哀。",
            "閒觀劉項臨棋局，笑挹羲農入酒杯。",
            "欲乞長年仗青鳥，三危天遠肯重來。"
        ],
        "title": "寄題趙高士委順山房",
        "id": "590a2af2-bd7a-4829-884f-1cf676a8509b"
    },
    {
        "author": "方回",
        "paragraphs": [
            "憶昔西湖北，閑尋隠士廬。",
            "水濱維舴艋，屋角認棕櫚。",
            "紅出仙人酒，黄披老氏書。",
            "寫真元有約，隔歲定何如。"
        ],
        "tags": [
            "西湖"
        ],
        "title": "簡鄭高士二首  其一",
        "id": "f9898205-b1ab-4b37-98ca-4321b5bf40a7"
    },
    {
        "author": "方回",
        "paragraphs": [
            "再見湖東岸，遷居傍廢城。",
            "鷺群窺釣石，荷氣馥棋枰。",
            "歉歲難羈旅，泥途厭步行。",
            "幽懷徯清話，豈不向君傾。"
        ],
        "title": "簡鄭高士二首  其二",
        "id": "4da17b33-20b0-4654-8f88-3d61f09cad87"
    },
    {
        "author": "方回",
        "paragraphs": [
            "四體非槁木，焉得常無爲。",
            "下士蔑軌則，德人慎容儀。",
            "屈伸一時間，良復關安危。",
            "舉手一不當，尚難令童兒。",
            "橫目愚而神，豈可易指撝。",
            "造次肆褻慢，合沓來輕欺。",
            "臂且有所使，銜袖未出時。",
            "恂恂君子心，於此先有思。",
            "脫若役吾僕，未容盛氣施。",
            "剛桀世詎乏，受侮寧無辭。",
            "畫一發狗縱，厥規曹也隨。",
            "年老益畏謹，請苑猶召疑。",
            "捉麈授生徒，秉鉞行軍師。",
            "一如執玉恭，庶幾無悔追。"
        ],
        "title": "爲陸元德題撝謙齋",
        "id": "bbff56ca-7703-4f7a-84a5-45a05c15513a"
    },
    {
        "author": "方回",
        "paragraphs": [
            "乃翁辛苦註周易，曾夢神人談太極。",
            "清泉煮蔬啖糲飯，醯鹽醤薑俱不食。",
            "迎霜獵獵緼袍青，映日蕭蕭頷鬚白。",
            "自云今代王輔嗣，憔悴形容人不識。",
            "有子有子狂非狂，其名復亨字雷陽。",
            "十五早學張道陵，二十已成費長房。",
            "篆符呪水逐鬼物，朝遊燕齊暮衡湘。",
            "信奇喜異世不少，指空說無饒衣糧。",
            "讀古人書識道理，定復在陳饑欲死。",
            "不如沈家跨竈郎，恍兮惚兮行怪詭。",
            "村驚郭駭爭贈詩，我亦徇俗書此紙。",
            "萬事宜假不宜真，往往神仙亦如此。"
        ],
        "title": "贈沈雷陽",
        "id": "f646d88b-ba05-4c74-89ee-3684e7873196"
    },
    {
        "author": "方回",
        "paragraphs": [
            "絳帳飄然適海涯，月明任意揀南枝。",
            "腹中書不煩行李，牀上琴堪當侍兒。",
            "馬隊定無元亮句，草堂寧有稚珪移。",
            "他年會作安劉事，且向深山茹紫芝。"
        ],
        "title": "送周君之餘姚講授",
        "id": "692d3e5f-d65f-4579-acf5-3ae3077974f2"
    },
    {
        "author": "方回",
        "paragraphs": [
            "炎凉飄忽嘆如流，久客仍逢歲不秋。",
            "高處未應堪著眼，悶中惟可獨搔頭。",
            "市酤太惡難霑醉，晴色良佳竟倦遊。",
            "戲馬龍山總灰滅，兒曹焉悟此身浮。"
        ],
        "title": "次韻仁近九日予病不出",
        "id": "301830a5-5168-4ef7-a755-f4cc0b9751c7"
    },
    {
        "author": "方回",
        "paragraphs": [
            "市聲巷語哭還歌，客舍喧啾奈汝何。",
            "才出城闉愁眼豁，適逢秋霽病身和。",
            "力行古道於時背，心感皇天所相多。",
            "鴻雁稻粱焉用足，政須寥廓謝虞羅。"
        ],
        "title": "舟出東新橋",
        "id": "5efc4702-f2de-4287-b4f6-25507a17f721"
    },
    {
        "author": "方回",
        "paragraphs": [
            "草草供行役，奇奇就苦吟。",
            "飯遲緣共竈，舟窄僅容衾。",
            "稍冷天須霽，將明夜已深。",
            "江湖四十載，空負一生心。"
        ],
        "title": "泊皋亭山下",
        "id": "126abbec-aac1-4bb6-84cb-9e50595b7a43"
    },
    {
        "author": "方回",
        "paragraphs": [
            "樓船載甲曉聞鉦，知是何營將校行。",
            "百五十年興廢事，韓家軍馬戰臨平。"
        ],
        "title": "過臨平鎮",
        "id": "bcab2940-75aa-442b-8b27-18aafbc1d430"
    },
    {
        "author": "方回",
        "paragraphs": [
            "算橘租菱小市譁，堰頭橋尾約千家。",
            "人家已盡無人處，時見芙蓉一岸花。"
        ],
        "title": "過長安市",
        "id": "292f521f-7958-455e-a01d-288284e67959"
    },
    {
        "author": "方回",
        "paragraphs": [
            "枯柳無風影不摇，敗牆頹屋意蕭蕭。",
            "忽然喚醒承平夢，猶有紅欄夾畫橋。"
        ],
        "title": "過崇德縣",
        "id": "e37d58d9-8732-4bfe-9841-ddcfaf6629db"
    },
    {
        "author": "方回",
        "paragraphs": [
            "麥田下種稻田乾，秋盡江南亦未寒。",
            "水凈風微船牽慢，蓴花蕰草盡堪看。"
        ],
        "title": "過石門",
        "id": "450b084b-20c9-4963-85ff-d645203864c1"
    },
    {
        "author": "方回",
        "paragraphs": [
            "破鼓如敲板，荒營野市邊。",
            "地平天四覆，月望日雙圓。",
            "徂謝悲人物，災傷惜歲年。",
            "吾行爲何事，洛詠不成眠。"
        ],
        "title": "泊皂林",
        "id": "ad3f8953-0fdf-4331-a995-3db0ddc2f9fe"
    },
    {
        "author": "方回",
        "paragraphs": [
            "北來南去雁還飛，四十年間萬事非。",
            "惟有航船歌不改，夜深老淚欲霑衣。"
        ],
        "title": "聽航船歌十首  其一",
        "id": "970c3b7f-4f06-42a0-87d9-9d954d1f9848"
    },
    {
        "author": "方回",
        "paragraphs": [
            "莫笑船家生事微，新紅米飯綠蓑衣。",
            "一聲欸和一聲乃，誰識人間有是非。"
        ],
        "title": "聽航船歌十首  其二",
        "id": "ca885520-97d9-4f61-8221-b468f90426b4"
    },
    {
        "author": "方回",
        "paragraphs": [
            "家住斜塘大戶邊，時荒米貴欠他錢。",
            "從此駕船歸不得，無錢且駕小航船。"
        ],
        "title": "聽航船歌十首  其三",
        "id": "5626b559-e466-4103-aad1-045750c652f3"
    },
    {
        "author": "方回",
        "paragraphs": [
            "四千五百魏塘船，結拆船牙解半千。",
            "一千修柁貫三米，三日盤纏無一錢。"
        ],
        "title": "聽航船歌十首  其四",
        "id": "5566d55d-6307-45ac-8e4f-6abb6e2f9b4a"
    },
    {
        "author": "方回",
        "paragraphs": [
            "十千債要廿千償，債主仍須數倍强。",
            "定是還家被官縛，且將貫百寄妻孃。"
        ],
        "title": "聽航船歌十首  其五",
        "id": "5ca33629-005f-4088-8503-37ee6c1eb90c"
    },
    {
        "author": "方回",
        "paragraphs": [
            "南到杭州北楚州，三江八堰水通流。",
            "牽板船篙爲飯碗，不能辛苦把鋤頭。"
        ],
        "title": "聽航船歌十首  其六",
        "id": "536ae650-18bb-463f-b533-e3f65c99167b"
    },
    {
        "author": "方回",
        "paragraphs": [
            "雇載錢輕載不輕，阿郎拽牽阿奴撐。",
            "五千斤蠟三千漆，寧馨時年欲夜行。"
        ],
        "title": "聽航船歌十首  其七",
        "id": "a9bfb104-05b0-4fea-a0e0-d49e4dc02639"
    },
    {
        "author": "方回",
        "paragraphs": [
            "南姚村打北姚村，鬼哭誰憐枉死魂。",
            "爭似梢工留口喫，秀州城外鴨餛飩。"
        ],
        "title": "聽航船歌十首  其八",
        "id": "48374c2c-eb53-401c-a3af-05b563f0535f"
    },
    {
        "author": "方回",
        "paragraphs": [
            "賭錢輸了阿儂哥，黄草單衫破孔多。",
            "相趁縮砂紅豆客，霜風九月上淮河。"
        ],
        "title": "聽航船歌十首  其九",
        "id": "51e20c13-d885-4e78-8646-0b480a8effe3"
    },
    {
        "author": "方回",
        "paragraphs": [
            "船頭船尾唱歌聲，蘇秀湖杭總弟兄。",
            "喝攏喝開不相照，阿牛賊狗便無情。"
        ],
        "title": "聽航船歌十首  其一○",
        "id": "96476081-16d2-4adb-a991-65adc93a5f03"
    },
    {
        "author": "方回",
        "paragraphs": [
            "船行三五日，不得不思家。",
            "索米開橋柵，徵錢運堰車。",
            "於官何所補，爲客自堪嗟。",
            "况復饑荒後，群偷沸似麻。"
        ],
        "title": "柵堰二歎",
        "id": "3393263f-ffb7-4aea-a9b2-02ae2101b45e"
    },
    {
        "author": "方回",
        "paragraphs": [
            "海邑疏囚昔此過，鳴榔未了又漁歌。",
            "重來野色秋如許，似覺人家舊更多。",
            "晴日茅簷橫曬布，水田竹架倒扦禾。",
            "吳儂苟且度饑歲，焉得官廉吏不苛。"
        ],
        "title": "過秀州城東",
        "id": "23c4643c-95dd-4ad2-8113-111f6ff9aa8b"
    },
    {
        "author": "方回",
        "paragraphs": [
            "客路晴爲最，舟行穩似車。",
            "天形環澤國，秋色畫田家。",
            "未用憐霜草，猶時見水花。",
            "雁過知已近，鵲語故微譁。"
        ],
        "title": "將至魏塘鎮",
        "id": "aec1cc2a-b82b-47fa-90b5-a9459b9e0a28"
    },
    {
        "author": "方回",
        "paragraphs": [
            "水鄉熟處未全饑，舟楫安行盜亦稀。",
            "乘興聊爲三日客，魏塘酒賤蟹螯肥。"
        ],
        "title": "爲魏塘王居士留三日二首  其一",
        "id": "514abbac-8918-4f33-b79b-14873e87f532"
    },
    {
        "author": "方回",
        "paragraphs": [
            "魏塘酒賤蟹螯肥，久要人情忍重違。",
            "呼妓訪僧俱不必，醉三晝夜可言歸。"
        ],
        "title": "爲魏塘王居士留三日二首  其二",
        "id": "447207ea-8d98-4e16-80d5-2308b3252db2"
    },
    {
        "author": "方回",
        "paragraphs": [
            "較似蘇湖郡，無山四渺然。",
            "近城先見塔，出戶即乘船。",
            "曉澤升紅日，秋光際碧天。",
            "稻粱無不足，最憶舊豐年。"
        ],
        "title": "曉發秀州城南",
        "id": "65787871-587a-47f7-878c-58ec2e3f3d53"
    },
    {
        "author": "方回",
        "paragraphs": [
            "全家居小艇，面色總成黧。",
            "何事偏多子，平生僅一妻。",
            "螺羹兼蜆肉，稗粥和秔粞。",
            "細省莊周語，逍遥理未齊。"
        ],
        "title": "漁家",
        "id": "766416f4-d3c7-4bb8-878f-2312e948ca29"
    },
    {
        "author": "方回",
        "paragraphs": [
            "岸上頻呼喝，船中劇蕩摇。",
            "倒桅將過市，落牽爲逢橋。",
            "蟹斷非羲卦，漁榔即舜韶。",
            "客愁元歷歷，詩思亦飄飄。"
        ],
        "title": "復過臨平",
        "id": "9f5db43e-d6ba-4344-8e97-4ae84d368938"
    },
    {
        "author": "方回",
        "paragraphs": [
            "長安才上堰，風物似微饒。",
            "野老能相認，輕船不待招。",
            "炊菱開甑熱，秤鯽滿籃跳。",
            "偶有樽中物，何爲靳一澆。"
        ],
        "title": "過許村",
        "id": "75b3c82a-bb81-4db4-9682-4d31b13cbdba"
    },
    {
        "author": "方回",
        "paragraphs": [
            "我不羨渠乘大馬食肥肉，我不羨渠寢細氈居華屋。",
            "富貴兩字輸與渠，奈渠未免一字俗。",
            "我有詩腸如月朗三秋，我有酒腸如海吞百瀆。",
            "西湖之水足供酒一杯，西湖之山可作詩千幅。",
            "羽客寫我醉吟意，雪爲長髯電爲目。",
            "豈知天上三台星，焉用人間九州督。",
            "仕宦不達坐多言，衰老未死緣寡欲。",
            "眉毛及鬚尚如漆，此爲壽相萬事足。",
            "莫言不智又無福，寧當忍窮勿受辱。",
            "氣豪未減天外鴻，神清差似霜前菊。",
            "有人指點問爲誰，云是紫陽方虛谷。",
            "欲求我者，南山之南，北山之北。"
        ],
        "tags": [
            "西湖"
        ],
        "title": "會鶴臞鄭高士庵爲予寫神走筆賦雜言",
        "id": "6d98e47a-f3ad-4671-9853-e329debc37b2"
    },
    {
        "author": "方回",
        "paragraphs": [
            "可食不必駝峰肉，可居不必鴟尾屋。",
            "竹籬菜羹人得知，此中有士定不俗。",
            "東里先生癯似鶴，閒門不受童蒙瀆。",
            "七絃琴外棋一枰，七星冠上巾一幅。",
            "忽然一日紫陽虛叟來，暫肯朦朧開睡目。",
            "朝聞客子代穰侯，暮見河陽誅汧督。",
            "居然鵬鷃自不齊，孰謂熊魚俱所欲。",
            "平生此老世人嫉若讎，至此方知夔一足。",
            "無心敢徼失馬福，勿用小榮包大辱。",
            "富兒貴公百花盡，吾曹冷落如殘菊。",
            "君不見老氏故書教我云，守雌守黑爲谿谷。",
            "會當訪公更謀一大醉，幕天席地鼾卧無南北。"
        ],
        "title": "鄭無貳和予雜言有緣督之句用韻謝之",
        "id": "caacc2c8-7f6b-4e5e-a2cc-0d26e787b6de"
    },
    {
        "author": "方回",
        "paragraphs": [
            "如池之酒如林肉，不與寒士作厦屋。",
            "馬畜彌山金滿堂，此但可以駭愚俗。",
            "得時引類上雲霄，失勢舉族填溝瀆。",
            "曾不若仇翁方叟兩窮交，相與坦蕩忘邊幅。",
            "知我無錢借書令我典，至今市井小兒相指目。",
            "嗟今之人我未識，可魯陽虎宋華督。",
            "屈心抑志諒未能，及物濟人非不欲。",
            "古人胸次一相知，劉文叔忘其腹，嚴子陵忘其足。",
            "後之君子莫若自求福，考槃遯肥遠匪辱。",
            "檀道濟號爲萬里之長城，何似陶元亮醉卧一籬菊。",
            "危途所至太行坂，深坑莫測沃焦谷。",
            "我將歸老紫陽山，尚恐烏大夫之馬幣聘溫生洛之南，聘石生洛之北。"
        ],
        "title": "次韻贈仇仁近",
        "id": "9ca2f454-723a-4194-96ab-7b8237257e94"
    },
    {
        "author": "方回",
        "paragraphs": [
            "我雖無絲無竹亦無肉，猶有杜子美萬卷書，猶有陸士衡三間屋。",
            "作詩寧作郊島之寒瘦，終不屑元輕而白俗。",
            "文章雜在衆人中，大似濁河橫濟瀆。",
            "平生浪費幾吟牋，何啻右軍九萬幅。",
            "既嘗注漆園之十九言，又頗擬栗里之四八目。",
            "道眼一照百皆妄，未若奴耕婢織躬課督。",
            "江湖落魄但欠一歸耳，休官已幸天從欲。",
            "子男女七孫四人，有菜共羹吾亦足。",
            "過此更徼非妄福，政恐招憂復招辱。",
            "宅門夏蔭雙高桐，園徑秋香萬叢菊。",
            "於是自歌招隠歌，歌曰鶴怨猿驚兮在空谷。",
            "四十餘年萍蓬將七十，又何必越之南燕之北。"
        ],
        "title": "次前韻述將歸",
        "id": "1fa3866d-0392-4594-9260-fda5695f36f1"
    },
    {
        "author": "方回",
        "paragraphs": [
            "初上吳山北，遂過吳山南。",
            "茂樹悉剪薙，餘石空巉巖。",
            "向來華屋處，十不存二三。",
            "忽如入壺天，偶得羽人庵。",
            "閲畫有遠意，評詩無俗談。",
            "背湖萬松嶺，面江三茅觀。",
            "人煙向如織，今者篁竹半。",
            "獵士捕乳虎，伏弩行者斷。",
            "野獸出城市，白晝無忌憚。",
            "昨僅獲其一，此事可三嘆。",
            "誰家有幽居，下瞰煙雲洲。",
            "西極夕陽外，東窮滄海頭。",
            "一覽不欲盡，翠樹蓄其樓。",
            "主人雅好事，置酒更獻酬。",
            "禹穴渺何許，指視令人愁。",
            "酒中泛酥椒，酒味彌芳烈。",
            "菓蔬無不佳，霜螯風味絕。",
            "卜夜意未闌，醉歸步微月。",
            "人生了一日，世故劇瑣屑。",
            "窮達不足云，興亡詎須說。"
        ],
        "title": "十月初六日同仇仁近至王子由庵遂飲白雲李居士宅書事",
        "id": "1dc20651-7657-4397-9dd3-26cc96a8bda7"
    },
    {
        "author": "方回",
        "paragraphs": [
            "南來藉藉已聲先，遥挹清揚意謂然。",
            "果見新詩金擲地，始知餘子管窺天。",
            "三書光範門前拜，一斗長安市上眠。",
            "舊日猖狂俱已矣，輸君衡鑑政高懸。"
        ],
        "title": "見李提學所和詩次韻",
        "id": "4469bf45-1045-4d97-b38e-fe1e8f764c24"
    },
    {
        "author": "方回",
        "paragraphs": [
            "至潔不見取，此責自有人。",
            "縶維幸不及，遯野醉自珍。",
            "上下不相求，於中歌者頻。",
            "歌者誠愛賢，賢者亦愛身。"
        ],
        "title": "題仇仁近白駒詩圖趙子昂畫及書",
        "id": "a4a480c8-838c-450e-bfc6-cb573d5bcb3d"
    },
    {
        "author": "方回",
        "paragraphs": [
            "萬卷芸香擁燕居，客來談論洶淮湖。",
            "精言琴律根前輩，朗誦詩篇壓老夫。",
            "胥謂買鄰遷爽塏，祇應負郭欠膏腴。",
            "真能隠處非難事，恐有天邊尺一呼。"
        ],
        "title": "次韻李景安提學同過伯幾  其一",
        "id": "9a64b6dd-2ae3-48c8-b66a-dd4b65531907"
    },
    {
        "author": "方回",
        "paragraphs": [
            "宦學因之當卜居，定能騎舫遍林湖。",
            "遺編早已探千古，緒論何難奪萬夫。",
            "近日人才愁閴寂，此君風味極芳腴。",
            "香山老子閒無事，張丈殷兄或許呼。"
        ],
        "title": "次韻李景安提學同過伯幾  其二",
        "id": "6492dd5b-5bcf-46aa-be1c-ce9db7f86d7b"
    },
    {
        "author": "方回",
        "paragraphs": [
            "堂上琴書間鼎彝，簷前金鯽映冰池。",
            "園林花木初容見，家世衣冠便可知。",
            "熟識二難俱好事，偶來兩客各能詩。",
            "一時觸目多佳思，爛醉如泥竟未奇。"
        ],
        "title": "同伯幾過張子範子周兄弟園池  其一",
        "id": "56e20acb-0891-4671-9d62-d639271dd86b"
    },
    {
        "author": "方回",
        "paragraphs": [
            "何處消除半日閒，看朱成碧夜扶還。",
            "定知此意風塵表，能致吾曹水竹間。",
            "孝友門闌佳子弟，承平人物舊湖山。",
            "飲多過量成詩緩，酒醒思之亦厚顔。"
        ],
        "title": "同伯幾過張子範子周兄弟園池  其二",
        "id": "781dc19b-ab0c-4860-9539-06c20a80d7bc"
    },
    {
        "author": "方回",
        "paragraphs": [
            "萬宇橫陳碧瓦齊，濃嵐淡靄總詩題。",
            "隔江煙樹窗中細，過海風檣檻外低。",
            "琴僅可絃星半缺，壁應欲畫雪新泥。",
            "南華卧讀兩三卷，猶喜晴簷日未西。"
        ],
        "title": "留題槃隠高士王子由書齋",
        "id": "1823e2de-8595-4f9b-bee9-f7afb973a41d"
    },
    {
        "author": "方回",
        "paragraphs": [
            "凉窗暑却扇，燠閤寒謝裘。",
            "主人一不凡，永無俗客遊。",
            "地高山使然，十倍百尺樓。",
            "人品似更高，不識王公侯。",
            "是中即洞天，何所復崑丘。",
            "靈府能自超，玄關元不幽。",
            "染腴匪道味，涉累非仙流。",
            "寂靜保此室，毫髪不外求。",
            "有書亦時讀，一日踰千秋。"
        ],
        "title": "次韻仇仁近題王子由隠居",
        "id": "42afaa9f-f893-4f65-9307-9d138fd87805"
    },
    {
        "author": "方回",
        "paragraphs": [
            "行山稍已倦，徑作坦腹卧。",
            "茗至即仰啜，即復起端坐。",
            "拓窗眼豁然，如見天宇大。",
            "金碧何太麗，玉雪不受涴。",
            "向來宴豢人，魂兮復誰些。",
            "積沙東西移，怒潮日夜簸。",
            "煙表越樹細，雲端海鵲過。",
            "人生僅如尺，倏忽分寸挫。",
            "萬古一悲歌，悲歌孰予和。"
        ],
        "title": "頻至子由書齋追記遊事",
        "id": "5e78e94f-287b-4cac-bfb5-eeb6f0e63d48"
    },
    {
        "author": "方回",
        "paragraphs": [
            "詩眼到姑蘇，今愁古恨俱。",
            "臺驚吳後鹿，江問漢時鱸。",
            "矯奪風應息，懷襄氣未甦。",
            "梅邊早迴首，飛鶴望林逋。"
        ],
        "title": "仇仁近之姑蘇別後奉寄",
        "id": "c84b46de-6fcb-495a-b25d-4dc243babdbc"
    },
    {
        "author": "方回",
        "paragraphs": [
            "天地元知一指齊，樗庵小小架榱題。",
            "故應懶散身常健，孰謂昂藏意未低。",
            "神氣自調丹鼎火，仙班不藉紫芝泥。",
            "落成此老來酣飲，酬爵端容據席西。"
        ],
        "title": "白雲李處士於大樗下築小庵用題王子由書齋韻賦之",
        "id": "53860ec0-c264-4d12-a417-60e1ffe09a7b"
    },
    {
        "author": "方回",
        "paragraphs": [
            "閒愁不斷連天遠，濁醪快似并州剪。",
            "興亡得喪橫胸中，冰消雪釋春風轉。",
            "我本不學抱朴翁，何脩致此丹砂容。",
            "服食呼吸能還童，不如但飲瑠璃鍾。",
            "寶蓮山南屢簪聚，醉鄉不省歸來處。",
            "東鄰西舍姓名誰，但記門前大樗樹。"
        ],
        "title": "白雲山房次韻馬道士虛中三首  其一",
        "id": "ca34f9b7-32d8-4f9a-80ac-1b6da83ed91b"
    },
    {
        "author": "方回",
        "paragraphs": [
            "意所欲往路無遠，暖韭早梅政堪剪。",
            "相逢不少酒一盃，大勝能成丹九轉。",
            "爭席者誰斯薪翁，何至帖奉魚軍容。",
            "我一山僕君一童，亦無蛾眉間歌鐘。",
            "忽如雲散倏萍聚，無何有鄉是歸處。",
            "寄聲爲謝黄面仙，焉用七重圍寶樹。"
        ],
        "title": "白雲山房次韻馬道士虛中三首  其二",
        "id": "7f8d1b0b-ffad-4e9d-b765-1a76be598573"
    },
    {
        "author": "方回",
        "paragraphs": [
            "霜凈天空心共遠，一縷遊絲無可剪。",
            "欲識人間真道人，眼近紅塵念頭轉。",
            "歷歷落落一禿翁，取數過多邴曼容。",
            "從今教子爲牧童，豈復敢望銘鼎鐘。",
            "閒朋冷友時相聚，方寸不無暗合處。",
            "谷神玄牝要深知，釣竿須拂珊瑚樹。"
        ],
        "title": "白雲山房次韻馬道士虛中三首  其三",
        "id": "6c0e0f8e-1e7f-4b58-88f0-eb284fcf2cec"
    },
    {
        "author": "方回",
        "paragraphs": [
            "我家黄山百里遠，兩峰插天翠如剪。",
            "歸心久落故溪雲，柁轉不由船不轉。",
            "采茶斸藥呼鄰翁，藉草地寬何不容。",
            "挾兔園冊教兒童，菜飽無異祿萬鍾。",
            "底須太史占星聚，世人尋覓無知處。",
            "海內故人脫相思，江東渭北空雲樹。"
        ],
        "title": "次前韻將歸隠黄山",
        "id": "72e42f2e-4e60-4e08-9710-e7a38d1faa61"
    },
    {
        "author": "方回",
        "paragraphs": [
            "儒冠誰使著，何至動言貧。",
            "此事須吾黨，相期到古人。",
            "衰顔猶可鏡，短髪僅堪巾。",
            "舉世無知者，孤燈夜獨親。"
        ],
        "title": "追次仇仁近韻謾成三首  其一",
        "id": "ee75eaeb-9497-4bc9-9049-f9d515af5d94"
    },
    {
        "author": "方回",
        "paragraphs": [
            "卧思身世事，無夜不更深。",
            "脫難泅登岸，逃名影就陰。",
            "樽中醉魯酒，弦外自陶琴。",
            "詩就誰能賞，徒勞太古吟。"
        ],
        "title": "追次仇仁近韻謾成三首  其二",
        "id": "82d02875-4663-4bef-886e-cee98a18cf72"
    },
    {
        "author": "方回",
        "paragraphs": [
            "風雲乘變化，微賤忽公孤。",
            "內足窮過達，多求智返愚。",
            "談鋒椎衍奭，筆陣掃孫吳。",
            "時彥當如此，吾歸釣雪鱸。"
        ],
        "title": "追次仇仁近韻謾成三首  其三",
        "id": "811c4edc-05cf-42ca-a6d1-4787db50a93d"
    },
    {
        "author": "方回",
        "paragraphs": [
            "每憶東甌郡，柑花入夢香。",
            "市人無素服，田婦亦紅粧。",
            "鱟蟹豐漁戶，犀珠聚䌖商。",
            "年登猶足樂，何必殢錢塘。"
        ],
        "title": "送杜景齊歸平陽二首  其一",
        "id": "09f3ad5f-a4a6-456c-8094-67c1794ddf2e"
    },
    {
        "author": "方回",
        "paragraphs": [
            "君住平陽縣，無家不讀書。",
            "計偕今已廢，師授未應疏。",
            "兵革崩騰後，衣冠喪蕩餘。",
            "別懷似難寫，吾道竟何如。"
        ],
        "title": "送杜景齊歸平陽二首  其二",
        "id": "eaa6844a-09fd-4119-96b1-708fe956defc"
    },
    {
        "author": "方回",
        "paragraphs": [
            "碧眸冰齒壽眉厖，誰識前朝老雪江。",
            "指下七弦今第一，豪端行法更難雙。",
            "向來屢獲觀詩卷，恨不相從倒酒缸。",
            "深愧後期似圯下，雲間幾度拓吟窗。"
        ],
        "title": "贈徐瓢翁二首  其一",
        "id": "441d5ff7-6f63-4036-a316-cbd3bc5b6388"
    },
    {
        "author": "方回",
        "paragraphs": [
            "六十年前欲冠時，江湖聲價已飈馳。",
            "四靈在昔三曾識，八袠于今百可期。",
            "多難漸驚前輩盡，老懷那許後人知。",
            "何當琴酒燈窗夜，莫說興亡但說詩。"
        ],
        "title": "贈徐瓢翁二首  其二",
        "id": "8646e0fd-530e-459e-857d-a62b74f77957"
    },
    {
        "author": "方回",
        "paragraphs": [
            "閒客何庸早起忙，高眠懶復問雲祥。",
            "宦情不作葭灰動，吟筆寧爭繡線長。",
            "逆旅四年逢此節，徒行六日可吾鄉。",
            "衝風踏雪須歸去，薺菜肥甜白酒香。"
        ],
        "title": "丁亥十一月初八日南至二首  其一",
        "id": "bef924e3-341e-4e73-bc7d-ecfd9095dcdf"
    },
    {
        "author": "方回",
        "paragraphs": [
            "涉險騎危一紀强，四驚陽復寓錢塘。",
            "山深黟歙生涯薄，水溢蘇湖歲事荒。",
            "暫遣歸寧憐小婢，尚遲絕少撫諸郎。",
            "官壺豈似無灰酒，有客携來亦盡觴。"
        ],
        "title": "丁亥十一月初八日南至二首  其二",
        "id": "cda6b7b5-ace3-4975-9e2e-8b18fac56f12"
    },
    {
        "author": "方回",
        "paragraphs": [
            "秋來意欲過江東，建子侵尋月已中。",
            "晴日久之今雪作，老夫于此豈途窮。",
            "未嫌江泌衣生虱，尚許嵇康目送鴻。",
            "可怪平生非一事，無勞咄咄漫書空。"
        ],
        "title": "至後有感",
        "id": "0e3af3c4-e38b-45fe-85b8-84379980994a"
    },
    {
        "author": "方回",
        "paragraphs": [
            "寒空雨止暫霏微，積漸隨風散亂飛。",
            "夜氣直能欺毯纊，晨光不待啟窗扉。",
            "兒童踴躍歡聲起，鳥雀摧藏過翼稀。",
            "想見竹梢亞梅處，家人掃徑望予歸。"
        ],
        "title": "喜雪",
        "id": "0bd2182f-97c0-462c-95ad-b95287917479"
    },
    {
        "author": "方回",
        "paragraphs": [
            "憶昔浮蛆醉玉醅，天寒一日飲千杯。",
            "危樓擁妓臨晴雪，聯馬呼僧認野梅。",
            "豈料暮年紉敗絮，尚容永夜畫殘灰。",
            "間關幸脫干戈死，落魄佯狂自可哀。"
        ],
        "title": "雪中憶昔五首  其一",
        "id": "37aa4de2-a83e-4e9a-b45a-640405d313c0"
    },
    {
        "author": "方回",
        "paragraphs": [
            "憶昔繁華侶俊遊，寧知後死挂閒愁。",
            "無人復唱魚兒曲，何處重尋燕子樓。",
            "張敞空思前漢尹，邵平誰識故秦侯。",
            "定應冥漠猶遺恨，蔗節瓜犀啟夜丘。"
        ],
        "title": "雪中憶昔五首  其二",
        "id": "b5d1ec7e-56d1-4a43-8932-3241204dc2ed"
    },
    {
        "author": "方回",
        "paragraphs": [
            "憶昔華年氣似雲，雪湖終日醉醺醺。",
            "室家未有兒和女，賓主相忘我與君。",
            "豈信亂離生白髪，猶思歌笑調紅裙。",
            "扁舟一問桃源路，治亂當時自此分。"
        ],
        "title": "雪中憶昔五首  其三",
        "id": "cfb4f80b-69d6-4dbe-bbf5-f8368ff18dd9"
    },
    {
        "author": "方回",
        "paragraphs": [
            "憶昔凌晨泛雪湖，明天淨地一塵無。",
            "略聞倩盼歌金縷，盡聳清揚倒玉壺。",
            "屢造廟朝終擯逐，偶登名第自囚拘。",
            "即今忍索梅花笑，死徙流離足嘆吁。"
        ],
        "title": "雪中憶昔五首  其四",
        "id": "92df5255-5293-4495-9f65-2fd3dc883524"
    },
    {
        "author": "方回",
        "paragraphs": [
            "憶昔湖天雪最奇，畫船朝出暮歸遲。",
            "忍寒賞竹憐高節，踏濕尋梅致好枝。",
            "熟醉何嘗知病酒，狂吟所至動成詩。",
            "褵褷凍雀今相似，心欲高飛翅已垂。"
        ],
        "title": "雪中憶昔五首  其五",
        "id": "507c901f-daf8-4823-afc3-31c5fbecca9b"
    },
    {
        "author": "方回",
        "paragraphs": [
            "薪粲常相迫，衾裘本自單。",
            "至分驚屢改，去住覺俱難。",
            "愁與思妨寐，霜兼雪倍寒。",
            "百年誰不盡，一夕獨堪歎。"
        ],
        "title": "寒夜",
        "id": "22f6ee20-5bb0-480a-9b8b-ba994327e29a"
    },
    {
        "author": "方回",
        "paragraphs": [
            "甚欲常晴日，何堪復暗雲。",
            "樹寒禽縮項，雨凍瓦成紋。",
            "歸路非嫌濘，行庖豈厭葷。",
            "獨能知此意，朝鏡白紛紛。"
        ],
        "title": "寒朝",
        "id": "19e32822-bbc3-4648-8c1f-9f569afc5986"
    },
    {
        "author": "方回",
        "paragraphs": [
            "雨聲更霰雪，昏聽達清晨。",
            "自笑能吟客，常爲不寐人。",
            "絮寒勤拭涕，簀響懼翻身。",
            "苦語知誰會，應堪泣鬼神。"
        ],
        "title": "十一月十四夜聽雨爲霰聽霰爲雪久之雪後爲驟雨自昏達旦無寐",
        "id": "802e1cb2-0047-438c-8926-240794f04a70"
    },
    {
        "author": "方回",
        "paragraphs": [
            "三百年來工五七，追雅媲騷誰第一。",
            "獨聞彭城陳正字，向來得法金華伯。",
            "終古不朽語言在，以詩教人人不識。",
            "善學少陵而不爲，殆如孟子不言易。",
            "世人往往談神仙，便欲插翅登青天。",
            "邀尋道士學服餌，朝呼暮吸夜煉煎。",
            "換骨一語曾未悟，未辦黄庭脩內丹。",
            "俗流無骨但有肉，蝦蟆敢競驪龍先。",
            "姚合許渾精儷偶，青必對紅花對柳。",
            "兒童傚之易不難，形則肖矣神何有。",
            "求之雕刻繪畫間，鵠乃類鶩虎勝狗。",
            "由陳入黄據杜壇，當知掬水月在手。",
            "後生可畏嘗聞之，君友何人師者誰。",
            "雙井白門浣花脈，實字用正虛用奇。",
            "鬰輪袍曲異箏笛，藐姑射姿無粉脂。",
            "梯危磴絕不可近，尚有簡齋橫一枝。"
        ],
        "title": "過李景安論詩爲作長句",
        "id": "33f857a2-2ce0-4ad1-8084-fe2a012520bf"
    },
    {
        "author": "方回",
        "paragraphs": [
            "倏忽何庸詰，參差未易齊。",
            "樹枯元不死，雪盡竟爲泥。",
            "豈謂身纔老，從來意欲西。",
            "一窮寧骨立，九殞未頭底。"
        ],
        "title": "十一月十五日",
        "id": "b49fd404-6182-45b2-a7c3-9ef56d694b08"
    },
    {
        "author": "方回",
        "paragraphs": [
            "竟與鰥魚似，無由濁蟻持。",
            "百爲元有命，一往復何疑。",
            "殘夢終難續，深憂暗自知。",
            "鄰雛夜啼急，吾亦憶吾兒。"
        ],
        "title": "十一月十五夜",
        "id": "c3e44af5-4720-4ab5-9a15-bca2105c6388"
    },
    {
        "author": "方回",
        "paragraphs": [
            "務得終多懼，圖全敢嘆窮。",
            "懶能爭口腹，差覺負兒童。",
            "客久叢咨怨，年衰絕變通。",
            "雲臺少馮衍，未必盡人雄。"
        ],
        "title": "得存心書訴貧",
        "id": "088dff66-c05c-4922-b7a0-d8b7ce25fe94"
    },
    {
        "author": "方回",
        "paragraphs": [
            "每報家書至，心如喜懼何。",
            "欲開疑有故，已讀幸無他。",
            "典粥貲財罄，寒饑幼稚多。",
            "衰門真可歎，兩世誤儒科。"
        ],
        "title": "再讀存心書",
        "id": "4bc92ae4-13db-499f-86be-d76f7bb5e7b5"
    },
    {
        "author": "方回",
        "paragraphs": [
            "敢着尋常白眼看，壑冰峰雪照人寒。",
            "言詩已是登壇將，勸學聊爲祭酒官。",
            "士類相推無異論，親顔遥覺有餘歡。",
            "即今人物皆公等，豈不憂時意稍寬。"
        ],
        "title": "次韻景安提學謾成三首  其一",
        "id": "115b1e06-cf98-4d20-92f3-de16bf50f353"
    },
    {
        "author": "方回",
        "paragraphs": [
            "豪釐俗事不留情，詩律崢嶸骨骼清。",
            "初僅傳聞心已服，每當展玩眼尤明。",
            "笑談足使千軍掃，移斡真能九鼎輕。",
            "焉得夜檠對吟影，同聽急雪打窗聲。"
        ],
        "title": "次韻景安提學謾成三首  其二",
        "id": "716fc666-9829-4033-bba0-667dba0bfc36"
    },
    {
        "author": "方回",
        "paragraphs": [
            "歲晚江空野泬寥，衝寒訪我不辭遥。",
            "褰裳却馬從泥濺，掬水烹茶待雪消。",
            "百戰奚爲蝸左角，一炊未辦米長腰。",
            "尋梅端許忘車笠，握手城西遍六橋。"
        ],
        "title": "次韻景安提學謾成三首  其三",
        "id": "ce174310-e1a6-4f01-b995-3cd3f0a37780"
    },
    {
        "author": "方回",
        "paragraphs": [
            "名都十萬戶，擁貂者爲誰。",
            "一二達官外，絮纊或無之。",
            "南雪壓瘴癘，此事不可遲。",
            "寠人既云衆，速霽斯爲宜。",
            "天公作惡劇，十日韜晴曦。",
            "平地尺未已，塞門湮途岐。",
            "少年未更事，駭謂如此奇。",
            "危登或深泛，一酣傾百巵。",
            "今年老更窮，客爐擁尪羸。",
            "稍稍穴窗隙，縮首略一窺。",
            "未卜麰麥王，但憫烏鳥饑。",
            "大兒寄書來，土凍菜本萎。",
            "歸家煮荒薺，一飽亦肉糜。",
            "寧當卧袁安，何用訪戴逵。",
            "答云有故人，貽我幼婦詞。",
            "未妨三十韻，一酬带間詩。"
        ],
        "title": "景安錄示舊雪詩擬簡齋走筆賦所感奉謝",
        "id": "b60d5874-6369-44bc-9191-c3073434eb1d"
    },
    {
        "author": "方回",
        "paragraphs": [
            "盡洗眼底塵，頓寬胸中憂。",
            "此雪端爲誰，奇哉君之遊。",
            "平步飛鳥背，長嘯孤峰頭。",
            "恍惚閬風苑，嫖姚結鄰樓。",
            "了不異天上，培塿視九州。",
            "北方當此時，如蝟縮馬牛。",
            "南方幸不然，但覺瑞彩浮。",
            "晴日一以出，壯觀挽不留。",
            "作急著妙句，小費靈府謀。",
            "老夫儻可從，亦足祛窮愁。",
            "凡骨絕仙分，勝覽輸高流。",
            "乃後有佳集，次第或見收。",
            "冰解燒痕青，問梅孤山幽。"
        ],
        "title": "次韻景安吳山觀雪",
        "id": "176ef12a-50a8-4f15-8143-a8626cf12605"
    },
    {
        "author": "方回",
        "paragraphs": [
            "客囊單乏去途悠，欲詣高人未有由。",
            "如許江山明霽雪，與誰詩酒共危樓。",
            "忽驚天外來雙鯉，自笑人間寄一鷗。",
            "舟滯楫膠肯予相，官河冰解即乘流。"
        ],
        "title": "雪中俞仲淵寄詩見懷次韻",
        "id": "886d7bb4-e387-4c07-8e66-e09ac0091870"
    },
    {
        "author": "方回",
        "paragraphs": [
            "不可不出城，頑軀百無病。",
            "不可不出城，老眼亦何凈。",
            "第一脫俗塵，最便于野性。",
            "第二井不鹹，所至水可飲。",
            "第三魚價賤，第四酒味勝。",
            "第五無火驚，第六無燈禁。",
            "第七航船歌，欸乃亦可聽。",
            "爾曹居城中，小屋如敗甑。",
            "臭穢之所蒸，面面環厠圊。",
            "五更聞喪鼓，骨肉付煙燼。",
            "巧僞以爲生，語無一可信。",
            "婦女狐媚繁，商賈狙詐競。",
            "天下不皆然，杭城爲特甚。",
            "我今才出城，七美一朝併。",
            "眺望心神清，眠卧魂魄定。",
            "空闊水雲間，孰謂雪風勁。",
            "寄語城中人，何時免闂穽。",
            "不可不出城，所以發茲詠。"
        ],
        "title": "留杭近三年得去賦不可不出城",
        "id": "c01c48fc-46dd-4019-b31a-79bc20f89f41"
    },
    {
        "author": "方回",
        "paragraphs": [
            "今年夏雨水，浙右歲事失。",
            "五月客杭城，市民幾不粒。",
            "逮乎書雲前，稍稍喜晴色。",
            "轉手又不然，一雪二十日。",
            "豈止閭巷窮，大半缺衣食。",
            "我窮尤自笑，亦嘗二千石。",
            "今如故將軍，俗眼不見識。",
            "下舟北關埭，泥水何狼籍。",
            "離披一破傘，𣕕杌兩敗屐。",
            "俗諺雨夾雪，未易得休息。",
            "大雪復大雨，造物詎容詰。",
            "柁師所見賃，脩廣僅數尺。",
            "而我凡五人，卧處殊太窄。",
            "初過臯亭山，垂近臨平驛。",
            "有酒二三壺，聊以慰僕廝。",
            "吁嗟歲云暮，何苦事行役。",
            "馬援壯志已，阮籍窮途迫。",
            "永夜不復眠，孤篷滴復滴。",
            "天地豈不大，一葉寄茲夕。"
        ],
        "title": "泊赤岸微曉",
        "id": "853e1b34-a24f-468e-a0ec-3088be962c9b"
    },
    {
        "author": "方回",
        "paragraphs": [
            "已雪又復雨，天寒行路難。",
            "船中寒尚可，未若堰頭寒。",
            "已雨又欲雪，泥深行路迷。",
            "岸邊泥尚可，未若堰頭泥。",
            "官船買船逾十丈，終日牽攀僅能上。",
            "小船不闊五尺者，大船塞之不容下。",
            "堰夫慣見甘途汙，軸膠纜斷相號呼。",
            "得錢贍家計未愚，不惜身如牛與豬。",
            "人生劣可足衣食，何必來此堰頭立。"
        ],
        "title": "下長安堰",
        "id": "0c0e8eac-0b5d-4751-aaee-f518ce50188b"
    },
    {
        "author": "方回",
        "paragraphs": [
            "岸上馬蹄響，縣中更鼓清。",
            "篷背雨亦止，意當明旦晴。",
            "夢記所泊處，喬木枯崢嶸。",
            "天色果開否，浩浩惟風聲。",
            "篙師夜先起，船尾燈火明。",
            "苦寒未可發，婦爲治餐烹。",
            "咀嚼似有味，宿昔餘蔬羹。",
            "人世如此耳，役役一飯營。",
            "負販規貨利，干祿求榮名。",
            "斯人以家浮，止爾了一生。",
            "大者據疆土，以國相攻爭。",
            "至微若螻蟻，行陣有戰征。",
            "我卧思此事，究竟終何成。",
            "頑僕懵無知，鼻息如雷鳴。"
        ],
        "title": "泊崇德縣曉作",
        "id": "36988b83-c45e-471f-b178-18d55a3f1c62"
    },
    {
        "author": "方回",
        "paragraphs": [
            "疇昔留此寺，亦茲臘雪天。",
            "天寒了不異，俯仰十一年。",
            "是時尚守郡，赴逮趨淮壖。",
            "不知坐何事，自省無尤愆。",
            "家有屋幾間，亦有數頃田。",
            "書生未甚窮，不憂無酒錢。",
            "事白夏至秋，然後得南旋。",
            "即今身自由，幸已不屬官。",
            "客貧一物無，駕此如葉船。",
            "四僕色常饑，況望酣與羶。",
            "家人九霄外，何由致橐饘。",
            "豈不亦念我，逢麴流饞涎。",
            "我非不欲仕，危途畏隮顛。",
            "勢雖已窘迫，心終無憂煎。",
            "新歲六十二，白髪被兩肩。",
            "尚堪屈此膝，跪起貴要前。",
            "訪舊非得已，誰當佐腰纏。",
            "尅日可以歸，小俟春牛鞭。"
        ],
        "title": "過嘉興道中接待寺丁丑十二月赴逮揚州遇雪留宿愴然有感",
        "id": "8c1f4a7f-3869-479c-bcfa-bd439fb24035"
    },
    {
        "author": "方回",
        "paragraphs": [
            "大寒豈可無杯酒，欲致多多恨未能。",
            "楮幣破慳捐一券，瓦壺絕少約三升。",
            "村沽太薄全如水，凍面微溫尚带冰。",
            "爨僕篙工莫相訝，向來曾有肉如陵。"
        ],
        "title": "永樂沽酒",
        "id": "d14f78ab-9351-4b2b-9893-f9792d4aff77"
    },
    {
        "author": "方回",
        "paragraphs": [
            "老病今如許，江湖豈所宜。",
            "未妨寧過計，不是故多疑。",
            "歉歲真難度，姦人或見窺。",
            "移舟入城泊，何敢强違時。"
        ],
        "title": "泊嘉興城北門外",
        "id": "bfc92c5d-72bd-4fc7-9fe5-7e7a72a9fe8e"
    },
    {
        "author": "方回",
        "paragraphs": [
            "縹緲凌空一葉船，閉篷端類管窺天。",
            "千林盡赭當寒月，萬室俱枵更儉年。",
            "未必風饕真墮指，其如草竊正垂涎。",
            "瓶梅斗汲山齋夜，曷不歸歟枕石眠。"
        ],
        "title": "聞舟人既畏寒復畏盜",
        "id": "097ddc52-fca2-4035-a615-633d95ff4d8f"
    },
    {
        "author": "方回",
        "paragraphs": [
            "行舟觀岸樹，意若有不足。",
            "豈惟檉柳楊，亦頗間篁竹。",
            "猥瑣匪大材，誰謂真不曲。",
            "北風稍向南，南風稍向北。",
            "弱質不自由，隨風作反覆。",
            "我家有喬松，似是千秋木。",
            "下無藤蘿纏，上無禽鳥宿。",
            "清陰蔭百畝，毅然立于獨。",
            "八風吹不動，矧肯變寒燠。",
            "是可託吾廬，隠居于此卜。",
            "焉能江湖間，浪與此輩逐。"
        ],
        "title": "觀岸樹",
        "id": "b20bc19f-ac22-4c80-90fb-b8bc681c3200"
    },
    {
        "author": "方回",
        "paragraphs": [
            "鐵陣突萬人，覂駕行九軌。",
            "聖門稱其德，成功亦云偉。",
            "嗟爾驛騎者，售身墮泥滓。",
            "朝才南一程，夕又北百里。",
            "鞭走不暫停，脊背作瘡痏。",
            "爾生既無知，爾死然後已。",
            "鹽車未爲甚，敝帷無復擬。",
            "惟人役萬物，致用斯爲美。",
            "用之失其所，益此即損彼。",
            "服牛利播種，鑽龜卜休徵。",
            "牛龜何不幸，爲人謀何矣。",
            "釋氏欲無生，厥意殆見此。",
            "奈何說輪迴，眩俗滋譎詭。",
            "人畜互相爲，萬萬無此理。",
            "皮毛受困苦，王侯享華侈。",
            "謂皆前世事，夙業之所使。",
            "我獨謂天性，豈各私一己。",
            "生囿形骸間，死散虛空裏。",
            "性同質不同，竄易烏有是。",
            "愛人而愛物，人當近仁耳。",
            "使其一不愛，何惜一馬死。",
            "我賦驛馬篇，哀歌有深旨。"
        ],
        "title": "驛馬嘆",
        "id": "53174191-42f9-47f8-a1cd-49a072bb1d34"
    },
    {
        "author": "方回",
        "paragraphs": [
            "窮旅寬愁思，嚴寒作淡晴。",
            "終須開日色，何可欠風聲。",
            "地白猶含凍，天青漸放明。",
            "吳門稍和暖，應有故人迎。"
        ],
        "title": "大風寒微晴",
        "id": "cc758c47-3139-4a1a-aa12-98ba2c5e5c43"
    },
    {
        "author": "方回",
        "paragraphs": [
            "天若不産綿，世多凍死民。",
            "世若不釀酒，亦復愁殺人。",
            "凍面無人色，泊舟下塘側。",
            "綿衣既云薄，酒亦何可得。",
            "妙絕少陵句，舟重欲無聞。",
            "袖手復縮脚，意終思一醺。",
            "試一問篙工，酒自此間有。",
            "奈何泥滑滑，寸步未易取。",
            "不恨衣綿少，但愁無酒錢。",
            "能將錢致酒，即似衣添綿。",
            "忍凍至于此，猶喜肆嘲弄。",
            "此雪遂大作，不凍復誰凍。"
        ],
        "title": "大雪泊平望買酒戲書",
        "id": "d735793f-ebce-4cb8-88e9-4f4416b2b64d"
    },
    {
        "author": "方回",
        "paragraphs": [
            "春風元在眼，雪定不難消。",
            "凍杞垂紅子，晴麰動綠苗。",
            "行人相叫喚，旅雁忽驚飄。",
            "古柱鎸年號，承平舊石橋。"
        ],
        "title": "書所見",
        "id": "757eebf9-a401-42d7-989a-641b1757a0b6"
    },
    {
        "author": "方回",
        "paragraphs": [
            "似覺晴光稍不同，天成奇句與衰翁。",
            "雪滋死草芽先綠，冰浴新鵝掌倍紅。",
            "荏苒客途驚歲暮，凄凉家事憶江東。",
            "小長橋畔誰知許，一棹孤舟萬籟風。"
        ],
        "title": "小長橋書事",
        "id": "57bc1b7d-e06d-4266-8770-32670a39e4ff"
    },
    {
        "author": "方回",
        "paragraphs": [
            "平生不信有昇天，今日臨風似欲仙。",
            "海內百年詩客眼，雪中一葉太湖船。",
            "綿綿草樹漁汀遠，續續茅茨野屋偏。",
            "定是丹青不能畫，一澆殊欠酒如泉。"
        ],
        "tags": [
            "太湖"
        ],
        "title": "太湖觀雪",
        "id": "395a5c47-e417-4e39-b8a9-833727529fee"
    },
    {
        "author": "方回",
        "paragraphs": [
            "太湖三萬八千頃，物色分明爲我饒。",
            "風急落帆臨古塔，雪深著屐渡長橋。",
            "一蓑滅沒漁家樂，數字欹斜雁路遥。",
            "小立忍寒不能去，百年壯觀盡今朝。"
        ],
        "tags": [
            "太湖"
        ],
        "title": "步雪過長橋",
        "id": "db00a6cb-4123-4730-a484-236e333e62eb"
    },
    {
        "author": "方回",
        "paragraphs": [
            "雪霜何太甚，寒意極今年。",
            "紅早迎初日，青還見舊天。",
            "晴光明草屋，暖力破冰田。",
            "堰路應無礙，頻頻問過船。"
        ],
        "title": "晴過常州",
        "id": "5ac16313-86d7-42cf-a09e-8d1ce54355d1"
    },
    {
        "author": "方回",
        "paragraphs": [
            "船摇不能卧，起問夜如何。",
            "煜煜明鄰火，遥遥起暗歌。",
            "暖知殘雪盡，晴見大星多。",
            "良喜前程穩，無風水不波。"
        ],
        "title": "洛社曉行",
        "id": "ee9d9aa8-1210-405f-b9ac-cd1380ff68d5"
    },
    {
        "author": "方回",
        "paragraphs": [
            "輕船摇兀涕垂頤，我見人船更謂奇。",
            "瑣細穿篷仍急舞，迷漫渡水故斜吹。",
            "孤村茅屋炊烟絕，匹馬氈衫凍僕隨。",
            "此是老夫有聲畫，丹陽道上雪天詩。"
        ],
        "title": "丹陽道中大雪",
        "id": "541234ec-178c-45bc-bfe5-3874301df311"
    },
    {
        "author": "方回",
        "paragraphs": [
            "君不見奔牛呂城古堰頭，南人北人千百舟。",
            "爭車奪纜塞堰道，但未殺人舂戈矛。",
            "南人軍行欺百姓，北人官行氣尤盛。",
            "龍庭貴種西域賈，更敢與渠爭性命。",
            "叱咤喑嗚憑氣力，大梃長鞭肆鏖擊。",
            "水泥滑滑雪漫天，歐人見血推人溺。",
            "吳人愚癡極可憐，買航賃客逃饑年。",
            "航小伏岸不得進，堰吏叫怒需堰錢。",
            "人間官府全若無，弱者殆爲强者屠。",
            "强愈得志弱惟死，無州無縣不如此。"
        ],
        "title": "奔牛呂城過堰甚難",
        "id": "9dc03eea-f1ee-45c2-9e0f-3fd4e53af6ae"
    },
    {
        "author": "方回",
        "paragraphs": [
            "雪沒無行路，風吹欲倒人。",
            "豈堪猶作客，忍負不貲身。",
            "似水驚衣被，如金議炭薪。",
            "從來無許冷，此際豈宜貧。"
        ],
        "title": "阻雪留丹陽苦寒",
        "id": "d9684716-7b99-4661-a371-2eeab3f46fca"
    },
    {
        "author": "方回",
        "paragraphs": [
            "凍雪猶凝滯，陰風欲怒號。",
            "樹梢棲鳥墮，船底積冰膠。",
            "孰匪焦先室，誰能范叔袍。",
            "竟無霑醉策，足與苦寒鏖。"
        ],
        "title": "丹陽苦寒再賦",
        "id": "2497fb4a-b849-42a0-bb12-30d3090de8c1"
    },
    {
        "author": "方回",
        "paragraphs": [
            "自從書雲入嘉平，一月間無三日晴。",
            "大雪二十五六日，漫天塞地冰崢嶸。",
            "吳江渡橋意頗快，呂城爭堰心還驚。",
            "丹陽古縣暮落牽，凍人欲死無人行。",
            "夜投孤店風更緊，燃草不煙燈滅影。",
            "北人下馬驚相問，自古江南無此冷。",
            "求薪不可炭更難，僕御告餒衾裯單。",
            "我生南土六十二，自古江南無此寒。",
            "卧不脫衣袍带斷，濕靴破襪泥袴綻。",
            "焉得閨人呵手縫，可向誰家借針線。",
            "船路不通驛路泥，田家閉戶如雞栖。",
            "推車荷擔喚不去，寧煨藁秸烹糠粞。",
            "可以我而返不如，乾坤浩蕩歲云暮。",
            "豈無擁爐畫灰處，焉用遑遑問征路。"
        ],
        "title": "留丹陽三日苦寒戲爲短歌",
        "id": "ae3b896f-c54b-415e-9f1d-a5ee79d4e49c"
    },
    {
        "author": "方回",
        "paragraphs": [
            "漂零蹤迹客囊空，迅駛光陰歲律窮。",
            "野次忽驚三夜雪，林端初住五更風。",
            "斗杓南指天猶黑，海氣東昇日已紅。",
            "稍借晴光動楊柳，歸心肯復後春鴻。"
        ],
        "title": "喜晴行",
        "id": "6921209d-72b9-4e36-a1b8-120cf6d85db7"
    },
    {
        "author": "方回",
        "paragraphs": [
            "雪後江南路，新晴野日濃。",
            "車輿通旅客，籬落聚村僮。",
            "澌解波□□，泥乾土未鬆。",
            "吾家有春酒，歸斸故園菘。"
        ],
        "title": "白土道中",
        "id": "fc82cbd5-b1ce-4f94-b0a1-568d476f5f08"
    },
    {
        "author": "方回",
        "paragraphs": [
            "雪路岡泥滑，無過亦緩行。",
            "丹陽朝冒凍，白土暮逢晴。",
            "俗織紗爲業，村帘酒有名。",
            "販商非我事，一醉客心驚。"
        ],
        "title": "夜宿白土市",
        "id": "28b0855e-02e5-4cf7-8590-0b0ab8775a81"
    },
    {
        "author": "方回",
        "paragraphs": [
            "王氣金陵宅，仙家句曲山。",
            "興衰頻返掌，寒燠互循環。",
            "雪沒陂塘裏，春生花樹間。",
            "頗聞糝羊美，無酒破愁顔。"
        ],
        "title": "過句容縣",
        "id": "968d6818-4594-40f3-a407-b7b1432676d1"
    },
    {
        "author": "方回",
        "paragraphs": [
            "土入江東厚，民方浙右醇。",
            "疏松岡路雪，晴麥野田春。",
            "往事更離亂，衰年厭苦辛。",
            "興亡不須歎，請看石麒麟。"
        ],
        "title": "建康道中",
        "id": "72528c7e-6819-4df7-ac5b-6682bba26a83"
    },
    {
        "author": "方回",
        "paragraphs": [
            "相逢未覺道途難，把酒論詩數夕間。",
            "磊落胸襟開古誼，從容色笑借和顔。",
            "長年役役魚千里，末俗悠悠虎九關。",
            "頼是同鄉復同味，一寒如此遽春還。"
        ],
        "title": "次韻許大初見贈二首  其一",
        "id": "1ad7e7fe-b9ea-404e-ae32-bd1979e8b01d"
    },
    {
        "author": "方回",
        "paragraphs": [
            "風燈雪屋話艱難，各喜詩成咳唾間。",
            "早幸淵騫同闕里，終當園季隠商山。",
            "草玄執戟空投閣，枕麵參軍善閉關。",
            "祇恐傍人足嘲訝，如泥爛醉不知還。"
        ],
        "title": "次韻許大初見贈二首  其二",
        "id": "0df5e717-4874-4afe-a3ac-f35f4bfaf759"
    },
    {
        "author": "方回",
        "paragraphs": [
            "小難和氣如三春，大難色瑩清無塵。",
            "小難作詩到聖處，大難更自髯絕倫。",
            "天憐今年窮已極，稍慰蒹葭霜露身。",
            "惡風劇雪走千里，一識頓有兩玉人。",
            "西岡李氏自五代，彩棒作尉金沙津。",
            "神堯之子太宗弟，鄭王枝葉元至親。",
            "衣冠不絕七百歲，至今寶藏唐告綸。",
            "吾家秋崖與題跋，樂石刻玉高嶙峋。",
            "龍準子孫鴻雁行，彷彿猶見青蓮真。",
            "江東浙右喬木國，小却管領儒簪紳。",
            "雅衰風息離騷降，邇來此道尤荆榛。",
            "少陵一老擅古今，學所從入須黄陳。",
            "後世口耳逐世好，九苞一角誰鳳麟。",
            "君家兄弟名驟起，傳者驚嘆筆有神。",
            "門第既已推第一，人品學問俱不羣。",
            "嗚呼宇宙之大我輩未嘗少，高歌一曲吾氣其庶伸。"
        ],
        "title": "贈江東李提學",
        "id": "18caa839-8477-4d71-a490-b0ad9c0d8383"
    },
    {
        "author": "方回",
        "paragraphs": [
            "憶昨與君同榻時，奇溫疊重狨豹皮。",
            "醉卧嘔吐污茵帳，君不誚責予不知。",
            "一從建康出城去，七里八岡泥涉路。",
            "一步一滑不可度，始復思君寢處處。",
            "幸有筍輿猶得乘，其實不勝其戰兢。",
            "句容破店無卧榻，一夜打坐如禪僧。",
            "老頑窮健耐辛苦，地角天涯迷處所。",
            "客中知我何如人，店嫗無頼肆譏侮。",
            "蹉跎六十二年身，明日又見新年春。",
            "祇應獨坐思鄉客，猶勝孤征失路人。"
        ],
        "title": "寄許太初",
        "id": "15432a08-2036-481a-ad51-a42698d19393"
    },
    {
        "author": "方回",
        "paragraphs": [
            "陂滿風初漾，林明雪未殘。",
            "路泥尤覺遠，野閣不勝寒。",
            "軍過開門少，村稀覓店難。",
            "忽逢新日色，久別喜相看。"
        ],
        "title": "句容道中",
        "id": "bc62b3e3-ea38-4d5b-bfb6-770fb2f087f8"
    },
    {
        "author": "方回",
        "paragraphs": [
            "椒頌無聞不見儺，客途如此寂寥何。",
            "丙寅小運流年換，丁亥當生本命過。",
            "白土市荒沽野釀，紫陽山遠夢吟窩。",
            "還家要及春猶早，花滿千山笋滿坡。"
        ],
        "title": "過白土市",
        "id": "10eeed16-c7e8-4877-b90e-f1c5092935f8"
    },
    {
        "author": "方回",
        "paragraphs": [
            "臘月廿九日，丁亥之歲除。",
            "朝發句容縣，寒空晴色初。",
            "初晴信可喜，泥深猶尺餘。",
            "午憩白土市，暮指丹陽湖。",
            "未至四十里，落彩沉金烏。",
            "泥晝尚可涉，泥夜何可踰。",
            "况乃岡坂間，十步千盤紆。",
            "積雪五十日，凍塊始半甦。",
            "雪中間以雨，野溜成溝渠。",
            "埂塍或斷缺，下有不測淤。",
            "江南舊行役，兩夫肩竹輿。",
            "與其一跌三，不若拾而徒。",
            "芒鞋既已著，豈復惜衣裾。",
            "黑者爲水潦，白者爲路途。",
            "暗中相摸索，前行後號呼。",
            "右手拄我杖，左手一僕扶。",
            "遠村坎坎鼓，守歲以自娛。",
            "荆棘莽蒼中，焉從造其廬。",
            "前導忽還迓，道遠店亦無。",
            "求宿一農家，地卧用草鋪。",
            "於此得偃息，豈敢過有圖。",
            "暖湯濯倦足，濁酒斟浮蛆。",
            "意色默相賀，天其念無辜。",
            "幸無坑穽墮，險不狼虎屠。",
            "燈下見異物，非馬非騾馿。",
            "藏牛于屋內，云以避穿窬。",
            "終夕噍草聲，去枕才咫且。",
            "從者各僵仆，不異犬與豬。",
            "平生幾今夕，亦嘗分郡符。",
            "軍府熾庭燎，麗譙侈門符。",
            "賓客候兵衛，兒童奉屠蘇。",
            "焉知窮且老，狼狽逃村墟。",
            "瘡痏腰膂破，癢痛皮膚枯。",
            "大風鼓天地，嘯鬼號鼪狐。",
            "使其伏榛莽，豈不戕厥軀。",
            "遥遥烏聊山，有竹有琴書。",
            "我故念我家，兒女亦念予。",
            "目睫竟不交，炯然如鰥魚。",
            "曉行付一笑，終夕空嗟吁。",
            "作詩紀此事，異時示吾雛。"
        ],
        "title": "歲除夜過白土市不宿夜幾失道田家地卧四十韻",
        "id": "816c9abe-fefe-4aa6-8b8c-973fd1ca381e"
    },
    {
        "author": "方回",
        "paragraphs": [
            "夜卧田家牯犢傍，晨興秈飯煮葱湯。",
            "阨窮未覺英豪恥，清苦應容壽命長。",
            "客路天晴聊可喜，家園春動自難忘。",
            "已欣舊歲交新歲，却向丹陽憶紫陽。"
        ],
        "title": "戊子元日丹陽道中二首  其一",
        "id": "0bbeec53-d904-4e30-9a43-23562f3363a4"
    },
    {
        "author": "方回",
        "paragraphs": [
            "軋軋箯輿獵曉霜，孤征無復共椒觴。",
            "浮生物物身爲累，垂老年年節是常。",
            "稍聽村田喧鼓笛，遥憐兒女欠衣裳。",
            "於潜西上王干路，苦憶茅柴白酒香。"
        ],
        "title": "戊子元日丹陽道中二首  其二",
        "id": "b643f9c1-93c4-4817-a506-3917850abc02"
    },
    {
        "author": "方回",
        "paragraphs": [
            "垢癢頻搔虱欠烘，泥行草宿嘆匆匆。",
            "欲紉衣苦無針線，每煮羹難得菜葱。",
            "險惡固宜防賊盜，愚頑莫可恕奴僮。",
            "閒人况是身爲客，是事難將昔日同。"
        ],
        "title": "戲書旅况",
        "id": "b7004614-4ecd-4f8d-9a9f-366fd6fc8755"
    },
    {
        "author": "方回",
        "paragraphs": [
            "客裏三年問歲除，毗陵歸路又正初。",
            "自憐囊澀難沽酒，猶喜船寬可讀書。",
            "草比舊痕青已倍，雪成陳迹白無餘。",
            "脫寒就暖真奇事，差覺窮途意氣舒。"
        ],
        "title": "正月初二日晴過常州",
        "id": "be96b95e-4c1e-4e3f-9714-dfdc864e6639"
    },
    {
        "author": "方回",
        "paragraphs": [
            "數星猶自耿寒空，海氣彌天曉日紅。",
            "沒脛已無當路雪，打頭不過暫時風。",
            "鄉情客思鴻飛外，春色晴光鵲語中。",
            "臨酒對花猶健在，誰云矍鑠一衰翁。"
        ],
        "title": "早風未順喜晴",
        "id": "d3f4ea26-58d3-42fc-aa0b-5c7af1c4e363"
    },
    {
        "author": "方回",
        "paragraphs": [
            "繁華銷歇市朝空，此地何堪著固窮。",
            "久似坎蛙居井底，忽如野鶴出籠中。",
            "宿酲夜解催花雨，歸棹春乘上水風。",
            "及得清明到家否，新芽茶綠牡丹紅。"
        ],
        "title": "二月十一日曉發龍山風順",
        "id": "6541d2c2-0fd1-4b64-982c-85802fb0a367"
    },
    {
        "author": "方回",
        "paragraphs": [
            "不爲潮從海上生，元來水淺浪波平。",
            "屈曲盤旋船百轉，始知從古浙江名。"
        ],
        "title": "泛浙江二首  其一",
        "id": "40fa28d3-8248-474c-9e10-752fe7929094"
    },
    {
        "author": "方回",
        "paragraphs": [
            "海門山到富春山，礙石衝沙水幾灣。",
            "不是此江故盤屈，雪濤何得詫吳蠻。"
        ],
        "title": "泛浙江二首  其二",
        "id": "a991fec3-c5e2-40e2-b8f7-82e9c38110e8"
    },
    {
        "author": "方回",
        "paragraphs": [
            "長山礲石片帆斜，小雨初晴日眩沙。",
            "回首遥看富陽縣，青煙低罩一叢花。"
        ],
        "title": "曉發富陽縣",
        "id": "2a2b2931-034b-426f-a7a6-f0fab81bbd76"
    },
    {
        "author": "方回",
        "paragraphs": [
            "屬鏤憤氣已銷平，江入新安水至清。",
            "淨洗長安遮日手，更容塵土到冠纓。"
        ],
        "title": "清江濯手",
        "id": "7c8ea2cc-374f-4d83-bdba-d2127e783bc9"
    },
    {
        "author": "方回",
        "paragraphs": [
            "書生豪俠味終酸，詩客顛狂骨本寒。",
            "趨就坦夷非不欲，屈蟠老硬亦良難。",
            "故將軍已編民伍，冷廣文猶齒學官。",
            "何處濁醪謀一斗，能來相送上嚴灘。"
        ],
        "title": "簡趙賓暘",
        "id": "0a3a837d-7a32-46e0-a119-203fd20832b2"
    },
    {
        "author": "方回",
        "paragraphs": [
            "疇昔兵興豈料今，朱幡猶憶對青衿。",
            "棠郊自愧無遺愛，芹泮遥知有好音。",
            "練水招予歸舊隠，錦峰輸子擅清吟。",
            "豈無樽酒能娛客，黄浦門頭一再斟。"
        ],
        "title": "簡張中白",
        "id": "10533cb2-db98-4924-ace0-6663f6e34274"
    },
    {
        "author": "方回",
        "paragraphs": [
            "舊守煩人送酒錢，江邊五夜泊歸船。",
            "就中最憶南山好，一老癯僧伴醉顛。"
        ],
        "title": "黄浦門解纜有懷川無竭",
        "id": "15078921-d5af-4549-8336-4202de6d3881"
    },
    {
        "author": "方回",
        "paragraphs": [
            "垢汗熏蒸蟣虱肥，花前未洗雪泥衣。",
            "到家兒女應相訝，四載漂零僅一歸。"
        ],
        "title": "始暖",
        "id": "a4773590-db55-4d9c-b3e7-beed1ce2dcd8"
    },
    {
        "author": "方回",
        "paragraphs": [
            "朋簪連日醉如泥，別後臨流意自迷。",
            "語燕駐空相爾汝，飛花吹岸各東西。"
        ],
        "title": "別後",
        "id": "7539f413-636b-4d2a-ac89-ee973c5d2d0d"
    },
    {
        "author": "方回",
        "paragraphs": [
            "客路由來但喜晴，山深何况更舟行。",
            "孤篷酒醒三更雨，滴碎愁腸是此聲。"
        ],
        "title": "江行大雨水漲四首  其一",
        "id": "81644f90-d166-49a1-aa2a-2bc5677830bf"
    },
    {
        "author": "方回",
        "paragraphs": [
            "一夜水高丈五六，移舟穩傍漁家宿。",
            "磯頭浪急上灘難，舟子索錢賽神福。"
        ],
        "title": "江行大雨水漲四首  其二",
        "id": "d9d88b34-2062-404b-bc17-ff571ac2bcf5"
    },
    {
        "author": "方回",
        "paragraphs": [
            "踏竿倒掛似飛猱，水長船行拂樹梢。",
            "忽訝平途成峻瀨，更憐危石沒深濤。"
        ],
        "title": "江行大雨水漲四首  其三",
        "id": "c45bb32b-a6e0-4d98-99ff-e99fcd7d6853"
    },
    {
        "author": "方回",
        "paragraphs": [
            "何處岸頹漂大樹，明朝水落閣平灘。",
            "村民爭剪爲薪去，萬事從前預料難。"
        ],
        "title": "江行大雨水漲四首  其四",
        "id": "51268fb5-6f48-4928-a315-d4cadeda40a5"
    },
    {
        "author": "方回",
        "paragraphs": [
            "覆野春陰不肯晴，舟中無酒亦無餳。",
            "故教客子知寒食，時有梨花一樹明。"
        ],
        "title": "舟行青谿道中入歙十二首  其一",
        "id": "1c7d471d-4c08-44e1-8dba-a6d0f2e915d7"
    },
    {
        "author": "方回",
        "paragraphs": [
            "立岸兒童看客過，人煙近處放牛多。",
            "萬株漫自栽桑柘，一縷何曾織綺羅。"
        ],
        "title": "舟行青谿道中入歙十二首  其二",
        "id": "5fe58172-9772-4523-9154-f04e09c6306e"
    },
    {
        "author": "方回",
        "paragraphs": [
            "乘時盜賊起風塵，戰血苔痕幾度春。",
            "古廟僅能存大樹，荒山猶自少行人。"
        ],
        "title": "舟行青谿道中入歙十二首  其三",
        "id": "f3d8085c-326b-4fe3-92f9-06817d5cc66f"
    },
    {
        "author": "方回",
        "paragraphs": [
            "水楊梢上欲綿飛，猶覺春寒未解圍。",
            "爲怕江風吹客夢，船篷缺處塞蓑衣。"
        ],
        "title": "舟行青谿道中入歙十二首  其四",
        "id": "c151e04c-4603-497a-96cb-d48a4e9631d2"
    },
    {
        "author": "方回",
        "paragraphs": [
            "晚風微勁喜新晴，夜半船窗漏月明。",
            "卧看孤篷摇水影，悠然枕上一詩成。"
        ],
        "title": "舟行青谿道中入歙十二首  其五",
        "id": "fbcbf5b0-f805-4785-abad-43aab3285c59"
    },
    {
        "author": "方回",
        "paragraphs": [
            "夜寒如覺有猿吟，積翠重蒼萬壑深。",
            "下水輕舟弦脫箭，盤山細路線穿針。"
        ],
        "title": "舟行青谿道中入歙十二首  其六",
        "id": "206c4bfc-14e0-4396-a9c0-eb3c397d4359"
    },
    {
        "author": "方回",
        "paragraphs": [
            "刺桐花發草如藍，欲卸綿袍剪紵衫。",
            "一夜春霜忽如雪，江南天氣不宜蠶。"
        ],
        "title": "舟行青谿道中入歙十二首  其七",
        "id": "2212e6c1-7f53-46e2-a958-e150560049c8"
    },
    {
        "author": "方回",
        "paragraphs": [
            "野桃籬落鵲雙鳴，春曉微寒放嫩晴。",
            "汛掃松楸家已近，猶餘七日是清明。"
        ],
        "title": "舟行青谿道中入歙十二首  其八",
        "id": "a0f4ef37-1d9c-4aa8-b15b-7f03666f8812"
    },
    {
        "author": "方回",
        "paragraphs": [
            "花間預想到家時，笋蕨堆盤薦酒巵。",
            "點檢兒童參小學，招呼朋友說新詩。"
        ],
        "title": "舟行青谿道中入歙十二首  其九",
        "id": "4e96c6c1-dc66-421a-8bb5-8f60356b5025"
    },
    {
        "author": "方回",
        "paragraphs": [
            "青谿元是歙東鄉，吾祖于時肯寶黄。",
            "避地江南結廬處，同時鄰舍有嚴光。"
        ],
        "title": "舟行青谿道中入歙十二首  其一○",
        "id": "51aadea3-5a47-44af-ad72-b461e9a127f0"
    },
    {
        "author": "方回",
        "paragraphs": [
            "蕨拳欲動茗抽芽，節近清明路近家。",
            "五日緩行三百里，夾溪隨處有桃花。"
        ],
        "title": "舟行青谿道中入歙十二首  其一一",
        "id": "8e9227c9-19d3-47e3-bcd1-3d82004f743f"
    },
    {
        "author": "方回",
        "paragraphs": [
            "歙州民與睦州民，比似吳兒大較貧。",
            "爲問山中有何好，山中剩有讀書人。"
        ],
        "title": "舟行青谿道中入歙十二首  其一二",
        "id": "5b4bebef-f2be-4d92-9daa-9291d42c2866"
    },
    {
        "author": "方回",
        "paragraphs": [
            "白紵烏紗巾，久不見此客。",
            "眉長耳有毫，眸子秋水碧。",
            "惠然顧柴門，坐對山氣夕。",
            "荒蕪淵明徑，寂寞子雲宅。",
            "携酒意殊厚，細酌話宿昔。",
            "袖中出新作，關鍵有闔闢。",
            "五十始學詩，定復笑高適。",
            "繄予骨相屯，年年困行役。",
            "里社何幸還，尾君杖屨跡。",
            "苦辛厭奔馳，憂患飽閲歷。",
            "胸中萬不平，一笑春冰釋。",
            "雙雞古侯膳，拜賜書之策。",
            "顧無明月珠，何以報私覿。"
        ],
        "title": "次韻劉元煇喜予還家携酒見訪三首  其一",
        "id": "ca592c32-2c93-4c13-b477-cf7112973ec2"
    },
    {
        "author": "方回",
        "paragraphs": [
            "我其方玄英，君可劉賓客。",
            "年皆七旬近，相對詩眼碧。",
            "向來每過從，劇談動至夕。",
            "久別坐何事，蓬蒿翳荒宅。",
            "歸舟落孤帆，曾未踰信昔。",
            "空庭遲汛除，野徑缺鋤闢。",
            "便能致果饌，共此片時適。",
            "萍氏寬征譏，章甫復力役。",
            "尚可卜孟鄰，未至削孔跡。",
            "飄芳漸紛紛，晴巘正歷歷。",
            "此酒不快飲，憂抱何由釋。",
            "但願長窮健，縱無馬可策。",
            "徒步頃刻間，亦足奉良覿。"
        ],
        "title": "次韻劉元煇喜予還家携酒見訪三首  其二",
        "id": "e0d8d160-40b6-4faf-b2f1-f92288ade3c9"
    },
    {
        "author": "方回",
        "paragraphs": [
            "死者已無知，生者暫爲客。",
            "三年歸故廬，松竹元自碧。",
            "屢驚山中人，永卧泉下夕。",
            "一二老朋友，何處卜兆宅。",
            "獨君有壽相，氣貌不異昔。",
            "冷官故稍卑，良疇焉從闢。",
            "幽抱能自寬，勝味各有適。",
            "中守神既全，外物至莫役。",
            "未悟如夢寐，忽覺無痕跡。",
            "眼明遠堪眺，脚健險可歷。",
            "萬重煙霞間，不乏仙與釋。",
            "吾儕數老翁，撰日散游策。",
            "當有佳詩篇，付與來者覿。"
        ],
        "title": "次韻劉元煇喜予還家携酒見訪三首  其三",
        "id": "3f77b60b-2e44-4ab2-b468-bc5ad9f330dd"
    },
    {
        "author": "方回",
        "paragraphs": [
            "步出城南門，衣袂飄和風。",
            "風中有花香，不問紫與紅。",
            "萬山似無罅，一水能自通。",
            "插雲石色古，噴雪灘聲雄。",
            "夙聞長庚伯，來訪宣平翁。",
            "想見巉巖間，悠然支孤筇。",
            "吾儕復此遊，嘯歌渡船中。",
            "未渡東望西，既渡西眺東。",
            "東西互眺望，所至隨不同。",
            "乃知佳山水，變態焉可窮。",
            "犖確陟層巘，茂密穿深叢。",
            "倉卒未暇往，虛皇紫陽宮。",
            "僧窗亦可人，脩竹攢青空。",
            "足用展極目，遥天送歸鴻。",
            "更有真趣泉，一泓磨精銅。",
            "隸扁故自佳，韻語亦大工。",
            "至寶識者少，煙雨埋昏雺。",
            "英氣决不泯，定復月貫虹。",
            "萬世永無極，百年俱有終。",
            "爲問羊叔子，何如王無功。",
            "晚生未聞道，邂逅華顛童。",
            "酒酣詩不成，歸途竟匆匆。",
            "但苦嘲詼劇，談鋒森戰攻。",
            "達人當兩忘，一付亡是公。"
        ],
        "title": "三月初五日同諸友自城南遊水西書事",
        "id": "523be7e0-6773-447b-8b7c-2041e0abb623"
    },
    {
        "author": "方回",
        "paragraphs": [
            "禊節去未遠，是日天更朗。",
            "微寒護餘芳，春野綠渺莽。",
            "爰從峻嶺登，豈殊茂林賞。",
            "支策拄雲漢，舉袖拂星象。",
            "遐矚兩眸豁，徐步一足往。",
            "年邁忽臻茲，時平猶憶曩。",
            "譽竹談亹亹，弔松色怏怏。",
            "青空鸛鶴唳，碧甃蝸牛上。",
            "龕金窺扁顔，簪玉觀塑像。",
            "孰謂幽谷僻，有此殊庭敞。",
            "豪飲杯杯滿，清吟字字響。",
            "佳兒奉親老，高第事師長。",
            "考擊謝鐘鼓，傾寫竭甕盎。",
            "自可作畫圖，未易絕夢想。",
            "吾家酴醿花，高架政堪仰。",
            "能來一中之，勿待南飈爽。"
        ],
        "title": "三月十一日問政山次劉元煇韻",
        "id": "0b3ddafe-abc5-4c8e-a05e-177f075368ea"
    },
    {
        "author": "方回",
        "paragraphs": [
            "大門祖父昔聞聲，交臂差池恨晚生。",
            "欲與萬山修郡志，誰能三世擅詩名。",
            "故知龍頷無魚目，更覺松心異舜英。",
            "字穩句圓經幾煉，定應九轉已丹成。"
        ],
        "title": "次韻贈趙豈卿吟嘯公之孫乃父亦能詩",
        "id": "4886e8d4-8a6b-4941-b187-154e987adf4f"
    },
    {
        "author": "方回",
        "paragraphs": [
            "彭澤五斗米，竟爲督郵去。",
            "動干寄奴誅，孰識日涉趣。",
            "漢元潜震宮，廣受忽高舉。",
            "心已料恭顯，定至殺蕭傅。",
            "事君義當死，肯復問生路。",
            "威福弗惟辟，明哲有回顧。",
            "淵明詠二疏，寄意匪自譽。",
            "喪元辱先體，貪位綜世務。",
            "未若見幾微，政爾養高素。",
            "展畫讀瑰染，公等各超悟。",
            "風霜斂勁氣，泉石入幽慮。",
            "足可休餘年，何用簉朝著。"
        ],
        "title": "和陶詠二疏爲郝夢卿畫圖盧處道題跋作",
        "id": "3611d73c-39a9-438a-a285-065b942f50c6"
    },
    {
        "author": "方回",
        "paragraphs": [
            "攫果實饑嗛，三聲淚霑裳。",
            "尼居曾子侍，寧甘讀此章。",
            "不食痛所生，乃能善居喪。",
            "林端有返哺，未敵烏衣郎。",
            "面故可顔彪，臂豈徒李廣。",
            "泣血同高柴，託音異原壤。",
            "謂當葬其母，山林縱之往。",
            "勿復絆諸籠，充此兒女賞。"
        ],
        "title": "題孝猿圖",
        "id": "2ce96502-d7f9-4db3-a95e-95ea45a35bf4"
    },
    {
        "author": "方回",
        "paragraphs": [
            "鄭里茶山乃詩祖，繼之章澗兩泉吟。",
            "端能捷疾追芳躅，當復幽冥入苦心。",
            "力到光前還絕後，事殊思古定傷今。",
            "兒啼可止有新樣，黄葉元來不是金。"
        ],
        "title": "次韻贈上饒鄭聖予",
        "id": "fe7495a7-f2eb-4cfa-a3fa-7cae4b371e68"
    },
    {
        "author": "方回",
        "paragraphs": [
            "宿羽同夜林，天明各分飛。",
            "人生塵土內，別易會合稀。",
            "我自錢塘來，君從宣城歸。",
            "初喜望顔色，昔癯今似肥。",
            "細視久乃覺，翛然不勝衣。",
            "老至故當爾，閒心厭塵鞿。",
            "戶門豈可忽，仕宦未爲非。",
            "邇來三徑荒，園花減芳菲。",
            "政坐行作吏，耕稼始願違。",
            "子婿環我前，設席燈燭煇。",
            "邃廡考畫鼓，崇盤薦瓊蕤。",
            "友道比衰喪，聞客扃重扉。",
            "獨此意不然，壺倒觴屢揮。",
            "酒醒日已出，行行穿山圍。",
            "回首重回首，晴川渺煙霏。"
        ],
        "title": "宿西疇曹教授宅",
        "id": "2ad0811b-c166-4424-bf4c-4e4638c76548"
    },
    {
        "author": "方回",
        "paragraphs": [
            "我非塵中人，素心在塵外。",
            "深谷行人稀，幽賞與心會。",
            "原疇苧苗肥，嶺塢杉木大。",
            "女績男斧斤，生理於此頼。",
            "稻畦無凶年，山泉百道溉。",
            "水滿時自舂，奇哉澗邊碓。",
            "惜我乏寸土，把茅不容蓋。",
            "老矣徒空談，惘惘發深慨。"
        ],
        "title": "行休寧縣南山中",
        "id": "908d055e-c44e-42a7-852c-c484a9901b81"
    },
    {
        "author": "方回",
        "paragraphs": [
            "軍馬所不到，大山夾長谷。",
            "千載幾離亂，不知有殺戮。",
            "雞犬何晏然，未羨鄠杜曲。",
            "連林望不極，春晚蓊以綠。",
            "其大至如椽，謂之貓頭竹。",
            "苦竹尤清嚴，翠葆森矗矗。",
            "厥土最宜杉，彌嶺亙岡麓。",
            "種杉二十年，兒女婚嫁足。",
            "杉杪以樊圃，杉皮以覆屋。",
            "豬圈及牛柵，無不用杉木。",
            "聯筏下浙河，善價不輕鬻。",
            "山高高至天，爇灰藝畬粟。",
            "又有茗荈利，商販給南北。",
            "憂旱不憂潦，脫如歲不熟。",
            "蕨萁與葛粉，槌搗代糜粥。",
            "豈若水鄉人，動至售骨肉。",
            "醜陋羞冶容，健壽由寡欲。",
            "定非私此邑，大言誇美俗。",
            "行脚遍海內，久久寓輦轂。",
            "萬端墮姦欺，往事杯水覆。",
            "曷不歸乎來，於此擅幽獨。",
            "崎嶇犖確間，數步一匍匐。",
            "猶勝見貴公，膝行受恥辱。",
            "寒泉洗塵心，怪石醒醉目。",
            "野叟茅廬邊，買鄰願茲卜。"
        ],
        "title": "泝行回溪三十里入婺源縣界",
        "id": "a8a45929-7cc0-4160-ab70-31cf02f9b45f"
    },
    {
        "author": "方回",
        "paragraphs": [
            "兒時度大庾，未識險與艱。",
            "劍閣天下壯，老矣無由攀。",
            "茲嶺同我名，窮源路如環。",
            "一重復一掩，千彎仍萬彎。",
            "怒石躍奇鬼，淙流出其間。",
            "高處望來處，井底忽升天。",
            "爲言上復上，何如居庸關。"
        ],
        "title": "上回嶺",
        "id": "e10c8b9f-4487-4553-825d-746697844741"
    },
    {
        "author": "方回",
        "paragraphs": [
            "上嶺何所苦，一步一氣喘。",
            "下嶺何所苦，一步一脚軟。",
            "直視三千丈，石梯落層巘。",
            "終須到平處，尚作屈曲轉。",
            "彼猶可通車，太行羊腸坂。",
            "此乃不容步，險甚蜀道棧。",
            "回首望木杪，千里百里遠。"
        ],
        "title": "下回嶺",
        "id": "cb16e2e6-9c5c-4d19-8952-a99c30af02ba"
    },
    {
        "author": "方回",
        "paragraphs": [
            "仇池非仙境，商嶺在人世。",
            "詎必深且僻，而後兵可避。",
            "大物有轉移，戈甲滿天地。",
            "城郭非云遠，馬跡竟不至。",
            "蓊蔚樹木密，複重澗谷閟。",
            "中有長者家，累葉重名誼。",
            "積德服里社，故非一朝致。",
            "園池既顯敞，棟宇亦弘邃。",
            "文甃洛花紅，雕籠隴禽翠。",
            "恍然壺中天，逈與塵界異。",
            "崇觴延老夫，子姪盡擎跽。",
            "豈惟授之粲，抑且侑以幣。",
            "客來無不速，各各滿其意。",
            "居多章甫冠，憲憲潔衿佩。",
            "如聞築精舍，徽國嚴祀事。",
            "紀載儻予屬，庶用報嘉惠。"
        ],
        "title": "留回嶺汪明府宅",
        "id": "b0312b3f-69d0-4fbd-a5a4-d1708b9c6a2a"
    },
    {
        "author": "方回",
        "paragraphs": [
            "盤山莫訝去程賒，風俗真淳尚可嘉。",
            "行客門前方下馬，主人店裏已烹茶。",
            "百泉怒噴常疑雨，萬木陰森不見花。",
            "倚杖蒼崖憶何事，白雲深處晦翁家。"
        ],
        "title": "婺源道中",
        "id": "853ff22b-93a3-4e3a-ab22-f4dc02d836cd"
    },
    {
        "author": "方回",
        "paragraphs": [
            "筆追古作未云賒，正始遺音到永嘉。",
            "諫列合騎沙苑馬，從臣宜賜壑源茶。",
            "吟邊彭澤先生柳，夢裏長安進士花。",
            "不朽故知非爵位，文章海內舊名家。"
        ],
        "title": "次韻謝遯翁吳山長孔昭三首  其一",
        "id": "77833d0d-1fe7-41e2-a6fc-46b7adeb2a77"
    },
    {
        "author": "方回",
        "paragraphs": [
            "乾淳一老去非賒，里社游談亦孔嘉。",
            "仙馭不還緱氏鶴，禪機空說趙州茶。",
            "神農爲我先嘗藥，迦葉誰今又笑花。",
            "欲向君侯問端的，流風應謝魯東家。"
        ],
        "title": "次韻謝遯翁吳山長孔昭三首  其二",
        "id": "265b83dd-5682-4c00-babd-c051eb8ce546"
    },
    {
        "author": "方回",
        "paragraphs": [
            "降原陟巘敢嫌賒，風物元從僻處嘉。",
            "晴日緩行果下馬，春山初試雨前茶。",
            "野橋瀟灑泉如雪，石壁巉巖蘚自花。",
            "剩欲移居此中住，便依詩老作鄰家。"
        ],
        "title": "次韻謝遯翁吳山長孔昭三首  其三",
        "id": "e09b48ba-f157-4bc8-ae6d-9f55e5ed2b14"
    },
    {
        "author": "方回",
        "paragraphs": [
            "越燠燕寒萬里賒，相逢重接話言嘉。",
            "乘車君不輕予笠，缺酒吾惟啜子茶。",
            "斯立官銜清似水，叔原樂府麗於花。",
            "內交儻許如元白，各賦春深二十家。"
        ],
        "title": "次韻謝徐贊府",
        "id": "d8b6167a-b9a2-457b-b34a-52781486f91e"
    },
    {
        "author": "方回",
        "paragraphs": [
            "落筆誰云古意賒，四靈何得擅東嘉。",
            "跨鸞未斫吳剛桂，對鶴頻烹魏野茶。",
            "商略春詞犀墮雪，留連夜酌燭生花。",
            "如君三世工文墨，江左于今有幾家。"
        ],
        "title": "次韻謝吳太初",
        "id": "79909648-b7cc-43b5-b764-cb997cb4deba"
    },
    {
        "author": "方回",
        "paragraphs": [
            "一自爲農去國賒，九天無路獻忠嘉。",
            "不爭老杜廣文飯，且共仰山鶖子茶。",
            "字畫故家元祐脚，篇章時樣鄂州花。",
            "它山待刻鐘樓作，震撼烟霞十萬家。"
        ],
        "title": "再次韻謝吳遯翁",
        "id": "b5edc334-378b-403c-83e1-a41e62d981b1"
    },
    {
        "author": "方回",
        "paragraphs": [
            "乾坤磔裂歲年賒，忽復中原慶獲嘉。",
            "雷煥竟能出神劍，張華才許識真茶。",
            "一身北去南來雁，萬事朝開暮落花。",
            "詩句辱公過相奬，已甘終老作田家。"
        ],
        "title": "復次韻吳遯翁",
        "id": "550795af-6ece-4099-930b-b7936afc2cf5"
    },
    {
        "author": "方回",
        "paragraphs": [
            "愧子初來塢路賒，曾微酒旨與殽嘉。",
            "答詩輒便拈枯筆，接話才能供淡茶。",
            "膝上佳兒如玉雪，山中春事幾風花。",
            "良疇世世勤菑播，終待明時遇宅家。"
        ],
        "title": "次韻王君偕子同來訪",
        "id": "a093d211-8502-43a8-87ae-0118589a0833"
    },
    {
        "author": "方回",
        "paragraphs": [
            "脩程萬里未爲賒，年少曾逢世運嘉。",
            "早擢高科題雁塔，合班邇列饜龍茶。",
            "宦情劃似雲歸岫，時事驚如雨送花。",
            "書林寶藏饒詞藻，肯羨青霄富貴家。"
        ],
        "title": "次韻前廣德趙教授",
        "id": "33e19a26-26ba-4033-a210-26663d11ceba"
    },
    {
        "author": "方回",
        "paragraphs": [
            "數步朱塘路匪賒，晦翁亭創自端嘉。",
            "遥聞古屋環脩竹，擬汲寒泉薦苦茶。",
            "萬鎰黄金何足寶，四枝丹桂有餘花。",
            "諸孫風骨今猶別，師友淵源自一家。"
        ],
        "title": "次韻滕君賓日",
        "id": "43a64928-82fe-4d73-ac35-cc17fc7151aa"
    },
    {
        "author": "方回",
        "paragraphs": [
            "登畿稍借隙陰賒，告后謀猷豈不嘉。",
            "未斷周妻及何肉，已忘党酒與陶茶。",
            "病軀度日惟憑藥，禿鬢經春不識花。",
            "頼有公詩滿歸橐，定成多寶駭貧家。"
        ],
        "title": "遯翁賜詩不已復次韻二首  其一",
        "id": "aae8f9bd-457e-4a0c-9693-ba8e9ef4687b"
    },
    {
        "author": "方回",
        "paragraphs": [
            "極知旅瑣酒難賒，亦欠魚如丙穴嘉。",
            "稍向市工求舊硯，更從山戶覓新茶。",
            "芙蓉欲度崔嵬嶺，芍藥猶餘爛漫花。",
            "但恐歸途別懷惡，時須迴首故人家。"
        ],
        "title": "遯翁賜詩不已復次韻二首  其二",
        "id": "354a429d-0f57-4e6a-a225-6ed97619b4ff"
    },
    {
        "author": "方回",
        "paragraphs": [
            "桑疇麥隴頌聲歡，競說琴書政事寬。",
            "方寸惟知存豈弟，絲毫不肯作艱難。",
            "愛民何啻如兒子，行路休教避長官。",
            "來往星源凡幾嶺，從今都作坦途看。"
        ],
        "title": "題金明府平易堂",
        "id": "786223a0-95dc-4b52-8a4d-d0dc8c83f3b4"
    },
    {
        "author": "方回",
        "paragraphs": [
            "哦松人與職俱清，時見春郊雨又晴。",
            "所學政應如陸九，只消一語了平生。"
        ],
        "title": "題徐贊府不負堂  其一",
        "id": "dd184038-60bc-4755-8f82-035d17b40eec"
    },
    {
        "author": "方回",
        "paragraphs": [
            "官無大小各分憂，可但專爲七尺謀。",
            "說著此身便非是，寄聲多謝薛嘉州。"
        ],
        "title": "題徐贊府不負堂  其二",
        "id": "4e4104ff-aaa0-4dcc-8d3f-179bfb65bef3"
    },
    {
        "author": "方回",
        "paragraphs": [
            "此宅元無一物遮，問君隔壁是誰家。",
            "伏羲未畫前頭事，籬落傍邊靠得些。"
        ],
        "title": "爲吳太初題初鄰齋二首  其一",
        "id": "71e1f051-98a0-4276-a0bb-0748778d2525"
    },
    {
        "author": "方回",
        "paragraphs": [
            "三兩茅廬一徑深，略知住處未知心。",
            "元來有物先天地，難向君家屋畔尋。"
        ],
        "title": "爲吳太初題初鄰齋二首  其二",
        "id": "475f3869-2de8-433a-974c-2d851468c3cd"
    },
    {
        "author": "方回",
        "paragraphs": [
            "熙寧相住半山寺，元祐人宗獨樂園。",
            "早起庵中釣魚手，未應宣靖失中原。"
        ],
        "title": "跋張明府獨樂園圖二首  其一",
        "id": "76e180fa-da8f-43b4-9c3d-b2c98c70d684"
    },
    {
        "author": "方回",
        "paragraphs": [
            "獨樂人聞新法新，定應翻作獨愁人。",
            "墓碑一仆黨碑立，已覺園花埋戰塵。"
        ],
        "title": "跋張明府獨樂園圖二首  其二",
        "id": "e7a484e6-7824-4f2f-8192-30ff8147d4e9"
    },
    {
        "author": "方回",
        "paragraphs": [
            "麥隴初秋曉吹寒，新篁摇動碧琅玕。",
            "滌煩解慍誰相似，父老人人說長官。"
        ],
        "title": "題張明府清風堂三首  其一",
        "id": "27bf561c-ad66-4768-891d-751afcf0e933"
    },
    {
        "author": "方回",
        "paragraphs": [
            "素紈摇月坐高堂，病暍應無困道傍。",
            "好倩豐隆吹火傘，人間各受一襟凉。"
        ],
        "title": "題張明府清風堂三首  其二",
        "id": "1d432738-f04d-459a-b34b-8cc4f5aec569"
    },
    {
        "author": "方回",
        "paragraphs": [
            "萬疊春山積雨晴，新茶處處煮車聲。",
            "不應獨送月團片，偏與盧仝兩腋生。"
        ],
        "title": "題張明府清風堂三首  其三",
        "id": "bbf60ebd-35f1-4256-bfe5-3a68e6d354fb"
    },
    {
        "author": "方回",
        "paragraphs": [
            "大虛空重片光懸，何異初開混沌天。",
            "能辦辛勤磨玉斧，不愁缺月不團圓。"
        ],
        "title": "題江君天澤古脩堂三首  其一",
        "id": "515b1108-3b6a-4f6e-9d9f-05c0ddd6c8ca"
    },
    {
        "author": "方回",
        "paragraphs": [
            "堯付諸馮藥一丸，養心誰續執中丹。",
            "三千年後人能服，聖處工夫似不難。"
        ],
        "title": "題江君天澤古脩堂三首  其二",
        "id": "afacbeea-a764-418e-a952-4029e16bdf82"
    },
    {
        "author": "方回",
        "paragraphs": [
            "文言當日演韋編，夕惕爻觀變兌乾。",
            "進德立誠說方法，定曾參到杏壇前。"
        ],
        "title": "題江君天澤古脩堂三首  其三",
        "id": "c25281e4-a2cd-4b2d-beb3-81a78698a3ff"
    },
    {
        "author": "方回",
        "paragraphs": [
            "臨風玉笛調孫郎，百字塵昏紙尚香。",
            "細認黄家元祐脚，似人殊喜見他鄉。"
        ],
        "title": "跋吳初鄰山谷臨風笛真蹟",
        "id": "792d626e-5c5e-4b8a-a937-f8fff03fed4a"
    },
    {
        "author": "方回",
        "paragraphs": [
            "無詩文。"
        ],
        "title": "跋徐蜚英四世祖神童事",
        "id": "a7e89268-3dcb-494e-b03f-b279cfbb074b"
    },
    {
        "author": "方回",
        "paragraphs": [
            "□□□□□□□，□□□□□□□。",
            "□□□□□□□，□軍不復過前村。"
        ],
        "title": "□□□  其一",
        "id": "835f06d0-3319-40ea-b81f-cc8faf6f2e2a"
    },
    {
        "author": "方回",
        "paragraphs": [
            "句圓字穩削陳言，詩律吾曹合細論。",
            "五藁端能壓南岳，後村死後有前村。"
        ],
        "title": "□□□  其二",
        "id": "aa9cad5a-50d8-4093-ba3c-26b839dc3af4"
    },
    {
        "author": "方回",
        "paragraphs": [
            "鏤金鎸石切瑶琨，深入詩家不二門。",
            "刻畫工夫初亦苦，終然芒角了無痕。"
        ],
        "title": "贈刊工程禮",
        "id": "87a73ebc-5105-4cb1-82da-65e0c7a2e040"
    },
    {
        "author": "方回",
        "paragraphs": [
            "人間漸少老書生，真贋誰能別舊坑。",
            "磨墨揮毫自奇怪，可須一硯苦求精。"
        ],
        "title": "贈硯工楊全",
        "id": "546eb1db-3f33-4668-8b0a-4bc9ccb12361"
    },
    {
        "author": "方回",
        "paragraphs": [
            "誰鑿山中龍尾石，遍與人間供翰墨。",
            "蛟螭妬嫉互盤踞，鬼神守護勤呵叱。",
            "苟非其人不輕出，似覺天公深愛惜。",
            "磨硯輕寫俗文章，豈不青蠅污白璧。",
            "硯工具眼如玉工，千巖夜見月貫虹。",
            "懸崖深淵致巨璞，氈包席裹箱奩中。",
            "深藏不敢褻天賜，脅取豈無王與公。",
            "脫使捐金動至百，卒未肯售寧固窮。",
            "客行何來身突兀，作字不媚詩有骨。",
            "此翁謂是謫仙人，開匣再拜獻此物。",
            "乃知楊翁亦奇崛，氣高肯爲勢力屈。",
            "劍與烈士得所歸，天下之寶不可忽。"
        ],
        "title": "再贈硯工楊全長句",
        "id": "7db1426e-cdf6-459b-a9b8-2b5ef69c2553"
    },
    {
        "author": "方回",
        "paragraphs": [
            "滔天筆勢百川東，小待清霜萬壑空。",
            "能草子虛上林賦，更須收斂入檀弓。"
        ],
        "title": "題黄君以發擬文公書院梁文及賦",
        "id": "e51f5dcb-8c14-4c5c-946a-97a52abce87d"
    },
    {
        "author": "方回",
        "paragraphs": [
            "人物真高絕，何徒上下床。",
            "轉頭異今古，翻手變炎凉。",
            "應候禽蟲語，知時草樹香。",
            "吾曹能不朽，宇宙與俱長。"
        ],
        "title": "追和艮軒俞同年題程一甫詩卷",
        "id": "8aa885bd-d99b-4876-9622-2b412e7ee0d5"
    },
    {
        "author": "方回",
        "paragraphs": [
            "慷慨懷人獨倚樓，定應故國此神遊。",
            "共知道派傳洙泗，猶覺文星貫斗牛。",
            "八佾舞移誰有魯，兩楹夢斷已無周。",
            "先生不遇關何事，更作離騷一段愁。"
        ],
        "title": "文公故居有懷",
        "id": "f3b95144-0806-45b0-8c40-b86a3f3c6312"
    },
    {
        "author": "方回",
        "paragraphs": [
            "新堂育士煥榱椽，突起文公故宅邊。",
            "孟子向來推亞聖，鄒人誰不企先賢。",
            "遺書會萃垂千古，缺典因循近百年。",
            "爲問杏壇舊鄰里，顔曾以後豈無傳。"
        ],
        "title": "文公書院新創",
        "id": "c93f5a9f-26e6-408b-ae2b-2e71bd22f15e"
    },
    {
        "author": "方回",
        "paragraphs": [
            "天地初開孰結融，一溪千折萬山重。",
            "縣城似繞流觴水，郡路多由對鏡峰。",
            "祠廟駿奔乾竺會，鄉邦鴻碩兖鄒封。",
            "版圖三萬東南有，二事無能可比蹤。"
        ],
        "title": "婺源邑中",
        "id": "b55c3bf1-03fa-4dae-b0a8-40607fe5bcb9"
    },
    {
        "author": "方回",
        "paragraphs": [
            "卧聞鄰客曉先發，亦束寢衣辭旅榻。",
            "急雨頓止風稍動，空山微凉路不滑。",
            "溪流向西吾適東，舟渡者三更橫縱。",
            "人心最險天自易，左路欲窮須右通。",
            "蠶放三眠大麥熟，含桃爛紅豌豆綠。",
            "野次思之不可致，七日菜食市無肉。",
            "南山之北歸去來，摘菊剪韭手所栽。",
            "說詩命酒花當開，焉用拾是登崔嵬。"
        ],
        "title": "離婺源過古薦注口張村三渡遂登五嶺",
        "id": "fd168da1-230c-4801-80e8-beaf0f11e39d"
    },
    {
        "author": "方回",
        "paragraphs": [
            "平生所聞芙蓉嶺，上如攀天下入井。",
            "老乃來遊殊不然，褰裳頃刻升絕頂。",
            "南踰大庾鷓鴣啼，北度居庸朔風緊。",
            "客行到彼例凄酸，我已恍惚夢中景。",
            "視險如夷兮要深省。",
            "君不見芙蓉一嶺今已過，我但慢行君奈何。"
        ],
        "title": "過芙蓉嶺對鏡嶺羊鬬嶺新嶺塔嶺賦短歌五首  其一",
        "id": "7273594f-144f-4303-88b7-a9cfa4e3186c"
    },
    {
        "author": "方回",
        "paragraphs": [
            "千鈞巨石百十萬，亂堆橫峙塞山澗。",
            "故今流水作嗚咽，行人厭聞猶喜闞。",
            "芙蓉非花鏡非鏡，無可充君耳目玩。",
            "第一嶺望二三嶺，蜿蜒似作長蛇緩。",
            "努力向前兮不須嘆。",
            "君不見老夫足垠半天下，臨危豈是趦趄者。"
        ],
        "title": "過芙蓉嶺對鏡嶺羊鬬嶺新嶺塔嶺賦短歌五首  其二",
        "id": "357275fc-1569-47c8-8283-ebe82a7e4067"
    },
    {
        "author": "方回",
        "paragraphs": [
            "客謂老夫今老矣，胡爲尚落空山裏。",
            "千艱百難萬不平，上嶺下嶺不肯已。",
            "此嶺第三未爲險，人面獸心險於此。",
            "乾坤一紀戰旗紅，偶脫亂離身不死。",
            "流可無行兮坎即止。",
            "君不見羊化爲石鬬即休，兩角蝸爭何所求。"
        ],
        "title": "過芙蓉嶺對鏡嶺羊鬬嶺新嶺塔嶺賦短歌五首  其三",
        "id": "a6d8636f-2d09-4f2b-ad4b-566d4cedfa33"
    },
    {
        "author": "方回",
        "paragraphs": [
            "第四嶺頭分兩邑，相背無情水流急。",
            "浙河東下彭蠡西，到海終須合爲一。",
            "海東聞有沃焦石，萬國之水不供吸。",
            "世故人心千百岐，有生必死終無迹。",
            "焉用皇皇兮仍汲汲。",
            "君不見塔嶺之塔焉在哉，不如有酒斟一杯。"
        ],
        "title": "過芙蓉嶺對鏡嶺羊鬬嶺新嶺塔嶺賦短歌五首  其四",
        "id": "158a7496-cfb4-4a17-b2c0-077dda9460ca"
    },
    {
        "author": "方回",
        "paragraphs": [
            "混沌何年分宇宙，天地日月常如舊。",
            "如舊之中却常新，何曾一點受塵垢。",
            "誰鑿此山爲捷徑，爭利奔名足馳驟。",
            "新嶺終無可舊時，燠不加肥寒不瘦。",
            "行人自無兮百年壽。",
            "君不見嶺頭日日吹征塵，剩有新人無舊人。"
        ],
        "title": "過芙蓉嶺對鏡嶺羊鬬嶺新嶺塔嶺賦短歌五首  其五",
        "id": "a8d972ac-8437-4aea-92c3-4a43222ea95c"
    },
    {
        "author": "方回",
        "paragraphs": [
            "衆山環如規，中有一川水。",
            "山腴翠樹圓，水潔玉石峙。",
            "居人近百家，耕餘習文史。",
            "此翁獨能詩，早充賓貢士。",
            "平生宦情薄，一試倉庾氏。",
            "中年厭兵革，肥遯白雲裏。",
            "時時吟一篇，自教孫與子。",
            "滿屋讀書聲，萬事不到耳。",
            "問途訪幽居，曲折十餘里。",
            "麥天小雨霽，初夏風日美。",
            "遠迓携飲壺，劇談並宴几。",
            "門帖句句佳，字畫亦勁偉。",
            "盡出名畫掛，頻共高閣倚。",
            "烹煎茗笋良，飣餖蔬果旨。",
            "鼓吹聒深夜，酒酣未容起。",
            "寒薄攀華盛，兩姓合嘉禮。",
            "東床向志學，骨相良可喜。",
            "積德貽後人，方興未云已。",
            "發稟濟青黄，垂紳曳朱紫。",
            "天人幽顯間，施報有茲理。",
            "略窺宅邊園，培芳茂花卉。",
            "黄鶑殆無數，白鷗不知幾。",
            "山茶及巖桂，葉葉瑩如洗。",
            "間氣鍾人物，吾故卜諸此。",
            "老夫託姻好，悠遠自此始。",
            "定當繼朱陳，何但誇孔李。"
        ],
        "title": "留吳田霜崖吳居士宅予仲女許其孫姻",
        "id": "1216be5c-5f7a-4e0a-a98f-faee5620e159"
    },
    {
        "author": "方回",
        "paragraphs": [
            "東南天地早聞名，三載吾邦沸頌聲。",
            "山好更饒詩句好，江清未抵使君清。",
            "涓涓流水秧田足，細細吹風麥隴晴。",
            "客子歸來問耕穫，故園似可養殘生。"
        ],
        "title": "乍歸呈許君公度",
        "id": "8a28c2f0-6de9-4b87-995e-b8ee1c0554c4"
    },
    {
        "author": "方回",
        "paragraphs": [
            "萬峰奇峭一川平，四月清和十日晴。",
            "蠶麥豐登宜把酒，山城只欠艷歌聲。"
        ],
        "title": "同金漢臣徐蜚英小飲傍溪寺二首  其一",
        "id": "44212cd4-3577-41db-b378-a30c26a3685f"
    },
    {
        "author": "方回",
        "paragraphs": [
            "高憑遠眺酒頻斟，誰識風前快飲心。",
            "州縣長官勝鄰境，秧疇水滿樹林陰。"
        ],
        "title": "同金漢臣徐蜚英小飲傍溪寺二首  其二",
        "id": "0e359318-0406-4e1e-b3f3-2d3a5c94db66"
    },
    {
        "author": "方回",
        "paragraphs": [
            "俗徒紛云云，章甫殊不競。",
            "不競何以故，無奈二氏橫。",
            "予曰實不然，請各言其行。",
            "開闢古至今，儒道獨也正。",
            "柱史玄牝門，專氣保清凈。",
            "末流詭長生，妄欲奪天命。",
            "靈山見作用，誤認氣爲性。",
            "輪迴豈有之，怪繆莫究竟。",
            "兩俱可鄙者，巫覡事禳禜。",
            "愚氓惑幻說，往往墮坑穽。",
            "既曰身出家，粉黛侈婚娉。",
            "豈不交鬼神，酒肉厭羶蒏。",
            "此曹浪夸毗，內衰外徒盛。",
            "吾儕讀何書，堯舜至孔孟。",
            "搶攘干戈後，學校幸未屏。",
            "窮者伏閭閻，甘忍饑寒併。",
            "仕或爲冷官，官冷亦何病。",
            "甯戚半夜歌，曾點暮春詠。",
            "求己勝求人，自重豈容輕。",
            "東家子朱子，述作貫百聖。",
            "遺言一一在，足可雪几映。",
            "省察中爲和，存養義由敬。",
            "上泝周程張，例不顓宰柄。",
            "乃有功斯文，如揭日月鏡。",
            "韶音一以還，二氏噪衛鄭。",
            "榛蔓彼自迷，我此松柏勁。",
            "歷觀史傳間，不學行國政。",
            "喪亡竊威福，依附涉巧令。",
            "異端伺罅隙，磨牙騁譏評。",
            "前哲貴內脩，韞匵寧待聘。",
            "信有飯不足，未羨庖欲清。",
            "勉哉子此行，始終抱淵靚。",
            "萬一際奇逢，定作蒼生慶。",
            "不然歸去來，預戒菊徑迎。"
        ],
        "title": "送胡子游學正",
        "id": "3dcae8eb-e7e0-4b75-a85c-47f62fedf285"
    },
    {
        "author": "方回",
        "paragraphs": [
            "長官行縣課農書，耕叟治田賈趁虛。",
            "上到嶺頭望應喜，人煙今密舊時疏。"
        ],
        "title": "次韻徐贊府蜚英八首  其一",
        "id": "d7faa1a1-ffb7-4b17-baa0-c1f0adb4f603"
    },
    {
        "author": "方回",
        "paragraphs": [
            "高低田水入溪流，溪岸閒橫野渡舟。",
            "麥飯家家甑中有，永無犢佩起山頭。"
        ],
        "title": "次韻徐贊府蜚英八首  其二",
        "id": "58f44fc2-0762-4c5e-8d53-b5fb69fcb83e"
    },
    {
        "author": "方回",
        "paragraphs": [
            "樹形萬怪石千奇，我亦曾行亦有詩。",
            "焉得一官如長吏，出郊長是看山時。"
        ],
        "title": "次韻徐贊府蜚英八首  其三",
        "id": "a1ebce91-85d4-45e3-8d04-42b0b4256e00"
    },
    {
        "author": "方回",
        "paragraphs": [
            "懸崖複嶺間岡坡，如此天邊遠碧何。",
            "誰道此中曾得句，道傍老樹閲人多。"
        ],
        "title": "次韻徐贊府蜚英八首  其四",
        "id": "2fe0a72e-d26a-47ae-bbc7-56567aa36401"
    },
    {
        "author": "方回",
        "paragraphs": [
            "騎入州城出縣城，不須人送不須迎。",
            "連峰峻嶺崎嶇極，政自胸中掌樣平。"
        ],
        "title": "次韻徐贊府蜚英八首  其五",
        "id": "598c5bc0-d38c-43eb-a56a-45864213a8b4"
    },
    {
        "author": "方回",
        "paragraphs": [
            "摩拊惸嫠達下情，領州作縣總書生。",
            "清詩要自清心出，比自新安水更清。"
        ],
        "title": "次韻徐贊府蜚英八首  其六",
        "id": "e2443e29-0087-4e47-86e7-919b6d159b35"
    },
    {
        "author": "方回",
        "paragraphs": [
            "屏除呵殿少人知，隨馬囊詩更有誰。",
            "五百不來村落靜，自然生齒似螽斯。"
        ],
        "title": "次韻徐贊府蜚英八首  其七",
        "id": "30968568-5261-407b-98a8-4f22d4610d1e"
    },
    {
        "author": "方回",
        "paragraphs": [
            "老農持底報君公，十日甘霖五日風。",
            "夜靜山中看天象，福星偏許照江東。"
        ],
        "title": "次韻徐贊府蜚英八首  其八",
        "id": "f5733508-df8b-4548-8bee-955b74a79470"
    },
    {
        "author": "方回",
        "paragraphs": [
            "山高田易旱，已過一旬晴。",
            "豈止商饑飽，真成决死生。",
            "甘霖三尺透，病體十分輕。",
            "想見琴堂老，催詩意倍清。"
        ],
        "title": "次韻金漢臣喜雨",
        "id": "66ba37fe-e443-4141-b7aa-85fb08d420c8"
    },
    {
        "author": "方回",
        "paragraphs": [
            "山中豈不樂，奈無田可耕。",
            "傍宅蒔荒圃，長夏日閒行。",
            "行倦即獨坐，時聞幽鳥鳴。",
            "剪花汰葵冗，護筍觀竹成。",
            "詩就意偶到，事罕心無營。",
            "忽復佳客至，取酒相與傾。",
            "熟醉徑高卧，頹然忘送迎。",
            "餘齡能幾何，聊用遨此生。"
        ],
        "title": "夏日小園",
        "id": "acbc214f-0390-4758-b3d1-6c3589a16de7"
    },
    {
        "author": "方回",
        "paragraphs": [
            "去年苦雨客西湖，湯餠經營至午無。",
            "窮老復能逢順境，歸林聊得保殘軀。",
            "親情飲食煩相問，朋友歌詩似稍腴。",
            "永感情懷更衰病，可憐兒輩事庖厨。"
        ],
        "tags": [
            "西湖"
        ],
        "title": "戊子生日",
        "id": "9c85567f-e0de-4ea5-8215-34b948198707"
    },
    {
        "author": "方回",
        "paragraphs": [
            "今年六十二，棄官八年矣。",
            "生世業已休，來日凜無幾。",
            "孰謂嘗作郡，旦暮窘薪米。",
            "少時頗豪宕，晚乃窮如此。",
            "此事非所憂，所憂學業圮。",
            "孤卧僅一榻，疾讀動千紙。",
            "積迷如望洋，頓悟不違咫。",
            "深井朱夏寒，自汲洗手水。",
            "心更潔於手，時以理趣洗。",
            "平生大繆誤，豈不習經史。",
            "搜覽浪該博，著述墮浮靡。",
            "詩雖稍得名，往往語多綺。",
            "夙愆奚庸追，舊嗜差可止。",
            "迴車遵大路，千聖同一軌。",
            "茲晨記吾降，益復感髪齒。",
            "忽虛苦下泄，乍實結中痞。",
            "道在果何懼，朝聞夕可死。",
            "朋友挾壺酒，卒爵强告旨。",
            "敦篤謝親姻，輯睦頼鄰里。",
            "人情不容拒，羔雁間豆篚。",
            "酢賓有故常，勿藥姑少俟。",
            "清庖作湯餠，霑丐兒女子。",
            "菲饌徹餕餘，稍亦及僕使。",
            "老夫且伏枕，萬事莫掛耳。",
            "處約猶處樂，可不省諸己。",
            "俗競徒朵頤，退脩寧賁趾。",
            "幼者日以長，衰邁斯可揣。",
            "要令百禩後，知有老居士。"
        ],
        "title": "生日病腹疾書事",
        "id": "0a937185-7919-4259-92f3-b20c63256f24"
    },
    {
        "author": "方回",
        "paragraphs": [
            "邇日豈無雨，東有西或無。",
            "有亦僅鳴瓦，不肯鳴庭除。",
            "簷聲尚難滴，况望浮溝渠。",
            "滂沱靡後繼，霹靂空先驅。",
            "山田半未蒔，蒔早青苗枯。",
            "切慮旱勢迫，莫辦暑氣甦。",
            "去歲當此際，浙鄉渺爲湖。",
            "窮冬六十日，所至雪塞途。",
            "無乃天力竭，有如酒家壚。",
            "甕盎夙傾倒，遂絕來者沽。",
            "或謂帝有赫，豈忍氓畢屠。",
            "久蓄必大泄，勿遽宜少須。",
            "鄰寺鐘鼓晦，頓與常時殊。",
            "果即驟傾注，屋漏衣巾濡。",
            "平明視荒園，破鞋涉泥途。",
            "詎惜葵卉仆，但喜豆葉腴。",
            "西溪報橋斷，渡舫若小紆。",
            "遥想農出野，蓑笠爭奔趨。",
            "吾雖乏良疇，窘饑意已紓。",
            "天下免溝瘠，敢嘆瓶無儲。"
        ],
        "title": "五月十四日梅雨始通走筆二十韻",
        "id": "795f2f11-2922-41c1-ae80-365ec7298231"
    },
    {
        "author": "方回",
        "paragraphs": [
            "山中五日寒，霖雨久不止。",
            "稍稍雲意開，駸駸日色美。",
            "駕言出東城，道傍玩流水。",
            "胸次積滯悶，一見似可洗。",
            "問訊元方兄，太息雍端子。",
            "養性在知命，制事當達理。",
            "病乃老人常，貧非志士恥。",
            "時運縱衰謝，見趣肯卑鄙。",
            "荒野叩槿楥，幽軒俯蓮沚。",
            "吾友跫然來，君子有酒旨。",
            "青甘剖嘉瓜，碧脆摘新李。",
            "加籩何必多，真率故佳爾。",
            "學道氣臭合，成文笑談綺。",
            "鳴禽窺林間，跳魚出波底。",
            "驚見我輩人，未有客如此。",
            "良晤匪易得，淺醉彌可喜。",
            "會當時盍簪，斯樂未云已。"
        ],
        "title": "五月二十八日塘頭小集呈同遊劉元煇楊復之",
        "id": "e9661663-214f-46ab-8093-e52ffb7216ca"
    },
    {
        "author": "方回",
        "paragraphs": [
            "吾不及淵明，愛酒未能止。",
            "不仕亦有祿，頼此天之美。",
            "年年攪饑腸，憂旱復憂水。",
            "邇來甘雨調，惡况已一洗。",
            "□□佳人葠，古綿真附子。",
            "服藥焉用多，寡欲即將理。",
            "固窮豈無說，屢空詎足恥。",
            "彼以盜賊富，乃茲所深鄙。",
            "懷人渴儀刑，秉芳在中沚。",
            "心賞於焉臻，酌水味亦旨。",
            "况有杯中物，侑以來禽李。",
            "清談有餘韻，草木亦側耳。",
            "雲霄自旦奭，丘壑且園綺。",
            "向來榮進念，腐泥沉井底。",
            "相與賡醉吟，所樂不過此。",
            "寄語亨衢人，可弔不可喜。",
            "猗嗟楚子文，庸肯慍三已。"
        ],
        "title": "六月初一日次韻酬元煇",
        "id": "a078fb7b-6fd7-45aa-b651-948fa20be1ae"
    },
    {
        "author": "方回",
        "paragraphs": [
            "子去桐江路，諸生迓水濱。",
            "爲言前郡守，獨憶老詩人。",
            "揖拜衣冠古，歌游棟宇新。",
            "故吾誰見念，辛苦戰場塵。"
        ],
        "title": "送嚴陵汪學正巽元併寄趙賓暘",
        "id": "5ecd2e7b-26bf-4db3-b494-58e6883a0b64"
    },
    {
        "author": "方回",
        "paragraphs": [
            "藕花茭葉忽明眼，此地聊乘解慍風。",
            "無酒尚堪翻作有，蒼顔終不變爲紅。",
            "虛聲浪漫盈天下，急景奔騰過日中。",
            "萬事可容著心力，邇來詩句亦怱怱。"
        ],
        "title": "次韻元煇昨游",
        "id": "14e557e8-8de1-4bbc-bb0b-640a9d6bcf65"
    },
    {
        "author": "方回",
        "paragraphs": [
            "青囊遺論究幾深，屋宅爲陽墓宅陰。",
            "元出易中後天卦，更憑心上指南針。",
            "故知形勝從來有，難必榮華此處尋。",
            "周洛秦函倏興廢，豈虞山水喚之今。"
        ],
        "title": "贈程山人",
        "id": "c6f14b41-dee7-400d-937a-76c097c054c3"
    },
    {
        "author": "方回",
        "paragraphs": [
            "五月今年更索裘，窮山積雨冷於秋。",
            "斯須變化真難料，宿昔沉綿幸少瘳。",
            "老强讀書猶有益，貧因知道故無憂。",
            "葵花零落渾閒事，且望田家早稻收。"
        ],
        "title": "五月六月雨寒二十餘日",
        "id": "972fb668-de17-4de5-b028-6b7ad0c8f1a7"
    },
    {
        "author": "方回",
        "paragraphs": [
            "慵起披衣出戶遲，今年最喜免招醫。",
            "粗容破竈炊雲子，可用芳筵佐雪兒。",
            "醉後作詩多不記，夢中讀易了無疑。",
            "雨晴風爽園林密，獨立清陰過午時。"
        ],
        "title": "慵起",
        "id": "233804a9-ab52-446a-a695-7a7535cbb3d0"
    },
    {
        "author": "方回",
        "paragraphs": [
            "一自蒲盃弔楚湘，倏成炎溽乍陰凉。",
            "恨無櫪上如飛馬，往問齋中獨宿牀。",
            "病起精神如雨止，懷歸愁思與天長。",
            "何時共□□詩說，直上高峰看夕陽。"
        ],
        "title": "次韻金漢臣雨後病起見寄",
        "id": "49c408d8-ea5b-47eb-bca2-e6a36a909df5"
    },
    {
        "author": "方回",
        "paragraphs": [
            "暑天無暑荷天公，似覺吾家亦未窮。",
            "蔭傍漢朝名將樹，凉分楚澤大王風。",
            "洛遺書訂三焦誤，河負圖觀一點中。",
            "忽藉流螢足詩句，黄昏燁熠起林叢。"
        ],
        "title": "暑天",
        "id": "fa1f6f9c-4196-45bc-87df-919b84139415"
    },
    {
        "author": "方回",
        "paragraphs": [
            "雨足秧疇始放晴，鄉鄰所至有歡聲。",
            "宰公明察無冤獄，太守辛勤自勸耕。",
            "我昔黄童成白首，誰今赤子視蒼生。",
            "定知米價秋來減，遍買村醪處處行。"
        ],
        "title": "次韻金漢臣喜晴",
        "id": "238878b3-7a55-4e4f-8a77-bb5cdbc24ff7"
    },
    {
        "author": "方回",
        "paragraphs": [
            "夕陽已下月初生，小暑纔交雨漸晴。",
            "南北斗杓雙向直，乾坤卦位八方明。",
            "古人已往言猶在，末俗何爲路未平。",
            "似覺草蟲亦多事，爲予凄楚和吟聲。"
        ],
        "title": "夜望",
        "id": "1c66be24-a56c-4433-91db-65644cd96d55"
    },
    {
        "author": "方回",
        "paragraphs": [
            "萬事崢嶸入夜思，稍欣無病且無饑。",
            "山田望稔秋收近，暑月乘凉早起宜。",
            "暗撚鬚髯驚露濕，倦爬疥癬喜風吹。",
            "買薪汲水營蔬茹，草草盤餐了一炊。"
        ],
        "title": "早起",
        "id": "6f17ba87-e0b1-480f-a7ba-8bbc04c1bf0e"
    },
    {
        "author": "方回",
        "paragraphs": [
            "子有山中田，何不力自耕。",
            "曰予抱奇志，犯軷爲此行。",
            "於茲匏瓜繫，曷若鳳凰鳴。",
            "徒步未可料，一日秉國成。",
            "老夫察時義，不待易四營。",
            "大物苦難運，高位防易傾。",
            "苟且忝一命，奔走疲送迎。",
            "鄉里政自佳，歸來訓諸生。"
        ],
        "title": "次韻送胡教諭炳文如金陵二首  其一",
        "id": "f2631e98-450a-4159-9a7c-bbcb480d45e5"
    },
    {
        "author": "方回",
        "paragraphs": [
            "治郡愧坐嘯，歸田服躬耕。",
            "始覺少年誤，浪作萬里行。",
            "書傳極古汲，詞藝爭先鳴。",
            "豈知老欲死，一事終無成。",
            "之子初遊遠，物務思經營。",
            "北望中原闊，東視長江傾。",
            "金陵冠蓋地，豈無倒屣迎。",
            "心賞少不至，謹無負平生。"
        ],
        "tags": [
            "长江"
        ],
        "title": "次韻送胡教諭炳文如金陵二首  其二",
        "id": "2d34a29e-64e7-446a-ab8b-978e53cfbd9f"
    },
    {
        "author": "方回",
        "paragraphs": [
            "星源長貳兩賢者，丰采精神玉不如。",
            "詩外更工長短句，腹中何限古今書。",
            "平生事可心無愧，我輩人常氣有餘。",
            "記取孚舟亭上語，定應時復寄魚書。"
        ],
        "title": "送金漢臣明府徐蜚英贊府還婺源",
        "id": "c411273e-b0c3-4a48-88ed-63a47e00caa9"
    },
    {
        "author": "方回",
        "paragraphs": [
            "先祖五男子，其下八男孫。",
            "白首涉患難，僅餘二老存。",
            "兄昔健如虎，行步疾飛奔。",
            "長眉具壽相，脩髯當風掀。",
            "千丈聳巨棟，一朝成枯根。",
            "强者尚若此，弱又其奚論。",
            "惟兄負剛勁，臨事簡不煩。",
            "可否率正色，臧否多直言。",
            "談笑無城府，其實春和溫。",
            "憸壬有弗察，平地生讎冤。",
            "惟揚赴逮對，乃用怨報恩。",
            "十年歸來乎，下帷董生園。",
            "此死幸無愧，彼生非游魂。",
            "春官一再上，科名合高騫。",
            "世事既鼎革，何如偃丘樊。",
            "百里許起家，性終不耐喧。",
            "軍馬塵未已，朝夕常閉門。",
            "劣弟解彫郡，生理古井眢。",
            "時復造兄室，釃酒崇盤餐。",
            "二月近生日，爛漫傾芳樽。",
            "豈謂三四月，醫藥昧病源。",
            "平生無妾侍，寡欲培真元。",
            "焉用艾與附，內外加炮燔。",
            "五月二十八，了了語不昏。",
            "爲後取猶子，愚哉真犬豚。",
            "此事未稱意，似難它選掄。",
            "委曲進寬譬，且望進粥飦。",
            "乃後密探問，不敢踰闥閽。",
            "諸幼日傳報，精神稍昂軒。",
            "奄忽季夏半，長往遊厚坤。",
            "走赴氣已絕，號慟書靈幡。",
            "憶兄舊論議，亹亹雙袖揎。",
            "口齒未即閉，飯含莫嚥吞。",
            "蓋棺一何速，迫此炎暑袢。",
            "衰薾抱怛痛，哀聲嘶霜猿。",
            "人生孰不爾，屈伸手覆翻。",
            "考終亦一福，拱璧無瑕痕。",
            "丘嫂撫孤穉，匪伊將冠婚。",
            "或者氣質變，培壅成蘭蓀。",
            "寒宗弱一箇，繆居昭穆尊。",
            "上當相宅兆，安厝居高原。",
            "下當教貽厥，敬恭奉蘋蘩。",
            "秋風幾黄落，我亦超崑崙。",
            "焉得天地間，長掛扶桑暾。"
        ],
        "title": "哭從兄良遇",
        "id": "cfa3b975-ba83-4789-905b-0ec59cae7dc5"
    },
    {
        "author": "方回",
        "paragraphs": [
            "晨起無一事，坐看南山雲。",
            "爲雨殆可必，盎然心自欣。",
            "耕疇已久捐，稔歲猶願聞。",
            "匪惟救阨餒，兼足蘇惔焚。",
            "升降地天泰，兌艮通氤氳。",
            "高能以虛受，能下斯爲君。",
            "宇宙儻非爾，函靈焉不僨。",
            "吾生與草木，幸茲同芳芬。"
        ],
        "title": "坐看南山雲二首  其一",
        "id": "d6aa49e5-5e88-4dbd-8e5a-777cdcc647cd"
    },
    {
        "author": "方回",
        "paragraphs": [
            "幽林響欲滴，夜色始欲分。",
            "扶桑定已紅，星象收其文。",
            "尚復有飛鼠，撲擊空中蚊。",
            "須臾兩滅迹，寂然藏紛紜。",
            "鄰煙氣稍上，谷禽聲漸聞。",
            "七月入伏末，未減炎暑熏。",
            "皇后漏雨意，似閔黎庶勤。",
            "此心誰予知，坐看南山雲。"
        ],
        "title": "坐看南山雲二首  其二",
        "id": "0c8ea4a2-a5f0-4689-8b7d-c58a105d6d74"
    },
    {
        "author": "方回",
        "paragraphs": [
            "調和風雨順星辰，幸是人間自有人。",
            "老頼獨眠無疾病，閒能早起更精神。",
            "胸中羲后先天易，物外無懷太古民。",
            "頗怪吾廬舊山色，不隨時世與俱新。"
        ],
        "title": "早起",
        "id": "acff0a25-89a2-44c7-9667-d73194cca528"
    },
    {
        "author": "方回",
        "paragraphs": [
            "爾來畫工工畫花，俗眼所識惟紛華。",
            "牡丹百卉鬨蜂蝶，芙蓉鴛鴦相交加。",
            "大爲屏帳小卷軸，堆紅積綠供□奢。",
            "高人瞥見付一笑，婦女小兒爭驚誇。",
            "我愛楊君畫山水，要自胸中有妙理。",
            "巴東巫峽猿夜鳴，洞庭瀟湘雁秋起。",
            "皓月明河萬里天，淡墨掃成頃刻耳。",
            "舊與結交三十年，今老而歸識其子。",
            "是父是子皆詩人，每一相逢佳句新。",
            "西風蕭寺父謂子，寫此前朝朝士真。",
            "自言畫是作詩法，狀貌之外觀精神。",
            "忽似老夫對明鏡，翛然雪鬢烏紗巾。",
            "野態愁容本難畫，問言何得此奇怪。",
            "得諸苦心熟在手，郢人斤斧由基射。",
            "腰圍不用黄金带，象笏紫袍貧已賣。",
            "只消結束作樵翁，看山獨立長松下。",
            "大楊居士醉曰然，小楊居士呼來前。",
            "眉間更著□毫一，縹緲詩仙仍酒仙。",
            "汝不逢我作郡年，此直當酬百萬錢。",
            "今既無此無可言，聊復贈之歌一篇。"
        ],
        "tags": [
            "洞庭湖"
        ],
        "title": "野趣居士楊公遠令其子依竹似孫爲予寫真贈以長句",
        "id": "34f03a63-f7e4-43ab-b9a5-f608b466b28e"
    },
    {
        "author": "方回",
        "paragraphs": [
            "升沉榮瘁可須論，古鏡當空了不昏。",
            "莫笑今踰六旬叟，頗欣已有兩男孫。",
            "特牲與子羞家廟，聯騎何人叩圃門。",
            "急掃秋亭具殽果，凉邊爛漫倒清樽。"
        ],
        "title": "守孫滿歲",
        "id": "3b4ff123-32d2-4bf5-8d80-d92a04aa5faa"
    },
    {
        "author": "方回",
        "paragraphs": [
            "科斗何年變篆字，至秦程邈翻爲隸。",
            "今人但習真草行，誰會六書三耦意。",
            "篆所最難柱與圈，學打一圈費三年。",
            "豈容臆决蔑師授，汩沒形象迷傍偏。",
            "九江法帖鐘鼎刻，兵火以來猶可得。",
            "人間亦有說文本，臣翱反切臣鍇釋。",
            "朱生贈我古印章，奎躔壁度森開張。",
            "自言少小嗜此藝，意欲徑上陽冰堂。",
            "細觀刀筆最佳處，頗識傳箋通訓故。",
            "苟焉餬口棲此身，元來亦是知書人。"
        ],
        "title": "贈刊印朱才俊",
        "id": "94b3e31d-8680-4e49-8925-7b568e991424"
    },
    {
        "author": "方回",
        "paragraphs": [
            "孤燈獨榻夜難晨，秋氣初寒展轉頻。",
            "每怪未嘗成夢寐，自憐何苦費精神。",
            "非關世事兼身事，欲學賢人與聖人。",
            "更著冰霜當七十，向來虛費幾青春。"
        ],
        "title": "不寐",
        "id": "57ca633e-34a9-4c9d-a5fb-d5e8ee35b1dc"
    },
    {
        "author": "方回",
        "paragraphs": [
            "小雨翻鋤土带沙，戎葵罌粟送詩家。",
            "敢爭天上中秋月，且種人間隔歲花。",
            "小稔米今猶未賤，固窮酒可不須賒。",
            "乘閒儻肯來相過，有水吾能自煮茶。"
        ],
        "title": "中秋前一日雨送罌粟戎葵子與劉元煇",
        "id": "41a6fd08-458f-4f60-9ff2-75648a7577de"
    },
    {
        "author": "方回",
        "paragraphs": [
            "良辰合與一樽酬，有酒無朋也自愁。",
            "萬事只堪花老眼，一年又過雨中秋。",
            "鳴砧處處凄鄰巷，擊柝相望起戍樓。",
            "更著亂蛩環獨榻，平生天地付神遊。"
        ],
        "title": "次韻元煇中秋雨",
        "id": "9d9190d1-f972-4e16-b214-d820b7ada03c"
    },
    {
        "author": "方回",
        "paragraphs": [
            "三從分定付之天，捧案曾無月再圓。",
            "萊子方同綵衣舞，鄘風忽賦柏舟篇。",
            "頻年兵革經多難，奕世門閭喜獨全。",
            "孝節從來足陰相，兒孫衮衮壽眉前。"
        ],
        "title": "題汪氏孝節堂",
        "id": "8b123323-a9f4-40b8-9588-0b7475a2791f"
    },
    {
        "author": "方回",
        "paragraphs": [
            "扁舟相送浙河濱，又向苕溪住幾春。",
            "雨路遠來應跋涉，雪眉聞說尚精神。",
            "山城風物非他日，詩社交朋不數人。",
            "略遣後生識前輩，揮犀爲洗庾郎塵。"
        ],
        "title": "喜馮伯田至",
        "id": "766b2b64-f3b2-4dc2-8d9b-5c207b8d131e"
    },
    {
        "author": "方回",
        "paragraphs": [
            "夜氣侵寒薄寢衣，迴頭六十二年非。",
            "直能欹枕思時透，始覺挑燈得處微。",
            "百蛬漸侵床畔語，一螢忽入帳前飛。",
            "研朱點墨皆陳迹，見道元來自有機。"
        ],
        "title": "夜思",
        "id": "273673d8-1198-4251-8608-a6f8113a1e18"
    },
    {
        "author": "方回",
        "paragraphs": [
            "久缺牋筒到霅濱，相逢依舊氣如春。",
            "深藏尺璧元無價，時擊圓蓍尚有神。",
            "桑梓兵戈三峽路，衣冠文物五朝人。",
            "片時略得陪清話，一掃胸中萬斛塵。"
        ],
        "title": "次韻伯田見酬四首  其一",
        "id": "44bf2d60-7f9f-4c69-9fcd-d35a28a2eae9"
    },
    {
        "author": "方回",
        "paragraphs": [
            "世故吾其問水濱，向來不合典班春。",
            "一從去作滄浪客，幾度重題鬰壘神。",
            "垂死豈堪思往事，忍窮方欲作閒人。",
            "喜公强健猶如故，未有清樽可祓塵。"
        ],
        "title": "次韻伯田見酬四首  其二",
        "id": "e2838bab-4578-4059-be4f-438dce9a70e0"
    },
    {
        "author": "方回",
        "paragraphs": [
            "半年洄泝越江濱，每愧羊裘老富春。",
            "歸隠尚能聯比長，出遊復肯祭行神。",
            "枯腸近飽三爻夢，宿齒宜肩四豆人。",
            "能顧寒齋共芳茗，蠹編時爲拂蛛塵。"
        ],
        "title": "次韻伯田見酬四首  其三",
        "id": "16dfcca3-aac5-49e5-9794-343498bb5071"
    },
    {
        "author": "方回",
        "paragraphs": [
            "六橋久客舊湖濱，春日花開不似春。",
            "游學頓無福建子，科名更說梓潼神。",
            "暗驚淵實丘夷事，枉作書癡傳癖人。",
            "辛苦湘纍辨蘭艾，莊生齊物等埃塵。"
        ],
        "title": "次韻伯田見酬四首  其四",
        "id": "b7359fc5-17d0-4bfb-a7bc-23d8ba7908f9"
    },
    {
        "author": "方回",
        "paragraphs": [
            "我能納祿君辭聘，大覺蓑衣勝衮衣。",
            "有徑弗行緣畏險，無形可見要研幾。",
            "就令枵腹常亡頼，儘勝枯骸永不歸。",
            "何限戟門委荒草，高堂猶記舊巍巍。"
        ],
        "title": "次韻仇仁近有懷見寄十首  其一",
        "id": "cca9dcb2-55ca-48a2-96b8-b3e201a2a3e3"
    },
    {
        "author": "方回",
        "paragraphs": [
            "誰識虛翁此一虛，歸來不歎食無魚。",
            "早聞曾撰異三子，近喜陶詩賦二疏。",
            "但苦老身多疾痛，時呼醫士問方書。",
            "君知湖海元龍否，豪氣年來已盡除。"
        ],
        "title": "次韻仇仁近有懷見寄十首  其二",
        "id": "5937042f-8c5a-4a00-81ad-9fd809b8eef3"
    },
    {
        "author": "方回",
        "paragraphs": [
            "老玩韋編尚可爲，復能吃口對期期。",
            "離明偶剔書燈見，坎止因斟硯水知。",
            "豈厭微塵裨泰嶽，只愁殘照近咸池。",
            "兒曹未悟侯王夢，不了邯鄲黍一炊。"
        ],
        "tags": [
            "泰山"
        ],
        "title": "次韻仇仁近有懷見寄十首  其三",
        "id": "5e191990-3181-464c-9b9a-bc987ad2b24b"
    },
    {
        "author": "方回",
        "paragraphs": [
            "身歷干戈百戰塵，休官仍似布衣貧。",
            "每看事有難行處，未見心無不愧人。",
            "秋稔粥饘猶可繼，夜凉燈火已堪親。",
            "閉門讀易吾謀决，莫用蓍龜問鬼神。"
        ],
        "title": "次韻仇仁近有懷見寄十首  其四",
        "id": "6da251da-083d-444a-8980-573004ae4595"
    },
    {
        "author": "方回",
        "paragraphs": [
            "寄來詩卷了無塵，想見家貧道不貧。",
            "真復遠追前輩味，頗驚頓異去來人。",
            "驅車蕩蕩行須至，破的遥遥見已親。",
            "換骨得仙內丹熟，可須浮海望三神。"
        ],
        "title": "次韻仇仁近有懷見寄十首  其五",
        "id": "da4ac89d-9f95-4eaf-8e9e-818f4d5f808b"
    },
    {
        "author": "方回",
        "paragraphs": [
            "少年忽作白頭人，慷慨悲歌豈爲身。",
            "屈子獨醒天可問，重華久去士常貧。",
            "瓶無儲粟陶元亮，馬似乘船賀季真。",
            "此味孰能相識察，隕霜碩果有餘春。"
        ],
        "title": "次韻仇仁近有懷見寄十首  其六",
        "id": "e2f00ed3-c09c-4538-b7e8-b955c8625efe"
    },
    {
        "author": "方回",
        "paragraphs": [
            "漢廷簪紱簉金張，初服逡巡返士鄉。",
            "勇退能爲疏傅去，過剛似勝次公狂。",
            "庭梧隕葉元非死，秋燕辭巢不待凉。",
            "玩物察時遠災咎，不須空熱九迴腸。"
        ],
        "title": "次韻仇仁近有懷見寄十首  其七",
        "id": "04687ce2-283e-4d3c-b9eb-7387ebd24217"
    },
    {
        "author": "方回",
        "paragraphs": [
            "守雌甘似不鳴將，靜看無庸手脚忙。",
            "沮溺故難同孔子，綺園何獨避高皇。",
            "星移斗轉光陰疾，林密山深氣味長。",
            "萬事灰心如嚼蠟，唯餘杯酒未相忘。"
        ],
        "title": "次韻仇仁近有懷見寄十首  其八",
        "id": "4709ed6c-50de-43ee-a99c-75d5ddee27b9"
    },
    {
        "author": "方回",
        "paragraphs": [
            "猶喜看書懶作詩，暮年自合省云爲。",
            "預知陰雨骨骸痛，怯上好山筋力罷。",
            "不寐有時忘數息，無疑焉用扣歸奇。",
            "寄聲爲報仇香道，近日交朋獨爾思。"
        ],
        "title": "次韻仇仁近有懷見寄十首  其九",
        "id": "f249880e-9528-44fe-bad5-f168280efa72"
    },
    {
        "author": "方回",
        "paragraphs": [
            "相從汩沒走泥塗，忽又還家半載餘。",
            "把盞何由嘗我酒，典錢猶憶借君書。",
            "兒孫十輩娛詩老，梅竹千株護野廬。",
            "東望懷人屢搔首，能來相訪定何如。"
        ],
        "title": "次韻仇仁近有懷見寄十首  其一○",
        "id": "ffc3d8ec-4c8e-497e-a364-e5bdcafb8fce"
    },
    {
        "author": "方回",
        "paragraphs": [
            "隠居何所爲，性懶絕造請。",
            "駕言東城東，恍兮異人境。",
            "脩廊寂無聲，未忍踐竹影。",
            "獨立味玄澹，徐步入深冷。",
            "秋光照虛庭，拱揖冠服整。",
            "中有專氣翁，學道早脫穎。",
            "誠極語謝飾，幾動意潜領。",
            "煮茶雜椒榝，案酒粲梨梬。",
            "悅神良會稀，遺物閒晷永。",
            "休官陶元亮，遯世陸脩靜。",
            "異代復同調，霞外茲可騁。",
            "研幽挹高致，探妙發遐省。",
            "何言壺中天，心遠塵自辟。"
        ],
        "title": "訪臨川楊仲權于天慶",
        "id": "ae19f2ba-e9e5-48a7-bf79-1f91b967d3a1"
    },
    {
        "author": "方回",
        "paragraphs": [
            "山雨初開一望之，似無筋力可登危。",
            "每重九日例凄苦，垂七十年更亂離。",
            "今歲江南猶有酒，吾曹天下謂能詩。",
            "肯來弔古酣歌否，恰放黄花一兩枝。"
        ],
        "title": "九日約馮伯田王俊甫劉元煇",
        "id": "fafa1b39-cb14-4421-9f8d-4acded1b0161"
    },
    {
        "author": "方回",
        "paragraphs": [
            "山色初明小雨開，可容無地拓襟懷。",
            "荒寒試與登臨去，奇崛能隨感慨來。",
            "何限詩愁關世故，終憑爛醉了生涯。",
            "風流二謝猶堪恨，俯首劉郎戲馬臺。"
        ],
        "title": "次韻王俊甫山長九日登烏聊二首  其一",
        "id": "3c4017bd-cce2-4a7d-a7e0-566636ca8a8d"
    },
    {
        "author": "方回",
        "paragraphs": [
            "江邊危阜俯江臯，去馬來牛細若毛。",
            "古道向來元寂寂，俗流何處不滔滔。",
            "漫拈老筆雕空闊，徑命芳樽洗鬰陶。",
            "天地年年有摇落，悲秋端謝楚人騷。"
        ],
        "title": "次韻王俊甫山長九日登烏聊二首  其二",
        "id": "cd0138aa-f8da-4b8b-934c-e7da07d82679"
    },
    {
        "author": "方回",
        "paragraphs": [
            "騷壇爭長各稱兵，未卜誰歟霸業成。",
            "欲療左盲治穀廢，合除白俗掃元輕。",
            "屢更落落心猶壯，常恐空空氣驟盈。",
            "據險作難終未是，頼公指示軌圖平。"
        ],
        "title": "次韻孫元京見過言詩  其一",
        "id": "8a1db89e-961f-48e4-adaf-af5ec177a25f"
    },
    {
        "author": "方回",
        "paragraphs": [
            "眼底驚嗟見此流，祇嫌接對未云稠。",
            "蘇門逸響追長嘯，湘浦餘情續遠遊。",
            "新息今須乘果下，襄陽誰漫釣槎頭。",
            "吾衰久矣公猶健，好控飛車跨九州。"
        ],
        "title": "次韻孫元京見過言詩  其二",
        "id": "45f855fe-6d66-427e-80b4-95a98ac270da"
    },
    {
        "author": "方回",
        "paragraphs": [
            "空經虛緯費來之，弦急常由瑟柱危。",
            "壯似陰山歌敕勒，悲於易水和漸離。",
            "崎嶇萬古無窮事，酩酊重陽幾句詩。",
            "剩喜故人會吾意，東籬何日酹殘枝。"
        ],
        "title": "九日詩馮伯田王俊甫劉元煇楊泰之見和復次韻二首  其一",
        "id": "0c9953aa-27fc-466f-943b-d996aceb5c58"
    },
    {
        "author": "方回",
        "paragraphs": [
            "歸來誓墓學羲之，政坐機張觸處危。",
            "久已光芒韜巨闕，更能文采眩長離。",
            "奏書方朔三千牘，飲酒淵明二十詩。",
            "索米長安饑欲死，何如終保傲霜枝。"
        ],
        "title": "九日詩馮伯田王俊甫劉元煇楊泰之見和復次韻二首  其二",
        "id": "fb23e744-3037-4920-bd71-ef18b46271ea"
    },
    {
        "author": "方回",
        "paragraphs": [
            "山水吾州稱絕奇，間生傑出當如之。",
            "不行天上五嶺路，焉識人間二程詩。",
            "無逸幼槃金華似，才翁子美歐陽知。",
            "怒流洶湧各分派，萬折到海夫奚疑。"
        ],
        "title": "寄還程道益道大昆季詩卷",
        "id": "d1ac677e-9e9b-4597-9f38-4393e302eb79"
    },
    {
        "author": "方回",
        "paragraphs": [
            "山中之朝，有溪可瓢。",
            "飲我之水，亦逍以遥。"
        ],
        "title": "爲黄仲宣賦山中四章章四句  其一",
        "id": "62641bf1-2c31-49e6-9298-fb67e88cea83"
    },
    {
        "author": "方回",
        "paragraphs": [
            "山中之暮，豈不風雨。",
            "心與一燈，耿耿千古。"
        ],
        "title": "爲黄仲宣賦山中四章章四句  其二",
        "id": "7dbb4fda-2b58-4a80-ae8a-3e0a09f61844"
    },
    {
        "author": "方回",
        "paragraphs": [
            "山中之人，耘夫耕民。",
            "鯖厥五侯，其如子真。"
        ],
        "title": "爲黄仲宣賦山中四章章四句  其三",
        "id": "025b0d3f-90bb-4e54-8d27-082b4320f7d8"
    },
    {
        "author": "方回",
        "paragraphs": [
            "于疏于蹻，朋來其學。",
            "彼惡知茲，山中之樂。"
        ],
        "title": "爲黄仲宣賦山中四章章四句  其四",
        "id": "cc8ee910-5ec6-4dcf-be6d-f7fdf1babe22"
    },
    {
        "author": "方回",
        "paragraphs": [
            "千里秋光一倚欄，危樓四望碧雲寬。",
            "遥知對壘分詩將，未覺同舟怯縣灘。",
            "九日與誰同把酒，八年如我倦彈冠。",
            "會難別易駒陰迅，時展來篇細細看。"
        ],
        "title": "承金漢臣寄詩將及一月次韻奉酬併呈徐蜚英",
        "id": "5e61e5e1-29bc-45d0-8c0c-fa80d0be4417"
    },
    {
        "author": "方回",
        "paragraphs": [
            "世變古來有，人才時豈無。",
            "已移甄井璽，猶握釀泉符。",
            "壽及周三老，名成漢八厨。",
            "彼哉武斷者，盜起欲全軀。"
        ],
        "title": "張滁州挽詞二首  其一",
        "id": "c5b778e5-e000-4756-ae3d-5a064ade5b49"
    },
    {
        "author": "方回",
        "paragraphs": [
            "上庠同補處，祖父昔通家。",
            "書在燈俱續，舟移劍共差。",
            "故都箕子麥，晚憶邵平瓜。",
            "五福公無恨，吾生自可嗟。"
        ],
        "title": "張滁州挽詞二首  其二",
        "id": "21e2f0d4-39e3-45c3-86dd-c3b9ca67fa3a"
    },
    {
        "author": "方回",
        "paragraphs": [
            "繡作羣峰玉作川，筆端秋思浩無邊。",
            "賜金增秩從民借，會費將軍九萬牋。"
        ],
        "title": "漢臣明府與公度使君話吾州山水之勝有詩次韻二首  其一",
        "id": "66189ad0-4cdd-4295-be8b-e3fc2930af09"
    },
    {
        "author": "方回",
        "paragraphs": [
            "秋容洗雨雁浮空，牛斗之南江以東。",
            "是處皆爲群玉府，誰家不似水晶宮。",
            "君侯總是文章伯，文物差宜錦繡胸。",
            "緩馬倚樓隨所適，高情長在醉吟中。"
        ],
        "title": "漢臣明府與公度使君話吾州山水之勝有詩次韻二首  其二",
        "id": "bf3c09bd-75d4-42bb-a361-add8a3b8cb1b"
    },
    {
        "author": "方回",
        "paragraphs": [
            "郊行胸次爽於秋，歲稔天寬百姓憂。",
            "但有樵人歌隴上，永無廷尉望山頭。",
            "最宜曠野開詩思，未覺他鄉動客愁。",
            "想見霜林疏更好，綠陰時節憶曾遊。"
        ],
        "title": "次韻金漢臣五城道中",
        "id": "8a257539-8639-4c4f-a8d3-69a1684ba4a9"
    },
    {
        "author": "方回",
        "paragraphs": [
            "歲月匆匆雁往迴，馬頭西去又東來。",
            "不知自有乾坤後，幾度蘆花謝復開。"
        ],
        "title": "次韻漢臣閔口渡",
        "id": "11f2dcf8-5481-44bf-ba8e-3902d98368d4"
    },
    {
        "author": "方回",
        "paragraphs": [
            "槁梧策策晚風秋，始覺天邊雨意休。",
            "掃盡陰霾供一醉，豁開空闊慰雙眸。",
            "青銅未至無王老，紅袖何嫌有莫愁。",
            "我亦放顛插殘菊，不羞衰老雪盈頭。"
        ],
        "title": "九月三十日漢臣置酒次日有詩次韻",
        "id": "db4d97bc-bafe-46aa-a6a2-3d6db04f821b"
    },
    {
        "author": "方回",
        "paragraphs": [
            "古人削竹以爲筆，木板爲方竹爲策。",
            "其字科斗或鳥迹，或篆或籀煤傅漆。",
            "未有今人所謂墨，晉發汲冢尚可識。",
            "地中間獲鐘鼎刻，文爲之具未爲極。",
            "何其妙哉善摹畫，束縛毫管備肸飾。",
            "鶴眼鳳咮鑿湍石，黟楮剡藤擣成足。",
            "松煙魚胞和堅密，誇精鬬巧不遺力。",
            "隸真行草最後出，萬乃不能及古一。",
            "有良弓矢無良射，器利工拙繆繩尺。",
            "風頹俗降嘆近日，四寶往往俱難得，尤艱得者墨一物。",
            "燃爇膏脂磔桐實，非膠太燥則太溢。",
            "高價玄圭詭蒼璧，其實不直瓦與礫。",
            "羲獻不起歐褚畢，亦無李杜大詩伯。",
            "顛倒吏牘冒儒籍，乳臭小兒僅甲乙。",
            "苟且研磨暗竄易，奚李縱生懼稱屈。",
            "壽昌葉老獨奇崛，陟阪涉澗負囊笈。",
            "直笏圓丸動盈百，病風手試銅蟾滴。",
            "瀲灧龍光浮五色，便覺硯中轟霹靂。",
            "金錢亦不過求索，但欲流名寄篇什。",
            "噫嘻此一怪墨客，作書轉送三歎息。",
            "物有當黑不肯黑，事有當白不肯白。"
        ],
        "title": "贈壽昌墨客葉實甫",
        "id": "aed851d3-18aa-4353-a91b-213532145501"
    },
    {
        "author": "方回",
        "paragraphs": [
            "春潮滯雨橫舟晚，成就蘇州一段奇。",
            "向使有人爭此渡，韋郎眼底定無詩。"
        ],
        "title": "題吳山長文英野舟五首  其一",
        "id": "6d659562-93eb-490e-89a8-9bf4562a1ca1"
    },
    {
        "author": "方回",
        "paragraphs": [
            "下邽老子扶黄屋，直上澶州城北樓。",
            "遼陽鐵騎驚相問，舊日巴東野水舟。"
        ],
        "title": "題吳山長文英野舟五首  其二",
        "id": "a0743e0a-6982-490c-93d8-32c820d07b5f"
    },
    {
        "author": "方回",
        "paragraphs": [
            "我有孤舟自天地，沙頭問渡苦無人。",
            "誰家賈舶浮溟渤，脫命蛟龍亦損神。"
        ],
        "title": "題吳山長文英野舟五首  其三",
        "id": "8e38d2bd-49bf-4a47-8abb-f3af3e92e1f5"
    },
    {
        "author": "方回",
        "paragraphs": [
            "大才定復不求售，至寶政須能自珍。",
            "一篙用著方知貴，只恐悠悠懶問津。"
        ],
        "title": "題吳山長文英野舟五首  其四",
        "id": "62cf3696-ef1a-4028-b66e-58d6bb30b50c"
    },
    {
        "author": "方回",
        "paragraphs": [
            "世多漢水昭王事，誰辨烏江亭長心。",
            "君知此處真堪託，天下無波可得深。"
        ],
        "title": "題吳山長文英野舟五首  其五",
        "id": "167b64cf-e450-4cbe-aa64-4238afb0a227"
    },
    {
        "author": "方回",
        "paragraphs": [
            "東籬殘菊未成塵，所見悠然意尚真。",
            "玉瓚常聞歌旱麓，白顛何得賦車鄰。",
            "欲遵飯顆山頭路，合問深明閤裏人。",
            "頼是吾徒不全弱，能來爾汝話酸辛。"
        ],
        "title": "喜程道大至約諸友二首  其一",
        "id": "585e212d-a77f-4309-81ff-83be2af9d496"
    },
    {
        "author": "方回",
        "paragraphs": [
            "攢眉抱膝一衰翁，豈爲區區口腹窮。",
            "早向前朝閲諸老，曾微晚輩紹遺風。",
            "草堂詩到夔州後，竹馬年思大歷中。",
            "略共清談商此事，未妨傾倒一樽同。"
        ],
        "title": "喜程道大至約諸友二首  其二",
        "id": "7a9d7d9e-2b5d-464c-adbb-ce6f621b909b"
    },
    {
        "author": "方回",
        "paragraphs": [
            "山城酒薄客愁濃，卧厭秋霖萬事慵。",
            "九月十月忽飛雪，北人南人俱笑容。"
        ],
        "title": "次韻金漢臣見雪聞雁二首  其一",
        "id": "97b7fd4a-54b4-4eb7-8382-1393898ba1e4"
    },
    {
        "author": "方回",
        "paragraphs": [
            "月暗雲迷度杳冥，飛鳴未肯落寒汀。",
            "得無田里聲相似，獨此長官能細聽。"
        ],
        "title": "次韻金漢臣見雪聞雁二首  其二",
        "id": "c042d3d1-b8f2-443f-8a96-a799c5d91131"
    },
    {
        "author": "方回",
        "paragraphs": [
            "秀山高處我未到，想見斯人獨嘯歌。",
            "靜賞奇雲臨翠巘，醉吞朗月上銀河。",
            "異香染筆花間寫，清影摇衣竹裏過。",
            "愧無健句凌空闊，奈此天邊絕景何。"
        ],
        "title": "寄題汪君秀山高處",
        "id": "23a6b2f4-a439-40c4-a762-52aadcbee11d"
    },
    {
        "author": "方回",
        "paragraphs": [
            "亂離脫此生，真復類殘菊。",
            "嚴霜百草死，愧我一影獨。",
            "鄉鄰豪奪兒，豈不金滿屋。",
            "或乃盜賊起，全家被屠戮。",
            "賈禍由稔惡，寡悔勝干祿。",
            "聊保兩鬢白，時倒一樽綠。",
            "客有可人至，酒適今朝熟。",
            "隔牆馬蹄響，呵殿盛騶僕。",
            "天邊本無物，眼若送鴻鵠。"
        ],
        "title": "十月中澣酒熟客至分韻得菊字",
        "id": "f384e041-f16e-48d3-a641-425efd218b96"
    },
    {
        "author": "方回",
        "paragraphs": [
            "九日已過一，嘉菊無人采。",
            "晴軒醉餘芳，頼有我輩在。",
            "胸著酒斗許，意闊浩如海。",
            "誰能起九原，共與推千載。",
            "兒女較唇舌，我豈爾能凂。"
        ],
        "title": "以采菊東籬下悠然見南山爲韻賦十首  其一",
        "id": "7572b448-857e-4c84-86c8-07a16c41b7b1"
    },
    {
        "author": "方回",
        "paragraphs": [
            "生者不聊生，死者已鬼錄。",
            "死視生或優，冥默謝恥辱。",
            "側聞田野間，十人九饑腹。",
            "奈何值狼貪，尚欲肆荼毒。",
            "客去醉眼冷，獨坐數殘菊。"
        ],
        "title": "以采菊東籬下悠然見南山爲韻賦十首  其二",
        "id": "0217d3d5-1c03-46bb-853c-3a92e52a509d"
    },
    {
        "author": "方回",
        "paragraphs": [
            "我詩無所師，意略與古同。",
            "豪士見之笑，寒苦啼秋蟲。",
            "采菊忽見山，不辨南與東。",
            "奇句忽天來，目斷孤征鴻。",
            "豈有學聖賢，而不忍饑窮。"
        ],
        "title": "以采菊東籬下悠然見南山爲韻賦十首  其三",
        "id": "47402a62-d7fa-40c5-8c82-c8e65bed44df"
    },
    {
        "author": "方回",
        "paragraphs": [
            "移石甃缺路，折竹樊疏籬。",
            "簷間見一蛛，懸身墮長絲。",
            "隨風有所罥，羅絡縱橫施。",
            "胸中密經緯，似不過一饑。",
            "用意爾許惡，何待網成時。"
        ],
        "title": "以采菊東籬下悠然見南山爲韻賦十首  其四",
        "id": "041b3274-b5ee-4797-bb61-623dc2d89391"
    },
    {
        "author": "方回",
        "paragraphs": [
            "平生天外心，異乎諸子者。",
            "著鞭無前途，焉用取竹馬。",
            "乍爭祖逖先，肯出桓溫下。",
            "黄鐘晚遭毀，轟雷釜鳴瓦。",
            "細玩郊沙爻，可不舉需疋。"
        ],
        "title": "以采菊東籬下悠然見南山爲韻賦十首  其五",
        "id": "ac9ad406-1116-4385-bc45-74f1dfba0cf1"
    },
    {
        "author": "方回",
        "paragraphs": [
            "不謂予坦率，即謂予繆悠。",
            "冷官尚難爲，熱官何可求。",
            "寂寂雀羅門，無復車前騶。",
            "但恐嚴光足，終勝張禹頭。",
            "客來且一觴，十觴未遽休。"
        ],
        "title": "以采菊東籬下悠然見南山爲韻賦十首  其六",
        "id": "48528f2c-4bc8-4dd0-9bbf-e8a34483e8a2"
    },
    {
        "author": "方回",
        "paragraphs": [
            "士衡怒鬼子，仲氏不謂然。",
            "雲間對日下，此語亦淺旃。",
            "丈夫貴有立，聲名動萬年。",
            "青蠅能肆污，白璧詎改妍。",
            "君但滿酌我，一笑吞青天。"
        ],
        "title": "以采菊東籬下悠然見南山爲韻賦十首  其七",
        "id": "999e87f9-7cce-4953-9abb-234dd1648955"
    },
    {
        "author": "方回",
        "paragraphs": [
            "不見淵明面，淵明心可見。",
            "問何以見之，老菊耐霜霰。",
            "尚欲招祖謝，豈不鄙湛羨。",
            "市朝紛屠剝，祿位甘苟賤。",
            "高舉能免此，學陶亦云善。"
        ],
        "title": "以采菊東籬下悠然見南山爲韻賦十首  其八",
        "id": "8491c89b-ac43-4cfc-a00a-a8bab245f848"
    },
    {
        "author": "方回",
        "paragraphs": [
            "正始有遺音，衣冠落東南。",
            "典午頼群賢，歷年百有三。",
            "吾聞運甓人，功與王謝參。",
            "晦儉佐宋齊，賣國爾乃甘。",
            "陶氏獨有孫，饑死終無慚。"
        ],
        "title": "以采菊東籬下悠然見南山爲韻賦十首  其九",
        "id": "af112155-cfcd-4b36-b090-04b18d1a083c"
    },
    {
        "author": "方回",
        "paragraphs": [
            "今日見此山，明日見此山。",
            "有時或不見，乃在雲霧間。",
            "世事亦如此，反覆多阻艱。",
            "陰晦待其晴，山色終當還。",
            "俗誚勿與競，誓死保此間。"
        ],
        "title": "以采菊東籬下悠然見南山爲韻賦十首  其一○",
        "id": "a53f3ae9-0571-497d-ad96-7742f1666dfa"
    },
    {
        "author": "方回",
        "paragraphs": [
            "四十五萬坑長平，五十六萬敗彭城。",
            "頭小而銳重瞳子，可謂善戰能用兵。",
            "殺人何得慘如此，不知天亦還殺爾。",
            "世間産一虎頭相，幾陣生靈爲渠死。",
            "韓擒彭醢不足悲，無辜性命供娛嬉。",
            "漢家宗社計未定，商山老人歌紫芝。",
            "相人相窮不相達，天道好生不好殺。",
            "豈無袖手閒書生，一著滿盤死棋活。"
        ],
        "title": "贈相士李山屋",
        "id": "32260704-adda-4694-8bc6-4316fa0ffdc9"
    },
    {
        "author": "方回",
        "paragraphs": [
            "相府違離二十年，弁兮突見外孫賢。",
            "故因高韻如袁粲，豈但雄文似史遷。",
            "兵甲喧豗征馬地，音書斷阻去鴻天。",
            "因君略得平安信，諸老無多重愴然。"
        ],
        "title": "贈朱師裕",
        "id": "a6909a1b-632b-4b26-a5d9-135509e92e21"
    },
    {
        "author": "方回",
        "paragraphs": [
            "風吹六十二年春，又見陽和一夜新。",
            "興廢親更三國事，死生暗易萬城人。",
            "種花縱好誰同賞，置酒良難自慣貧。",
            "今獨身爲本宗長，思兄臨節倍悲辛。"
        ],
        "title": "十一月二十日南至二首  其一",
        "id": "7ca23843-56c0-4ba9-813e-e7b4fed7c9cd"
    },
    {
        "author": "方回",
        "paragraphs": [
            "至節今年始得歸，祀先牲酒亦無幾。",
            "兒孫長大衣裝少，婢僕頑慵廩餼微。",
            "交阯虞翻猶不死，荆州王粲竟何依。",
            "玉筩已想黄鐘動，只有心灰自懶飛。"
        ],
        "title": "十一月二十日南至二首  其二",
        "id": "96f1b373-c29c-4747-8e47-30eea296b07d"
    },
    {
        "author": "方回",
        "paragraphs": [
            "春盡雨還雨，山寒雲更雲。",
            "晝常無日色，夜不見星文。",
            "蜂起此狂賊，馬來皆勁軍。",
            "尅期可平盡，玉石恐難分。"
        ],
        "title": "馬軍自杭至雨少止",
        "id": "2d4722d0-ba53-4b03-a220-325ab784dd23"
    },
    {
        "author": "方回",
        "paragraphs": [
            "昔在專城日，吾嘗破賊時。",
            "土豪勤問探，民戶感恩私。",
            "公論必旁采，下情須盡知。",
            "騎軍遠迎擊，孰識一先棋。"
        ],
        "title": "予嘗治郡屢平賊嘆今所見不然",
        "id": "adc54fbf-303b-45c4-9fc4-a1a669da01a1"
    },
    {
        "author": "方回",
        "paragraphs": [
            "兵興欲兩旬，三載氣初伸。",
            "汝既甘從賊，官非樂殺人。",
            "早知膏白刃，何忍效黄巾。",
            "拙速無奇策，登城悉市民。"
        ],
        "title": "十九日斬賊十二人始明正典刑",
        "id": "250ed63a-d9cb-4154-8522-4752979dcace"
    },
    {
        "author": "方回",
        "paragraphs": [
            "驟合公超霧，俄飛禦寇風。",
            "大聲千里動，陰翳一時空。",
            "遠睇烽樓外，愁吟戰鼓中。",
            "所思何日見，還得一樽同。"
        ],
        "title": "早大霧午大風寇銷兵解之象",
        "id": "f7dbb7e7-32fd-44db-a205-e42329ae2833"
    },
    {
        "author": "方回",
        "paragraphs": [
            "昨日大風聲，今朝甲子晴。",
            "整襟衣頓爽，開匣鏡偏明。",
            "早就鯨鯢築，終全燕雀成。",
            "清和舊時節，新麵入山城。"
        ],
        "title": "二十一甲子晴",
        "id": "4ffa4cc2-2b9d-412d-b4a8-45db540c2434"
    },
    {
        "author": "方回",
        "paragraphs": [
            "獨坐綠陰下，追思秋日春。",
            "眠蠶方放大，早麥欲嘗新。",
            "豈意賊生賊，忍聞人食人。",
            "何時兵遂解，縱遣上城民。"
        ],
        "title": "二十三日天氣絕佳西軍還二十四日東如績溪",
        "id": "a7abfd60-cba7-40b3-9c51-00a434e63ebc"
    },
    {
        "author": "方回",
        "paragraphs": [
            "久謂兵當解，何知戰未休。",
            "屬方甜笋蕨，遽已艷葵榴。",
            "骨痛金瘡作，心煩火色浮。",
            "滿城俱閉戶，不但一人愁。"
        ],
        "title": "四月初二日出兵恰滿一月百姓未得下城",
        "id": "5475732c-ab2f-45af-8454-a6c083bdc958"
    },
    {
        "author": "方回",
        "paragraphs": [
            "昔日初聞寇，諸人早出師。",
            "焚燒寧太廣，收勦已無遺。",
            "斧鉞何曾鈍，雷霆豈肯遲。",
            "遷延非决策，那得更狐疑。"
        ],
        "title": "四月初四日聞績溪凡十五都賊焚欲盡傍出焚歙縣之南鄉遂焚至昌化",
        "id": "93d44efd-cfe8-4894-80cd-a88bcb3cb0e6"
    },
    {
        "author": "方回",
        "paragraphs": [
            "小園無客至，獨坐一繩床。",
            "霽日千林淨，薰風四月凉。",
            "禽魚完孕育，草木競芬香。",
            "姓命人難得，何爲有戰場。"
        ],
        "title": "四月初九日清和絕佳聞賊焚歙南路蔓延五十餘里",
        "id": "504864ff-c4f6-4cdc-83d8-abad269e9139"
    },
    {
        "author": "方回",
        "paragraphs": [
            "深言懼忤時，聊復一評之。",
            "靡暇防蜂蠆，惟工竭繭絲。",
            "因循終不恤，平定豈無期。",
            "麥赭秧田廢，人家半忍饑。"
        ],
        "title": "四月初十日得蜂蠆繭絲之句",
        "id": "76dff839-84a7-4f6c-bbda-1c59a766fc7a"
    },
    {
        "author": "方回",
        "paragraphs": [
            "破賊須先易，行軍要出奇。",
            "霆轟當不測，烏合本無知。",
            "夏稅催科日，秧田插蒔時。",
            "掃除如少緩，兩不便公私。"
        ],
        "title": "聞移東兵勦南賊",
        "id": "fa6267de-1f53-4ce5-bdca-0111ee530b02"
    },
    {
        "author": "方回",
        "paragraphs": [
            "客憂今歲旱，事已見幾微。",
            "早早榴花密，遲遲竹笋稀。",
            "即今防黠賊，已若墮重圍。",
            "更使逢荒歉，嗚呼萬事非。"
        ],
        "title": "客謂榴花早而多竹笋少歲旱",
        "id": "f0e62db8-6234-4214-8379-8cfe6cd81762"
    },
    {
        "author": "方回",
        "paragraphs": [
            "望望遥峰外，行行茂樹中。",
            "愁添詩鬢白，旱覺戰塵紅。",
            "已嘆桑無繭，何期麥有蟲。",
            "南薰元不改，千古舜絃風。"
        ],
        "title": "四月二十日客言兵所不至麥有黑蟲食之",
        "id": "4c6174f6-0ef5-409e-b7eb-dd4f90d01682"
    },
    {
        "author": "方回",
        "paragraphs": [
            "行行密密復疏疏，銜子沿階粟粒如。",
            "幾夜夏寒疑未雨，槐安國有五行書。"
        ],
        "title": "觀蟻遷知雨",
        "id": "547b9cf8-7430-4acb-b0e0-7166e40f1cbf"
    },
    {
        "author": "方回",
        "paragraphs": [
            "端許憂差減，寧容病寖侵。",
            "添兵薅草寇，垂早降梅霖。",
            "寨破山無險，田高水亦深。",
            "著書垂不朽，或可遂初心。"
        ],
        "title": "四月二十六日雨後添嚴軍南擊賊寨",
        "id": "17d3e05e-efd5-4b89-adeb-0268a9dfd732"
    },
    {
        "author": "方回",
        "paragraphs": [
            "黄梅三日雨，漏屋使人愁。",
            "無飯不遑恤，有書猶欲修。",
            "綿延蜂蠆賊，震動犬牙州。",
            "兵甲從今洗，民窮尚可憂。"
        ],
        "title": "四月二十七日梅雨甚驟",
        "id": "95827b68-c196-4ae4-b2c8-71b3c33bf14a"
    },
    {
        "author": "方回",
        "paragraphs": [
            "白髪蕭蕭一禿翁，披襟扶杖早凉中。",
            "偶因不飲全無寐，自笑能詩例得窮。",
            "梅雨園林江橘綠，竹風庭院海榴紅。",
            "若非守禦孤城閉，誰有幽居似此公。"
        ],
        "title": "四月二十九日早起行園",
        "id": "adf25b0d-6bf7-48fa-96e9-655c27173e38"
    },
    {
        "author": "方回",
        "paragraphs": [
            "今歲知何處，天刑亦慘哉。",
            "潢池猶未靜，洚水復爲災。",
            "民叛非無說，官貪有自來。",
            "祁門鄭龍鬬，此禍又誰胎。"
        ],
        "title": "五月初二日聞祁門縣四月二十七日大水沒鼓樓蛟龍鬬爭溺死者多休寧縣江潭等處亦多漂溺",
        "id": "fdfa17af-b536-4d61-b66e-0b63e9412c4e"
    },
    {
        "author": "方回",
        "paragraphs": [
            "門外葵花一丈高，詎期端午更綿袍。",
            "佩符豈有玉剛卯，挑藥久無金錯刀。",
            "人老形骸宜瘦劣，時危心肺倍焦勞。",
            "柴門晝掩身多病，聽雨寒窗首屢搔。"
        ],
        "title": "五月初三日雨寒痰嗽",
        "id": "67568c91-f6bf-4126-84a2-35e2a6d6630f"
    },
    {
        "author": "方回",
        "paragraphs": [
            "濁醪兒輩尚能謀，且勿驚憂且勿愁。",
            "不肯前朝峨豸角，可於當世較蠅頭。",
            "永無紫綬金章夢，甘與青鞋布襪休。",
            "旦夕賊平歲中熟，茅柴杯外更何求。"
        ],
        "title": "五月十一日生朝三首  其一",
        "id": "8bb09466-42bf-4b4b-b02f-36fb53e691c0"
    },
    {
        "author": "方回",
        "paragraphs": [
            "本非高蹈掛朝冠，自是危途舉足難。",
            "世上十年人不識，山中五月夜猶寒。",
            "感風垂死骨骸痛，止酒近旬杯杓乾。",
            "牽率親朋致嘉惠，時危敢作等閒看。"
        ],
        "title": "五月十一日生朝三首  其二",
        "id": "15417b0d-1bbf-483f-af49-12315ee0b1c6"
    },
    {
        "author": "方回",
        "paragraphs": [
            "强展愁眉進一杯，年年紅熟見楊梅。",
            "至親阻寇全無信，時貴嫌貧近不來。",
            "京兆舊遊張敞馬，督亢遥望劇辛臺。",
            "華榮寂寞手翻覆，好在徉狂老萬回。"
        ],
        "title": "五月十一日生朝三首  其三",
        "id": "02cd3d80-63a6-4c31-992c-1a5a4de69cb1"
    },
    {
        "author": "方回",
        "paragraphs": [
            "晝夜雨滂沱，平疇變海河。",
            "地如隨水去，天豈厭人多。",
            "討叛猶輸粟，攻堅未掩戈。",
            "積陰凝殺氣，玄造意如何。"
        ],
        "title": "五月二十一夜雨未止六晝夜水漲寇阻無人入城",
        "id": "e2ead94d-37c1-4345-be64-2fa90212b5ac"
    },
    {
        "author": "方回",
        "paragraphs": [
            "每日看天色，今年厭雨聲。",
            "重新六甲換，喜得一朝晴。",
            "疲卒淹窮谷，饑民守壞城。",
            "竹深荷淨處，猶憶舊承平。"
        ],
        "title": "五月二十三日甲子交六月節稍晴三四五復大雨賊寨未下",
        "id": "7eacd958-6bb7-4a54-ab83-02fcf29edd0e"
    },
    {
        "author": "方回",
        "paragraphs": [
            "曰予視賊壘，雨且二十日。",
            "山行屢顛仆，泥行馬沒膝。",
            "火攻未可施，諸軍睨空碧。",
            "小醜膽氣粗，亦有砲與石。",
            "持榜以招之，貸命續糧食。",
            "彼謂一下山，求活豈可得。",
            "使君廉且慈，眉攢咽爲塞。",
            "未必皆凶徒，脅從十有七。",
            "暴露數月矣，武將正憤悒。",
            "合圍焉肯退，但欲事鏖擊。",
            "天意不肯晴，詎不念冤抑。",
            "渠魁謀遁逃，所幸已就執。",
            "焉得遂兩解，曲赦與抆拭。"
        ],
        "title": "初二日許公度使君來自西坑賊寨見訪",
        "id": "09a66ee6-c291-4fe6-b043-2c5bac657fc8"
    },
    {
        "author": "方回",
        "paragraphs": [
            "昨夕星初見，茲晨霧亦披。",
            "徯聞平賊報，先賦喜晴詩。",
            "□□猶如舊，新蟬未覺遲。",
            "皇天已悔禍，小醜復奚爲。"
        ],
        "title": "六月初七日雨始止初八日始晴",
        "id": "f01eaaa2-58d7-431e-b201-0e8b7c9eb0dd"
    },
    {
        "author": "方回",
        "paragraphs": [
            "誰遣青天變漏天，人閒無復有平田。",
            "女媧鍊石端何物，子産禜龍未必然。",
            "死徙銜冤終不雪，生存忍餓更堪憐。",
            "腐儒自笑窮今極，旬月曾無一醉眠。"
        ],
        "title": "六月十七日十八日大雨聞賊欲降",
        "id": "60435e97-50f8-47f7-8be8-16e37cf87c45"
    },
    {
        "author": "方回",
        "paragraphs": [
            "本不食官粟，亦令登敵樓。",
            "鳴桴木杪急，傳箭夜深愁。",
            "暗躡蛇纏膝，塵搔虱滿頭。",
            "傳聞賊寨破，今日得歸休。"
        ],
        "title": "六月二十二日守陴百姓始下城",
        "id": "080501a6-cf6a-4877-bc23-90c5670b15a3"
    },
    {
        "author": "方回",
        "paragraphs": [
            "亂起杏花落，賊平梧葉飛。",
            "頓忘三伏暑，竟解萬山圍。",
            "大將傷流矢，諸軍曳血衣。",
            "先登不如此，焉得凱歌歸。"
        ],
        "title": "六月二十三日立秋喜聞賊平鎮將凱回歸府官俱還",
        "id": "e7c891f1-797a-48db-b297-238fe53e0b18"
    },
    {
        "author": "方回",
        "paragraphs": [
            "今醉翁遨古醉鄉，斯亭有路到羲皇。",
            "九流人品杯中物，萬卷家書膝上郎。",
            "山意相迎隨步好，花陰獨立滿身香。",
            "臨風詩思誰能畫，想見津津喜色黄。"
        ],
        "title": "寄題婺源程氏得寓亭",
        "id": "99d0029d-0c62-48c2-bf1c-6cd22edfcfba"
    },
    {
        "author": "方回",
        "paragraphs": [
            "身騎瘦馬著練衣，能儉誰云俸入微。",
            "延禮老儒令子拜，束鈐蠻卒到村稀。",
            "向來髯漆今成雪，此去袍青合換緋。",
            "爲報鄉鄰索南物，錦囊惟有好詩歸。"
        ],
        "title": "送歙尉牛寶臣",
        "id": "02b3bcbe-3f18-4727-a2be-9197cdfe5289"
    },
    {
        "author": "方回",
        "paragraphs": [
            "犖確蒔秈米，淺清釣鯈魚。",
            "茲事不在多，克儉即有餘。",
            "俯仰六十載，山城八遷居。",
            "憶昔罷閫幕，始有此屋廬。",
            "鞠躬畚瓦礫，流汗薅茅苴。",
            "前後列花果，左右環圖書。",
            "誰令厠朝士，又駕太守車。",
            "大兵革宇宙，乘時沸猱狙。",
            "斸掘壞畦徑，抉偷夷庭除。",
            "厨荒敗炊爨，室空移貯儲。",
            "歸來問鄰舊，死徙徒欷歔。",
            "募工淘穢井，課僕通污渠。",
            "旋理短檠燈，復荷長柄鋤。",
            "倏忽九寒暑，出入無馿輿。",
            "忍貧不肯仕，人謂回也愚。",
            "今歲事大謬，羣賊屠郊墟。",
            "古樹伐作薪，野茹挑爲蔬。",
            "淡食已數月，窮乃至此歟。",
            "筋力既衰劣，鬢毛苦凋疏。",
            "以今較疇昔，百事皆弗如。",
            "弗如又何嗟，不繫天命且。",
            "柴荆永日閉，池亭秋霽初。",
            "朝看白雲起，暮對丹霞舒。",
            "獨坐心自賞，是身如空虛。"
        ],
        "title": "孚舟亭獨坐",
        "id": "5fae758c-57f2-450d-b150-565d9f746015"
    },
    {
        "author": "方回",
        "paragraphs": [
            "皓首厖眉話昔遊，隙陰俯仰歎如流。",
            "萬山中遇驅駰轡，十載前同上鶴樓。",
            "洚水餘氓猶粥飯，潢池小醜更戈矛。",
            "紛紛貪吏甚狼虎，盍與驅除絕後憂。"
        ],
        "title": "送郭伯川",
        "id": "b78d2f36-fb0c-496a-b767-d733a0d4fc96"
    },
    {
        "author": "方回",
        "paragraphs": [
            "餘民脫死初平寇，歉歲逢秋亦喜凉。",
            "止水池邊臨樹影，逆風林下遡花香。",
            "尚欣鄰壁肯賒酒，不管空庖無宿糧。",
            "已往可驚來未測，延緣聊得撫流光。"
        ],
        "title": "初凉",
        "id": "71f81958-bcb6-4b47-927c-5a5182eda4c8"
    },
    {
        "author": "方回",
        "paragraphs": [
            "逃生何處可茅庵，城市山林總不堪。",
            "人莫我知姑用六，今非昔比更緘三。",
            "擘麟行酒海深淺，繫雁傳書天北南。",
            "數月兒曹盡饑瘦，無能衰叟但懷慚。"
        ],
        "title": "懷慚",
        "id": "e7095bf9-3b61-4f6a-9dfb-3fa3fd6e2c47"
    },
    {
        "author": "方回",
        "paragraphs": [
            "南山有別峰，石樹相因依。",
            "茲晨偶流目，遥見青煙微。",
            "未知此林下，誰家掩荆扉。",
            "我亦欲一往，結茅紉槲衣。",
            "秋飯所種粟，春羹自生薇。",
            "今年四閲月，孤城閉賊圍。",
            "當其薪粲絕，無翅何由飛。",
            "客謂郊關外，似覺事轉非。",
            "歲儉剽奪急，村荒遊徼稀。",
            "豺狼方磨牙，擇人以自肥。",
            "市隠世態惡，巖棲心事違。",
            "四海豈不廣，惆悵將焉歸。"
        ],
        "title": "望南山別峰見樹間煙出知有隠者",
        "id": "899ba921-1c66-4bbb-83ff-bedcb790648d"
    },
    {
        "author": "方回",
        "paragraphs": [
            "童子携竹器，摝去池中萍。",
            "見魚故已佳，水底林巒青。",
            "復呼荷鋤者，薙草汛我庭。",
            "蛇蚓無留藏，行徑免露零。",
            "剗穢致潔凈，撥翳生皛熒。",
            "朗月明其摶，古鏡還精靈。",
            "語寂理已會，慮澹神自冥。",
            "白髪一老翁，兀然坐孤亭。"
        ],
        "title": "去萍草",
        "id": "4ad59e5b-b5a6-4ec0-8ea8-519610675dbf"
    },
    {
        "author": "方回",
        "paragraphs": [
            "小桃源住飯不足，夜鶴傳聲趣駕還。",
            "細嚼紫陽山色飽，饞涎猶睨應天山。"
        ],
        "title": "送黟縣學官江歸上饒石湖精舍",
        "id": "1c9a07ff-1622-475e-b4d9-e92ecbcd1081"
    },
    {
        "author": "方回",
        "paragraphs": [
            "倉皇得郡免朝辭，十六年間老轉癡。",
            "一角未堪峨獬豸，二螯敢笑食蟛蜞。",
            "刊摩干寶搜神記，嘯詠陶潜責子詩。",
            "格是世人無識者，可能更索樹神知。"
        ],
        "title": "有感三首  其一",
        "id": "c4f8d874-f885-4f82-bf12-c3fb5833a437"
    },
    {
        "author": "方回",
        "paragraphs": [
            "十年歸把釣魚竿，萬變惟憑冷眼看。",
            "白髪相尋點鬼簿，紫金焉得返魂丹。",
            "漸驚老舊遺民盡，欲問承平往事難。",
            "秋日未須畏殘暑，浙江潮退即天寒。"
        ],
        "title": "有感三首  其二",
        "id": "95c54d6e-a4cb-42cc-b918-6e6cddd1a812"
    },
    {
        "author": "方回",
        "paragraphs": [
            "今沿古泝醉眉攢，堪轉輿旋老眼寒。",
            "晝靜倚楹常獨立，夜深撫几忽長嘆。",
            "關張運去金刀絕，王謝聲沉玉樹殘。",
            "欲淬筆鋒刳鬼膽，生冤死恨海漫漫。"
        ],
        "title": "有感三首  其三",
        "id": "5c275bcf-d691-4357-92b7-79024a2082e4"
    },
    {
        "author": "方回",
        "paragraphs": [
            "甫作詩爲兩翁壽，豈虞相繼駭予聞。",
            "八旬已過太公望，一旦俱爲冥漠君。",
            "場屋少時嘗張王，兵戈晚歲忽紛紜。",
            "全天所賦無遺憾，端復真修地下文。"
        ],
        "title": "聞汪翔甫八月十日卒去曹元會五月三日之報僅三月餘兩翁皆年八十四",
        "id": "4e9ab7ba-b32c-4599-82d6-5442a3a09dda"
    },
    {
        "author": "方回",
        "paragraphs": [
            "三十年前樂事饒，閒身無事暑初銷。",
            "携琴嶽寺延秋月，吹笛江樓過夜潮。",
            "自倚豪狂詩句疾，豈虞離亂鬢毛凋。",
            "故人死盡身猶在，交道生涯兩寂寥。"
        ],
        "title": "悲歌五首  其一",
        "id": "70c91fff-8f63-4ce5-8395-88ff2b9c9b93"
    },
    {
        "author": "方回",
        "paragraphs": [
            "更問公裳與幞頭，披襟散髪十年秋。",
            "郭郎鮑老元相□，張丈殷兄且自由。",
            "善樂神仙惟有醉，算知天地本無愁。",
            "奈何尚欲誅姦鬼，亹亹寒窗筆不休。"
        ],
        "title": "悲歌五首  其二",
        "id": "d5822519-d986-4d49-bd52-9557872a3b4f"
    },
    {
        "author": "方回",
        "paragraphs": [
            "獨立蕭蕭落葉風，閒居已忍十年窮。",
            "幸猶張籍不終瞎，未必杜微真是聾。",
            "瑣事可容知較盡，塵編敢謂讀皆通。",
            "骨骸欲朽心神在，未害藏山待至公。"
        ],
        "title": "悲歌五首  其三",
        "id": "78556b5b-d654-4ebc-b37f-aa122cf08fb4"
    },
    {
        "author": "方回",
        "paragraphs": [
            "憂驚喜愕夢紛紛，了了誰能白黑分。",
            "晝夜星辰常轉換，春秋草木互芳芬。",
            "姬昌秦政今誰諱，呂洞鍾權近不聞。",
            "氣盡勢窮終變滅，世間萬事總浮雲。"
        ],
        "title": "悲歌五首  其四",
        "id": "aa516180-be56-47b4-b689-35673cac4d16"
    },
    {
        "author": "方回",
        "paragraphs": [
            "窮凶極詐肆淫貪，賓主湖山晝夜酣。",
            "世事可欺沙武口，天誅難免木綿庵。",
            "貲財已籍宮宜赭，腰領猶全首欠函。",
            "地下麗華應有語，不因玉樹失江南。"
        ],
        "title": "悲歌五首  其五",
        "id": "206401cb-b4f7-4405-8337-28124c5c92a7"
    },
    {
        "author": "方回",
        "paragraphs": [
            "原夫官賦省題詩，何乃甘心改業爲。",
            "場屋久忘塗注乙，星辰閒測斗牛箕。",
            "細看肖貌殊清徹，徐玩揮毫亦怪奇。",
            "聞道天文脩晉志，淳風會有立朝時。"
        ],
        "title": "贈黟縣星學舒碧雲",
        "id": "19416115-4437-4498-8715-db370ef83660"
    },
    {
        "author": "方回",
        "paragraphs": [
            "暮雨蕭蕭鼓角風，草枯木落雁橫空。",
            "每逢九日不勝感，垂近七旬無奈窮。",
            "螃蟹今年猶未有，茅柴我輩亦堪中。",
            "籬邊瘦菊青如粟，已勝芙蓉萬朵紅。"
        ],
        "title": "九月初五日",
        "id": "c9b9581c-bec4-41d5-9f6b-79ebe1da8244"
    },
    {
        "author": "方回",
        "paragraphs": [
            "江湖秋水事茫茫，近縣猶聞有戰場。",
            "多病多憂欺此老，半醒半醉了重陽。",
            "見山籬下無人至，戲馬臺頭幾客忙。",
            "萬事不同時節似，感今懷古倍悲凉。"
        ],
        "title": "庚寅",
        "id": "7765dcee-505d-4dd8-9d13-a0074c02d13e"
    },
    {
        "author": "方回",
        "paragraphs": [
            "聖善已云遠，義方猶此親。",
            "須嘗許止藥，未老竇郎椿。",
            "竹院深床穩，烟庖垢面塵。",
            "曾參養曾皙，剩閲舞雩春。"
        ],
        "title": "美許孝子",
        "id": "dcc2c6b0-c041-4087-9631-a3be05bf866e"
    },
    {
        "author": "方回",
        "paragraphs": [
            "萬里蠶叢國，西南出漏天。",
            "吐蕃唐徼接，越巂漢疆連。",
            "參井星躔外，岷峨雪界邊。",
            "䍧船元下粵，劍棧忽朝燕。",
            "驃信狂圖歇，苴咩險要鎸。",
            "稱元更號謂，督爽革官聯。",
            "慰諭開行府，咨諏肅使權。",
            "貝仍通一覓，土尚錫雙田。",
            "飾齒金兼漆，充衣卉與氈。",
            "瓜匏冬更實，桃杏臘尤妍。",
            "混壹良堪喜，誅求或未悛。",
            "霜威才蒞止，輿誦總驩然。",
            "歸橐無蠻貨，征袍有瘴煙。",
            "□曾甘鞅掌，由此困沉綿。",
            "柔遠華風浹，同文譯史傳。",
            "願聞談土俗，王會纂周篇。"
        ],
        "title": "孔府判野耘嘗宦雲南今以餘瘴多病意欲休官因讀唐書南詔傳爲此二詩問其風俗  其一",
        "id": "c104c1c3-5dc3-4205-854b-de43f1790f3c"
    },
    {
        "author": "方回",
        "paragraphs": [
            "漢代哀牢種，瀘南大渡河。",
            "其都居善闡，有水號牂牁。",
            "丞相祠諸葛，將軍畏伏波。",
            "石扶碑故在，銅作柱難磨。",
            "古但羈縻耳，今如震懾何。",
            "一戎平六詔，萬旅削三峨。",
            "跣足遑機弩，氈頭敢荷戈。",
            "鬼王牽駿駔，冺國效文螺。",
            "梵供花優鉢，經傳葉貝多。",
            "異香燃篤耨，碩果噉波羅。",
            "碧鈿懸珠珥，銀鈎摘象馱。",
            "深秋如夏熱，窮臘亦春和。",
            "霧毒飛鳶墮，風腥巨蟒過。",
            "已還生定遠，猶類病維摩。",
            "宦思輕髦梗，閒心願澗阿。",
            "此鄉非瘴土，何幸小婆娑。"
        ],
        "title": "孔府判野耘嘗宦雲南今以餘瘴多病意欲休官因讀唐書南詔傳爲此二詩問其風俗  其二",
        "id": "2daa1b0f-4006-4f3d-875e-76c0bb7a8ce2"
    },
    {
        "author": "方回",
        "paragraphs": [
            "四載咸淳相，艱哉去國情。",
            "極知幾事密，或遂好謀成。",
            "董卓徵荀爽，陳桓免晏嬰。",
            "爲公翻左漢，尚覺寸丹明。"
        ],
        "title": "丞相大觀文馬公先生挽詞三首  其一",
        "id": "f2f86303-5ced-4f2c-acb5-448d198d2c96"
    },
    {
        "author": "方回",
        "paragraphs": [
            "病篤辭台席，明年遂失襄。",
            "少容公展布，豈遽國危亡。",
            "此老爲微子，吾君類偃王。",
            "欺孤木綿鬼，寸斬亦何傷。"
        ],
        "title": "丞相大觀文馬公先生挽詞三首  其二",
        "id": "5d1ea6a2-0104-4755-94bf-d047c174e71e"
    },
    {
        "author": "方回",
        "paragraphs": [
            "天地干戈阻，門生合會喪。",
            "謂傳和相鉢，有靦陸公莊。",
            "衰鈍辜陶冶，危疑去廟廊。",
            "空懷精衛意，無奈海茫茫。"
        ],
        "title": "丞相大觀文馬公先生挽詞三首  其三",
        "id": "47006dcc-4b0e-4c63-bf12-9e8d941a2ce6"
    },
    {
        "author": "方回",
        "paragraphs": [
            "初過城南門，即過城下渡。",
            "豈無小筍輿，未若且徒步。",
            "霜重船板滑，水涸岸石露。",
            "我老人不識，小讓樵者路。"
        ],
        "title": "上南行十二首  其一",
        "id": "b430bf0e-e900-45e3-8c08-62cffdb31f8c"
    },
    {
        "author": "方回",
        "paragraphs": [
            "歷險極可畏，升高宜少休。",
            "嶺水東西分，終亦歸同流。",
            "臧獲相爾汝，借竈燃枯槱。",
            "五里一酌酒，聊以娛茲遊。"
        ],
        "title": "上南行十二首  其二",
        "id": "20b6e6ec-94b5-4e9f-a0b6-18277fc93b6c"
    },
    {
        "author": "方回",
        "paragraphs": [
            "我不上南山，垂近四十載。",
            "山中花瓢翁，尚與山俱在。",
            "據高瞰人世，昔田今爲海。",
            "道傍魏公亭，柱化礎亦敗。"
        ],
        "title": "上南行十二首  其三",
        "id": "f0573775-d3ae-49cf-a226-28136f19df1b"
    },
    {
        "author": "方回",
        "paragraphs": [
            "七里南山邊，更作三里程。",
            "十里舊榷界，雙橋酒有聲。",
            "身老友朋盡，事殊時代更。",
            "茅店迷處所，飲徒眠九京。"
        ],
        "title": "上南行十二首  其四",
        "id": "f1b8815b-68c9-472c-a297-f77fc002a00c"
    },
    {
        "author": "方回",
        "paragraphs": [
            "金焦大小孤，號爲天下奇。",
            "繄此水中岑，突兀頗似之。",
            "千古幾洚水，蛟龍不能移。",
            "寄言甕牖士，守道當如茲。"
        ],
        "title": "上南行十二首  其五",
        "id": "c69cbe6a-6911-494d-900c-5225b7147abe"
    },
    {
        "author": "方回",
        "paragraphs": [
            "溪北曰富登，溪南曰富代。",
            "其西曰澤富，富固人所愛。",
            "民貧今已極，名實殊不對。",
            "此村名杏村，杏花果安在。"
        ],
        "title": "上南行十二首  其六",
        "id": "e016182b-72d9-49bf-93f0-78acd57cba15"
    },
    {
        "author": "方回",
        "paragraphs": [
            "昔聞馬糞巷，今涉牛矢嶺。",
            "無牛亦無矢，步步入佳境。",
            "望我端人居，時焉一引領。",
            "亦如馬糞邊，王謝芳更永。"
        ],
        "title": "上南行十二首  其七",
        "id": "0568f7fe-c3d9-4519-8cc0-d76fe516539a"
    },
    {
        "author": "方回",
        "paragraphs": [
            "葉有義謂何，根有即葉有。",
            "登嶺問地名，强辨果是否。",
            "我觀松柏竹，青青黄落後。",
            "葉有有此葉，可以觀此守。"
        ],
        "title": "上南行十二首  其八",
        "id": "8af03f72-f21e-4e4f-816a-fd4f3b879861"
    },
    {
        "author": "方回",
        "paragraphs": [
            "斯人近云亡，華算八十四。",
            "登堂拜畫像，衣冠昂古製。",
            "有子身不死，科名今九世。",
            "焉知三家村，乃見萬乘器。"
        ],
        "title": "上南行十二首  其九",
        "id": "31da0fa4-f51c-48f7-8c29-b017776df393"
    }
]