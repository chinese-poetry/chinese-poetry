[
    {
        "author": "釋居簡",
        "paragraphs": [
            "浮俗伽梨水上萍，池塘密密蔽澄明。",
            "疏開堂印邀麾節，袖出臺緘救劓黥。",
            "才辦買山錢未了，又營捩鼻木隨行。",
            "懸知不是緇雲福，詎敢忘憂衒獨清。"
        ],
        "title": "寄王平江侍郎  其二",
        "id": "cacff8e4-9cd0-46fd-836f-06ecb1962017"
    },
    {
        "author": "釋居簡",
        "paragraphs": [
            "日月何私等照臨，坦然明白洞幽陰。",
            "其餘不信信諸己，所以無求求放心。",
            "妖可擊蛇惟笏在，河當娶婦遣巫沈。",
            "不知今夕復何夕，起我懲姦誌怪吟。"
        ],
        "title": "王侍守治生魂神徐提點",
        "id": "9f7a1fc6-96d1-4319-b5c4-4c8288a0a776"
    },
    {
        "author": "釋居簡",
        "paragraphs": [
            "去時不似來時好，舊海棠叢錦幄低。",
            "未必秋風便翻幕，樓空巢冷不堪棲。"
        ],
        "title": "餞燕  其一",
        "id": "4383946d-51bc-435c-8fcf-e1f1348b67ed"
    },
    {
        "author": "釋居簡",
        "paragraphs": [
            "歌樓經雨損花枝，魂斷無情白傅詩。",
            "不啄阿京墳上土，地遒天老總愁思。"
        ],
        "title": "餞燕  其二",
        "id": "5cac46f1-2b5b-4472-9334-32b729240b1f"
    },
    {
        "author": "釋居簡",
        "paragraphs": [
            "天籟無聲地籟沈，一轟千仞裂層陰。",
            "朣朣喚得關山月，不作離鸞別鵠吟。"
        ],
        "title": "聞笛  其一",
        "id": "e07b4de2-faba-48ab-9517-55f28a633573"
    },
    {
        "author": "釋居簡",
        "paragraphs": [
            "煖力輕盈透鳳膺，借商喚得老龍應。",
            "不知孤負秋多少，盍向坡翁謝不能。"
        ],
        "title": "聞笛  其二",
        "id": "7d6a08c3-2733-457f-843a-931c47c296b8"
    },
    {
        "author": "釋居簡",
        "paragraphs": [
            "風顛雨橫田爲陂，沒頭禾穎靡孑遺。",
            "佃夫睨我謂我語，不德致此繄誰爲。",
            "肉食標吾稼螟蟘，舊章僭亂民蝥蠈。",
            "民不畏虎寧畏官，汝遑卹我輸官難。"
        ],
        "title": "第三度風潮",
        "id": "2a127498-e1ca-4f3a-9e93-4e69895bae99"
    },
    {
        "author": "釋居簡",
        "paragraphs": [
            "晚來林屋仙，鸞尾掃疎煙。",
            "未嘯騎鯨侶，先遮下瀨船。",
            "一規霜冏冏，萬頃玉漣漣。",
            "拈却明河詠，收還金薤篇。",
            "鐵檠烏足擬，石鼎弗須聯。",
            "等是春風手，清諧湘水絃。",
            "空書聊復爾，風御已泠然。",
            "傍睨休驚怪，吟中別有天。"
        ],
        "title": "垂虹中秋",
        "id": "f593b43a-b869-4d69-a519-de863320153e"
    },
    {
        "author": "釋居簡",
        "paragraphs": [
            "今宵較些子，猶自勝閑時。",
            "圓缺有常守，陰晴無定期。",
            "伊人紛好惡，嫌鏡改妍媸。",
            "玉臼藥長在，霜蟾家不移。",
            "金波仍眩轉，掌露儘華滋。",
            "連璧何妨晚，修輪莫問遲。",
            "纔逢桂殿冷，便結庾樓知。",
            "十事九違意，浮生幾展眉。",
            "淵明十日菊，蘇子一聯詩。",
            "不是心如月，安知月不虧。"
        ],
        "title": "十六夜月",
        "id": "0e585a30-e393-41ed-803e-ae35a190c679"
    },
    {
        "author": "釋居簡",
        "paragraphs": [
            "故園風物望歸遲，趁得棖黄橘綠時。",
            "潮不失期惟自信，象非無膽愧頻移。",
            "素知天定齊榮辱，應有人嫌不詭隨。",
            "試問王家第七叔，群山何似蕺山奇。"
        ],
        "title": "送趙左司",
        "id": "6b3cf7b2-fd1e-46fa-9e4d-fed37e4b8141"
    },
    {
        "author": "釋居簡",
        "paragraphs": [
            "鄉來踏雪旴水濱，雪雲貼水一樣清。",
            "老玉堂仙在江上，玉色照耀梅花明。",
            "亦有過庭一雙玉，翠鸞矯矯停梧竹。",
            "乃翁事業在太史，天遺塤箎響相續。",
            "淛江以西秋雨餘，一道十九幾爲魚。",
            "懸金併日相喣濡，官憂輸賦私憂租。",
            "鮮明綉衣霄漢立，終日講明荒政急。",
            "只今人命在盆底，猶解倒懸端不啻。"
        ],
        "title": "趙憲使席上",
        "id": "8aa1dd2f-1a08-40a0-8262-bfa93ae4c1da"
    },
    {
        "author": "釋居簡",
        "paragraphs": [
            "改火煮泠泠，坡翁夢亦靈。",
            "曉花雖滿鏡，夜影不移星。",
            "疏石供茶鼎，教誰續水經。",
            "每來頻鑑止，同渭不同涇。"
        ],
        "title": "孤山石泉",
        "id": "4e6dacea-ca4f-4801-b0d6-9526a485dad7"
    },
    {
        "author": "釋居簡",
        "paragraphs": [
            "潭北湘南路，迢迢幾許遥。",
            "十連開帥幕，萬斛趁秋潮。",
            "地籟喧如市，天漿旨在瓢。",
            "典刑具前席，以次應佳招。"
        ],
        "title": "送泉南趙帥機赴湖南之辟",
        "id": "ce322ee3-7232-4cfd-ae7e-0f5c8c9e3878"
    },
    {
        "author": "釋居簡",
        "paragraphs": [
            "帆歸自淛西，又是海棠時。",
            "多壘爲誰耻，六奇何處施。",
            "酒壺東向月，心事北征詩。",
            "長嘯萬松影，傍觀萬戶棋。"
        ],
        "title": "荆山劉成道語別",
        "id": "ea22d7d6-f407-4de0-8973-3fce3077dd06"
    },
    {
        "author": "釋居簡",
        "paragraphs": [
            "一寸長淮一寸金，金城千里障塵侵。",
            "犬羊未識元戎面，廊廟先知國士心。",
            "坐使春風生掌握，行孚大信控喉襟。",
            "夜嚴玉帳清如水，小復輕裘緩带吟。"
        ],
        "title": "謝懷安州王守",
        "id": "c637b8c5-bcd3-4228-816b-75cfa5a9ea6a"
    },
    {
        "author": "釋居簡",
        "paragraphs": [
            "恰則春歸後，分携又一年。",
            "絮生萍點點，藕泛葉田田。",
            "濃綠草如染，輕黄梅未傳。",
            "出關錢有禁，貰得百金船。"
        ],
        "title": "湖上送客",
        "id": "aeed9ebf-0381-464b-9ea9-f363ad88abe4"
    },
    {
        "author": "釋居簡",
        "paragraphs": [
            "纔解北歸驂，鋒車又指南。",
            "致身當重鎮，掩耳謝空譚。",
            "山歛層層䯰，江平曲曲藍。",
            "拈將桃柳恨，留與退之參。"
        ],
        "title": "送朱監簿",
        "id": "25f33b7a-32b6-49e0-9c25-5af77bda0225"
    },
    {
        "author": "釋居簡",
        "paragraphs": [
            "南宮逸蹟直欲飛，元祐諸老嘗品題。",
            "新生之犢未易控，仲由未見孔子時。",
            "紹興天子紆宸思，詔寫前朝斷碑字。",
            "縝密中藏軒豁意，鄉黨篇中見孔子。",
            "坡仙滑稽肆吟謔，獨與黄秦細商畧。",
            "平原太守錐畫沙，柳家新樣元和脚。",
            "顔筋柳骨人不知，有子夜半親傳衣。",
            "換鵝風味超凡調，換羊更索坡仙笑。"
        ],
        "title": "書米元暉寫蘇黄秦贈元章詩卷後",
        "id": "7ac3c8ed-39a1-455d-8f97-9782cedea03c"
    },
    {
        "author": "釋居簡",
        "paragraphs": [
            "又說池陽去，先尋弄水亭。",
            "且藏雙眼碧，歸對九華青。",
            "栗稻霜纔穫，雲房夜莫扃。",
            "有來無逸駕，勒駕有山靈。"
        ],
        "title": "送徑山元書記歸池陽",
        "id": "b3b3d66d-00c4-44d5-b026-9ba4674d0639"
    },
    {
        "author": "釋居簡",
        "paragraphs": [
            "蘭陵傳近信，喜似得鄉音。",
            "州篆六龍鼎，門標齊斗金。",
            "故人仍道北，逸興似山陰。",
            "綠繞簷前水，扁舟欲訪尋。"
        ],
        "title": "謝常州蔡提幹",
        "id": "9a493f1c-971f-4d81-8d3d-d1a7d56012f9"
    },
    {
        "author": "釋居簡",
        "paragraphs": [
            "門丁通刺字，道是小汾陽。",
            "宅相有梅屋，子衿森鴈行。",
            "蟾犀排麝馥，魚蠹避芸香。",
            "冷帳春風暖，何時話對床。"
        ],
        "title": "郭教授自常州來得蔡提幹書",
        "id": "1ee9208f-9677-46d8-8ff8-385581364ee8"
    },
    {
        "author": "釋居簡",
        "paragraphs": [
            "蕙帳癯仙老，因仍病日侵。",
            "樓寬恰方丈，策瘦甫逾尋。",
            "谷響呼頻應，瓢虛捺不沈。",
            "百年渾得醉，不醉百年心。"
        ],
        "title": "問天慶觀奚高士病",
        "id": "b8457b80-dca1-4e2f-b75d-605abf44b251"
    },
    {
        "author": "釋居簡",
        "paragraphs": [
            "舍櫂吳松曲，來尋獨冷盟。",
            "誤聽對床雨，喚作打篷聲。",
            "漏緩更籌滴，春從水驛生。",
            "曉雲驅宿翳，我欲趁新晴。"
        ],
        "title": "泊万俟子紹書院",
        "id": "d54b9923-3900-4250-810a-b5852d1e51b6"
    },
    {
        "author": "釋居簡",
        "paragraphs": [
            "船壓濤山碎，風顛玉雪零。",
            "未瞻孤塔影，先乞小姑靈。",
            "汗漫開天險，聰明在德馨。",
            "丘之禱久矣，爾自扣心扃。"
        ],
        "title": "風泊淀山",
        "id": "dea56be8-1b17-42e0-8889-e3e40f69f08b"
    },
    {
        "author": "釋居簡",
        "paragraphs": [
            "千港亂流歸，天沈影弗畦。",
            "遠疑浮玉小，高步落星低。",
            "舊日觀潮雪，新來罷水犀。",
            "闌干憑月午，一眼碧玻璃。"
        ],
        "tags": [
            "钱塘江"
        ],
        "title": "淀山寺在湖中",
        "id": "8930b12c-7676-4556-92d8-c5a65b15fb83"
    },
    {
        "author": "釋居簡",
        "paragraphs": [
            "節制作鹹利，悠然見設施。",
            "工夫雖自小，鼎鼐却相宜。",
            "盟鷺鷗同適，及瓜梅未知。",
            "有書聞季父，爲致別時思。"
        ],
        "title": "別孫都倉",
        "id": "bceddb71-ed66-47b3-aa9d-03b1a532be82"
    },
    {
        "author": "釋居簡",
        "paragraphs": [
            "朝陽盤錯地，分植在庭墀。",
            "百尺凜雙操，九包來幾時。",
            "孫枝雲雨上，星履典刑垂。",
            "莫遣鶢鶋類，頻來振羽儀。"
        ],
        "title": "如隠索賦雙梧",
        "id": "c8c28e24-60a3-405c-861c-4bfd2553c472"
    },
    {
        "author": "釋居簡",
        "paragraphs": [
            "勿謂幽居弗自怡，見成湖泖作盆池。",
            "淀山只在虛簷下，又當山蕉與水梔。"
        ],
        "title": "過周驤甫勉其教子  其一",
        "id": "cc264dd3-5356-4fa8-b9b3-e136434c2a9d"
    },
    {
        "author": "釋居簡",
        "paragraphs": [
            "勤儉工夫自足娛，又將餘暇課兒書。",
            "盍先撙節儲脩脯，莫放春風冷帳虛。"
        ],
        "title": "過周驤甫勉其教子  其二",
        "id": "6ec44c69-1cd9-4231-9b0f-a20d5cc14f25"
    },
    {
        "author": "釋居簡",
        "paragraphs": [
            "有耳誣牆壁，無聲謗瑟琴。",
            "一機纔破敵，何處弗知音。",
            "澹墨微茫古，哀絲夭閼沈。",
            "天風號萬籟，終始不曾瘖。"
        ],
        "title": "響山閣",
        "id": "e2faec0b-b4f3-4d88-9998-4ee55a5cd157"
    },
    {
        "author": "釋居簡",
        "paragraphs": [
            "問骨水驛夜迢迢，泖闊風微水不摇。",
            "船似井蓮花葉小，不禁吹鬢冷蕭蕭。"
        ],
        "title": "過泖",
        "id": "10d02842-9163-4bf8-a5b1-9037a1876e90"
    },
    {
        "author": "釋居簡",
        "paragraphs": [
            "根從鼎實振華風，春自岧嶤直禁中。",
            "與紫薇花分殿最，带黄昏月尚朦朧。",
            "玉堂踏雪司空慣，金谷從他白首同。",
            "遥想樹梅如樹德，小酬冰質洞玲瓏。"
        ],
        "title": "致爽梅移自崔中書後圃秋種冬花",
        "id": "3a25edcf-874d-48f5-85b2-50df44b8454e"
    },
    {
        "author": "釋居簡",
        "paragraphs": [
            "的皪同枝獨擅奇，沖和分寸偶相違。",
            "不尋別調酬清婉，橫玉聲中怨孰歸。"
        ],
        "title": "觀物初瓶梅予析爲二其一奇而不怪其一怪而不奇  其一",
        "id": "f9e0e277-d947-46b7-93b3-a1d3f9b31d18"
    },
    {
        "author": "釋居簡",
        "paragraphs": [
            "鶴膝歧分把瘦枝，節拳支局老支離。",
            "解嘲不入時宜處，只合儀刑月蝕詩。"
        ],
        "title": "觀物初瓶梅予析爲二其一奇而不怪其一怪而不奇  其二",
        "id": "bd6ea3b5-1ce1-4ed9-bcf4-f3d5ca0ce987"
    },
    {
        "author": "釋居簡",
        "paragraphs": [
            "彤霞煖照碧玻璃，一點蜚光欲墮遲。",
            "恰似峨眉山半麓，紫兜羅霧布巖時。"
        ],
        "title": "湖上曉晴",
        "id": "52f13d06-f28a-458e-9fec-c7a52e996e46"
    },
    {
        "author": "釋居簡",
        "paragraphs": [
            "他日臺綱整頓難，獨觀風旨弗他觀。",
            "脩名夙振鴛鸞序，元服絻加獬豸冠。",
            "已肆濁流隄衮衮，更教華月振團團。",
            "都人快覩青驄馬，不作從前款段看。"
        ],
        "title": "寄唐察院",
        "id": "f8cf5a78-1086-4a2d-92e7-141b54fbad44"
    },
    {
        "author": "釋居簡",
        "paragraphs": [
            "司馬家兒曆數窮，可能特地振孤蹤。",
            "永懷東土清風遠，不把元嘉紀歲終。"
        ],
        "title": "淵明畫像",
        "id": "9285865f-0f4b-41e1-abb8-17fce3a059bc"
    },
    {
        "author": "釋居簡",
        "paragraphs": [
            "滌噐笑相如，呼兒誦子虛。",
            "諸公方薦鶚，仙舄已騎魚。",
            "臨餗俄翻鼎，儲林未結廬。",
            "只成幾望月，無路問蟾蜍。"
        ],
        "title": "龔料院挽章",
        "id": "6b3ac3d4-82bf-4801-a0d2-1918bc4b1011"
    },
    {
        "author": "釋居簡",
        "paragraphs": [
            "仁者胡爲勇，全師不足加。",
            "一身百夫禦，三世四王家。",
            "脩竹老彌動，甘棠春自花。",
            "白華詩欲補，有子振光華。"
        ],
        "title": "錢知府葵窗挽章",
        "id": "cc0d6abc-b76c-4ca5-ae73-606b0bcf0ab6"
    },
    {
        "author": "釋居簡",
        "paragraphs": [
            "昔分淮東天，河海幸潜濟。",
            "悠悠不知遠，僅一衣带水。",
            "今茲一道惠，列城洞明偉。",
            "可望不可及，弱水三萬里。",
            "山林日深窅，踸踔坎井底。",
            "勇聞譽盛德，半屬天下士。",
            "古調振騷雅，時樣列駢儷。",
            "苦語雜頌詠，惡石必先耆。",
            "在御必驍騰，在治必精美。",
            "謹於千慮失，詎忍一得棄。",
            "谽呀浩如海，就下拓涯涘。",
            "朝夕不知了，莫測方寸地。",
            "老我不足爲，把茅冷雲際。",
            "樓欠元龍卧，門尋子雲倚。",
            "小振伽梨肩，載整蒙茸刺。",
            "高視藐豪放，細意問奇字。",
            "倚門勿麾之，我欲見君子。",
            "况夫君子鄉，疇曩屢游止。",
            "蓋代品題手，聲光動天地。",
            "公乎皆雋髦，願聽星辰履。",
            "大雅儻可作，鄭衛頼一洗。"
        ],
        "title": "謁趙倉使二十一韻",
        "id": "a9264fe0-fc32-4efd-8b38-5333b974bfd1"
    },
    {
        "author": "釋居簡",
        "paragraphs": [
            "弱弄輕陰却又前，析雲洴霧不成綿。",
            "籧篨破處隨風入，驀地因風又出船。"
        ],
        "title": "舟中絮",
        "id": "3f333046-ae3f-4cf4-983d-1c1dcee292f6"
    },
    {
        "author": "釋居簡",
        "paragraphs": [
            "如在羲皇上，都忘我是誰。",
            "聞鍾還入寺，無酒却攢眉。",
            "籬落西風晚，琴書白晝遲。",
            "千年續遺響，側枕答凉颸。"
        ],
        "title": "陶窗",
        "id": "ce6e2c17-35ee-493b-9779-9b71a9e45bb4"
    },
    {
        "author": "釋居簡",
        "paragraphs": [
            "河朔塵昏孰解紛，零丁獨走不忘君。",
            "麻鞋見了重瞳子，還憶江東日暮雲。"
        ],
        "title": "羌村圖",
        "id": "2aa5e681-d499-4716-85d3-3567b436ca42"
    },
    {
        "author": "釋居簡",
        "paragraphs": [
            "舊隨燕燕擅周詩，海北天南却背馳。",
            "惆悵同經弗同里，好懷長似燕差池。"
        ],
        "title": "書先天秀鴈圖",
        "id": "b749e2b5-735c-4204-87d8-cc363bf99873"
    },
    {
        "author": "釋居簡",
        "paragraphs": [
            "十丈花如織，酣酣拓具區。",
            "新於機上落，勻似鏡中鋪。",
            "容與翠綃幌，渥丹鉛粉膚。",
            "越溪霞湛染，楚夢玉敷腴。",
            "隋棹新帆遠，吳宮小隊殊。",
            "綠欹檠雨蓋，碧間褭風蒲。",
            "勺月清秋冷，生凉暑晝蘇。",
            "天孫旌浦溆，水帝展屠蘇。",
            "紅白香無別，明光影可𣂏。",
            "蛻塵古君子，具體小西湖。",
            "彷象雖曾賦，形容似按圖。",
            "奚囊如可製，闊剪貯陶珠。"
        ],
        "tags": [
            "西湖"
        ],
        "title": "雲錦",
        "id": "574fedaf-cbac-4f2b-9510-a9e0ea740041"
    },
    {
        "author": "釋居簡",
        "paragraphs": [
            "緇雲淺拂襯中單，蘇石蒙茸伴月寒。",
            "欲與南枝分伯仲，爲兄恐自季方難。"
        ],
        "title": "石罅水僊",
        "id": "710dfdcb-c11f-4b1b-a3cc-f7e31f414894"
    },
    {
        "author": "釋居簡",
        "paragraphs": [
            "篠叢疎薄總虛心，傾國香葩闖石陰。",
            "不是阿清幽思苦，屬誰洴墨寫蕭森。"
        ],
        "title": "石罅蘭竹",
        "id": "d60ec40f-3bb4-4ec0-8086-1d159aedcf31"
    },
    {
        "author": "釋居簡",
        "paragraphs": [
            "五字堪呈佛，投珍頗惜哉。",
            "湯湯大雅後，衮衮建安來。",
            "逸思屬萬象，空庭步幾回。",
            "海陵藕花幕，已爲故人開。"
        ],
        "title": "酬方司法一首",
        "id": "c870fc2e-2939-4d8e-8da8-900ee104a898"
    },
    {
        "author": "釋居簡",
        "paragraphs": [
            "凌煙不著老風騷，劍沕深雲鐵未消。",
            "獨欠張華眸子碧，寒芒千丈夜迢迢。"
        ],
        "title": "劉改之葬崑山山寺下邑人不知葬處  其一",
        "id": "e8477cf5-a1d2-4a2e-bea8-913b628ab8ff"
    },
    {
        "author": "釋居簡",
        "paragraphs": [
            "酒酹墳頭土易乾，何如黄鶴斷磯船。",
            "會看潮雪莆萄綠，喚起長鯨快吸川。"
        ],
        "title": "劉改之葬崑山山寺下邑人不知葬處  其二",
        "id": "5ed02bd7-e197-4528-a21a-69e2a9608dc8"
    },
    {
        "author": "釋居簡",
        "paragraphs": [
            "虎馴石上倚藤枝，細把興亡問嚮師。",
            "千柱已隨煙焰{火烕}，何如表剎未開時。"
        ],
        "title": "書嚮禪師開山石壁",
        "id": "8f4f17f4-748b-48cf-bed0-0ccf68c6caf6"
    },
    {
        "author": "釋居簡",
        "paragraphs": [
            "老火無蹤鴈有聲，雨絻戰伯八紘清。",
            "西風帆落崑山曉，隠隠青岑玉色明。"
        ],
        "title": "雨後",
        "id": "53fe1723-daf9-4c89-af10-b73ae17666e0"
    },
    {
        "author": "釋居簡",
        "paragraphs": [
            "月是尋常月，云胡迥鮮潔。",
            "老火日就灺，盡掃群陰屑。",
            "三萬頃天秋作底，連天灝氣清如水。",
            "金波炫轉光流澌，團團曷若初學眉。",
            "玉虹跨水腰百圍，翩然飛佩湖雲低。",
            "尺箠緩把單于笞，且復鞭虹隨月飛。",
            "月中先枝少年日，老蟾老兔曾相識。",
            "鏡裏功名兩鬢青，却碾冰輪洞八紘。"
        ],
        "title": "中秋月",
        "id": "5b5ea752-c3e2-4044-919a-15f73d520868"
    },
    {
        "author": "釋居簡",
        "paragraphs": [
            "闔閭春秋城，風煙俟時振。",
            "乾坤不改色，民物見天定。",
            "因仍古道漓，靡然隨俗移。",
            "中流屹頹瀾，萬派皆東之。",
            "沈機靜弗譁，澄湛物斯格。",
            "和煦生點點，陽春蘇頟頟。",
            "翩翩不容駐，宣化思盟主。",
            "問之何因爾，去留有常數。",
            "真宰知何心，惜閑如惜金。",
            "天慳不容破，破不爲佞壬。",
            "我知真宰心，暫適滄洲趣。",
            "恐此復偶然，還須濟川具。"
        ],
        "title": "送王侍郎改除二首  其一",
        "id": "5688aa0c-a5f7-4073-991b-1a40648159a6"
    },
    {
        "author": "釋居簡",
        "paragraphs": [
            "泉石豈不好，老我泉石心。",
            "可無鷦鷯枝，來傍威鳳林。",
            "鳳兮千仞翔，覽德斯下臨。",
            "青冥叢玉霄，洞視潜伏深。",
            "槍榆六月息，共聽朝陽吟。",
            "梧桐生朝陽，老榦垂層陰。",
            "夕靄聯晨霏，凉入薰風琴。",
            "扣弦借清商，千里秋沈沈。",
            "鄉來嘲哳聲，不復沸釜鬵。",
            "卷舌絕音響，泯默如病瘖。",
            "采羽仍嚶嚶，善類還愔愔。",
            "醴泉與竹實，報效杳莫尋。",
            "且復事頌禱，聳德齊巍岑。",
            "詞藻苦羞澀，戛擊非球琳。",
            "佇爲王者瑞，九成儀韶音。"
        ],
        "title": "送王侍郎改除二首  其二",
        "id": "f70fc8a6-ee21-446d-be2e-6535225d7cd4"
    },
    {
        "author": "釋居簡",
        "paragraphs": [
            "三女岡邊寺，樓臺舊鬰峩。",
            "近郊聞梵放，陸地出芬陁。",
            "天福雖營剎，中原尚枕戈。",
            "煙塵絕淮海，熨帖看鯨波。"
        ],
        "title": "華亭明行院",
        "id": "ed79738b-fa6c-4819-88c6-e056404e74a6"
    },
    {
        "author": "釋居簡",
        "paragraphs": [
            "魃奚爲旱虐，亟問海嵎龍。",
            "山吐四更月，樓敲三疊鐘。",
            "天應憐獨苦，年亦豈終凶。",
            "霹靂轟平地，霶然足四封。"
        ],
        "title": "禱雨龍祠",
        "id": "8e423e78-b6c8-4f18-a2af-417976fed551"
    },
    {
        "author": "釋居簡",
        "paragraphs": [
            "四壁除遮障，炎風似熾爐。",
            "汗隨停扇滴，氣逐漱冰蘇。",
            "銷暑露寒殿，歸仁扇暍圖。",
            "一盃槐葉冷，誰致錦屠蘇。"
        ],
        "title": "熱甚",
        "id": "e748ec3f-d231-4f29-9033-0d68f382f2b5"
    },
    {
        "author": "釋居簡",
        "paragraphs": [
            "輔郡殊非列郡同，樓居闊著水晶宮。",
            "膽嘗故壘煙塵外，心在清流湛染中。",
            "看不足山歸賦詠，發無餘藴到鴻濛。",
            "華陽壁記多名輩，先爲蘇家述長公。"
        ],
        "title": "賀湖州太守劉右司",
        "id": "385b7ce9-91b9-4a63-80d1-32f85bf5cd82"
    },
    {
        "author": "釋居簡",
        "paragraphs": [
            "曷與元龍別，河梁五字詩。",
            "多君堅素守，交臂得深知。",
            "憶過鴈回處，料當梅放時。",
            "驛馳行卷外，更寄向南枝。"
        ],
        "title": "送陳時齋赴湖北憲辟",
        "id": "cf9fcfcf-e946-4de3-bf16-265e42bc68ea"
    },
    {
        "author": "釋居簡",
        "paragraphs": [
            "諾重黄金俗，倫名與布齊。",
            "不情山可改，定見水難西。",
            "七澤雲生硯，千江月透犀。",
            "寄聲種桃者，且在武陵溪。"
        ],
        "title": "倫間雲偕時齋行",
        "id": "038cf163-b227-4eb8-a02b-fb27e48d1a64"
    },
    {
        "author": "釋居簡",
        "paragraphs": [
            "玉輪碾秋旻，一印印百川。",
            "分光落涇渭，湛染尤澄鮮。",
            "素魄當清流，似喜清流賢。",
            "冰澌鑑伊洛，支脈逮澗瀍。",
            "悠悠涵萬象，冏冏洞九淵。",
            "可照濁水源，豈異投漪漣。",
            "涇也自由渾，月也虧仍圜。",
            "各不改故常，亦復無黨偏。",
            "不知夫如何，竟爲渾者獧。",
            "天高杳難問，此理何時宣。"
        ],
        "title": "趙大卿歸自四明",
        "id": "4d6040ee-743d-48c2-9563-b2cf75b01b4c"
    },
    {
        "author": "釋居簡",
        "paragraphs": [
            "鏖殘老火豁瑶空，誰遣雲生桂殿東。",
            "未必清明如五馬，故令霶霔洗垂虹。",
            "凉燈薦喜占晨霽，渴稼懷新樂歲豐。",
            "遥想半輪秋未老，朣朣襟袖振華風。"
        ],
        "title": "中秋無月寄吳侍郎",
        "id": "8e7805f8-d72b-4d61-b6de-226ec5975826"
    },
    {
        "author": "釋居簡",
        "paragraphs": [
            "常熟端平政，難於子産初。",
            "有田皆可井，無港不容流。",
            "龍斷家安業，閭閻夜讀書。",
            "山謠出林疃，處處樂樵漁。"
        ],
        "title": "送王常熟左藏二首  其一",
        "id": "49d53425-7700-4d23-99d5-ecc9094fe4d1"
    },
    {
        "author": "釋居簡",
        "paragraphs": [
            "志士殊超俗，平常不作奇。",
            "到官如去日，歸橐似來時。",
            "尚友皆名世，沿流逮武夷。",
            "由來清操別，端的畏人知。"
        ],
        "title": "送王常熟左藏二首  其二",
        "id": "ea8a66d5-eaa8-4833-ad9a-e7d4155f87fe"
    },
    {
        "author": "釋居簡",
        "paragraphs": [
            "或謂公當去，人誰不喟然。",
            "獨清非衒俗，衆醜自憎妍。",
            "華月終能滿，蒼蠅弗足扇。",
            "滔滔五絃水，千里共芳鮮。"
        ],
        "title": "送趙知丞",
        "id": "ef8a90c5-aae8-4ba5-919e-9b9bc5ac30fa"
    },
    {
        "author": "釋居簡",
        "paragraphs": [
            "林表煥丹碧，化出一段奇。",
            "鄉者未始見，今也其誰爲。",
            "金錫來自閩，萍跡纔止茲。",
            "跨門懷往昔，視篆恢宏規。",
            "所立志先定，志定山弗移。",
            "苦心忘艱勤，佇思常委蛇。",
            "複道行半天，雲影低四垂。",
            "叢玉坐上天，白花水中坻。",
            "兩忘深且高，旁列崇與卑。",
            "天人既交際，物我咸熙怡。",
            "殿以舍空王，空王顰兩眉。",
            "長恐屋打頭，東拄西防墮。",
            "稜層加峭峙，柱礎奠仄欹。",
            "彫零古象設，一一皆新之。",
            "瑣屑與滅裂，整頓靡孑遺。",
            "凄凉佛前燈，蘭膏添滿而。",
            "明光號無盡，安知無盡時。",
            "咨爾北山密，爾吾無學兒。",
            "曷如然此燈，千花開不萎。",
            "鬰密暝雲蔽，浩蕩剛風吹。",
            "剛風吹不滅，相配天陽熙。"
        ],
        "title": "善權修造訖事",
        "id": "e6624ee4-4999-44bd-a3dd-9701cdd1a25b"
    },
    {
        "author": "釋居簡",
        "paragraphs": [
            "橙露薦華滋，江干記語離。",
            "斷虹收雨後，風馬駕潮時。",
            "夢喜登門婁，書慙去翼遲。",
            "橙今還可剪，浩蕩鄉來思。"
        ],
        "title": "寄趙左司可齋",
        "id": "579cb7b3-5f21-474a-ac81-99c000de6fa0"
    },
    {
        "author": "釋居簡",
        "paragraphs": [
            "立螭持橐孰非榮，未若江頭一葦輕。",
            "失侶鴛鴻空悵望，喜歸鷗鷺亟將迎。",
            "雍容譚笑不但已，去就始終如此明。",
            "疏似南陽出師表，盡傾肝鬲寫生平。"
        ],
        "title": "讀曹侍郎去國表",
        "id": "bd7d7a1b-a948-4153-bf82-74a6fdb98a23"
    },
    {
        "author": "釋居簡",
        "paragraphs": [
            "勳業可曾看曉鏡，垂虹回首鑑澄波。",
            "明鮮叵惜隨時染，瞑眩其如變證何。",
            "舌在未忘輸諤諤，邊儲聊復辦多多。",
            "驕嘶只識瑶池路，仗下如何噤得他。"
        ],
        "title": "寄江東運使唐察院",
        "id": "ce52cfb5-3089-4526-a554-c7d7e66db761"
    },
    {
        "author": "釋居簡",
        "paragraphs": [
            "囊粟排金破黑甜，曉來乾鵲響晴簷。",
            "西游佳氣作秋爽，東聚列星應夜占。",
            "雙玉佩聲隨步武，老人躔度動沈潜。",
            "豈惟蕭寺生晶色，白叟黄童亦快瞻。"
        ],
        "title": "强齋高秘閣過訪二子侍",
        "id": "11419b73-0ff5-45e5-b9a1-af40fb357310"
    },
    {
        "author": "釋居簡",
        "paragraphs": [
            "出戶天疑雪，幡然雨滴簷。",
            "未飛盈尺霰，先失半規蟾。",
            "寫壁催更盡，銜枚戒夜嚴。",
            "却須重刻燭，橐粟剪纖纖。"
        ],
        "title": "破山夜集",
        "id": "5bd27bd9-554e-4e8a-9aed-b1e9e93f9eb5"
    },
    {
        "author": "釋居簡",
        "paragraphs": [
            "領客能官樣，鴛鴻戢翼隨。",
            "題無流處葉，續有醉時詩。",
            "聽雨思歸者，尋梅且已之。",
            "小池疏積淤，何必賦盆池。"
        ],
        "title": "次丘監丞破山夜集并纖字韻  其一",
        "id": "91b52e2a-3dcd-4732-8431-7a5426da831c"
    },
    {
        "author": "釋居簡",
        "paragraphs": [
            "擬把南枝雪，簪坡醉帽簷。",
            "袖春如有脚，鑑冰影無蟾。",
            "采筆吟方勇，長城令更嚴。",
            "僧房雖冷落，簡古發穠纖。"
        ],
        "title": "次丘監丞破山夜集并纖字韻  其二",
        "id": "d1a91d6e-ffc8-4cd0-a896-46fcd3b92d96"
    },
    {
        "author": "釋居簡",
        "paragraphs": [
            "伯塤曾奏雅，仲氏又同參。",
            "眼白難爲俗，衫青定出藍。",
            "綴蟲燈剪婁，談麈鼎分三。",
            "寂寞空山曙，無從駐兩驂。"
        ],
        "title": "萬竹陳兄伯仲相過",
        "id": "1d3174fb-41e4-48be-b4e4-3dd5e331563a"
    },
    {
        "author": "釋居簡",
        "paragraphs": [
            "置書學劍漫遊畋，百萬樗蒱一擲先。",
            "結客締交南蕩寺，買花載酒後湖船。",
            "三邊百險常單騎，五馬雙旌未十年。",
            "莫作楊州貴人樣，兜牟更解出貂蟬。"
        ],
        "title": "送王梁山",
        "id": "e9355100-746b-45b5-9daf-e1265c1987d6"
    },
    {
        "author": "釋居簡",
        "paragraphs": [
            "神樞卓絕當環中，物物虛應無終窮。",
            "華風一點妙埏埴，精神千里看折衝。",
            "判然經濟歸詳鍊，有若星光繞檀篆。",
            "崎嶇詰曲到無餘，冷地靜分千緒亂。",
            "空山觸蠻亦云慘，山鬼陸梁僧䫲頷。",
            "施及無求益見真，惠當適用偏多感。",
            "千古拓提成再造，百粉直慙酬不了。",
            "垣傍紫微何處祝，道場山頂何山麓。"
        ],
        "title": "謝喬丞相",
        "id": "0d30ab3e-7c35-4051-b9fe-c57bd500728b"
    },
    {
        "author": "釋居簡",
        "paragraphs": [
            "人間苦炎熱，君家窗戶凉。",
            "人間苦埃壒，君家如瀟湘。",
            "入門洞真趣，繞戶皆篔簹。",
            "華月篩碎金，鮮風戛叢琅。",
            "初疑低地碧，忽觀拂雲長。",
            "不倚見特立，側挺終弗僵。",
            "弗延醉名流，只著雛鳳凰。",
            "奇草時自芬，幽蘭時自芳。",
            "歌鳥時自新，風玉時自鏘。",
            "枯榆與老柳，莫蔓夫子牆。",
            "牆固不在高，賜也不足方。",
            "市聲辟三舍，苔痕寬一方。",
            "衡斜露頭角，扶疎嚴奧堂。",
            "凉薰入冰弦，古軫橫石床。",
            "悠然於此時，物我各兩忘。",
            "孰辨桀與跖，更說羲與皇。",
            "無人不種花，長恐負艷陽。",
            "我則異於是，無復相較量。",
            "藏春在懷袖，不使蜂蝶狂。",
            "願結虛心友，晚節同蒼蒼。"
        ],
        "title": "題丘使君竹坡",
        "id": "adbf7303-b22b-47db-a591-109cda071c8d"
    },
    {
        "author": "釋居簡",
        "paragraphs": [
            "烈日燉雲僦一單，曲肱聊復謝輕紈。",
            "夢回不復疑蝴蝶，疑是蟾枝宿廣寒。"
        ],
        "title": "宿化度",
        "id": "7a875df8-a3d8-4489-aaa4-bc73e6b371a0"
    },
    {
        "author": "釋居簡",
        "paragraphs": [
            "有水有石又有竹，竹裏僧窗皆面山。",
            "沆瀣弗勝和玉屑，可能來隠碧孱顔。"
        ],
        "title": "宿天目山西浄行寺",
        "id": "adf168ea-f6b2-49b5-ad80-d3fd256f917f"
    },
    {
        "author": "釋居簡",
        "paragraphs": [
            "坤維日望虜塵消，鴛序坤珍壓大僚。",
            "持橐愛兄同法從，牧羊友弟並僊鑣。",
            "清流未漲雙溪碧，浮俗先傳五袴謠。",
            "八詠斷弦如可續，爲君折葦度秋潮。"
        ],
        "title": "送吳侍郎婺州之官",
        "id": "f6d7b113-7ec3-4b77-a53e-98028bbe4005"
    },
    {
        "author": "釋居簡",
        "paragraphs": [
            "纔指金華餞阿連，永嘉迓吏復聯翩。",
            "東藩等是二千石，此樂已無三百年。",
            "學士即真尤鮮儷，使君獨立恐難先。",
            "懶雲倘借鮮風便，容與東西刺史天。"
        ],
        "title": "送吳尚書溫州之官",
        "id": "8da12d78-486b-476b-bed6-8b01c8706127"
    },
    {
        "author": "釋居簡",
        "paragraphs": [
            "不到通玄頂，如何見國師。",
            "了無心外法，喪却目前機。",
            "法眼那知此，天台復讖誰。",
            "三峰高岌岌，孤塔更巍巍。"
        ],
        "title": "禮韶國師塔",
        "id": "6cbe7446-0618-4a22-9a22-0509c11c02ce"
    },
    {
        "author": "釋居簡",
        "paragraphs": [
            "痛遭圓悟手，悔上毒龍岡。",
            "義斷生難續，冤深死弗忘。",
            "出言非動口，驗賊不須贓。",
            "火後紅蓮舌，堂堂現廣長。"
        ],
        "title": "禮此菴塔",
        "id": "3643a1ff-d31e-4383-a560-dcf32edd5452"
    },
    {
        "author": "釋居簡",
        "paragraphs": [
            "洞上芙蓉老，殘花發舊枝。",
            "話行三十載，瑞應半千期。",
            "一掌空凡聖，羣靈入範圍。",
            "老胡如不會，却許老胡知。"
        ],
        "title": "禮真歇了菩薩塔",
        "id": "5d26fc7e-1172-44a1-9a5e-d1474f366ecc"
    },
    {
        "author": "釋居簡",
        "paragraphs": [
            "江湖行脚後，洋嶼喫拳初。",
            "死路從頭活，生涯盡底除。",
            "纖毫無著實，萬口錯傳虛。",
            "金鎖今猶暖，同心媿瞎馿。"
        ],
        "title": "禮光狀元塔",
        "id": "4317d24a-8520-48c9-839f-5cd7d052f5c7"
    },
    {
        "author": "釋居簡",
        "paragraphs": [
            "直指心成曲，單傳蔓更滋。",
            "全身入荒草，赤膊上東司。",
            "一向攻人短，多方徇己私。",
            "楊歧五世後，作者不如斯。"
        ],
        "title": "禮應庵塔",
        "id": "d16fae5b-077f-435c-b559-d6bddedd5516"
    },
    {
        "author": "釋居簡",
        "paragraphs": [
            "濟北參天樹，何時此活埋。",
            "人天知敬畏，佛祖憚擠排。",
            "父祖萬人傑，兒孫一樣乖。",
            "𣰦毶穿布衲，誰復裹芒鞵。"
        ],
        "title": "禮別峰塔",
        "id": "cef057f8-18de-45bf-afff-e3f98694404d"
    },
    {
        "author": "釋居簡",
        "paragraphs": [
            "監本白拈賊，行家福建僧。",
            "分甘行異類，名不挂傳燈。",
            "一句定宗旨，通身是葛藤。",
            "葛藤樁倒也，此道復中興。"
        ],
        "title": "禮密庵塔",
        "id": "944c02b9-988d-4014-894a-810d73ec31bd"
    },
    {
        "author": "釋居簡",
        "paragraphs": [
            "誦蓮華品謗斯經，業識芬陀舌上生。",
            "舊日阿閦如再見，定應無此惡名聲。"
        ],
        "title": "禮尼總持塔",
        "id": "c6dad9bd-be60-4ef3-8c94-56a3521ac2a2"
    },
    {
        "author": "釋居簡",
        "paragraphs": [
            "不住有佛處，不住無佛處。",
            "萬里一條鐵，孤鸞無伴侶。",
            "無處不蹉過，有處還却步。",
            "挂角少羚羊，枯樁多死兔。",
            "達也二十九，興盡復回首。",
            "簡也四十餘，寸長竟何有。",
            "人皆笑我愚，我愚學未就。",
            "撲碎古菱花，孰與分妍醜。"
        ],
        "title": "擬寒山送明達二侍者歸蜀",
        "id": "60e80e3d-aec1-4353-8728-674603b530eb"
    },
    {
        "author": "釋居簡",
        "paragraphs": [
            "爲法來尋訪，病眼翳花發。",
            "爲母復歸去，特地重添屑。",
            "父母所生口，終不爲汝說。",
            "問之何因爾，吾嘗於此切。"
        ],
        "title": "擬寒山送洪州因上人省母",
        "id": "d6da451c-50c7-45a9-9684-0f4d157ccfcd"
    },
    {
        "author": "釋居簡",
        "paragraphs": [
            "家書報平安，父母沒荒草。",
            "回首寂無覩，閉眼長相照。",
            "合笑不合哭，曠情遠相吊。",
            "雖云朴實頭，掠虛尤不少。"
        ],
        "title": "擬寒山送吉州壽侍者奔父母喪",
        "id": "6fff52a6-0630-4c88-a87b-badb385d079d"
    },
    {
        "author": "釋居簡",
        "paragraphs": [
            "狐涎纔點著，病已在膏肓。",
            "跳入野狐隊，聊施起死方。",
            "瞥然馿性發，護短不從長。",
            "無地容棲泊，全身在帝鄉。"
        ],
        "title": "送遂寧海泉州權二友  其一",
        "id": "c8764b08-9db2-4b7d-a6b9-b1ac9f658b31"
    },
    {
        "author": "釋居簡",
        "paragraphs": [
            "權也名家駒，遇我以父執。",
            "謂可張吾軍，咄咄反見逼。",
            "慣以劣閗勝，况乃緩縛急。",
            "福建與漳泉，佗州終不及。"
        ],
        "title": "送遂寧海泉州權二友  其二",
        "id": "27a85f56-b766-44da-a96f-b71f6e6ddca4"
    },
    {
        "author": "釋居簡",
        "paragraphs": [
            "玉几兩年餘，詠歸何草草。",
            "曹谿一宿覺，知幾良不早。",
            "一人不解禪，一人不解道。",
            "全主復全賓，扶起仍扶倒。"
        ],
        "title": "送復書狀歸溫州",
        "id": "2db97b6b-2184-4f6c-a4e0-ab81028444b9"
    },
    {
        "author": "釋居簡",
        "paragraphs": [
            "十載區區探海藏，懷藏如意來尋訪。",
            "直造凌霄峰頂上。",
            "逢大匠，一鎚擊碎真佳賞。",
            "活計從茲俱掃蕩，等閑平地滔天浪。",
            "萬里風雲都一槳。",
            "尤宏放，折衝佛祖休相讓。"
        ],
        "title": "送祖柏庭知客歸鄉",
        "id": "9374bf7e-65a0-405b-b432-257c09383c60"
    },
    {
        "author": "釋居簡",
        "paragraphs": [
            "笑別金鑾歸玉几，鰻井無風波浪起。",
            "中興天子紫泥新，老牛特地重穿鼻。",
            "風雲騰踏慶三朝，端自靈山同受記。",
            "龍湫坐斷最高峰，聖諦提持第一義。",
            "儂家虀甕深無底，炎炎毒氣難迴避。",
            "瓠落有容無滴水，無限英靈都浸死。",
            "有時却作死馬醫，絕後再甦知幾幾。",
            "忽聞拂袖下層翠，江上截流航一葦。",
            "一箇閑人天地間，邁古超今誰敢擬。",
            "浮圖影裏舊經行，祖禰餘殃今未已。",
            "更運深慈等大千，毒種綿綿亦如是。"
        ],
        "title": "空東山忌日",
        "id": "8cdef7af-a6db-45c1-8d7d-5578e91e62d2"
    },
    {
        "author": "釋居簡",
        "paragraphs": [
            "三年雪峰居，飽喫雪峰飯。",
            "不弄死鱉鼻，終日視雲漢。",
            "衆狙紛喜怒，我儂只管看。",
            "鑑堂賞此音，一唱復三嘆。",
            "無端高索價，擔起睦州板。",
            "問之何因爾，佛法不怕爛。"
        ],
        "title": "謝昌鑑堂",
        "id": "710da6c9-235e-46bc-bb9e-6fcc08b04c92"
    },
    {
        "author": "釋居簡",
        "paragraphs": [
            "沈沈古殿寒光射，金色同然無晝夜。",
            "萬象森羅影現中，盲者還同覆盆下。",
            "周禪見渠不瞥地，金色光中重按指。",
            "散作人間無盡燈，直下翻身光影裏。",
            "只今此話難藏覆，掉頭徑出烟蘿去。",
            "不是臨川舊賞音，此段風流與誰舉。"
        ],
        "title": "送雪峰殿主化燈油兼簡臨川道友",
        "id": "98b747e7-5d1f-494b-88d9-08745566f3fd"
    },
    {
        "author": "釋居簡",
        "paragraphs": [
            "慧林未試擊虎術，已覺堂前草狼藉。",
            "更說全提與半提，大空小空皆辟易。",
            "壁立萬仞二十年，不與諸方較目前。",
            "願從伏波老禪將，相與掎角摧其堅。",
            "龍門餘波靡不至，矻然中流一人耳。",
            "事難方見丈夫心，委地宏綱看振起。"
        ],
        "title": "寄元柏庭",
        "id": "152d22aa-07b1-47ef-9b4e-30465ee5d5f1"
    },
    {
        "author": "釋居簡",
        "paragraphs": [
            "錦屏之英老大隋，孤芳寄林非所宜。",
            "南堂特榻越常軌，東山陷虎藏深機。",
            "稽山之琦後來秀，倔强不落古人後。",
            "後堂新破北山荒，奪食驅耕誇敏手。",
            "古已往矣不可覓，胡爲區區蹈陳跡。",
            "衲僧懷袖捲風雲，何地不容轟霹靂。",
            "吾常學古不學今，確持讜直甘陸沈。",
            "顧影自立時自箴，舍公其誰知此心。",
            "公今老牯群中去，轉位回機頭角露。",
            "所存匪石不可移，萬里驍騰在初步。"
        ],
        "title": "送琦後堂住薦福",
        "id": "259147a1-c01f-4b68-8697-3ca2e2462713"
    },
    {
        "author": "釋居簡",
        "paragraphs": [
            "不踞千峯萬峰頂，謾勞半座分雙徑。",
            "情知覆水不容收，再向鄮峰提此令。",
            "大器晚成天所托，不怕者些渾爛却。",
            "俯視群飛已刺天，未反掌間仍撲落。",
            "試從列祖圖中看，古注與誰同一眼。",
            "濁港渡頭無姓兒，睦州城西老擔板。"
        ],
        "title": "送權孤雲爲母歸鄉",
        "id": "4b793061-6b6c-477a-aa54-3f0d68303c11"
    },
    {
        "author": "釋居簡",
        "paragraphs": [
            "毒果才登靈鷲峰，南山馬群爲一空。",
            "鷲峰亦復無所容，寂寥風味南山同。",
            "聾人有耳固不聰，雙眼復隨雙耳聾。",
            "苞苴公行喪真風，祝鮀之佞爲正宗。",
            "有生窮極變則通，公無留滯蒿蓬中。",
            "行看勁氣噓長虹，拈出死蛇爲活龍。"
        ],
        "title": "寄愿毒果",
        "id": "6a515fa0-71dd-45ea-8f00-8faa45acd8e6"
    },
    {
        "author": "釋居簡",
        "paragraphs": [
            "望斷靈山消息絕，不復倚門吹白髮。",
            "或從西向問歸程，臘月蓮花隨步發。",
            "靈山上首翻途轍，臨喪不哀非曠達。",
            "回首一會儼然在，將此深心奉塵剎。"
        ],
        "title": "巖首座母死歸自靈隠以此唁之",
        "id": "ae6cee74-fd0c-4af9-af1e-5e8d3051411e"
    },
    {
        "author": "釋居簡",
        "paragraphs": [
            "虛空講得花狼藉，正坐膏肓必死疾。",
            "西山一去杳無聞，空使脩名光照日。",
            "阿潜竭斗不如是，晝不暇食夜不寐。",
            "凜然鐵石乃其心，要出古人一頭地。",
            "只今猛省天平錯，烏藤影動千山邈。",
            "到家消息在途中，莫向途中小了却。"
        ],
        "title": "送潜兄歸西山",
        "id": "b7e41c12-c9b6-47a6-9dbb-f89e58502dc1"
    },
    {
        "author": "釋居簡",
        "paragraphs": [
            "西河獅子迷子訣，馿年夢見者一橛。",
            "若謂六人成大器，何得人荒仍路絕。",
            "古澗瞪目不見底，透得網來猶滯水。",
            "六鰲矯首抃三山，霹靂一聲平地起。",
            "直下羅籠不肯住，行看爲雲復爲雨。",
            "浪花翻處看龍翔，掀倒江西葛藤樹。"
        ],
        "title": "送六人起雪峰歸江西",
        "id": "48fb57ce-f4dc-41ce-937a-cf7068a57ee6"
    },
    {
        "author": "釋居簡",
        "paragraphs": [
            "凌霄峰頂三年別，信亦不通書不達。",
            "怡山素約已休論，更欲染雲歌一鉢。",
            "鷦鷯一枝在林杪，三穴空嗟秋兔狡。",
            "况復疎慵與世乖，乘流却把烏藤拗。",
            "隨流入流眼卓朔，胸中涇渭元清濁。",
            "曲爲今時一線通，老鼠何妨入牛角。",
            "無限旁觀皆罔措，它家自有通霄路。",
            "此理明明說向誰，笑倒無稱老禪虎。"
        ],
        "title": "寄西禪驥無稱",
        "id": "eabe20bf-7382-4aad-b3d5-9c22c5a73b01"
    },
    {
        "author": "釋居簡",
        "paragraphs": [
            "目斷滄溟徒却步，此中豈是無門戶。",
            "不犯波瀾過得來，海天風月無分付。"
        ],
        "title": "海門",
        "id": "a609f919-f367-4f0f-8602-15f6d8d53126"
    },
    {
        "author": "釋居簡",
        "paragraphs": [
            "硤山一關無鎖鑰，從門入者踏不著。",
            "若是行家上上流，肯向那邊輕著脚。",
            "澤禪已是失照顧，不覺全身在裏許。",
            "莫嫌裏許寂寥生，記取硤山最初句。"
        ],
        "title": "澤侍者參隨硤山琛老覓語",
        "id": "c03abc92-45eb-4086-95ce-a96f0ff35c81"
    },
    {
        "author": "釋居簡",
        "paragraphs": [
            "未發足時已超越，萬里岷江濫觴發。",
            "瞻風撥草走天涯，滔天汩汩誰能過。",
            "太湖死水混不得，濁涇清渭明如日。",
            "重向西湖疏正脈，渺渺狂瀾歸一滴。",
            "只今滴水既還源，四海一味忘中邊。",
            "岷山之人莫輕忽，平地行看漲溟渤。"
        ],
        "tags": [
            "西湖",
            "太湖"
        ],
        "title": "送振上人歸永康",
        "id": "26c3ce0d-dde4-4b4f-be79-e8e2d5dee51e"
    },
    {
        "author": "釋居簡",
        "paragraphs": [
            "肯堂不曉巴蜀音，卍菴錯以心傳心。",
            "當時盡道有分付，一盲衆盲訛至今。",
            "上人覷破便西泝，醜惡却須善藏護。",
            "若也輕輕露一斑，連汝惡名無雪處。"
        ],
        "title": "送達上人歸鄉",
        "id": "39e29255-fed9-4267-a87e-cf2e5b86c4b2"
    },
    {
        "author": "釋居簡",
        "paragraphs": [
            "退欄老{牜占}饒竭斗，雲卧指南成過咎。",
            "阿師一見便回首，不復待渠開臭口。",
            "冷泉眼耳一關{尢叟}，見聞絕處誰深委。",
            "爲伊拈出者些兒，占取明窗下單位。"
        ],
        "title": "送暉上人辭拙庵老人過靈隠",
        "id": "77870978-08b2-41b5-a70d-d53bb94c3054"
    },
    {
        "author": "釋居簡",
        "paragraphs": [
            "自負平生識湛庵，只今又與阿戎談。",
            "須知父子不傳底，豈在南詢五十三。"
        ],
        "title": "與開老",
        "id": "6bfd3f02-64a1-42b3-9b1a-f0af15421491"
    },
    {
        "author": "釋居簡",
        "paragraphs": [
            "卓地無錐强點胸，不知將底當家風。",
            "橫行海上無知己，氣宇軒昂入漢中。"
        ],
        "title": "送真上人歸洋川",
        "id": "bb48091b-7841-4a84-a82d-19649c2bec20"
    },
    {
        "author": "釋居簡",
        "paragraphs": [
            "有耳慵將聽是非，無心只據目前機。",
            "不隨十二時辰去，却解差排十二時。"
        ],
        "title": "倦菴王德政",
        "id": "67b2cc21-86d7-4fde-8589-5c7264efbfe1"
    },
    {
        "author": "釋居簡",
        "paragraphs": [
            "不獨分身在此州，通身灰土渾常牛。",
            "一從惱亂春風後，千古春風不斷頭。"
        ],
        "title": "和劉文伯春牛韻",
        "id": "22c2061d-a530-49bb-93ab-b5e7acfd8a00"
    },
    {
        "author": "釋居簡",
        "paragraphs": [
            "昔日當軒百步威，幾人到此竪降旗。",
            "若非居士通方眼，誰識川僧陷虎機。"
        ],
        "title": "吊朱堅老",
        "id": "28905195-3c6c-4a9f-989b-38a88290ac67"
    },
    {
        "author": "釋居簡",
        "paragraphs": [
            "故國江山杳靄中，半千尊者駐靈蹤。",
            "知君萬里飛歸錫，已豎降旗立下風。"
        ],
        "title": "送定上人歸潼川",
        "id": "e79ad1df-bdf5-437f-ad9b-ca3439fdb6b1"
    },
    {
        "author": "釋居簡",
        "paragraphs": [
            "住山活計一般無，不數朣朣照乘珠。",
            "試探篋中何所有，珠回玉轉一蘿湖。"
        ],
        "title": "感山讀蘿湖野錄呈雲卧菴主  其一",
        "id": "7373411e-657a-47d8-ad46-95e30a018d5e"
    },
    {
        "author": "釋居簡",
        "paragraphs": [
            "管城饒舌析玄微，一字何曾療得饑。",
            "文彩既彰非得已，知音未舉要先知。"
        ],
        "title": "感山讀蘿湖野錄呈雲卧菴主  其二",
        "id": "7518cae0-93c6-426e-95d2-ec7588116ca6"
    },
    {
        "author": "釋居簡",
        "paragraphs": [
            "一度遭佗痒處抓，憤然回首要翻交。",
            "誰知到後重遭毒，劫石銷時恨不消。"
        ],
        "title": "送善藏主出嶺  其一",
        "id": "3894df5b-9d89-4dc6-8415-98445e8577fd"
    },
    {
        "author": "釋居簡",
        "paragraphs": [
            "老漢檉样已活埋，七閩從此更無灾。",
            "可憐毒種收餘毒，虎行狼心挽不回。"
        ],
        "title": "送善藏主出嶺  其二",
        "id": "9e95600f-10be-4f19-9008-778fa322cd88"
    },
    {
        "author": "釋居簡",
        "paragraphs": [
            "道契聖天子，年高王老師。",
            "惡聲人不喜，拙處佛猶疑。",
            "未委聞名後，何如覿面時。",
            "欲言言不及，落賺自然知。"
        ],
        "title": "送二僧見拙菴老人",
        "id": "cc11319b-e4a0-48ae-bfd8-d9423be64916"
    },
    {
        "author": "釋居簡",
        "paragraphs": [
            "海涵地負避無門，萬象森羅托此恩。",
            "萬象之中全體露，胸襟流出盡乾坤。"
        ],
        "title": "和海藏主韵",
        "id": "bfc40441-fa1f-49d0-af80-fd7fb0c92272"
    },
    {
        "author": "釋居簡",
        "paragraphs": [
            "鈍根捏怪辱先宗，寫影圖形在此中。",
            "今日卷舒都在我，看渠何處現神通。"
        ],
        "title": "題手軸十六羅漢送洪兄歸劍州  其一",
        "id": "683fe180-4bcf-4929-afd1-af82914db6a8"
    },
    {
        "author": "釋居簡",
        "paragraphs": [
            "七八千里劍門路，十五六僧方外人。",
            "擬欲大家携手去，爲伊公驗不分明。"
        ],
        "title": "題手軸十六羅漢送洪兄歸劍州  其二",
        "id": "b11268f8-5413-454e-b153-2ba1f446770f"
    },
    {
        "author": "釋居簡",
        "paragraphs": [
            "象骨峰頭蟾皎皎，鳳凰池上影團團。",
            "欲明千里同風底，未出門時話已圓。"
        ],
        "title": "書行在化主圓上人簿面",
        "id": "368151db-820b-476c-bec0-8445d8c3b24d"
    },
    {
        "author": "釋居簡",
        "paragraphs": [
            "高人金錫已凌雲，零落餘香片片新。",
            "信手拈來還颺却，和風散作萬家春。"
        ],
        "title": "書建寧化主簿",
        "id": "ed3b3897-10dd-4793-97fe-cc83f874c35b"
    },
    {
        "author": "釋居簡",
        "paragraphs": [
            "智周萬有神逾浄，忍極無生力更慈。",
            "認得青氊元舊物，大書深刻慰時思。"
        ],
        "title": "黄機先浄慈庵",
        "id": "5b072a52-7342-473b-af61-0d03fc295e3a"
    },
    {
        "author": "釋居簡",
        "paragraphs": [
            "業識忙忙不負渠，閙中做取靜工夫。",
            "歸來桶底連柆脫，番笑當年老大愚。"
        ],
        "title": "送化主",
        "id": "b3f68004-1e0a-427d-8131-54ee33bcb22f"
    },
    {
        "author": "釋居簡",
        "paragraphs": [
            "嘗盡叢林苦與甜，九天雨露未曾霑。",
            "相逢作者開青眼，千尺浮圖看合尖。"
        ],
        "title": "行者求僧",
        "id": "90c3b7c9-6b55-45f0-aff6-140b9cfc83bf"
    },
    {
        "author": "釋居簡",
        "paragraphs": [
            "谷神不死，靈光獨耀。",
            "光景俱忘，頭頭失照。",
            "同聲相應了無遺，此音妙賞從來少。"
        ],
        "title": "悅上人月谷",
        "id": "5e1f647d-8306-43fa-8fa9-1e44e76c2d0a"
    },
    {
        "author": "釋居簡",
        "paragraphs": [
            "夾山散衆到華亭，千古令人恨不平。",
            "底事覆車猶不戒，行看此禍又重新。"
        ],
        "title": "送哲老上金山",
        "id": "8734de6b-c02b-4928-b398-11fb2db52314"
    },
    {
        "author": "釋居簡",
        "paragraphs": [
            "曾郎蔡柳與天冠，鼻孔元來不兩般。",
            "總被上人親見了，放憨儘好受人瞞。"
        ],
        "title": "送稱大師歸泉南",
        "id": "bd299b8c-0d5e-48e8-9e99-e427e0f9d86e"
    },
    {
        "author": "釋居簡",
        "paragraphs": [
            "逆水波心擊怒雷，老珣全體入廛來。",
            "行看萬里無雲翳，又把青天罵一回。"
        ],
        "title": "送默老住涵清",
        "id": "a79143f7-dcf3-43be-b017-2e440fb92b1c"
    },
    {
        "author": "釋居簡",
        "paragraphs": [
            "天生糙辣少漚和，只者星兒未足多。",
            "拈出自然調衆口，舌頭無眼也誵訛。"
        ],
        "title": "化姜",
        "id": "2fd02289-67b0-4059-b933-f59f3362baad"
    },
    {
        "author": "釋居簡",
        "paragraphs": [
            "踢卓藏身已見贓，至今猶未識宗綱。",
            "自餘漆桶尤堪笑，食在唇邊不得噇。"
        ],
        "title": "酬演維那",
        "id": "20d9d585-c982-40c0-aa45-b2d7eadb4d4c"
    },
    {
        "author": "釋居簡",
        "paragraphs": [
            "珍御權收挂垢衣，憨憨穩放一頭低。",
            "全身直入草裏輥，東倒何妨復攂西。"
        ],
        "title": "送琛老住硤山",
        "id": "210b379c-35c0-48ec-b9ed-8b832b7779b3"
    },
    {
        "author": "釋居簡",
        "paragraphs": [
            "狡兔久居獅子窟，妙喜家風已乾沒。",
            "普賢玉象自何來，無限黄塵起溟渤。"
        ],
        "title": "送普賢智老住洋嶼庵",
        "id": "af4bfceb-e4f7-4c1d-b0e2-78adb451a2ad"
    },
    {
        "author": "釋居簡",
        "paragraphs": [
            "小小一枝足，寥寥萬象空。",
            "踢翻舊窠窟，誰在月明中。"
        ],
        "title": "月巢",
        "id": "4d61be34-cf67-4125-88b4-65313fd934cd"
    },
    {
        "author": "釋居簡",
        "paragraphs": [
            "惡木枝頭起禍胎，叢林又見潑天災。",
            "就窠打劫爲深孽，更把餘殃累後來。"
        ],
        "title": "毒果",
        "id": "abcda485-bfd3-4683-9936-f6833557686d"
    },
    {
        "author": "釋居簡",
        "paragraphs": [
            "毫髮難藏覆，臨臺子細觀。",
            "龍門無宿客，對舞失孤鸞。"
        ],
        "title": "鏡庵",
        "id": "1061ebed-4930-496e-83b7-cba87a7eca79"
    },
    {
        "author": "釋居簡",
        "paragraphs": [
            "咄地一下，好肉剜瘡。",
            "更安名字，雪上加霜。"
        ],
        "title": "咄庵",
        "id": "6af6043c-200a-4c9b-9487-083d78766b17"
    },
    {
        "author": "釋居簡",
        "paragraphs": [
            "一轉月窗語，全超言象前。",
            "無人知此意，令我憶南泉。"
        ],
        "title": "月窗",
        "id": "cf1b46d7-6b0b-421f-9aea-1b5373a16eb4"
    },
    {
        "author": "釋居簡",
        "paragraphs": [
            "靈山退席向西來，逐惡隨邪挽不回。",
            "任是丹山真種草，也須親到鳳凰臺。"
        ],
        "title": "送慶兄往鳳臺見無用",
        "id": "d614e7b3-6890-47c3-a176-def0fd3e3f43"
    },
    {
        "author": "釋居簡",
        "paragraphs": [
            "末流蹈襲箕裘業，葛藤窠裏深漁獵。",
            "冷泉那畔激頹波，不怕長廊卷風葉。",
            "小空絕乳氣食牛，百步之威生電眸。",
            "一聲震怒風萬壑，反睨其母如深讎。",
            "只今無奈惡叉聚，掉頭紫帽峰前去。",
            "格外無人深領取，從上爪牙莫輕露。"
        ],
        "title": "送定上人持鉢",
        "id": "cc489046-8548-4772-8904-070195fc70d0"
    },
    {
        "author": "釋居簡",
        "paragraphs": [
            "上方祕密安樂法，父子至親終不傳。",
            "打得蓆歸渠自會，曲肱聽雨聽風眠。"
        ],
        "title": "上方化蓆",
        "id": "7e42608f-a77a-4105-a489-8d6935c39fc3"
    },
    {
        "author": "釋居簡",
        "paragraphs": [
            "陸海當年穩跨鰲，無端理釣入驚濤。",
            "只今深省十年錯，却笑從前立處高。"
        ],
        "title": "送淳首座歸跨鰲  其一",
        "id": "9970db13-c36c-4b29-85cd-c10af80e96f6"
    },
    {
        "author": "釋居簡",
        "paragraphs": [
            "不打諸方死葛藤，冷看時樣巧番騰。",
            "卷衣深入家山去，何處覓渠刀斧痕。"
        ],
        "title": "送淳首座歸跨鰲  其二",
        "id": "5dc12bb4-1a17-4da3-a115-d16815ef7fb8"
    },
    {
        "author": "釋居簡",
        "paragraphs": [
            "曾經萬鍛不消融，從此功歸鼎鼐中。",
            "四海叢林今淡薄，何妨隨處展家風。"
        ],
        "title": "化鹽",
        "id": "67f700f0-b2d9-4fe9-80f2-8a5646cd2192"
    },
    {
        "author": "釋居簡",
        "paragraphs": [
            "同苦同甘只此心，眼開方始覺冤深。",
            "先師本自無靈骨，輒莫區區別處尋。"
        ],
        "title": "送修藏主",
        "id": "23a11d85-6804-4a10-879d-1f7326625688"
    },
    {
        "author": "釋居簡",
        "paragraphs": [
            "大庾嶺頭提不起，盧老蒙山俱失利。",
            "後人不解革前非，遞相欺誑真兒戲。",
            "老巖不負靈山記，颺下金襴如弊屣。",
            "直饒滅却不傳底，爭似莫遭渠鈍置。",
            "破菴一語如雷霆，聾者有耳那得聞。",
            "若謂不聞越情量，蹉過堂堂大人相。"
        ],
        "title": "送巖運菴歸四明",
        "id": "00e4e662-6efe-482b-ae47-d25e68f1fb04"
    },
    {
        "author": "釋居簡",
        "paragraphs": [
            "休觀平地稜層，只要當頭辨的。",
            "道人老手能高，向上爲渠拈出。"
        ],
        "title": "幹塔頂",
        "id": "f8140822-8904-4d48-bd04-dd3452ed21ff"
    },
    {
        "author": "釋居簡",
        "paragraphs": [
            "擬動歸心路已差，直饒歸得亦無家。",
            "倚門自是難忘母，據令從來不識爺。"
        ],
        "title": "送正知客歸省母",
        "id": "847490d1-a1d7-4027-b140-bcf15c28fdda"
    },
    {
        "author": "釋居簡",
        "paragraphs": [
            "被褐懷珍眼力高，區區不復數秋毫。",
            "從來方才湛如水，萬象森羅何處逃。"
        ],
        "title": "贈心鑒相士",
        "id": "a2f692ab-a919-4596-8241-7e5f57f826a5"
    },
    {
        "author": "釋居簡",
        "paragraphs": [
            "頹然頑石，粹然妙藴。",
            "全假全真，壁立萬仞。"
        ],
        "title": "玉巖",
        "id": "f1374ede-c9fa-45ab-b40f-c8be80b33868"
    },
    {
        "author": "釋居簡",
        "paragraphs": [
            "除却障時生却礙，不通風處却通方。",
            "直饒影草能回互，八面玲瓏底處藏。"
        ],
        "title": "化蓆簾",
        "id": "c458c4e0-f112-40e3-b84a-c94b9bda957d"
    },
    {
        "author": "釋居簡",
        "paragraphs": [
            "善應物無外，全身在帝鄉。",
            "不妨橫點首，平等印諸方。"
        ],
        "title": "諾菴",
        "id": "5323b597-3e9f-4476-bd0e-d97276d97138"
    },
    {
        "author": "釋居簡",
        "paragraphs": [
            "幽馥騰芻草，餘春散妙蓮。",
            "若無皮下血，寶所待馿年。"
        ],
        "title": "刺血冩經解祠部逋",
        "id": "5bdac066-1834-450c-8095-705eba908f49"
    },
    {
        "author": "釋居簡",
        "paragraphs": [
            "告人覓飯與人喫，伸脚總在縮脚裏。",
            "底事身心太不臧，要令飽不知慚愧。"
        ],
        "title": "送正全化主",
        "id": "01a7b845-3e52-4c7d-a232-2b658a6344a5"
    },
    {
        "author": "釋居簡",
        "paragraphs": [
            "袖出天書喜動容，從來汗馬不言功。",
            "長鞭未舉追風去，回首相尋異類中。"
        ],
        "title": "白衣文簡浄人呈度牒",
        "id": "e83eec1a-30a5-4fea-8c65-5f944b46dc51"
    },
    {
        "author": "釋居簡",
        "paragraphs": [
            "天台無象老瞎禿，妙轉一機曾齧鏃。",
            "射虎歸來死不侯，肯逐兒曹駕羊鹿。",
            "諸方浩浩只如許，誰信此翁元不死。",
            "阿戎頭角又崢嶸，一段風流都付與。"
        ],
        "title": "覺無象姪湛沙彌求僧",
        "id": "c44854e5-c974-480c-b8f0-cff1f41d300d"
    },
    {
        "author": "釋居簡",
        "paragraphs": [
            "萬別千差皆直指，攻非端的成攻是。",
            "潑撒一回須盡底。",
            "藏頭鼻，定盤星上無些子。",
            "同者自同渠自異，纔分同異尤多事。",
            "翻著襪頭王梵志。",
            "休特地，弄潮人在洪波裏。"
        ],
        "title": "答復之書記",
        "id": "854e9b77-7dd2-4ac7-b6af-5a3b854174db"
    },
    {
        "author": "釋居簡",
        "paragraphs": [
            "佛既强名嫌不做，親猶未老已歸休。",
            "信邪倒見難調護，更復區區笑睦州。"
        ],
        "title": "送乘侍者歸寧",
        "id": "8119edaa-2cef-460a-8d89-56e8677c2377"
    },
    {
        "author": "釋居簡",
        "paragraphs": [
            "七卷六萬言，十指一滴血。",
            "盡是一乘法，無同亦無別。",
            "看佗禪講相譏劍佩，大似羊鹿强分途轍。",
            "儘教他火宅前各自東西，更休說化城中普請超越。",
            "汝但逐字冩過，逐字點發，一點著一點，一丿著一丿。",
            "應以比丘身得度者，即現比丘身而爲說。"
        ],
        "title": "行者刺血寫蓮經求度",
        "id": "9953c717-732b-4c1a-b8de-228c02f946d6"
    },
    {
        "author": "釋居簡",
        "paragraphs": [
            "出院何妨更罰錢，子承父業且馿年。",
            "五峯不是藏牙爪，不使諸方取次傳。"
        ],
        "title": "送柔維那",
        "id": "89d6cfcb-77f7-438f-8e26-b22401e8ea1a"
    },
    {
        "author": "釋居簡",
        "paragraphs": [
            "咬定牙關百念灰，巾單一日兩番開。",
            "靈山近日無消息，踢起從頭探一回。"
        ],
        "title": "送昕兄歸靈隠",
        "id": "90251a8c-5a1f-419d-bf00-3ef65b564f71"
    },
    {
        "author": "釋居簡",
        "paragraphs": [
            "三印高風久寂寥，何妨辨地且從苗。",
            "同行共住不相識，須信饒州不可饒。"
        ],
        "title": "饒州宗維那",
        "id": "e580f2b8-ae5c-4a29-b386-ef0cfb78c01c"
    },
    {
        "author": "釋居簡",
        "paragraphs": [
            "育王渾不奈伊何，脚跨天童又倒戈。",
            "不是浙僧全殺活，成人應少敗人多。"
        ],
        "title": "韶知客",
        "id": "b94cb145-8adf-4d24-80ed-7a8a4d31724d"
    },
    {
        "author": "釋居簡",
        "paragraphs": [
            "初祖傳心到女流，後人應合奮前修。",
            "若還再見阿閦國，一段風光掃土休。"
        ],
        "title": "尼童携無象書求疏",
        "id": "4a456a88-024a-47f8-b4dc-f45124a8b04e"
    },
    {
        "author": "釋居簡",
        "paragraphs": [
            "光明一段自沈埋，大膽粗心用得乖。",
            "若謂一時謾得過，闍黎大似不曾齋。"
        ],
        "title": "送正侍者",
        "id": "3b39e858-f632-408a-8521-02cddaa96937"
    },
    {
        "author": "釋居簡",
        "paragraphs": [
            "平常無事皆奇險，彼此忘機又葛藤。",
            "坐在他家平展處，脚頭脚底更稜層。"
        ],
        "title": "峭庵",
        "id": "0158cf40-4f78-4c4d-ba97-26b1decce2d1"
    },
    {
        "author": "釋居簡",
        "paragraphs": [
            "未出門時一款招，至今遺恨杳難消。",
            "翻然自覺無恩怨，萬里家山未是遥。"
        ],
        "title": "送融副寺歸潼川",
        "id": "28e2d528-0613-4862-96c2-856ffac7d87b"
    },
    {
        "author": "釋居簡",
        "paragraphs": [
            "爲僧要度牒，此理與古背。",
            "是真出家兒，俱付形骸外。",
            "千里在初步，百進須一退。",
            "索性吵叢林，東倒復西攂。"
        ],
        "title": "龍游行者求僧",
        "id": "6ff68b53-280d-458e-b633-8cdad18299f0"
    },
    {
        "author": "釋居簡",
        "paragraphs": [
            "破碎沙盆不足傳，等閑拈出又完全。",
            "無人眨上眉毛看，誤作鸞膠續斷弦。"
        ],
        "title": "泣竹院南老  其一",
        "id": "f4ae92c0-f85f-41d5-be4d-b86c344ae9e1"
    },
    {
        "author": "釋居簡",
        "paragraphs": [
            "坐斷家山得計深，秤鎚何必話浮沈。",
            "豁開戶牖無回互，百鳥依前勿處尋。"
        ],
        "title": "泣竹院南老  其二",
        "id": "29ba90bb-9d65-4380-8494-09c3ca79dc28"
    },
    {
        "author": "釋居簡",
        "paragraphs": [
            "報慈打底錯流通，舉家大小都詐聾。",
            "人人詐得十分似，檢點將來牛馬風。",
            "阿師不入者保社，真尚不存那忍詐。",
            "正傳若在瞎馿邊，開眼堂堂誤天下。"
        ],
        "title": "寄巖運菴",
        "id": "f6c772b2-207a-4ff3-9600-548118f9eeca"
    },
    {
        "author": "釋居簡",
        "paragraphs": [
            "半人所在也經過，簸土揚塵出網羅。",
            "巫峽蒼蒼烟雨裏，竹枝不唱舊時歌。"
        ],
        "title": "送忠州悟上人歸鄉",
        "id": "79578107-5cf0-4147-99d8-ff798fa8ee38"
    },
    {
        "author": "釋居簡",
        "paragraphs": [
            "至老從生臭革囊，知他費了幾盆湯。",
            "更言妙觸宣明底，埋沒光明古佛堂。"
        ],
        "title": "幹浴",
        "id": "0f0cda8b-59fe-4a11-be84-27799ea2d35d"
    },
    {
        "author": "釋居簡",
        "paragraphs": [
            "伽梨一臂雲零亂，雲錦毳衣終不換。",
            "佛法興亡總不知，續燄聯芳且緩緩。",
            "截流過了復隨流，秦地難拘漢不收。",
            "疥狗生天非所願，神僊自古不封侯。",
            "馬勝威儀過成諂，波離軌範休沙魘。",
            "若教自作杜叢林，敢保諸萬大段欠。"
        ],
        "title": "南藏主",
        "id": "2d049556-41bf-4ec1-a1b8-ccb4993c39e5"
    },
    {
        "author": "釋居簡",
        "paragraphs": [
            "不二門高八字開，寥寥不見一人來。",
            "從門入者居門外，却笑時人點額回。"
        ],
        "title": "决定信齋不遇  其一",
        "id": "5ebd0b47-95fd-452a-824f-b40eaa470876"
    },
    {
        "author": "釋居簡",
        "paragraphs": [
            "不將柔櫓釘樁摇，等視安流與怒潮。",
            "若謂他家本無事，須知滴水也難消。"
        ],
        "title": "决定信齋不遇  其二",
        "id": "132f41b0-9f9a-4377-971e-be8fbcf156d7"
    },
    {
        "author": "釋居簡",
        "paragraphs": [
            "求僧囊勿一錢看，誦徹蓮花六萬言。",
            "久客長安雖自樂，得魚應合早忘筌。"
        ],
        "title": "行者求僧",
        "id": "860a6455-76ff-4f5e-8149-09eafd3f9f85"
    },
    {
        "author": "釋居簡",
        "paragraphs": [
            "行家佛來也不著，爾塑觀音無乃錯。",
            "憐渠無處著渾身，却許汝曹高一著。"
        ],
        "title": "行者塑觀音",
        "id": "95d0d329-b643-43e7-8f42-995fd084d19f"
    },
    {
        "author": "釋居簡",
        "paragraphs": [
            "入我門庭著我衣，面前說是背還非。",
            "從來不作大人相，要箇傳家五逆兒。"
        ],
        "title": "元暉求僧",
        "id": "ed7cdedf-3d75-479f-9cc2-d09e4368f49f"
    },
    {
        "author": "釋居簡",
        "paragraphs": [
            "明明印板脫將來，簇巧攢花引麝煤。",
            "不向死灰然活火，此中一線若爲開。"
        ],
        "title": "香篆",
        "id": "c8bf75ee-36d5-4072-969c-e50d13dca6be"
    },
    {
        "author": "釋居簡",
        "paragraphs": [
            "風雲時至謾書經，點墨工夫過點塵。",
            "只改舊時行李處，依然不改舊時人。"
        ],
        "title": "行者冩經求僧",
        "id": "8c1afed0-583d-4ad1-b0a0-6445174ee7dd"
    },
    {
        "author": "釋居簡",
        "paragraphs": [
            "須彌頂上聲猶在，林浦山中簴久虛。",
            "任是雪峰千五百，呼來喝散總由渠。"
        ],
        "title": "覺海鑄鍾",
        "id": "52aca66b-73c9-4f3a-bd9b-c076d6409707"
    },
    {
        "author": "釋居簡",
        "paragraphs": [
            "舍父區區向外馳，那堪求度運毛錐。",
            "轉身成佛仍多事，大丈夫兒莫學伊。"
        ],
        "title": "書經求度",
        "id": "428d42f4-add3-4919-8c54-40f5c15c5e17"
    },
    {
        "author": "釋居簡",
        "paragraphs": [
            "只者些兒把得牢，跨門便見眼尤高。",
            "深冤結盡却掃去，業果熟時何處逃。"
        ],
        "title": "送池州一知客",
        "id": "0a9c806a-5539-4ab6-978f-ff338d4a2483"
    },
    {
        "author": "釋居簡",
        "paragraphs": [
            "一鉢南山與北山，齊頭喫飯大家眠。",
            "萬人海裏真消息，肯作西來祖意看。"
        ],
        "title": "送湛麟二兄之投子見秀巖  其一",
        "id": "423b8cea-d862-4d2c-8529-2923c2c1067a"
    },
    {
        "author": "釋居簡",
        "paragraphs": [
            "西望淮山望故家，一時蕩了舊生涯。",
            "袖中留得空拳在，莫學常州人打爺。"
        ],
        "title": "送湛麟二兄之投子見秀巖  其二",
        "id": "16c2d6d1-a03e-43c0-a36a-6549c87ed96f"
    },
    {
        "author": "釋居簡",
        "paragraphs": [
            "算沙力盡巧翻騰，赤手揮空要覓痕。",
            "不是冷泉輕放過，能仁手裏有山藤。"
        ],
        "title": "送靈隠僧往越見浙翁",
        "id": "a0991ccf-6cd1-42dd-8bb1-252258bca1ad"
    },
    {
        "author": "釋居簡",
        "paragraphs": [
            "團團亮隔松蘿古，寂寂虛堂槁木春。",
            "一段光明無處著，盡情分付楮先生。"
        ],
        "title": "浄慈堂中覓紙糊窗",
        "id": "44d75b2d-0e22-4ec7-a4f3-b7c61b3fd624"
    },
    {
        "author": "釋居簡",
        "paragraphs": [
            "儘教佛性自瞞頇，終日如愚已自謾。",
            "不是較渠三十里，平生穿鑿不相干。"
        ],
        "title": "安藏主",
        "id": "965569b6-0df1-49f6-82a8-9aac4626c984"
    },
    {
        "author": "釋居簡",
        "paragraphs": [
            "三回退齒霍山祠，不久終爲唱導師。",
            "見說故山無佛法，從頭要與揣家私。"
        ],
        "title": "送光上人歸鄉",
        "id": "a451eb51-f989-4f79-9f5e-217222e22b15"
    },
    {
        "author": "釋居簡",
        "paragraphs": [
            "大火流金不自流，補天切忌向他求。",
            "虛空講得花狼藉，未必渠儂竪點頭。"
        ],
        "title": "頑石",
        "id": "de2a32c9-e6eb-4175-9995-e92056a8340c"
    },
    {
        "author": "釋居簡",
        "paragraphs": [
            "剗斷從前雜想根，神鋒斫水覓無痕。",
            "須知優鉢元無樹，不似諸方死葛藤。"
        ],
        "title": "妙華觀",
        "id": "a18623be-38b2-4512-8a07-acb3c5d8f4df"
    },
    {
        "author": "釋居簡",
        "paragraphs": [
            "過亦非中道，其如不及何。",
            "到江吳地盡，隔岸越山多。"
        ],
        "title": "及菴",
        "id": "7953f72e-aa41-4268-94ec-d0ada16db29c"
    },
    {
        "author": "釋居簡",
        "paragraphs": [
            "一生舍利萬家收，烈火何曾化鐵牛。",
            "一口氣教渠自吐，數椽屋要別人修。"
        ],
        "title": "杜防御爲鐵牛幹塔亭",
        "id": "087d2761-9525-4464-8659-8711c024e41c"
    },
    {
        "author": "釋居簡",
        "paragraphs": [
            "半繞繩床付總持，獨龍岡上舊全提。",
            "龍門千仞無留客，雨過大峩山畫眉。"
        ],
        "title": "山藏主得李參政總持",
        "id": "d168dcb2-ae91-4d63-b9a6-47ab837fb470"
    },
    {
        "author": "釋居簡",
        "paragraphs": [
            "國師三喚小空時，眼矚東南意在西。",
            "風雨蕭蕭曉如晦，嘐嘐望爾一聲啼。"
        ],
        "title": "送元侍者",
        "id": "ec6b6ea6-9842-40fc-93bb-fd214ec19dc2"
    },
    {
        "author": "釋居簡",
        "paragraphs": [
            "下凌霄渡浙江濤，雪輥濤頭怒弗消。",
            "試看虎跑泉上碧，一漚不作自全潮。"
        ],
        "title": "送僧之太白",
        "id": "f4c69ccc-a88e-4831-b2f6-5edab407fb0d"
    },
    {
        "author": "釋居簡",
        "paragraphs": [
            "六鐶一振下玲瓏，文入千巖萬壑中。",
            "百鳥不來春又去，善才何處覓行蹤。"
        ],
        "title": "送僧",
        "id": "103a2297-90f5-468d-ad60-9046100d6668"
    },
    {
        "author": "釋居簡",
        "paragraphs": [
            "揣盡家私件件無，送人住院太空疎。",
            "嫡傳如斗冬瓜印，印破他家肘後符。"
        ],
        "title": "送亮老",
        "id": "933963c4-3fb4-4dcc-9107-881299a1cde6"
    },
    {
        "author": "釋居簡",
        "paragraphs": [
            "撥草瞻風不憚遥，因行掉臂上凌霄。",
            "極窮空處翻身轉，更看西湖湛不摇。"
        ],
        "tags": [
            "西湖"
        ],
        "title": "送僧",
        "id": "84d27c3e-9a31-4924-8717-e19242991b58"
    },
    {
        "author": "釋居簡",
        "paragraphs": [
            "欽師受讖止凌霄，劫火無端兩度燒。",
            "勿訝樓臺新壯麗，回頭領取舊風標。"
        ],
        "title": "送護知客",
        "id": "71d162ca-0f15-41e3-8f8e-c2590c538cba"
    },
    {
        "author": "釋居簡",
        "paragraphs": [
            "潑包打了諸方去，弗向諸方豎點頭。",
            "倔强如斯今幾箇，羅籠不住聽渠休。"
        ],
        "title": "送僧",
        "id": "94173ccc-39bb-4fa9-8485-4336a2ab2bc2"
    },
    {
        "author": "釋居簡",
        "paragraphs": [
            "白鶴山前是汝家，小時曾此採蘭芽。",
            "伊蘭勿作㫋檀樹，喚起凄凉五葉花。"
        ],
        "title": "示僧",
        "id": "f22ce68e-4350-48d7-8f12-2403f5a18b69"
    },
    {
        "author": "釋居簡",
        "paragraphs": [
            "沒興彭門出老懃，至今草木少精神。",
            "好將鈍置山川底，殃害東山直下人。"
        ],
        "title": "示僧",
        "id": "0b904086-fb18-4ea4-bc40-405d1872d397"
    },
    {
        "author": "釋居簡",
        "paragraphs": [
            "門向無棲泊處開，出門風急浪崔嵬。",
            "若還放筯忘恩底，九股紅綿套不回。"
        ],
        "title": "示接待僧",
        "id": "f1dee96c-eece-475f-81e3-d0b05b7a5063"
    },
    {
        "author": "釋居簡",
        "paragraphs": [
            "崑山拳石定州盆，上有蓬瀛九節根。",
            "又是一番成住壞，路逢芳草亦銷魂。"
        ],
        "title": "僧蓄菖蒲盆誤觸墜地求語",
        "id": "7fdb8de9-9e85-47ab-9b4e-83706bfef2b1"
    },
    {
        "author": "釋居簡",
        "paragraphs": [
            "嘗聞鐵杵可磨針，不信葫蘆捺弗沈。",
            "人病痛多禪不病，最難醫是覓安心。"
        ],
        "title": "示僧",
        "id": "dbe4b7ab-af63-4541-86ad-d5b771956ffc"
    },
    {
        "author": "釋居簡",
        "paragraphs": [
            "未跨門時已不疑，小空看屋大空隨。",
            "莫教古佛堂消息，蹉過同茶共飯時。"
        ],
        "title": "興監寺與其小師言別",
        "id": "c6d2a509-757b-42e7-84d5-c4e0ea55964e"
    },
    {
        "author": "釋居簡",
        "paragraphs": [
            "罰錢出院討便宜，興化何曾會養兒。",
            "北磵黨情非黨理，與佗土上更加泥。"
        ],
        "title": "靜維那求頌",
        "id": "9f59cdd7-5c95-42da-a594-aebb243e723a"
    },
    {
        "author": "釋居簡",
        "paragraphs": [
            "夫差劍老歛鋒鋩，擊石何須試道傍。",
            "若是鞭笞龍象手，只將尺箠起群羊。"
        ],
        "title": "送僧之虎丘",
        "id": "06898716-ddac-4382-a8ec-d34e3d891830"
    },
    {
        "author": "釋居簡",
        "paragraphs": [
            "路逢執對定非親，似馬蝗將鷺股叮。",
            "莫恨不登烏石嶺，松關嶮過望州亭。"
        ],
        "title": "送僧之太白再見癡絕",
        "id": "9c42839c-90e8-4959-b208-6c4bf0ce7c0e"
    },
    {
        "author": "釋居簡",
        "paragraphs": [
            "確實工夫已掠虛，不徒謾漢又欺胡。",
            "再來伎倆都呈了，負你何妨更負吾。"
        ],
        "title": "示確上人",
        "id": "f6cea73d-1287-481f-8493-f19ce9277577"
    },
    {
        "author": "釋居簡",
        "paragraphs": [
            "盧祖同名弗姓盧，須知更有赤鬚胡。",
            "錯行北磵門前路，惆悵曹溪一滴無。"
        ],
        "title": "示能維那",
        "id": "1f808b04-2878-426e-a276-85acc69088ab"
    },
    {
        "author": "釋居簡",
        "paragraphs": [
            "若把重玄當此宗，粘牙带齒惡情悰。",
            "泡茶只說琴川好，試看儂家熨斗中。"
        ],
        "title": "示德上人",
        "id": "93bf5a4b-7156-4a31-ab9e-8d0fe1fb2b47"
    },
    {
        "author": "釋居簡",
        "paragraphs": [
            "近從夔子國中來，象馬瞿塘去復回。",
            "慧日路頭平處險，何曾特地設崔嵬。"
        ],
        "title": "示僧",
        "id": "6507f36e-9692-42a7-b69b-a8e101e84d19"
    },
    {
        "author": "釋居簡",
        "paragraphs": [
            "因邪打正諸方會，我此從來正打邪。",
            "頭白齒黄無伎倆，單單只會破人家。"
        ],
        "title": "示堅上人",
        "id": "22de9384-217c-4571-9ae0-690106a5f8a4"
    },
    {
        "author": "釋居簡",
        "paragraphs": [
            "自知無物染塵埃，說甚娘生眼未開。",
            "聽汝噇空噇弗了，先須還我飯錢來。"
        ],
        "title": "示僧",
        "id": "fcb4f2ea-ebd1-4c7c-947f-161bf9e69aa4"
    },
    {
        "author": "釋居簡",
        "paragraphs": [
            "萬里南詢覓送行，恰如日午打三更。",
            "莫將始到牢關句，喚作陽關第一聲。"
        ],
        "title": "送僧",
        "id": "e43cc959-a469-43e5-ae8e-473cade51b8e"
    },
    {
        "author": "釋居簡",
        "paragraphs": [
            "拋家失業馬駒兒，箕老無唇跳出粞。",
            "未破殻時□𨁝跳，免教啣去讖金鷄。"
        ],
        "title": "漢州僧求頌",
        "id": "b738f5bf-9b27-40cc-aeac-4378117dd5ae"
    },
    {
        "author": "釋居簡",
        "paragraphs": [
            "譚妙何須閲九旬，口吧吧地謾勞神。",
            "從來慧日無言說，笑倒口吧吧地人。"
        ],
        "title": "示妙上人",
        "id": "f1a0c65c-2443-4171-b3a4-5d91aaa1ae40"
    },
    {
        "author": "釋居簡",
        "paragraphs": [
            "黄面瞿曇不姓瞿，檢尋姓纂可曾書。",
            "叮嚀梵志尼犍子，識我胸前卍字無。"
        ],
        "title": "示瞿上人",
        "id": "f73f592b-c248-4f27-b618-21c4071c5323"
    },
    {
        "author": "釋居簡",
        "paragraphs": [
            "喫粽胡僧起禍胎，入山桉過出山來。",
            "新豐九上猶嫌少，莫憚崎嶇更一回。"
        ],
        "title": "送僧之靈巖",
        "id": "ef1c26fa-c494-4359-8e84-e86693aac3bf"
    },
    {
        "author": "釋居簡",
        "paragraphs": [
            "自呼自應自婆娑，試問如今喚得麽。",
            "拂石坐來衫袖冷，不須平地起干戈。"
        ],
        "title": "瑞巖煜長老求法衣",
        "id": "0eee9828-d570-4b83-884e-867edb1e6bee"
    },
    {
        "author": "釋居簡",
        "paragraphs": [
            "迦葉師兄錯破顔，阿難病痛在多聞。",
            "衲僧斬斬生涯別，輒莫隨人脚後跟。"
        ],
        "title": "送錫侍者隨物初住顯慈",
        "id": "a07ceb1c-4bc4-43e8-b09f-fd6831c915c0"
    },
    {
        "author": "釋居簡",
        "paragraphs": [
            "鑑湖無日不春風，萬壑千巖影現中。",
            "爾在孤山南宕住，西湖消息幾時通。"
        ],
        "tags": [
            "西湖"
        ],
        "title": "示日上人",
        "id": "8cfa189e-a5bf-4c83-82b0-db36b8f3e77d"
    },
    {
        "author": "釋居簡",
        "paragraphs": [
            "見說鴈山頭倒卓，龍湫卷水上層空。",
            "問渠諾矩羅尊者，何故都無一字通。"
        ],
        "title": "示僧",
        "id": "27dee9ad-58a8-4ac3-8492-f1b6782210db"
    },
    {
        "author": "釋居簡",
        "paragraphs": [
            "瀘豈無師萬里尋，壯如五月渡瀘心。",
            "先搜三毒無明種，不動干戈縱又擒。"
        ],
        "title": "示僧",
        "id": "dd273dbb-8e1f-4c8a-a956-9db16191b096"
    },
    {
        "author": "釋居簡",
        "paragraphs": [
            "顯川曾作山中主，七十二峯環太湖。",
            "曉到西湖太分曉，諸峰還解點頭無。"
        ],
        "tags": [
            "西湖",
            "太湖",
            "洞庭湖"
        ],
        "title": "示洞庭曉上人",
        "id": "d5425200-4157-415d-87e3-51d1f0c0b5b5"
    },
    {
        "author": "釋居簡",
        "paragraphs": [
            "七寶山高聚寶舟，諸蕃舶主總經由。",
            "爾家定海寶無數，何必區區向外求。"
        ],
        "title": "示僧",
        "id": "82a946f1-b790-4172-a659-a521d6236dde"
    },
    {
        "author": "釋居簡",
        "paragraphs": [
            "信心銘與參同契，朱界棋盤字字收。",
            "留得中間元字脚，老來無復辨蹤由。"
        ],
        "title": "僧持癡絕墨跡求語",
        "id": "ef9d5421-0979-4a7a-8e62-0168923e6b84"
    },
    {
        "author": "釋居簡",
        "paragraphs": [
            "夔到恭涪四五州，共他三十六江秋。",
            "南來衲子知多少，那箇隨流解截流。"
        ],
        "title": "四鄉僧求語",
        "id": "296b68d0-de1e-428a-ae33-3641160541a0"
    },
    {
        "author": "釋居簡",
        "paragraphs": [
            "見說矮人多計較，大家知道不曾藏。",
            "只將丈六金襴掛，莫與諸方論短長。"
        ],
        "title": "矮僧求頌",
        "id": "8adf009c-df04-4679-916b-3b4efa3efbc9"
    },
    {
        "author": "釋居簡",
        "paragraphs": [
            "善財去後無消息，重到華嚴更幾人。",
            "爾向那邊重到此，爲吾拈却故園春。"
        ],
        "title": "示僧",
        "id": "a18b778c-642d-44a7-84ec-8428386f9b34"
    },
    {
        "author": "釋居簡",
        "paragraphs": [
            "近時直指似蘭亭，棗木梅花總不真。",
            "哮本不逃蕭翼眼，諸方亦有姓蕭人。"
        ],
        "title": "示僧",
        "id": "3766d391-8325-4daf-9b1f-abd09793c48e"
    },
    {
        "author": "釋居簡",
        "paragraphs": [
            "千載霜苓孕屈盤，虐風饕雪不知難。",
            "客來莫話西來意，添箇蒲團話歲寒。"
        ],
        "title": "柏堂",
        "id": "0ad34e5a-92d8-4d77-8867-fc2f1992e453"
    },
    {
        "author": "釋居簡",
        "paragraphs": [
            "嵌巖礧砢無津潤，踞地盤空隠霧深。",
            "萬竅怒號從定起，試聽枯木裏龍吟。"
        ],
        "title": "枯山",
        "id": "4c4fd5e4-f897-4028-bb97-ae64c067ded9"
    },
    {
        "author": "釋居簡",
        "paragraphs": [
            "大鐵圍連小鐵圍，此巖應是此分支。",
            "是中別有三禪樂，弗是曾來可得知。"
        ],
        "title": "鐵巖",
        "id": "f12a8903-7a80-4d65-b243-a8b478a6f91f"
    },
    {
        "author": "釋居簡",
        "paragraphs": [
            "寸地了無凹凸處，不容剗削豈容耕。",
            "從生至死如周道，凡聖從教一路行。"
        ],
        "title": "砥堂",
        "id": "1e939bcc-325e-4a49-a862-382d64c6605d"
    },
    {
        "author": "釋居簡",
        "paragraphs": [
            "收雨嶺雲隨所住，含風淵水偶然回。",
            "虛懷任性如雲水，閒裏徒將日月催。"
        ],
        "title": "寓適",
        "id": "59c64e81-7c8c-4458-b767-ccdc92629ad4"
    },
    {
        "author": "釋居簡",
        "paragraphs": [
            "東山不管諸莊旱，無人領話最憂深。",
            "兒孫漸漸生涯別，翻笑當年錯用心。"
        ],
        "title": "示徒",
        "id": "7404341c-626c-482d-997e-45fd469633c9"
    },
    {
        "author": "釋居簡",
        "paragraphs": [
            "直上南山落髮歸，不傳心法不傳衣。",
            "衣盂自是閑家具，別有生涯爾合知。"
        ],
        "title": "示徒弟",
        "id": "b97a5191-aa48-4928-b753-9c5109fa9fe8"
    },
    {
        "author": "釋居簡",
        "paragraphs": [
            "諸方已自懶相酬，有甚工夫綴襪頭。",
            "要向折鐺煨死飯，截流過了復隨流。"
        ],
        "title": "悼越州空首座  其一",
        "id": "91072d5c-458a-4a3c-90a8-a737361d28b8"
    },
    {
        "author": "釋居簡",
        "paragraphs": [
            "生畏人知死便燒，何須書偈費譊譊。",
            "當時若受常師記，底用傍人爲解嘲。"
        ],
        "title": "悼越州空首座  其二",
        "id": "f35a9bcf-e1c1-4c7e-9fbf-f3671d4336c9"
    },
    {
        "author": "釋居簡",
        "paragraphs": [
            "白髮垂垂儘入期，無人不笑此翁癡。",
            "人間五欲波瀾闊，真懺何曾有盡時。"
        ],
        "title": "寄南翔遠講主  其一",
        "id": "ddbb9fd4-0a36-42bc-acc4-7fbfcc44a5b6"
    },
    {
        "author": "釋居簡",
        "paragraphs": [
            "趁此身輕未死前，兩忘隆暑與祁寒。",
            "從頭打併東西了，車軸花中占一單。"
        ],
        "title": "寄南翔遠講主  其二",
        "id": "aac183d4-ac49-4b88-963b-b8cfcde752fd"
    },
    {
        "author": "釋居簡",
        "paragraphs": [
            "善法堂傾法不傾，欲支一木要重新。",
            "行看堂下如雲擁，孰謂今無老斲輪。"
        ],
        "title": "彰教建法堂",
        "id": "b10e0404-7ce4-4477-9440-bdd234a9b901"
    },
    {
        "author": "釋居簡",
        "paragraphs": [
            "夢中無字法門開，藏海雲濤詐望崖。",
            "須信矮人多計較，逢人只道不曾齋。"
        ],
        "title": "相藏主往景山看藏經",
        "id": "6d72e84a-3d21-4df7-9d0e-6cfe7e8a3167"
    },
    {
        "author": "釋居簡",
        "paragraphs": [
            "十三萬部粲芬陁，奈爾猶存數量何。",
            "回向是真精進處，動人春色不須多。"
        ],
        "title": "昌誦蓮經一日十二部滿十三萬部",
        "id": "805c153e-18f7-409b-b021-cccde0c79704"
    },
    {
        "author": "釋居簡",
        "paragraphs": [
            "笑中曾捋鬼頭巾，說甚瞿曇鬼眼睛。",
            "附子天雄州土外，自餘都是箇般僧。"
        ],
        "title": "綿州演兄歸鄉  其一",
        "id": "c9f917df-4b99-42ef-8e0e-c050226f327d"
    },
    {
        "author": "釋居簡",
        "paragraphs": [
            "南方攪吵叢林徧，西蜀來歸呈舊面。",
            "相逢道伴若交肩，掣電之機徒劈箭。"
        ],
        "title": "綿州演兄歸鄉  其二",
        "id": "dfc0cf4f-e874-49fa-9b83-86250b79e6ae"
    },
    {
        "author": "釋居簡",
        "paragraphs": [
            "梁普通年雪砌深，有人立雪覓安心。",
            "何如瞥轉單于調，一鼓猊弦絕衆音。"
        ],
        "title": "寄照長老",
        "id": "01b267d1-83d1-4699-a72c-eff7d26d6ceb"
    },
    {
        "author": "釋居簡",
        "paragraphs": [
            "死火何妨且活埋，傍城傍郭采無柴。",
            "家風不與疎山別，莫是遭他受記來。"
        ],
        "title": "化柴",
        "id": "693a0bd1-e9f5-41e1-9e20-f1bfb87238e5"
    },
    {
        "author": "釋居簡",
        "paragraphs": [
            "無識無知五十三，勞佗童子遍咨參。",
            "朝來靈隠羅齋去，添得從前滿面慚。"
        ],
        "title": "靈隠散知識會首求頌",
        "id": "750b6a16-bcb4-41cb-abf8-b8a1e694a9df"
    },
    {
        "author": "釋居簡",
        "paragraphs": [
            "勇猛身心斷一支，腕頭無數火星飛。",
            "毗盧處處開樓閣，徒效齊腰立雪時。"
        ],
        "title": "斷臂化士求語",
        "id": "908c0c90-25be-4a76-b74b-b83018095c2d"
    },
    {
        "author": "釋居簡",
        "paragraphs": [
            "三載歸來打葛藤，打成秋水水無痕。",
            "脇尊者睡長開眼，脇亦何曾印簟紋。"
        ],
        "title": "謝簟化主",
        "id": "de5ce78c-65da-4555-8669-fcaddd0b8629"
    },
    {
        "author": "釋居簡",
        "paragraphs": [
            "解結冬年辦四齋，赤洪崖打白洪崖。",
            "信心檀越家家是，只告諸天次第排。"
        ],
        "title": "化齋",
        "id": "328f2cec-1d0a-45b3-a669-bde210c3f915"
    },
    {
        "author": "釋居簡",
        "paragraphs": [
            "千間百堵盡飛灰，見說恩光早晚回。",
            "覩史夜摩新樣範，定隨叢玉下天來。"
        ],
        "title": "道場火後化緣",
        "id": "a9c41f6d-3866-44a7-be26-a2e09e3649c7"
    },
    {
        "author": "釋居簡",
        "paragraphs": [
            "試看大扣大鳴時，出冶頑銅亦自奇。",
            "弗是神通非妙用，虎巖爐鞴只如斯。"
        ],
        "title": "化鍾",
        "id": "809e6584-21d4-453e-a5d8-d1bfcecc9732"
    },
    {
        "author": "釋居簡",
        "paragraphs": [
            "雪峰道底曾知有，已落曾郎陷虎機。",
            "若也諸人得受用，何須二子下針錐。"
        ],
        "title": "化桶",
        "id": "1f515591-5f65-4a04-bcd7-ea9e0505f1ba"
    },
    {
        "author": "釋居簡",
        "paragraphs": [
            "塵埃千里走長淮，要覓袈裟裹草鞋。",
            "盡洗淮山當日恨，好將諸祖一坑埋。"
        ],
        "title": "行者往淮南求僧",
        "id": "392ed45e-a4bb-4d35-91dc-902dc15be565"
    },
    {
        "author": "釋居簡",
        "paragraphs": [
            "天源流入梵王家，出斗何曾有跳蝦。",
            "拈却債根除却病，莫教話墮似師爺。"
        ],
        "title": "趙希旦求頌化錢還度牒債",
        "id": "406c0367-663e-4903-b0f2-951d6952fd2e"
    },
    {
        "author": "釋居簡",
        "paragraphs": [
            "紙上陳言六萬餘，一音清徹夜堂虛。",
            "逢人若問經頭字，但道從來不識書。"
        ],
        "title": "行者念蓮經求頌",
        "id": "67444afe-ebf7-4389-a34f-7fa4395aa8d2"
    },
    {
        "author": "釋居簡",
        "paragraphs": [
            "好將長劍割髭鬚，頭上蓬蓬亦剗除。",
            "辦取一生都弗會，聽佗會底費分疎。"
        ],
        "title": "行者求頌",
        "id": "3403cfa5-9efb-4ac9-94a4-63e8a7f466fc"
    },
    {
        "author": "釋居簡",
        "paragraphs": [
            "若見孤雲與老開，款從囚口錄將來。",
            "須知北磵無涓滴，但道親曾探水回。"
        ],
        "title": "送僧見孤雲掩室",
        "id": "6bf31e6b-0dc8-42aa-9c7c-cef69608dde9"
    },
    {
        "author": "釋居簡",
        "paragraphs": [
            "塵中埋沒大經卷，要出此經須破塵。",
            "識得此經無一字，百千萬遍一般春。"
        ],
        "title": "看經僧求語",
        "id": "e3998e5b-58be-41e9-a97f-0245808b7cd8"
    },
    {
        "author": "釋居簡",
        "paragraphs": [
            "借得山翁一字名，切須作福保長生。",
            "要知閩蜀同風句，爲我提撕折脚鐺。"
        ],
        "title": "簡沙彌",
        "id": "35cca50b-a516-48a1-a32a-db5d7160d00e"
    },
    {
        "author": "釋居簡",
        "paragraphs": [
            "許玄度至歌來暮，多寶尊臨便放光。",
            "况是太平無事日，人中王敬法中王。"
        ],
        "title": "修塔",
        "id": "c96d5ca0-fd4a-434a-a0c6-29f70ce9b83a"
    },
    {
        "author": "釋居簡",
        "paragraphs": [
            "大圓覺海勝伽藍，七佛之師首發譚。",
            "引得上乘菩薩子，大光明藏作同參。"
        ],
        "title": "圓覺會首求頌",
        "id": "eb0d63c6-dcab-4156-8fde-552282473f56"
    },
    {
        "author": "釋居簡",
        "paragraphs": [
            "邪法難扶只自諳，東西不辨作司南。",
            "輸佗勝樂無玄解，禪板蒲團老住庵。"
        ],
        "title": "寄勝樂居士",
        "id": "ae7cec75-caee-4c0d-ad37-34e72235f965"
    },
    {
        "author": "釋居簡",
        "paragraphs": [
            "鍊得精明富絕隣，人間天上散閑人。",
            "去年貧與今年別，未必香嚴有此貧。"
        ],
        "title": "寄了菴居士",
        "id": "9e0aa3f8-e630-4819-b8da-67f710808e69"
    },
    {
        "author": "釋居簡",
        "paragraphs": [
            "昔聞萬法誰爲侶，不覺連聲叫了暉。",
            "想見老來新活計，不將三點作圓伊。"
        ],
        "title": "寄暉道友",
        "id": "7dfef98a-174a-406a-845d-68f1c54d57d5"
    },
    {
        "author": "釋居簡",
        "paragraphs": [
            "凈極光通跬步初，謹終宜密不宜疎。",
            "掌中穢濁三千剎，覷定根源著一鋤。"
        ],
        "title": "送言道士",
        "id": "ce869415-6c18-4f8b-b8ff-445e90935d9a"
    },
    {
        "author": "釋居簡",
        "paragraphs": [
            "平高就下得其宜，出谷遷喬只舊蹊。",
            "天上好風人不見，共觀百草一頭低。"
        ],
        "title": "寄逸長老",
        "id": "43b1c979-4366-41ac-b089-46937894ea73"
    },
    {
        "author": "釋居簡",
        "paragraphs": [
            "鐺煮乾坤不作難，至神至妙弗相謾。",
            "回頭總在乾坤裏，畢竟鐺從底處安。"
        ],
        "title": "送楊知官",
        "id": "85733e2a-ee54-406c-adc5-1bfed8f98967"
    },
    {
        "author": "釋居簡",
        "paragraphs": [
            "夔峽希聲洞杳微，賞音猶笑武當遲。",
            "靈蛇束破玄龜殻，應恨從前骨裹皮。"
        ],
        "title": "送夔州何道士",
        "id": "d99c6172-6748-4eb9-b661-7eed396dedf5"
    },
    {
        "author": "釋居簡",
        "paragraphs": [
            "一毛頭上寶王剎，百億毛頭三昧門。",
            "抹過頂門猶欠在，要須剗草盡除根。"
        ],
        "title": "浄髮人求頌",
        "id": "8d36b6bc-45bf-4261-91c5-2cd94102d969"
    },
    {
        "author": "釋居簡",
        "paragraphs": [
            "平常退一步行時，渾似輸機國手棋。",
            "成就自家行履處，路逢巇嶮亦平夷。"
        ],
        "title": "道友求頌",
        "id": "5a3d40c8-dce8-4b9d-ac47-2328ee1a7ddc"
    },
    {
        "author": "釋居簡",
        "paragraphs": [
            "門前來往沸笙簫，門裏何曾厭寂寥。",
            "我欲燒燈看佛面，莫將風雨罷元宵。"
        ],
        "title": "幹元宵燈",
        "id": "7edd0a27-f3c4-4020-8dd0-9bab4ad69845"
    },
    {
        "author": "釋居簡",
        "paragraphs": [
            "一會靈山未陸沈，紛然血指痛連心。",
            "比丘身在普門品，空向指頭尖上尋。"
        ],
        "title": "行者刺血寫蓮經求語",
        "id": "add15433-2fe1-4e20-8e37-5065519bfff8"
    },
    {
        "author": "釋居簡",
        "paragraphs": [
            "袖間束手不知寒，炙手從他向熱官。",
            "除却火爐頭上事，別無分付越州端。"
        ],
        "title": "端炭頭求語",
        "id": "7b937d82-6831-4d90-a377-8436234e5243"
    },
    {
        "author": "釋居簡",
        "paragraphs": [
            "葛藤本子燎無餘，正好忘筌復縱魚。",
            "便是太平無事日，如何又倩十人書。"
        ],
        "title": "十人書經",
        "id": "579751f9-6845-442f-98cf-b716c4b36328"
    },
    {
        "author": "釋居簡",
        "paragraphs": [
            "層層疊疊爛銀堆，無蒂無根卷復開。",
            "猶有壯心誅旱魃，出山爲雨却歸來。"
        ],
        "title": "藏雲",
        "id": "7db1aef7-3f5f-4f1d-80bf-a7cda98e4397"
    },
    {
        "author": "釋居簡",
        "paragraphs": [
            "不覺擔泉带月歸，三生舊話水濱知。",
            "更酬十二年前約，何似晴簷一笑時。"
        ],
        "title": "書三生石畫圖",
        "id": "08c7daf1-093b-4bd4-b72d-bec3f5be691f"
    },
    {
        "author": "釋居簡",
        "paragraphs": [
            "未達其源，十分成現。",
            "若是其源，豈無方便。",
            "後箭尤深，何如前箭。",
            "鐵壁銀山通一線。"
        ],
        "title": "其源",
        "id": "026fd7f4-d466-4740-a888-fa4331c6fc9c"
    },
    {
        "author": "釋居簡",
        "paragraphs": [
            "曩時隨我起鄞江，望我山靈與徑雙。",
            "狡兔有時平地起，莫於舊處守枯樁。"
        ],
        "title": "行者求頌",
        "id": "9a5c52fe-d3fd-4f35-88a7-43af898be7aa"
    },
    {
        "author": "釋居簡",
        "paragraphs": [
            "笑將三應謾癡絕，老賊豩哉詐受謾。",
            "聽爾情忘恩義斷，珊瑚枝上月團團。"
        ],
        "title": "天童俊侍者求頌",
        "id": "f5768103-85de-41e6-bb57-3c75e98683d7"
    },
    {
        "author": "釋居簡",
        "paragraphs": [
            "先生眸子碧於秋，把我形容內外搜。",
            "我有未生前面目，擬於何處說來由。"
        ],
        "title": "相士求語",
        "id": "ae9961fc-e804-4b02-90b1-cf6607a7c37b"
    },
    {
        "author": "釋居簡",
        "paragraphs": [
            "不去選官來選佛，有心作佛已非真。",
            "丈夫別有翀天志，肯學佗家不正因。"
        ],
        "title": "求僧",
        "id": "66bae164-a6ee-4b41-bf5a-994ca2fbd95c"
    },
    {
        "author": "釋居簡",
        "paragraphs": [
            "汝向誰家悟此機，有誰相委破顔時。",
            "若提金色頭陁話，後二千年尚皺眉。"
        ],
        "title": "笑堂",
        "id": "debb5008-6e99-472e-b655-f863be6a94b9"
    },
    {
        "author": "釋居簡",
        "paragraphs": [
            "絕楊合爲揚雄嘆，無子當於伯道哀。",
            "尚有曾元養曾子，少寬夫子哭顔回。"
        ],
        "title": "竹坡丘知府哭子以偈寄之",
        "id": "d9f1a398-a401-4694-8da7-b77563343f1c"
    },
    {
        "author": "釋居簡",
        "paragraphs": [
            "倚福修慧，深丹濃翠。",
            "倚慧修福，砌錦層縠。",
            "福慧兩全，衆彩明鮮。",
            "紫不亂朱，縞不礙玄。",
            "惟茜惟碧，參鱗差翼。",
            "空王座上，一片如織。",
            "善哉命婦，巧思精究。",
            "勸化諸女，如出一手。",
            "惟此命婦，諸善女人。",
            "於壽域中，克康克寧。",
            "女子有行，歸寧母家。",
            "載殞淑身，發明心花。"
        ],
        "title": "趙郡王施鬬綵法被薦女因爲說偈",
        "id": "11dd8dde-4591-4af2-8417-7d42b65a1cd6"
    },
    {
        "author": "釋居簡",
        "paragraphs": [
            "壞庵老牛老捏怪，剛把虛空立疆界。",
            "不知燒作一聚灰，問云此怪壞不壞。",
            "今猶不死亦不燒，掩息弗與生同條。",
            "苕溪清印故山月，一點靈犀通夜遥。",
            "倒剎拈花各三昧，會底不知渠不會。",
            "珊瑚樹林日杲杲，東倒何妨復西攂。"
        ],
        "title": "寄壞庵",
        "id": "65c1d581-5361-412a-b754-8e0dc8f3e19a"
    },
    {
        "author": "釋居簡",
        "paragraphs": [
            "趁鼠入角，吹糠著米。",
            "直下翻身，劍去久矣。"
        ],
        "title": "偈頌一百三十三首  其一",
        "id": "7577c765-9f5c-45f0-a300-261b36d2882d"
    },
    {
        "author": "釋居簡",
        "paragraphs": [
            "信脚行，信口道，一步登高，全身入草。",
            "知心若解相扶，好把禪床靠倒。"
        ],
        "title": "偈頌一百三十三首  其二",
        "id": "cd470706-2e50-4d32-9753-5d39f9e3527a"
    },
    {
        "author": "釋居簡",
        "paragraphs": [
            "面門一思，長時無間。",
            "便與麽去，討甚麽盌。",
            "得路塞路，看樓打樓。",
            "攀緣四天下，屋裏販楊州。"
        ],
        "title": "偈頌一百三十三首  其三",
        "id": "5d0fdf20-3740-41a1-a559-3edd21616740"
    },
    {
        "author": "釋居簡",
        "paragraphs": [
            "無愧於心對聖僧，不圖人愛愛人憎。",
            "打刀不是并州鐵，誰與諸方剪葛藤。"
        ],
        "title": "偈頌一百三十三首  其四",
        "id": "e4afa5e6-f27b-4483-a3e5-544e34686222"
    },
    {
        "author": "釋居簡",
        "paragraphs": [
            "以大圓覺爲我伽藍，身心安居，平等性智。",
            "喫官酒，卧官街，當處死，當處埋。",
            "本來無位次，何用强安排。"
        ],
        "title": "偈頌一百三十三首  其五",
        "id": "556d7047-668b-4a80-9283-69989154f7c8"
    },
    {
        "author": "釋居簡",
        "paragraphs": [
            "七寶蓮花品字開，一花一葉一樓臺。",
            "水禽啼在深花裏，花在水禽啼處開。"
        ],
        "title": "偈頌一百三十三首  其六",
        "id": "bef02586-5c3d-4418-b5eb-e54cbf8d88cb"
    },
    {
        "author": "釋居簡",
        "paragraphs": [
            "還債金輪種，陳年甘蔗苗。",
            "九龍翻雪浪，滴水也難消。"
        ],
        "title": "偈頌一百三十三首  其七",
        "id": "b175dcf4-6d61-412e-a8c2-cd9a1277eb14"
    },
    {
        "author": "釋居簡",
        "paragraphs": [
            "師子當門，誰敢覷著。",
            "仁義道中，放過一著。"
        ],
        "title": "偈頌一百三十三首  其八",
        "id": "ba404244-da23-4507-a035-59bc9e3a8268"
    },
    {
        "author": "釋居簡",
        "paragraphs": [
            "節外生枝，劣中取勝。",
            "輟己爲人，無乃太甚。"
        ],
        "title": "偈頌一百三十三首  其九",
        "id": "fe731dd6-c515-49e7-b0a6-99a76c134dee"
    },
    {
        "author": "釋居簡",
        "paragraphs": [
            "黄梅七百，如龍爭珠。",
            "因甚今日，劫在這裏。",
            "爭之不足，讓之有餘。"
        ],
        "title": "偈頌一百三十三首  其一○",
        "id": "08a540b5-ac76-48f8-b48e-5e2b564afedc"
    },
    {
        "author": "釋居簡",
        "paragraphs": [
            "從來不解强安排，擲地金聲破草鞋。",
            "無位真人無面目，何妨運水及搬柴。"
        ],
        "title": "偈頌一百三十三首  其一一",
        "id": "e89228b9-1f5d-49ba-a613-f6cb5ec22567"
    },
    {
        "author": "釋居簡",
        "paragraphs": [
            "試問卧雲深處客，不知何以答升平。",
            "蕩然至化難逃避，萬里堯天一點雲。"
        ],
        "title": "偈頌一百三十三首  其一二",
        "id": "cf9c8810-a8e1-44c8-a887-73769d4327c3"
    },
    {
        "author": "釋居簡",
        "paragraphs": [
            "枯木寒灰，銅崖鐵壁。",
            "春到無痕，春歸無跡。",
            "桃花紅，李花白。",
            "明眼人前，一場狼藉。"
        ],
        "title": "偈頌一百三十三首  其一三",
        "id": "814400de-7a41-499c-83fe-f152250c5331"
    },
    {
        "author": "釋居簡",
        "paragraphs": [
            "初於聞中，入流忘所。",
            "圓通路絕，滿面塵埃。",
            "洞門無鎖鑰，俗客不曾來。"
        ],
        "title": "偈頌一百三十三首  其一四",
        "id": "c5e84d19-6237-4978-bb33-6675ac95ba3d"
    },
    {
        "author": "釋居簡",
        "paragraphs": [
            "學道如鑽火，逢煙未可休。",
            "直待金星現，曹門取鄭州。"
        ],
        "title": "偈頌一百三十三首  其一五",
        "id": "a0e002e1-5ea8-4637-8cec-8c3642a893fb"
    },
    {
        "author": "釋居簡",
        "paragraphs": [
            "鼎湖龍去不知還，遥想清都虎豹閑。",
            "欲借剛風朝紫闕，九天閶闔正開關。"
        ],
        "title": "偈頌一百三十三首  其一六",
        "id": "bddee133-c4f0-4285-bfac-cb98e9611469"
    },
    {
        "author": "釋居簡",
        "paragraphs": [
            "晷運推移，日南長至。",
            "應時納祜，看樓打樓。",
            "群陰消剝盡，特地一場愁。"
        ],
        "title": "偈頌一百三十三首  其一七",
        "id": "1fa7d867-609b-4df0-b392-be0cc1f35d8e"
    },
    {
        "author": "釋居簡",
        "paragraphs": [
            "六年勤苦竟何如，爲問君王記得無。",
            "直下雖知難抵諱，到頭終不受塗糊。"
        ],
        "title": "偈頌一百三十三首  其一八",
        "id": "7171051b-f3d7-4a50-a0bf-69539e8832f0"
    },
    {
        "author": "釋居簡",
        "paragraphs": [
            "三到投子，含元殿裏。",
            "九上洞山，更覓長安。",
            "自從夜雪擁鰲山，一度思量一度寒。"
        ],
        "title": "偈頌一百三十三首  其一九",
        "id": "10507c5a-bf39-4dba-a7f2-dcfe5cf09db8"
    },
    {
        "author": "釋居簡",
        "paragraphs": [
            "窮廝煎，餓廝吵。",
            "古岸風高，玉壺春曉。"
        ],
        "title": "偈頌一百三十三首  其二○",
        "id": "ae685520-9d17-4891-b6b4-b9211e11e91e"
    },
    {
        "author": "釋居簡",
        "paragraphs": [
            "今日中夏了也，畢竟事作麽生。",
            "當陽一機，轉身一步。",
            "左右逢原，了無回互。",
            "本等牧牛人，何曾頭角露。"
        ],
        "title": "偈頌一百三十三首  其二一",
        "id": "c0e07aaa-0190-4f9f-ac34-23b3a7689546"
    },
    {
        "author": "釋居簡",
        "paragraphs": [
            "千年父祖舊田疇，萬寶垂成及早收。",
            "無底鉢盂開口笑，聖凡一等飽齁齁。"
        ],
        "title": "偈頌一百三十三首  其二二",
        "id": "f9a02331-212b-47b8-8e0a-70e2f1448e4d"
    },
    {
        "author": "釋居簡",
        "paragraphs": [
            "天中天，聖中聖。",
            "贊不及，述不盡。",
            "四海九州，一印印定。"
        ],
        "title": "偈頌一百三十三首  其二三",
        "id": "6f904449-3408-4ea0-b12a-2743786fae69"
    },
    {
        "author": "釋居簡",
        "paragraphs": [
            "今日開爐，報恩隨例。",
            "火筯香匙，各有節制。",
            "若待豆爆冷灰，未免遞相鈍置。",
            "識火色，辨風旨。",
            "曲突徙薪，已落第二。"
        ],
        "title": "偈頌一百三十三首  其二四",
        "id": "eb0ad5a6-a9b8-400f-9bc3-2361c2404d88"
    },
    {
        "author": "釋居簡",
        "paragraphs": [
            "一大藏教，總是魔說。",
            "日可冷，月可熱。",
            "是假易除，是真難滅。"
        ],
        "title": "偈頌一百三十三首  其二五",
        "id": "aa07db66-3926-4a5d-bef6-1f0a06768a56"
    },
    {
        "author": "釋居簡",
        "paragraphs": [
            "亂山裹雪玉崔嵬，萬行門庭八字開。",
            "惆悵善財歸去後，寥寥不見一人來。"
        ],
        "title": "偈頌一百三十三首  其二六",
        "id": "17b10682-ad06-4fac-bd18-8bf31b387b47"
    },
    {
        "author": "釋居簡",
        "paragraphs": [
            "華鯨吼月，虛籟沈秋。",
            "裂破玄關了，隨流復入流。"
        ],
        "title": "偈頌一百三十三首  其二七",
        "id": "ab18cea6-e678-4516-b7dc-eeca9f75bc49"
    },
    {
        "author": "釋居簡",
        "paragraphs": [
            "南來底下載，北來底上載。",
            "月白風清，太湖無蓋。"
        ],
        "tags": [
            "太湖"
        ],
        "title": "偈頌一百三十三首  其二八",
        "id": "8d6e1527-cc4f-464b-879a-bba7611b1bf3"
    },
    {
        "author": "釋居簡",
        "paragraphs": [
            "窮廝煎，餓廝炒。",
            "東家兒啼，西家婦笑。",
            "暗寫愁腸，善說法要。",
            "良哉觀世音，郎當也不少。"
        ],
        "title": "偈頌一百三十三首  其二九",
        "id": "b0e71017-b718-4390-a198-d796f2a12566"
    },
    {
        "author": "釋居簡",
        "paragraphs": [
            "曲吹徹，鼓皮穿。",
            "夜深人靜，燈盌油乾。",
            "一道神光萬境閑。"
        ],
        "title": "偈頌一百三十三首  其三○",
        "id": "8f981d55-cc1d-49c8-ac65-cd714230c82e"
    },
    {
        "author": "釋居簡",
        "paragraphs": [
            "纔生便剗，不得一半。",
            "失之東隅，桑榆已晚。"
        ],
        "title": "偈頌一百三十三首  其三一",
        "id": "4b81af65-44fe-4732-b949-35fd434c3519"
    },
    {
        "author": "釋居簡",
        "paragraphs": [
            "非不非，是不是。",
            "無事困人心，莫將無事會。"
        ],
        "title": "偈頌一百三十三首  其三二",
        "id": "303c5760-6462-48e4-b14d-8b6a3715d317"
    },
    {
        "author": "釋居簡",
        "paragraphs": [
            "薤露凄凉亦可憐，白楊丹旐去翩翩。",
            "哀哀聲裏無消息，打著南邊動北邊。"
        ],
        "title": "偈頌一百三十三首  其三三",
        "id": "e10b72ba-c8bb-44a5-ba1c-e9e01853bfb4"
    },
    {
        "author": "釋居簡",
        "paragraphs": [
            "病來病去無聊頼，及至除根病轉多。",
            "事久多變，年老成魔。",
            "看它此去又如何。"
        ],
        "title": "偈頌一百三十三首  其三四",
        "id": "d8b0fc68-97e9-4a29-adc2-15f2ccacb5e7"
    },
    {
        "author": "釋居簡",
        "paragraphs": [
            "隻手擡，隻手搦。",
            "毫釐有差，天地懸隔。"
        ],
        "title": "偈頌一百三十三首  其三五",
        "id": "ab0973af-7019-4694-95ce-1aae9f4aff2c"
    },
    {
        "author": "釋居簡",
        "paragraphs": [
            "餘二即非真，惟此一事實。",
            "密在汝邊，我說不密。"
        ],
        "title": "偈頌一百三十三首  其三六",
        "id": "3a174d20-98fe-491d-bcb8-3157b27b0551"
    },
    {
        "author": "釋居簡",
        "paragraphs": [
            "諸方說禪，地藏種田。",
            "西余門下，又却不然。",
            "饑來喫飯，困來打眠。",
            "不是知音者，徒勞話歲寒。"
        ],
        "title": "偈頌一百三十三首  其三七",
        "id": "3d982f30-3fba-4747-babc-27c7d556c51b"
    },
    {
        "author": "釋居簡",
        "paragraphs": [
            "十四年，四月一。",
            "流水無情，落花無跡。",
            "一句了然超百億，莫待當來問彌勒。"
        ],
        "title": "偈頌一百三十三首  其三八",
        "id": "9c7dc2c0-bafc-4a54-8752-d975726b4a88"
    },
    {
        "author": "釋居簡",
        "paragraphs": [
            "汲井花水，煮薔薇露，清浄法身遭點污。",
            "活戾世界，一年一度。"
        ],
        "title": "偈頌一百三十三首  其三九",
        "id": "7365ebb9-a067-43bf-a4f7-313ca3b01328"
    },
    {
        "author": "釋居簡",
        "paragraphs": [
            "三分光陰二早過，向下文長。",
            "靈臺一點不揩磨，彼自無瘡。",
            "貪生逐日區區去，終日茫茫。",
            "喚不回頭爭奈何。"
        ],
        "title": "偈頌一百三十三首  其四○",
        "id": "81712a9b-3c96-4544-b6cb-4b6085256d0a"
    },
    {
        "author": "釋居簡",
        "paragraphs": [
            "三月十五，落花飛絮。",
            "業識茫茫，無本可據。",
            "把得定，作得主。",
            "伶俐衲僧，不恁麽去。"
        ],
        "title": "偈頌一百三十三首  其四一",
        "id": "f469547c-e82e-4305-9738-1fd4aa398cf6"
    },
    {
        "author": "釋居簡",
        "paragraphs": [
            "晃晃在心目，昭昭居色塵。",
            "莫將銀世界，喚作假銀城。"
        ],
        "title": "偈頌一百三十三首  其四二",
        "id": "607e6252-f40f-417e-a237-87c3bacb3988"
    },
    {
        "author": "釋居簡",
        "paragraphs": [
            "跛跛挈挈，百醜千拙。",
            "鬭諸方勝，勝諸方劣。"
        ],
        "title": "偈頌一百三十三首  其四三",
        "id": "d87dc06d-381f-4e0a-adc4-e94beed92555"
    },
    {
        "author": "釋居簡",
        "paragraphs": [
            "瞿曇幾箇舌頭，衆會幾箇眼睛。",
            "頭頭物物，剎剎塵塵。",
            "自瞞猶自可，最苦是瞞人。"
        ],
        "title": "偈頌一百三十三首  其四四",
        "id": "57c87f90-371d-4b53-88ea-8a3fc112de4d"
    },
    {
        "author": "釋居簡",
        "paragraphs": [
            "是佛亦拜，是魔亦拜。",
            "大膽小心，不妨忒煞。"
        ],
        "title": "偈頌一百三十三首  其四五",
        "id": "134785d0-1645-4796-8c32-79416e8e24fd"
    },
    {
        "author": "釋居簡",
        "paragraphs": [
            "目前機，摩竭令。",
            "無法商量，一印印定。"
        ],
        "title": "偈頌一百三十三首  其四六",
        "id": "eab43fa4-5929-4a3d-9465-0a7c0c9de647"
    },
    {
        "author": "釋居簡",
        "paragraphs": [
            "衲僧家，不瀟洒。",
            "嫌人贊，愛人駡。",
            "無諍三昧，知音者寡。",
            "三昧即且置，如何是無諍。",
            "客來須接，賊來須打。",
            "浪宕樓頭無藉在，零丁利帝可憐生。",
            "惡叉聚是此中人，佛子住非他處成。"
        ],
        "title": "偈頌一百三十三首  其四七",
        "id": "88cec5d8-aa4a-43c7-a900-5fcbe8858c43"
    },
    {
        "author": "釋居簡",
        "paragraphs": [
            "佛真法身，抵死謾生。",
            "自沽村酒，自把磁瓶。",
            "却著衫來作主人。"
        ],
        "title": "偈頌一百三十三首  其四八",
        "id": "1f2a7ee7-9737-4996-b0ba-5a3008b1bbce"
    },
    {
        "author": "釋居簡",
        "paragraphs": [
            "擬破一微塵，分明昧此經。",
            "如何破經卷，出此一微塵。"
        ],
        "title": "偈頌一百三十三首  其四九",
        "id": "77ca6abe-af00-415f-a988-435d6e34a832"
    },
    {
        "author": "釋居簡",
        "paragraphs": [
            "惡星臨照命宮時，雪重山寒眼𥉌癡。",
            "我似釣魚船上客，還將哥邏報君知。"
        ],
        "title": "偈頌一百三十三首  其五○",
        "id": "a3a19a3b-3d95-470d-9a09-6db1371c87e6"
    },
    {
        "author": "釋居簡",
        "paragraphs": [
            "日日雨，夜夜雨。",
            "鎖了日輪，閉了月戶。",
            "稻也壞，麥也壞。",
            "不知者箇壞不壞，問取明州憨布袋。"
        ],
        "title": "偈頌一百三十三首  其五一",
        "id": "d861a074-6d0b-453c-b6b7-ad7828e4b228"
    },
    {
        "author": "釋居簡",
        "paragraphs": [
            "行亦禪，坐亦禪。",
            "饑噇飯，困噇眠。",
            "三到投子，九上洞山，無端掘地覓青天。"
        ],
        "title": "偈頌一百三十三首  其五二",
        "id": "fe0539c2-59e6-4a4b-96dd-4312450a6686"
    },
    {
        "author": "釋居簡",
        "paragraphs": [
            "門對廬山，岸橫湓浦。",
            "把定要津，鴉飛不渡。"
        ],
        "tags": [
            "庐山"
        ],
        "title": "偈頌一百三十三首  其五三",
        "id": "6a7a7081-c887-49c2-b0db-d6ccb1ffaf80"
    },
    {
        "author": "釋居簡",
        "paragraphs": [
            "死便埋，死便埋，本來無位次，僧趁俗安排。",
            "赤洪崖，白洪崖，是我冤家一樣乖，哀哀。"
        ],
        "title": "偈頌一百三十三首  其五四",
        "id": "426ac6ab-93a5-4817-8a1f-7527b2162194"
    },
    {
        "author": "釋居簡",
        "paragraphs": [
            "今日靜悄悄，昨日閙啾啾。",
            "風定花猶落，山更幽。"
        ],
        "title": "偈頌一百三十三首  其五五",
        "id": "780426b2-e2eb-4f0e-b52f-450b0e2bdc13"
    },
    {
        "author": "釋居簡",
        "paragraphs": [
            "肉還父，骨還母。",
            "日西沈，水東注。"
        ],
        "title": "偈頌一百三十三首  其五六",
        "id": "b4450065-dde1-4a8a-8919-e9c576d4c9f6"
    },
    {
        "author": "釋居簡",
        "paragraphs": [
            "從者裏入，向那邊行。",
            "到家消息斷，日午打三更。"
        ],
        "title": "偈頌一百三十三首  其五七",
        "id": "636913ac-3e87-49d9-ae53-08da8c1aee24"
    },
    {
        "author": "釋居簡",
        "paragraphs": [
            "不爲禮，禮必壞。",
            "千人來，萬人拜。",
            "黄面瞿曇，喫者一解。"
        ],
        "title": "偈頌一百三十三首  其五八",
        "id": "53aebc71-f11c-4e96-898b-ffc33f94aa6e"
    },
    {
        "author": "釋居簡",
        "paragraphs": [
            "七縱八橫，千重百匝。",
            "正令全提，是計不納。"
        ],
        "title": "偈頌一百三十三首  其五九",
        "id": "73d56304-1e6a-4070-8b34-d73bd31c2838"
    },
    {
        "author": "釋居簡",
        "paragraphs": [
            "金猊鐵脊鐵腰頑，逐隊隨群屈節難。",
            "要打衲僧門下過，避些炎熱耐些寒。"
        ],
        "title": "偈頌一百三十三首  其六○",
        "id": "30d77ff0-eeb2-4f36-93ea-ec27029e91e4"
    },
    {
        "author": "釋居簡",
        "paragraphs": [
            "據虎頭，收虎尾。",
            "未見其人，第一句下明宗旨。",
            "嘗聞其語，踢起便行，白雲萬里。"
        ],
        "title": "偈頌一百三十三首  其六一",
        "id": "e71d89b7-396a-4903-986d-785419185598"
    },
    {
        "author": "釋居簡",
        "paragraphs": [
            "未發足南方已前，早知錯了底十有五雙。",
            "往往當面諱却，不肯承當。",
            "若不將錯就錯，未免雪上加霜。",
            "我者裏纂節去處，聽他烟棹上瞿塘。"
        ],
        "title": "偈頌一百三十三首  其六二",
        "id": "bcef5b79-b149-4065-821c-d37bca694e53"
    },
    {
        "author": "釋居簡",
        "paragraphs": [
            "浄名有無盡燈法門，後世機巧，取次翻騰。",
            "一燈十鏡，十鏡一燈。",
            "交光相羅。",
            "徵詰無痕。",
            "鏡自鏡，燈自燈，大家吹滅暗中行。"
        ],
        "title": "偈頌一百三十三首  其六三",
        "id": "f31f7172-795f-405f-a937-193119d2489b"
    },
    {
        "author": "釋居簡",
        "paragraphs": [
            "敗闕在雙林，都無跡可尋。",
            "海枯終見底，人死不知心。"
        ],
        "title": "偈頌一百三十三首  其六四",
        "id": "e547040d-02f5-49d2-ab30-aadeeaf46e22"
    },
    {
        "author": "釋居簡",
        "paragraphs": [
            "賊來須打，客來須接。",
            "明慶長老來，打即是，接即是。",
            "若打來不見贓物，若接來未問蹤由，休休，不是冤家不聚頭。"
        ],
        "title": "偈頌一百三十三首  其六五",
        "id": "b65fa37e-c773-4229-b91b-91e53609aee6"
    },
    {
        "author": "釋居簡",
        "paragraphs": [
            "元正啟祚，萬物咸新。",
            "即日伏惟，無位真人。",
            "飽莫喜，饑莫嗔，一日從頭五合陳。"
        ],
        "title": "偈頌一百三十三首  其六六",
        "id": "b3c01fc4-0e41-4f76-be84-660666a10d28"
    },
    {
        "author": "釋居簡",
        "paragraphs": [
            "扁舟兩岸依林樾，蕭蕭兩鬢吹華髮。",
            "萬事不理醉復醒，長占烟波弄明月。"
        ],
        "title": "偈頌一百三十三首  其六七",
        "id": "9750b0be-8013-4841-a3eb-b550c07e66f4"
    },
    {
        "author": "釋居簡",
        "paragraphs": [
            "量才補職，修德養閑。",
            "一動一靜，妙轉機關，輝天鑑地許誰看。"
        ],
        "title": "偈頌一百三十三首  其六八",
        "id": "05420cd2-bf43-4896-aaef-fd2f6fb004be"
    },
    {
        "author": "釋居簡",
        "paragraphs": [
            "虛空無相身，墮地惹埃塵。",
            "不入紅塵裏，馿年洗得清。"
        ],
        "title": "偈頌一百三十三首  其六九",
        "id": "797f83f3-e383-4080-af0d-8d4bd1317fe2"
    },
    {
        "author": "釋居簡",
        "paragraphs": [
            "羅漢山當戶，朝來有聖燈。",
            "藩籬俱剖破，不揀小乘僧。"
        ],
        "title": "偈頌一百三十三首  其七○",
        "id": "de83377e-fab3-450b-884c-e067416ef4bc"
    },
    {
        "author": "釋居簡",
        "paragraphs": [
            "一發中的，百發破的。",
            "碧雲十字路頭，又添三害之一。"
        ],
        "title": "偈頌一百三十三首  其七一",
        "id": "140bfe23-a356-4df2-a0dc-325005b24feb"
    },
    {
        "author": "釋居簡",
        "paragraphs": [
            "日可冷，月可熱，衆魔不能壞真說。",
            "且道如何是真說，三人證龜，定不是鱉。"
        ],
        "title": "偈頌一百三十三首  其七二",
        "id": "62126237-7188-4cc9-9db8-862a8b1f04e3"
    },
    {
        "author": "釋居簡",
        "paragraphs": [
            "十方同聚會，各夢同床。",
            "箇箇學無爲，彼自無瘡。",
            "此是選佛場，蠱毒之鄉。"
        ],
        "title": "偈頌一百三十三首  其七三",
        "id": "06d6c20e-2be2-4e28-a963-ae28dddf6d34"
    },
    {
        "author": "釋居簡",
        "paragraphs": [
            "借婆衫子拜婆年，監木匙挑不上禪。",
            "扶起玉龍轟霹靂，明星猶在九重天。"
        ],
        "title": "偈頌一百三十三首  其七四",
        "id": "aebc2635-ba1d-4a11-8f09-124547938b27"
    },
    {
        "author": "釋居簡",
        "paragraphs": [
            "黄蘗下座，南泉上座。",
            "常州紙貴，一狀領過。"
        ],
        "title": "偈頌一百三十三首  其七五",
        "id": "b31e07e5-337b-4e03-8cff-fefca17de666"
    },
    {
        "author": "釋居簡",
        "paragraphs": [
            "油油，同聲相應，同氣相求。",
            "金簇慣調曾百戰，鐵鞭多力恨無讎。"
        ],
        "title": "偈頌一百三十三首  其七六",
        "id": "d95194da-c898-4283-967f-ad5cf3cb0c74"
    },
    {
        "author": "釋居簡",
        "paragraphs": [
            "露柱通宵守歲兜，燈籠侵早拜年兜。",
            "烏藤趁隊無碑記，跳出禪床左畔兜。",
            "普伸祝頌隨婁搜，享千秋天生富貴。",
            "切忌他求，好消息兜。"
        ],
        "title": "偈頌一百三十三首  其七七",
        "id": "c0115f68-bbb7-4985-b36d-3534e866859c"
    },
    {
        "author": "釋居簡",
        "paragraphs": [
            "人棄我取，人取我與。",
            "弄業識團，無本可據。",
            "毀於佛，謗於法，不入衆數，分明有眼難緇素。"
        ],
        "title": "偈頌一百三十三首  其七八",
        "id": "60fa5d4d-6260-4296-95ab-dd9ffd195462"
    },
    {
        "author": "釋居簡",
        "paragraphs": [
            "未到忘筌地，携籃等跳蝦。",
            "錯行樵子徑，却到葛洪家。"
        ],
        "title": "偈頌一百三十三首  其七九",
        "id": "464378d5-1c07-4bbf-b4b3-963d3e78425c"
    },
    {
        "author": "釋居簡",
        "paragraphs": [
            "魯祖見僧便面壁，平生肝膽向人傾。",
            "潦倒北磵，無背無面。",
            "終不爲君通，任從滄海變。"
        ],
        "title": "偈頌一百三十三首  其八○",
        "id": "1d2be211-8bd0-413a-9e8e-db1119474e8a"
    },
    {
        "author": "釋居簡",
        "paragraphs": [
            "泥猪疥狗，不願生天。",
            "行家滅胡種，成佛待馿年。"
        ],
        "title": "偈頌一百三十三首  其八一",
        "id": "b9e86013-6074-4d26-b6d7-1c6afe0c2d42"
    },
    {
        "author": "釋居簡",
        "paragraphs": [
            "簷頭滴滴，分明歷歷。",
            "明眼衲僧，切忌從者裏入。"
        ],
        "title": "偈頌一百三十三首  其八二",
        "id": "bc70c603-176f-400a-bdd8-b046e363bd04"
    },
    {
        "author": "釋居簡",
        "paragraphs": [
            "長樂宮深漏箭遲，憂家丙夜細思惟。",
            "鐘鳴漏盡龍樓曉，無復鷄人問寢時。"
        ],
        "title": "偈頌一百三十三首  其八三",
        "id": "e6b2baec-286b-4487-aec2-0c641db0a59b"
    },
    {
        "author": "釋居簡",
        "paragraphs": [
            "三月旦，春過半。",
            "胡孫繫露柱，露柱聲聲喚。",
            "南山粲，白石爛，只者一著何曾爛。"
        ],
        "title": "偈頌一百三十三首  其八四",
        "id": "a31f1b6e-5afe-4e34-a70f-37318b6f50b2"
    },
    {
        "author": "釋居簡",
        "paragraphs": [
            "獨釣海山秋，綸竿五十牛。",
            "叮嚀螺與蚌，莫傍釣鰲鈎。"
        ],
        "title": "偈頌一百三十三首  其八五",
        "id": "6eb1565b-4b44-4535-a1a4-66586ebc4f22"
    },
    {
        "author": "釋居簡",
        "paragraphs": [
            "東邊移了復西移，不動尊還有動時。",
            "弗打併他蹲坐處，安知四十九年非。"
        ],
        "title": "偈頌一百三十三首  其八六",
        "id": "35973056-32d9-45c7-b7fe-b33ea214f171"
    },
    {
        "author": "釋居簡",
        "paragraphs": [
            "透骨寒凝眼不開，陽和一點自何來。",
            "六年辛苦都休了，不悟明星是禍胎。"
        ],
        "title": "偈頌一百三十三首  其八七",
        "id": "a28c000d-6cde-4b6b-91ca-b701434bb396"
    },
    {
        "author": "釋居簡",
        "paragraphs": [
            "三應三呼，不辭入草。",
            "罰錢出院，正要話行。",
            "軟頑侍者，孟浪克賓。",
            "數聲羌笛離亭晚，君向瀟湘我向秦。"
        ],
        "title": "偈頌一百三十三首  其八八",
        "id": "d9399cfc-5ac4-48cb-9a95-90d51a3af6f2"
    },
    {
        "author": "釋居簡",
        "paragraphs": [
            "薑杏盃深恨未消，竹篙只作等閑摇。",
            "一從收卷波瀾後，誰在坳堂學弄潮。"
        ],
        "title": "偈頌一百三十三首  其八九",
        "id": "0e9a5b16-a797-4280-9a9c-956caeca2d2c"
    },
    {
        "author": "釋居簡",
        "paragraphs": [
            "莫袖搴旗手，同扶折脚鐺。",
            "高碁放低著，死路活教行。"
        ],
        "title": "偈頌一百三十三首  其九○",
        "id": "9e897356-8271-4ed6-b64b-aeed364fdecb"
    },
    {
        "author": "釋居簡",
        "paragraphs": [
            "一聲哇地便吒哩，突出如斯大闡提。",
            "此土西天起殃害，堂堂洗土不成泥。"
        ],
        "title": "偈頌一百三十三首  其九一",
        "id": "647c6463-9060-4eb6-81c9-a9670ee6c9af"
    },
    {
        "author": "釋居簡",
        "paragraphs": [
            "雪溪一漚滅，輥入龍湫裏。",
            "龍湫攪得渾，六月凍連底。",
            "喝石巖前，菖蒲田裏。",
            "癡人猶戽夜塘水。"
        ],
        "title": "偈頌一百三十三首  其九二",
        "id": "c647fbd1-9f0a-41dd-a86b-a21c31bc6709"
    },
    {
        "author": "釋居簡",
        "paragraphs": [
            "來恨出闕遲，歸嫌入峽遲。",
            "疑今真箇悟，悟昔不曾疑。",
            "南詢是妄，北謁還非。",
            "日暮碧雲合，亂山啼子規。"
        ],
        "title": "偈頌一百三十三首  其九三",
        "id": "5bb7eb11-9ba8-4108-9ab9-22bf3998f5e2"
    },
    {
        "author": "釋居簡",
        "paragraphs": [
            "拙拙，拙盡巧生，一場敗缺。",
            "有時證鱉成龜，驀地證龜成鱉。",
            "諸郎盡解使爺錢，磹窠不肖子，拍手笑掀天，笑他弄到帝王前。"
        ],
        "title": "偈頌一百三十三首  其九四",
        "id": "de579150-e029-46ee-85d2-055b8157dc20"
    },
    {
        "author": "釋居簡",
        "paragraphs": [
            "去年梅，今歲柳。",
            "大地有全功，物物還依舊。",
            "衲子生涯也如舊，頭上青灰三五斗。",
            "臘雪後，春風前。",
            "莫教蹉過钁頭邊。"
        ],
        "title": "偈頌一百三十三首  其九五",
        "id": "12856ee3-7d84-4476-be32-faf352c3209b"
    },
    {
        "author": "釋居簡",
        "paragraphs": [
            "一棹鬼門關，橫飛關外天。",
            "九華天下勝，趁得雪中看。",
            "碧雲暮合，雲與僧閑。",
            "偶爾相逢到此間。"
        ],
        "title": "偈頌一百三十三首  其九六",
        "id": "b94946cf-d926-44d4-8a4f-46698e659a46"
    },
    {
        "author": "釋居簡",
        "paragraphs": [
            "八表歸仁，一人有慶。",
            "樵唱漁歌，拍拍是令。"
        ],
        "title": "偈頌一百三十三首  其九七",
        "id": "edf55cf7-7e19-440b-bd02-c09b3c32ea15"
    },
    {
        "author": "釋居簡",
        "paragraphs": [
            "今朝三月初五，天色半晴半雨。",
            "園林過了清明，無限落花飛絮。",
            "釋迦慳，彌勒富。",
            "絕憐杜宇不知時，啼得血流無用處。"
        ],
        "title": "偈頌一百三十三首  其九八",
        "id": "bd51658d-6999-4437-8a8d-2e71adc78a0e"
    },
    {
        "author": "釋居簡",
        "paragraphs": [
            "半月出去，鼻孔不見眼睛。",
            "一日歸來，眼睛不見鼻孔。"
        ],
        "title": "偈頌一百三十三首  其九九",
        "id": "f0da2e0a-d134-4a35-ae53-d620b6a2fc51"
    },
    {
        "author": "釋居簡",
        "paragraphs": [
            "九旬禁足，是何三昧。",
            "合火成群，東倒西攂。",
            "忽若箭鋒相拄時，突出眼睛，揭却腦蓋，虎巖向他道未在。"
        ],
        "title": "偈頌一百三十三首  其一○○",
        "id": "9912ac89-aba1-4549-8a47-675dc7ed9a8c"
    },
    {
        "author": "釋居簡",
        "paragraphs": [
            "今日因甚，作者模樣。",
            "覿面相呈，當仁不讓。"
        ],
        "title": "偈頌一百三十三首  其一○一",
        "id": "14d9b71f-9310-41f3-b86e-87a76bd02c47"
    },
    {
        "author": "釋居簡",
        "paragraphs": [
            "升九仞之上，吾必與之俱。",
            "極九淵之底，吾亦與之俱。",
            "吾不見時，何不見吾。"
        ],
        "title": "偈頌一百三十三首  其一○二",
        "id": "d46c1cac-d91b-4781-b8eb-0c1be8aeb391"
    },
    {
        "author": "釋居簡",
        "paragraphs": [
            "談玄說妙，落在今時，瓠子落蘇那得知。"
        ],
        "title": "偈頌一百三十三首  其一○三",
        "id": "493a5c0b-cc33-4086-ae6f-cc8e4bf0de60"
    },
    {
        "author": "釋居簡",
        "paragraphs": [
            "諸佛不出世，四十九年說。",
            "祖師不西來，少林有妙訣。",
            "是假易除，是真難滅。"
        ],
        "title": "偈頌一百三十三首  其一○四",
        "id": "9d4ae547-c2fa-4bfb-bf71-f669922ce6cd"
    },
    {
        "author": "釋居簡",
        "paragraphs": [
            "塵劫前事，盡在今時。",
            "當斷不斷，千駟莫追。",
            "花須連夜發，莫待曉風吹。"
        ],
        "title": "偈頌一百三十三首  其一○五",
        "id": "c152ad03-84bb-4d7b-bac6-7266e267d498"
    },
    {
        "author": "釋居簡",
        "paragraphs": [
            "智不到處，滿口道著，與你大書特書。",
            "屢書於虛空中，不怕風吹日炙，有名不用鎸頑石。"
        ],
        "title": "偈頌一百三十三首  其一○六",
        "id": "ede02299-a3e1-4bbf-a2db-53869359caea"
    },
    {
        "author": "釋居簡",
        "paragraphs": [
            "久坐大雄峯，寒灰撥不紅。",
            "一星螢火出，孤鶴已遼東。"
        ],
        "title": "偈頌一百三十三首  其一○七",
        "id": "62ca337b-3c28-43d1-9a34-5c706ff01b42"
    },
    {
        "author": "釋居簡",
        "paragraphs": [
            "誤將螢火作明星，發得些兒鬼眼睛。",
            "末代只看王勃記，何殊瘞鶴紫陽銘。"
        ],
        "title": "偈頌一百三十三首  其一○八",
        "id": "fe61a9f0-6ef6-4170-bbaa-60a60aa48b0f"
    },
    {
        "author": "釋居簡",
        "paragraphs": [
            "薑杏盃深恨未消，罰錢出院不同條。",
            "等閑放過丹霞後，打折烏藤也不饒。"
        ],
        "title": "偈頌一百三十三首  其一○九",
        "id": "149e8c6f-493f-4aa3-867d-61e7ba3a9986"
    },
    {
        "author": "釋居簡",
        "paragraphs": [
            "世事悠悠，不如山丘。",
            "避喧求靜，騎牛覓牛。",
            "黄河合眼跳，特地一場愁。"
        ],
        "title": "偈頌一百三十三首  其一一○",
        "id": "d406e5f7-1efe-4fb4-9c07-07af8e9dd79c"
    },
    {
        "author": "釋居簡",
        "paragraphs": [
            "擒虎易，告人難。",
            "難難。",
            "鐵門限，鐵心肝，龐老油麻樹上攤。"
        ],
        "title": "偈頌一百三十三首  其一一一",
        "id": "ce7a5bb9-db24-4c59-8301-fe9baa71c968"
    },
    {
        "author": "釋居簡",
        "paragraphs": [
            "色不是色，菜花黄梨花白。",
            "聲不是聲，紫燕語黄鶑鳴。",
            "觀音菩薩，將錢買胡餠，放下手却是饅頭。",
            "洞裏春光渾不惜，一時流入武陵谿。"
        ],
        "title": "偈頌一百三十三首  其一一二",
        "id": "7b922be9-3f77-492c-810f-472c78d66f69"
    },
    {
        "author": "釋居簡",
        "paragraphs": [
            "佛子生來浄無垢，今年洗了明年又。",
            "頑頼容他五逆兒，劈面淋頭誇毒手。"
        ],
        "title": "偈頌一百三十三首  其一一三",
        "id": "0bb1e50a-e88b-4973-bb4c-c9419f467900"
    },
    {
        "author": "釋居簡",
        "paragraphs": [
            "真人夢出大槐宮，直上鈞天廣樂中。",
            "百世木支皆玉葉，追還舜禹舊家風。"
        ],
        "title": "偈頌一百三十三首  其一一四",
        "id": "7734f3d6-72a7-4854-ab38-29dc57959d43"
    },
    {
        "author": "釋居簡",
        "paragraphs": [
            "五月五日午時，大書特書屢書。",
            "不向空中咄咄書，是馬何曾喚作馿。"
        ],
        "title": "偈頌一百三十三首  其一一五",
        "id": "fe2c723f-c158-4521-80a8-0eaf6beb726d"
    },
    {
        "author": "釋居簡",
        "paragraphs": [
            "三界無法，何處求心。",
            "何處有法，何處無心。",
            "白雲爲蓋，流水作琴。",
            "誰是知音，一曲兩曲無人會，慚愧慚愧。",
            "父母所生口，終不向你道，雨過夜塘秋水深。"
        ],
        "title": "偈頌一百三十三首  其一一六",
        "id": "4518c410-96f0-472b-b986-f85a74c33540"
    },
    {
        "author": "釋居簡",
        "paragraphs": [
            "壽富如天聖嗣多。",
            "海不揚波長熨帖，雨當指日肆滂沱。",
            "火無就燥宜潛德，虜嗜殘生必倒戈。",
            "草木昆蟲均化育，九州四海聽謳歌。"
        ],
        "title": "偈頌一百三十三首  其一一七",
        "id": "e66c620b-e16b-440c-a5c4-00770d10aa5c"
    },
    {
        "author": "釋居簡",
        "paragraphs": [
            "老胡今日死日到，四海五天俱太平。",
            "葱嶺又尋歸去路，看來只有業隨身。"
        ],
        "title": "偈頌一百三十三首  其一一八",
        "id": "a8139897-cb20-4003-ae64-0af5de6cab85"
    },
    {
        "author": "釋居簡",
        "paragraphs": [
            "家賊難防，家財必喪。",
            "只可錯捉，不可錯放。"
        ],
        "title": "偈頌一百三十三首  其一一九",
        "id": "a85da96b-45c4-4b5d-9dd4-ec32d66895db"
    },
    {
        "author": "釋居簡",
        "paragraphs": [
            "楓落吳江欲冷時，一堂百衲敗荷衣。",
            "憑誰撥取爐中火，莫似溈山眼𥉌癡。"
        ],
        "title": "偈頌一百三十三首  其一二○",
        "id": "a37dd73a-7212-4e49-87f8-0b24e94a9fb4"
    },
    {
        "author": "釋居簡",
        "paragraphs": [
            "斷頭船子傍人門，七佛威儀可斷魂。",
            "爭似國師無伎倆，天津橋看弄胡孫。"
        ],
        "title": "偈頌一百三十三首  其一二一",
        "id": "3ad5f44c-6fe5-4a15-9f53-0292897fdd9c"
    },
    {
        "author": "釋居簡",
        "paragraphs": [
            "海雲空，海天闊。",
            "書不來，信不達。",
            "既是解道本來無一物，因甚不得它衣鉢。"
        ],
        "title": "偈頌一百三十三首  其一二二",
        "id": "fe81a762-7712-405e-b1f2-b1234ecd01a0"
    },
    {
        "author": "釋居簡",
        "paragraphs": [
            "千里駒，九肋鱉，九十三年揭日月。",
            "生既無言死無說，萬象森羅廣長舌。"
        ],
        "title": "偈頌一百三十三首  其一二三",
        "id": "3ba07eba-2c72-419f-b2fe-c184842c8734"
    },
    {
        "author": "釋居簡",
        "paragraphs": [
            "八月秋，何處熱。",
            "露冷風高，頭頭漏泄。",
            "何必三到投子掘地覓天，雪擁鰲山一場敗闕。",
            "踏著秤鎚硬似鐵。"
        ],
        "title": "偈頌一百三十三首  其一二四",
        "id": "ab9953bb-7415-4b95-a23a-384c4a55dbb2"
    },
    {
        "author": "釋居簡",
        "paragraphs": [
            "通玄峰頂，不是人間。",
            "心外無法，壺中有天。",
            "更於何處覓通玄。"
        ],
        "title": "偈頌一百三十三首  其一二五",
        "id": "77bc8ed7-2612-4e28-b83e-bde496ef2c15"
    },
    {
        "author": "釋居簡",
        "paragraphs": [
            "仲夏初吉，有好消息。",
            "露柱燈籠，參學事畢。",
            "證據則任汝證據，鞭逼則任汝鞭逼。",
            "當機覿面提，覿面當機疾。"
        ],
        "title": "偈頌一百三十三首  其一二六",
        "id": "cff9356b-bcdd-493f-b1f7-afa127434ade"
    },
    {
        "author": "釋居簡",
        "paragraphs": [
            "牛頭橫說豎說，不曾動舌。",
            "魯祖見僧面壁，自納敗闕。",
            "浄慈敗缺，釘橛向空，熨斗煎茶銚不同。"
        ],
        "title": "偈頌一百三十三首  其一二七",
        "id": "613fbf93-6bcc-4619-8bb7-78fb1eaf76df"
    },
    {
        "author": "釋居簡",
        "paragraphs": [
            "時時具足，日日團欒。",
            "含元殿裏，更問長安。"
        ],
        "title": "偈頌一百三十三首  其一二八",
        "id": "a42fd0ce-d7c4-4369-adfd-719d97aa7b94"
    },
    {
        "author": "釋居簡",
        "paragraphs": [
            "散亂定，隨流禪。",
            "莫將安樂法，容易與人傳。"
        ],
        "title": "偈頌一百三十三首  其一二九",
        "id": "01bcbd51-3c5a-4074-9c12-fbea9feeba39"
    },
    {
        "author": "釋居簡",
        "paragraphs": [
            "未得黄梅山裏信，先開大庾嶺頭花。",
            "如何種柏栽松手，流入擔柴賣筊家。"
        ],
        "title": "偈頌一百三十三首  其一三○",
        "id": "ea3b04ac-bc0b-4219-bba4-02d84e705c05"
    },
    {
        "author": "釋居簡",
        "paragraphs": [
            "大地及日月，時至皆歸盡。",
            "未嘗有一物，不被無常吞。"
        ],
        "title": "偈頌一百三十三首  其一三一",
        "id": "843cbd92-7832-45cd-b5d2-d0dd975afa4f"
    },
    {
        "author": "釋居簡",
        "paragraphs": [
            "末上何曾轉法輪，只今再轉謾勞神。",
            "路行人不知天曉，猶把靈符執夜明。"
        ],
        "title": "偈頌一百三十三首  其一三二",
        "id": "7f704edf-eb10-414f-b61d-eae5e6ba1a82"
    },
    {
        "author": "釋居簡",
        "paragraphs": [
            "倒用橫拈眼似眉，憨憨穩放一頭低。",
            "全身輥入草窠裏，東倒何妨復攂西。"
        ],
        "title": "偈頌一百三十三首  其一三三",
        "id": "548e1a69-a94a-40fe-b330-511171333de3"
    },
    {
        "author": "釋居簡",
        "paragraphs": [
            "吹糠著米，翻成特地。",
            "不因一事，不長一智。"
        ],
        "title": "頌古二十一首  其一",
        "id": "484d1d65-d720-49a4-a2ec-e5538cf35432"
    },
    {
        "author": "釋居簡",
        "paragraphs": [
            "適我昔所願，今者已滿足。",
            "是玉也大奇，只恐不是玉。"
        ],
        "title": "頌古二十一首  其二",
        "id": "7949265c-14ca-4b67-ba87-790abe8f4512"
    },
    {
        "author": "釋居簡",
        "paragraphs": [
            "色空明暗，各不相知。",
            "行到水窮處，坐看雲起時。"
        ],
        "title": "頌古二十一首  其三",
        "id": "047ec098-0ddd-4372-aaf8-9acb0c271eba"
    },
    {
        "author": "釋居簡",
        "paragraphs": [
            "彌滿清浄，終不容他。",
            "山河大地，萬象森羅。"
        ],
        "title": "頌古二十一首  其四",
        "id": "b6517bda-12f0-46fc-8581-3cf2e2b66481"
    },
    {
        "author": "釋居簡",
        "paragraphs": [
            "結解非殊，存亡無據。",
            "試問本來宗，當初誰縛汝。"
        ],
        "title": "頌古二十一首  其五",
        "id": "c8027d74-41ad-4287-a90c-466017f40543"
    },
    {
        "author": "釋居簡",
        "paragraphs": [
            "翻手爲雲，覆手爲雨。",
            "業識忙忙，無本可據。"
        ],
        "title": "頌古二十一首  其六",
        "id": "2b188995-c7e9-4ee9-b940-7a995368ef7b"
    },
    {
        "author": "釋居簡",
        "paragraphs": [
            "金盤不可動，轆轆轉難住。",
            "停待良久間，圓明湛如露。"
        ],
        "title": "頌古二十一首  其七",
        "id": "b0e47dbe-f782-4aa1-a1f4-39fc639b187d"
    },
    {
        "author": "釋居簡",
        "paragraphs": [
            "三蛇九鼠，一畝之地。",
            "干木隨身，逢場作戲。"
        ],
        "title": "頌古二十一首  其八",
        "id": "761d628a-6ae8-4ada-8915-5ecd91ecf499"
    },
    {
        "author": "釋居簡",
        "paragraphs": [
            "客舍并州已十霜，歸心日夜憶咸陽。",
            "無端又渡桑乾水，却望并州是故鄉。"
        ],
        "tags": [
            "思乡"
        ],
        "title": "頌古二十一首  其九",
        "id": "af2f5932-8c50-4904-a8a8-a7471ae5a1ea"
    },
    {
        "author": "釋居簡",
        "paragraphs": [
            "挽弓須挽强，用槍須用長。",
            "射人先射馬，擒賊先擒王。"
        ],
        "title": "頌古二十一首  其一○",
        "id": "50455630-abb0-4bbe-93df-e0e3da1cbb1d"
    },
    {
        "author": "釋居簡",
        "paragraphs": [
            "疾燄過風第二頭，不堪惆悵只堪愁。",
            "一聲振鬣長鳴後，萬馬皆瘖一戰收。"
        ],
        "title": "頌古二十一首  其一一",
        "id": "0709089d-382e-437a-9151-9556a7cff9c0"
    },
    {
        "author": "釋居簡",
        "paragraphs": [
            "當機覿面提，覿面當機疾。",
            "開眼放癡頑，鞭逼人上壁。"
        ],
        "title": "頌古二十一首  其一二",
        "id": "d4bffaa2-8f78-41ac-8c21-d3ea1549b291"
    },
    {
        "author": "釋居簡",
        "paragraphs": [
            "去年貧，雷在天上壯。",
            "今年貧，水出山下蒙。",
            "家風不與香嚴別，熨斗煎茶銚不同。"
        ],
        "title": "頌古二十一首  其一三",
        "id": "83ab9a2e-8704-4d5d-ae90-2b01bbea08b1"
    },
    {
        "author": "釋居簡",
        "paragraphs": [
            "爺頑頼，兒還債。",
            "徹底老婆心，赤土涂牛奶。"
        ],
        "title": "頌古二十一首  其一四",
        "id": "79c9c172-fa56-4817-975e-1e6e9dd4686b"
    },
    {
        "author": "釋居簡",
        "paragraphs": [
            "絕乳於菟弄爪牙，丹霞去後說丹霞。",
            "棒頭有眼明如日，須是南陽老作家。"
        ],
        "title": "頌古二十一首  其一五",
        "id": "95d4d550-ff5d-45e5-91ef-c6893da76f5c"
    },
    {
        "author": "釋居簡",
        "paragraphs": [
            "隔江誰薦箭鋒機，直下橫趨已是遲。",
            "惆悵曲終人不見，數峰削玉水瀰瀰。"
        ],
        "title": "頌古二十一首  其一六",
        "id": "c6365ee8-164b-4c75-9450-760547a51c42"
    },
    {
        "author": "釋居簡",
        "paragraphs": [
            "三春不是讀書天，九夏炎炎且放禪。",
            "唯有秋冬較些子，不如打睡過殘年。"
        ],
        "title": "頌古二十一首  其一七",
        "id": "1c2ca57f-1432-463a-b03c-028b60ef0672"
    },
    {
        "author": "釋居簡",
        "paragraphs": [
            "才伸劫火光中問，便解隨他去復回。",
            "回到悔來坡下路，亂山依舊碧崔嵬。"
        ],
        "title": "頌古二十一首  其一八",
        "id": "c97cbf52-b162-4d39-83a5-032b35076ee4"
    },
    {
        "author": "釋居簡",
        "paragraphs": [
            "劍下十分親，難藏獨露身。",
            "江流石不轉，獨有藴空名。"
        ],
        "title": "頌古二十一首  其一九",
        "id": "87f26ac3-faef-4d33-87b7-f9e0ecf6afc2"
    },
    {
        "author": "釋居簡",
        "paragraphs": [
            "總欠韋郎一夜霜，諸方拈出半青黄。",
            "碧雲更不上盤飣，舉似諸方笑一場。"
        ],
        "title": "頌古二十一首  其二○",
        "id": "b424fce3-22c4-40b0-82ac-f70777807d80"
    },
    {
        "author": "釋居簡",
        "paragraphs": [
            "東村王老夜燒錢，不是年窮歲盡禪。",
            "歲盡年窮消息別，東村王老夜燒錢。"
        ],
        "title": "頌古二十一首  其二一",
        "id": "cd69c884-5ee7-4d55-872f-1ea1bf39ec65"
    },
    {
        "author": "釋居簡",
        "paragraphs": [
            "一別巖扃歲月深，春風狼藉到如今。",
            "回頭依舊巖前路，百鳥銜花無處尋。"
        ],
        "title": "送濟東巖歸鄉",
        "id": "88e75664-d2f0-417f-9479-5c7ce8ee428f"
    },
    {
        "author": "釋居簡",
        "paragraphs": [
            "數墨循行不療饑，南來逴得者些兒。",
            "從前伎倆人知有，管取者些人不知。"
        ],
        "title": "送丙上人",
        "id": "1b5cceeb-6d38-49dd-86b1-c1a04c3267a3"
    },
    {
        "author": "釋居簡",
        "paragraphs": [
            "遯菴胸次太湖寬，偃嶽旋嵐鼓不湍。",
            "老手慣曾諳水脈，也須觀水又觀瀾。"
        ],
        "tags": [
            "太湖"
        ],
        "title": "送覺藏主歸華藏",
        "id": "3e28f1f1-109b-4f4c-aa78-bd9014aac802"
    },
    {
        "author": "釋居簡",
        "paragraphs": [
            "截流過了復隨流，七十二峯橫點頭。",
            "拶到無錐無卓處，太湖空闊跨三州。"
        ],
        "tags": [
            "太湖",
            "洞庭湖"
        ],
        "title": "送明上人歸洞庭",
        "id": "aa72b3fc-ca00-4d7c-b470-cb0492e1644a"
    },
    {
        "author": "釋居簡",
        "paragraphs": [
            "百城烟水渺無涯，一錫南來又北飛。",
            "樓閣門開當日事，只今毫髮不曾移。"
        ],
        "title": "送正法悟無證",
        "id": "773a23dc-40c8-4f00-b14b-66d9ed1c0e56"
    },
    {
        "author": "釋居簡",
        "paragraphs": [
            "照用同時詫合盤，衲僧開眼受他謾。",
            "何如日用當三昧，萬象森羅對影寒。"
        ],
        "title": "示照上人",
        "id": "dcf8cd72-6a8c-45bb-ba10-4ec7d1b30ac1"
    },
    {
        "author": "釋居簡",
        "paragraphs": [
            "長笑雲門顧鑒咦，翻抽顧字土加泥。",
            "從空擲劍雖無蹟，會見虛空有壞時。"
        ],
        "title": "示鑒上人",
        "id": "a0699568-3606-40f0-80e3-339e88de263c"
    },
    {
        "author": "釋居簡",
        "paragraphs": [
            "四顧寥寥不自欺，白雲流水自東西。",
            "同途同轍人無數，盡逐銜花百鳥迷。"
        ],
        "title": "獨庵",
        "id": "c21bf8dc-a2f1-45c4-a459-ef9d3b08c0ed"
    },
    {
        "author": "釋居簡",
        "paragraphs": [
            "截斷衆流元止止，踏翻一竅便滔滔。",
            "休論未達其源底，佛也不知來處高。"
        ],
        "title": "放塘",
        "id": "7dffbc5b-8af2-4135-a275-85ad8e45b001"
    },
    {
        "author": "釋居簡",
        "paragraphs": [
            "六用無功信不通，一時分付與春風。",
            "篆烟一縷閑清晝，百鳥不來花自紅。"
        ],
        "title": "六解一亡",
        "id": "1796b94a-00b5-4ca2-a983-065afb085e81"
    },
    {
        "author": "釋居簡",
        "paragraphs": [
            "秋澄萬水家家月，春入千林處處花。",
            "爲問大悲千手眼，不知明月落誰家。"
        ],
        "title": "化鬮拈千手大悲像",
        "id": "3c6490c8-e01a-45cf-a5c7-518448c33aac"
    },
    {
        "author": "釋居簡",
        "paragraphs": [
            "埜逸師僧語带訛，早年成佛老成魔。",
            "從頭至踵無靈骨，奈爾瞻風撥草何。"
        ],
        "title": "示僧  其一",
        "id": "c190f6cb-86f1-4fa6-9477-b34f37efc503"
    },
    {
        "author": "釋居簡",
        "paragraphs": [
            "相逢便要求禪鈔，近日諸方僞鈔多。",
            "慧日鈔書無兩樣，只爭些子大誵訛。"
        ],
        "title": "示僧  其二",
        "id": "99fc46fe-5d29-4cbf-ae65-6a1af46717ca"
    },
    {
        "author": "釋居簡",
        "paragraphs": [
            "漆桶天然別，休將好處修。",
            "聽他百雜碎，特地一場愁。"
        ],
        "title": "漆匠求頌",
        "id": "5959640c-4459-48a6-800c-4135fc45202d"
    },
    {
        "author": "釋居簡",
        "paragraphs": [
            "錯認緣生不自知，退牙今屬弁沙彌。",
            "若還祖弁有靈骨，選得僧成莫學伊。"
        ],
        "title": "弁浄人奉辟支佛牙求度",
        "id": "9b33d6f3-4bb2-49a1-bd59-c0b754edf231"
    },
    {
        "author": "釋居簡",
        "paragraphs": [
            "三禪天上火星飛，大地山河靡孑遺。",
            "壞底話頭誰領解，小留鐵脊鎮坤維。"
        ],
        "title": "書圓正法語後",
        "id": "72e1ef19-c159-45cc-af57-31be15669e83"
    },
    {
        "author": "釋居簡",
        "paragraphs": [
            "計較思量未發機，風塵草動百般疑。",
            "四稜塌地羞前事，爛了虛空也聽伊。"
        ],
        "title": "頑極",
        "id": "a3aa0e67-0377-4cea-b4f0-bc042a814d7f"
    },
    {
        "author": "釋居簡",
        "paragraphs": [
            "直須辦得身如石，一線開時石不如。",
            "自解點頭須自肯，待他人肯費分疎。"
        ],
        "title": "示如石上人",
        "id": "fbbe2795-9aaa-43ed-99d6-f14ecf98a81b"
    },
    {
        "author": "釋居簡",
        "paragraphs": [
            "闢初錯向諸方求，那堪同來打爺州。",
            "只今又入鍾阜去，從錯至錯無時瘳。",
            "待欲商評者兩錯，只有知非無肯諾。",
            "癡叟頑翁舊同夢，知我從來無鼻孔。"
        ],
        "title": "方上人上蔣山兼寄癡絕頑石",
        "id": "e3ffc9a8-f949-485b-be50-23b0f9f78eb4"
    },
    {
        "author": "釋居簡",
        "paragraphs": [
            "脫屣金輪只等閑，六年癡坐碧孱顔。",
            "出山不了些兒事，何似當年莫入山。"
        ],
        "title": "出山相贊",
        "id": "6405a0d3-07d8-4179-94c1-4a36a18396b2"
    },
    {
        "author": "釋居簡",
        "paragraphs": [
            "瞪目諦觀時，風絲萬緒風。",
            "一聲潮雪響，打入正思惟。"
        ],
        "title": "常思惟大士贊  其一",
        "id": "addcde92-1edc-4814-b2d5-735cf13f6907"
    },
    {
        "author": "釋居簡",
        "paragraphs": [
            "海霧歛，山容開。",
            "神珠在掌，明鏡當臺。",
            "普門無鎖鑰，俗客不曾來。"
        ],
        "title": "常思惟大士贊  其二",
        "id": "687f084f-b68c-4d3b-864e-5a3d5ca77b5c"
    },
    {
        "author": "釋居簡",
        "paragraphs": [
            "聲成文，謂之音。",
            "作如是觀，海底摸針。",
            "空王至今，悠悠我心。"
        ],
        "title": "常思惟大士贊  其三",
        "id": "028f609c-15e1-4164-aff6-561bdffa4061"
    },
    {
        "author": "釋居簡",
        "paragraphs": [
            "趁隊選圓通，無端立下風。",
            "當時供死款，錯說在聞中。"
        ],
        "title": "常思惟大士贊  其四",
        "id": "714bc8dc-8481-45a7-bc8b-1e582a05bd8e"
    },
    {
        "author": "釋居簡",
        "paragraphs": [
            "輪珠一百八，數了從頭數。",
            "念茲在茲，不知其數。",
            "自謂初於聞中，馿年入流亡所。"
        ],
        "title": "常思惟大士贊  其五",
        "id": "603fc47e-7461-4847-80dc-6b0fae6bee72"
    },
    {
        "author": "釋居簡",
        "paragraphs": [
            "補陀月，龍眠筆。",
            "筆有痕，月無蹟。",
            "蹟其迹，普門寂寂。",
            "迹既忘，四達皇皇。"
        ],
        "title": "常思惟大士贊  其六",
        "id": "9351f448-889f-4b4c-b9c4-744406417ff9"
    },
    {
        "author": "釋居簡",
        "paragraphs": [
            "聲亦觀，色亦觀。",
            "空劫后，空劫前。",
            "風動塵起，山深水寒。"
        ],
        "title": "常思惟大士贊  其七",
        "id": "a5103824-db1a-49dc-8eac-aac38e38fc79"
    },
    {
        "author": "釋居簡",
        "paragraphs": [
            "萬竅不風，千波弗瀾。",
            "天低月高，山深水寒。",
            "普門無路入，終始不曾關。"
        ],
        "title": "常思惟大士贊  其八",
        "id": "7603ff24-eb8d-4bfb-8e11-b62d085ecbf4"
    },
    {
        "author": "釋居簡",
        "paragraphs": [
            "從聞思修，錯了路頭。",
            "將錯就錯，隨流入流。",
            "補陀山鬼窟，海月半輪秋。"
        ],
        "title": "常思惟大士贊  其九",
        "id": "97b63fa6-b184-434a-b8ae-c071a9e8d353"
    },
    {
        "author": "釋居簡",
        "paragraphs": [
            "從聞思修，入三摩地。",
            "動靜二相，了然不生。",
            "補陀小白花山上，弗聽流鶑啼一聲。"
        ],
        "title": "常思惟大士贊  其一○",
        "id": "803e3022-5f8d-4946-9090-b5329f7f1984"
    },
    {
        "author": "釋居簡",
        "paragraphs": [
            "籃盛魚，不盛水。",
            "弗自噇，提入市。",
            "秤子無星，鈎頭有餌。"
        ],
        "title": "常思惟大士贊  其一一",
        "id": "13a8ea52-bb03-4c6e-8125-251de878a28e"
    },
    {
        "author": "釋居簡",
        "paragraphs": [
            "爲散亂人，現如是相。",
            "方其定時，孰爲此像。",
            "定亂一如，此像亦無。",
            "若言無像，天地懸隔。"
        ],
        "title": "常思惟大士贊  其一二",
        "id": "2843967c-6d68-4810-854c-4d11f033ca00"
    },
    {
        "author": "釋居簡",
        "paragraphs": [
            "赤脚纔穿市，回頭便笑人。",
            "手中果何物，弄物不知名。",
            "閉眼瞌睡，開眼業識。",
            "便恁麽去，著甚死急。"
        ],
        "title": "布袋贊  其一",
        "id": "b5575191-13e8-44b1-a5d8-b1a6f6aa9275"
    },
    {
        "author": "釋居簡",
        "paragraphs": [
            "背後曾開鬼眼睛，雖然有眼又無筋。",
            "問他覩史宮中事，拈得乾魚舉似人。"
        ],
        "title": "布袋贊  其二",
        "id": "5081c0eb-e09f-435c-9fea-cdb2f0647c4c"
    },
    {
        "author": "釋居簡",
        "paragraphs": [
            "笑破古音前，回頭儘可憐。",
            "只今無可笑，仰面笑青天。",
            "赤脚知晴，躡屐知雨。",
            "只這一著，未敢相許。"
        ],
        "title": "布袋贊  其三",
        "id": "c8d340f9-95a5-4d43-adb6-8f1551571e7b"
    },
    {
        "author": "釋居簡",
        "paragraphs": [
            "魚乾拈起走長街，道是天宮带得來。",
            "鐵奉化人頑似鐵，阿師咍了更誰咍。"
        ],
        "title": "布袋贊  其四",
        "id": "2d1fd16f-6f8a-4a7f-9ae3-28a382e42a59"
    },
    {
        "author": "釋居簡",
        "paragraphs": [
            "正續無名，散聖無位。",
            "秦漢不收，慚愧慚愧。"
        ],
        "title": "布袋贊  其五",
        "id": "327aedd2-dce4-499b-8384-2fa3d151af76"
    },
    {
        "author": "釋居簡",
        "paragraphs": [
            "天上無，地下無。",
            "只這無無，已自涂胡。",
            "區區更回首，轉見費分疎。"
        ],
        "title": "布袋贊  其六",
        "id": "9007fe4a-cd8f-4ff3-a2e3-ef90e6a97efb"
    },
    {
        "author": "釋居簡",
        "paragraphs": [
            "賣弄瀾翻舌，文殊是阿誰。",
            "未曾談不二，已自落思惟。"
        ],
        "title": "問疾維摩贊",
        "id": "cf9ab580-5b73-4809-9872-ba45a97ca019"
    },
    {
        "author": "釋居簡",
        "paragraphs": [
            "洗足已，便趺坐。",
            "突然道希有世尊，你當時見箇什麽。"
        ],
        "title": "須菩提贊",
        "id": "a57d6e33-80db-4e02-b00d-683da35b97df"
    },
    {
        "author": "釋居簡",
        "paragraphs": [
            "寒山指出，拾得執指。",
            "不曾見月，矮子看戲。"
        ],
        "title": "寒山贊",
        "id": "e1c7d138-a5d9-4e86-a246-607392e288c3"
    },
    {
        "author": "釋居簡",
        "paragraphs": [
            "衣紉草，髮如草。",
            "未下五臺，百怪俱兆。",
            "手中經，義不了。",
            "我且問你，前三三後三三，是多少。"
        ],
        "title": "草衣文殊贊",
        "id": "4bfac61e-155e-4dcb-903c-dcf7d75ad603"
    },
    {
        "author": "釋居簡",
        "paragraphs": [
            "念得蓮經便嫁伊，空花無蒂欲誰欺。",
            "金沙灘上黄金鎖，狼藉春風到幾時。"
        ],
        "title": "馬郎婦贊",
        "id": "cf77bfc3-5e18-45cc-99ee-cc8a3385b433"
    },
    {
        "author": "釋居簡",
        "paragraphs": [
            "屋裏橫機抗老爺，門前歛袂對丹霞。",
            "爺生娘養好兒女，有得許多無頼吒。"
        ],
        "title": "靈照女贊",
        "id": "208fcf91-93f7-4ee2-ab89-e70606371624"
    },
    {
        "author": "釋居簡",
        "paragraphs": [
            "針短線難穿，閑拈當負暄。",
            "不須嫌破碎，提起自完全。"
        ],
        "title": "穿破衲贊",
        "id": "6d91ca25-adf0-4150-a0b6-a3858a440f6e"
    },
    {
        "author": "釋居簡",
        "paragraphs": [
            "從朝數黑豆，數到黄昏後。",
            "只見月如眉，不覺靈犀透。"
        ],
        "title": "了殘經贊",
        "id": "4863c320-8003-43b5-9306-0b5d40f2ea0b"
    },
    {
        "author": "釋居簡",
        "paragraphs": [
            "五葉芬敷自一花，無人圖蔓剪根牙。",
            "不教著脚金陵地，猶恨蕭梁未作家。"
        ],
        "title": "初祖贊",
        "id": "48410e54-237e-4364-be31-3736cbae5e2a"
    },
    {
        "author": "釋居簡",
        "paragraphs": [
            "穿耳耳未嘗穴，缺齒齒未嘗折。",
            "北度一葦可航，西歸隻履自挈。",
            "或謂之空劫已前中流砥柱，或謂之拈花已後金口木舌。",
            "或曰正宗別調，又曰直指曲說，皆非吾之所謂道也。",
            "若夫求大乘器，走十萬里，俟人作興，器豈大乘。",
            "夙負先覺，禮聞來學。",
            "學而知之，既遠且邈。",
            "負是四者，吾恐五竺之鐵不足鑄此錯也。"
        ],
        "title": "爲癡絕和尚贊初祖達磨并馬大師畫象  其一",
        "id": "7690c2c0-45ce-4e77-9010-7e7af970094c"
    },
    {
        "author": "釋居簡",
        "paragraphs": [
            "金鷄毒，一粒粟，未踏殺人，已先跌足。",
            "一十八灘兮障回死水，八十四人兮淹浸弗死。",
            "洪都兮泐潭，宗風兮肆凌厲。",
            "一波動兮萬波起，派兮支兮滔滔者皆是。",
            "更無一箇識玄旨，只有歸宗較些子。",
            "撿點將來，玄沙道底。"
        ],
        "title": "爲癡絕和尚贊初祖達磨并馬大師畫象  其二",
        "id": "77d7ffd1-6a4a-4a15-a7ef-86cfc9ae4e76"
    },
    {
        "author": "釋居簡",
        "paragraphs": [
            "風顛用盡到無餘，一箇棺材八箇舁。",
            "舁出鎮州城外去，聽他木鐸自分疎。"
        ],
        "title": "普化贊",
        "id": "bfc59e27-c50c-4d28-9646-61aba9246707"
    },
    {
        "author": "釋居簡",
        "paragraphs": [
            "禪在口皮邊，機攙石火先。",
            "破家纔十八，更不使爺錢。",
            "東南西北，門開兩邊。",
            "相見了也，十萬八千。"
        ],
        "title": "趙州贊",
        "id": "95a3aef3-b994-42e5-ab37-b89c69431cc6"
    },
    {
        "author": "釋居簡",
        "paragraphs": [
            "白拈賊，是這廝。",
            "捋鬼頭巾，假我服色。",
            "胡蘆立地便要沈，秤鎚落井不教沒。",
            "脫間漏架，天下第一。",
            "自謂建立黄蘗宗旨，不知黄蘗無處雪屈。"
        ],
        "title": "臨濟贊",
        "id": "8778f837-31f9-405a-be52-93f4a672d385"
    },
    {
        "author": "釋居簡",
        "paragraphs": [
            "請慈明晚參，對白雪大笑。",
            "爲父不慈，爲子不孝。",
            "箇般駔𩦱行藏，敢稱瞎馿種草。",
            "爭怪人言不解禪，熨斗煎茶不同銚。"
        ],
        "title": "楊岐贊",
        "id": "5ba6222b-4653-467b-8138-5f776ff56a04"
    },
    {
        "author": "釋居簡",
        "paragraphs": [
            "贊也喜，罵也喜。",
            "醒也睡，困也睡。",
            "善男子起，法性如是。"
        ],
        "title": "爲癡絕和尚贊三睡",
        "id": "57ebc8a8-7c4f-432e-b975-a9f7224976c2"
    },
    {
        "author": "釋居簡",
        "paragraphs": [
            "棚入囉扎，君子可入。",
            "附子同鄉一樣辣，酸餡嚼破一團鐵。",
            "餡子一句，未敢相許。",
            "弗是沒人情，箇中無肯路。"
        ],
        "title": "東山贊",
        "id": "2164f488-347b-4dd5-9368-c1587ee6a63a"
    },
    {
        "author": "釋居簡",
        "paragraphs": [
            "客吟燈殘，猿啼月落。",
            "衲帔蒙頭，千岩萬壑。",
            "指破凡夫，爲等覺妙覺。",
            "齊大小乘，於錢索井索。",
            "縱大辯於談笑，寄虛懷於冥莫。",
            "所謂百軸宗鏡之文，如太山之一毫芒。",
            "巍巍堂堂，煒煒煌煌。",
            "非心亦非佛，破鏡不重光。"
        ],
        "title": "永明壽禪師贊",
        "id": "3d4fa6c9-56c8-4159-85da-d10b0c67b71e"
    },
    {
        "author": "釋居簡",
        "paragraphs": [
            "馽空雲带，補太虛縫。",
            "祕以自傳，公與衆共。",
            "卷覆大千舌於洋嶼雲門，不與摩竭同條。",
            "袖擲大千手於梅州衡陽，不與浄名同夢。",
            "至於三藏十二部，一切修多羅，洎百家異氏之書，雜然前陳，無斷無滅，有元有統。",
            "瞥轉一機，五峰歛眉。",
            "伎倆盡也，放下竹篦。"
        ],
        "title": "大慧師祖贊",
        "id": "754ff336-0811-457a-adf9-baa5382da968"
    },
    {
        "author": "釋居簡",
        "paragraphs": [
            "寶几在前，如意在手。",
            "禹背湯肩，河目海口。",
            "南嶽山中得聖師，投針鉢水了無疑。",
            "法華同聽真精進，直到靈山未散時。"
        ],
        "tags": [
            "衡山"
        ],
        "title": "智者大師贊",
        "id": "2f7c24c1-06fe-4c0f-9504-8ab2cabbb3b7"
    },
    {
        "author": "釋居簡",
        "paragraphs": [
            "正法眼，曰破沙盆，曰漏燈盞。",
            "兩段不殊，一倍相反。",
            "鈍置雲黄山下老禪魔，匙挑不上，罪不重科。",
            "但未知虛空消殞，畢竟如何。"
        ],
        "title": "密庵贊",
        "id": "b4d9ff1f-2933-4551-adbc-6a869f191b29"
    },
    {
        "author": "釋居簡",
        "paragraphs": [
            "讀旁行，倚松立。",
            "義不精，字不識。",
            "海湧雲興追不及。"
        ],
        "title": "拙庵贊",
        "id": "8c2db493-43ed-42cf-9bb3-8908a78af42c"
    },
    {
        "author": "釋居簡",
        "paragraphs": [
            "幼而不遜，長而無述，老而不死。",
            "賊賊。",
            "臨濟未是白拈，自出洞來無敵。"
        ],
        "title": "自贊  其一",
        "id": "2712f6a7-626e-453f-8094-70dfc996494f"
    },
    {
        "author": "釋居簡",
        "paragraphs": [
            "字不識，禪不會，數米量柴，料水打碓。",
            "不是末後全提，亦非現前三昧。",
            "待衆生成佛，盡衆生界空，任從滄海變，終不爲君通。"
        ],
        "title": "自贊  其二",
        "id": "97c571ab-f60f-4063-9932-1f4dea00cf34"
    },
    {
        "author": "釋居簡",
        "paragraphs": [
            "監本倔强，弗善勞謙。",
            "不識拙庵，他最不堪。",
            "他亦人耳，我亦人耳。",
            "空自合空，水自合水。",
            "賣弄跨門一機，至死無人發市。",
            "父有重牙，其子無齒。",
            "沒齒穿齦，如是如是。"
        ],
        "title": "題慈觀長老求贊",
        "id": "883fef29-9406-4d05-b37e-c2ed1c280101"
    },
    {
        "author": "釋居簡",
        "paragraphs": [
            "平常心，摩竭合。",
            "砥柱不摇，風雷不迅。",
            "拈了也，示祖敬。",
            "無法商量，一印印定。"
        ],
        "title": "小師求贊  其一",
        "id": "9ec56e32-edb9-48dd-9e3d-ce2d0bef2ccc"
    },
    {
        "author": "釋居簡",
        "paragraphs": [
            "不會道，不會禪。",
            "更求文墨，掘地覓天。",
            "別調宮商妙不傳。"
        ],
        "title": "小師求贊  其二",
        "id": "90341bc2-2ef8-4821-b562-41b35028bfdb"
    },
    {
        "author": "釋居簡",
        "paragraphs": [
            "斤斯運，堊斯斲。",
            "鼻不傷，立自若。",
            "臻極之技，與物不二。",
            "惟其不然，一理萬致。",
            "我觀此像，殆非人爲。",
            "就能爲之，技不宅微。",
            "矧此匠氏，應以此機。",
            "應以此身，化巧幻奇。",
            "曰余眊然，兩眼如鏡。",
            "弗能審觀，獨以耳聽。",
            "反聽絕眹，對此殊勝。",
            "小白花山，下瞰巨浸。"
        ],
        "title": "檀木白衣相贊",
        "id": "bc88975f-b605-4f71-9c38-16207e674241"
    },
    {
        "author": "釋居簡",
        "paragraphs": [
            "十方取土，曰清泰城。",
            "又曰極樂，與苦濁鄰。",
            "厭苦知樂，不毫忽間。",
            "一念勇往，即念而瞷。",
            "惟憶惟念，匪疾匪遲。",
            "憶而不忘，念茲在茲。",
            "如求亡子，如喪考妣。",
            "如疢需石，如渴需水。",
            "以如是故，曾何遠人。",
            "人人亡羊，入生死輪。",
            "法法惟心，心亦非心。",
            "鄭衛嘈雜，水鳥樹林。",
            "悠悠漸修，頟頟闡提。",
            "同攝罔遺，妙在不疑。",
            "疑則疑城，日劫倍蓰。",
            "東隅既失，桑榆可冀。",
            "粵若二仲，達圓頓機。",
            "路壅般舟，手自剪夷。",
            "池栽芬陁，社結名勝。",
            "一十有八，是修是証。",
            "天台嗣響，的傳自衡。",
            "和者如雲，調高倡宏。",
            "六朝逮今，衣冠緇褐。",
            "愚夫愚婦，爰同此筏。",
            "哂乃二瓠，載沉載浮。",
            "即窒即海，善柳柳州。",
            "見月因摽，執指成咎。",
            "舍有相佛，觀無量壽。"
        ],
        "title": "慈感圭老請贊無量壽像",
        "id": "333b9e93-f7b8-4a37-a007-7ad8f13292ad"
    },
    {
        "author": "釋居簡",
        "paragraphs": [
            "一點虛明，八窗玲瓏。",
            "萬波不渾，百川自東。",
            "殆見其灑然乎外，孰知其淵乎其中。",
            "謂其襄陽漫仕，曰吾不爲南宮。",
            "謂其江湖散人，曰吾不爲龜蒙。",
            "烏在乎儀刑，先進而丹青太空。"
        ],
        "title": "天樂趙紫芝畫像贊",
        "id": "08df0eb8-028a-4b5f-97f3-d6c2770ec580"
    },
    {
        "author": "釋居簡",
        "paragraphs": [
            "帝哀先生，爲天下忌。",
            "速反其轅，卒不憖遺。",
            "遂騎箕尾，而分天章。",
            "雲漢昭回，衣被八荒。",
            "載驅六丁，收拾文字。",
            "神京遐陬，旁羅曲致。",
            "落人間者，太山毫芒。",
            "寒者綺紈，餒者稻粱。",
            "取彼譖人，投畀豺虎。",
            "既粱其餼，而紈其袴。",
            "豢以人爵，俾敏厥修。",
            "息公之譖，承天之休。"
        ],
        "title": "東坡畫像贊",
        "id": "b6a87749-0f4d-43ce-98ae-bf6efe91f447"
    },
    {
        "author": "釋居簡",
        "paragraphs": [
            "大匠不棄櫟社之木，良醫不遺烏喙之毒。",
            "務急吾用，不一而足。",
            "苟適其時，雖棄必錄。",
            "方其用時，有正有奇。",
            "顛兮吾扶，危兮吾持。",
            "相道巍巍，二氏似之。",
            "哂乃齊相，曾不爾思。",
            "夫三子者，謬以力勝。",
            "勝力以德，孰敢不敬。",
            "徒喪厥德，以致其命。",
            "一念之忍，桃乃其穽。",
            "欲濟緩急，圖任媕娿。",
            "爪牙不銛，其如之何。",
            "盍觀相如，伸秦屈頗。",
            "隠然長城，無庸干戈。"
        ],
        "title": "二桃殺三士贊",
        "id": "58efe763-e982-4493-94c0-b52fd77b3f61"
    },
    {
        "author": "釋居簡",
        "paragraphs": [
            "此三勝流，一笑聚頭。",
            "其道不同，曷相爲謀。",
            "至哉儒先，問禮於李。",
            "李從竺乾，逮真實際。",
            "商隠於李，白眉最良。",
            "曰師師師，其來自唐。",
            "車適大方，萬里一轍。",
            "差之毫釐，肝膽楚越。"
        ],
        "title": "三教贊",
        "id": "6b52db11-c669-4054-b7aa-bb66c80ae91c"
    },
    {
        "author": "釋居簡",
        "paragraphs": [
            "閒如雲，寄寥邈。",
            "帖水不痕，行空無脚。",
            "笑從上掃跡生跡，嗟後來以縛解縛。",
            "於其中間，卷舒自若。",
            "釘釘却，懸挂却。",
            "老倒南陽，猶欠一著。"
        ],
        "title": "孤雲畫像贊",
        "id": "57b396d0-7f9f-4d24-bc7b-0fc34ef41759"
    },
    {
        "author": "釋居簡",
        "paragraphs": [
            "窣然短衣，嶄然插犀。",
            "歲晚寂莫，奮此一夔。",
            "膠名相求之，則萬言不直杯水。",
            "外形骸索之，則半芋美於紫泥。",
            "憲章左谿，鼓吹荆谿。",
            "使人復見古道顔色，舍斯人其誰歸。"
        ],
        "title": "下竺印畫像贊",
        "id": "ebd5f701-59a4-46bf-b8f4-d9bbf1bba3ed"
    },
    {
        "author": "釋居簡",
        "paragraphs": [
            "頂骨嶢然，隠若伏犀。",
            "於烈火中，凄其廩而。",
            "古鐵錚錚，燼餘不熱。",
            "擊石拊石，迭中音節。",
            "舍利團綴，素魄冏如。",
            "湛湛凝露，累累貫珠。",
            "豈無他人，欲見其頂。",
            "月行太空，蛙沉坎井。"
        ],
        "title": "明教禪師五種不壞贊  其一",
        "id": "1c96f43d-f509-4162-9e2c-0dc977a93ee2"
    },
    {
        "author": "釋居簡",
        "paragraphs": [
            "去窒而聰，去塞而通。",
            "於無數聲，齊萬竅風。",
            "風止聲消，音響寂絕。",
            "谷神不死，聽火焰說。",
            "說無所說，聞無所聞。",
            "烟滅灰飛，所亡者存。",
            "以是耳根，示爾四衆。",
            "厚德宏功，千二百種。"
        ],
        "title": "明教禪師五種不壞贊  其二",
        "id": "77c80fcd-2674-4e6c-b8be-0f143046a1ab"
    },
    {
        "author": "釋居簡",
        "paragraphs": [
            "宣明心聲，若出金石。",
            "洶湧辯河，不滲涓滴。",
            "書獻天子，天顔屢改。",
            "一笑歸來，此舌猶在。",
            "韓吾不非，吾奚以爲。",
            "壅吾不夷，吾奚以馳。",
            "一生事了，有死無憾。",
            "身隨劫燒，紅開菡萏。"
        ],
        "title": "明教禪師五種不壞贊  其三",
        "id": "5c9eade8-126f-4657-9d8c-acc3dba07a6b"
    },
    {
        "author": "釋居簡",
        "paragraphs": [
            "童真出家，死於童真。",
            "出沒卷舒，一堅密身。",
            "嗟多欲人，曲爲欲說。",
            "於其根中，出火自焫。",
            "猗歟哲人，哂乃覆轍。",
            "以古爲鑑，以身代舌。",
            "火炎昆岡，玉石俱焚。",
            "石付百粉，玉兮溫溫。"
        ],
        "title": "明教禪師五種不壞贊  其四",
        "id": "c88775b6-dd42-43c0-bc18-940d30f044c3"
    },
    {
        "author": "釋居簡",
        "paragraphs": [
            "的的紫槵，茸茸素絲。",
            "自幼至老，念茲在茲。",
            "譬夫一龕，繞以十鏡。",
            "此燈長明，一印印定。",
            "定則離念，反而自求。",
            "於無求中，以敏厥修。",
            "物初有終，法無有盡。",
            "是故此珠，橫絕煨燼。"
        ],
        "title": "明教禪師五種不壞贊  其五",
        "id": "33328240-b23b-462e-836f-cc9bdbe8dc5f"
    },
    {
        "author": "釋居簡",
        "paragraphs": [
            "心部根本，身嚴雜華。",
            "赤象青牛，跨竺越華。",
            "半滿字則，五其等差。",
            "殊聲響則，一其紛拏。",
            "使登門之魚，駕際天之濤。",
            "陋潢汙行潦，而觀海若之谽谺。",
            "瑣屑滅裂，又安知鰋鯉之與鱨魦。"
        ],
        "title": "賢者國師贊",
        "id": "82b5a683-4349-4863-a11c-22ae1dc82062"
    },
    {
        "author": "釋居簡",
        "paragraphs": [
            "淀藍蘸楮，屑金作字。",
            "去字與楮，經果何似。",
            "曰此諸經，即楮與金。",
            "續父厥志，寫佛語心。",
            "惟佛語心，粵如父志。",
            "一點畫中，具無量義。",
            "字可悉數，義則無量。",
            "欲了其源，冥去來相。",
            "强齋大士，年八十餘。",
            "目如心明，作蠅頭書。",
            "於一蠅頭，分可爲二。",
            "塵毛太華，弗巨弗細。",
            "佛神力故，初不作難。",
            "是故北磵，作如是觀。"
        ],
        "title": "强齋高使君金書諸經贊",
        "id": "1eab2ca0-65ef-4b90-9d5b-6d72634fa147"
    },
    {
        "author": "釋居簡",
        "paragraphs": [
            "攫而擲，翾而舉之。",
            "二蟲請以戰喻。",
            "翾毋忘於射鈎，攫毋忘於在莒。"
        ],
        "title": "兩蟆贊  其一",
        "id": "753594ad-ff59-4873-9677-e5778aa2bba3"
    },
    {
        "author": "釋居簡",
        "paragraphs": [
            "蟻戰酣，蟆襲其後，非大嚼盍反相友。",
            "夢好忽同歸，一麾何足疑。"
        ],
        "title": "兩蟆贊  其二",
        "id": "ca43dd9c-f1fc-4683-bd8a-313aaace5a76"
    },
    {
        "author": "釋居簡",
        "paragraphs": [
            "芰荷爲屋，芙蓉爲裳。",
            "芳茝紉佩，落英貯粻。",
            "熏以石林，書傳之香。",
            "瀹以太華，玉井之凉。",
            "濯人間烟火氣，毋干吾丘壑姿。",
            "洎夫錦心之與綉腸，發卍菴之韜畧，示我武之維揚。",
            "適妙喜國拓吾故疆。",
            "安在乎廣莫之野，而無何有之鄉。"
        ],
        "title": "荷屋常不輕畫像贊",
        "id": "a841753d-8b00-4c9d-a66c-89a4386c8c81"
    },
    {
        "author": "釋居簡",
        "paragraphs": [
            "魁梧軒昂，耿介孤潔。",
            "大珠縞夜，輕雲拂月。",
            "作成潑天問端來前，只似釘頭難于敲折。",
            "東山發源，雙峰卷衣。",
            "把大蘇狂瀾，障而東之。",
            "微此老孫子，已而已而。"
        ],
        "title": "義鑑堂畫像贊",
        "id": "4356b926-7b13-4d33-8867-5767df453d25"
    },
    {
        "author": "釋居簡",
        "paragraphs": [
            "巖巖指堂，破塵出經。",
            "惟其能然，曰聰慧人。",
            "隄圓頓之頹瀾，會中下於通津。",
            "橫說豎說，匪虧匪盈。",
            "全提半提，匪壞匪成。",
            "夫是之謂全體之用兮全體之真。"
        ],
        "title": "高麗指堂講師畫像贊",
        "id": "0e6b0e3d-c58e-40f0-9651-2d5507847741"
    },
    {
        "author": "釋居簡",
        "paragraphs": [
            "及笄洗粧，一花一香。",
            "舍父求度，回度厥父。",
            "父子學空，機先有鋒。",
            "父死開法，鏌鎁出匣。",
            "歸奉其母，孤山之滸。",
            "示生有滅，笑與母訣。",
            "火後舍利，粲如繁星。",
            "如金之晶，如玉之明。",
            "堂堂月巖，如空行月。",
            "何庸留此，自暴醜拙。"
        ],
        "title": "妙湛禪師月巖舍利贊",
        "id": "cf40be6f-6b63-4ead-a03e-373cdf2fcac7"
    },
    {
        "author": "釋居簡",
        "paragraphs": [
            "伽黎擁肩，不舍夜旦。",
            "革履梏足，炎熇不跣。",
            "迹邇世相，而不動不退。",
            "心惟玄奧，則唯止唯觀。",
            "四辯湧兮瀾翻，四筵擁兮冰泮。",
            "特旨住山，靈山未散。",
            "洗舊講榻，萎花新換。",
            "至於戒香逆風，騰播林野。",
            "吾嘗比之波利質多羅天樹花，此之謂也。"
        ],
        "title": "下天竺古鏡法師畫像贊",
        "id": "a8dcee89-864e-4a35-8415-8676ff14a302"
    },
    {
        "author": "釋居簡",
        "paragraphs": [
            "宅塵滓拔千丈之俗，倚梅竹託三友之交。",
            "稠人廣座則惟靜惟默，涼天佳月則或推或敲。",
            "問津榮途，姑欲行志。",
            "於志得時，反求諸己。"
        ],
        "title": "陶司戶畫像",
        "id": "816ae50c-21fd-4c5f-98a6-5102ab6c43e6"
    },
    {
        "author": "釋居簡",
        "paragraphs": [
            "謂有爲，吾奚爲。",
            "謂無爲，吾奚不爲。",
            "待悟而勇爲，絕學而無爲。",
            "於戲盡之矣，非吾爲。"
        ],
        "title": "自題頂相",
        "id": "7505f68e-6671-4b39-b9f4-2b6e54ea8187"
    },
    {
        "author": "釋居簡",
        "paragraphs": [
            "從事毛錐，壯夫不爲。",
            "置書學劍，弓號馬嘶。",
            "不斬樓蘭，夫何自欺。",
            "堂堂梁山，襟利带夔。",
            "帝軫遐方，詳延瑰琦。",
            "良馬素絲，組以五之。",
            "維賢作牧，任以撫綏。",
            "撫綏伊何，恩斯勤斯。",
            "豈惟懷恩，亦復畏威。",
            "庶靖氛埃，以偃鼓鼙。",
            "昔人可師，感夜半雞。",
            "哂乃阿瞞，橫槊賦詩。"
        ],
        "title": "王梁山畫像贊",
        "id": "d5ed83c7-3294-497c-8f5c-2eb2d3e262db"
    },
    {
        "author": "釋居簡",
        "paragraphs": [
            "性具染指，鼎味咸在。",
            "容膝歸休，日用三昧。",
            "不動口，不饒舌。",
            "人無聞聞，吾無說說。",
            "翻嗟普眼，弗見普賢。",
            "爲渠去却，眼中金屑。",
            "複道行空，白銀爲闕。"
        ],
        "title": "台宗傑首座畫像贊",
        "id": "dc9f6480-23f8-4331-981f-b959befb8ad6"
    },
    {
        "author": "釋居簡",
        "paragraphs": [
            "廣寒殿，洪崖井。",
            "輪有晦朔，景無畦畛。",
            "悠然隨所寓，婆娑弄清影。",
            "莫羨江樓清，江樓塵汙人。"
        ],
        "title": "野月贊",
        "id": "05ef2007-c229-4939-abee-543abeb85e94"
    },
    {
        "author": "釋居簡",
        "paragraphs": [
            "轉得頭來已是遲，恰如曾未轉頭時。",
            "一錢覓得無及處，猶自區區誑阿誰。"
        ],
        "title": "頌古五首  其一",
        "id": "15e48e0e-677c-4d5e-97ee-cf40bb18de9d"
    },
    {
        "author": "釋居簡",
        "paragraphs": [
            "五十三人一縷穿，小兒雖小膽如天。",
            "茫茫煙水無重數，買得風光不用錢。"
        ],
        "title": "頌古五首  其二",
        "id": "6464abb1-c39f-4815-83c9-e6ae62c63bcc"
    },
    {
        "author": "釋居簡",
        "paragraphs": [
            "一字未曾談般若，謾天謾地儘饒伊。",
            "祇園乞食歸來後，法會因由又是誰。"
        ],
        "title": "頌古五首  其三",
        "id": "837287b4-c024-4722-b51a-3dfd5640a75f"
    },
    {
        "author": "釋居簡",
        "paragraphs": [
            "劍下十分真，難藏獨露身。",
            "江流石不轉，獨有藴空名。"
        ],
        "title": "頌古五首  其四",
        "id": "b2158162-0073-4348-af73-0e2d13660f4b"
    },
    {
        "author": "釋居簡",
        "paragraphs": [
            "進步竿頭踏斷橋，太虛凸處水天凹。",
            "古今喫𨈀知多少，不似闍黎這一交。"
        ],
        "title": "頌古五首  其五",
        "id": "2bba8cff-78a3-42a0-9132-2da5dd675f4b"
    },
    {
        "author": "釋居簡",
        "paragraphs": [
            "傳的的之宗自舉，冰壺春未回而痕垢無些，玉林月已上而清光有許。",
            "湛存此箇宗乘，肯壞人家男女。",
            "黄梅之鉢笑夜偷，少室之衣疑浪與。",
            "方徹地區，圓該天宇。",
            "神發幽而空谷應呼，聲出礙而霜鐘忽杵。"
        ],
        "title": "應真贊三首  其一",
        "id": "a14c1435-dfb2-4c82-ba1e-92638abcb3ad"
    },
    {
        "author": "釋居簡",
        "paragraphs": [
            "面目古怪，氣宇深清。",
            "澗月夜白，松雪寒明。",
            "舜巖之身兮誰前誰後，首蘿之眼兮不縱不橫。",
            "相隨來也，流水浮萍。"
        ],
        "title": "應真贊三首  其二",
        "id": "c1a38eef-b385-4f27-bad9-1cd6e6c42cee"
    },
    {
        "author": "釋居簡",
        "paragraphs": [
            "全心之相，全相之心。",
            "寫成這个，聊應而今。",
            "天蒼蒼兮白鳥沒，水深深兮紅鱗沉。",
            "日鈎雲餌，玉線金針。",
            "一般料理兮妙出威音。"
        ],
        "title": "應真贊三首  其三",
        "id": "9f0d1733-4988-48b3-973a-eb4992798506"
    },
    {
        "author": "釋居簡",
        "paragraphs": [
            "漁翁不耐寒，重沓著蓑衣。"
        ],
        "title": "句",
        "id": "388a65d7-4573-431c-bb09-b34ec0370ec6"
    },
    {
        "author": "李大同",
        "paragraphs": [
            "狼烽遞驛浩茫茫，遂以孤城爲國亡。",
            "骨肉空教撐遠目，貔貅何自□巖疆。",
            "飛纓慘絕羈南越，寶劍誰能借上方。",
            "揮淚汨羅招不得，惱人風雨舊池塘。"
        ],
        "title": "聞兄茂欽靖節蘄州報",
        "id": "f1dc7dc1-9561-4b7b-ad9e-ea9ac32bd768"
    },
    {
        "author": "李大同",
        "paragraphs": [
            "故老相傳白澤湖，旌陽一濯潔難污。",
            "只今尚見荷花在，未識神仙更有無。"
        ],
        "title": "白澤荷花",
        "id": "18903bc6-95a3-46e6-bc7d-11b777cfcb74"
    },
    {
        "author": "李大同",
        "paragraphs": [
            "法持三尺弼皇堯，盛德英風滿市朝。",
            "千里關山思召伯，十年海內重臯陶。",
            "遨遊上界星辰近，出入中天雨露饒。",
            "何用燒燈歌法活，只須洗耳聽鳴韶。"
        ],
        "title": "蔡謨公歸田贈別",
        "id": "d72692ca-f345-4bf4-ab62-3b08559ece5e"
    },
    {
        "author": "尹直卿",
        "paragraphs": [
            "先生雖老正康强，紫綬金魚兩鬢霜。",
            "椿幹豈因更節健，松江自飲菊潭香。",
            "方過一百官省歲，尚有八千年壽長。",
            "徼福定從句漏令，丹砂問了却分嘗。"
        ],
        "title": "壽曾撙齋七十八",
        "id": "6ef55b55-bc05-47aa-a406-ffae9838a8f7"
    },
    {
        "author": "尹直卿",
        "paragraphs": [
            "鰲頭那久幕蓮間，國子先生促趁班。",
            "元自胸中有奇觀，須教集裏富江山。",
            "三年再見雖成別，正月諸生亦入關。",
            "爲賦江空歲年晚，功名惟恐鬢毛斑。"
        ],
        "title": "送錢文季赴班",
        "id": "abe1d721-8f98-4f02-91c9-c0862a8b4bf7"
    },
    {
        "author": "尹直卿",
        "paragraphs": [
            "官樣文章曾靖州，計臺一鶚再橫秋。",
            "雖爲竹使年殊少，要續荷囊意未休。",
            "丹陛行尋螭陛舊，清香仍裛桂香浮。",
            "二千石掃三千字，千載江西作話頭。"
        ],
        "title": "賀曾幼張中漕舉",
        "id": "9fe5fd67-6626-43f5-abba-8a01aec1f2f2"
    },
    {
        "author": "尹直卿",
        "paragraphs": [
            "后皇深助順，命世燁生賢。",
            "臨汝葱佳氣，羅浮降散仙。",
            "春蘭早無對，秋竹晚彌堅。",
            "穩擊三千水，高騰尺五天。",
            "清癯迂叟侶，溫厚醉翁然。",
            "獻納星辰上，司存雨露邊。",
            "常情難勇退，定力竟孤騫。",
            "此夕尋常夕，明年八十年。",
            "金猴轉空柄，璿象燦丁躔。",
            "中令汾陽考，平章潞國權。",
            "龍鍾笑裴度，矍鑠過文淵。",
            "陰陽無盡藏，真源不老仙。"
        ],
        "title": "壽俞尚書七十九",
        "id": "aa193dc1-a1db-4e21-9a49-8287ea4b085c"
    },
    {
        "author": "尹直卿",
        "paragraphs": [
            "浙水春風第一家，只言當日長蘭芽。",
            "誰知李白三山侶，來看姚黄二月花。",
            "金甕荼䕷香作酒，玉甌松子肉爲茶。",
            "滿板松竹并奇物，壽似蟾宮之桂華。"
        ],
        "title": "壽姪",
        "id": "e1bb9b32-99d1-49db-837f-b92a6ced2cad"
    },
    {
        "author": "尹直卿",
        "paragraphs": [
            "六一先生薄吉州，歸田去作潁昌游。",
            "我公不向螺江住，羞殺青原白鷺洲。"
        ],
        "title": "賀周益公歸休",
        "id": "87c08e94-0af0-40cf-b33f-f83240ccaacb"
    },
    {
        "author": "尹直卿",
        "paragraphs": [
            "父母人皆有，儀刑自冕旒。",
            "問安趨燕寢，拂曉過龍樓。",
            "鶴駕嚴晨衛，鷄人徹夜籌。",
            "慈闈天語接，飛棟月華收。",
            "萬姓齊呼舞，三宮款獻酬。",
            "小儒憂國切，幾白九分頭。"
        ],
        "title": "問寢龍樓曉",
        "id": "48f96fa7-7c65-43be-8f06-8b1364b1e935"
    },
    {
        "author": "路德章",
        "paragraphs": [
            "道旁草屋兩三家，見客擂麻旋點茶。",
            "漸近中原語音好，不知淮水是天涯。"
        ],
        "title": "盱眙旅舍",
        "id": "b336873f-39d7-4f0a-b19a-f8923fc65cbb"
    },
    {
        "author": "路德章",
        "paragraphs": [
            "竹裏茅茨竹外溪，粼粼白石護漁磯。",
            "想應日日來垂釣，石上蓑衣不带歸。"
        ],
        "title": "游寒岩釣磯",
        "id": "16e0dce9-14a1-4328-b824-3eb4274b34fd"
    },
    {
        "author": "鄧伯秀",
        "paragraphs": [
            "在我時舒卷，從他自去留。"
        ],
        "title": "句",
        "id": "4bbdcf5b-1d0b-41c0-8189-4e087f8db246"
    },
    {
        "author": "熊夢渭",
        "paragraphs": [
            "南浦簪纓盛，西山衣鉢傳。",
            "純忱儀後進，達德邁前賢。",
            "靜默嘗聞道，安怡偶似禪。",
            "嗟哉遊汗漫，不使侍甘泉。"
        ],
        "title": "挽徐吏部  其一",
        "id": "5be3d5f9-af26-46fb-af6f-5ebff0d4a1ed"
    },
    {
        "author": "熊夢渭",
        "paragraphs": [
            "安車駕夷路，佩玉造明庭。",
            "天定歸郎位，雲開出使星。",
            "心嘗思綠野，夢不戀青冥。",
            "千古行藏際，豐碑定有銘。"
        ],
        "title": "挽徐吏部  其二",
        "id": "272052aa-3de3-43ed-828a-58c26102ac26"
    },
    {
        "author": "林夔孫",
        "paragraphs": [
            "華峰跨蒼穹，下有雲一壑。",
            "翬飛二百秋，蜂巢幾千落。",
            "靈泉際空留，宿霧臨除薄。",
            "山呈萬古姿，竹隕六月籜。",
            "當年有賢令，神交契冥漠。",
            "懷哉精魄歸，永矣香火託。",
            "至今書壁間，讀者爲嗟愕。",
            "好事繼前志，刳巖成此閣。",
            "仰看斗插椽，俯聽泉入鐸。",
            "晤言千載心，英氣凜欲作。",
            "西崖望蒙頂，躋攀計已昨。",
            "忽聞良友同，共寫襟期樂。",
            "遐登破嶸屼，幽討待綽約。",
            "磅礴富蒸鬰，陰衣茫紛錯。",
            "再拜五華君，許蒞他日約。",
            "霜威凈餘氛，晴宇洞寥廓。"
        ],
        "title": "資聖寺",
        "id": "7456516d-c792-4a2b-9140-f83518489df0"
    },
    {
        "author": "柯夢得",
        "paragraphs": [
            "一覺千年一轉機，覺來還是夢還非。",
            "當時夢裏如爲蝶，便好穿花傍水飛。"
        ],
        "title": "夢蝶",
        "id": "15618535-c179-42bf-93c8-e58e8ec2792d"
    },
    {
        "author": "柯夢得",
        "paragraphs": [
            "天遣皇孫二十七，若木望來高幾尺。",
            "行空萬里是祥雲，入地千年成琥珀。",
            "玉樓渺漠無人到，高臺自古悲風早。",
            "碧雲盡處是天衢，更沒青青河畔草。"
        ],
        "title": "李長吉",
        "id": "719a4eaf-8c16-4a69-9b7a-3a01b33ef138"
    },
    {
        "author": "柯夢得",
        "paragraphs": [
            "朝採陌上桑，暮採陌上桑。",
            "一桑十日採，不見薄情郎。",
            "正是吳頭桑葉綠，行人莫唱江南曲。"
        ],
        "title": "陌上桑",
        "id": "8198a653-5dd2-46db-965f-9fa288faf573"
    },
    {
        "author": "柯夢得",
        "paragraphs": [
            "小遲點筆醉還嗔，畫斷蕭梁古佛塵。",
            "今日重來應抵掌，十年分付未逢人。"
        ],
        "title": "見舊題壁",
        "id": "047eb914-7268-4339-9926-24abb75eb8fe"
    },
    {
        "author": "柯夢得",
        "paragraphs": [
            "無數寒鴉來遠鍾，物華心跡偶然同。",
            "不知海北江南路，更有愁人立晚風。"
        ],
        "title": "晚望",
        "id": "8f1e2293-829d-4d23-b5ec-ac7932f54d17"
    },
    {
        "author": "柯夢得",
        "paragraphs": [
            "思公不見兮我心愁，渺八荒兮遠遊。",
            "嚴祀事兮歲修，幾來下兮淹留，勤恤祈天兮惠澤周。",
            "如父母兮子孫謀，非公休我兮我何以休，誰知公心兮不獨桂人是憂。",
            "蘅杜兮薦羞，桂醑兮芬浮。",
            "臨饗兮誰酢酬，胥樂兮和氣流。",
            "是感是慕兮無昭幽，惠我桂人兮百千秋。",
            "菲薦畢陳兮歆斯鑒斯，歌鼓方洽兮送歌繼之。",
            "擁翠雲兮祥風馳，乘霧轂兮揚桂旗。",
            "秀峙兮瑩澌，可游兮可嬉。",
            "來何從兮去莫追，悵望不及兮天一涯。",
            "化災沴兮景貺綏，願倏爾兮祀事孔時。"
        ],
        "title": "方公祠堂迎送神曲",
        "id": "49aa8aef-940a-43d0-b490-1cdb73932b08"
    },
    {
        "author": "柯夢得",
        "paragraphs": [
            "龍首山頭桑苧翁。"
        ],
        "title": "句",
        "id": "a563e6fd-6321-48e1-b42c-2ae396e9f9f1"
    },
    {
        "author": "謝驛",
        "paragraphs": [
            "誰把杭州曲子謳，荷花十里桂三秋。",
            "那知卉木無情物，牽動長江萬里愁。"
        ],
        "tags": [
            "长江"
        ],
        "title": "杭州",
        "id": "76b731e5-2bd8-49ce-80f5-c2877659cdc1"
    },
    {
        "author": "謝驛",
        "paragraphs": [
            "倚天青壁瘦巉巖，下有神龍捲作潭。",
            "龍欲出時山吐氣，黑雲隨手暗江南。"
        ],
        "title": "軍峰",
        "id": "39320b1a-fd1e-41a1-be7a-06213c3349d0"
    },
    {
        "author": "杜去輕",
        "paragraphs": [
            "山麓有庭存古意，不種凡花惟種桂。",
            "苔封蘚剝迸鱗皴，雪勁霜頑聳蒼翠。",
            "栽培豈解一日成，愛惜至今尤不易。",
            "來人不必問典型，對此儼然前輩是。",
            "樹前翁仲不可求，樹下子孫能幾世。",
            "子孫立足滿庭除，前人於此見心事。",
            "近年喬木幾家存，是中林壑何陰翳。",
            "前人種樹愛讀書，種時已喻書中義。",
            "後人讀書念前人，對樹類能歌蔽芾。",
            "八月九日秋風高，金丹變化乘飄飄。",
            "朝元顧祖歸寒殿，仙香直入干雲霄。",
            "老兔癡蟾開鼻孔，奏徹虛皇應得寵。",
            "虛皇錫賫萬瓊瑶，賞君愛護月中種。"
        ],
        "title": "香入雲亭爲高子章賦",
        "id": "483efc0d-3a09-477b-a417-80240f1508c7"
    },
    {
        "author": "杜去輕",
        "paragraphs": [
            "緣曾分月種，故發入雲香。"
        ],
        "title": "句",
        "id": "140b2040-480a-4639-8985-8aa897d94529"
    },
    {
        "author": "張卿",
        "paragraphs": [
            "小小園林矮矮屋，一日房錢一貫足。",
            "官至正郎子讀書，一妻一妾常和睦。"
        ],
        "title": "詩一首",
        "id": "1f0841c2-2144-4849-9a1a-a058ac8342ca"
    },
    {
        "author": "育王寺僧",
        "paragraphs": [
            "寺前一塊地，常有天子氣。",
            "丞相要作墳，不知主何意。"
        ],
        "title": "阻史彌遠占寺偈",
        "id": "56b28328-02fe-4e22-9031-bb6cbdfce28d"
    },
    {
        "author": "僧大",
        "paragraphs": [
            "相君提我上天梯，上得千層總是迷。",
            "爭似虎丘安穩坐，清風明月與心齊。"
        ],
        "title": "辭主萬壽寺偈",
        "id": "376847c9-323d-4286-b0a7-83c5ae7eb174"
    },
    {
        "author": "史彌忠",
        "paragraphs": [
            "青帝初傳令，山河萬象新。",
            "聖恩寬似海，世態樂同春。",
            "拜闕難辭老，居官豈爲貧。",
            "京華望不遠，感激切微臣。"
        ],
        "title": "元旦望闕叩頭而作",
        "id": "c2449a1e-ff92-4fb1-90e1-cdc0faac9465"
    },
    {
        "author": "史彌忠",
        "paragraphs": [
            "雄心中夜豈難平，一隊旌旗萬里行。",
            "爲國許身增慷慨，逢人說劍轉分明。",
            "尊前白髮懷南浦，馬上青山過楚城。",
            "從此海邦多治略，好聽歌誦快輿情。"
        ],
        "title": "送安撫使袁彥淳之任",
        "id": "7c32fa9d-89c5-4af8-bacd-79dfdeb9e0db"
    },
    {
        "author": "史彌忠",
        "paragraphs": [
            "碧波青嶂對紅樓，千古西湖樂未休。",
            "試把腰纏買春色，不知世上有揚州。"
        ],
        "tags": [
            "西湖"
        ],
        "title": "西湖",
        "id": "fb0305ca-f91a-4155-97f5-71f96cd1b09a"
    },
    {
        "author": "史彌忠",
        "paragraphs": [
            "庭前高挺碧玉樹，秋日奈茲風露何。",
            "兩度開花君莫問，爲渠天近得香多。"
        ],
        "title": "秋桂",
        "id": "5c35901b-85da-4365-9d5a-710f89d9f724"
    },
    {
        "author": "李興宗",
        "paragraphs": [
            "古岷橫枕坤維首，連標遠接崑崙右。",
            "我歷江山欠此遊，青夢遶之良已久。"
        ],
        "title": "遊青城山",
        "id": "4d4c3e05-65da-4333-855b-95323ec5169c"
    },
    {
        "author": "李興宗",
        "paragraphs": [
            "江從岷來觸瞿唐，夏潦潰裂怒勢張。",
            "霜濃水落洲渚露，纍纍江石堆作行。",
            "半斜半直半疎密，方營周匝門東出。",
            "相傳呵護有鬼神，驚波不能移寸尺。",
            "想見當年諸葛公，綸巾羽扇揮秋風。",
            "令嚴部伍寂如水，出沒變化機無窮。",
            "乾坤不足當經理，寫留古法艮岑趾。",
            "上灘下峽一千年，多少英雄測玄旨。",
            "小兒元子强多知，常山蛇勢吾能窺。",
            "灞上枋頭真絕倒，空使虬髯論握奇。",
            "斵輪不可傳其子，此公天機緘骨髓。",
            "奈何螟蝗生蝮蝎，炎劉已灰吹不起。",
            "天教三馬食一槽，老馬蹄囓暫咆哮。",
            "渭陽巾幗勢將蹶，大星夜隕西軍號。",
            "嗚呼興廢盡天意，中原□□□□□。",
            "□□骨肉止相殘，欲拯塗炭嗟誰使。",
            "大官酣燕芻豢餘，小官跼蹐塵埃裏。",
            "舉目厭厭九泉人，誰訪草廬談世事。",
            "向來韜畧機莫投，而今投機欠良籌。",
            "君不見峽山深深茅舍底，有人抱膝高聲謳。"
        ],
        "title": "觀八陣圖有感",
        "id": "d4736e57-b1b0-40aa-87e4-31b377b60878"
    },
    {
        "author": "張淏",
        "paragraphs": [
            "五花麟駒籋飛雲，鳴珂敲月曙色分。",
            "晨光炯炯照玉勒，華風熠熠生衡門。",
            "磊磊落落萬人英，氣射斗牛貫九精。",
            "筆扛龍文百斛鼎，鯨呿鼇擲風雨驚。",
            "英辭琳瑯潤金石，寒芒正色如明星。",
            "淫哇亂雅快一掃，英莖韶濩重鏗鍧。",
            "質高器大聲必廣，古來才士豈虛名。",
            "我嗟壯歲困五窮，終年齪齪文字中。",
            "絕編壞簡徒自苦，炊沙鏤水初何功。",
            "志高意廣材不足，奴輩豈特笑孔融。",
            "龍潛蚖肆亦物理，草廬未必非英雄。",
            "天生我材必有用，誰能便與朽腐同。",
            "願得側翅附鴻鵠，追風掣電凌太空。"
        ],
        "title": "爲侍郎徐公邦憲賦",
        "id": "5f585124-83be-475e-8077-550ec35522b2"
    },
    {
        "author": "張淏",
        "paragraphs": [
            "今朝執手難言處，此去傾懷更有誰。"
        ],
        "title": "句",
        "id": "798f6c1a-7d96-4f91-84ff-913c881cdb01"
    },
    {
        "author": "游九功",
        "paragraphs": [
            "煙翠松林碧玉灣，捲簾波影動清寒。",
            "住山未必知山好，却是行人得細看。"
        ],
        "title": "松",
        "id": "37b13911-86f8-4dd9-aa46-531d4f757a22"
    },
    {
        "author": "游九功",
        "paragraphs": [
            "峩峩岸東山，躍來勢奔虬。",
            "橫約一溪水，抱邑止復流。",
            "近郭看逾好，向望此其尤。",
            "翠展曲屏寬，一目千里收。",
            "此山此之水，我歌我來游。",
            "知不市聲雜，亦忘溪上幽。",
            "方將解其縛，於焉我何求。"
        ],
        "title": "浯亭望橫山",
        "id": "8507a5e2-0a90-4450-9325-44a104d469cf"
    },
    {
        "author": "游九功",
        "paragraphs": [
            "冥鴻倦雲飛，歛翼退遵渚。",
            "秋蟲感時至，自野來在宇。",
            "老我久合歸，溪山况延佇。",
            "俯此沙水清，面被烟塵聚。",
            "龍斷既衝衝，瀾倒亦訏訏。",
            "豈無砥中立，而不改風雨。",
            "忽忻遠寄聲，秀句盈章吐。",
            "燦爛炯寒芒，晴空見冰柱。",
            "頗聞詞場筆，漫焉葉如土。",
            "黄粱枕上過，得之亦不處。",
            "獨行固不移，猶在審去取。"
        ],
        "title": "答黄叔暘",
        "id": "320a646f-36ce-432c-b61c-979340d0342b"
    },
    {
        "author": "游九功",
        "paragraphs": [
            "東籬采采人歸來，長歌三嗔書生老。",
            "子方青春志紫霄，種菊幽探計何早。",
            "一枝可愛况千叢，想應苦吟被花惱。",
            "西風浩然天池秋，白露霏空下百草。",
            "此時此花抱幽貞，寧衒世間顔色好。",
            "日斜寒照萼明韡，霜輕浄澈香遠到。",
            "淡焉見謂山澤癯，淵乎我愛其似道。",
            "荒畦野逕尤愜性，何似移根伴枯槁。",
            "雖知晚節亦何用，爲制頹齡聊自保。"
        ],
        "title": "題魏醇父菊莊",
        "id": "c14cb2ae-fa74-4e54-ade1-31278b990ce4"
    },
    {
        "author": "游九功",
        "paragraphs": [
            "野塘漫漫板橋東，家在春風𤱶畝中。",
            "階草不芟新織翠，庭花初種小開紅。",
            "酒嘗村釀餘酸味，詩乏才華有淡工。",
            "鄰里相過無雜語，但云饑後慶年豐。"
        ],
        "title": "棄官歸故廬",
        "id": "dc8094c7-8ab6-462e-bf14-5c5ebe71be1a"
    },
    {
        "author": "游九功",
        "paragraphs": [
            "師住疎山祇樹園，卧看雲霧起江村。",
            "百年鼎鼎春風轉，一鉢垂垂老眼昏。",
            "古殿撲空參鐵鳳，夜潭翻月落金盤。",
            "何時繫纜西風下，松柏陰陰獨扣門。"
        ],
        "title": "送常老住疎山",
        "id": "42aa48d2-4815-4aee-88f9-84441a90c61d"
    },
    {
        "author": "赵汝㬊",
        "paragraphs": [
            "青苔滿地護階陰，塵俗曾無半點侵。",
            "林鳥避人穿谷去，野猿尋果出雲深。",
            "千竿翠竹依簷立，一對黄鸝入樹吟。",
            "晝靜風清詩思罷，憑闌傾耳聽松琴。"
        ],
        "title": "與同年陳公過山亭",
        "id": "d9e1d652-302e-4396-9c68-fd0eac73ae7b"
    },
    {
        "author": "彭巖肖",
        "paragraphs": [
            "清獻堂前樹，無梢可著春。",
            "豈知三百載，復有種花人。"
        ],
        "title": "賦梅",
        "id": "83b0cdfc-b510-41e0-9204-07e377a9e50f"
    },
    {
        "author": "趙汝洙",
        "paragraphs": [
            "南窗數度斷韋編，茅塞余心未豁然。",
            "洞極潛虛渾是夢，觀梅卜瓦總非僊。",
            "先天妙處無多畫，太古真時只一圈。",
            "今日從知斯不謬，庖羲更出亦何言。"
        ],
        "title": "與新安朱元晦談易有感",
        "id": "3299fc4e-37f7-4602-8e97-22ef93bba368"
    },
    {
        "author": "吳晦之",
        "paragraphs": [
            "暗香浮動月初斜，彷彿西湖處士家。",
            "誰道廣平心似鐵，不將佳句賦梅花。"
        ],
        "tags": [
            "西湖"
        ],
        "title": "奚大卿許賦生香亭詩以促之",
        "id": "3d185407-c4f2-4bc5-b8fa-3773c890622c"
    },
    {
        "author": "吳晦之",
        "paragraphs": [
            "策蹇尋幽過草堂，困來欹枕卧禪床。",
            "鳥啼花落東風裏，睡起不知春晝長。"
        ],
        "title": "山庵睡起",
        "id": "ff095723-6635-4bcd-bd0e-b23010e34591"
    },
    {
        "author": "吳晦之",
        "paragraphs": [
            "小室瀟然一釣蓬，主人閑散似漁翁。",
            "有時風雨驚殘夢，如在松江烟浪中。"
        ],
        "title": "蓬窗",
        "id": "6896549d-3107-4f5e-b39b-983f67c543b9"
    },
    {
        "author": "吳晦之",
        "paragraphs": [
            "山居無事到襟懷，日午柴門尚未開。",
            "啼鳥一聲春晝寂，隔牆風送落花來。"
        ],
        "title": "春日即事",
        "id": "02173c00-59a2-43ec-87fa-cf3f2c58838e"
    },
    {
        "author": "吳晦之",
        "paragraphs": [
            "二十四考成何事，三百六十長是閑。",
            "古今窮達置勿論，坐看烟雲生西山。"
        ],
        "title": "山亭偶成",
        "id": "00218204-26b9-4b2a-ae5a-841679957ba9"
    },
    {
        "author": "吳晦之",
        "paragraphs": [
            "五言詩作七寶塔，四壁惟餘八尺床。",
            "一月二十九日醉，百年三萬六千場。"
        ],
        "title": "贈江西詩客",
        "id": "86cf95f8-824f-4e4c-9f59-0e298cf7fa56"
    },
    {
        "author": "吳晦之",
        "paragraphs": [
            "曉行山路梅花白，晚宿溪橋柳色青。",
            "此去西湖春漸暖，畫船沽酒水邊亭。"
        ],
        "tags": [
            "西湖"
        ],
        "title": "送友人西上",
        "id": "57df4856-0e04-4069-844e-85af77149371"
    },
    {
        "author": "吳晦之",
        "paragraphs": [
            "雨餘未訪後園春，百紫千紅錦幛新。",
            "記得錢塘買花看，于今風景屬閑人。"
        ],
        "title": "後圃尋春",
        "id": "6161b071-f122-4f85-937c-7f40c9f61e31"
    },
    {
        "author": "吳晦之",
        "paragraphs": [
            "水滿汀洲白鷺雙，蘆花飛雪撲船窗。",
            "歸來常有江湖興，遥想鍾聲隔岸撞。"
        ],
        "title": "憶江湖舊遊",
        "id": "24a4779c-efb8-4e5d-8ed7-b5ea1779801e"
    },
    {
        "author": "吳晦之",
        "paragraphs": [
            "畧彴溪橋小徑斜，竹籬茅舍兩三家。",
            "紅梅似與詩人約，臘雪初消始看花。"
        ],
        "title": "雪後尋梅",
        "id": "39c7524f-ab04-4284-b05b-ea07e28425a2"
    },
    {
        "author": "吳晦之",
        "paragraphs": [
            "輕烟漠漠曉晴天，立馬汀沙喚渡船。",
            "白鳥忘機思慮息，避人飛過急灘前。"
        ],
        "title": "溪頭喚渡",
        "id": "5ec62a0e-52c6-4127-8905-a0d455b18c54"
    },
    {
        "author": "吳晦之",
        "paragraphs": [
            "憶昔從遊杖履中，有山亭上醉春風。",
            "主人已作騎鯨客，誰識當年兩病翁。"
        ],
        "title": "寄石魯瞻",
        "id": "b32fcd28-6f58-4049-8ed2-fb29afbf145b"
    },
    {
        "author": "俞朝士",
        "paragraphs": [
            "兩脚捎空欲弄春，一人頭上又安人。",
            "不知終入兒童手，筋骨翻爲陌上塵。"
        ],
        "title": "游春黄胖",
        "id": "90574661-7fb6-43c1-8214-55cb154ea25c"
    },
    {
        "author": "趙希㯝",
        "paragraphs": [
            "霞扃雲牖高窿穹，八荒四野垂簾櫳。",
            "羲璘勃窣行西東，茫茫塵世如飛蓬。",
            "玉川公子乘清風，飄然據作吟詩宮。",
            "穿心出脅千萬語，叫開閶闔驚蒼龍。",
            "銀河瀉入北斗柄，醉來擲下琉璃鍾。",
            "仙人王喬作鄰伍，馮軒共笑噓長虹。",
            "旌陽拔宅想亦在，千年萬歲都洪濛。",
            "君不見阿房結綺今何許，劫灰一丈漫秋雨。"
        ],
        "title": "天屋歌爲盧洪賦",
        "id": "6e9e579c-dc38-4b8c-8c7b-2c7f5da2c2b7"
    },
    {
        "author": "趙希㯝",
        "paragraphs": [
            "長安日下浮雲生，故人久作西南行。",
            "漚邊兩載音訊絕，鬢絲應與秋風爭。",
            "蒼苔冉冉荒茅屋，愁來忍把離騷讀。",
            "驚鴻剛自墮邊聲，碧嶂那堪遮遠目。",
            "青雲高處期翱翔，去人歲月今堂堂。",
            "吳鈎拂拭霜雪冷，龍光飛躍秋天長。",
            "思君一夜離心折，東樓又送無情月。"
        ],
        "title": "次韻李鶴田德真寄遠",
        "id": "4b043447-30c8-413b-b36a-4dd7dae0424a"
    },
    {
        "author": "趙希㯝",
        "paragraphs": [
            "碧港雖通邑，紅塵不到門。",
            "桑麻唐杜曲，雞犬晉桃源。",
            "山遠雲千點，天寬月一軒。",
            "居人非隠者，吾欲叫東園。"
        ],
        "title": "道民金氏居",
        "id": "f29f887a-b170-4004-8998-47899c577ea1"
    },
    {
        "author": "趙希㯝",
        "paragraphs": [
            "古寺因人重，清風尚可尋。",
            "斜陽明晚閣，老竹暗秋林。",
            "兜率西歸久，香山北望深。",
            "登臨成感慨，烟月獨知心。"
        ],
        "title": "竹閣",
        "id": "0d0c226c-3855-466c-9d2e-ec9d334c87fd"
    },
    {
        "author": "趙希㯝",
        "paragraphs": [
            "兩洞深如許，神龍此奠居。",
            "山空仙去久，路嶮客來疏。",
            "風雨千崖暗，雲烟四壁虛。",
            "自揩巖石蘚，閑把姓名書。"
        ],
        "title": "游臨平乾洞水洞",
        "id": "f0ac1dd1-7e36-4243-bdfd-a7ad370c6956"
    },
    {
        "author": "趙希㯝",
        "paragraphs": [
            "不是春風柳，因何絮客衫。",
            "一雲同萬里，半夜失千巖。",
            "征馬寒蹤印，饑鴟凍吻緘。",
            "江心一片白，知有莫歸帆。"
        ],
        "title": "雪",
        "id": "0ec8c17e-135e-4d80-9719-ac8cb6853471"
    },
    {
        "author": "趙希㯝",
        "paragraphs": [
            "五載京華客，山中坐得牢。",
            "禪心天竺石，吟思浙江濤。",
            "入派名隨重，游方步轉高。",
            "秋風飛錫遠，相憶讀離騷。"
        ],
        "title": "送詩僧隆瘦岩",
        "id": "94fdaa22-db77-467d-8728-01ec5044ca0b"
    },
    {
        "author": "趙希㯝",
        "paragraphs": [
            "桃花春浪急，催上霅溪船。",
            "湖海稱佳士，功名負壯年。",
            "政平民易感，詩好客爭傳。",
            "別後加餐飯，因風寄一箋。"
        ],
        "title": "送自牧黄監鎮之官四安",
        "id": "04116470-a305-408b-b0e8-c5c98b3ffd02"
    },
    {
        "author": "趙希㯝",
        "paragraphs": [
            "霄虛白露漙，木葉下危闌。",
            "月澹鐘聲曉，燈青劍影寒。",
            "人心山莽莽，世事海漫漫。",
            "何日平胡虜，西風望眼寬。"
        ],
        "title": "秋夕",
        "id": "ac03da16-1986-49d5-b3fd-008e3a7a0f95"
    },
    {
        "author": "趙希㯝",
        "paragraphs": [
            "白露漙空萬葉飛，生香渾在桂花枝。",
            "一千里月正圓夜，九十日秋纔半時。",
            "湓浦風流元亮興，鄜州牢落少陵詩。",
            "不妨吟盡蟾蜍影，此別分明隔歲期。"
        ],
        "title": "中秋",
        "id": "afa085f1-b46d-4d27-8b51-2c08a8356ee9"
    },
    {
        "author": "趙希㯝",
        "paragraphs": [
            "劍倚梅花鶴夢醒，東游吟骨带秋清。",
            "台山路杳神仙迹，楚國書來母子情。",
            "半榻烟霞應有約，一筇風雪且兼程。",
            "丁寧及早催行李，莫待西湖草色平。"
        ],
        "tags": [
            "西湖"
        ],
        "title": "送李鶴田東游後還鄉",
        "id": "57ec6267-97f2-48d5-a6ef-860a79d70ed7"
    },
    {
        "author": "趙希㯝",
        "paragraphs": [
            "華屋巋然占上方，一尊同此寄相羊。",
            "江潮翻海莫天闊，湖水拍堤春草長。",
            "莽莽越山凝紫翠，摇摇蘇柳間青黄。",
            "歸鴻影裏闌干晚，回首中州入渺茫。"
        ],
        "title": "江湖偉觀",
        "id": "3f829d53-9c9b-40c7-ac50-f78d3b06ee02"
    },
    {
        "author": "趙希㯝",
        "paragraphs": [
            "烟塵渺渺暗魚鳬，有客翩然赴上都。",
            "乞得玉宸新翰墨，要還琳宇舊規模。",
            "十年蠲賦綸恩重，萬里歸程劍影孤。",
            "他日青城公案了，紫雲深處勘陰符。"
        ],
        "title": "送譙岩趙日休歸蜀",
        "id": "ef07087b-f9c8-4e4a-9fde-aec1da4181fc"
    },
    {
        "author": "趙希㯝",
        "paragraphs": [
            "飛下瑶天整復斜，一番餘凍損芳華。",
            "荒荒月曉三千界，漠漠烟寒十萬家。",
            "柳外直疑先著絮，梅邊渾似後開花。",
            "東風吹作巴江水，浩蕩龍濤赴海涯。"
        ],
        "title": "春雪",
        "id": "d94f3887-fd0f-4dc1-9f38-f9bae65127c5"
    },
    {
        "author": "趙希㯝",
        "paragraphs": [
            "雨歇空階浄綠苔，西風凉氣滿樓臺。",
            "鴻飛遠渚知初到，燕別明年約早來。",
            "秋色祇今同世態，時文何意悞人才。",
            "停雲影裏頻搔首，閑把新吟取次裁。"
        ],
        "title": "秋懷次韻",
        "id": "4be4ad9a-8154-453a-af48-3082f39828e8"
    },
    {
        "author": "趙希㯝",
        "paragraphs": [
            "薄薄寒侵酒面和，可憐春事委流波。",
            "兩堤楊柳東風老，一曲池塘夜雨多。",
            "花落鶑聲還在否，桑空蠶事又如何。",
            "壯心不逐流年去，倚劍青天發浩歌。"
        ],
        "title": "春莫",
        "id": "d8cc3701-d486-4e32-9ed3-09ea6b2eaa3e"
    },
    {
        "author": "趙希㯝",
        "paragraphs": [
            "十年成遠別，幾度上高樓。",
            "風遞江南信，雲消渭北愁。",
            "春心驚海燕，曉夢入溪鷗。",
            "何日西窗燭，相看說舊游。"
        ],
        "title": "寄黄溪雲",
        "id": "f22bb416-7afe-4079-b29e-98399ebd749a"
    },
    {
        "author": "趙希㯝",
        "paragraphs": [
            "江蟹初肥天欲霜，莫雲紅樹寫秋光。",
            "西風携手登臨地，今日黄花兩處香。"
        ],
        "title": "九日懷友",
        "id": "8a64244b-f0d0-44b6-bf64-b1011d69718d"
    },
    {
        "author": "趙希㯝",
        "paragraphs": [
            "河豚荻笋春風老，鱸鱠蓴絲秋水寒。",
            "多少侯門天樣闊，算來何似釣船寬。"
        ],
        "title": "釣者",
        "id": "4de44214-9995-4bbe-a0b4-c36a12c1e7b9"
    },
    {
        "author": "趙希㯝",
        "paragraphs": [
            "市井蕭條景物非，居人猶號永和堤。",
            "春山十里斜陽樹，漠漠殘紅杜宇啼。"
        ],
        "title": "過臨平",
        "id": "6e90af43-6aa2-4b60-bed7-2a04d00d9080"
    },
    {
        "author": "趙希㯝",
        "paragraphs": [
            "澹溪溪上一竿絲，牽動閑雲片片飛。",
            "折盡柳條穿不得，荷衣裹向碧山歸。"
        ],
        "title": "吳道士釣雲",
        "id": "8932a722-2e7a-4fb8-b269-c602f474899b"
    },
    {
        "author": "趙希㯝",
        "paragraphs": [
            "雲散烟收渺渺秋，蛩聲四壁起新愁。",
            "西風萬里乾坤眼，不到斜陽十二樓。"
        ],
        "title": "次雪林李龏苕溪寄來之韻  其一",
        "id": "6d7eeb8f-8c47-43ba-a0da-0e4315d9ccf6"
    },
    {
        "author": "趙希㯝",
        "paragraphs": [
            "風梧聲裏萬家秋，一片吟心不著愁。",
            "夜半酒醒銀燭冷，月移凉夢過西樓。"
        ],
        "title": "次雪林李龏苕溪寄來之韻  其二",
        "id": "6d1ae655-6951-4bb4-8814-2ea65cd7ba0e"
    },
    {
        "author": "趙希㯝",
        "paragraphs": [
            "漠漠秋汀起晚烟，半欹寒影立風前。",
            "月明應有蘆花夢，飛遍江湖萬里天。"
        ],
        "title": "賦墨雁圖分得宿雁",
        "id": "404d5b89-db82-4fd2-a90f-a87bfa762076"
    },
    {
        "author": "趙希㯝",
        "paragraphs": [
            "冰姿瓊骨浄無瑕，竹外溪邊處士家。",
            "若使牡丹開得早，有誰風雪看梅花。"
        ],
        "title": "次蕭冰崖梅花韻",
        "id": "dff3acc0-4e94-44ae-a79e-7ce4c90f8893"
    },
    {
        "author": "趙希㯝",
        "paragraphs": [
            "百尺闌干右櫟林，亂山如浪翠痕深。",
            "冰輪飛上光猶濕，照破西來一片心。"
        ],
        "title": "湧月僧樓",
        "id": "e1cc3a94-be2b-41f4-a3a6-a9082e00095b"
    },
    {
        "author": "趙希㯝",
        "paragraphs": [
            "西風梳髮冷颼颼，半醉微吟獨倚樓。",
            "一片舊時南浦月，清光猶印別離愁。"
        ],
        "title": "秋夕  其一",
        "id": "03e63352-c04f-4b8e-b237-9ad3d998cd2b"
    },
    {
        "author": "趙希㯝",
        "paragraphs": [
            "半枕小窗幽夢蝶，數聲何處寄書鴻。",
            "關山千里人歸晚，腸斷烟林一笛風。"
        ],
        "title": "秋夕  其二",
        "id": "76089c97-c17c-40d2-b615-b80874f3f20e"
    },
    {
        "author": "趙希㯝",
        "paragraphs": [
            "夢冷繁華金谷園，春深葵麥暗朱門。",
            "東風日日吹花急，紅雨蒼苔泪幾痕。"
        ],
        "title": "春游  其一",
        "id": "ff446b9e-37f5-4b9a-ba10-b726a78b266b"
    },
    {
        "author": "趙希㯝",
        "paragraphs": [
            "蝶懶鶑喑欲莫春，更兼風雨別愁新。",
            "天涯草色深如此，憶得淮南有故人。"
        ],
        "title": "春游  其二",
        "id": "81b2401f-01e4-460b-b277-00f45173817f"
    },
    {
        "author": "趙希㯝",
        "paragraphs": [
            "長眉柳葉交青條，玉花嬌面垂雲髫。",
            "湖波藍色春寥寥，大堤新曲干銀霄。",
            "翠絲絡馬金褭腰，香風隨步烟飛飄。",
            "芳亭深杳傳金貂，一笑嫣然輕百綃。",
            "歡娛未了日晷短，城鼓咿咿續復斷。",
            "鳴鞭夜月入雞關，碧山皎皎水潺潺。"
        ],
        "title": "湖中曲",
        "id": "76aea9a7-8874-498c-b27b-0b308e920929"
    },
    {
        "author": "趙希㯝",
        "paragraphs": [
            "東風吹寒雲九有，凍龍迷海亂飛走。",
            "雨脚斜拖入遥阜，碧草浮烟滿堤口。",
            "春皇妙運造化手，解使江山失妍醜。",
            "冷色禁持萬花柳，紅紫未張春國壽。",
            "愁春織心心怮怮，爲花訴冤天聽否。",
            "晴曦赫赫重陰剖，夢裏桃源拚載酒。"
        ],
        "title": "春陰曲",
        "id": "ce64195b-f005-45ff-ac6c-6fd935118687"
    },
    {
        "author": "危和",
        "paragraphs": [
            "著我高遠堂，恍若非人世。",
            "一榻卧白雲，清寒不成寐。",
            "松竹四山秋，颼颼驚客耳。",
            "誰在隔窗中，朱絃寫流水。"
        ],
        "title": "積翠樓",
        "id": "3bbf130e-ae42-4285-b3b2-7209a4f8b746"
    },
    {
        "author": "趙希㑂",
        "paragraphs": [
            "玉釵半落珊瑚枕，金屋低垂翡翠簾。",
            "莫喚女醫來問病，逢春自是可曾忺。"
        ],
        "title": "效王建詩體三首  其一",
        "id": "34f2c4b5-4d18-45ea-8388-e73154887921"
    },
    {
        "author": "趙希㑂",
        "paragraphs": [
            "從渠羅襪印香泥，偷鄉階前問柳枝。",
            "昨日看郎來繫馬，杏花亭北立多時。"
        ],
        "title": "效王建詩體三首  其二",
        "id": "2073a0fb-4a10-4fcd-b152-2eb0cda2e84d"
    },
    {
        "author": "趙希㑂",
        "paragraphs": [
            "銀釘未徹碧紗窗，秋入樓心送斷腸。",
            "誰念纈花簾不捲，簷前收下玉玎璫。"
        ],
        "title": "效王建詩體三首  其三",
        "id": "4bcbfcd4-940d-4e76-a2f7-7e60b75c8bd8"
    },
    {
        "author": "趙希㑂",
        "paragraphs": [
            "寺古鍾魚在，林深麋鹿遊。",
            "亂雲從地湧，野水接天流。",
            "樹老半粘屋，山狂欲入樓。",
            "無人話心事，黄葉自吟秋。"
        ],
        "title": "旴江山寺",
        "id": "e5a2e394-f73d-4b22-85b9-07ab631b2f25"
    },
    {
        "author": "趙希㑂",
        "paragraphs": [
            "芭蕉自作抽書樣，不與行人寄短愁。"
        ],
        "title": "句",
        "id": "3123b01a-e7c6-44cd-9bee-ac4b6e3e1ed0"
    },
    {
        "author": "王澡",
        "paragraphs": [
            "光堯與壽皇，昔者屢遊幸。",
            "縟川騎服鮮，藻野宮妝靚。",
            "春池冰鑑開，笑對驚鴻影。",
            "不見兩河閒，父老久延頸。",
            "仰望鸞旂回，呼蹕牟尼頂。"
        ],
        "title": "聚景園",
        "id": "5a32bfed-d548-4f3c-a1cc-a6ab86017d1c"
    },
    {
        "author": "李琪",
        "paragraphs": [
            "我亦田夫偶得官，深知茅屋有饑寒。",
            "紛然遮道呻吟狀，一作同胞疾痛觀。",
            "水際山陬多隠瘼，風餐雨宿敢圖安。",
            "破襦裹米皆王□，粒粒當知帝澤寬。"
        ],
        "title": "賑荒到天台有作二首  其一",
        "id": "0f4743d3-1fe8-44e9-91cb-1ee5d586c8f6"
    },
    {
        "author": "李琪",
        "paragraphs": [
            "馳驅徒步問民饑，似我寒儒負笈時。",
            "偪仄荒村隨戶到，蕭疏幾屋有烟炊。",
            "平林带暝投山驛，蒼鬢衝寒濕雨絲。",
            "野老不知巡歷至，相逢爾汝話家私。"
        ],
        "title": "賑荒到天台有作二首  其二",
        "id": "8a0d3b60-f348-4f35-a0cb-aea4a1df51d0"
    },
    {
        "author": "王鎬",
        "paragraphs": [
            "洗紅窣窣烏苣雨，落紫颼颼皂角風。",
            "挂起北窗聊問訊，新移來竹定惺鬆。"
        ],
        "title": "移竹後雨",
        "id": "3f8ba94c-b277-4dec-a31f-35a930aa23f6"
    },
    {
        "author": "王鎬",
        "paragraphs": [
            "山水三池郡，平湖塢可園。",
            "要成真吏隠，故作小桃源。"
        ],
        "title": "簡州",
        "id": "c1ce4907-5168-4c20-a8d8-08fcab5a6cc7"
    },
    {
        "author": "王鎬",
        "paragraphs": [
            "二水清渾合，三山錦繡張。",
            "迹沉簿書冗，身在水雲鄉。"
        ],
        "title": "小桃源",
        "id": "8da5cf1b-30d2-4475-9da5-aa729f331490"
    },
    {
        "author": "王鎬",
        "paragraphs": [
            "只言弱水蓬萊遠，無奈仙風道骨何。"
        ],
        "title": "句  其一",
        "id": "0930f603-d11b-44e9-a3f2-f8cbfdbd577b"
    },
    {
        "author": "王鎬",
        "paragraphs": [
            "仁心廣大麟難比，壽骨清奇鶴不如。"
        ],
        "title": "句  其二",
        "id": "54d72203-0ee0-4a92-8fac-bbc06a5f9527"
    },
    {
        "author": "王鎬",
        "paragraphs": [
            "髮爽带風梳，齒疎和月潄。"
        ],
        "title": "句  其三",
        "id": "f7221f58-3ed6-432a-9502-ff15bca6f46e"
    },
    {
        "author": "王鎬",
        "paragraphs": [
            "避喧那厭雨，宜睡不思茶。"
        ],
        "title": "句  其四",
        "id": "5727733c-8eaa-4336-b960-06ee80a5377b"
    },
    {
        "author": "王鎬",
        "paragraphs": [
            "雲學催詩黑，風仍作頌清。"
        ],
        "title": "句  其五",
        "id": "c8e31e71-cce5-495f-a1bf-b84d52278f8c"
    },
    {
        "author": "王鎬",
        "paragraphs": [
            "未知真是嶽，祇見半爲雲。"
        ],
        "title": "句  其六",
        "id": "6a501a52-273c-4a0e-bfc7-042355f81da8"
    },
    {
        "author": "王鎬",
        "paragraphs": [
            "凍雪寒梅雙蠟屐，澄江明月一竿絲。"
        ],
        "title": "句  其七",
        "id": "34f0e9d9-ff70-4f49-beda-8cc11f77ca63"
    },
    {
        "author": "王鎬",
        "paragraphs": [
            "催租更擾潘邠老，付麥誰憐石曼卿。"
        ],
        "title": "句  其八",
        "id": "3e363c5d-7345-4579-96a0-3d23517af3bc"
    },
    {
        "author": "王鎬",
        "paragraphs": [
            "山色兩間供步障，松陰半畝當郵亭。"
        ],
        "title": "句  其九",
        "id": "47ea34ff-d85f-4648-b88d-04cc52ca7b3f"
    },
    {
        "author": "王鎬",
        "paragraphs": [
            "籍通上界神仙府，身現甘泉侍從臣。"
        ],
        "title": "句  其一○",
        "id": "88efb06a-38a4-445a-b2e6-e8eb9e6209e5"
    },
    {
        "author": "王鎬",
        "paragraphs": [
            "蓬山蘭若入勝概，西寺巖壁饒幽奇。"
        ],
        "title": "句  其一一",
        "id": "dd69022d-1fdf-4c1b-baec-e2601380241d"
    },
    {
        "author": "王休",
        "paragraphs": [
            "短石拂荒阡，誦君孝行全。",
            "甘泉潛易地，至德上通天。",
            "明詔再三下，承歡八十年。",
            "草堂遺址在，溪水遶涓涓。"
        ],
        "title": "過董叔達故居",
        "id": "c3ce3fad-7945-4eee-bbdf-ddd261298cce"
    },
    {
        "author": "王休",
        "paragraphs": [
            "排險凌空入磴斜，參差金碧倚煙霞。",
            "一山門裏分三剎，萬柳湖邊带幾家。",
            "世上無人吞栗棘，國中有佛吐蓮花。",
            "憑欄凝望遥天表，數點青山似亂鴉。"
        ],
        "title": "遊普濟寺",
        "id": "a734c168-a27e-458e-9a74-3af4ad8ca17b"
    },
    {
        "author": "程壬孫",
        "paragraphs": [
            "風雨勞先別，敢辭樽酒深。",
            "一梢牆上竹，留作歲寒心。"
        ],
        "title": "題龍巖寺文與可怪石墨竹",
        "id": "71d914d4-12eb-41d7-ba92-f0c533960c74"
    },
    {
        "author": "程遇孫",
        "paragraphs": [
            "綠橘陰雖改，青山色自新。",
            "偷閑時挾冊，來訪讀書人。"
        ],
        "title": "讀書巖  其一",
        "id": "9548bca2-0c07-4359-8298-ebb1ba95393a"
    },
    {
        "author": "程遇孫",
        "paragraphs": [
            "穿雲裂石下層巔，來作人間小洞天。",
            "雙幹翠濃幾欲滴，兩峯玉立巧當前。",
            "環觀邑屋烏訛尾，倚挹江濤雪滿川。",
            "城市誰知有清賞，請看山色舊題鎸。"
        ],
        "title": "讀書巖  其二",
        "id": "6c0fe68e-52ea-4878-b1f8-90ef6d807c76"
    },
    {
        "author": "程遇孫",
        "paragraphs": [
            "春風吹客舟，沙際初倚柁。",
            "懷人愛其屋，木杪危若墮。",
            "欣從太守遊，江色清照坐。",
            "當年紹述議，洛黨亦奔播。",
            "時人欲殺翁，甘此采薇餓。",
            "流離終愛君，怨語無騷些。",
            "寥寥十翼後，學易孰無過。",
            "諸儒踐陳迹，如蟻困旋磨。",
            "巖棲獨鈎深，混沌與鑿破。",
            "書成置篋中，山鬼嚴夜邏。",
            "向來新說行，六籍乃生禍。",
            "氛埃滿神州，久被犬羊涴。",
            "何如北巖石，樵牧不敢唾。",
            "詩寒不成章，聊爲茲石賀。"
        ],
        "title": "□□庚午春之七日前成都通川陵陽程遇孫艤東去之舟於涪陵岸下太守謝宋卿以踏磧故事招飲北巖謁伊川先生像于鈎深堂敬賦古詩一章刻諸巖石",
        "id": "6743b87f-a4af-431d-971e-ab205a8f2bad"
    },
    {
        "author": "龔日章",
        "paragraphs": [
            "攀蘿訪山扉，極目窮海表。",
            "峯疑廬山高，巖若盤谷杳。",
            "藥臼歷窮凹，石樓迫天小。",
            "水簾雲頂飛，丹葉天涯渺。",
            "古峒匝蝴蝶，閑庭喧百鳥。",
            "誦聲雜石溜，炊烟出林杪。",
            "藜燭雖未輝，翠屏自環繞。",
            "內樂屏紛華，天機蔑膠擾。",
            "虀鹽比膏粱，所得孰多少。",
            "會須携竹爐，一鳴聽鷄曉。"
        ],
        "tags": [
            "庐山"
        ],
        "title": "次林千之贈水簾洞黄秀才韵",
        "id": "78de3071-986f-4a08-ab28-5675f586309e"
    },
    {
        "author": "傅壅",
        "paragraphs": [
            "五曲溪流深復深，數椽茅屋舊書林。",
            "市朝山澤皆堪隠，誰識先生出處心。"
        ],
        "title": "題五曲溪",
        "id": "5e255926-b279-4428-8748-33b9405a5cc3"
    },
    {
        "author": "王與鈞",
        "paragraphs": [
            "一種寒梅白玉條，迥臨村路傍溪橋。",
            "應緣近水花先發，疑是經春雪未消。"
        ],
        "tags": [
            "梅花",
            "咏物",
            "咏物诗"
        ],
        "title": "經筵徹章御賜詩卷",
        "id": "743b040f-371e-482e-9ee2-0621f2860d50"
    },
    {
        "author": "王與鈞",
        "paragraphs": [
            "履端開帝曆，會拜謹王春。",
            "百世枌榆舊，一番桃李新。",
            "珍頒來腆渥，妙句带清真。",
            "騎省雲霄上，寧辭染翰頻。"
        ],
        "title": "代謝劉小坡送鄉會勸酒賡韻  其一",
        "id": "d9265098-1454-41fc-8620-25bf6a963522"
    },
    {
        "author": "王與鈞",
        "paragraphs": [
            "一枝鷦漫集，千仞鳳方翔。",
            "諫紙清時省，經帷鎮日香。",
            "湖波憐鴨綠，宮醖挹鵝黄。",
            "應軫鄉中士，毛錐未脫囊。"
        ],
        "title": "代謝劉小坡送鄉會勸酒賡韻  其二",
        "id": "842a7954-07eb-4a70-9a48-10b09095a6b9"
    },
    {
        "author": "王午",
        "paragraphs": [
            "耐辱幽人不願名，一丘一壑遂高情。",
            "門前流水無冬夏，想見先生到骨清。"
        ],
        "title": "游王官谷",
        "id": "26dca51c-8cf8-454d-97f2-335368a81c20"
    },
    {
        "author": "張訢",
        "paragraphs": [
            "中興創業兩興唐，遺烈誰如魏與張。",
            "笏在孰知囊可寶，書成未覺鑑今亡。"
        ],
        "title": "奠謁曲江墓",
        "id": "43af3b7e-1ce0-44ad-9a3f-08da82858cfb"
    },
    {
        "author": "趙希混",
        "paragraphs": [
            "自有烟霞護石扉，更深曉色近清暉。",
            "巖前老檜吟風處，似請仙翁化鶴歸。"
        ],
        "title": "岑公洞",
        "id": "d21aae11-8f45-40ca-99f2-fa35830d6ab8"
    },
    {
        "author": "趙希融",
        "paragraphs": [
            "君不見陶令門前栽五柳，聊爲折腰辭五斗。",
            "歸來三徑足歡娛，琴書得趣人誰有。",
            "又不見和靖卜築臨西湖，湖山勝景天下無。",
            "至今疏影橫斜句，人與梅花共清癯。",
            "古來逸士皆如此，一節純全能終始。",
            "三歎古風挽莫回，幸有玉岩人足比。",
            "二十餘年養浩深，厭居朝市入山林。",
            "此身出處無非道，憂世誰知一寸心。",
            "愧予朱墨塵埃裏，恨不巖前濯清泚。",
            "想象入室芝蘭馨，有□清廟遺音美。",
            "聞說當年贈監書，蒲公之見特其粗。",
            "要知命義吾儒事，願學同遊周邵蘇。"
        ],
        "tags": [
            "西湖"
        ],
        "title": "賦玉岩",
        "id": "ac460073-e078-42d8-8e4e-545afdc98176"
    },
    {
        "author": "趙希發",
        "paragraphs": [
            "止泓清而明，如彼秋月滿。",
            "以此觀我心，澄源斯近本。"
        ],
        "title": "止泓亭",
        "id": "4138be11-8457-4e25-836e-3bca13668249"
    },
    {
        "author": "趙希崱",
        "paragraphs": [
            "漠漠江湖自在飛，一身到處占漁磯。",
            "稻田水淺魚能幾，莫被泥沙汙雪衣。"
        ],
        "title": "白鷺",
        "id": "d6616768-8168-4aca-826e-388aae3ba591"
    },
    {
        "author": "趙希濬",
        "paragraphs": [
            "昔年嚴大夫，偶來怨遷謫。",
            "我本麋鹿姿，得此已自適。",
            "乘閒陟上方，□尋唐人石。",
            "豈期當三伏，一天雲四冪。",
            "快哉風南來，萬籟相呼吸。",
            "雨餘禾麻潤，是山皆喜色。",
            "一杯傾晚飲，綠瓜間未實。",
            "是非不到耳，休厭山城寂。",
            "樹影抹橫烟，角聲暗落日。",
            "長江去不返，况此百年客。",
            "企首老玉仙，白髮何由摘。"
        ],
        "tags": [
            "长江"
        ],
        "title": "題雲間閣",
        "id": "8f9402ef-3db8-47e4-b2bb-b638f59c243a"
    },
    {
        "author": "趙希晝",
        "paragraphs": [
            "極望隨南斗，迢迢思欲迷。",
            "春生桂嶺外，人在海門西。",
            "殘日依山盡，長天向水低。",
            "遥知仙館夢，清夜怯猿啼。"
        ],
        "title": "寄廣南轉運陳學士",
        "id": "5fbfd0e4-0cb6-46f4-ae82-7dae197bdc1f"
    },
    {
        "author": "趙希晝",
        "paragraphs": [
            "扁舟如葉路東西，一片灘聲下惡谿。",
            "當日亭臺舊時客，相逢莫惜醉如泥。"
        ],
        "title": "寄潮州于公九流",
        "id": "cfe3107c-0c8e-48f6-b6c7-0629189f1b4c"
    },
    {
        "author": "趙希鶚",
        "paragraphs": [
            "白鷗曾此識機心，渭水翻波自不禁。",
            "當日尚嫌文網闊，後來誰測武陵深。",
            "西風落葉吹秦晉，流水桃花迭古今。",
            "世豈避人人避世，九垓同此夕陽陰。"
        ],
        "title": "秦洞",
        "id": "7595e6f7-2d2b-4542-8e55-8ca92303596b"
    },
    {
        "author": "趙希淦",
        "paragraphs": [
            "一水波澄接御溝，近城宮柳弄春柔。",
            "烏衣巷裏人何在，白鷺洲前水自流。",
            "千古風流歌舞地，六朝興廢帝王州。",
            "今番不負看山約，他日重來說舊游。"
        ],
        "title": "半山寺有感",
        "id": "cd2a942d-2024-4c81-a51b-94b5d552d012"
    },
    {
        "author": "趙希鵠",
        "paragraphs": [
            "陶峰聳兮髻而藍，縈二水兮秋月環。",
            "雲棟起兮鬰松關，侯兮歸來樂且閒。",
            "肆維牲兮釃爲醴，達馨香兮薦嘉旨。",
            "侯不我吐兮心則喜，歲歲春秋兮受多祉。",
            "雲旗騖兮蹌蹌，玉虬駕兮飆之揚。",
            "侯雖往兮終返故鄉，欲雨則雨兮暘則暘。"
        ],
        "title": "迎饗送神歌",
        "id": "cc89f2fb-5a88-485d-a093-49d915dd8af4"
    },
    {
        "author": "趙希彩",
        "paragraphs": [
            "清宵難獨寐，誰把曲來謳。",
            "曲裏聲聲思，離人輾轉愁。"
        ],
        "title": "旅中聞笛",
        "id": "d70954ce-3404-410d-ada9-3ca9743a6045"
    },
    {
        "author": "趙希彩",
        "paragraphs": [
            "悵望登臨日，大行山頂頭。",
            "親幃何處是，一片白雲浮。"
        ],
        "title": "題狄梁公白雲圖",
        "id": "167f18bb-255e-47e4-9e3a-74ade7e3f5ab"
    },
    {
        "author": "趙希彩",
        "paragraphs": [
            "何事西風惡，天涯拆雁行。",
            "靈魂招未得，存稿睹難忘。",
            "感德空垂淚，聞哀欲斷腸。",
            "相思無頼處，暮雨倍凄凉。"
        ],
        "title": "哭宗兄崇漣",
        "id": "28fb7d59-3764-4b66-a22e-6c58d17210e0"
    },
    {
        "author": "趙彥假",
        "paragraphs": [
            "天下名洞天，有山必有水。",
            "餘杭山水窟，神仙所棲止。",
            "仙人乘雲去，玉蛟留潭底。",
            "至今雷雨夕，蛟睡時驚起。",
            "爪劈巖石裂，石罅滴乳髓。",
            "涓涓泉流出，半垂白鳳尾。",
            "風來琴筑響，月照纓絡侈。",
            "曲折納深池，徹底清且泚。",
            "築亭當澗衝，木石相表裏。",
            "翠壁潤含烟，層峯去天咫。",
            "道人幻出奇，指顧猶未已。",
            "忽驅蛟走鬭，瞬息八百里。",
            "怒氣挾奔霆，草木爲披靡。",
            "兒童驚震掉，面若槁灰死。",
            "達人本大觀，談笑自隠几。",
            "須臾羣動息，靜坐窮物理。",
            "水石本無心，相激一至此。"
        ],
        "title": "翠蛟亭和鞏栗齋韻",
        "id": "bc6f2c5f-ad96-4515-a268-dee8c043c642"
    },
    {
        "author": "劉宰",
        "paragraphs": [
            "朝日曜兮春花，玉壺炯兮清冰。",
            "耿余心兮不欺，付妍醜兮丹青。",
            "君王兮宵衣，壯士悲歌兮戰死。",
            "豈余身兮憚殃，抗風沙兮萬里。",
            "崔嵬兮增城，璀燦兮昭陽。",
            "羌末路兮多艱，幸朕時之不當。",
            "氊裘兮娛嬉，穹廬兮容與。",
            "怨羣胡兮我欺，諗九天兮誰許。",
            "南風兮徐來，掩涕兮無語。",
            "四十五十兮無家，抑有慚兮夔女。"
        ],
        "title": "昭君曲",
        "id": "0cc0c219-1887-40f8-ba16-fa0df6930b1e"
    },
    {
        "author": "劉宰",
        "paragraphs": [
            "草莽莽兮平臺，鳥翩翩兮去來。",
            "側身兮引睇，長太息兮徘徊。",
            "攬余轡兮高騖，豈不夙夜兮謂行多露。",
            "漱流泉兮枕石，憺無營兮得我所。",
            "同心兮離居，未傾蓋兮有書。",
            "歲既晏兮無娛，我思君兮君開關而望余。"
        ],
        "title": "和樓倅宗簿  其一",
        "id": "ae54bd43-2c6e-4dea-a7eb-c22afe23cc86"
    },
    {
        "author": "劉宰",
        "paragraphs": [
            "余幼好此奇服兮，歲荏苒而華顛。",
            "聞若人之好修兮，搴衆芳而獨專。",
            "結微情以陳詞兮，鱗鴻杳以無傳。",
            "惟聖哲之茂行兮，在舉能而任賢。",
            "橫江湖以揚舲兮，寧維楫之可捐。",
            "爛晨光兮破羣幽，清風發兮涼氣颼颼。",
            "瓊珮兮鏘鏘，玉鸞鳴兮啾啾。",
            "時不可兮驟得，君胡爲乎此留。"
        ],
        "title": "和樓倅宗簿  其二",
        "id": "98c6e66a-a985-47c1-b508-c6910c326928"
    },
    {
        "author": "劉宰",
        "paragraphs": [
            "芳菲菲兮月之桂，子之家兮傳芳世世。",
            "月之桂兮古猶今，往則得兮子寧不嗣音。",
            "冠鶡冠兮謝章甫，司征商兮河之滸。",
            "更兼官兮部運，幸訖事兮無忤。",
            "歸來兮歸來，倚門悵望兮高堂慈母。"
        ],
        "title": "月桂辭送陳兄部運京口",
        "id": "b13a9f20-e8b8-4eed-b4d0-51cbc047f5f5"
    },
    {
        "author": "劉宰",
        "paragraphs": [
            "棟宇兮煌煌，鬢髮兮蒼蒼。",
            "羌一言兮會心，駕吾車兮建陽。",
            "車既駕兮遄歸，今良是兮昨非。",
            "釋衆累兮春冰，耿吾心兮夕暉。",
            "斯道兮孔壽，斯人兮不忘。",
            "十載兮重來，泬漻兮此堂。",
            "風撼兮寒松，霜凋兮百草。",
            "佳城兮葱葱，萬古兮是保。"
        ],
        "title": "書竇文卿墓",
        "id": "473932bd-190b-4423-a9da-b2f390e802a4"
    },
    {
        "author": "劉宰",
        "paragraphs": [
            "漸止牛羊牧，還添雨露滋。",
            "但令萌蘗長，自有歲寒姿。"
        ],
        "title": "雲邊種松",
        "id": "4b4893dd-8fb9-4e8e-a195-fa42c699cb20"
    },
    {
        "author": "劉宰",
        "paragraphs": [
            "野曠乾坤大，身閒日月遲。",
            "有生均自得，造物本無私。"
        ],
        "title": "題屏間",
        "id": "29b6fbe8-cb04-4cec-9768-001355dae3e2"
    },
    {
        "author": "劉宰",
        "paragraphs": [
            "紅綠分佳果，丹青讓好辭。",
            "遥憐霜落葉，岸幘坐題詩。"
        ],
        "title": "謝陳僉惠紅綠柿",
        "id": "f0910aeb-0370-4741-a9ad-ddb128c17ee0"
    },
    {
        "author": "劉宰",
        "paragraphs": [
            "密葉秋逾潤，幽花晚更妍。",
            "去來誰是主，試問白頭禪。"
        ],
        "title": "送李季允侍郎歸蜀五絕用禪房花竹幽爲韻  其一",
        "id": "dc17b2b9-e38d-4133-82e8-20b99fe4087b"
    },
    {
        "author": "劉宰",
        "paragraphs": [
            "地僻風煙好，身閒日月長。",
            "未知嘉遯吉，占驗笑京房。"
        ],
        "title": "送李季允侍郎歸蜀五絕用禪房花竹幽爲韻  其二",
        "id": "ed8c543b-1ac4-4f1f-9cae-15687fcb07dc"
    },
    {
        "author": "劉宰",
        "paragraphs": [
            "淮海身如繫，岷峨路去賒。",
            "相思冰雪裏，却立嗅梅花。"
        ],
        "title": "送李季允侍郎歸蜀五絕用禪房花竹幽爲韻  其三",
        "id": "1e76c3c4-076b-47cf-af59-3f99ceb8fe97"
    },
    {
        "author": "劉宰",
        "paragraphs": [
            "交情契金蘭，燕樂非絲竹。",
            "我歌古別離，語盡君當續。"
        ],
        "title": "送李季允侍郎歸蜀五絕用禪房花竹幽爲韻  其四",
        "id": "19614669-f72d-499c-b2a9-ae4c13d819f3"
    },
    {
        "author": "劉宰",
        "paragraphs": [
            "日脚收新雨，禪房早得秋。",
            "重來應更好，誰與共清幽。"
        ],
        "title": "送李季允侍郎歸蜀五絕用禪房花竹幽爲韻  其五",
        "id": "91edeede-03c6-4786-8cd1-a76bf3f6e654"
    },
    {
        "author": "劉宰",
        "paragraphs": [
            "但了官中事，都無俸外錢。",
            "妙年能爾爾，晚節更須堅。"
        ],
        "title": "送昔監稅滿替",
        "id": "2b4d7768-37c1-4054-91d5-c6582bef50bf"
    },
    {
        "author": "劉宰",
        "paragraphs": [
            "石壁千年立，池泉百尺深。",
            "蕭蕭陵下木，遺恨古猶今。"
        ],
        "title": "題虎丘劍池",
        "id": "0cf7fb47-1476-4220-9ecb-2f8582e1e2ce"
    },
    {
        "author": "劉宰",
        "paragraphs": [
            "濃淡非粧點，縱橫謝剪裁。",
            "憑欄一凝睇，圖畫信天開。"
        ],
        "title": "題王氏天開圖畫卷後",
        "id": "54177d1c-9ff3-4e1f-98dc-8378f57fe400"
    },
    {
        "author": "劉宰",
        "paragraphs": [
            "錦繡胸中富，珠璣筆下生。",
            "如何鹿門去，不向玉堂盛。"
        ],
        "title": "次王兄韻二首  其一",
        "id": "80c607fd-2a04-4974-9be9-5201e329d7a2"
    },
    {
        "author": "劉宰",
        "paragraphs": [
            "買屋依三阜，開窗對兩池。",
            "去來誰是主，空鎖壁間詩。"
        ],
        "title": "次王兄韻二首  其二",
        "id": "d6b8a6fd-6493-472c-a739-77fdce552fef"
    },
    {
        "author": "劉宰",
        "paragraphs": [
            "野徑梅初發，寒塘草又生。",
            "能來同社酒，莫笑瓦盆盛。"
        ],
        "title": "再用韻  其一",
        "id": "2e79c66c-49e2-4669-a9a6-3565e676d2a7"
    },
    {
        "author": "劉宰",
        "paragraphs": [
            "綠楊陶令宅，芳草謝家池。",
            "開徑應須我，酬君未有詩。"
        ],
        "title": "再用韻  其二",
        "id": "238a057f-9d9b-49a1-99c0-0ec6618578f5"
    },
    {
        "author": "劉宰",
        "paragraphs": [
            "穴處堪忘世，松餐足永年。",
            "有時雲雨止，獨立看青天。"
        ],
        "title": "雲邊遣興",
        "id": "afe10590-3e28-4abc-83bd-9eafb3f25ca1"
    },
    {
        "author": "劉宰",
        "paragraphs": [
            "蕭然瘦鶴姿，不受世俗塵。",
            "吾衰久矣夫，眼明見斯人。"
        ],
        "title": "送李果州  其一",
        "id": "c9c1859a-ac8e-493f-b674-9e156fd14dd3"
    },
    {
        "author": "劉宰",
        "paragraphs": [
            "含香趨漢陛，前席問賈生。",
            "要路須民庸，錦衣聊晝行。"
        ],
        "title": "送李果州  其二",
        "id": "54a9e075-4b1d-474a-b348-d78b640fc6db"
    },
    {
        "author": "劉宰",
        "paragraphs": [
            "一年春好處，寒食一百五。",
            "想見束晨裝，沙頭震鼉鼓。"
        ],
        "title": "送李果州  其三",
        "id": "f61e2f95-5e51-4976-8ee5-f248c92dbf98"
    },
    {
        "author": "劉宰",
        "paragraphs": [
            "昔吾有先正，走卒稱司馬。",
            "憂國等憂家，人物君其亞。"
        ],
        "title": "送李果州  其四",
        "id": "576807f7-acca-4127-b4c5-a0b09d5f2bae"
    },
    {
        "author": "劉宰",
        "paragraphs": [
            "紛紛惡直喜阿諛，局束英豪氣不舒。",
            "萬事付渠三昧手，此生自放五車書。"
        ],
        "title": "儀真法曹日作",
        "id": "2fecf3ad-211b-415c-b7db-731a12ae1776"
    },
    {
        "author": "劉宰",
        "paragraphs": [
            "苦被微官縛此身，汗衣亭午亞紅塵。",
            "維舟醉卧垂楊下，輸與江湖自在人。"
        ],
        "title": "題儀真常平倉壁",
        "id": "534b4a34-5c26-4382-ae90-9ec9542557d1"
    },
    {
        "author": "劉宰",
        "paragraphs": [
            "南樓風物怯新晴，管領心知獨有君。",
            "從使市聲鏖午枕，不妨清夢到行雲。"
        ],
        "title": "儀真呈隣居同官",
        "id": "6f810820-762e-497c-8ff6-253e9cbfd067"
    },
    {
        "author": "劉宰",
        "paragraphs": [
            "尤溪塘上征人路，記得停驂一解顔。",
            "十載重來兒女換，似曾相識有青山。"
        ],
        "title": "過尤溪",
        "id": "7665c179-0dfe-4eab-8e74-7c958fe67f2b"
    },
    {
        "author": "劉宰",
        "paragraphs": [
            "青山疊疊水潺潺，路轉峯回又一灣。",
            "想見雪天無限好，不妨獨棹酒船還。"
        ],
        "title": "過剡溪",
        "id": "d2626dd4-3189-40bf-9c2d-4eaaa14b186f"
    },
    {
        "author": "劉宰",
        "paragraphs": [
            "太史曾題仲舉輿，子虛賦就壓蓬廬。",
            "終然不負凌雲志，會向蓬萊頂上居。"
        ],
        "title": "賦陳太史所築凌雲亭四首  其一",
        "id": "403eb746-219a-4ef0-b1ef-7bba3f3e9e47"
    },
    {
        "author": "劉宰",
        "paragraphs": [
            "吏退庭空一逕深，交柯密葉布繁陰。",
            "婆娑誰識先生意，恐負當時庇物心。"
        ],
        "title": "賦陳太史所築凌雲亭四首  其二",
        "id": "a31dd7f6-337b-46e8-8ad3-c0ac9a59f3fa"
    },
    {
        "author": "劉宰",
        "paragraphs": [
            "紫煙縹緲接雲霞，亭下連甍十萬家。",
            "想見當年關尹子，已占柱史入京華。"
        ],
        "title": "賦陳太史所築凌雲亭四首  其三",
        "id": "805543a2-7829-4df0-87e0-b3c56246f0be"
    },
    {
        "author": "劉宰",
        "paragraphs": [
            "身自蓬萊頂上來，彩雲深處見崔嵬。",
            "憑高莫作凌雲想，聞說天門有詔催。"
        ],
        "title": "賦陳太史所築凌雲亭四首  其四",
        "id": "f8b980ef-acf8-4686-a811-2f84588d5755"
    },
    {
        "author": "劉宰",
        "paragraphs": [
            "層樓傑閣聳朱欄，樓下行人自往還。",
            "但見彩雲橫木末，不知身在翠微間。"
        ],
        "title": "題馮公嶺旅邸",
        "id": "09cf38b9-6ef8-46ba-a1c2-2478f69aa0dc"
    },
    {
        "author": "劉宰",
        "paragraphs": [
            "石泉飛下寶蓮宮，似聽鈞天奏未終。",
            "千古風流謝康樂，可無屐齒此山中。"
        ],
        "title": "題永嘉寺壁",
        "id": "287c0bec-b840-4c81-b5ad-39203de31702"
    },
    {
        "author": "劉宰",
        "paragraphs": [
            "疊障爲屏石作門，陰雲漠漠雨昏昏。",
            "清游到晚不知去，要上峯頭望曉暾。"
        ],
        "title": "題石門奉真觀",
        "id": "fb3a7ec2-2fdc-45bf-a0e4-ae892e2d6456"
    },
    {
        "author": "劉宰",
        "paragraphs": [
            "三吳豪俠騁輕肥，盡是當年襁褓兒。",
            "鬢髮蒼蒼顔色改，問翁如此復何爲。"
        ],
        "title": "吳門道中",
        "id": "48214cee-0a39-4207-bd54-f16170a1d26a"
    },
    {
        "author": "劉宰",
        "paragraphs": [
            "小立船頭看惠山，山尖半在有無間。",
            "蠶眠未老秧方綠，且放煙雲自往還。"
        ],
        "title": "舟過惠山",
        "id": "9c83a9e0-4726-4783-996b-a350988f240f"
    },
    {
        "author": "劉宰",
        "paragraphs": [
            "蓼岸著花紅半吐，稻畦過雨綠平鋪。",
            "炊煙起處三家市，却向江湖憶畫圖。"
        ],
        "title": "舟中",
        "id": "8ae4771a-0da7-4be5-8c17-1be4f2d72018"
    },
    {
        "author": "劉宰",
        "paragraphs": [
            "一樽綠酒與君同，且喜荷香送晚風。",
            "四座盡傾談柄白，滿筵不用舞裙紅。"
        ],
        "title": "醉中",
        "id": "f18a2ded-3449-4df4-aee7-b2ab053b7be0"
    },
    {
        "author": "劉宰",
        "paragraphs": [
            "醉著船頭背月眠，醒來紅日浴晴川。",
            "等閒活計無人共，獨占江湖萬里天。"
        ],
        "title": "漫塘口占",
        "id": "645a5bc5-cbbf-4dd9-b317-a6f0b7a85d40"
    },
    {
        "author": "劉宰",
        "paragraphs": [
            "擣飺篘酒薦新舂，嘆息年來甔石空。",
            "不惜解衣供一餉，要令稚子識家風。"
        ],
        "title": "九日",
        "id": "487c1987-d4a1-45b8-98c0-659310d78fb9"
    },
    {
        "author": "劉宰",
        "paragraphs": [
            "隔溪啼鳥弄新音，繞岸蒲芽迸綠簪。",
            "花事只今强半在，不妨風雨攪春陰。"
        ],
        "title": "感春",
        "id": "5eeeab7e-2560-4d24-a629-ec8b192c177a"
    },
    {
        "author": "劉宰",
        "paragraphs": [
            "天孫今夕渡銀潢，女伴紛紛乞巧忙。",
            "乞得巧多成底事，祇堪裝點嫁衣裳。"
        ],
        "title": "七夕",
        "id": "1970e60a-6e6d-4202-97ad-92a21252e12e"
    },
    {
        "author": "劉宰",
        "paragraphs": [
            "筍輿穿過萬重山，邂逅登亭一解顔。",
            "剩欲題詩徧蒼石，舉頭羞見嶺雲閒。"
        ],
        "title": "天台道中用陳氏園亭韻  其一",
        "id": "4236ff56-b79e-4051-848a-b1d16b49dc66"
    },
    {
        "author": "劉宰",
        "paragraphs": [
            "亭俯澄波對碧山，山頭古木總蒼顔。",
            "愛山未辦還山計，猿鶴還應伴我閒。"
        ],
        "title": "天台道中用陳氏園亭韻  其二",
        "id": "61c18258-998b-4686-90c4-0e4ad4effadb"
    },
    {
        "author": "劉宰",
        "paragraphs": [
            "翠幄迎霜半染紅，高林風過雜笙鐘。",
            "澄光萬頃天無滓，留與羲和駕六龍。"
        ],
        "title": "秋懷二首  其一",
        "id": "30f64283-4117-495a-a5f0-4bcedc3d0463"
    },
    {
        "author": "劉宰",
        "paragraphs": [
            "一抹紅綃日脚霞，千林暮靄納歸鴉。",
            "西風捲盡梧桐葉，乞與中庭散月華。"
        ],
        "title": "秋懷二首  其二",
        "id": "77552c48-1315-464a-adda-34295284ba8e"
    },
    {
        "author": "劉宰",
        "paragraphs": [
            "破袴年來未改爲，園中啼鳥汝何知。",
            "從教解使君侯悟，爾死何由得蓋帷。"
        ],
        "title": "嘲啼鳥",
        "id": "a8db2ded-82d1-4f13-aa89-2cecc21af326"
    },
    {
        "author": "劉宰",
        "paragraphs": [
            "萬里雲山路渺茫，車輪竟日往來忙。",
            "憑君一語成歸去，笑殺兒時射四方。"
        ],
        "title": "東陽道中聞杜鵑",
        "id": "ac65f0a1-ec84-47ca-b079-0e351876624d"
    },
    {
        "author": "劉宰",
        "paragraphs": [
            "歲旱田家競作勞，車聲夜半響嗷嘈。",
            "市門多少夸毗子，日晏高眠笑爾曹。"
        ],
        "title": "聞桔橰",
        "id": "88171827-6c81-4c5e-b7c3-c4a1ab4e3d76"
    },
    {
        "author": "劉宰",
        "paragraphs": [
            "扁舟泛泛逐驚湍，朔吹飆飆作曉寒。",
            "艤棹遠來投野店，應門幸喜得儒冠。"
        ],
        "title": "宿直里店二首  其一",
        "id": "58d723ca-94ea-41db-91b9-b7d1bafbb12e"
    },
    {
        "author": "劉宰",
        "paragraphs": [
            "稻穫田空宿水禽，去來終夜有清音。",
            "投床倦客無他想，祇有江湖萬里心。"
        ],
        "title": "宿直里店二首  其二",
        "id": "a34dcec6-fce4-49d1-8add-73b27c9ff4d5"
    },
    {
        "author": "劉宰",
        "paragraphs": [
            "轟雷驚散半空雨，赫日衝開萬里雲。",
            "依舊炎炎還酷暑，南來猶幸有晴薰。"
        ],
        "title": "雷發散雨書懷",
        "id": "b83fce73-eb21-4dc8-9ec6-a5e155a776e3"
    },
    {
        "author": "劉宰",
        "paragraphs": [
            "呂公遺壘枕高岡，落日西風草木荒。",
            "王氣懸知南國在，不妨北面儼冠裳。"
        ],
        "title": "題呂城廟",
        "id": "00e027ac-d538-4549-b491-8761c7377c87"
    },
    {
        "author": "劉宰",
        "paragraphs": [
            "故交衮衮白頭新，傾蓋相望有幾人。",
            "奉詔君應歸冊府，一蓑我欲老江濱。"
        ],
        "title": "和陳倅校書惠詩",
        "id": "737c0e52-3f18-4693-8d5a-38b9fb4d0b56"
    },
    {
        "author": "劉宰",
        "paragraphs": [
            "一念憂民敢憚煩，肩輿得得款祠壇。",
            "莫嫌勺水能多少，自是壺中世界寬。"
        ],
        "title": "和陳校書祈雨有應",
        "id": "c7b98bb9-6e92-438c-90e8-e4fafdbbd80c"
    },
    {
        "author": "劉宰",
        "paragraphs": [
            "四海聲名陳太丘，元方有子復何憂。",
            "他年羔鴈成羣至，不獨丹青詫豫州。"
        ],
        "title": "和陳校書生孫",
        "id": "fd3fe48c-d606-4a96-84e8-256259ebd03e"
    },
    {
        "author": "劉宰",
        "paragraphs": [
            "破除百卉發孤芳，造化工夫有抑揚。",
            "平易堂中無箇事，一枝相對吐清香。"
        ],
        "title": "和趙季行用蘭花韻三首  其一",
        "id": "7b4fac25-a630-4e51-b6a5-8c92e95aae40"
    },
    {
        "author": "劉宰",
        "paragraphs": [
            "結根嵓谷謝羣芳，多謝光風爲發揚。",
            "騷客毋煩賦紉佩，省郎行矣趣含香。"
        ],
        "title": "和趙季行用蘭花韻三首  其二",
        "id": "da09d733-adf3-4b9e-b4e5-b8c9e96a6a5b"
    },
    {
        "author": "劉宰",
        "paragraphs": [
            "鶗鴂潜消百草芳，清芬散逐楚風揚。",
            "洛陽姚魏空增價，愧死嵓隈有國香。"
        ],
        "title": "和趙季行用蘭花韻三首  其三",
        "id": "e1fa7c69-b8e1-4ebb-81ad-29b78d77125c"
    },
    {
        "author": "劉宰",
        "paragraphs": [
            "詩翁名字簡思陵，死去人疑化鶴丁。",
            "敗絮當年猶自擁，褐衣今日可忘情。"
        ],
        "title": "次韻蘇明仲",
        "id": "a1b3172e-3376-425b-9157-a77ac4ec0068"
    },
    {
        "author": "劉宰",
        "paragraphs": [
            "門外秋光入句頻，門前積雨少來人。",
            "利名到底成何事，贏得江湖自在身。"
        ],
        "title": "酬陳子與",
        "id": "cb1bb17d-fe6f-44e6-9843-5e270f8c3e46"
    },
    {
        "author": "劉宰",
        "paragraphs": [
            "伊洛遺書徧討論，微言千古破童昏。",
            "要知此老殷勤意，送與君家好弟昆。"
        ],
        "title": "送晦庵語孟集註與諸姪",
        "id": "4c53db01-0d17-4c62-bba6-6ae98fc525a5"
    },
    {
        "author": "劉宰",
        "paragraphs": [
            "飛廉不解却豐隆，結就濃陰萬里同。",
            "須信碧霄無點滓，曉來紅日自生東。"
        ],
        "title": "冬日即事",
        "id": "7446281d-1378-4aae-940d-e0ff5c87c25e"
    },
    {
        "author": "劉宰",
        "paragraphs": [
            "當年泚筆笑愚忠，後日私書迹更窮。",
            "自是京劉異恭顯，未知君意與誰同。"
        ],
        "title": "戲和荆公讀漢書",
        "id": "51bb844a-b251-4b12-8814-5f75cec68569"
    },
    {
        "author": "劉宰",
        "paragraphs": [
            "韓子文同孟氏醇，陳言去盡只天真。",
            "君詩費却雕鎸力，筆下應誇自有神。"
        ],
        "title": "讀韓詩和其韻",
        "id": "f31846ed-0523-4ee2-b0c1-8f9140c38979"
    },
    {
        "author": "劉宰",
        "paragraphs": [
            "李陵衛律兩降人，大義相規幾盡誠。",
            "陵語不傳傳衛律，要令千載識交情。"
        ],
        "title": "讀蘇武傳",
        "id": "36a0f0ff-309c-4cb4-83f8-0b627a1798b8"
    },
    {
        "author": "劉宰",
        "paragraphs": [
            "儒雅弘寬世所宗，汗青中介牧羊翁。",
            "史家有意君知否，未必文華勝樸忠。"
        ],
        "title": "讀公孫弘卜式兒寬傳",
        "id": "a7fbf89c-c4a9-4583-b5ee-e7af69a52b88"
    },
    {
        "author": "劉宰",
        "paragraphs": [
            "劉氏難令呂氏安，酈生大義炳如丹。",
            "君卿賣友阿王莽，死去何顔見呂寬。"
        ],
        "title": "讀樓護傳",
        "id": "44f511df-790f-41fc-bd1d-cb4398caa020"
    },
    {
        "author": "劉宰",
        "paragraphs": [
            "任俠行權世所誅，將軍尚借齒牙餘。",
            "古來名將勤招選，底事牢辭不敢居。"
        ],
        "title": "讀衛青傳",
        "id": "024e6923-0cc0-428e-9443-938372825883"
    },
    {
        "author": "劉宰",
        "paragraphs": [
            "贖死何由可百身，遺書猶足警來人。",
            "當時珍重千金字，此日凄涼一窖塵。"
        ],
        "title": "書陳少陽遺墨後",
        "id": "d8ec6233-3575-4444-ad6b-bea9fb94f811"
    },
    {
        "author": "劉宰",
        "paragraphs": [
            "去來行李苦匆匆，世路崎嶇一笑中。",
            "聞道倚門占鵲喜，早尋歸棹浙江東。"
        ],
        "title": "送應徽之歸天台",
        "id": "020be693-0cca-4f76-a0e9-7c8590c9eeda"
    },
    {
        "author": "劉宰",
        "paragraphs": [
            "七澤波濤筆下吞，相逢曉日上天門。",
            "祇今出處難同調，慚愧高軒幾訪存。"
        ],
        "title": "借明秀軒韻送趙推入幕二首  其一",
        "id": "79955406-b4fa-4cbb-a60d-f44bc17c1683"
    },
    {
        "author": "劉宰",
        "paragraphs": [
            "紛紛末俗假成真，幕府歸來歲聿新。",
            "萬里終存江海志，一毫莫染簿書塵。"
        ],
        "title": "借明秀軒韻送趙推入幕二首  其二",
        "id": "4de54e62-af94-42b8-b47a-30a3ba6a3f65"
    },
    {
        "author": "劉宰",
        "paragraphs": [
            "山鳥紛紛不計名，曉來聒聒弄新晴。",
            "山人不識虞庭樂，疑是簫韶奏九成。"
        ],
        "title": "雲邊即事",
        "id": "d1dfbfa8-66ce-4528-bc86-57b6b07e6325"
    },
    {
        "author": "劉宰",
        "paragraphs": [
            "醉筆淋漓紀勝尋，重來尚想百年心。",
            "浪將一字殊先後，誰識朱弦太古音。"
        ],
        "title": "題龍祠米元暉詞後",
        "id": "4a1a16f4-14a8-4f79-8b1b-f566ffea3e33"
    },
    {
        "author": "劉宰",
        "paragraphs": [
            "老松偃蹇印晴空，倒影參差澹月中。",
            "夜久無人共清賞，一庭蕭瑟走虬龍。"
        ],
        "title": "松影",
        "id": "ec2ccf86-9204-4bf8-a3ee-64a6cd95f4c4"
    },
    {
        "author": "劉宰",
        "paragraphs": [
            "錦繡囊開一夜風，萬家花柳鬭青紅。",
            "誰知一點陽和氣，盡在高禪杖錫中。"
        ],
        "title": "戲傳老",
        "id": "c3eef51a-2d51-454a-958b-4018e9ce42de"
    },
    {
        "author": "劉宰",
        "paragraphs": [
            "容貌天黥二十年，刳腸一洗悵無緣。",
            "祇今縱使逢醫緩，却顧霜毛已颯然。"
        ],
        "title": "謝薦醫",
        "id": "0c755d35-7311-4e30-aaed-86dc4191d820"
    },
    {
        "author": "劉宰",
        "paragraphs": [
            "輾轉無眠到夜闌，鵲聲送喜近簷間。",
            "好風吹斷夜來雨，晴日放開雲外山。"
        ],
        "title": "雲邊阻雨  其一",
        "id": "02943b6c-7e97-4b91-a375-a6c046944d76"
    },
    {
        "author": "劉宰",
        "paragraphs": [
            "薔薇籬落送春闌，笋葚園林早夏間。",
            "牛背牧兒酣午夢，不知風雨過前山。"
        ],
        "title": "雲邊阻雨  其二",
        "id": "5853a20e-ff8d-4499-b3eb-901fa0012299"
    },
    {
        "author": "劉宰",
        "paragraphs": [
            "人生不見古無懷，平陸猶成灧澦堆。",
            "百歲髑髏能發語，有生非樂死非災。"
        ],
        "title": "酬傳老",
        "id": "8f8cd21c-61b2-443c-9b7e-9c97f91cecb6"
    },
    {
        "author": "劉宰",
        "paragraphs": [
            "雲間縹緲出層樓，樓上鐘成四百秋。",
            "當日繁華今不見，鐘聲依舊滿林丘。"
        ],
        "title": "題布金寺鐘樓",
        "id": "5bd51c29-b3ea-48d9-b116-32555d39cf27"
    },
    {
        "author": "劉宰",
        "paragraphs": [
            "林梢脆實薦辛酸，尚記兒時刮目看。",
            "老去齒牙無復昔，曉枝猶喜墮金丸。"
        ],
        "title": "黄梅",
        "id": "843f9b49-32ed-4175-9203-8ece283e638b"
    },
    {
        "author": "劉宰",
        "paragraphs": [
            "槎牙高樹蕭梢竹，絕島風煙開短軸。",
            "更煩點筆作衰翁，嘯月吟風飲山淥。"
        ],
        "title": "題張端衡竹木石畫",
        "id": "3e318b7c-287f-495b-8482-92787932553c"
    },
    {
        "author": "劉宰",
        "paragraphs": [
            "第一江山酒兩壺，送君鼓篋入皇都。",
            "直須第一收名第，莫使江山擅美呼。"
        ],
        "title": "送張端質上春官",
        "id": "06ccaa0b-f1fb-4784-acfd-4fbbf74c3c41"
    },
    {
        "author": "劉宰",
        "paragraphs": [
            "一官簿領十年間，此去青雲手可攀。",
            "勝日西湖浮畫舫，頻將巵酒酹孤山。"
        ],
        "tags": [
            "西湖"
        ],
        "title": "送劉簿秩滿東歸",
        "id": "74eddb9a-7641-4c1a-971d-049fc590c98d"
    },
    {
        "author": "劉宰",
        "paragraphs": [
            "長榜朱書又墨書，使君頒令豁逃租。",
            "一千里內歡聲滿，十數年來此事無。"
        ],
        "title": "謝趙使君豁租",
        "id": "1018f004-ca9a-425b-83a4-fcbd7ff1919a"
    },
    {
        "author": "劉宰",
        "paragraphs": [
            "一棹東來載月歸，宦途此去有光輝。",
            "祖筵是處花枝裊，慚愧衰翁晝掩扉。"
        ],
        "title": "送茅監",
        "id": "36dd204f-515b-4c6d-95f1-0a891e9e951d"
    },
    {
        "author": "劉宰",
        "paragraphs": [
            "寂寞安居十載餘，高軒欲過尚躊躇。",
            "莫嫌窮巷青泥滿，自是門多長者車。"
        ],
        "title": "寄潘子善上舍",
        "id": "c2c4aa92-26f7-4aeb-af15-85974f7dbfd6"
    },
    {
        "author": "劉宰",
        "paragraphs": [
            "聞隨使節過江東，想見旌旗十里紅。",
            "多少蒼生在寒谷，早吹鄒律轉春風。"
        ],
        "title": "代柬寄王去非",
        "id": "d1e2d61f-2f3e-4a4c-9edd-70ee3e4efa8d"
    },
    {
        "author": "劉宰",
        "paragraphs": [
            "金陵千古帝王都，肉食何人解遠圖。",
            "只有愛民真學士，不慚通務漢三儒。"
        ],
        "title": "寄江東真漕",
        "id": "b0699a6e-bae1-466a-80c9-41f5630accad"
    },
    {
        "author": "劉宰",
        "paragraphs": [
            "竹韻因風來滿楹，桂枝和月印中庭。",
            "遥知棋罷渾無事，百首新詩醉復醒。"
        ],
        "title": "簡同志",
        "id": "c5cb619e-8d9b-478c-af02-37f56e0d69dd"
    },
    {
        "author": "劉宰",
        "paragraphs": [
            "翠實堆盤對綠樽，清香尚想月黄昏。",
            "主人合試調羹手，病叟難忘止渴恩。"
        ],
        "title": "謝紀倅惠梅",
        "id": "86beff2a-ebf5-4992-aca0-d4179c655d3f"
    },
    {
        "author": "劉宰",
        "paragraphs": [
            "相思目斷鑑湖船，書別殷勤敢贈言。",
            "未解終南尋捷徑，少寬谷口截朱轅。"
        ],
        "title": "口占謝陳使君",
        "id": "4bca6f21-16a8-432d-b5a7-274462e1724d"
    },
    {
        "author": "劉宰",
        "paragraphs": [
            "逸興常同造物游，駕巢不與世人侔。",
            "日晴紫翠開千嶂，依舊君家在上頭。"
        ],
        "title": "書蔣雲巢詩卷後",
        "id": "1ecc0185-cbcc-4e3d-9d3e-f76c096b10be"
    },
    {
        "author": "劉宰",
        "paragraphs": [
            "洩雲日日冒山頭，古澗淙淙咽怒流。",
            "但得農家餘雨澤，不妨客子嘆淹留。"
        ],
        "title": "雲邊遣興",
        "id": "c9b83415-aa56-498c-9a65-2a2a97587395"
    },
    {
        "author": "劉宰",
        "paragraphs": [
            "水邊舟子競招招，陌上車塵晚更囂。",
            "祇有幽人無箇事，藕花深處弄輕橈。"
        ],
        "title": "乙酉夏述懷二絕  其一",
        "id": "96071c3a-52ea-4347-9eb5-6e8dad469f92"
    },
    {
        "author": "劉宰",
        "paragraphs": [
            "岸柳風摧更綠饒，檻花當暑自紅嬌。",
            "流行一氣元無息，松柏何妨獨後彫。"
        ],
        "title": "乙酉夏述懷二絕  其二",
        "id": "c107956f-e78f-4b27-a1f8-3089d340c550"
    },
    {
        "author": "劉宰",
        "paragraphs": [
            "不惜柔條折贈君，與君分占萬家春。",
            "祇愁五柳門前景，不稱三槐堂裏人。"
        ],
        "title": "答王去非覓柳栽",
        "id": "bdd48965-aa70-498a-83e9-a344f687c53a"
    },
    {
        "author": "劉宰",
        "paragraphs": [
            "上印還家不計年，水光彌望木參天。",
            "綠雲洞裏開書幌，紅錦波心漾酒船。"
        ],
        "title": "得軒即事",
        "id": "6b100a89-4f0a-481f-8d1a-49da5ea4d43e"
    },
    {
        "author": "劉宰",
        "paragraphs": [
            "淤泥除盡藕根空，留得孤芳照病翁。",
            "水面亭亭塵不染，懸知不是蓼花紅。"
        ],
        "title": "荷花",
        "id": "6090e5e5-3932-46d7-8fa1-a3724bbce2c5"
    },
    {
        "author": "劉宰",
        "paragraphs": [
            "理亂幽人了不聞，扶疎遶舍綠成雲。",
            "洞中不異人間世，一枕邯鄲浪策勳。"
        ],
        "title": "和錢晉之綠雲洞天韻",
        "id": "ff5c83e6-45d8-44e7-8aca-7aead54c0895"
    },
    {
        "author": "劉宰",
        "paragraphs": [
            "紅粧翠蓋出污塗，水面風吹醉欲扶。",
            "自是凌波有仙種，文君莫訝茂陵姝。"
        ],
        "title": "答鍾元達覓藕栽二首  其一",
        "id": "78279a04-c7bf-45a7-af60-702bf961aeb3"
    },
    {
        "author": "劉宰",
        "paragraphs": [
            "漸點青錢浮水面，猶將素節混泥沙。",
            "送君百頃風潭上，莫笑原非十丈花。"
        ],
        "title": "答鍾元達覓藕栽二首  其二",
        "id": "e5e815f2-84b5-410d-a1aa-0b0f130c3a76"
    },
    {
        "author": "劉宰",
        "paragraphs": [
            "右軍渾脫從花王，老子開盤喜欲狂。",
            "擬插一枝無稱面，浪餐鵝炙愧劉郎。"
        ],
        "title": "戲謝張端衡惠牡丹并湯鵝",
        "id": "a3f4e025-fda7-4ba1-8a4a-762f0a5e616f"
    },
    {
        "author": "劉宰",
        "paragraphs": [
            "洩雲澒洞遮山腹，古木槎牙繚山足。",
            "舉頭百丈瀉寒泉，知有高峯插天綠。"
        ],
        "title": "題瀑布畫",
        "id": "b9ba7395-2af2-4734-8231-74f071261b3b"
    },
    {
        "author": "劉宰",
        "paragraphs": [
            "牖戶綢繆實父基，豆區積貯訓承師。",
            "老來事業僅如此，慚愧平生祇小知。"
        ],
        "title": "題德源庵",
        "id": "5f00210c-92b5-4e3f-a373-df664cb0b725"
    },
    {
        "author": "劉宰",
        "paragraphs": [
            "碧圓到眼舌生津，三載深慚拜賜頻。",
            "莫怪尊前最知味，東陵自是種瓜人。"
        ],
        "title": "回陳兄惠瓜",
        "id": "022bf82a-8dce-4e06-966e-3e8b51b146ba"
    },
    {
        "author": "劉宰",
        "paragraphs": [
            "高人不作飯牛歌，盍嚮滄浪具笠蓑。",
            "正使同舟欠西子，也勝逐日效秦娥。"
        ],
        "title": "奉酬陳居士",
        "id": "99c90f4f-6854-4c17-9c26-01ad0c257ffe"
    },
    {
        "author": "劉宰",
        "paragraphs": [
            "病餘不賦惱儂歌，活計江湖一釣蓑。",
            "儻許膏肓驅二豎，肯令紅粉污青娥。"
        ],
        "title": "用韻索青娥丸",
        "id": "a4649827-f0bc-4bbf-ba01-d7833a988f00"
    },
    {
        "author": "劉宰",
        "paragraphs": [
            "七十收身古戰場，歸來八十更康强。",
            "酒闌庭戶秋光好，想見詩成一縷香。"
        ],
        "title": "代柬蘇僉",
        "id": "eb585b63-b056-4d05-89f8-469a07a7d1a6"
    },
    {
        "author": "劉宰",
        "paragraphs": [
            "簿書閲過幾牛腰，一縷清香午未消。",
            "梔室醉吟誰是伴，鐵城折簡可頻招。"
        ],
        "title": "柬張簿二首  其一",
        "id": "c08ca27e-e888-43ba-8e5e-2729f93db39a"
    },
    {
        "author": "劉宰",
        "paragraphs": [
            "細肋朝來正割鮮，瓦瓶先臘湛寒泉。",
            "香棲枳棘寧多日，斷送橫飛上九天。"
        ],
        "title": "柬張簿二首  其二",
        "id": "7c882ade-0a21-4ee9-9d44-9c1a7ab233cc"
    },
    {
        "author": "劉宰",
        "paragraphs": [
            "一棹東遊久未歸，羞囊應已典春衣。",
            "淡煙疎柳鱸魚市，底事流涎對落暉。"
        ],
        "title": "代柬促陳居士歸",
        "id": "546d82f7-eb4a-42d9-97f4-a6e318e5f0fc"
    },
    {
        "author": "劉宰",
        "paragraphs": [
            "隋堤綠柳漾清流，畫舸輸君爛漫遊。",
            "柘蕩高湖須老伴，不妨捩柁出灣頭。"
        ],
        "title": "代柬答徐監押",
        "id": "5242d4dc-4d95-4108-9f30-f45fb00f69c9"
    },
    {
        "author": "劉宰",
        "paragraphs": [
            "雪翎丹頂更玄裳，持赴君家六尺牀。",
            "午枕不須蠻素問，主人心地正清涼。"
        ],
        "title": "口占送紙鶴帳與王克家中書",
        "id": "8bb16975-af6c-4a67-90c6-9e4410a565cf"
    },
    {
        "author": "劉宰",
        "paragraphs": [
            "絃歌流化記琴堂，椎魯難言愧互鄉。",
            "正對薇花揮翰墨，猶能春草夢池塘。"
        ],
        "title": "和王克家所寄草堂詩二首  其一",
        "id": "67a37912-56ed-45ad-b54e-74adb1c567cf"
    },
    {
        "author": "劉宰",
        "paragraphs": [
            "身在金華與玉堂，寄聲時到祝雞鄉。",
            "爲言舊訪盧仝處，柳壓平堤水滿塘。"
        ],
        "title": "和王克家所寄草堂詩二首  其二",
        "id": "4ce48d47-15bc-479c-bdb6-bd65c5b123f1"
    },
    {
        "author": "劉宰",
        "paragraphs": [
            "一區聞道宅新成，瀟灑真堪寄此生。",
            "胸次清冰元自瑩，不妨更向玉壺盛。"
        ],
        "title": "次韻謝范黄中運管二絕  其一",
        "id": "a28e81b2-7a7e-413d-a911-bac3e906a938"
    },
    {
        "author": "劉宰",
        "paragraphs": [
            "刁塢春回花滿枝，沈溪夢斷水盈池。",
            "遥知弔古經行處，落紙雲烟總是詩。"
        ],
        "title": "次韻謝范黄中運管二絕  其二",
        "id": "f96bb39c-8db5-4c11-a6f9-d9faaa870358"
    },
    {
        "author": "劉宰",
        "paragraphs": [
            "宅兆當從志所安，故山松竹舞林巒。",
            "莫嗟外有封疆隔，自覺中含宇宙寬。"
        ],
        "title": "題恭靖兄志庵二首  其一",
        "id": "e2fff4b7-c589-443d-aff1-5ebc656182da"
    },
    {
        "author": "劉宰",
        "paragraphs": [
            "山勢西來如鳳舞，林巒左轉若龍蟠。",
            "門前一水流新綠，須信神心萬古安。"
        ],
        "title": "題恭靖兄志庵二首  其二",
        "id": "675243a3-f722-4c8a-bb09-d3f4d697f259"
    },
    {
        "author": "劉宰",
        "paragraphs": [
            "六樹庭前過屋山，一枝仙桂許高攀。",
            "風雲有幸逢千載，里社應先庇萬間。"
        ],
        "title": "題明倫堂",
        "id": "ca8fdd55-6873-4b63-8fd6-4601939220b2"
    },
    {
        "author": "劉宰",
        "paragraphs": [
            "別時觸目是愁端，適喜君懷宇宙寬。",
            "千里事人猶見喜，寄聲別駕好相看。"
        ],
        "title": "送徐兄封川之行",
        "id": "16cd3867-6156-4420-b0c9-f3e3cb363dea"
    },
    {
        "author": "劉宰",
        "paragraphs": [
            "當日停輈古道傍，大言聊以解愁腸。",
            "只今老去還吳下，無復驅車走四方。"
        ],
        "title": "聞杜鵑三首  其一",
        "id": "6576e882-4758-4697-a917-c23e1bb77cbd"
    },
    {
        "author": "劉宰",
        "paragraphs": [
            "天津橋上小徘徊，入耳新聲兆有開。",
            "家住江南異京洛，不因君至浪驚猜。"
        ],
        "title": "聞杜鵑三首  其二",
        "id": "f0f90197-ca49-4df1-8b91-e84064213f5c"
    },
    {
        "author": "劉宰",
        "paragraphs": [
            "薄宦思歸畏嶮巇，從君歸去苦嫌遲。",
            "歸時綠鬢今黄髮，歸路平安我獨知。"
        ],
        "title": "聞杜鵑三首  其三",
        "id": "678f7e1f-1e52-4fe0-968f-14e39cbb4d24"
    },
    {
        "author": "劉宰",
        "paragraphs": [
            "仕有爲貧難擇地，志將及物要乘時。",
            "青衫入手南中去，此意惟應我輩知。"
        ],
        "title": "送洪季揚分教橫州兼呈丁帥二首  其一",
        "id": "739593fa-8cc7-48cb-80ad-398bb1d7a9ed"
    },
    {
        "author": "劉宰",
        "paragraphs": [
            "五百人中占上游，四千里外客諸侯。",
            "南中頼有賢方伯，處我應須勝自謀。"
        ],
        "title": "送洪季揚分教橫州兼呈丁帥二首  其二",
        "id": "32d78a6a-783f-45ce-9a02-168149d656f9"
    },
    {
        "author": "劉宰",
        "paragraphs": [
            "長蕩湖南好事家，祇今無復舊豪華。",
            "斗升爲乞西江水，涸鮒餘生或有涯。"
        ],
        "tags": [
            "长江"
        ],
        "title": "送機僧代柬莊氏",
        "id": "ebd4ee3a-f2a7-4862-80a9-a29a921ebf6a"
    },
    {
        "author": "劉宰",
        "paragraphs": [
            "華陽洞口鍊丹臺，仙客遺基在草萊。",
            "急遣羽流專洒掃，千年去鶴會歸來。"
        ],
        "title": "送丁道士住洞陽",
        "id": "85e524a0-8799-4547-a6fa-385bb84fc3b3"
    },
    {
        "author": "劉宰",
        "paragraphs": [
            "老瓦盆中淥酒香，田家風物近重陽。",
            "不知竹磵槃桓處，今賦黄華第幾章。"
        ],
        "title": "九日送酒黄竹磵",
        "id": "366bf595-4010-4684-bea2-96ca6269d8f0"
    },
    {
        "author": "劉宰",
        "paragraphs": [
            "此則天然與性俱，執柯何必遠求歟。",
            "父兄行己一家法，聖哲傳心萬卷書。"
        ],
        "title": "寄題洪氏永則軒",
        "id": "7de0d75f-313c-4564-b978-43a89e118e51"
    },
    {
        "author": "劉宰",
        "paragraphs": [
            "乃祖焚身爲祖劉，末孫那敢不相周。",
            "單辭往扣賢公子，茅屋何妨得借留。"
        ],
        "title": "爲紀生借屋",
        "id": "a31ae75a-3f03-4b07-b278-b623923d2801"
    },
    {
        "author": "劉宰",
        "paragraphs": [
            "千古繁華白下亭，萬家花柳擁層城。",
            "登臨此去非無地，彈壓中間要有聲。"
        ],
        "title": "送上元張尉兼柬呂制幹二首  其一",
        "id": "8715385d-09bb-4e80-8f93-52b699c6b65f"
    },
    {
        "author": "劉宰",
        "paragraphs": [
            "幕府東來第一人，姓名星斗揭蒼旻。",
            "龍駒要踏浮雲去，好向庭前一問津。"
        ],
        "title": "送上元張尉兼柬呂制幹二首  其二",
        "id": "264dd543-2988-4eba-8866-fadc9fa651f5"
    },
    {
        "author": "劉宰",
        "paragraphs": [
            "督郵行縣豈徒哉，指點虛無作禍媒。",
            "料得淵明知此意，懸拋印綬賦歸來。"
        ],
        "title": "枕上四首呈丁景舒  其一",
        "id": "604a4e4a-4316-48dc-a9d6-b97d79de8173"
    },
    {
        "author": "劉宰",
        "paragraphs": [
            "弦歌容與倦將迎，五斗看來一羽輕。",
            "若也兒曹知此意，可容千載擅清名。"
        ],
        "title": "枕上四首呈丁景舒  其二",
        "id": "0d3bdc62-b26f-4d33-b7c8-2dc4a71c0c5a"
    },
    {
        "author": "劉宰",
        "paragraphs": [
            "籬邊把菊玩遺芳，未肯從渠入醉鄉。",
            "五字句中窺屈宋，七絃聲裏到羲皇。"
        ],
        "title": "枕上四首呈丁景舒  其三",
        "id": "c575e854-ecc4-4d20-b78c-6fa0516236ce"
    },
    {
        "author": "劉宰",
        "paragraphs": [
            "等閒遊目送飛鴻，適意何妨酒一鍾。",
            "蓮社未應尋盛遠，竹林中亦著濤戎。"
        ],
        "title": "枕上四首呈丁景舒  其四",
        "id": "c9be3f28-f47d-43e1-98aa-b8b82e989247"
    },
    {
        "author": "劉宰",
        "paragraphs": [
            "漁樵並舍兩相忘，三逕回看久就荒。",
            "只有生平真活計，湖光萬頃接山光。"
        ],
        "title": "代柬謝袁兄",
        "id": "768b1b4f-b84b-44d4-aa2b-8a1ac9bfa6f9"
    },
    {
        "author": "劉宰",
        "paragraphs": [
            "寶璽來歸萬國春，海隅花鳥亦欣欣。",
            "皇恩更向將軍厚，乞與人間自在身。"
        ],
        "title": "送無灰酒周馬帥口占三絕  其一",
        "id": "884dad2f-cf74-4309-82ee-b16afc46032f"
    },
    {
        "author": "劉宰",
        "paragraphs": [
            "乞得閒身荷聖朝，舊棲佳處日逍遥。",
            "却憐赤壁歸來日，歌舞樽前祇小喬。"
        ],
        "title": "送無灰酒周馬帥口占三絕  其二",
        "id": "52aacec9-054d-48a0-b1e5-4a9e99fbd69b"
    },
    {
        "author": "劉宰",
        "paragraphs": [
            "奉寄無灰酒十罌，一盃入藥可長生。",
            "藥成預約分酬我，眉壽相期比老彭。"
        ],
        "title": "送無灰酒周馬帥口占三絕  其三",
        "id": "c3e9778a-ef31-40fe-a1d2-41780e0116a2"
    },
    {
        "author": "劉宰",
        "paragraphs": [
            "宛陵佳處敬亭山，中有臞仙獨自閒。",
            "賸喜好音來物外，莫令佳句到人間。"
        ],
        "title": "奉酬敬亭石隠君",
        "id": "98a51a97-88fb-4aca-8a6c-43e170b04e17"
    },
    {
        "author": "劉宰",
        "paragraphs": [
            "莫言山勢但陂陁，坐斷東南萬頃波。",
            "地勝要人勤洒掃，瓶空無米却如何。"
        ],
        "title": "爲土山行者勸緣",
        "id": "0a946d91-19be-4af3-b554-341a30b20b9b"
    },
    {
        "author": "劉宰",
        "paragraphs": [
            "結屋緣崖地苦慳，嘉名猶記壽丘山。",
            "萬家不隔高人眼，日月東西見往還。"
        ],
        "title": "送珪老住普照",
        "id": "8da34e42-589d-4bc3-b2e2-be2baf75077f"
    },
    {
        "author": "劉宰",
        "paragraphs": [
            "萬釘寶带誠堪羨，七字成詩喜欲狂。",
            "世事浮華有真趣，贈君一笑作行囊。"
        ],
        "title": "贈沈術士號金腰带",
        "id": "3448a183-d38d-46a8-98e4-1ba2a421182b"
    },
    {
        "author": "劉宰",
        "paragraphs": [
            "蓮實同房若弟昆，人情乖異不堪論。",
            "只今昆弟成胡越，蔓草猶能庇本根。"
        ],
        "title": "湯參議惠蓮走筆以謝",
        "id": "ed0f2f6b-0e2d-473e-a068-6a31ad468448"
    },
    {
        "author": "劉宰",
        "paragraphs": [
            "芹宮競說廣文賢，姓字高懸衮繡邊。",
            "八十老翁無失德，三千弟子盡推先。"
        ],
        "title": "走筆送韓昕伯謁任廣文",
        "id": "ead56834-7340-4a00-be0e-f1af8cd4b7c3"
    },
    {
        "author": "劉宰",
        "paragraphs": [
            "波摇山綠浸雲根，山壓波回不受吞。",
            "鏡面平開三萬頃，當軒管領屬王孫。"
        ],
        "title": "題明秀軒",
        "id": "027135e4-d5fb-4cd8-96e4-257fc2febd80"
    },
    {
        "author": "劉宰",
        "paragraphs": [
            "玉骨冰肌淑且真，只應姑射可爲隣。",
            "東風次第吹桃李，輸與儂家第一春。"
        ],
        "title": "和劉聖與顧龍山探梅四首  其一",
        "id": "857b1d67-f644-4493-9ab7-84d9a269c3ee"
    },
    {
        "author": "劉宰",
        "paragraphs": [
            "暗裏曹劉可識真，意行不必問比隣。",
            "天涯望斷無來使，占取山中自在春。"
        ],
        "title": "和劉聖與顧龍山探梅四首  其二",
        "id": "4459247e-6692-46fd-aee6-00de36153297"
    },
    {
        "author": "劉宰",
        "paragraphs": [
            "山行未愜此情真，問訊寒梅到比隣。",
            "但有疎花印寒月，不妨自是一家春。"
        ],
        "title": "和劉聖與顧龍山探梅四首  其三",
        "id": "13f5af94-8c98-4726-8d2a-7f915a50273b"
    },
    {
        "author": "劉宰",
        "paragraphs": [
            "費盡鉛華總失真，色香清絕兩無隣。",
            "待渠經始和羹了，乞與無邊草木春。"
        ],
        "title": "和劉聖與顧龍山探梅四首  其四",
        "id": "343795aa-3ef7-4cd3-8860-af9960f41117"
    },
    {
        "author": "劉宰",
        "paragraphs": [
            "驛吏持來郡吏批，丁寧急急趁符移。",
            "兒童駭汗催科急，趣駕元來荷聖慈。"
        ],
        "title": "甲午秋作四絕題窗間  其一",
        "id": "1cd7e583-2720-4140-a45a-5ed37c3bf99f"
    },
    {
        "author": "劉宰",
        "paragraphs": [
            "明時一士不遐遺，臣子無才盍自知。",
            "騎馬趨朝常處士，幾人笑誦醉翁詩。"
        ],
        "title": "甲午秋作四絕題窗間  其二",
        "id": "133805c7-15a6-4053-a361-90fa9915835b"
    },
    {
        "author": "劉宰",
        "paragraphs": [
            "漆園逸氣藐雲霄，吏部英詞揭斗杓。",
            "未用雞蟲分得失，笑看鵬鷃兩逍遥。"
        ],
        "title": "甲午秋作四絕題窗間  其三",
        "id": "c4cd3ce0-595d-4394-b927-b0782899bf61"
    },
    {
        "author": "劉宰",
        "paragraphs": [
            "聯翩銜尾下深溪，又是當年竭澤時。",
            "玉燭均調何日是，舂陵三歎次山詩。"
        ],
        "title": "甲午秋作四絕題窗間  其四",
        "id": "1f5e5b9b-30fe-46ce-904d-951b1004f862"
    },
    {
        "author": "劉宰",
        "paragraphs": [
            "星冠鶴氅賸威儀，新納官錢得度歸。",
            "慚愧三茅老兄弟，一生木石草爲衣。"
        ],
        "title": "贈凌山人二首  其一",
        "id": "5367b062-0267-4c08-8502-5af523a9c7d5"
    },
    {
        "author": "劉宰",
        "paragraphs": [
            "百鍊靈丹手製成，等閒騎鶴上青冥。",
            "緱山自有來時侶，莫羨遼東化鶴丁。"
        ],
        "title": "贈凌山人二首  其二",
        "id": "dc422ee1-0087-4e7e-9226-a50bf18e5594"
    },
    {
        "author": "劉宰",
        "paragraphs": [
            "曾過當湖好事家，園池髣髴記豪華。",
            "老來只欲甘藜藿，乞我仙方固齒牙。"
        ],
        "title": "贈齒醫魯生",
        "id": "42e1b7f7-c5f3-4488-921d-e52e23199f03"
    },
    {
        "author": "劉宰",
        "paragraphs": [
            "凄凄寒日漾溪流，獵獵西風送客舟。",
            "勇退端爲天下計，留行誰爲聖王謀。"
        ],
        "title": "次李秀嵓鶴溪四詩韻  其一",
        "id": "eaf2297d-05d9-453c-a2d3-43f2364f7451"
    },
    {
        "author": "劉宰",
        "paragraphs": [
            "忠謀衮衮要須殫，幾度敷陳舌本乾。",
            "夜半會思前席對，天遥毋使此心闌。"
        ],
        "title": "次李秀嵓鶴溪四詩韻  其二",
        "id": "c0d82f92-ed48-4e8f-a120-e9b1752e80a4"
    },
    {
        "author": "劉宰",
        "paragraphs": [
            "少年意氣十分强，河廣期憑一葦航。",
            "老去結廬漁舍畔，笑看鳬雁往來忙。"
        ],
        "title": "次李秀嵓鶴溪四詩韻  其三",
        "id": "8b7140a0-0e8f-41e1-bd55-8a59758282a3"
    },
    {
        "author": "劉宰",
        "paragraphs": [
            "稻粱初熟社醅香，草草杯盤不著行。",
            "別後書來煩記取，綠楊堤畔水盈塘。"
        ],
        "title": "次李秀嵓鶴溪四詩韻  其四",
        "id": "9947d663-7009-4500-bac7-a22b29fcf591"
    },
    {
        "author": "劉宰",
        "paragraphs": [
            "名賢得位古來難，君有高名宇宙間。",
            "願率衆星環北極，要令百世仰西山。"
        ],
        "title": "賀真參政因以爲戒",
        "id": "c8a830a1-0148-44db-98b8-f15c2a5d7598"
    },
    {
        "author": "劉宰",
        "paragraphs": [
            "見說眉龐質粹溫，他年準擬大吾門。",
            "可憐不識家翁面，虛作人間一世孫。"
        ],
        "title": "聞田老死于臨安",
        "id": "d1d62cb3-c686-4c9b-b335-7508fd7b0d70"
    },
    {
        "author": "劉宰",
        "paragraphs": [
            "盛年已去壯心闌，此別懸知後會難。",
            "願使乾坤同日月，不妨閩浙異江山。"
        ],
        "title": "送鄭節夫",
        "id": "c722468c-2e0a-46c8-85d7-67d70ec34d3d"
    },
    {
        "author": "劉宰",
        "paragraphs": [
            "前朝流派日星明，聖代殊科更策名。",
            "遺骨未寒丘壟廢，可能宗黨不關情。"
        ],
        "title": "東西岡諸李謀復宏詞墓",
        "id": "8c1512f9-fb66-4d88-8383-49c63d4c590d"
    },
    {
        "author": "劉宰",
        "paragraphs": [
            "明月韜光甓社湖，發揮千載頼耆儒。",
            "清江曲就無人識，來往橫塘一鄙夫。"
        ],
        "title": "書湯兄詩卷後并呈丹陽大夫三首  其一",
        "id": "6cd8b757-1891-4a88-85bd-69551e8cc380"
    },
    {
        "author": "劉宰",
        "paragraphs": [
            "令尹胸襟隘五湖，狂言時肯聽迂儒。",
            "未知他日翹材館，可著當年鄭介夫。"
        ],
        "title": "書湯兄詩卷後并呈丹陽大夫三首  其二",
        "id": "f3e81794-8d9d-4849-8aaf-616b06dc95fa"
    },
    {
        "author": "劉宰",
        "paragraphs": [
            "長安未必勝江湖，蓋世功名徯大儒。",
            "三事更應登密令，一廛我欲伴樵夫。"
        ],
        "title": "書湯兄詩卷後并呈丹陽大夫三首  其三",
        "id": "10dbf56a-7ce8-4ad9-9f55-4e8a3cfb024b"
    },
    {
        "author": "劉宰",
        "paragraphs": [
            "璀璨金魚學士牋，玉堂落筆起雲煙。",
            "半生野外扶犂手，乞與真如擲道邊。"
        ],
        "title": "走筆謝王老丈惠花牋",
        "id": "2271ff47-9c6b-43b1-b98e-7a8d1007a132"
    },
    {
        "author": "劉宰",
        "paragraphs": [
            "竹樹回環一畝宮，紅塵不到綠陰濃。",
            "堆前祇有書千卷，善後懸知祿萬鍾。"
        ],
        "title": "題子登姪環綠齋",
        "id": "b6de80a8-fe51-4b9b-91da-e89f407e2b01"
    },
    {
        "author": "劉宰",
        "paragraphs": [
            "不到槃齋十一年，舊時梧柳已參天。",
            "應乘天上浮雲去，忍看梁間淡月篇。"
        ],
        "title": "題槃齋",
        "id": "8306a729-854f-422b-af3f-8d69ee8c4a55"
    },
    {
        "author": "劉宰",
        "paragraphs": [
            "煙雨和成宛擅場，新來翻著雪衣裳。",
            "以吾不可學渠可，善學楊君祇此郎。"
        ],
        "title": "題劉文簡所藏墨梅卷",
        "id": "fea5ba77-9724-444e-9201-32dd6e1428fe"
    },
    {
        "author": "劉宰",
        "paragraphs": [
            "月下浮舟去，雲邊曳杖行。",
            "物華隨節換，人意與秋清。",
            "小圃蔬逾潤，荒叢菊向榮。",
            "幽尋元自好，底用絆浮名。"
        ],
        "title": "雲邊偶成二首  其一",
        "id": "2cbf9ad8-5566-4e66-a126-dd5a129d208a"
    },
    {
        "author": "劉宰",
        "paragraphs": [
            "地曠晚逾靜，山空月倍明。",
            "銀河橫灝氣，石澗伴吟聲。",
            "颯颯迎風葉，飛飛濕露螢。",
            "歲華行晚矣，爲爾一凝情。"
        ],
        "title": "雲邊偶成二首  其二",
        "id": "11ae3df0-b822-41ef-b55a-b058ee17f842"
    },
    {
        "author": "劉宰",
        "paragraphs": [
            "留滯青春晚，經行此日初。",
            "柔條桑著眼，短穗麥生鬚。",
            "竹外雲埋屋，花邊水遶渠。",
            "箇中容我老，肯遺子公書。"
        ],
        "title": "發紹興",
        "id": "01121cac-e41a-40aa-bf9b-4eeeaa8e05a7"
    },
    {
        "author": "劉宰",
        "paragraphs": [
            "花重朝霏散，鳥啼春意深。",
            "風光自流轉，行役負登臨。",
            "澗水流新綠，山雲捲夕陰。",
            "病容兼白鬢，漂泊此時心。"
        ],
        "title": "天台道中",
        "id": "80d05ede-5ac6-4448-a467-ef070804f163"
    },
    {
        "author": "劉宰",
        "paragraphs": [
            "地隘山逾峻，人勤俗不奢。",
            "時培石上土，更種竹間茶。",
            "接畛田成篆，連筒水濺花。",
            "征塵如不到，老我即東家。"
        ],
        "title": "馮公嶺",
        "id": "3df95b20-9e7e-4b02-950b-491bc8d68261"
    },
    {
        "author": "劉宰",
        "paragraphs": [
            "海霧晚逾合，海風春更寒。",
            "衰顔欺薄酒，老膽傲驚湍。",
            "叢竹人家近，平沙客路寬。",
            "明朝應更好，山翠撲征鞍。"
        ],
        "title": "長林場海邊道上",
        "id": "96dde556-a1f6-40ae-9362-5c04a3887d10"
    },
    {
        "author": "劉宰",
        "paragraphs": [
            "久作松江夢，重來泛短篷。",
            "淡雲飛急雪，枯葉戰狂風。",
            "煙末三家市，波心一釣翁。",
            "鴟夷身計耳，吳越等成空。"
        ],
        "title": "松江道中",
        "id": "c1e7ffb0-1b16-4420-9fbb-7186bda8cd0e"
    },
    {
        "author": "劉宰",
        "paragraphs": [
            "相望各千里，相逢酒一壺。",
            "交情貫金石，詩思渺江湖。",
            "夜雨滋園菊，秋風落井梧。",
            "歸歟吾有日，聚散一長吁。"
        ],
        "title": "同葉恭叔鄭節卿飲于趙子野官舍",
        "id": "a30c90dc-719b-4096-ba90-45c6fd4ee947"
    },
    {
        "author": "劉宰",
        "paragraphs": [
            "木落山呈骨，泉空水反源。",
            "知時秋燕去，負日午蜂喧。",
            "玉粒炊晨甑，金英卧晚園。",
            "歲華今已暮，身世兩忘言。"
        ],
        "title": "偶成",
        "id": "f32d1292-6f65-4c62-ba70-65c43e6bc52b"
    },
    {
        "author": "劉宰",
        "paragraphs": [
            "金華山中僊，委蛇霜雪明。",
            "君於何處得，束縛封管城。",
            "大白真若辱，脫帽甘沉冥。",
            "世有揚子雲，猶堪草玄經。"
        ],
        "title": "試郭生筆",
        "id": "4748be87-2a5d-4e76-ac2c-be864fdf95d6"
    },
    {
        "author": "劉宰",
        "paragraphs": [
            "煩暑斂清曉，西風生遠林。",
            "客懷感素秋，歸夢越千岑。",
            "祖帳城南門，藹藹萃華簪。",
            "舉觴忽有贈，去矣無遐心。"
        ],
        "title": "送傅守歸  其一",
        "id": "78d358f9-aaea-4986-a254-5cd4daa6d01d"
    },
    {
        "author": "劉宰",
        "paragraphs": [
            "堂堂司馬公，獨樂五畝園。",
            "歲月坐成晚，花木亦已繁。",
            "世事尚可爲，石交有遺言。",
            "歸來默無語，拊石弄潺湲。"
        ],
        "title": "送傅守歸  其二",
        "id": "564094d8-efd3-4d1d-b185-9d7887daa7b5"
    },
    {
        "author": "劉宰",
        "paragraphs": [
            "令行肅權豪，仁施先困窮。",
            "適此饑饉餘，喟彼杼軸空。",
            "勞來窮人謀，祈禳與天通。",
            "那得三百州，落落皆此公。"
        ],
        "title": "送傅守歸  其三",
        "id": "14751edb-0357-49f0-a8af-cf30a7d73b36"
    },
    {
        "author": "劉宰",
        "paragraphs": [
            "世念分五兵，當使道戰勝。",
            "昔別稽山陰，風采臞而整。",
            "重逢驚少壯，神光爍衰病。",
            "一氣中夜存，還丹嗤葛令。"
        ],
        "title": "送傅守歸  其四",
        "id": "30524bd0-d994-4489-a49b-0861c96cd882"
    },
    {
        "author": "劉宰",
        "paragraphs": [
            "永日來清風，黄堂少公事。",
            "憑欄一長望，千載幾興廢。",
            "論功赤壁多，語士北府銳。",
            "歸舟眇家具，弔古足新製。"
        ],
        "title": "送傅守歸  其五",
        "id": "df1d6a3b-cac2-4102-81de-da3d8d4fbe55"
    },
    {
        "author": "劉宰",
        "paragraphs": [
            "金山故佳麗，傑觀環孤峯。",
            "對峙焦公廬，林杪出疎鐘。",
            "南歸謝塵鞅，北眺足從容。",
            "應持濟川手，一酹擊楫翁。"
        ],
        "title": "送傅守歸  其六",
        "id": "c195acfb-a8d9-43ec-8451-0148491171c5"
    },
    {
        "author": "劉宰",
        "paragraphs": [
            "辯士變初說，勇士衰再鼓。",
            "向來東海濱，有士節獨苦。",
            "歲晚兒女戀，頗亦類張禹。",
            "堂堂裴晉公，綠野能容與。"
        ],
        "title": "送傅守歸  其七",
        "id": "0417bd2b-20ae-4d82-8967-af8f044ecb33"
    },
    {
        "author": "劉宰",
        "paragraphs": [
            "仕至二千石，富貴有足樂。",
            "官爲諫大夫，亦足究所學。",
            "蘭階擢珠樹，金閨聯棣萼。",
            "何妨赤松遊，不負黄石約。"
        ],
        "title": "送傅守歸  其八",
        "id": "6f0fd216-71f9-4e93-a92b-656ea1fc41e5"
    },
    {
        "author": "劉宰",
        "paragraphs": [
            "濯纓滄浪水，爲愛滄浪清。",
            "明明中興主，齋居方厲精。",
            "疏傅不自惜，決去鴻毛輕。",
            "濫觴爾何知，咄哉檀長卿。"
        ],
        "title": "送傅守歸  其九",
        "id": "a6bb331a-220e-40b3-8e6b-85ff80ba9ca0"
    },
    {
        "author": "劉宰",
        "paragraphs": [
            "北渚有狂士，病卧忘四時。",
            "綠暗知春晚，葉落識秋期。",
            "西風日已高，凝露方自滋。",
            "獨有歲寒心，不負流水知。"
        ],
        "title": "送傅守歸  其一○",
        "id": "2c92db88-6f50-4d1a-9bbd-0bdc95d54499"
    },
    {
        "author": "劉宰",
        "paragraphs": [
            "怒風駕海潮，錢塘天下壯。",
            "岷山浚源委，東下極奔放。",
            "中橫吳淞江，煙波渺四望。",
            "歸歟太史筆，偃蹇九霄上。"
        ],
        "title": "送梁伯賜歸括蒼三首  其一",
        "id": "9f039f9e-d661-41f7-a8a6-d1413d04fdba"
    },
    {
        "author": "劉宰",
        "paragraphs": [
            "城關美少年，三五事游冶。",
            "明璫燭綺疏，寶香籠舞榭。",
            "一朝黄金盡，帷蓋羞狗馬。",
            "短檠有真樂，行矣遴取舍。"
        ],
        "title": "送梁伯賜歸括蒼三首  其二",
        "id": "c551cfdd-90a8-4314-8d53-c730d3e49709"
    },
    {
        "author": "劉宰",
        "paragraphs": [
            "西北天馬駒，墮地志千里。",
            "暴生執鞭轡，邂逅渥洼水。",
            "東來薦郊廟，聲名藹千祀。",
            "咄爾駑駘輩，局縮當愧死。"
        ],
        "title": "送梁伯賜歸括蒼三首  其三",
        "id": "ade8d379-ad85-4006-9251-26c40d6e0ff3"
    },
    {
        "author": "劉宰",
        "paragraphs": [
            "樂歲饒嘉澤，荒山徧有秋。",
            "斷雲猶過雨，平陸自交流。",
            "香飯炊紅軟，嘉蔬薦綠柔。",
            "蠅營竟何事，老我即菟裘。"
        ],
        "title": "雲邊偶成",
        "id": "1d6906ef-93f1-4724-b9fd-573c750ba3ca"
    },
    {
        "author": "劉宰",
        "paragraphs": [
            "千山收宿靄，一氣藹金行。",
            "爽吹舒澄碧，晴暉麗太清。",
            "徘徊望前嶺，徙倚步南榮。",
            "爲問蓴鱸客，何須身後名。"
        ],
        "title": "即事有懷二首  其一",
        "id": "69152f3a-5345-4a92-86ad-6731d476533e"
    },
    {
        "author": "劉宰",
        "paragraphs": [
            "濟世無長策，觀詩歎小明。",
            "悠悠忘夜永，淅淅聽秋聲。",
            "困躓鹽車驥，飛騰腐草螢。",
            "乖逢偶然爾，造物兩何情。"
        ],
        "title": "即事有懷二首  其二",
        "id": "6f08a22a-78cd-42e6-b2b7-d2fd70a0d946"
    },
    {
        "author": "劉宰",
        "paragraphs": [
            "北觀憑欄望，西橋信馬行。",
            "朋從有名勝，風物正凄清。",
            "亂定人煙改，春回草木榮。",
            "遥憐舊游處，壞壁暗題名。"
        ],
        "title": "儀真雍生見和因再用韻兼懷儀真  其一",
        "id": "72f78b8d-6242-4031-8fae-bb3ea9045228"
    },
    {
        "author": "劉宰",
        "paragraphs": [
            "久客憐之子，寒窗幾晦明。",
            "羈禽戀鄉國，來雁尚邊聲。",
            "事去雲成狗，時來草化螢。",
            "未須論得失，把酒謾忘情。"
        ],
        "title": "儀真雍生見和因再用韻兼懷儀真  其二",
        "id": "74785d8f-d48b-40ae-bf91-3652316c4370"
    },
    {
        "author": "劉宰",
        "paragraphs": [
            "麥隴收黄槁，秧田欠綠滋。",
            "三時猶好在，一雨未爲遲。",
            "精意能先物，神明敢後期。",
            "邦人孚至意，可但不能欺。"
        ],
        "title": "和郡倅陳校書祈雨韻",
        "id": "fbdc3a22-1f7a-49ae-bc8d-a73083882149"
    },
    {
        "author": "劉宰",
        "paragraphs": [
            "臺上五雲紀，宮中一線添。",
            "巧開三白瑞，幻出六花鹽。",
            "宿麥猶期潤，前山已見尖。",
            "應憐貴公子，索句久巡簷。"
        ],
        "title": "和羅權丞至日雪韻",
        "id": "481761af-1120-4074-97bd-ed9ba6567fe4"
    },
    {
        "author": "劉宰",
        "paragraphs": [
            "吏道貴更事，君行非爲貧。",
            "勾稽戾初意，疾痛繫斯民。",
            "一日居須葺，他年政若神。",
            "放船秋水闊，著眼看修鱗。"
        ],
        "title": "送張端袤攝簿建平",
        "id": "67e10f0d-1d6d-4e61-bc84-06790a0f8091"
    },
    {
        "author": "劉宰",
        "paragraphs": [
            "方池带南郭，勝踐及西風。",
            "多稼天連碧，芳蓮水映紅。",
            "漁歌來席上，鳥影度屏中。",
            "想見垂楊裏，詩成又暮鐘。"
        ],
        "title": "戲呈南池同遊諸兄",
        "id": "0fc58ea0-a9ed-4ecf-839d-57d22911af3b"
    },
    {
        "author": "劉宰",
        "paragraphs": [
            "幽尋本無急，聊以會友生。",
            "塵中妨劇談，故作林下行。",
            "僕夫問歸路，夜聞風雪聲。",
            "何妨小遲留，妙理細重評。"
        ],
        "title": "山行阻雪呈同游諸友",
        "id": "2eb4bd58-c9ce-4e60-a5ca-e8cda8434d7e"
    },
    {
        "author": "劉宰",
        "paragraphs": [
            "行樂非吾事，朋從慰此生。",
            "劇談忘夜永，起立緩盃行。",
            "黄獨幽人供，朱絃太古聲。",
            "他年盛山集，不假退之評。"
        ],
        "title": "和前韻呈李果州",
        "id": "78d160e0-97e0-4d82-87d5-3973471d00d8"
    },
    {
        "author": "劉宰",
        "paragraphs": [
            "計利無非利，辭難枉作難。",
            "驅車平路去，高枕此心安。",
            "縣小勾稽易，時危賦斂殫。",
            "好裨千慮失，可使百憂寬。"
        ],
        "title": "送張端袤主含山簿",
        "id": "07cffc00-7572-46f2-b138-4da8f199de59"
    },
    {
        "author": "劉宰",
        "paragraphs": [
            "制閫今元帥，男邦舊大夫。",
            "受成無弊事，直上有夷塗。",
            "赤縣圖新入，蒼生喘欲蘇。",
            "底須勞戰士，城築守淮隅。"
        ],
        "title": "寄寶應丘大夫",
        "id": "092a7b5b-5433-40d6-af8c-4f4668552cb1"
    },
    {
        "author": "劉宰",
        "paragraphs": [
            "楚塞仍多事，章泉闕寄音。",
            "由來使狙詐，何意啟狼心。",
            "國勢時輕重，江流自古今。",
            "遥憐杜陵老，對雪幾愁吟。"
        ],
        "title": "丁亥冬感懷寄趙章泉三首  其一",
        "id": "b5dbdd57-c9d9-4238-bb92-c69726d9198d"
    },
    {
        "author": "劉宰",
        "paragraphs": [
            "報國知無術，書空竟若何。",
            "淮山雲慘淡，鍾阜石嵯峨。",
            "高孝遺規在，梁陳往鑒多。",
            "癙憂徒爾耳，遠浦聽漁歌。"
        ],
        "title": "丁亥冬感懷寄趙章泉三首  其二",
        "id": "f136641a-03fb-4bb9-8864-7e5faca732d7"
    },
    {
        "author": "劉宰",
        "paragraphs": [
            "我屋方茅下，君家閩楚交。",
            "鹿門知得計，燕幕未安巢。",
            "澗谷泉堪飲，山田飯可抄。",
            "應携靈壽杖，雪蘂嗅梅梢。"
        ],
        "title": "丁亥冬感懷寄趙章泉三首  其三",
        "id": "b31bece4-2766-4f2f-896e-8cdb4b0c87ad"
    },
    {
        "author": "劉宰",
        "paragraphs": [
            "念昔從子游，金陵佳麗地。",
            "幕府盛賓僚，東南稱兩尉。",
            "子才清而通，我拙世無二。",
            "櫟社雖輪囷，靈根同晚歲。"
        ],
        "title": "寄同年朱景淵通判八首  其一",
        "id": "1bf497ab-969c-4c6e-b81d-1deac8b4f56f"
    },
    {
        "author": "劉宰",
        "paragraphs": [
            "默數金陵友，在者猶四人。",
            "糾曹今別乘，法官駕朱輪。",
            "千鍾已弗暨，一念還酸辛。",
            "况我病所纏，漁樵寄此身。",
            "輸子曳朱紱，斑衣奉慈親。"
        ],
        "title": "寄同年朱景淵通判八首  其二",
        "id": "a225324b-ec8c-4f1a-99b0-a9b2de38cb42"
    },
    {
        "author": "劉宰",
        "paragraphs": [
            "當時最少年，雪林紫芝翁。",
            "詩名三十年，正復坐此窮。",
            "落日澹平湖，宿草鳴寒蛩。",
            "何時一樽酒，往酹與子同。"
        ],
        "title": "寄同年朱景淵通判八首  其三",
        "id": "4fd3698e-5838-424e-90d3-7f68fd730a98"
    },
    {
        "author": "劉宰",
        "paragraphs": [
            "四海游夫子，粹學洞古今。",
            "聞善亟推輓，常恐力不任。",
            "時危係長才，白日已西沉。",
            "拱木戰寒風，凄其千載心。"
        ],
        "title": "寄同年朱景淵通判八首  其四",
        "id": "b7de4183-c4cb-40a6-bb93-53aee8924049"
    },
    {
        "author": "劉宰",
        "paragraphs": [
            "茂苑子周子，慷慨憂時危。",
            "斯文鼂董流，炳炳日星垂。",
            "言深衆所驚，用淺才不施。",
            "穹窿山下笛，懷人定誰其。"
        ],
        "title": "寄同年朱景淵通判八首  其五",
        "id": "93c6e230-2a28-4ec6-994b-e583d303463c"
    },
    {
        "author": "劉宰",
        "paragraphs": [
            "滕子嗜古學，萬卷作生計。",
            "孤燈耿夜闌，盜畏不敢睨。",
            "至寶世不售，虛名竟何利。",
            "尚想古城隅，幽花開繞砌。"
        ],
        "title": "寄同年朱景淵通判八首  其六",
        "id": "37bd06c2-77ff-4417-8b67-73befa6503ba"
    },
    {
        "author": "劉宰",
        "paragraphs": [
            "細柳真將軍，勁氣可立懦。",
            "向來拯時危，功畧天下半。",
            "屢詔不肯起，出處懸自斷。",
            "十載山澤游，萬念春冰渙。",
            "何當求識面，介子同里閈。"
        ],
        "title": "寄同年朱景淵通判八首  其七",
        "id": "518f2a38-2ebc-4ecb-bc46-2ce6bbe7c850"
    },
    {
        "author": "劉宰",
        "paragraphs": [
            "古人重結交，一諾輕千金。",
            "嗟我與夫子，論交歲月深。",
            "一別三十年，兩鬢霜雪侵。",
            "願言益自强，鴈來時寄音。"
        ],
        "title": "寄同年朱景淵通判八首  其八",
        "id": "398caa08-69e0-4ee2-ab64-b555572c7fae"
    },
    {
        "author": "劉宰",
        "paragraphs": [
            "歸來心事平，蹇馿踏秋風。",
            "舉鞭問髯奴，何如浣花翁。",
            "道旁幾高松，風來自相語。",
            "桃李今何之，歲寒予與汝。"
        ],
        "title": "題王荆公半山圖",
        "id": "e3f2b3d6-fed6-41ac-9fbb-7b3f0fa1649c"
    },
    {
        "author": "劉宰",
        "paragraphs": [
            "聞道古延邑，歡迎舊尹歸。",
            "鄰翁爭掃舍，學子競牽衣。",
            "賸喜陳編在，還欣俗物稀。",
            "樽前重懷想，葵日映清暉。"
        ],
        "title": "喜延陵從事還任",
        "id": "64f7598c-8473-4301-8bb9-8bbc9fad7f3a"
    },
    {
        "author": "劉宰",
        "paragraphs": [
            "小泊尋前約，周行得偉觀。",
            "乾坤開玉宇，日月走金丸。",
            "高岸城池固，平田井牧寬。",
            "京塵障遊日，從子稅征鞍。"
        ],
        "title": "題戴氏稼庵",
        "id": "fcd99152-00e0-461f-a1e3-e17dfce02550"
    },
    {
        "author": "劉宰",
        "paragraphs": [
            "路轉幾山腰，地尋雙海眼。",
            "澗咽呂公泉，橋橫蜀道棧。",
            "主人去不歸，山空春事晚。",
            "何時具蔬筍，開門延客飯。"
        ],
        "title": "題茅山潑墨池慶雲庵",
        "id": "5740b7a5-03bb-4e78-8083-df34fc507d27"
    },
    {
        "author": "劉宰",
        "paragraphs": [
            "勝地古陽羨，清才今長官。",
            "能令三害遠，坐使四民安。",
            "勿謂時無幾，仍防弊有端。",
            "做成循吏樣，傳與世人看。"
        ],
        "title": "寄宜興趙大夫二首  其一",
        "id": "935a1fd0-694c-4c61-8ef8-ab0fffa6bea3"
    },
    {
        "author": "劉宰",
        "paragraphs": [
            "去接鴛行侶，猶憐鶴髮翁。",
            "連翩致嘉實，多旨薦清空。",
            "往見孤成約，酬知有樸忠。",
            "金張渠爾耳，相閥自清風。"
        ],
        "title": "寄宜興趙大夫二首  其二",
        "id": "f52a8825-e60c-4c6f-a5f5-a99f2015a2d9"
    },
    {
        "author": "劉宰",
        "paragraphs": [
            "老去身何有，時危念苦深。",
            "朝陽方借煖，宿靄又成陰。",
            "梁楚安巢少，關河去鳥沉。",
            "誰歌出塞曲，慷慨百年心。"
        ],
        "title": "苦雨遣興",
        "id": "7b8e1577-34f7-40cd-9c31-8e615e5b3c7a"
    },
    {
        "author": "劉宰",
        "paragraphs": [
            "墨池催勝遊，虞卿枉真蹟。",
            "我行浩無期，君歸定何日。",
            "非憂年歲晚，自嘆機會失。",
            "空煩日卓午，蔬飯滿香積。"
        ],
        "title": "答王虞卿邀遊山",
        "id": "ea377606-2cfc-49df-a820-1c87bf93ceaf"
    },
    {
        "author": "劉宰",
        "paragraphs": [
            "唧唧秋蛩鳴，耿耿秋夜長。",
            "簡編負初心，枕簟怯新涼。",
            "朝曦入疎牖，宿雲散前岡。",
            "歸歟一葉舟，浩歌聽滄浪。"
        ],
        "title": "碧雲即事",
        "id": "10cc701a-8a96-49e0-b0ee-55fb08d6f8ea"
    },
    {
        "author": "劉宰",
        "paragraphs": [
            "湘流不盡恨，楚客賦離騷。",
            "世已殊於古，君奚罕所遭。",
            "羈懷便酒聖，野興挾詩豪。",
            "醉裏擡詩眼，山空月色高。"
        ],
        "title": "送黄竹磵",
        "id": "94e95c92-b3b6-4c03-8da4-ccbaa96ccfbf"
    },
    {
        "author": "劉宰",
        "paragraphs": [
            "年衰病愈難，學廢朋來少。",
            "聞子剝啄聲，慰我精廬悄。",
            "高談極今古，遠識到微眇。",
            "願君緘此言，勿貽俗子誚。"
        ],
        "title": "雲邊喜潘兄見訪",
        "id": "4e938049-8f90-49c3-ab84-b263732677cb"
    },
    {
        "author": "劉宰",
        "paragraphs": [
            "淅淅風摇叢葦，霏霏雨弄新晴。",
            "坐對江南山色，往來無限離情。",
            "塔影參差波面，歌聲宛轉樓頭。",
            "已負少年行樂，更輸衲子清幽。"
        ],
        "title": "題真州廣惠倉倉即故船場居南樓及天寧寺後中有大池塔影浸其中",
        "id": "e5e5f7f1-91a2-423e-ad55-f5c623024055"
    },
    {
        "author": "劉宰",
        "paragraphs": [
            "一官已判歸休，五斗何須外求。",
            "違己莫詢田父，折腰免見督郵。",
            "身寄紅蓮綠幕，夢餐翠柏丹霞。",
            "歸去聊尋舊隠，功名盍付渠家。"
        ],
        "title": "送陳內機棄官還",
        "id": "90c08958-4aa6-4146-b09e-16efb8049d18"
    },
    {
        "author": "劉宰",
        "paragraphs": [
            "聖學家傳自有師，更羅英俊侍經帷。",
            "治功尚論唐虞際，政體寧甘漢晉卑。",
            "猥向梁園陪末坐，敢憑堯歷記佳期。",
            "羞囊已辦詩千首，準擬年年薦壽巵。"
        ],
        "title": "代賦壽寧宗潜邸",
        "id": "33f8dd42-5ce3-48db-9a69-2e8b7d76132c"
    },
    {
        "author": "劉宰",
        "paragraphs": [
            "長淮清晏久無虞，官舍人煙已復初。",
            "共喜輿圖方日闢，詎應卒伍尚星居。",
            "四營分創因遺址，百堵周圍列聚廬。",
            "武備既嚴軍氣壯，豈專捍禦奠州閭。"
        ],
        "title": "和真州太守營屋新成之韻三首  其一",
        "id": "334fa258-c7be-45c9-a2e5-cf3ca13d210e"
    },
    {
        "author": "劉宰",
        "paragraphs": [
            "東南列將謹防虞，尚記熙寧變法初。",
            "一自胡雛飲江水，遂令卒伍雜民居。",
            "炊煙不斷雲橫壘，清夜無譁月滿廬。",
            "妙用獨推賢太守，征徭元不到鄉閭。"
        ],
        "title": "和真州太守營屋新成之韻三首  其二",
        "id": "54cdd1cc-b04b-46df-a0d8-cf8b49a93db3"
    },
    {
        "author": "劉宰",
        "paragraphs": [
            "經始南風詠有虞，落成候筦報秋初。",
            "連甍盡撤編茅舊，萬竈重新列屋居。",
            "千里只今成保障，一廛誰復等蘧廬。",
            "何人袖出如椽筆，爲寫豐功揭里閭。"
        ],
        "title": "和真州太守營屋新成之韻三首  其三",
        "id": "79e45c45-8818-438b-96c7-56844603eef5"
    },
    {
        "author": "劉宰",
        "paragraphs": [
            "清涼景界限塵紛，玉宇從容靜夜分。",
            "欲滿尚慳今夜月，乍舒還斂北山雲。",
            "孤光翻動枝頭鵲，餘暈潛驅草際蚊。",
            "好處欲言人不解，湛然天宇印心君。"
        ],
        "title": "和淮漕八月十四夜月詩二首  其一",
        "id": "b6082c79-f713-4d0d-be28-27b9e79e2dff"
    },
    {
        "author": "劉宰",
        "paragraphs": [
            "長淮百穀慶西成，萬里何妨共此晴。",
            "霖雨尚關天下望，月華猶幸晚來明。",
            "要看玉宇清光滿，聞道銀河此去平。",
            "邂逅西風輕借力，夜深桂影更敷榮。"
        ],
        "title": "和淮漕八月十四夜月詩二首  其二",
        "id": "935245aa-78c0-47f4-bc9d-3d0b25802c7a"
    },
    {
        "author": "劉宰",
        "paragraphs": [
            "孤城急鼓轉嚴更，步屧中庭午夜晴。",
            "人世昏昏同夢寐，使星耿耿伴清明。",
            "雲開霄漢光華遠，望極關河眼界平。",
            "想見登臨無限意，此身那復計浮榮。"
        ],
        "title": "中秋月有雲翳再用韻",
        "id": "84bad545-5a34-4990-b1f7-e0734af0768a"
    },
    {
        "author": "劉宰",
        "paragraphs": [
            "先生文采似班揚，俗子何能較短長。",
            "顧我未知全璧否，期君聊復善刀藏。",
            "壯懷欲寫須更僕，勝日能來對舉觴。",
            "青紫不須分失得，舊游多少困槐黄。"
        ],
        "title": "儀真和同官韻二首  其一",
        "id": "361e7f94-5148-49ad-b500-f4d4455d142b"
    },
    {
        "author": "劉宰",
        "paragraphs": [
            "簿書塵裏見清揚，握手論心味更長。",
            "何日山林共歸去，故園花竹可遊藏。",
            "顔徒自樂一瓢飲，漢殿爭陪萬壽觴。",
            "馬革裹屍成底事，要須高卧到羲皇。"
        ],
        "title": "儀真和同官韻二首  其二",
        "id": "61fd6e54-6e01-4dcb-b276-487605a53c0b"
    },
    {
        "author": "劉宰",
        "paragraphs": [
            "北固城高萬象秋，煙竿一縷認揚州。",
            "試乘綠漲三篙水，要見朱簾十里樓。",
            "淚濕宮衣朝霧重，愁薰寒草夕陽浮。",
            "隋堤舊事無人問，兩兩垂楊繫客舟。"
        ],
        "title": "北固山望揚州懷古",
        "id": "0fb06b57-59f4-49d3-9c95-2adba8564b86"
    },
    {
        "author": "劉宰",
        "paragraphs": [
            "四海論交二十年，知心一見似前緣。",
            "情親尚記通宵語，忠告難忘送別篇。",
            "夢入蓬壺重會面，座看書史尚堆前。",
            "應憐廢學從農圃，要使留心在簡編。"
        ],
        "title": "懷林維國二首  其一",
        "id": "444a39a8-f3db-412a-b74b-85372aa66d91"
    },
    {
        "author": "劉宰",
        "paragraphs": [
            "尚記升堂拜母時，滿前兒女競牽衣。",
            "鳳雛想見今成立，鴈序遥聞已奮飛。",
            "身後聲名終不朽，家傳詩禮足相輝。",
            "傷心白下金陵道，無復班荆話昨非。"
        ],
        "title": "懷林維國二首  其二",
        "id": "808430d3-53e9-4b2b-8934-0ccbcf1ce71f"
    },
    {
        "author": "劉宰",
        "paragraphs": [
            "月滿千門夜未央，憶陪多士湊文場。",
            "露將寒透銀袍冷，興與秋來筆力剛。",
            "十載轉頭成昨夢，一身爲客尚他鄉。",
            "爲言桂苑聯鑣客，要折高枝壓衆芳。"
        ],
        "title": "送友人赴省試",
        "id": "af4e571a-edd2-4124-aaec-8351347d1a49"
    },
    {
        "author": "劉宰",
        "paragraphs": [
            "秦淮契闊幾經春，釣月臨風入夢頻。",
            "萬竈無譁新號令，一樽相屬舊慇懃。",
            "綠波南浦予回棹，落日孤城子問津。",
            "聚散雲萍渾若此，臨分一笑大江濱。"
        ],
        "title": "送趙子野歸",
        "id": "51441627-171b-4222-b530-e2160af35f0c"
    },
    {
        "author": "劉宰",
        "paragraphs": [
            "秋薦吳江北鴈來，幾看文陣奪標回。",
            "鴒飛鵲喜情何限，龍化鵬摶兆有開。",
            "禮部定知當一得，大廷端可壓羣才。",
            "春秋正學非阿世，莫作公孫愧草萊。"
        ],
        "title": "送恭叔兄赴省二首  其一",
        "id": "df8b2559-3955-4aaf-bbfb-b66d3aea9d0a"
    },
    {
        "author": "劉宰",
        "paragraphs": [
            "睎驥長慚馬不前，著鞭何意在君先。",
            "須懲牛後羞餘子，獨占鰲頭下九天。",
            "上苑未須誇得意，道山共擬便登仙。",
            "雖然富貴浮雲等，要使功名在簡編。"
        ],
        "title": "送恭叔兄赴省二首  其二",
        "id": "f95ecf1d-3259-4e0e-9753-783ec1178063"
    },
    {
        "author": "劉宰",
        "paragraphs": [
            "茂林修竹翠參天，一水西爲尚折旋。",
            "欲泛羽觴追往事，悵無嘉客繼前賢。",
            "短章回寄二三友，勝踐堪尋八百年。",
            "笑拂蒼崖題姓字，爲言曾此掬流泉。"
        ],
        "title": "過蘭亭",
        "id": "2aa5b635-6284-4cb0-8227-e52f3764ac5d"
    },
    {
        "author": "劉宰",
        "paragraphs": [
            "我方丱角子勝冠，我老君猶鬢未斑。",
            "可但孤生多疾疢，也輸華館富清閒。",
            "交情敢忘鶑求友，野性終便鹿在山。",
            "何日歸歟同里社，杖藜來往翠微間。"
        ],
        "title": "喜王節夫過訪",
        "id": "d3763030-d956-4a17-9168-f8f55142778c"
    },
    {
        "author": "劉宰",
        "paragraphs": [
            "之子才宜獬豸冠，我纔童丱即窺斑。",
            "溟鵬已擊三千里，天驥猶遺十二閑。",
            "五字飽聞傳有位，尺書枉用到窮山。",
            "春風得句能相寄，待我猶存季孟間。"
        ],
        "title": "用韻寄陳仲思聞有詩它贈而不見及",
        "id": "90cfb8c8-13a1-408c-aee1-e2b518c484d8"
    },
    {
        "author": "劉宰",
        "paragraphs": [
            "一讀新詩一解顔，天孫機杼錦斕斑。",
            "致師自昔能無語，瞥眼君宜付等閑。",
            "風定波濤收萬壑，雲歸紫翠出千山。",
            "論交早歲今華髮，少有猜疑愧兩間。"
        ],
        "title": "再用韻戲答陳仲思",
        "id": "6a921d45-48a7-43eb-ab4c-1b68d2289cdc"
    },
    {
        "author": "劉宰",
        "paragraphs": [
            "一念平生在報親，九原今日喜追榮。",
            "鼎來天上維新渥，足慰人間罔極情。",
            "康樂弟兄傳絕唱，胡威父子擅清名。",
            "君家盛事人難及，倦客聞風亦眼明。"
        ],
        "title": "賀陳子揚致仕追贈父母二首  其一",
        "id": "d30b0624-6707-4e07-8ff2-0a1aaca14ab9"
    },
    {
        "author": "劉宰",
        "paragraphs": [
            "一笑相逢意自親，別來庭樹幾枯榮。",
            "流傳郢客陽春句，想見鴟夷萬里情。",
            "賈傅才能通國體，柳州文字占時名。",
            "何如一棹洮湖去，獨泛滄波弄月明。"
        ],
        "title": "賀陳子揚致仕追贈父母二首  其二",
        "id": "2e4a3e01-15bf-49d3-a128-4ef9434e207c"
    },
    {
        "author": "劉宰",
        "paragraphs": [
            "家山目斷古幽州，百口來歸路阻脩。",
            "丁字無端輕介胄，蟬冠却羨出兜鍪。",
            "箕裘忍墜先人業，甔石誰爲客子謀。",
            "不惜饑寒同一死，南來恐作北人羞。"
        ],
        "title": "代李居士謁王去非制幹三首  其一",
        "id": "11c00f32-b9d5-452a-b19b-7b53778df80d"
    },
    {
        "author": "劉宰",
        "paragraphs": [
            "僑居無地寄生涯，布襪青鞋著處家。",
            "太乙虛舟想蓮葉，玄都活計問桃花。",
            "不堪衆稚貧爲累，坐使孤生髮半華。",
            "儻許侏儒均賦粟，不妨老子自餐霞。"
        ],
        "title": "代李居士謁王去非制幹三首  其二",
        "id": "5f4213dc-db0b-433b-a8fa-439761713f27"
    },
    {
        "author": "劉宰",
        "paragraphs": [
            "一來寒谷轉春風，百萬喁喁說此翁。",
            "坐見西州成俗阜，忍令北客尚途窮。",
            "籌邊聞道無遺策，幕府流傳已上功。",
            "便有細書催入覲，早回生意一言中。"
        ],
        "title": "代李居士謁王去非制幹三首  其三",
        "id": "9e6e9341-2dfa-4c7d-a90e-dfbe12977d9d"
    },
    {
        "author": "劉宰",
        "paragraphs": [
            "少陽一疏折羣姦，拂袖歸來日月閒。",
            "誤國小人猶法從，叩閽諸子自賢關。",
            "是非頗亦通千古，義利那能立兩間。",
            "若向西湖浮畫舫，好傾巵酒酹孤山。"
        ],
        "tags": [
            "西湖"
        ],
        "title": "寄潘子善上舍",
        "id": "919a05e6-5327-42a1-9c06-ed58b23487b7"
    },
    {
        "author": "劉宰",
        "paragraphs": [
            "儀真來往幾經秋，風物淮南第一州。",
            "山勢北來開壯觀，大江東下峙危樓。",
            "沙頭縹緲千家市，艫尾連翩萬斛舟。",
            "去去煩君問耆老，幾人猶得守林丘。"
        ],
        "title": "送邵監酒兼柬儀真趙法曹呈潘使君二首  其一",
        "id": "f80d60ce-7057-43b8-882e-c5ed23808ea7"
    },
    {
        "author": "劉宰",
        "paragraphs": [
            "十萬流離仰二天，淮民只說使君賢。",
            "向來積貯知無有，此去規模要有傳。",
            "幼學可能傳榷酤，遠猷無惜助籌邊。",
            "公餘更向髯參問，今賦梅花第幾篇。"
        ],
        "title": "送邵監酒兼柬儀真趙法曹呈潘使君二首  其二",
        "id": "e32ef771-d0a7-4260-9a44-c09faa8a6679"
    },
    {
        "author": "劉宰",
        "paragraphs": [
            "一笑相逢句曲天，別來十五換流年。",
            "忍思渭上瓊瑰詠，無復通泉寶劍篇。",
            "北渚春回芳樹合，西山日暮碧雲連。",
            "鴈來數寄平安信，無限相思若箇邊。"
        ],
        "title": "懷徐表兄",
        "id": "86259c82-bffc-4308-acd7-b943e785fc51"
    },
    {
        "author": "劉宰",
        "paragraphs": [
            "桃花山下水流長，花不長開水自香。",
            "此地正須招隠士，山菴聊復對崇岡。",
            "屏幃繚繞竹千箇，旌纛森嚴柏兩行。",
            "士會不生今已矣，不妨閒處且徜徉。"
        ],
        "title": "偶題雲邊",
        "id": "b0e1194c-4e7a-4765-9ec7-0694b53ba488"
    },
    {
        "author": "劉宰",
        "paragraphs": [
            "年來去客半西東，須信勞生等轉蓬。",
            "萬里相望成別恨，一聲何處遞冥鴻。",
            "人情對景分憂樂，月色於今豈異同。",
            "莫把壯懷成索寞，舉盃聊與吸清風。"
        ],
        "title": "送友人",
        "id": "18c1bbee-ab0e-48a1-b48a-312cdc751452"
    },
    {
        "author": "劉宰",
        "paragraphs": [
            "雞犬相聞里社同，琴書曾共客儒宮。",
            "南樓夜醉三更月，北固秋吟萬里風。",
            "去魯羨君勤采藻，游吳愧我尚飄蓬。",
            "相逢便與論心曲，莫笑依然舊阿蒙。"
        ],
        "title": "毗陵邂逅京口同舍湯叔厚",
        "id": "cc3d4280-793e-426f-8080-8d4adee81f89"
    },
    {
        "author": "劉宰",
        "paragraphs": [
            "先生盛德信光亨，微物將誠愧晚生。",
            "春岸正當餘雨過，寒江尚想小舟橫。",
            "一奩走送慚遲暮，兩舍相望欠割烹。",
            "未必甘芹解知味，王公當諒野人情。"
        ],
        "title": "和張寺丞謝惠河魨韻二首  其一",
        "id": "6185a36f-53df-4c24-b73a-77bf1feb8ece"
    },
    {
        "author": "劉宰",
        "paragraphs": [
            "鼎來佳句仰謙亨，春入池塘草正生。",
            "清夜擬陪簷雨酌，暮天應對碧雲橫。",
            "逍遥莊叟一枝穩，富貴齊人五鼎烹。",
            "戟衛肅迎揮手去，蘇州應愧此時情。"
        ],
        "title": "和張寺丞謝惠河魨韻二首  其二",
        "id": "81fa4dc5-1fcb-44c7-8409-adb1f02b6a96"
    },
    {
        "author": "劉宰",
        "paragraphs": [
            "向來北固萃群英，可但江山擅美名。",
            "秀氣中間空畚築，斯文今日遇權衡。",
            "歌成白雪傳新唱，帆飽西風趣去程。",
            "會體使君珍重意，不專車馬羨桓榮。"
        ],
        "title": "和傅侍郎鹿鳴宴韻二首  其一",
        "id": "b08eb414-3818-4bec-af7d-7ff8e6295ee2"
    },
    {
        "author": "劉宰",
        "paragraphs": [
            "先生讜論在延英，早歲金甌已覆名。",
            "自古正人羞枉尺，祇今公論有持衡。",
            "九重聞道將飛詔，一水何妨緩作程。",
            "莫笑田家去天遠，春來野草亦敷榮。"
        ],
        "title": "和傅侍郎鹿鳴宴韻二首  其二",
        "id": "4892382a-453b-4242-b110-8a898aee2eb8"
    },
    {
        "author": "劉宰",
        "paragraphs": [
            "魯人豈解識東丘，夫子猶懷去魯憂。",
            "公論世間誰了了，德人心事本休休。",
            "致身官路雖非遠，回首家山盍少留。",
            "三徑未荒松菊在，天涯多少望鄉愁。"
        ],
        "title": "和湯叔永二首  其一",
        "id": "529b542a-bb25-4ab7-bed4-6f8656663d51"
    },
    {
        "author": "劉宰",
        "paragraphs": [
            "底須彈鋏嘆無家，自有詩人賦子嗟。",
            "平世豈應遺燭武，暮年安可傅長沙。",
            "爲隣幸賜千金諾，進德相期一簣加。",
            "欲泛五湖觀浩渺，興來還可共浮槎。"
        ],
        "title": "和湯叔永二首  其二",
        "id": "5163932a-3c9d-44a4-826d-1629c00f8152"
    },
    {
        "author": "劉宰",
        "paragraphs": [
            "樽酒論文弱冠前，交情老去只依然。",
            "久荒三徑無來客，細撥青燈話昔年。",
            "少日功名誰汗簡，舊遊江海半華顛。",
            "君行試問都門柳，幾送銀袍上九天。"
        ],
        "title": "送姜君玉赴省試",
        "id": "2ce58e40-5db4-4696-b9fd-7400f079aa22"
    },
    {
        "author": "劉宰",
        "paragraphs": [
            "捷書夜到古朱方，之子登名甲乙行。",
            "偉行向來高月旦，遺經端合破天荒。",
            "公孫對策風雲會，董子留名日月光。",
            "趨向一分燕越異，贈言惟有用心剛。"
        ],
        "title": "送彥與孫兄赴廷對",
        "id": "26ac6ba7-2483-419a-9b45-a9926b86cbea"
    },
    {
        "author": "劉宰",
        "paragraphs": [
            "夢魂飛到碧霄東，日出扶桑萬丈紅。",
            "窗戶曈曚開曉色，園林淡蕩已春風。",
            "時平正使車書混，天遠那能玉帛通。",
            "萬事悠悠均夢爾，一樽聊與故人同。"
        ],
        "title": "夢使高麗到東海口占",
        "id": "4bde4e97-acb3-4fee-91f8-96429de190c7"
    },
    {
        "author": "劉宰",
        "paragraphs": [
            "青衫擬掾襲芳塵，短褐歸來理釣緡。",
            "二紀期君紹先烈，一官投老祇參軍。",
            "宦情自與秋光薄，公論猶期歲晚伸。",
            "見說宗工好風鑒，薦書何日到嚴宸。"
        ],
        "title": "代柬答合淝蘇刑曹兼呈淮西帥同年趙寶謨二首  其一",
        "id": "e379e649-9d1e-4a00-abbd-3dcb22546b03"
    },
    {
        "author": "劉宰",
        "paragraphs": [
            "聞道中原百戰餘，遺民億萬企來蘇。",
            "浪言恢復真疎矣，絕意懷來亦可乎。",
            "北望凄凉皆故土，南來睥睨幾狂胡。",
            "祇今淝水山川改，寄語元戎盍遠圖。"
        ],
        "title": "代柬答合淝蘇刑曹兼呈淮西帥同年趙寶謨二首  其二",
        "id": "2c2ad7be-e4de-4502-aaca-367449b0f80b"
    },
    {
        "author": "劉宰",
        "paragraphs": [
            "凜凜霜臺起事功，翛翛三徑任窮通。",
            "幾因節物傷離別，無奈行藏苦異同。",
            "白露感懷悲杜老，黄樓得句憶坡翁。",
            "鴈行何日齊飛去，岸幘相看酒一中。"
        ],
        "title": "送友人",
        "id": "2b68f084-98fc-4c0f-be81-1fb423237d5d"
    },
    {
        "author": "劉宰",
        "paragraphs": [
            "萬里秋光酒一鍾，別來木末幾西風。",
            "懷人滾滾東流水，問訊冥冥北去鴻。",
            "愧我形容難似舊，喜君意氣尚摩空。",
            "相逢莫怪深相問，一笑猶疑是夢中。"
        ],
        "title": "柬施上舍",
        "id": "b5384d92-85bf-4fd3-99d4-23a4dbc11d7a"
    },
    {
        "author": "劉宰",
        "paragraphs": [
            "大夫舉酒屬青衿，八十衰翁亦許臨。",
            "要向席間明厚意，敢辭酒半效狂吟。",
            "持身勿使虧名義，學古還須探聖心。",
            "元日習鄉君解否，須知齒髮易駸駸。"
        ],
        "title": "代譚與可謝石大夫鄉飲酒",
        "id": "f3a62702-0c4d-47f3-b844-b37f7f0306aa"
    },
    {
        "author": "劉宰",
        "paragraphs": [
            "莘野凄涼渭水遥，事功無復在漁樵。",
            "但令一第先餘子，自可清名動聖朝。",
            "禁路家聲猶赫奕，詞場筆勢已嫖姚。",
            "夜窗燈火秋來好，莫歎辛勤髀肉消。"
        ],
        "title": "勉王甥",
        "id": "fd83e4b6-a7e6-40b2-8fa0-84bf3b3b62a3"
    },
    {
        "author": "劉宰",
        "paragraphs": [
            "知音十九在巖廊，姓字高懸日月旁。",
            "視草祇今虛省署，種花聊復向河陽。",
            "困窮已甚情當察，富貴徐來味更長。",
            "梵宇仙宮最佳處，詩成數寄水雲鄉。"
        ],
        "title": "送鍾元達赴餘杭",
        "id": "fbf44057-8c9e-4b45-8114-9118d4284510"
    },
    {
        "author": "劉宰",
        "paragraphs": [
            "春歸花藥尚紅酣，送子脂車馬在驂。",
            "幕畫向來多實用，事機今可付常談。",
            "學方用力須千百，事或當仁勿二三。",
            "別後欲知漁釣處，五湖天水共澄涵。"
        ],
        "title": "送王去非入餉幕",
        "id": "7e88c041-3c2c-4a82-a1cc-403aaeca9489"
    },
    {
        "author": "劉宰",
        "paragraphs": [
            "下田已漫高田槁，太守來遲歸苦早。",
            "忽傳亞倅府中來，太守停驂尚精禱。",
            "前日應禱五日期，今朝好雨隨車歸。",
            "遲速有期君解否，太守束裝留不久。"
        ],
        "title": "雨後口占呈陳校書",
        "id": "489efab9-0999-42ed-97b6-9fa7ede11fca"
    },
    {
        "author": "劉宰",
        "paragraphs": [
            "攀轅父老雜兒童，十載重欣見此風。",
            "可但三年方論定，亦由去日與初同。",
            "一塵不染冰常瑩，萬折難回水必東。",
            "正直自應神所介，人心况有是非公。"
        ],
        "title": "送石令君",
        "id": "854eb9ca-65fd-4591-a6fb-da2392b91ee5"
    },
    {
        "author": "劉宰",
        "paragraphs": [
            "億萬饑民久籲天，天開上瑞豈徒然。",
            "深潭龜拆寒莎底，淺土蝗遺宿麥邊。",
            "厲氣已消除日後，祥霙飛墮曉風前。",
            "醉吟樓上瀛洲客，爲記三登第一年。"
        ],
        "title": "和羅權丞尊經閣元旦觀雪",
        "id": "3abfe93a-a38a-4c81-9601-b804f85fb965"
    },
    {
        "author": "劉宰",
        "paragraphs": [
            "樓岡亭谷萬山西，縹緲炊煙出翠微。",
            "歸路正當清晝永，離懷莫悵白雲飛。",
            "學醫要使人無費，問道須知昨已非。",
            "好向庭闈商略此，短章中或有玄機。"
        ],
        "title": "送衛汝積歸句曲",
        "id": "fac47ab2-87a0-4b3f-82ee-d53320e20e8a"
    },
    {
        "author": "劉宰",
        "paragraphs": [
            "眼看時事廢因循，官路三年子獨勤。",
            "袖有新詩頻教我，邑無長策可留君。",
            "向來過計憂周隕，此去何時靜楚氛。",
            "未必詩書盡虛語，勉哉行矣張吾軍。"
        ],
        "title": "送杜尉秩滿還天台",
        "id": "9618367a-e481-43e5-8992-5ac5451643d3"
    },
    {
        "author": "劉宰",
        "paragraphs": [
            "眼底紛紛利欲昏，君心當與哲人論。",
            "俗塵不染脩莖露，世味逾輕太古尊。",
            "朞月此來當歲儉，寒冬何地不春溫。",
            "幡然不憚延陵去，季子清風百世存。"
        ],
        "title": "送羅季能還延陵鎮",
        "id": "3f08379e-6393-41f1-81ba-365f5623c05d"
    },
    {
        "author": "劉宰",
        "paragraphs": [
            "君家只隔小橋西，幾度占星望少微。",
            "已向龍墀攄大對，不應鸞翼尚低飛。",
            "杖藜喜逐先生後，斂板誰知故我非。",
            "欲學丘江吟短句，錦文試覓景陽機。"
        ],
        "title": "謝朱仲玉二首  其一",
        "id": "5355d3c2-714d-4cd2-a14f-291a9639abf4"
    },
    {
        "author": "劉宰",
        "paragraphs": [
            "夫子知名浙水西，妙年奧學洞幾微。",
            "一官簿領身如寄，萬里雲霄步若飛。",
            "詩苦何妨同杜老，說難終不羨韓非。",
            "擬酬白雪陽春句，願借天孫織女機。"
        ],
        "title": "謝朱仲玉二首  其二",
        "id": "fc0b01aa-d5a7-447d-ae47-7e2528c58d05"
    },
    {
        "author": "劉宰",
        "paragraphs": [
            "官倉出粟徧東西，多謝朱公念隠微。",
            "但覺閭閻猶菜色，不知園囿已花飛。",
            "當年國論無同異，此日民言有是非。",
            "天上鴛鴻方刷羽，海邊鷗鷺已忘機。"
        ],
        "title": "仲玉和前詩見贈因再用韻",
        "id": "c5fb99c3-5927-490b-bfd5-7f7154e459f8"
    },
    {
        "author": "劉宰",
        "paragraphs": [
            "聞道吾猶及老成，高秋離索不勝情。",
            "朋緘已喜賢從事，二缶那堪對麯生。",
            "多病吾今同退鷁，壯懷君可掣長鯨。",
            "能來共醉西風否，木落千山夕照明。"
        ],
        "title": "謝湯生惠酒和來韻",
        "id": "380d6a60-4d68-46ca-8b89-d45eb67ef3dd"
    },
    {
        "author": "劉宰",
        "paragraphs": [
            "雲橫不斷古神州，縹緲河山總戍樓。",
            "此地幾經人北顧，長江不住水東流。",
            "犬羊萬里知離穴，稻蟹三吳正得秋。",
            "人事天時多錯忤，一盃聊復潤吟喉。"
        ],
        "tags": [
            "长江"
        ],
        "title": "奉酬友人登多景樓見懷",
        "id": "c1d02ecc-9373-4669-9b61-365d4f6c22c6"
    },
    {
        "author": "劉宰",
        "paragraphs": [
            "使君問政及郊扉，病叟何能措一辭。",
            "積粟鼂生真至計，屯田充國亦良規。",
            "將權可與他人共，德意須令舊壤知。",
            "聞說鹽城有真令，相逢爲說每相思。"
        ],
        "title": "代書答龔楚州",
        "id": "fa98df31-f8a6-4e4c-a1af-7816b828d96b"
    },
    {
        "author": "劉宰",
        "paragraphs": [
            "霽色催雲作晚霞，小橋却立岸烏紗。",
            "雨餘菱芡新抽葉，秋早菰蒲未著花。",
            "燈影微茫行客艇，鐘聲縹緲梵王家。",
            "沉吟索句輸公等，我欲臨流理釣槎。"
        ],
        "title": "漫塘晚望",
        "id": "c143785a-c70a-433e-a91f-f594a810e126"
    },
    {
        "author": "劉宰",
        "paragraphs": [
            "寄語金淵陸大夫，歸田相府竟何如。",
            "提兵劫取已非矣，縱火燒殘豈義歟。",
            "百口喪身端自爾，千錢酬直殆欺余。",
            "放翁舊隠佳山水，賸好歸歟理故書。"
        ],
        "title": "寄陸大夫",
        "id": "f10c8ac0-c689-488d-afaa-81e7f5ddf6ac"
    },
    {
        "author": "劉宰",
        "paragraphs": [
            "喜見弦歌近帝京，又分風月向邊城。",
            "時方急士國家計，事不辭難臣子情。",
            "塞下規模鼂御史，湟中勳業趙營平。",
            "君行試與重商略，烏鵲南來數寄聲。"
        ],
        "title": "送鍾元達倅濠",
        "id": "7ec7a8f9-489e-4d38-bd8a-a20745f638ca"
    }
]