[
    {
        "author": "陆游",
        "paragraphs": [
            "急雨鸣瓦沟，尖风入窗罅。",
            "纱笼耿青灯，寂寂新秋夜。",
            "谁言簿领中，乃复有此暇。",
            "稍繙书册读，已念灰火跨。",
            "那知是羁客，恍若在家舍。",
            "睡晚且熟眠，洗沐官有假。"
        ],
        "title": "立秋后十日风雨凄冷独居有感",
        "id": "dc9bf017-4b30-421b-a6e2-6c21607d4b21"
    },
    {
        "author": "陆游",
        "paragraphs": [
            "今朝休日仍无客，茶罢西窗卧解衣。",
            "白发已侵残梦境，绿苔应满旧渔矶。",
            "桃源鸡犬尘凡隔，杜曲桑麻梦想归。",
            "赖有小山聊慰眼，幽篁丛桂雨霏霏。"
        ],
        "title": "晦日西窗怀故山",
        "id": "2518eb5c-3657-47c3-ab77-42378b1d9a56"
    },
    {
        "author": "陆游",
        "paragraphs": [
            "小阁东头罨画池，秋来长是忆幽期。",
            "身如巢燕临归日，心似堂僧欲动时。",
            "病思羁怀惟付酒，西风落日更催诗。",
            "故知岁暮常多感，不独当年宋玉悲。"
        ],
        "title": "秋日怀东湖二首  其一",
        "id": "dff63385-ca79-4494-bfa5-65578f86314d"
    },
    {
        "author": "陆游",
        "paragraphs": [
            "罨画池边小钓矶，垂竿几度到斜晖。",
            "青苹叶动知鱼过，朱阁帘开看燕归。",
            "岁晚官身空自闵，途穷世事巧相违。",
            "边州客少巴歌陋，谁与愁城略解围。"
        ],
        "title": "秋日怀东湖二首  其二",
        "id": "da7b0e7b-2c1b-4d37-8f9b-8adc6ef931de"
    },
    {
        "author": "陆游",
        "paragraphs": [
            "羁游随处得哦诗，扫溉轩窗每恨迟。",
            "已幻小山宽客恨，更添危磴作儿嬉。",
            "偶留塞上寜无数，径返湖边已有期。",
            "谁遣化工娱此老，幽花微拆绿苔滋。"
        ],
        "title": "小山之南作曲栏石磴缭绕如栈道戏作二篇  其一",
        "id": "2dc05749-76d2-48bf-a1c9-bcdb11f7e238"
    },
    {
        "author": "陆游",
        "paragraphs": [
            "吏退庭空剩得闲，一窗如在翠微间。",
            "半崖萦栈游秦路，叠嶂生云入剡山。",
            "真有巖居临绝壑，但无渔艇系寒湾。",
            "跻攀自苦君休笑，寸步何曾不险艰。"
        ],
        "title": "小山之南作曲栏石磴缭绕如栈道戏作二篇  其二",
        "id": "4f684f9e-67f2-42f5-9f01-c823c84abab0"
    },
    {
        "author": "陆游",
        "paragraphs": [
            "一坐五十日，痴顽良可哀。",
            "新凉为醉地，少讼作慵媒。",
            "市柳风烟惨，汀苹岁月催。",
            "远官从漫浪，垂老懒低回。"
        ],
        "title": "得成都诸友书劝少留嘉阳戏作",
        "id": "eadb8870-6d41-4597-b4b7-a5733e1f2574"
    },
    {
        "author": "陆游",
        "paragraphs": [
            "四壁长苔痕，经旬掩绿樽。",
            "雨声清梦境，灯影伴吟魂。",
            "揺落悲徂岁，漂流忆故园。",
            "拟骚无杰语，千古愧湘沅。"
        ],
        "title": "道院",
        "id": "790b3f3d-3c49-47a0-8ab6-74013193abcf"
    },
    {
        "author": "陆游",
        "paragraphs": [
            "早岁君王记姓名，只今憔悴客边城。",
            "青衫犹是鹓行旧，白发新从剑外生。",
            "古戍旌旗秋惨淡，高城刁斗夜分明。",
            "壮心未许全消尽，醉听檀槽出塞声。"
        ],
        "title": "醉中感怀",
        "id": "8cfb9e91-9030-4324-9ae3-3ff5a2fcb303"
    },
    {
        "author": "陆游",
        "paragraphs": [
            "玻瓈江水千尺深，不如江上离人心。",
            "君行未过青衣县，妾心先到峨嵋阴。",
            "金罇共釂不知晓，月落烟渚天横参。",
            "车轮无角那得住，马蹄不方何处寻。",
            "空凭尺素寄幽恨，纵有绿绮谁知音。",
            "愁来只欲掩屏睡，无奈梦断闻疏砧。"
        ],
        "title": "玻瓈江",
        "id": "d3616d45-919a-4c25-8ad3-b4026e97f5bf"
    },
    {
        "author": "陆游",
        "paragraphs": [
            "苍颜华鬓久低摧，叹息何堪岁月催。",
            "残暑已随团扇去，新凉还傍短檠来。",
            "月痕澹澹侵苔砌，云叶萧萧覆水台。",
            "簿领沈迷无日了，试凭诗思洗氛埃。"
        ],
        "title": "夜思",
        "id": "d78f06bb-9422-47f6-bbce-556cc43a5d2f"
    },
    {
        "author": "陆游",
        "paragraphs": [
            "归心日夜逆江流，官柳三千忆蜀州。",
            "小阁帘栊频梦蝶，平湖烟水已盟鸥。",
            "萤依溼草同为旅，雨滴空阶别是愁。",
            "堪笑邦人不解事，区区犹借陆君留。"
        ],
        "title": "雨夜怀唐安",
        "id": "d4044d56-3a1a-4b8f-b91f-5f174299cc0b"
    },
    {
        "author": "陆游",
        "paragraphs": [
            "忆瞻銮仗省门前，扇影鞭声下九天。",
            "寂寞嘉州迎诏处，忽闻鼓吹却悽然。"
        ],
        "title": "迎诏书",
        "id": "d3c991a3-f6e4-4cf7-8777-e7ca5666ec52"
    },
    {
        "author": "陆游",
        "paragraphs": [
            "江云傍簷山雨细，羁客空堂卧荒翳。",
            "心如秋燕不安巢，迹似春萍本无柢。",
            "官身奔走何时定，病眼蒙笼惟欲闭。",
            "壮游不复记坠鞭，夜语谁能怀拥髻。",
            "诗情已减但微吟，酒戒渐坚才小哜。",
            "从今更拟著幽禅，半世伥伥真误计。"
        ],
        "title": "秋夜遣怀",
        "id": "f3a56e4f-43f3-4b8a-bbba-f4a0cf69423a"
    },
    {
        "author": "陆游",
        "paragraphs": [
            "多事经旬不出城，今朝送客此闲行。",
            "郊原远带新晴色，人语中含乐岁声。",
            "天际敛云山尽出，江流收涨水初平。",
            "故园社友应惆怅，五岁无端弃耦耕。"
        ],
        "title": "送客至江上",
        "id": "3cc2e390-b5f5-4b18-86ab-a116a8ad26e1"
    },
    {
        "author": "陆游",
        "paragraphs": [
            "胸中荆棘费鉏耘，正藉幽寻暂解纷。",
            "不尽长江来画玉，半空飞阁对凌云。",
            "昏昏横霭凭轩见，杳杳疏钟隔岸闻。",
            "珍重山僧迎客意，螭奁一缕起微熏。"
        ],
        "tags": [
            "长江"
        ],
        "title": "雨中至西林寺",
        "id": "d95681f0-e39d-4464-827d-be2b2004f7f7"
    },
    {
        "author": "陆游",
        "paragraphs": [
            "林间缥缈出层楼，栏角苍茫万顷秋。",
            "曾是胸中著云梦，不妨此地少迟留。"
        ],
        "title": "休日登花将军庙小楼",
        "id": "966b11ba-bd4b-458b-a7ce-6d4bc44e47b9"
    },
    {
        "author": "陆游",
        "paragraphs": [
            "作吏难堪簿领迷，深居聊复学幽栖。",
            "病来酒户何妨小，老去诗名不厌低。",
            "零落野云寒傍水，霏微山雨晚成泥。",
            "自怜甫里家风在，小摘残蔬遶废畦。"
        ],
        "title": "深居",
        "id": "078d6968-be4f-4f84-8325-5205319dc06b"
    },
    {
        "author": "陆游",
        "paragraphs": [
            "敝袍羸马遍天涯，恰似伶优著处家。",
            "社瓮嫩醅初泛蚁，寒缸残烬自成花。",
            "幽窗照影乌巾折，醉手题诗淡墨斜。",
            "莫恨久为峨下客，江湖归去得雄夸。"
        ],
        "title": "秋夜独醉戏题",
        "id": "d2a9aac4-bf1d-4a01-8369-1029e0859871"
    },
    {
        "author": "陆游",
        "paragraphs": [
            "清班曾见六龙飞，晚落天涯远日畿。",
            "边月空悲新雪鬓，京尘犹染旧朝衣。",
            "江山壮丽诗难敌，风物萧条醉绝稀。",
            "赖有东湖堪吏隠，寄声篱菊待吾归。"
        ],
        "title": "感事",
        "id": "06da784c-ab6c-4041-853e-c6efe94162ed"
    },
    {
        "author": "陆游",
        "paragraphs": [
            "醉乡卜筑亦佳哉，但苦无情白发催。",
            "痴欲煎胶黏日月，狂思入海访蓬莱。",
            "辞巢归燕先秋去，泣露幽花近社开。",
            "莫惜倾家供作乐，古人白骨有苍苔。"
        ],
        "title": "醉乡",
        "id": "40e45e0f-e965-43f1-8111-d959287cd660"
    },
    {
        "author": "陆游",
        "paragraphs": [
            "汉嘉山水邦，岑公昔所寓。",
            "公诗信豪伟，笔力追李杜。",
            "常想从军时，气无玉关路。",
            "至今蠧简传，多昔横槊赋。",
            "零落财百篇，崔嵬多杰句。",
            "工夫刮造化，音节配韶頀。",
            "我后四百年，清梦奉巾屦。",
            "晚途有奇事，随牒得补处。",
            "群胡自鱼肉，明主方北顾。",
            "诵公天山篇，流涕思一遇。"
        ],
        "title": "夜读岑嘉州诗集",
        "id": "867845ff-a908-4509-893d-7b91efec1a46"
    },
    {
        "author": "陆游",
        "paragraphs": [
            "眉山汉嘉东西州，估船日日到津头。",
            "不得讲书一行字，倚遍临江百尺楼。",
            "黄钟大吕忽复见，绣叚英瑶何足酬。",
            "愿约青神王夫子，来醉万景作中秋。"
        ],
        "title": "次韵师伯浑见寄",
        "id": "8d9a130a-7bfe-4e00-b496-2e58213ce592"
    },
    {
        "author": "陆游",
        "paragraphs": [
            "祠事当行惧不任，未昏强卧拥孤衾。",
            "三更自笑元无睡，万事从来忌有心。",
            "簷角河倾秋耿耿，床头虫语夜愔愔。",
            "若耶溪上苹花老，倦枕何人听越吟。"
        ],
        "title": "社前一夕未昏辄寝中夜乃得寐",
        "id": "83148c22-dee0-4374-b12f-62c5f0d165e6"
    },
    {
        "author": "陆游",
        "paragraphs": [
            "萧瑟度横塘，霏微映缭墙。",
            "压低尘不动，洒急土生香。",
            "声入楸梧碎，清分枕簟凉。",
            "回头忽陈迹，簷角挂斜阳。"
        ],
        "title": "晚雨",
        "id": "909ce5b5-fba1-4fbb-a2d8-aa28c108c302"
    },
    {
        "author": "陆游",
        "paragraphs": [
            "百谷登场酒满巵，神林箫鼓晚清悲。",
            "蝉依疏柳长言处，燕委空巢大去时。",
            "幼学已忘那用忌，微聋自乐不须医。",
            "伤心故里鸡豚集，父老逢迎正见思。"
        ],
        "title": "社日",
        "id": "dbd144ed-2b0b-4919-a15d-9dae055af1ae"
    },
    {
        "author": "陆游",
        "paragraphs": [
            "老来每惜岁峥嵘，几为巴歌判宿酲。",
            "白帝草生时入梦，锦官花重更关情。",
            "帘疏夜雨侵灯晕，枕冷秋风逓角声。",
            "定许何时理归棹，酒狂犹解赋芜城。"
        ],
        "title": "夜雨感怀",
        "id": "aab9a2aa-f446-4627-96c3-9e78de989925"
    },
    {
        "author": "陆游",
        "paragraphs": [
            "陌上弓刀拥寓公，水边旌斾卷秋风。",
            "书生又试戎衣窄，山郡新添画角雄。",
            "早事枢庭虚画策，晚游幕府愧无功。",
            "草间鼠辈何劳磔，要挽天河洗洛嵩。"
        ],
        "title": "八月二十二日嘉州大阅",
        "id": "64b948ec-0b23-4379-af57-c8e48a73afb6"
    },
    {
        "author": "陆游",
        "paragraphs": [
            "吾家笑疾自士龙，我才虽卑笑则同。",
            "纷纷世事何足计，尽付抚掌掀髯中。",
            "清樽可醉风月好，虚空万象皆绝倒。",
            "问君此笑是喜不，道得老夫输一筹。"
        ],
        "title": "九月六夜梦中作笑诗觉而忘之明日戏追补一首",
        "id": "803289cc-60f8-40df-9cfb-61dad5fc8e0f"
    },
    {
        "author": "陆游",
        "paragraphs": [
            "粲粲黄花手自持，登高聊答此佳时。",
            "纤云不作看山祟，斗酒聊宽去国思。",
            "落日楼台频徙倚，西风鼓笛倍凄悲。",
            "彭城戏马平生意，强为巴歌一解颐。"
        ],
        "title": "重九会饮万景楼",
        "id": "b8a1f942-e9c5-4be8-b9b9-943ace4205a0"
    },
    {
        "author": "陆游",
        "paragraphs": [
            "行役饱看山，沉绵剩得闲。",
            "忘忧缘落魄，耐老为痴顽。",
            "射虎临秦塞，骑驴入蜀关。",
            "芳洲兰可佩，幽磴桂堪攀。",
            "欸乃声饶楚，陬隅句带蛮。",
            "悠然长自遣，故里几时还。"
        ],
        "title": "久客书怀",
        "id": "507c914c-7391-4294-8c9b-30bffc9b8106"
    },
    {
        "author": "陆游",
        "paragraphs": [
            "塞上经秋几醉醒，羁愁减尽鬓边青。",
            "烽传八诏登楼看，歌奏三巴忍泪听。",
            "好语忽闻还印绶，归心先已绕林坰。",
            "呼儿结束从今日，鹊语灯花故有灵。"
        ],
        "title": "初报嘉阳除官还东湖有期喜而有作",
        "id": "99a3eb13-efa1-4e72-ac66-a8f88d15d9ca"
    },
    {
        "author": "陆游",
        "paragraphs": [
            "东山如高人，吾辈岂易见。",
            "君独不出门，终日与相面。",
            "阴晴烟雨月，朝暮知几变。",
            "闻君交不渎，冠佩未尝燕。",
            "弛张要有时，一笑山未谴。",
            "高秋得佳日，折简唤诸彦。",
            "风流非俗饮，歌舞参笔砚。",
            "但恨五日尹，阻造三语掾。",
            "清樽遣分似，霜果亦可荐。",
            "烂醉君勿辞，光景真掣电。"
        ],
        "title": "闻勾龙司戸会客山亭送酒殽及橄榄并简诸同僚",
        "id": "c5e367fb-178b-4f83-b6b6-7ac4b2f56ca9"
    },
    {
        "author": "陆游",
        "paragraphs": [
            "杀气昏昏横塞上，东并黄河开玉帐。",
            "昼飞羽檄下列城，夜脱貂裘抚降将。",
            "将军枥上汗血马，猛士腰间虎文韔。",
            "阶前白刅明如霜，门外长戟森相向。",
            "朔风卷地吹急雪，转盼玉花深一丈。",
            "谁言铁衣冷彻骨，感义怀恩如挟纩。",
            "河外诸城一洗空，太行北岳元无恙。",
            "更呼斗酒作长歌，要遣天山健儿唱。"
        ],
        "title": "九月十六日夜梦驻军河外遣使招降诸城觉而有作",
        "id": "3d3e3eb2-e03e-4768-96a2-dd9446c55003"
    },
    {
        "author": "陆游",
        "paragraphs": [
            "何郎戏写菊花秋，落笔纵横岂易酬。",
            "豪士乃能为老伴，寓公那得称遨头。",
            "早衰不耐危亭冷，独卧空惊画角愁。",
            "病起尚思寻宿约，一樽从子醉东楼。"
        ],
        "title": "何元立示九日诗卧病累日乃能次韵",
        "id": "80a11ee5-43fb-418f-bcd1-afc96befa896"
    },
    {
        "author": "陆游",
        "paragraphs": [
            "倚锦瑟，击玉壶，吴中狂士游成都。",
            "成都海棠十万株，繁华盛丽天下无。",
            "青丝金络白雪驹，日斜驰遣迎名姝。",
            "燕脂褪尽见玉肤，绿鬟半脱娇不梳。",
            "吴绫便面对客书，斜行小草密复疏。",
            "墨君秀润瘦不枯，风枝雨叶笔笔殊。",
            "月浸罗韈清夜徂，满身花影醉索扶。",
            "东来此欢堕空虚，坐悲新霜点鬓须。",
            "易求合浦千斛珠，难觅锦江双鲤鱼。"
        ],
        "title": "成都行",
        "id": "874dacf2-9429-4543-b68e-d0cb0c367b08"
    },
    {
        "author": "陆游",
        "paragraphs": [
            "前年从军南山南，夜出驰猎常半酣。",
            "玄熊苍兕积如阜，赤手曵虎毛毵毵。",
            "有时登高望鄠社，悲歌仰天泪如雨。",
            "头颅自揣已可知，一死犹思报明主。",
            "近闻索虏自相残，秋风抚剑泪汍澜。",
            "雒阳八陵那忍说，玉座尘昏松柏寒。",
            "儒冠忽忽垂五十，急装何由穿袴褶。",
            "羞为老骥伏枥悲，寜作枯鱼过河泣。"
        ],
        "title": "闻虏乱有感",
        "id": "fbea2427-ca82-4eaf-aa98-d8b6b7fa174f"
    },
    {
        "author": "陆游",
        "paragraphs": [
            "我饮江楼上，阑干四面空。",
            "手把白玉船，身游水精宫。",
            "方我吸酒时，江山入胸中。",
            "肺肝生崔嵬，吐出为长虹。",
            "欲吐辄复吞，颇畏惊儿童。",
            "干坤大如许，无处著此翁。",
            "何当呼青鸾，更驾万里风。"
        ],
        "title": "醉歌",
        "id": "d349a0d6-da7c-4a4b-8caf-d2316fa4839c"
    },
    {
        "author": "陆游",
        "paragraphs": [
            "江路常逢雨，山城早得寒。",
            "兰凋初解佩，菊老尚加餐。",
            "节物知何负，情怀自鲜欢。",
            "浮生看已熟，不必梦邯郸。"
        ],
        "title": "初寒",
        "id": "17ece5ec-d318-438a-8866-fcb19f1b2126"
    },
    {
        "author": "陆游",
        "paragraphs": [
            "枯楠千岁遭风雷，披枝折干吁可哀。",
            "轮囷无用天所赦，秋水初落浮江来。",
            "嵌空宛转若耳鼻，峭瘦拔起何崔嵬。",
            "珠宫贝阙留不得，忽出洲渚知谁推。",
            "书窗正对云洞启，樷菊初傍幽篁栽。",
            "是间著汝颇宜称，摩挲朝暮真千回。",
            "天公解事雨十日，洗尽泥滓滋莓苔。",
            "一丘一壑吾所许，不须更慕明堂材。"
        ],
        "title": "木山",
        "id": "bd743f9b-7ab8-41fe-a339-ce37612b38e0"
    },
    {
        "author": "陆游",
        "paragraphs": [
            "临觞本不饮，忧多自成醉。",
            "四方行万里，不见埋忧地。",
            "忆昔入京都，宝马揺香鬃。",
            "酣饮青楼夜，歌声在半空。",
            "去日不可挽，华发忽垂领。",
            "娟娟峨眉月，相对作凄冷。",
            "月落照空床，不寐听寒螀。",
            "早知忧随人，何用去故乡。"
        ],
        "title": "寒夜遣怀",
        "id": "b9105fdd-61c2-426d-9100-7efd06c1038f"
    },
    {
        "author": "陆游",
        "paragraphs": [
            "久客红尘不自怜，眼明初见广寒仙。",
            "只饶篱菊同时出，尚占江梅一著先。",
            "重露溼香幽径晓，斜阳烘蕊小窗妍。",
            "何人更与蒸况水，金鸭华灯恼醉眠。"
        ],
        "title": "嘉阳绝无木犀偶得一枝戏作",
        "id": "f947714a-bec1-4d4c-90ac-ed2202bf9a78"
    },
    {
        "author": "陆游",
        "paragraphs": [
            "老觉人间无一欣，强寻高处看归云。",
            "天空列嶂开图画，水落寒江学篆文。",
            "四海道途行大半，百年光景近中分。",
            "交游赖有曲生在，正向愁时能策勲。"
        ],
        "title": "雨后登西楼独酌",
        "id": "9cf31740-d316-449f-9e20-3306a40f559a"
    },
    {
        "author": "陆游",
        "paragraphs": [
            "西风吹雨冷凄凄，道上行人白昼迷。",
            "聊抉重云取朝日，未容嘉谷卧秋泥。",
            "年丰郡府疏文檄，蛮遁边亭息鼓鼙。",
            "寄语农家莫游惰，冬闲正要饱鉏犁。"
        ],
        "title": "喜晴",
        "id": "8e4d9257-9a8f-4bb3-93f0-97c98232c4fa"
    },
    {
        "author": "陆游",
        "paragraphs": [
            "渺渺长江下估船，亭亭孤塔隠苍烟。",
            "不堪异县萧条地，更遇初寒惨澹天。",
            "巾褐已成归有约，箪瓢未足去无缘。",
            "包羞强索侏儒米，豪举何人记少年。"
        ],
        "tags": [
            "长江"
        ],
        "title": "晓出城东",
        "id": "390654a2-373b-4778-8f04-babe50accb9a"
    },
    {
        "author": "陆游",
        "paragraphs": [
            "幽人枕宝剑，殷殷夜有声。",
            "人言剑化龙，直恐兴风霆。",
            "不然愤狂虏，慨然思遐征。",
            "取酒起酹剑，至宝当潜形。",
            "岂无知君者，时来自施行。",
            "一匣有余地，胡为鸣不平。"
        ],
        "title": "宝剑吟",
        "id": "f13cc67e-3736-4223-982d-61c1f38bc16b"
    },
    {
        "author": "陆游",
        "paragraphs": [
            "阴风吹雨白昼昏，谁扫云雾升朝暾。",
            "三江水缩献洲渚，九顶秀色欲塞门。",
            "西山下竹十万个，江面便可驰车辕。",
            "巷无居人亦何怪，释耒来看空山村。",
            "竹枝宛转秋猿苦，桑落潋灩春泉浑。",
            "众賔共醉忘烛跋，一径却下缘云根。",
            "走沙人语若潮卷，争桥炬火如星繁。",
            "肩舆睡兀到东郭，空有醉墨留衫痕。",
            "十年万事俱变灭，点检自觉惟身存。",
            "寒灯夜永照耿耿，卧赋长句招羁魂。"
        ],
        "title": "十月一日浮桥成以故事宴客凌云",
        "id": "902aa655-b7e2-4982-8bc1-b5768efeb10d"
    },
    {
        "author": "陆游",
        "paragraphs": [
            "呜呼嘉叟今信死，哭君寝门泪如水。",
            "我初入都不妄交，倾倒如君数人耳。",
            "笼灯蹋雪夜相过，剧论悬河骇邻里。",
            "地炉燔栗美刍豢，石鼎烹茶当醪醴。",
            "上书去国何勇决，作诗送君犹壮伟。",
            "十年偶复过都门，君方草制西垣里。",
            "鬓须班白面骨生，心颇疑君遽如此。",
            "西来例不候达官，每欲寄声中辄止。",
            "只鸡絮酒纵有时，双鱼素书长已矣。",
            "生前客屦纷满户，身后人情薄于纸。",
            "悬知海内莆阳公，独念遗孤为经纪。"
        ],
        "title": "闻王嘉叟讣报有作",
        "id": "718e25cb-908a-475c-92f3-bf27a2ec4e5e"
    },
    {
        "author": "陆游",
        "paragraphs": [
            "翠霭横山澹日升，孤亭聊借曲栏凭。",
            "霜威渐重江初缩，农事方休役可兴。",
            "重阜护城高歴歴，千夫在野筑登登。",
            "寓公仅踵前人迹，伐石西山恨未能。"
        ],
        "title": "出城至吕公亭按视修堤",
        "id": "596c7054-bacf-40f4-ab27-8575ad5268f1"
    },
    {
        "author": "陆游",
        "paragraphs": [
            "从来好境遍人间，无奈劳生自欠闲。",
            "江近时时吹白雨，楼高面面看青山。",
            "歌声哀怨传三峡，行色凄凉带百蛮。",
            "流落爱君心未已，梦魂犹缀紫宸班。"
        ],
        "title": "登楼",
        "id": "0e468a65-a15e-4b19-b626-75725ceb93c2"
    },
    {
        "author": "陆游",
        "paragraphs": [
            "晚途豪气未低摧，一饮犹能三百杯。",
            "烂烂目光方似电，齁齁鼻息忽如雷。"
        ],
        "title": "醉中作四首  其一",
        "id": "3706e369-c2c4-4e42-aa45-b22243571cde"
    },
    {
        "author": "陆游",
        "paragraphs": [
            "驾鹤孤飞万里风，偶然来憩大峨东。",
            "持杯露坐无人会，要看青天入酒中。"
        ],
        "title": "醉中作四首  其二",
        "id": "00c9d3a6-2e37-43e1-ae49-fb9e219a7620"
    },
    {
        "author": "陆游",
        "paragraphs": [
            "曾赐琳腴白玉京，狂歌起舞蜀人惊。",
            "却骑黄鹤横空去，今夕垂虹醉月明。"
        ],
        "title": "醉中作四首  其三",
        "id": "1b801082-742f-478c-b99e-f2a0b77c4a04"
    },
    {
        "author": "陆游",
        "paragraphs": [
            "画角三终夜未阑，醉凭飞阁喜天宽。",
            "月明满地江风急，吹落幽人紫绮冠。"
        ],
        "title": "醉中作四首  其四",
        "id": "fe55e9ea-d3c0-49a8-b966-25e5dc723289"
    },
    {
        "author": "陆游",
        "paragraphs": [
            "上马击狂夫，下马草军书。",
            "二十抱此志，五十犹癯儒。",
            "大散陈仓间，山川郁盘纡。",
            "劲气钟义士，可与共壮图。",
            "坡陀咸阳城，秦汉之故都。",
            "王气浮夕霭，宫室生春芜。",
            "安得从王师，汛扫迎皇舆。",
            "黄河与函谷，四海通舟车。",
            "士马发燕赵，布帛来青徐。",
            "先当营七庙，次第画九衢。",
            "偏师缚可汗，倾都观受俘。",
            "上寿大安宫，复如正观初。",
            "丈夫毕此愿，死与蝼螘殊。",
            "志大浩无期，醉胆空满躯。"
        ],
        "tags": [
            "战争",
            "抒情",
            "爱国"
        ],
        "title": "观大散关图有感",
        "id": "565024d4-0030-44de-bc87-65fa0e5b0f88"
    },
    {
        "author": "陆游",
        "paragraphs": [
            "吾州山水西州冠，正欠雄楼并杰观。",
            "奇峰秀岭待弹压，明月清风须判断。",
            "三峨旧不到郡斋，创为诗人供几案。",
            "烟云舒卷水墨图，草木青红锦绣段。",
            "一时冠盖共登临，百年父老俱惊惋。",
            "萦回舞袖试弓弯，宛转歌声学珠贯。",
            "佳人蜂蝶争遶鬓，上客龙蛇看挥翰。",
            "寓公虽作一月留，梅发东湖归思乱。",
            "儿戏聊成此段奇，陈迹应留后人叹。",
            "明朝艇子溯平羌，却伴谪仙游汗漫。"
        ],
        "title": "嘉州守宅旧无后圃因农事之隙为种花筑亭观甫成而归戏作长句",
        "id": "9e5428a1-08c7-453b-a2dd-75a63d8996ba"
    },
    {
        "author": "陆游",
        "paragraphs": [
            "已强迂疏假印章，更扶衰病主杯觞。",
            "功名已判初心负，豪侠都无故态狂。",
            "静觉此身犹外物，懒思与世永相忘。",
            "清泉白石生来事，曲几明窗味最长。"
        ],
        "title": "连日扶病领客殆不能支枕上怀故山偶成",
        "id": "4a534419-b11c-45d8-836f-01885984c850"
    },
    {
        "author": "陆游",
        "paragraphs": [
            "羁魂憔悴远相寻，髭断肩寒带苦吟。",
            "归校药方缘底事，知君死抱济时心。"
        ],
        "title": "余往与宇文叔介同客山南今年叔介客死临安十月十一日夜忽梦相从取架上书共读如平生读未竟忽辞去留之不可曰欲归校药方既觉泫然不能已因赋此诗",
        "id": "e1fb6f04-a39c-435e-a3e4-34634fdd1afa"
    },
    {
        "author": "陆游",
        "paragraphs": [
            "黄金错刀白玉装，夜穿窗扉出光芒。",
            "丈夫五十功未立，提刀独立顾八荒。",
            "京华结交尽奇士，意气相期共生死。",
            "千年史策耻无名，一片丹心报天子。",
            "尔来从军天汉濵，南山晓雪玉嶙峋。",
            "呜呼楚虽三戸能亡秦，岂有堂堂中国空无人。"
        ],
        "tags": [
            "爱国",
            "古诗三百首",
            "宋诗",
            "壮志"
        ],
        "title": "金错刀行",
        "id": "a6bb5c6e-1668-4079-857b-45080ea875ba"
    },
    {
        "author": "陆游",
        "paragraphs": [
            "兰碎作香尘，竹裂成直纹。",
            "炎火炽崐冈，美玉不受焚。",
            "孤生抱寸志，流离敢忘君。",
            "酿桂餐菊英，洁斋三沐熏。",
            "孰云九关远，精意当彻闻。",
            "捐躯诚有地，贾勇先三军。",
            "不然赍恨死，犹冀杨清芬。",
            "愿乞一棺地，葬近要离坟。"
        ],
        "title": "言怀",
        "id": "b0eb359c-84e7-48ae-8740-db2971e757d1"
    },
    {
        "author": "陆游",
        "paragraphs": [
            "去年纵猎韩坛侧，玉鞭自探南山雪。",
            "今年痛饮蜀江边，金杯却吸峨嵋月。",
            "竹枝歌舞新教成，凄怨传得三巴声。",
            "城头筑观出云雨，峨嵋正与阑干平。",
            "酒酣诗就掷杯去，醉蹋玻瓈江上路。",
            "悬知幽磵断桥边，已有梅花开半树。"
        ],
        "title": "十月九日与客饮忽记去年此时自锦屏归山南道中小猎今又将去此矣",
        "id": "c6db4c81-210c-4873-9088-87604c9b28bb"
    },
    {
        "author": "陆游",
        "paragraphs": [
            "短景怱怱过，新寒亹亹来。",
            "客游聊戏耳，世事亦悠哉。",
            "绿动连村麦，香吹到处梅。",
            "锦城花柳窟，归去看春回。"
        ],
        "title": "冬日",
        "id": "74a2aa12-ebb9-4bb4-8cf2-c3f1e5845328"
    },
    {
        "author": "陆游",
        "paragraphs": [
            "月从海东来，径尺镕银盘。",
            "西行到峨嵋，玉宇万里寛。",
            "幽人耿不寐，弄影清夜阑。",
            "五城十二楼，缥缈香雾间。",
            "不知何仙人，亭亭倚高寒。",
            "欲语不得往，怅望冰雪颜。",
            "叩头傥见哀，容我蹑素鸾。",
            "掬露以为浆，屑玉以为餐。",
            "泠泠潄齿颊，皓皓濯肺肝。",
            "逝将从君游，人间苦无欢。"
        ],
        "title": "十月十四夜月终夜如昼",
        "id": "83db81cf-0fdb-49ef-b88d-3cad3a7ee6f7"
    },
    {
        "author": "陆游",
        "paragraphs": [
            "朝罢琳宫谒宝坊，强扶衰疾具簪裳。",
            "拥裘假寐篮舆穏，夹道吹烟桦炬香。",
            "楼外晓星犹磊落，山头初日已苍凉。",
            "鸣驺应有高人笑，五斗驱君早夜忙。"
        ],
        "title": "下元日五更诣天庆观宝林寺",
        "id": "a8c0cb8b-9808-4199-af65-19e44a6df3d9"
    },
    {
        "author": "陆游",
        "paragraphs": [
            "老厌纷纷渐鲜欢，爱花聊复客江干。",
            "月中欲与人争瘦，雪后偷凭笛诉寒。",
            "野艇幽寻惊岁晚，纱巾乱插醉更阑。",
            "尤怜心事凄凉甚，结子青青亦带酸。"
        ],
        "title": "梅花四首  其一",
        "id": "164f1c70-20c4-4921-9421-ec7f7a730fb6"
    },
    {
        "author": "陆游",
        "paragraphs": [
            "月地云阶暗断肠，知心谁解赏孤芳。",
            "相逢只怪影亦好，归去始惊身染香。",
            "渡口耐寒窥净绿，桥边凝怨立昏黄。",
            "与卿俱是江南客，剩欲尊前说故乡。"
        ],
        "title": "梅花四首  其二",
        "id": "9a6f495b-fb3d-49a3-8e5f-bc28c04c4baf"
    },
    {
        "author": "陆游",
        "paragraphs": [
            "玄冥行令肃冰霜，墙角疏梅特地芳。",
            "屑玉定烦修月户，堆金难买破天荒。",
            "了知一气环无尽，坐笑千林冻欲僵。",
            "力量世间谁得似，挽回岁律放春阳。"
        ],
        "title": "梅花四首  其三",
        "id": "10a5d0fd-8f71-49e4-a719-44aabc9057ce"
    },
    {
        "author": "陆游",
        "paragraphs": [
            "折得名花伴此翁，诗情恰在醉魂中。",
            "高标不合尘凡有，尤物真穷造化功。",
            "雾雨更知仙骨别，铅丹那悟色尘空。",
            "前身姑射疑君是，问道端须顺下风。"
        ],
        "title": "梅花四首  其四",
        "id": "f1f61e5d-efe0-4790-a45c-83ff8e989335"
    },
    {
        "author": "陆游",
        "paragraphs": [
            "半掩朱门藓径斜，翠屏绣谷忽谽谺。",
            "高高下下天成景，密密疏疏自在花。",
            "江近夕阳迎宿鹭，林昏残角促归鸦。",
            "吾舟已系津南岸，唤客犹能一笑譁。"
        ],
        "title": "西园",
        "id": "fb4e05d0-9708-4b4e-9f94-aa9685c1259e"
    },
    {
        "author": "陆游",
        "paragraphs": [
            "须如猬毛磔，面如紫石棱。",
            "丈夫出门无万里，风云之会立可乘。",
            "追奔露宿青海月，夺城夜蹋黄河冰。",
            "铁衣度碛雨飒飒，战鼓上陇雷凭凭。",
            "三更穷虏送降欵，天明积甲如丘陵。",
            "中华初识汗血马，东夷再贡霜毛鹰。",
            "群阴伏，太阳升，胡无人，宋中兴。",
            "丈夫报主有如此，笑人白首篷窗灯。"
        ],
        "title": "胡无人",
        "id": "62f611bc-a4b7-4114-9adf-4e9e7b38dd7c"
    },
    {
        "author": "陆游",
        "paragraphs": [
            "大莫大于死生，亲莫亲于骨肉。",
            "河不可凭兮非有难知，言之不从兮继以痛哭。",
            "望云九井兮白浪嵯峨，刳肝沥血兮不从奈何。",
            "秋风飒飒兮纸钱投波，从公于死兮下饱蛟鼍。"
        ],
        "title": "公无渡河",
        "id": "82e66310-2d13-4687-978f-10a998135b55"
    },
    {
        "author": "陆游",
        "paragraphs": [
            "寒风号有声，寒日惨无晖。",
            "空房不敢恨，但怀岁暮悲。",
            "今年选后宫，连娟千蛾眉。",
            "早知获谴速，悔不承恩迟。",
            "声当彻九天，泪当达九泉。",
            "死犹复见思，生当长弃捐。"
        ],
        "title": "长门怨",
        "id": "d75bf483-32fd-45fa-aa77-597b2b857af6"
    },
    {
        "author": "陆游",
        "paragraphs": [
            "忆年十七兮初入未央，获侍步辇兮恭承宠光。",
            "地寒祚薄兮自贻不祥，谗言乘之兮罪衅日彰。",
            "祸来嵯峨兮势如壤墙，当伏重诛兮鼎耳剑铓。",
            "长信虽远兮匪弃路旁，岁给絮帛兮月赐稻粱。",
            "君举玉食兮犀箸谁尝，君御朝衣兮谁进熏香。",
            "婕妤才人兮俨其分行，千秋万岁兮永奉君王。",
            "妾虽益衰兮尚供蚕桑，愿置茧馆兮组织玄黄。",
            "欲诉不得兮仰呼苍苍，佩服忠贞兮之死敢忘。"
        ],
        "title": "长信宫词",
        "id": "e3ad3bb4-6c71-4bb4-bbfa-389eec97b597"
    },
    {
        "author": "陆游",
        "paragraphs": [
            "武王在时教歌舞，那知泪洒西陵土。",
            "君已去兮妾独生，生何乐兮死何苦。",
            "亦知从死非君意，偷生自是惭天地。",
            "长夜昏昏死实难，孰知妾死心所安。"
        ],
        "title": "铜雀妓",
        "id": "da9b4381-3764-4703-bd23-ddef4593ce0f"
    },
    {
        "author": "陆游",
        "paragraphs": [
            "大梁二月杏花开，锦衣公子乘传来。",
            "桐阴满地扫不得，金辔玲珑上源驿。",
            "上源驿中搥画鼓，汉使作客谁作主。",
            "舞女不记宣和粧，庐儿尽能女真语。",
            "书来寄我宴时诗，归鬓知添几缕丝。",
            "有志未须深感慨，筑城会据拂云祠。"
        ],
        "title": "得韩无咎书寄使虏时宴东都驿中所作小阕",
        "id": "07da3558-ca2b-47ed-8a0f-39e4a4c66ef3"
    },
    {
        "author": "陆游",
        "paragraphs": [
            "低枕孤衾夜气存，披衣起坐黙忘言。",
            "缾花力尽无风堕，炉火灰深到晓温。",
            "空槖时时闻鼠齧，小窗一一送鸦翻。",
            "悠然忽记幽居日，下榻先开水际门。"
        ],
        "title": "晓坐",
        "id": "48ac1d76-584d-4a2d-a666-7f35930f0d23"
    },
    {
        "author": "陆游",
        "paragraphs": [
            "二萧同起南兰陵，正如文叔与伯升。",
            "至今人悲大萧死，赍恨不见梁家兴。",
            "崇崇之陵久为谷，岂惟群盗分珠玉。",
            "断碑槎牙弃道边，文字班班犹可读。",
            "剥剜苔藓一悽然，俯仰人间几变迁。",
            "世人作碑君勿哂，千载园林须石笋。"
        ],
        "title": "断碑叹",
        "id": "8e2c5ce2-17d4-40c0-bbd5-2f89978a1cdd"
    },
    {
        "author": "陆游",
        "paragraphs": [
            "忆昨游天台，夜投石桥宿。",
            "水声乱人语，炬火散山谷。",
            "穿林有惊鹘，截道多奔鹿。",
            "今夕复何夕，此境忽在目。",
            "苍茫陂十里，清浅溪数曲。",
            "微霜结裘茸，落叶拂帽屋。",
            "下马憩村寺，颓然睡清熟。",
            "觉来窗已白，残灯犹煜煜。"
        ],
        "title": "夜行至平羌憩大悲院",
        "id": "91834db8-240f-4111-9f10-4c550bd5edd3"
    },
    {
        "author": "陆游",
        "paragraphs": [
            "马上遥看江上山，白云红树画图间。",
            "经年簿领无休日，却向忙中得少闲。"
        ],
        "title": "迓益帅马上作",
        "id": "dda8ad80-22c8-4079-b96c-10648a33f09e"
    },
    {
        "author": "陆游",
        "paragraphs": [
            "汉州鹅黄鸾鳯雏，不鸷不搏德有余。",
            "眉州玻瓈天马驹，出门已无万里涂。",
            "病夫少年梦清都，曾赐虚皇碧琳腴。",
            "文德殿门晨奏书，归局黄封罗百壶。",
            "十年流落狂不除，遍走人间寻酒垆。",
            "青丝玉瓶到处酤，鹅黄玻瓈一滴无。",
            "安得豪士致连车，倒瓶不用杯与盂。",
            "琵琶如雷聒坐隅，不愁渴死老相如。"
        ],
        "title": "蜀酒歌",
        "id": "baba4ad1-bee1-4a4c-b474-e95cc10dfac2"
    },
    {
        "author": "陆游",
        "paragraphs": [
            "奔走人间无已时，夜窗喜对出尘姿。",
            "移灯看影怜渠瘦，掩户留香笑我痴。",
            "冷艳照杯欺曲蘖，孤标逼砚结冰澌。",
            "本来难入繁华社，莫向春风怨不知。"
        ],
        "title": "十一月八日夜灯下对梅花独酌累日劳甚颇自慰也",
        "id": "a58002f2-b16b-4562-a0e4-0a371b5965d3"
    },
    {
        "author": "陆游",
        "paragraphs": [
            "朱楼矫首隘八荒，绿酒一举累百觞。",
            "洗我堆阜峥嵘之胸次，写为淋漓放纵之词章。",
            "墨翻初若鬼神怒，字瘦忽作蛟螭僵。",
            "宝刀出匣挥雪刅，大舸破浪驰风樯。",
            "纸穷掷笔霹雳响，妇女惊走儿童藏。",
            "往时草檄喻西域，飒飒声动中书堂。",
            "一收朝迹忽十载，西掠三巴穷夜郎。",
            "山川荒绝风俗异，赖有酒美犹能狂。",
            "醉中自脱头上帻，绿发未许侵微霜。",
            "人生得丧良细事，孰谓老大多悲伤。"
        ],
        "title": "醉后草书歌诗戏作",
        "id": "d41bd651-2a5b-4680-b93b-b1ff109da1b1"
    },
    {
        "author": "陆游",
        "paragraphs": [
            "我有古藤杖，夭矫蛟龙形。",
            "生于峭壁绝磵上，乃是会稽山阴之兰亭。",
            "歴吴入楚上巴硖，北游直看秦山青。",
            "夜飞或随暴雨去，旦归常带流漦腥。",
            "与子扶携各老大，勿复狡狯夸神灵。",
            "愔愔从此常倚壁，听我夜诵黄庭经。"
        ],
        "title": "古藤杖歌",
        "id": "8c81331c-7860-4ff5-b230-a2ed6e6c6555"
    },
    {
        "author": "陆游",
        "paragraphs": [
            "残岁堂堂去，新春鼎鼎来。",
            "梦移乡国近，酒挽壮心回。",
            "暖律初催柳，晴光并上梅。",
            "东湖有归日，衰抱得频开。"
        ],
        "title": "岁晚书怀",
        "id": "6badfca0-fe30-4f86-a9fb-a920293e6c6a"
    },
    {
        "author": "陆游",
        "paragraphs": [
            "粉闇红蔫罇爼薄，不如止酒得安眠。",
            "无心已破浮生梦，有力聊轻造化权。",
            "脱发满梳真老矣，断香萦几故翛然。",
            "晚知古佛中边语，正合蒙庄内外篇。"
        ],
        "title": "累日倦甚不能觞客睡起戏作",
        "id": "c376c3f2-9a76-44dc-86e8-c8469a410517"
    },
    {
        "author": "陆游",
        "paragraphs": [
            "西园作戏唤春回，桃李阴阴三万栽。",
            "不是无心看开遍，锦江烟柳待归来。"
        ],
        "title": "种花",
        "id": "ca5802c5-4dfc-4eda-a62b-091e9ea76226"
    },
    {
        "author": "陆游",
        "paragraphs": [
            "去年寒雨中，骑驴度剑阁。",
            "今年当此时，卧听边城柝。",
            "巍巍千尺像，与我两寂寞。",
            "交游阅四海，此老差可托。",
            "但当频自省，诸恶誓莫作。",
            "时时一凭高，相望要不怍。",
            "桑间戒三宿，坚坐岂渠乐。",
            "却应输老夫，新春买芒屩。"
        ],
        "title": "雨中登楼望大像",
        "id": "730b0f96-aabc-424e-9b0a-eb919f629086"
    },
    {
        "author": "陆游",
        "paragraphs": [
            "平明置骑传诏函，帝意欲与东皇参。",
            "青城回仗国人喜，金鸡衔赦天恩覃。",
            "吾君爱民靡不到，黄纸字密如吴蚕。",
            "纪元故事极用九，圣政尽美方登三。",
            "嗟余久已去魏阙，梦想豹尾犹毵毵。",
            "过郊一月方拜赦，始知身落天西南。",
            "欢呼已怪衰病愈，蹈舞更觉春风酣。",
            "何当与子归共载，二月起柁江如蓝。"
        ],
        "title": "迎赦呈王志夫李德孺师伯浑",
        "id": "37438f0f-0752-414a-89b1-291f8091e8d8"
    },
    {
        "author": "陆游",
        "paragraphs": [
            "幸是元无了事痴，偷闲聊复学儿嬉。",
            "午窗弄笔临唐帖，夜几研朱勘楚词。",
            "山暖已无梅可折，江清犹有蟹堪持。",
            "旧交乖隔音尘断，安得歌呼共一卮。"
        ],
        "title": "冬日",
        "id": "250f9404-3b40-4cb3-8492-d9db90064cb6"
    },
    {
        "author": "陆游",
        "paragraphs": [
            "磔磔寒禽无定栖，纤纤小雨欲成泥。",
            "松鸣汤鼎茶初熟，雪积炉灰火渐低。",
            "一气推移均野马，百年蒙覆等酰鸡。",
            "青山黄叶兰亭路，忆唤邻翁共架犂。"
        ],
        "title": "雨中睡起",
        "id": "114a1bce-9341-43f8-97ae-e6121ddff9a0"
    },
    {
        "author": "陆游",
        "paragraphs": [
            "高标已压万花群，尚恐娇春习气存。",
            "月兔擣霜供换骨，湘娥鼓瑟为招魂。",
            "孤城小驿初飞雪，断角残钟半掩门。",
            "尽意端相终有恨，夜寒皴玉倩谁温。"
        ],
        "title": "十二月初一日得梅一枝绝奇戏作长句今年于是四赋此花矣",
        "id": "bfdd02c5-7b8d-4b49-ad71-ddbdf0259abc"
    },
    {
        "author": "陆游",
        "paragraphs": [
            "画阁无人昼漏稀，离悰病思两依依。",
            "钗梁双燕春先到，筝柱羁鸿暖不归。",
            "迎得紫姑占近信，裁成白纻寄征衣。",
            "晚来更就邻姬问，梦到辽阳果是非。"
        ],
        "title": "无题",
        "id": "fc9f3e69-4119-418d-b345-92be7f9da111"
    },
    {
        "author": "陆游",
        "paragraphs": [
            "地辟天开斗柄回，今朝红日遍池台。",
            "新阳苏醒春前柳，轻暖医治雪后梅。",
            "瓦屋螺青披雾出，锦江鸭绿抱山来。",
            "衰翁也逐儿童喜，旋拨文书近酒杯。"
        ],
        "title": "快晴",
        "id": "b4a24bb2-f260-40bf-8d0d-5275dc70425d"
    },
    {
        "author": "陆游",
        "paragraphs": [
            "巾帽欹倾短发稀，青灯照影夜相依。",
            "穷边草木春迟到，故国湖山梦自归。",
            "茶鼎松风吹谡谡，香奁云缕散馡馡。",
            "羸骖敢复和銮望，只愿连山苜蓿肥。"
        ],
        "title": "独坐",
        "id": "79257a02-0d51-4b7b-b552-7148b23c950d"
    },
    {
        "author": "陆游",
        "paragraphs": [
            "江水来自蛮夷中，五月六月声摩空。",
            "巨鱼穹龟牙须雄，欲取阛市为龙宫。",
            "横隄百丈卧霁虹，始谁筑此东平公。",
            "今年乐哉适岁丰，吏不相倚勇赴功。",
            "西山大竹织万笼，船舸载石来亡穷。",
            "横陈屹立相叠重，置力尤在水庙东。",
            "我登高原相其冲，一盾可爱百箭攻。",
            "蜿蜿其长高隆隆，截如长城限羌戎。",
            "安得椽笔记始终，插江石崖坚可礲。"
        ],
        "title": "十二月十一日视筑堤",
        "id": "dbcd40f4-658d-411c-a76b-7b4e7b7e4ff4"
    },
    {
        "author": "陆游",
        "paragraphs": [
            "先生直玉堂，日羞太官羊。",
            "如何梦故山，晓枕春蔬香。",
            "春蔬尚云尔，况我旧朋友。",
            "万里一纸书，殷勤问安否。",
            "先生高世人，独恨不早归。",
            "坐令龙鹤菜，犹愧首阳薇。"
        ],
        "title": "题龙鹤菜帖",
        "id": "b38c328d-feb6-4b33-8c60-ae2477eaa9c0"
    },
    {
        "author": "陆游",
        "paragraphs": [
            "虙羲至今三十余万岁，春秋岁岁常相似。",
            "外大瀛海环九洲，无有一洲无此愁。",
            "我愿无愁但欢乐，朱颜绿鬓常如昨。",
            "金丹九转徒可闻，玉兔千年空擣药。",
            "蜀姬双鬟娅姹娇，醉看恐是海棠妖。",
            "世间无处无愁到，底事难过万里桥。"
        ],
        "title": "春愁曲",
        "id": "d9412a11-0386-46e4-9947-c0c5173b7c21"
    },
    {
        "author": "陆游",
        "paragraphs": [
            "与梅同谱又同时，我为评香似更奇。",
            "痛饮便判千日醉，清狂顿减十年衰。",
            "色疑初割蜂脾蜜，影欲平欺鹤膝枝。",
            "插向宝壶犹未称，合将金屋贮幽姿。"
        ],
        "title": "荀秀才送蜡梅十枝奇甚为赋此诗",
        "id": "09a3d4a3-b746-4179-a912-9a6545d51f6a"
    },
    {
        "author": "陆游",
        "paragraphs": [
            "初挈囊衣宿水村，萧然一扫旧巢痕。",
            "本来信手忘工拙，却为无心少怨恩。",
            "自笑远游谙马上，已营小筑老云根。",
            "淡烟疏雨平羌路，便恐从今入梦魂。"
        ],
        "title": "离嘉州宿平羌",
        "id": "e5b7f158-943b-422f-bf5c-b358324609ff"
    },
    {
        "author": "陆游",
        "paragraphs": [
            "经年簿书无少暇，欵段今朝欣一跨。",
            "瑞草桥边水乱流，青衣渡口山如画。",
            "老翁醉著看龙钟，小妇出窥闻娅姹。",
            "荒陂吹笛晚呼牛，古路倚梯晨采柘。",
            "残花零落不禁折，香草芉茸如可藉。",
            "邮亭慈竹笋穿篱，野店蒲萄枝上架。",
            "功名垂世端有数，利欲昏心喜乘罅。",
            "羁穷自笑岂人谋，闲放每欲从天借。",
            "草根虫语秪自悲，风里篷征安税驾。",
            "祖师补处浣花村，会傍清江结茆舍。"
        ],
        "title": "瑞草桥道中作",
        "id": "eb088ef1-0062-4148-9365-a12cebdc0c5f"
    },
    {
        "author": "陆游",
        "paragraphs": [
            "上尽苍崖百级梯，诗囊香椀手亲携。",
            "山从飞鸟行边出，天向平芜尽处低。",
            "花落忽惊春事晚，楼高剩觉客魂迷。",
            "兴阑扫榻禅房卧，清梦还应到剡溪。"
        ],
        "title": "游修觉寺",
        "id": "4b507d2f-5798-419a-a230-9ef9ebfe01c6"
    },
    {
        "author": "陆游",
        "paragraphs": [
            "云薄漏春晖，湖空弄夕霏。",
            "沾泥花半落，掠水燕交飞。",
            "小倦聊扶策，新晴旋减衣。",
            "幽寻殊未已，画角唤人归。"
        ],
        "title": "晚步湖上",
        "id": "950fb522-54ff-4044-a0bb-abc6fe0a581e"
    },
    {
        "author": "陆游",
        "paragraphs": [
            "忙里偷闲慰晚途，春来日日在东湖。",
            "凭栏投饭看鱼队，挟弹惊鸦护雀雏。",
            "俗态似看花烂漫，病身能鬭竹清癯。",
            "一樽是处成幽赏，风月随人不用呼。"
        ],
        "title": "暮春",
        "id": "d2a269c8-e32b-49ce-832e-dc8c92ead309"
    },
    {
        "author": "陆游",
        "paragraphs": [
            "我欲筑化人中天之台，下视四海皆飞埃。",
            "又欲造方士入海之舟，破浪万里求蓬莱。",
            "取日挂向扶桑枝，留春挽回北斗魁。",
            "横笛三尺作龙吟，腰鼓百面声转雷。",
            "饮如长鲸海可竭，玉山不倒高崔嵬。",
            "半酣脱帻发尚绿，壮心未肻成低摧。",
            "我妓今朝如花月，古人白骨生苍苔。",
            "后当视今如视古，对酒惜醉何为哉。"
        ],
        "title": "池上醉歌",
        "id": "a8f0b13d-2dc2-48d4-a2f7-8759fc2a8d54"
    },
    {
        "author": "陆游",
        "paragraphs": [
            "蜀州官居富水竹，四月萤火遶梁飞。",
            "流年迫人不相贷，客子倦游何日归。"
        ],
        "title": "四月五夜见萤",
        "id": "863a2383-8e2c-4121-8585-38666557a060"
    },
    {
        "author": "陆游",
        "paragraphs": [
            "三尺铁如意，一枝玉马鞭。",
            "笑把出门去，万里行无前。",
            "当道何崔嵬，云是玉门关。",
            "方当置屯守，征人何时还。",
            "马色如杂花，铠光若流水。",
            "肃肃不敢譁，遥望但尘起。",
            "日落戍火青，烟重塞垣紫。",
            "回首五湖秋，西风开芡觜。"
        ],
        "title": "塞上曲",
        "id": "dec491a4-4b12-4e2d-a3d5-d42590c6770f"
    },
    {
        "author": "陆游",
        "paragraphs": [
            "山泉泻幽窦，塔铃揺天风。",
            "清音无时尽，静夜尤璁珑。",
            "嗟我走红尘，市声聒欲聋。",
            "多生耳根业，赖此一洗空。",
            "梦骑白鳯凰，佩玉朝珠宫。",
            "觉来抚枕叹，月满草堂中。"
        ],
        "title": "夜闻塔铃及泉声",
        "id": "c9fdf006-537f-4a41-93fc-c30d254fae93"
    },
    {
        "author": "陆游",
        "paragraphs": [
            "一鸦飞鸣窗已白，推枕欲起先叹息。",
            "翠华东巡五十年，赤县神州满戎狄。",
            "主忧臣辱古所云，世间有粟吾得食。",
            "少年论兵实狂妄，谏官劾奏当窜殛。",
            "不为孤囚死岭海，君恩如天岂终极。",
            "容身有禄愧满颜，灭贼无期泪横臆。",
            "未闻含桃荐宗庙，至今铜駞没荆棘。",
            "幽并从古多烈士，悒悒可令长失职。",
            "王师入秦驻一月，传檄足定河南北。",
            "安得扬鞭出散关，下令一变旌旗色。"
        ],
        "title": "晓叹",
        "id": "abb239f7-0257-4749-b940-e98893455bac"
    },
    {
        "author": "陆游",
        "paragraphs": [
            "藜藿盘中忽眼明，骈头脱襁白玉婴。",
            "极知耿介种性别，苦节乃与生俱生。",
            "我见魏徴殊媚妩，约束儿童勿多取。",
            "人才自古要养成，放使干霄战风雨。"
        ],
        "title": "苦笋",
        "id": "1b49d4cc-854b-4e0c-853a-e18669dd09a3"
    },
    {
        "author": "陆游",
        "paragraphs": [
            "池上迎微风，柏间蹋凉月。",
            "冷然醉梦醒，一洗烦恼热。",
            "嗟予世外人，火食常呕噎。",
            "易求云表露，难觅大古雪。",
            "况欲试秘方，琼浆和玉屑。",
            "俛首居俗间，愁若鹰在绁。",
            "惟兹服月芒，比岁稍得诀。",
            "但令天无云，岂复计圜缺。",
            "玉钩定谁挂，冰轮了无辙。",
            "诗成独高咏，灵府炯澄澈。"
        ],
        "title": "月下作二首  其一",
        "id": "25bde8ca-d8f6-48c0-8468-833881580848"
    },
    {
        "author": "陆游",
        "paragraphs": [
            "畏暑不巾袜，步月搘短笻。",
            "瘦身发鬅鬙，顾影如孤松。",
            "径幽萤开阖，池涨鱼噞喁。",
            "飞泉穿北垣，珠玉相撞舂。",
            "东湖更奇绝，百畆银初镕。",
            "但能抱琴往，绝恨欠鹤从。",
            "重露倾荷盘，微风堕芙蓉。",
            "欢言美清夜，缥渺吹疏钟。",
            "空中飞僊人，粲然冰雪容。",
            "笑我老尘世，不记瑶台逢。"
        ],
        "title": "月下作二首  其二",
        "id": "1f96be0a-49fb-413f-8993-903cf12cd738"
    },
    {
        "author": "陆游",
        "paragraphs": [
            "洗君鹦鹉杯，酌我蒲萄醅。",
            "冒雨莺不去，过春花续开。",
            "英雄漫青史，富贵亦黄埃。",
            "今夕湖边醉，还须秉烛回。"
        ],
        "title": "小宴",
        "id": "1a9ef8b0-4787-4610-ac11-f08cf81ac5e5"
    },
    {
        "author": "陆游",
        "paragraphs": [
            "侵床月白病全苏，掠面风清酒欲无。",
            "渺渺塘阴下鸥鹭，萧萧秋意满菰蒲。",
            "纵输烟渡横孤艇，也胜京尘暗九衢。",
            "莫遣良工更摹写，此诗端是卧游图。"
        ],
        "title": "小阁纳凉",
        "id": "814eeb25-2199-481b-8a55-70b8905b6a30"
    },
    {
        "author": "陆游",
        "paragraphs": [
            "挥汗驱蚊废夜眠，清晨一雨便翛然。",
            "凉生池阁衣巾爽，润入园林草木鲜。",
            "青蒻云腴开鬭茗，翠甖玉液取寒泉。",
            "饭余一枕华胥梦，不怪门生笑腹便。"
        ],
        "title": "晨雨",
        "id": "e95cc1c2-a900-45e7-96dd-c18f34378067"
    },
    {
        "author": "陆游",
        "paragraphs": [
            "𧥄𧥄穿苔瑇瑁簪，按行日夜待成林。",
            "养渠百尺干霄气，见我平生及物心。",
            "剩插藩篱忧玉折，豫期风雨听龙吟。",
            "明年又徙囊衣去，谁与平安报好音。"
        ],
        "title": "湖上笋盛出戏作长句",
        "id": "2c7142f2-fe95-4f38-9c96-d29619cdd02b"
    },
    {
        "author": "陆游",
        "paragraphs": [
            "野水交流自满畦，芳池新涨恰平堤。",
            "花藏密叶多时在，莺占高枝尽日啼。",
            "绣袂宝裙催结束，金尊翠杓共提携。",
            "白头自喜能狂在，笑襞蛮牋落醉题。"
        ],
        "title": "雨后集湖上",
        "id": "9101938b-4fea-4d43-9e51-b1762cb96964"
    },
    {
        "author": "陆游",
        "paragraphs": [
            "度筰临千仞，梯山蹑半空。",
            "湿云朝莫雨，阴壑古今风。",
            "亭观参差见，阑干诘曲通。",
            "柳空丛篠出，松偃翠萝蒙。",
            "负笼银钗女，鉏畬鹤发翁。",
            "何由有余俸，小筑此山中。"
        ],
        "title": "过大蓬岭度绳桥至杜秀才山庄",
        "id": "bf8b55e1-f594-4bd6-8c5c-33b984e1f500"
    },
    {
        "author": "陆游",
        "paragraphs": [
            "怪藤十围蔽白日，老木千尺干青霄。",
            "水泛戞滩竹作舫，陆行跨空绳系桥。",
            "阴阴古屋精灵语，惨惨江云蛟鳄骄。",
            "吾道非耶行至此，诸公正散紫宸朝。"
        ],
        "title": "宿杜氏庄晨起遇雨",
        "id": "2834b152-0894-4c22-83e3-5fdd649ea07f"
    },
    {
        "author": "陆游",
        "paragraphs": [
            "晓入翠围寺，拥门千万峰。",
            "山空鸟自命，林茂鹿相从。",
            "嫋嫋风中筰，昏昏云外钟。",
            "将归兴未尽，清啸倚长松。"
        ],
        "title": "翠围院",
        "id": "ccc82594-58c8-458b-8ed4-9e7d71329469"
    },
    {
        "author": "陆游",
        "paragraphs": [
            "薏实炊明珠，苦笋馔白玉。",
            "轮囷斸区芋，芳辛采山蔌。",
            "山深少盐酪，淡薄至味足。",
            "往往八十翁，登山逐奔鹿。",
            "可怜城南社，零落依涧曲。",
            "面余作诗瘦，趋拜尚不俗。",
            "病夫益倦游，颇愿老穷谷。",
            "是家吾所慕，食菜如食肉。",
            "时能唤邻里，小瓮酒新漉。",
            "何必怀故乡，下箸厌雁鹜。"
        ],
        "title": "野饭",
        "id": "7cf1b303-4cdd-4b9c-b57d-7cf1f13d3098"
    },
    {
        "author": "陆游",
        "paragraphs": [
            "翠围至化成，七里几千盘。",
            "肩舆掀泞淖，叹息行路难。",
            "缘坡忽入谷，蜒蜿苍龙蟠。",
            "孤塔插空起，双柟当夏寒。",
            "飞屐到上方，渐觉所见宽。",
            "前山横一几，稻陂白漫漫。",
            "肥僧大腰腹，呀喘趋迎官。",
            "走疾不得语，坐定汗未干。",
            "高人遗世事，跏趺穴蒲团。",
            "作此望尘态，岂如返巾冠。",
            "日落闻鹿鸣，感我平生欢。",
            "客游殊未已，芳岁行当阑。"
        ],
        "title": "化成院",
        "id": "f549141d-af97-4e23-964d-43ff74a59390"
    },
    {
        "author": "陆游",
        "paragraphs": [
            "横阁院东偏，翛然拂榻眠。",
            "香浓烟穗直，茶嫰乳花圆。",
            "巖倚团团桂，筒分细细泉。",
            "凭谁为题版，牓作小壶天。"
        ],
        "title": "慈云院东阁小憩",
        "id": "952dad54-25a6-491b-9f4d-17c11d3a05f3"
    },
    {
        "author": "陆游",
        "paragraphs": [
            "半世吴松理钓丝，蜀山著脚岂前知。",
            "云堂已散三三众，卵塔空寻点点师。",
            "戴雪数峰临峭绝，浮花一水舞沦漪。",
            "劳生未尽能重到，应扫流尘读此诗。"
        ],
        "title": "游灵鹫寺堂中僧阗然独作礼开山定心尊者尊者唐人有问法者辄点胸示之时号点点和尚",
        "id": "8c74ad3b-6cec-4094-a250-1323eb628af5"
    },
    {
        "author": "陆游",
        "paragraphs": [
            "木缺桥横一径微，断烟残霭晚霏霏。",
            "十年勌客明双眼，五月游人换夹衣。",
            "翠峡束成寒练静，苍崖溅落素鲛飞。",
            "尔来自笑痴顽甚，著处吟哦不记归。"
        ],
        "title": "桃源",
        "id": "1e868e4f-0394-4ddc-a09f-6cf323b0b690"
    },
    {
        "author": "陆游",
        "paragraphs": [
            "冷翠千竿玉，浮岚万幅屏。",
            "凭栏避微雨，挈笠遇归僧。",
            "残日明楼角，屯云拥塔层。",
            "溪山属闲客，随意倚枯藤。"
        ],
        "title": "白塔院",
        "id": "ecde9f0d-0a46-4f20-9342-41a1f7c87703"
    },
    {
        "author": "陆游",
        "paragraphs": [
            "炎炎赤日当空烧，簿书围坐如居窰。",
            "黑云压簷忽岧嶤，急雨鼎来风驾潮。",
            "弹压旱气苏枯焦，祝融退听不敢骄。",
            "父老歌舞看稻苗，杀鸡买酒更相邀。",
            "我亦巾褐凉萧萧，酒醒点滴闻梧蕉。",
            "珍簟不御扇罢揺，安用万里登凌歊。"
        ],
        "title": "急雨",
        "id": "5bb75726-9ccb-4f7d-adb2-56be3129b036"
    },
    {
        "author": "陆游",
        "paragraphs": [
            "插棘编篱谨护持，养成寒碧映沦漪。",
            "清风掠地秋先到，赤日行天午不知。",
            "解箨时闻声簌簌，放梢初见叶离离。",
            "官闲我欲频来此，枕簟仍教到处随。"
        ],
        "tags": [
            "咏物诗",
            "竹子",
            "咏物"
        ],
        "title": "东湖新竹",
        "id": "1f29b5a2-4060-495a-a1b4-8c8510e1e19a"
    },
    {
        "author": "陆游",
        "paragraphs": [
            "笛材细织含风漪，蝉翼新裁云碧帷。",
            "端谿砚璞斵作枕，素屏画出月堕空江时。",
            "朱栏碧甃玉色井，自候银缾试蒙顶。",
            "门前剥啄不嫌渠，但恨此味无人领。"
        ],
        "title": "睡起试茶",
        "id": "dd427525-df34-4041-9e15-e329608704f5"
    },
    {
        "author": "陆游",
        "paragraphs": [
            "甲午五月之庚寅，渊鱼跃起三江津。",
            "震雷霔雨夜达晨，我知决定非凡鳞。",
            "人生富贵不逮亲，万钟五鼎空酸辛。",
            "少年得禄羞常珍，调节滋味躬爨薪。",
            "彻食奉盥授帨巾，此乐岂复论贱贫。",
            "嗟我不孝负鬼神，俯仰二纪悲如新。",
            "仕宦空饱息与嫔，左右供养无复辰。",
            "子行射策对枫宸，彩衣楚楚映华绅。",
            "溯江亟归娱老人，切勿著意长安春。"
        ],
        "title": "五月五日蜀州放解牓第一人杨鉴具庆下孤生怆然有感",
        "id": "e4229c14-b0f3-43e9-87ba-2288d55fe0fa"
    },
    {
        "author": "陆游",
        "paragraphs": [
            "用酒驱愁如伐国，敌虽摧破吾亦病。",
            "狂呼起舞先自困，闭户垂帷真庙胜。",
            "今朝屏事卧湖边，不但心空兼耳静。",
            "自烧沉水瀹紫笋，聊遣森严配坚正。",
            "追思昨日乃可笑，倚醉题诗恣豪横。",
            "逝从屈子学独醒，免使曹公怪中圣。"
        ],
        "title": "病酒新愈独卧苹风阁戏书",
        "id": "57b5c776-a3ce-4415-86e2-6c92c112b55b"
    },
    {
        "author": "陆游",
        "paragraphs": [
            "泰山可为砺，东海可扬尘。",
            "惟有壮士志，死生要一伸。",
            "我梦神君自天下，威仪奕奕难具陈。",
            "飞龙驾车不用马，诃前殿后皆鬼神。",
            "奇形诡状密如鱼鳞，𧥄𧥄齾齾争扶车轮。",
            "黑纛白旄其来无垠，黄雾紫氛合散轮囷。",
            "考录魑魅号呼吟呻，约束蛟螭夭矫服驯。",
            "后车百两载美人，巾褠鲜丽工笑颦。",
            "金尊翠杓溢芳醇，琵琶箜篌饰怪珍。",
            "世间局促常悲辛，神君欢乐千万春。",
            "呜呼生不封侯死庙食，丈夫岂得抱志长黙黙。"
        ],
        "tags": [
            "泰山"
        ],
        "title": "神君歌",
        "id": "4e435bcd-5c9c-4b88-a076-9ce44379dcca"
    },
    {
        "author": "陆游",
        "paragraphs": [
            "少日飞腾翰墨塲，暮年相见尚昻藏。",
            "沈沙舟畔千帆过，剪翮笼边百鸟翔。",
            "访古毎思春并辔，说诗仍记夜连床。",
            "匆匆去日多于发，不独悲君亦自伤。"
        ],
        "title": "读胡基仲旧诗有感",
        "id": "c53af92e-bdd2-4abb-8b5b-452973cf8794"
    },
    {
        "author": "陆游",
        "paragraphs": [
            "乌帽笻枝散客愁，不妨胥史杂沙鸥。",
            "迎风枕簟平欺暑，近水帘栊探借秋。",
            "茶灶远从林下见，钓筒常向月中收。",
            "江湖四十余年梦，岂信人间有蜀州。"
        ],
        "title": "夏日湖上",
        "id": "52a5caa1-01f8-4b85-9c67-5aebb2161fde"
    },
    {
        "author": "陆游",
        "paragraphs": [
            "镜虽明不能使丑者妍，酒虽美不能使悲者乐。",
            "男子之生桑弧蓬矢射四方，古人所怀何磊落。",
            "我欲北临黄河观禹功，干戈不息尘漠漠。",
            "又欲南适苍梧吊虞舜，九疑难寻眇聨络。",
            "惟有一片心，可受生死托。",
            "千金轻掷重意气，百舍孤征赴然诺。",
            "或携短剑隠红尘，亦入名山烧大药。",
            "儿女何足顾，岁月不贷人。",
            "黑貂十年弊，白发一朝新。",
            "半酣耿耿不自得，清啸长歌裂金石。",
            "曲终四座惨悲风，人人掩泪无人色。"
        ],
        "title": "对酒叹",
        "id": "29d3a2ef-7933-4b1c-9306-461e7702d436"
    },
    {
        "author": "陆游",
        "paragraphs": [
            "发毛萧飒疾初平，云物轮囷气未清。",
            "水涨小亭无路到，雨多幽草上墙生。",
            "窗昏顿减讐书课，屋老时闻堕瓦声。",
            "止酒无聊还自笑，少年豪饮似长鲸。"
        ],
        "title": "病后暑雨书怀",
        "id": "b6f14989-b153-41dd-b3f6-3207f306f713"
    },
    {
        "author": "陆游",
        "paragraphs": [
            "暑气满天地，薄暮加烦促。",
            "清风吹急雨，集我北窗竹。",
            "竹声萧萧固自奇，况得雨声相发挥。",
            "令人忽忆云门寺，半夜长松堕雪时。"
        ],
        "title": "雨声",
        "id": "5a3f97ba-8a7e-49bc-afe3-c353014b4ae9"
    },
    {
        "author": "陆游",
        "paragraphs": [
            "少狂欺酒气吐虹，一笑未了千觞空。",
            "凉堂下帘人似玉，月色泠泠透湘竹。",
            "三更画船穿藕花，花为四壁船为家。",
            "不须更踏花底藕，但嗅花香已无酒。",
            "花深不见画船行，天风空吹白纻声。",
            "双桨归来弄湖水，往往湖边人已起。",
            "即今憔悴不堪论，赖有何郎共此尊。",
            "红绿疏疏君勿叹，汉嘉去岁无荷看。"
        ],
        "title": "同何元立赏荷花追怀镜湖旧游",
        "id": "f3db800b-3fe7-482a-8d54-1bce5dc5c157"
    },
    {
        "author": "陆游",
        "paragraphs": [
            "吾州近在西山麓，雪山万仞临冰谷。",
            "小楼森森阅三伏，清簟疏帘对棋局。",
            "肌肤凄凛起芒粟，肝肺峥嵘叠琼玉。",
            "香泉向夕初罢浴，桐竹生风吹细縠。",
            "九衢憧憧车击毂，黄尘赤日汗可掬。",
            "还家欲休客陆续，借与此诗令一读。"
        ],
        "title": "小楼",
        "id": "5e0d7c44-d7fb-4e5d-bd9b-6468134b5632"
    },
    {
        "author": "陆游",
        "paragraphs": [
            "东湖仲夏草树荒，屋古无人亭午凉。",
            "萱房微呀不见日，笋箨自解时吹香。",
            "野藤蟠屈入窗罅，溼菌扶疏生屋梁。",
            "跨沟数椽最幽翳，涨水及槛雨败墙。",
            "静涵青苹舞藻荇，闲立白鹭浮鸳鸯。",
            "芙蕖虽瘦亦弥漫，照眼翠盖遮红粧。",
            "水纹珍簟欲卷却，团团素扇懒复将。",
            "天风忽送塔铃语，唤觉清梦游潇湘。"
        ],
        "title": "怡斋",
        "id": "e309652f-cd0d-4b0b-93af-4dcde76bb11e"
    },
    {
        "author": "陆游",
        "paragraphs": [
            "环湫巨木老不花，奫沦千尺龙所家。",
            "爪痕入木欲数寸，观者心掉不敢譁。",
            "去年大旱绵千里，禾不立苗麦垂死。",
            "林神社鬼无奈何，老龙欠伸徐一起。",
            "隆隆之雷浩浩风，倒卷江水倾虚空。",
            "鳞间出火作飞电，金蛇夜掣层云中。",
            "明朝父老来赛雨，大巫吹箫小巫舞。",
            "祠门人散月姢姢，龙归抱珠湫底眠。"
        ],
        "title": "龙湫歌",
        "id": "262f8075-4fdb-4da4-bd9f-4bdc1ba951cc"
    },
    {
        "author": "陆游",
        "paragraphs": [
            "我昔隠天台，夜半游句曲。",
            "弄月过垂虹，万顷一片玉。",
            "烟艇起菱唱，水风吹钓丝。",
            "更欲小徙倚，恐失初平期。",
            "今年游青城，三十六峰峦。",
            "白云反在下，使我毛骨寒。",
            "天如玻璃钟，倒覆溼银海。",
            "素璧行其间，草木尽光彩。",
            "姮娥顾我笑，手抚玉兔儿。",
            "莫怪世人生白发，秋风桂老欲无枝。"
        ],
        "title": "月夕",
        "id": "c772f4ee-0455-4e00-ba9a-c17bbad6a4cb"
    },
    {
        "author": "陆游",
        "paragraphs": [
            "宣和之末予始生，遭乱不及游司并。",
            "从军梁州亦少慰，土脉深厚泉流清。",
            "季秋岭谷浩积雪，二月草木初抽萌。",
            "夏中高凉最可喜，不省举手驱蟁蝱。",
            "藏冰一出卖满市，玉璞堆积寒峥嵘。",
            "柳阴夜卧千驷马，沙上露宿连营兵。",
            "胡笳吹堕漾水月，烽燧传到山南城。",
            "最思出甲戍秦陇，戈戟彻夜相摩声。",
            "两年剑南走尘土，肺热烦促无时平。",
            "荒池昏夜蛙合合，食案白日蝇营营。",
            "何时王师自天下，雷雨澒洞收搀抢。",
            "老生衰病畏暑湿，思卜鄠杜开柴荆。"
        ],
        "title": "蒸暑思梁州述怀",
        "id": "4698aa5f-57a0-4cda-b7fc-b0182184f656"
    },
    {
        "author": "陆游",
        "paragraphs": [
            "地僻多幽事，官闲慰古心。",
            "晚花藏密叶，新笋补疏林。",
            "硕果畦丁献，芳醪稚子斟。",
            "碧云遮日尽，归路更萧森。"
        ],
        "title": "湖上晚归",
        "id": "ffd54bd7-5d3c-4468-85e9-26a97bea67cf"
    },
    {
        "author": "陆游",
        "paragraphs": [
            "人言悲秋难为情，我喜枕上闻秋声。",
            "快鹰下鞲爪觜健，壮士抚剑精神生。",
            "我亦奋迅起衰病，唾手便有擒戎兴。",
            "弦开雁落诗亦成，笔力未饶弓力劲。",
            "五原草枯苜蓿空，青海萧萧风卷蓬。",
            "草罢捷书重上马，却从銮驾下辽东。"
        ],
        "title": "秋声",
        "id": "5e7b32bb-563b-4c3d-baf1-62f964bbfcc8"
    },
    {
        "author": "陆游",
        "paragraphs": [
            "江平风不生，镜面渺千里。",
            "轲峨万斛舟，远望一点耳。",
            "大孤江中央，四面峭插水。",
            "小孤特奇丽，丹翠凌云起。",
            "重楼邃殿神之家，帐中美人粲如花。",
            "游人徙倚栏干处，俊鹘横江东北去。"
        ],
        "title": "观小孤山图",
        "id": "49c0bc55-2a35-464f-b801-f84ac80193a4"
    },
    {
        "author": "陆游",
        "paragraphs": [
            "陆生学道欠力量，胸次未能和盎盎。",
            "百年自笑足悲欢，万事聊须付酣畅。",
            "有时堆阜起峥嵘，大呼索酒浇使平。",
            "世间岂无道师与禅老，不如闭门参曲生。",
            "朋旧年来散如水，惟有铛杓同生死。",
            "一日不见令人愁，昼夜共处终无尤。",
            "世言有毒在曲糵，腐脇穿肠凝血脉。",
            "人生适意即为之，醉死愁生君自择。"
        ],
        "title": "饮酒",
        "id": "883e31ba-204c-4c67-a185-337b4159a5de"
    },
    {
        "author": "陆游",
        "paragraphs": [
            "高梧一叶脱，便觉秋不远。",
            "晨起发满梳，吾衰孰云晚。",
            "古来追电足，歴块或小踠。",
            "金鼓噪陈间，此任岂驽蹇。",
            "女子则多怨，丈夫当自反。",
            "黙观忧患机，推见生死本。",
            "山林嫌独往，台省亦衮衮。",
            "会稽归去来，皋桥住差穏。"
        ],
        "title": "北窗梧叶坐间落四五有感",
        "id": "f84e7e10-d2e6-40a9-a71b-796f455433c8"
    },
    {
        "author": "陆游",
        "paragraphs": [
            "吾闻海中五神山，其根戴以十五鼇。",
            "一朝六鼇被钓去，岱舆贠峤沉洪涛。",
            "尚余三山岿然在，当时不没争秋毫。",
            "如何蓬莱又已浅，忽见平地生藜蒿。",
            "伏羲迨今几万岁，世事如火煎油膏。",
            "娶妻不敢待翁命，治水无暇怜儿号。",
            "避谗奔楚仅得免，歴聘返鲁终不遭。",
            "老聃关尹亦又死，人实危脆无坚牢。",
            "有口惟可饮醇醪，有手惟可持霜螯。",
            "勿令他人复笑汝，后有万世来滔滔。"
        ],
        "title": "神山歌",
        "id": "17ea7ff4-108f-4243-83ea-ae23b8f858e7"
    },
    {
        "author": "陆游",
        "paragraphs": [
            "昏昏风雨暗东湖，恰似梅黄四月初。",
            "高树送声惊客枕，小池分溜入清渠。",
            "飞蚊屏迹知何在，团扇生尘已暗疏。",
            "须信西游有奇事，今年三伏夜观书。"
        ],
        "title": "久雨",
        "id": "bb80da64-7834-46c9-93f4-d308a7b03f08"
    },
    {
        "author": "陆游",
        "paragraphs": [
            "绁足饲饥鹰，鹰饱意未平。",
            "伏枥岂不安，老骥终悲鸣。",
            "士生固欲达，又惧徒富贵。",
            "素愿有未伸，五鼎淡无味。",
            "茅屋秋雨漏，稻陂春水深。",
            "长歌倾浊酒，举世不知心。"
        ],
        "title": "古意",
        "id": "66804273-c917-4fe6-8281-ab62b9d99c60"
    },
    {
        "author": "陆游",
        "paragraphs": [
            "出门犹苦雨，度堑喜新晴。",
            "日正车无影，风高盖有声。",
            "疏疏稚苗立，郁郁晚桑生。",
            "宿醉行犹倦，无人为解酲。"
        ],
        "title": "自唐安之成都",
        "id": "e7010427-aaba-4b1a-b44e-17db46d696ae"
    },
    {
        "author": "陆游",
        "paragraphs": [
            "翩翩翻翻筰受风，行人疾走缘虚空。",
            "回观目眩浪花上，小跌身裹蛟涎中。",
            "汗沾两握色如菜，数乘此险私自怪。",
            "九折元非叱驭行，千金空犯垂堂戒。",
            "此身老大足悲伤，岁岁天涯忆故乡。",
            "安得画船明月夜，满川歌吹入盘阊。"
        ],
        "title": "度筰",
        "id": "0b6db754-cc65-4dbb-9407-d7ef1f70330a"
    },
    {
        "author": "陆游",
        "paragraphs": [
            "青衫犹是国工裁，破箧尘侵手自开。",
            "莫笑浑如霜叶闇，两朝曾见圣君来。"
        ],
        "title": "故袍",
        "id": "9126158d-e35e-4cec-80d4-723113f116fb"
    },
    {
        "author": "陆游",
        "paragraphs": [
            "扫地镜面清，烧香云气润。",
            "道人敬爱客，危坐目不瞬。",
            "童子髠两髦，经禅亦精进。",
            "我来愿同龛，欢喜无少吝。",
            "临堂坐夜分，佛灯看堕烬。",
            "清晨爽如秋，摄衣相问讯。",
            "道在氛埃表，此语其殆信。",
            "永愧小阮高，超然弃须鬓。"
        ],
        "title": "寓宝相有作",
        "id": "412d4233-a57e-443d-8121-0e4f322cd228"
    },
    {
        "author": "陆游",
        "paragraphs": [
            "闲坊古驿掩朱扉，又憩空堂绽客衣。",
            "九万里中鲲自化，一千年外鹤仍归。",
            "遶庭数竹饶新笋，解带量松长旧围。",
            "惟有壁间诗句在，暗尘残墨两依依。"
        ],
        "title": "寓驿舍",
        "id": "647356ab-74a4-4573-a40e-4b9c0f2acb78"
    },
    {
        "author": "陆游",
        "paragraphs": [
            "仙人骐骥绝世稀，卵生凡禽似而非。",
            "宫保妙笔穷化机，缟衣玄裳真令威。",
            "千年华表聊一归，回首幸脱乘轩讥。",
            "喙吞不恨菰米微，从吾曹游安得肥。"
        ],
        "title": "题宇文子友所藏薛公鹤",
        "id": "4e50f988-b8c5-4058-9bf6-ee93592e2398"
    },
    {
        "author": "陆游",
        "paragraphs": [
            "西楼遗迹尚豪雄，锦绣笙箫在半空。",
            "万里因循成久客，一年容易又秋风。",
            "烛光低映珠帘丽，酒晕徐添玉颊红。",
            "归路迎凉更堪爱，摩诃池上月方中。"
        ],
        "title": "宴西楼",
        "id": "0cfca6f6-20f8-4859-aebe-9e6452e37e07"
    },
    {
        "author": "陆游",
        "paragraphs": [
            "岁岁常为锦水行，驿前双堠惯逢迎。",
            "草深闲院虫相语，人静空廊月自明。",
            "病起酒徒嘲小戸，才衰诗律愧长城。",
            "何时却泛耶溪路，卧听菱歌四面声。"
        ],
        "title": "月中归驿舍",
        "id": "19720d7f-325a-4c1c-aa68-22887f992b4a"
    },
    {
        "author": "陆游",
        "paragraphs": [
            "久住西州似宿缘，笙歌丛里著华颠。",
            "每嗟相见多生客，却忆初来尚少年。",
            "迎马绿杨争拂帽，满街丹荔不论钱。",
            "浮生何处非羁旅，休问东吴万里船。"
        ],
        "title": "江渎池醉归马上作",
        "id": "3cc949e4-8d75-4418-81e8-abf8781f656a"
    },
    {
        "author": "陆游",
        "paragraphs": [
            "萧条常闭爵罗门，点检朋侪几个存。",
            "吾道将为天下裂，此心难与俗人言。",
            "逢时尚可还三代，掩卷何由作九原。",
            "寄语龟城旧交道，新凉殊忆共清尊。"
        ],
        "title": "离成都后却寄公寿子友德称",
        "id": "54b41103-87c8-4b30-b9d9-9e4786983721"
    },
    {
        "author": "陆游",
        "paragraphs": [
            "剑南无剧暑，长夏更宜人。",
            "啼鸟常终日，幽花不减春。",
            "荷香浮绿酒，藤露落乌巾。",
            "莫作天涯想，翛然梦里身。"
        ],
        "title": "晨至湖上二首  其一",
        "id": "33df3765-522b-47f1-aff7-f4819f87c4c1"
    },
    {
        "author": "陆游",
        "paragraphs": [
            "园古逢秋好，身闲与懒宜。",
            "空堂赏疏豁，重阁望参差。",
            "竹粉有新意，松风含古姿。",
            "低回惭禄米，官事少于诗。"
        ],
        "title": "晨至湖上二首  其二",
        "id": "5f0f5812-c07e-4941-a597-fbe9c3d482a8"
    },
    {
        "author": "陆游",
        "paragraphs": [
            "雨过回塘涨碧漪，幽人闲照角巾欹。",
            "银刀忽裂圆波出，宛似姑溪晚泊时。"
        ],
        "title": "池上见鱼跃有怀姑孰旧游",
        "id": "7de627b9-3a85-4c60-ae36-61cf008110c3"
    },
    {
        "author": "陆游",
        "paragraphs": [
            "剑南作客岁再淹，正如病翼遭𥻿黏。",
            "短衣射虎性所乐，不耐龌龊垂车幨。",
            "今晨偶出得一快，欣然意若脱楚钳。",
            "晓星已疏更磊磊，残月欲尽犹纤纤。",
            "鸡鸣已与夜漏断，鸦起似逐朝阳暹。",
            "扬鞭走马忘老惫，自笑狂疾何由砭。"
        ],
        "title": "六月二十五日晓出郊",
        "id": "cff97d7a-d5a2-4111-8bf5-747a79f05623"
    },
    {
        "author": "陆游",
        "paragraphs": [
            "云映星芒澹，风阑雨脚回。",
            "体轻知病去，气爽喜秋来。",
            "疏放抛乌帢，歌呼覆绿杯。",
            "东归定何日，灩滪欲崔嵬。"
        ],
        "title": "作雨不成终夜极凉时去立秋五日也",
        "id": "32e966a0-1fde-427c-8e02-d43e0ee7887b"
    },
    {
        "author": "陆游",
        "paragraphs": [
            "乌纱白葛一枝笻，罨画池边溯晚风。",
            "云叶初生高树外，雨声已到乱荷中。",
            "凭阑顿觉氛埃远，回首方知暑毒空。",
            "阅世万端惟小忍，何人更事似衰翁。"
        ],
        "title": "池上晚雨",
        "id": "efa0db09-b14e-43e8-9271-ee8f10677f09"
    },
    {
        "author": "陆游",
        "paragraphs": [
            "五十未名老，无如衰疾何。",
            "肺肝空激烈，颜鬓已蹉跎。",
            "夜宴看长剑，秋风舞短蓑。",
            "此身如砥柱，犹足阅頺波。"
        ],
        "title": "五十",
        "id": "0cb2c5ed-c0ff-4500-a87c-b5d89d7a49d9"
    },
    {
        "author": "陆游",
        "paragraphs": [
            "梦泛扁舟禹庙前，中流拂面风泠然。",
            "楼台缥缈知几叠，云物点缀多余妍。",
            "莲房芡觜采无主，渔歌菱唱声满川。",
            "梦中了了知是梦，却恐燕语来惊眠。",
            "弄桡顾谓共载客，乖离不记经几年。",
            "即今相逢两幻质，转盼变灭如飞烟。",
            "斯言未竟客大笑，人生寓世岂独坚。",
            "元章嘉叟君所见，一别丹旐俱翩翩。",
            "君知梦觉本无异，勿为画饼流馋涎。",
            "我惭俛首梦亦断，尚觉细浪鸣船舷。"
        ],
        "title": "记梦",
        "id": "27f8962b-33ca-4778-8f52-60bf5b1b498f"
    },
    {
        "author": "陆游",
        "paragraphs": [
            "蝉嘒晚尤壮，鸦栖久未安。",
            "不成浮舴艋，故作凭阑干。",
            "露重倾荷盖，风尖蹙芡盘。",
            "新秋动归思，更觉五湖宽。"
        ],
        "title": "凭栏",
        "id": "01355fde-cea3-499a-8c45-b75d8ac9da50"
    },
    {
        "author": "陆游",
        "paragraphs": [
            "疏帘曲槛苹风凉，细腰美人藕丝裳。",
            "绿藤水文穿矮床，玉指纤纤弹履霜。",
            "高林莺啭日正长，幽涧泉鸣夜未央。",
            "哀思不怨和而庄，有齐淑女礼自防。",
            "世人但惑青楼倡，琵琶箜篌杂胡羌。",
            "试听一曲醒汝狂，文姬指法传中郎。"
        ],
        "title": "听琴",
        "id": "381b1fc9-1d18-46fd-9c63-55844cbfc5f9"
    },
    {
        "author": "陆游",
        "paragraphs": [
            "烈日炎天欲不禁，喜逢秋色到园林。",
            "云阴映日初萧瑟，露气侵帘已峭深。",
            "衰发凋零随槁叶，苦吟凄断杂疏碪。",
            "鴈来不得中原信，抚剑何人识壮心。"
        ],
        "title": "秋思",
        "id": "e9ed40f0-5e75-4858-8472-7ac387063cc7"
    },
    {
        "author": "陆游",
        "paragraphs": [
            "似闲有俸钱，似仕无簿书。",
            "似长免事任，似属非走趋。",
            "病能加餐饭，老与酒不疏。",
            "婆娑东湖上，幽旷足自娱。",
            "时时唤客醉，小阁临红蕖。",
            "钓鱼斫银丝，擘荔见玉肤。",
            "檀槽列四十，遗声传故都。",
            "岂惟豪两川，自足夸东吴。",
            "但恨诗不进，榛荒失耘锄。",
            "何当扫纤艳，杰作追黄初。"
        ],
        "title": "醉书",
        "id": "93fb3212-45ea-41dd-a80b-5bdf8da74632"
    },
    {
        "author": "陆游",
        "paragraphs": [
            "曵尾穹龟不负图，一泓寒碧照庭除。",
            "醉中只合长来此，卧听蛮童放辘轳。"
        ],
        "title": "楚氏庄龟泉",
        "id": "6ce9960c-4dd2-459b-80ec-a1c766e11782"
    },
    {
        "author": "陆游",
        "paragraphs": [
            "楚泽巴江两鬓残，夕阳又是倚阑干。",
            "敢言日与长安远，惟恨天如蜀道难。",
            "客枕五更归梦短，新诗千首后人看。",
            "青帘白舫何时发，醉听琵琶兴已阑。"
        ],
        "title": "书怀二首  其一",
        "id": "3a909aff-d55a-4f2d-8bd8-03def179727b"
    },
    {
        "author": "陆游",
        "paragraphs": [
            "西风萧瑟晚吹衣，又见亭皋木叶飞。",
            "已是中年频作恶，更堪秋日送将归。",
            "黄尘颜鬓无人识，青史功名与愿违。",
            "彊把一杯还径醉，羁怀何必不依依。"
        ],
        "title": "书怀二首  其二",
        "id": "df89ba12-dabc-4ea7-a53f-67a7b2492286"
    },
    {
        "author": "陆游",
        "paragraphs": [
            "大面山前秋笛清，细腰宫畔莫滩平。",
            "吴樯楚柁动归思，陇月巴云空复情。",
            "万里风尘旧朝士，百年铅椠老书生。",
            "水村渔市从今始，安用区区海内名。"
        ],
        "title": "秋思三首  其一",
        "id": "cdd2534d-20e5-4d16-b326-0d649c0b1460"
    },
    {
        "author": "陆游",
        "paragraphs": [
            "巢燕成归秋景奇，颇容老子醉哦诗。",
            "山晴更觉云含态，风定闲看水弄姿。",
            "痛饮何由从次道，并游空复忆安期。",
            "天涯又作经年客，莫对青铜恨鬓丝。"
        ],
        "title": "秋思三首  其二",
        "id": "854aa481-7903-46da-be2e-1d275ee3ef0f"
    },
    {
        "author": "陆游",
        "paragraphs": [
            "西风吹叶满湖边，初换秋衣独慨然。",
            "白首有诗悲蜀道，清宵无梦到钧天。",
            "迂疏早不营三窟，流落今寜直一钱。",
            "把酒未妨余兴在，试凭丝管饯流年。"
        ],
        "title": "秋思三首  其三",
        "id": "68d42392-4953-4f72-b280-09b58c5a99a0"
    },
    {
        "author": "陆游",
        "paragraphs": [
            "久客天涯忆故园，彊名官寺只衡门。",
            "秋桐蠧遍无全叶，古柳吹斜出半根。",
            "痛饮每思尊酒窄，微官空羨布衣尊。",
            "何时定下三巴去，思卧孤舟听断猿。"
        ],
        "title": "东园晚步",
        "id": "7e1d2354-66fe-43d5-a32a-93ff06a76ddc"
    },
    {
        "author": "陆游",
        "paragraphs": [
            "别驾生涯似蠧鱼，简编垂老未相疏。",
            "也知赋得寒儒分，五十灯前见细书。"
        ],
        "title": "秋夜读书戏作",
        "id": "ef4df02b-176f-4b2c-af68-2ec9a333b5f7"
    },
    {
        "author": "陆游",
        "paragraphs": [
            "扶床踉蹡出京华，头白车书未一家。",
            "宵旰至今劳圣主，泪痕空对太平花。"
        ],
        "title": "太平花",
        "id": "0cd990fa-6fb7-4ee8-be5f-1969c3dbca1a"
    },
    {
        "author": "陆游",
        "paragraphs": [
            "篮舆晚绕湖，乐此新秋凉。",
            "粉落竹方老，红凋荷更香。",
            "天宇无纤云，仰视鸿鹄翔。",
            "小楼久不登，抚槛悲慨慷。",
            "浮生寄一梦，共尽无彭殇。",
            "况我数月客，转眼促去装。",
            "顾作儿女态，裵徊惜流光。",
            "簷角迎夜月，林间送斜阳。",
            "四年已五迁，终岁常遑遑。",
            "安得一茆屋，归老樵风旁。"
        ],
        "title": "日暮至湖上",
        "id": "8a098b3f-958d-48a5-9e69-08bec3c1eb43"
    },
    {
        "author": "陆游",
        "paragraphs": [
            "无处逢秋不黯然，驿前斜日渡头烟。",
            "吟肩雅与寒驴称，归梦频争社燕先。",
            "百岁犹穿几两屐，千诗不及一囊钱。",
            "故应身世如团扇，已向人间耐弃捐。"
        ],
        "title": "秋兴",
        "id": "c5a502c8-e0ff-475a-8694-8f107ae2919e"
    },
    {
        "author": "陆游",
        "paragraphs": [
            "一段凄凉傍酒杯，中年剩作楚囚哀。",
            "迢迢似伴明河出，惨惨如随落照来。",
            "客路半生常泪眼，乡关万里更危台。",
            "蓼汀荻浦江南岸，自入秋来梦几回。"
        ],
        "title": "秋色",
        "id": "36192289-e1ac-4630-8d2d-1b95476052df"
    },
    {
        "author": "陆游",
        "paragraphs": [
            "萧骚拂树过中庭，何处人间有此声。",
            "涨水雨余晨放闸，骑兵战罢夜还营。",
            "闲凭曲几听虽久，彊抚哀弦写不成。",
            "暑退凉生君勿喜，一年光景又峥嵘。"
        ],
        "title": "秋声",
        "id": "57426923-96aa-45e2-95cf-1a8f7094091c"
    },
    {
        "author": "陆游",
        "paragraphs": [
            "许国虽坚鬓已斑，山南经岁望南山。",
            "横戈上马嗟心在，穿堑环城笑虏孱。",
            "日暮风烟传陇上，秋高刁斗落云间。",
            "三秦父老应惆怅，不见王师出散关。"
        ],
        "title": "观长安城图",
        "id": "7e4570a7-c1b6-47a9-bf18-9cd1f85e7a23"
    },
    {
        "author": "陆游",
        "paragraphs": [
            "方惊岁更端，不觉秋已孟。",
            "虽云暑毒竢，无奈风雨横。",
            "荷空湖面濶，叶脱树枝劲。",
            "百卉亦已衰，非复昔华盛。",
            "游子老忘归，一榻卧衰病。",
            "欲谈无客来，向壁弄麈柄。"
        ],
        "title": "雨中作",
        "id": "a8480434-86f0-437e-a230-b22a49e9aeb0"
    },
    {
        "author": "陆游",
        "paragraphs": [
            "秋雨萧萧夜不眠，挑灯开卷意凄然。",
            "吾曹自欲期千载，世论何曾待百年。",
            "当日公卿笑迂濶，即今河洛污腥膻。",
            "阴阳消长从来事，玩易深知屡绝编。"
        ],
        "title": "夜读了翁遗文有感",
        "id": "009a7312-94f7-432b-af70-7d5628b39bf2"
    },
    {
        "author": "陆游",
        "paragraphs": [
            "君不见冬月雷，深藏九地底，寂黙如寒灰。",
            "纷纷槁叶木尽脱，蠢蠢蛰户虫争坯。",
            "坚冰积雪一朝尽，风揺天边斗柄回。",
            "雷声却擘九地出，殷殷似挟春俱来。",
            "鱼龙振鳍熟睡醒，桃李一笑韶颜开。",
            "候耕老农喜欲舞，掀泥百草知谁催。",
            "惟嗟妇女不解事，深屋揜耳藏婴孩。",
            "吾闻阴阳有常数，非时动静皆为菑。",
            "无人为报阿香道，时来何至劳卿推。"
        ],
        "title": "雷",
        "id": "0b225375-767d-478c-81a1-48b0735dd4de"
    },
    {
        "author": "陆游",
        "paragraphs": [
            "国家一从失西陲，年年买马西南夷。",
            "瘴乡所产非权奇，边头岁入几番皮。",
            "崔嵬瘦骨带火印，离立欲不禁风吹。",
            "圉人太仆空列位，龙媒汗血来何时。",
            "李公太平官京师，立仗惯见渥洼姿。",
            "断缣岁久墨色暗，逸气尚若不可羁。",
            "赏奇好古自一癖，感事忧国空余悲。",
            "呜呼安得毛骨若此三千疋，衘枚夜度桑干碛。"
        ],
        "title": "龙眠画马",
        "id": "e663b5ce-9343-491e-9c9b-d3b284a9cdfb"
    },
    {
        "author": "陆游",
        "paragraphs": [
            "短发飕飕病骨轻，临池闲看露荷倾。",
            "月明何与浮云事，正向圆时故故生。"
        ],
        "title": "秋夜池上作",
        "id": "24bc090a-a49d-45f1-869c-b4c03853abf8"
    },
    {
        "author": "陆游",
        "paragraphs": [
            "西山云千重，东园泥一尺。",
            "可怜墙下路，十日无履迹。",
            "空庭桐叶尽，古甃土花碧。",
            "坐怀江湖间，病鴈湿羽翮。",
            "寒窗向人青，衰发垂领白。",
            "孤吟更不寐，聊伴候虫啧。"
        ],
        "title": "秋雨",
        "id": "48522e50-3abf-4226-bf56-88e8e4de769a"
    },
    {
        "author": "陆游",
        "paragraphs": [
            "人生寓一气，血脉日夜流。",
            "秋毫或壅隔，百体若相仇。",
            "嗟予少多艰，衣食拙自谋。",
            "方寸丛百虑，如箭集射侯。",
            "奔走连数岁，呻吟剧兹秋。",
            "生死亦何有，成坏同一沤。",
            "胡为不自爱，森然起戈矛。",
            "一笑众妄灭，霜天鹰睨鞲。",
            "呼儿屏药囊，吾疾今其瘳。"
        ],
        "title": "卧病",
        "id": "37ee6005-321a-4403-bd68-2f4dd8d4db37"
    },
    {
        "author": "陆游",
        "paragraphs": [
            "尘埃车马何憧憧，麞头鼠目厌妄庸。",
            "乐哉梦见德人容，巍巍堂堂人中龙。",
            "举头仰望太华峰，摄衣欲往路无从。",
            "忽然梦断难再逢，空记说法声如钟。"
        ],
        "title": "梦入禅林有老宿方升座或云通悟禅师也",
        "id": "4bdca7d3-d200-4ae0-8fc2-3ce3b15eb505"
    },
    {
        "author": "陆游",
        "paragraphs": [
            "晓束戎衣一怅然，五年奔走遍穷边。",
            "平生亭障休兵日，惨澹风云阅武天。",
            "戍陇旧游真一梦，渡辽奇事付他年。",
            "刘琨晚抱闻鸡恨，安得英雄共著鞭。"
        ],
        "title": "蜀州大阅",
        "id": "46021111-8d58-4e0c-b97a-2ee8516c100d"
    },
    {
        "author": "陆游",
        "paragraphs": [
            "苇丛枯倒蓼花红，小立东湖更向东。",
            "委肉本知居几上，翦翎何恨蓍笼中。",
            "一笻信脚干坤迮，百榼浇愁宠辱空。",
            "谁道穷途知旧少，此心念念与天通。"
        ],
        "title": "放怀亭独立有感",
        "id": "99b31869-2876-4c1d-af61-3b84b329a538"
    },
    {
        "author": "陆游",
        "paragraphs": [
            "大邑知名杜叟诗，山中仍值菊花时。",
            "节旄落尽羁臣老，髀肉生来壮士悲。",
            "豪举每嫌杯绿浅，痴顽颇怪鬓丝迟。",
            "广文别乘官俱冷，相伴宽为五日期。"
        ],
        "title": "九月三日同吕周辅教授游大邑诸山",
        "id": "2276ea1a-4594-4ff7-b5b0-34efd2d0844f"
    },
    {
        "author": "陆游",
        "paragraphs": [
            "山灵喜我马蹄声，正用此时秋雨晴。",
            "日淡风斜江上路，芦花也似柳花轻。"
        ],
        "title": "次韵周辅道中二首  其一",
        "id": "4e4c3605-e239-4c4a-bd6a-0a363dd78a7a"
    },
    {
        "author": "陆游",
        "paragraphs": [
            "从来重九如寒食，天气微阴正自佳。",
            "莫问茱茰赐朝士，一尊随处有黄花。"
        ],
        "title": "次韵周辅道中二首  其二",
        "id": "c9de66d4-5bf6-44c6-8600-5f56e294c05c"
    },
    {
        "author": "陆游",
        "paragraphs": [
            "吾生如虚舟，万里常泛泛。",
            "终年厌作客，著处思系缆。",
            "道边何人居，花竹颇闲淡。",
            "门庭净如拭，窗几光可鉴。",
            "堂上满架书，朱黄方点勘。",
            "把茅容卜邻，老死更谁憾。"
        ],
        "title": "憩黄秀才书堂",
        "id": "19c76e34-549b-46f0-90e1-d049a7d01897"
    },
    {
        "author": "陆游",
        "paragraphs": [
            "西游万里已关天，采药名山亦宿缘。",
            "老柏干霄如许寿，幽花泣露为谁妍。",
            "苔黏石磴扪萝上，灯耿云房扫榻眠。",
            "安得仙翁索米术，一生留此弄寒泉。"
        ],
        "title": "夜宿鹄鸣山",
        "id": "5262ee2d-ecff-4ea7-a111-27e71748786b"
    },
    {
        "author": "陆游",
        "paragraphs": [
            "一日篮舆十过溪，丹茰黄菊及佳时。",
            "端居恐作他年恨，聨辔聊成此段奇。",
            "侧磴下临重涧黑，乱云高出一峰危。",
            "何时关辅烟尘静，太华山头更卜期。"
        ],
        "tags": [
            "华山"
        ],
        "title": "次韵周辅雾中作",
        "id": "ce6182d3-f09f-4c0f-93cf-2d0c950115a6"
    },
    {
        "author": "陆游",
        "paragraphs": [
            "鹤鸣山空无鹤来，青霞嶂深天壁开。",
            "千巖角逐互吞吐，一峰拔起矜崔嵬。",
            "日光微漏潭见底，水气上薄云成堆。",
            "幽禽飞鸣报客至，奇树璀璨知谁栽。",
            "花藤怪蔓白昼暗，奔猿落狖无时哀。",
            "路穷尚蹑一千级，忽见密竹藏楼台。",
            "共言神僧昔住此，至今光景如天台。",
            "搘笻负笠出复没，喜动妇人惊提孩。",
            "高人何至作狡狯，无乃翫世聊相诙。",
            "不然学道穷实际，讵舍正大崇奇瓌。",
            "儒林丈人学擅世，余事尚压蔡与崔。",
            "名山未死可再到，此士一失难重陪。",
            "赞府摘山事如织，摆拨领客何奇哉。",
            "境幽神怆不可住，归倩玉手传金杯。"
        ],
        "title": "山中得长句戏呈周辅并简朱县丞山",
        "id": "1f1e7992-b408-4475-9f73-9a215fbe97a9"
    },
    {
        "author": "陆游",
        "paragraphs": [
            "白发无情日日生，散愁聊复作山行。",
            "幽禽似欲嘲衰病，故学禅房杵药声。"
        ],
        "title": "擣药鸟",
        "id": "de5ef82f-00ee-407c-9a8f-afcd0c09cee4"
    },
    {
        "author": "陆游",
        "paragraphs": [
            "出山似与高人别，回首时时一怅然。",
            "它日再来缘要熟，遍题名姓绿巖边。"
        ],
        "title": "出山",
        "id": "561548e0-49d8-4519-ba5e-9b43e6295994"
    },
    {
        "author": "陆游",
        "paragraphs": [
            "满榼芳醪何处倾，金鼇背上得同行。",
            "天垂绿野三边尽，云与朱阑一様平。",
            "烟树微茫疑误墨，风松萧瑟有新声。",
            "黄花未吐无多恨，也胜湘累拾落英。"
        ],
        "title": "平云亭",
        "id": "7e71252a-2e07-4897-9be0-be5601e4d50e"
    },
    {
        "author": "陆游",
        "paragraphs": [
            "三日山中醉复醒，径归回首愧山灵。",
            "从今惜取观书眼，长看天西万叠青。"
        ],
        "title": "高秋亭",
        "id": "a7b445c8-ba97-4ba3-90d7-bbf590b52154"
    },
    {
        "author": "陆游",
        "paragraphs": [
            "病厌追游懒举觞，今年闭戸作重阳。",
            "香烟袅袅闲萦几，书卷纷纷静满床。",
            "斜日更增秋惨淡，黄花应怪客凄凉。",
            "长安光景还如昨，谁醉城南杜曲旁。"
        ],
        "title": "九日小疾不出",
        "id": "77172e46-65d1-43dc-b9c9-8f4040320505"
    },
    {
        "author": "陆游",
        "paragraphs": [
            "少逢重九事豪华，南陌雕鞍拥钿车。",
            "今日蜀州生白发，瓦炉独试雾中茶。"
        ],
        "title": "九日试雾中僧所赠茶",
        "id": "9168b4dc-7363-40a0-8bb8-e6cbbb5f24ac"
    },
    {
        "author": "陆游",
        "paragraphs": [
            "我有美酒起自斟，劝君一巵为君吟。",
            "素衣未遂京尘化，绿鬓已受吴霜侵。",
            "三巴涂路何嵚崟，五溪雾潦多毒淫。",
            "虎豹夜啸裂崖谷，魑魅昼出矜山林。",
            "身如槁叶堕幽穽，窅窅何啻千尺深。",
            "无因剖胸出此心，一寸孤忠天实临。"
        ],
        "title": "我有美酒歌",
        "id": "81d9308e-d64d-4131-b4da-e8a95803d293"
    },
    {
        "author": "陆游",
        "paragraphs": [
            "穷乡久客易消魂，短发秋来白几分。",
            "梦泛扁舟镜湖月，身骑瘦马剑关云。",
            "万钉宝带知何用，九转金丹幸有闻。",
            "欲与先生同此计，会营茅舍近江滨。"
        ],
        "title": "次韵师伯浑见寄",
        "id": "efc6634a-f737-4f04-9b4d-2376af7fa7f2"
    },
    {
        "author": "陆游",
        "paragraphs": [
            "断笮飘飘挂渡头，临江立马唤渔舟。",
            "少城已破繁华梦，老境聊寻汗漫游。",
            "斜日驿门双堠立，早霜风叶一林秋。",
            "诗材满路无人取，凖拟归骖到处留。"
        ],
        "title": "自江源过双流不宿径行之成都",
        "id": "4f38de8c-cfa1-4d8d-85ab-6dda2dc135d6"
    },
    {
        "author": "陆游",
        "paragraphs": [
            "过县东驰十里遥，行吟不觉度谿桥。",
            "硙轮激水无时息，酒斾迎风尽日揺。",
            "半掩店门灯煜煜，横穿村市马萧萧。",
            "秦吴万里行几遍，莫恨尊前绿鬓凋。"
        ],
        "title": "过绿杨桥",
        "id": "ec4580e5-ba2b-4f08-8e1d-4ca3000b396a"
    },
    {
        "author": "陆游",
        "paragraphs": [
            "晓月有余光，秋树无浓影。",
            "野烟浩无际，陂路行愈永。",
            "堰声何澎湃，露气正凄冷。",
            "忽然客愁破，更觉诗律整。",
            "昔人千载意，忙里一笑领。",
            "山林岂难归，吾计自不猛。"
        ],
        "title": "五鼓自簇桥入府",
        "id": "cb93cb5b-604c-44e9-b71a-331d12994dd5"
    },
    {
        "author": "陆游",
        "paragraphs": [
            "万鲸传响彻修廊，唤起衰翁晓梦长。",
            "万事可怜随日出，一生常是伴人忙。",
            "驰驱深厌交飞盖，息偃何时静炷香。",
            "四到锦城身愈老，更堪重入少年场。"
        ],
        "title": "客多福院晨起",
        "id": "90442ce4-822b-45d1-a65c-7c5082774d0a"
    },
    {
        "author": "陆游",
        "paragraphs": [
            "宿雨盈车辙，秋风涨帽裙。",
            "爱闲惟兀兀，应俗苦纷纷。",
            "病眼添花晕，酡颜散缬纹。",
            "归来炷香卧，窗底看微云。"
        ],
        "title": "雨中出谒归昼卧",
        "id": "fbfe9829-7708-4102-816c-4d72132b0d6e"
    },
    {
        "author": "陆游",
        "paragraphs": [
            "人生不作安期生，醉入东海骑长鲸。",
            "犹当出作李西平，手杖旄钺清旧京。",
            "金印煌煌未入手，白发种种来无情。",
            "成都古寺卧秋晚，落日偏傍僧窗明。",
            "岂其马上破贼手，哦诗长作寒螀鸣。",
            "兴来买尽市桥酒，大车磊落堆长缾。",
            "哀丝豪竹助剧饮，如钜野受黄河倾。",
            "平时一滴不入口，意气顿使千人惊。",
            "国仇未报壮士老，匣中宝剑夜有声。",
            "何当凯还宴将士，三更雪压飞狐城。"
        ],
        "tags": [
            "抒情",
            "理想",
            "抱负"
        ],
        "title": "长歌行",
        "id": "136307ce-d262-4595-8167-1ca73f15b877"
    },
    {
        "author": "陆游",
        "paragraphs": [
            "齿根浮动叹吾衰，山栗炮燔疗夜饥。",
            "唤起少年京辇梦，和寜门外早朝来。"
        ],
        "title": "夜食炒栗有感",
        "id": "94b94d82-ef51-446f-8e1d-f818cd0ae985"
    },
    {
        "author": "陆游",
        "paragraphs": [
            "秋夜挑灯读楚辞，昔人句句不吾欺。",
            "更堪临水登山处，正是浮家泛宅时。",
            "巴酒不能消客恨，蜀巫空解报归期。",
            "灞桥烟柳知何限，谁念行人寄一枝。"
        ],
        "title": "秋夜怀吴中",
        "id": "9ea987a8-422e-438e-90ec-8090d96157b9"
    },
    {
        "author": "陆游",
        "paragraphs": [
            "三井久知名，暇日偶一访。",
            "栋宇坏欲尽，基址尚闳壮。",
            "画墙皆国工，烟云俨天仗。",
            "旌旄亚戈戟，佩玉杂弓䩨。",
            "太古实杰作，笔落九天上。",
            "吴生名擅世，睥睨未肻让。",
            "规模远有考，意象豪不放。",
            "最奇老癯仙，骨立神愈王。",
            "石恪虽少怪，用笔亦跌宕。",
            "两姝淡蛾眉，非复火食状。",
            "尘埃久侵蚀，风雨无盖障。",
            "好事未易逢，寜能久亡恙。",
            "雍洛劫火余，妙迹尽凋丧。",
            "斯游恐难继，伫立增悄怆。"
        ],
        "title": "游三井观",
        "id": "52c1a88e-3d65-4009-825d-70dd953e2f38"
    },
    {
        "author": "陆游",
        "paragraphs": [
            "张公一去二百载，杰阁依然横霭中。",
            "徙倚看碑仍看画，时闻柏子落秋风。"
        ],
        "title": "僊游阁",
        "id": "5201e246-2585-437a-9c1b-e98e650c126c"
    },
    {
        "author": "陆游",
        "paragraphs": [
            "早衰甚畏寒，飕飕压空馆。",
            "登阁望东庵，亭亭长一繖。",
            "欣然愿暂寓，竹底门可欵。",
            "外看磔猬毛，仰视覆鹄卵。",
            "席才置锥地，牖若窥天管。",
            "瓦炉香不去，菅寝衾易暖。",
            "颇疑渔庵结，又类土室窽。",
            "家具止囊衣，弛担著亦满。",
            "客来勿嗤陋，老我善用短。",
            "犹能设胡床，相唤共茗椀。"
        ],
        "title": "寓居小庵才袤丈戏作",
        "id": "105e9b19-e15b-4dcb-b426-54d6849d2376"
    },
    {
        "author": "陆游",
        "paragraphs": [
            "三年相伴锦江头，一日翩然不可留。",
            "官冷蓬门无客恋，时清剑阁有僧游。",
            "关山黙数来时路，风月悬知别后愁。",
            "禅版经龛有余暇，频登高处望西州。"
        ],
        "title": "送华师从剑州张秘书之招",
        "id": "5d81e881-1398-4762-a36d-ef4b81094fc9"
    },
    {
        "author": "陆游",
        "paragraphs": [
            "把酒不能饮，苦泪滴酒觞。",
            "醉酒蜀江中，和涙下荆扬。",
            "楼橹压湓口，山川蟠武昌。",
            "石头与钟阜，南望郁苍苍。",
            "戈船破浪飞，鐡骑射日光。",
            "冦来即送死，讵能犯金汤。",
            "汴洛我旧都，燕赵我旧疆。",
            "请书一尺檄，为国平氐羌。"
        ],
        "title": "江上对酒作",
        "id": "b3d09fd9-6593-46de-af8d-c0aff5d91e54"
    },
    {
        "author": "陆游",
        "paragraphs": [
            "华子中年百事忘，嵇生仍坐懒为妨。",
            "病于荣宦冥心久，老向端闲得味长。",
            "对客欲谈还愦愦，读书才过已茫茫。",
            "青缣帐暖黄䌷稳，聊借东庵作睡乡。"
        ],
        "title": "自嘲",
        "id": "c55d62cc-b97c-48f8-9260-a6a1ac3a5485"
    },
    {
        "author": "陆游",
        "paragraphs": [
            "石笋街头日落时，铜壶阁上角声悲。",
            "不辞与世终难合，惟恨无人麤见知。",
            "宝马俊逰春浩荡，江楼豪饮夜淋漓。",
            "醉来剩欲吟梁父，千古隆中可与期。"
        ],
        "title": "暮归马上作",
        "id": "3b6f7a09-8bd4-47ee-bbda-025d1aad29ec"
    },
    {
        "author": "陆游",
        "paragraphs": [
            "成都城南万里桥，芦根苹末风萧萧。",
            "映花碾草钿车小，驻坡蓦涧青骢骄。",
            "入门翠径绝窈窕，临水飞观何岧嶤。",
            "判无功名著不朽，惟仗诗酒宽亡聊。",
            "迎霜早已足雉兔，微冷便欲思狐貂。",
            "喜看缕脍映盘箸，恨欠斫蟹加橙椒。",
            "坐中谭侯天下士，龙马毛骨矜超遥。",
            "乌犀白纻谪仙様，但可邂逅不可招。",
            "今年一战馘余子，风送六翮凌青霄。",
            "美人再拜乞利市，醉墨飞落生蛟绡。",
            "我衰于世百无用，十年不趁含元朝。",
            "华缨肻傍萧飒鬓，宝带那束龙钟腰。",
            "祝君好去事明主，日望分喜来渔樵。",
            "逰谈引类亦细事，寄酒且解相如消。"
        ],
        "title": "临别成都帐饮万里桥赠谭德称",
        "id": "06cae4de-b4aa-4e96-85fe-7d37be67040e"
    },
    {
        "author": "陆游",
        "paragraphs": [
            "鸡鸣原前风折树，夜到双流雨如注。",
            "桦皮湿透点不明，旋设篝炉燎衣袴。",
            "重城回首一梦散，锦障氊车渺无处。",
            "新声犹傍耳边来，残酒半随风力去。",
            "飞觞纵饮亦何乐，愦愦不堪长闭户。",
            "丈夫要为国平戎，俗子岂识吾所寓。"
        ],
        "title": "夜宿二江驿",
        "id": "e53a24c5-885f-4b49-82f7-01d6b0dd0134"
    },
    {
        "author": "陆游",
        "paragraphs": [
            "我马顾影嘶，忽涉白马津。",
            "虽非黄河上，抚事犹悲辛。",
            "太行之下吹战尘，燕南赵北空无人。",
            "袁曹百战相持处，犬羊堂堂自来去。"
        ],
        "title": "涉白马渡慨然有怀",
        "id": "474a5159-f2e4-4a67-8028-15af4497c7ba"
    },
    {
        "author": "陆游",
        "paragraphs": [
            "柘叶飕飕雪意骄，檐头双兔遇归樵。",
            "宿酲未觧题诗懒，虚过风流瑞草桥。"
        ],
        "title": "瑞草桥",
        "id": "02bc3249-93e4-4415-8805-864cfe33f098"
    },
    {
        "author": "陆游",
        "paragraphs": [
            "倚天山作海涛倾，看遍人间两赤城。",
            "自笑年年随宦牒，不如处处得闲行。",
            "草痕沙际犹余绿，枫叶霜余已带頳。",
            "归去还堪咤儿辈，锦囊三十六峥嵘。"
        ],
        "title": "将之荣州取道青城",
        "id": "b443040c-0cb7-4934-b648-a5c2950507c3"
    },
    {
        "author": "陆游",
        "paragraphs": [
            "黄金篆书扁朱门，夹道巨竹屯苍云。",
            "崖岭划若天地分，千柱耽耽压其垠。",
            "缨冠肃谒丈人君，广殿空庭吹宝熏。",
            "摩挲画墙手为皲，异哉山巙与土羵。",
            "物怪齾齾冠丘坟，仙人佩玉杂帨帉。",
            "手整貂冠最不群，欲去不忍恨日曛。",
            "道翁采药昼夜勤，松根茯苓获兼斤。",
            "人芝植立彊骨觔，狗杞群吠声狺狺。",
            "山炉小甑吹幽芬，朱颜不饮常自醺。",
            "我亦宿诵五千文，一念之差堕世纷。",
            "逝将从翁走如麋，隐书秘诀何由闻。"
        ],
        "title": "丈人观",
        "id": "5c5c3381-5d16-4774-a020-9acde67c15df"
    },
    {
        "author": "陆游",
        "paragraphs": [
            "断香浮月磬声残，木影如龙布石坛。",
            "偶驾青鸾尘世窄，闲吹玉笛洞天寒。",
            "奇香满院晨炊药，异气穿巖夜浴丹。",
            "却笑飞仙未忘俗，金貂犹著侍中冠。"
        ],
        "title": "题丈人观道院壁",
        "id": "ca1cc168-5bd0-40ea-a6af-fbc3ed504244"
    },
    {
        "author": "陆游",
        "paragraphs": [
            "九万天衢浩浩风，此身真是一枯蓬。",
            "盘蔬采掇多灵药，阁道攀隮出半空。",
            "累尽神仙端可致，心虚造化欲无功。",
            "金丹定觧幽人意，散作山椒百炬红。"
        ],
        "title": "宿上清宫",
        "id": "1cd9d9e6-d0c0-48be-8438-086b0620e429"
    },
    {
        "author": "陆游",
        "paragraphs": [
            "再到蓬莱路欲平，却吹长笛过青城。",
            "空山霜叶无行迹，半岭天风有啸声。",
            "细栈跨云萦峭绝，危桥飞柱插澄清。",
            "玉华更控青鸾住，要倚栏干待月明。"
        ],
        "title": "自上清延庆归过丈人观少留",
        "id": "dd31dd34-7432-4777-a8a8-2373fe8efa78"
    },
    {
        "author": "陆游",
        "paragraphs": [
            "碧天万里月正中，清夜弭节长生宫。",
            "广寒忽堕人间世，但怪步虚声散瑶台空。",
            "四山沉沉万籁寂，夭矫髯龙舞娱客。",
            "弭貂老仙期不来，独倚栏干吹玉笛。",
            "道人不怕九霄寒，银阙冰壶处处看。",
            "天台四万八千丈，明年照我扶藜杖。"
        ],
        "title": "长生观观月",
        "id": "04c07558-1f7b-41e1-9169-6e019b6deaea"
    },
    {
        "author": "陆游",
        "paragraphs": [
            "路转屏风叠，云藏帝子家。",
            "穷幽行荦确，息倦倚槎牙。",
            "绿藓封茶树，清霜折药花。",
            "世无勾漏令，谁此养丹砂。"
        ],
        "title": "储福观",
        "id": "21e2bb19-371a-4e62-bafd-b17d1970d4a3"
    },
    {
        "author": "陆游",
        "paragraphs": [
            "我来香积寺，清晨歴龙门。",
            "孤峰撑苍昊，大壑裂厚坤。",
            "古穴吹腥风，峭壁挂爪痕。",
            "水浮石楠花，崖络菖蒲根。",
            "横策意未餍，褰裳探其源。",
            "绝境岂可名，恨我诗语烦。",
            "须臾苍云合，便恐白雨翻。",
            "东走得平野，万里扶桑暾。"
        ],
        "title": "龙门洞",
        "id": "b49df2be-280c-4529-a8f7-b580b5a69a87"
    },
    {
        "author": "陆游",
        "paragraphs": [
            "万里西来了宿缘，凭鞭欹帽过年年。",
            "山寒院落开炉月，霜重郊原斸芋天。",
            "浅碧鳞鳞人度彴，长空杳杳鸟冲烟。",
            "夜投萧寺清无寐，楼角三更月满川。"
        ],
        "title": "布金院",
        "id": "f3cd0b4c-263d-4b73-89bf-e9e5a32d4c8b"
    },
    {
        "author": "陆游",
        "paragraphs": [
            "岷山导江书禹贡，江流蹴山山为动。",
            "呜呼秦守信豪杰，千年遗迹人犹诵。",
            "决江一支溉数州，至今禾黍连云种。",
            "孙翁下笔开生面，岌嶪高冠摩屋栋。",
            "徙木遗风虽峭刻，取材尚足当世用。",
            "寥寥后世岂乏人，尺寸未施谗已众。",
            "要官无责空赋禄，轩盖传呼真一閧。",
            "奇勲伟绩旷世无，仁人志士临风恸。",
            "我游故祠九顿首，夜遇神君了非梦。",
            "披云激电从天来，赤手骑鲸不施鞚。"
        ],
        "title": "离堆伏龙祠观孙太古画英惠王像",
        "id": "4008aba5-9eac-4a22-93c4-0f30fc1d0242"
    },
    {
        "author": "陆游",
        "paragraphs": [
            "我生不识柏梁建章之宫殿，安得峨冠侍游宴。",
            "又不及身在荥阳京索间，擐甲横戈夜酣战。",
            "胸中迫隘思远游，溯江来倚岷山楼。",
            "千年雪岭阑边出，万里云涛坐上浮。",
            "禹迹茫茫始江汉，疏凿功当九州半。",
            "丈夫生世要如此，赍志空死能无叹。",
            "白发萧条吹北风，手把巵酒酹江中。",
            "姓名未死终磊磊，要与此江东注海。"
        ],
        "title": "登灌口庙东大楼观崏江雪山",
        "id": "30e7d8d9-0f68-4149-a7c1-38bccd219a22"
    },
    {
        "author": "陆游",
        "paragraphs": [
            "衰发不胜簮，驰驱岂复堪。",
            "客魂迷剑外，归思满天南。",
            "江路滩声壮，云停雪意酣。",
            "空怀小丛碧，细酌破吴柑。"
        ],
        "title": "郫县道中思故里",
        "id": "23c06999-38be-4a3a-8187-5b17e992fc3b"
    },
    {
        "author": "陆游",
        "paragraphs": [
            "寸廪驱人卒岁劳，一官坐失布衣高。",
            "剑南十月霜犹薄，江上五更鸡乱号。",
            "孤枕拥衾寻短梦，青灯照影著征袍。",
            "客愁相续无时断，那得并州快剪刀。"
        ],
        "title": "宿江原县东十里张氏亭子未明而起",
        "id": "f6d63269-10bd-4f05-a4dd-4bfabc2395cd"
    },
    {
        "author": "陆游",
        "paragraphs": [
            "衍沃绵千里，融和被四时。",
            "蚕丛角歌吹，石室盛书诗。",
            "绿树藏渔市，清江遶佛祠。",
            "吾行更堪乐，载酒上蟆颐。"
        ],
        "title": "戏咏西州风土",
        "id": "0f9fdd49-b823-4178-b845-3716f45744b1"
    },
    {
        "author": "陆游",
        "paragraphs": [
            "木欲静，风不止。",
            "子欲养，亲不留。",
            "夜诵此语涕莫收。",
            "吾亲之没今几秋，尚疑舍我而远游。",
            "心冀乘云反故丘，再拜奉觞陈膳羞。",
            "陶盎治米声叟叟，木甑炊饼香浮浮。",
            "芼姜屑桂调甘柔，稚鼈煮𦞦长鱼䐹。",
            "夜敷枕席视衾裯，晨起熏笼进衣裘。",
            "哀乐此志终莫酬，有言不闻九泉幽。",
            "北风岁晚号松楸，哀哉万里为食谋。"
        ],
        "title": "宿彭山县通津驿大风邻园多乔木终夜有声",
        "id": "190af6ea-83aa-4e03-80d3-ba23ee000a97"
    },
    {
        "author": "陆游",
        "paragraphs": [
            "玻瓈春作江水清，紫玉箫如雏鳯鸣。",
            "漏声不闻看炧烛，侠气未减欺飞觥。",
            "单车万里信有数，二年三过宁忘情。",
            "钗头玉茗妙天下，琼花一树真虚名。",
            "酒酣忽作檀公策，间道绝出东关城。",
            "清歌未断去已远，回首楼堞空峥嵘。",
            "貂裘狐帽醉走马，陌上应有行人惊。",
            "径投野寺睡正美，鱼鼓忽报江天明。"
        ],
        "title": "眉州郡燕大醉中间道驰出城宿石佛院",
        "id": "0706f5ff-c589-4982-9d7d-3b874d538b52"
    },
    {
        "author": "陆游",
        "paragraphs": [
            "双柏屹相向，刚严如巨人。",
            "龙吟风雨夕，山立雪霜晨。",
            "阅世易成古，刳心不复春。",
            "扶颠要力量，岁晚莫全身。"
        ],
        "title": "双柏",
        "id": "0d6f660f-50e8-45b0-ac6c-2b6977a568c0"
    },
    {
        "author": "陆游",
        "paragraphs": [
            "亭障曾无阅岁寕，频闻夷落犯王灵。",
            "孤城月落寃魂哭，百里风吹战血腥。",
            "瘴重厌看茅叶赤，春残不放柳条青。",
            "焦头烂额知何补，弭患从来贵未形。"
        ],
        "title": "戍卒说沉黎事有感",
        "id": "3eb967de-57fb-47d9-8a76-d083e51a858c"
    },
    {
        "author": "陆游",
        "paragraphs": [
            "白云如玉城，翠岭出其上。",
            "异境忽堕前，心目久荡漾。",
            "别来二百日，突兀喜亡恙。",
            "飞仙遥举手，唤我一税鞅。",
            "此行岂或使，屏迹事幽旷。",
            "何必故山归，更破万里浪。"
        ],
        "title": "平羌道中望峨眉山慨然有作",
        "id": "b0d41833-b6f5-4666-a559-7e89ddf34585"
    },
    {
        "author": "陆游",
        "paragraphs": [
            "嘉荣东西川，此别不为远。",
            "徘徊凌云寺，决去未遽忍。",
            "登高望故人，烟树参差见。",
            "悬知今日梦，不隔重城键。",
            "平生相从意，百年有未满。",
            "结巢青城云，期子在岁晚。"
        ],
        "title": "次韵何元立都曹赠行",
        "id": "3bb6c264-1a21-437d-8686-b8dddcd994d1"
    },
    {
        "author": "陆游",
        "paragraphs": [
            "贞元旧朝士，太学老诸生。",
            "半世不偶谐，残年正飘零。",
            "危坐但愁悲，一笑黄河清。",
            "佳客如晨星，俗子如春萍。",
            "奇哉今日事，诸贤送东征。",
            "吸酒杯当空，缀诗笔勿停。",
            "明发复百忧，君听马蹄声。"
        ],
        "title": "次韵杨嘉父先辈赠行",
        "id": "8be169ad-a3c1-45c5-aa9b-d6790899f626"
    },
    {
        "author": "陆游",
        "paragraphs": [
            "一起一伏黄茅冈，崔嵬破丘狐兔藏。",
            "炯炯寒日清无光，单单终日行羊肠。",
            "村落聚看如惊麞，亦有银钗伏短墙。",
            "黄旗翻翻鼓其镗，画角鸣咽吹斜阳。",
            "长筒汲井熬雪霜，辘轳咿哑官道傍。",
            "渺然孤城天一方，传者或云古夜郎。",
            "其民简朴士甚良，千里郁为诗书乡。",
            "闭合扫地焚清香，老人处处是道场。"
        ],
        "title": "入荣州境",
        "id": "6456cc23-c15d-4c08-8b47-3b87b31832f7"
    },
    {
        "author": "陆游",
        "paragraphs": [
            "穷冬景方促，下岭路微平。",
            "地瘦竹无叶，风干茅有声。",
            "客逰空自叹，归计与谁评。",
            "尚喜长亭下，云穿夕照明。"
        ],
        "title": "井研道中",
        "id": "9022e3c7-ba75-49e1-a14e-806683a54376"
    },
    {
        "author": "陆游",
        "paragraphs": [
            "孤灯照影听初鸡，揽辔情怀倍惨悽。",
            "雪作未成云意閙，茅荒无际客魂迷。",
            "触寒手指藏犹裂，畏崄图书弃不擕。",
            "老去有文无卖处，等闲题遍蜀东西。"
        ],
        "title": "頼牟镇早行",
        "id": "9e7897ed-c4e8-4bfe-9633-ee00b71d8b3c"
    },
    {
        "author": "陆游",
        "paragraphs": [
            "乱山缺处城楼呀，双旗萧萧晚吹笳。",
            "烟深绿桂临绝壑，霜落残瀬鸣寒沙。",
            "废台已无隐士啸，遗宅上有高人家。",
            "铃斋下榻约僧话，松阴枕石放吏衙。",
            "杯羹最珍慈竹笋，缾水自养山姜花。",
            "地炉堆兽炽石炭，瓦鼎号蚓煎秋茶。",
            "少年远逰无百里，一饥能使行天涯。",
            "岂惟惯见蓬婆雪，直恐遂泛星河槎。",
            "故巢肻作儿女恋，异境会向乡闾夸。",
            "一杯径醉帻自坠，灯下发影看鬖髿。"
        ],
        "title": "初到荣州",
        "id": "68777e91-b8e7-425a-8282-a0d121d216a7"
    },
    {
        "author": "陆游",
        "paragraphs": [
            "双双黄犊卧斜阳，叶叶丹枫著早霜。",
            "沙水自鸣如有恨，野花无主为谁芳。",
            "郫筒味酽愁濡甲，巴曲声悲怯断肠。",
            "赖有生平管城子，不妨驱使荅风光。"
        ],
        "title": "城上二首  其一",
        "id": "6ac4bacd-5e38-4236-9631-0439fb8442a4"
    },
    {
        "author": "陆游",
        "paragraphs": [
            "濯锦豪华梦不通，岿然孤叠乱山中。",
            "行歌满道知人乐，露积连村见岁丰。",
            "万瓦新霜扫残瘴，一林丹叶换青枫。",
            "鹅黄名酝何由得，且醉杯中琥珀红。"
        ],
        "title": "城上二首  其二",
        "id": "cb2d3207-d51c-451f-88be-fce009d44c1a"
    },
    {
        "author": "陆游",
        "paragraphs": [
            "夜郎城里叹途穷，赖有西楼著此翁。",
            "溪鸟孤飞寒霭外，野人参语夕阳中。",
            "苍天可恃何曾老，白发缘愁却未公。",
            "俗态十年看烂熟，不如留眼送归鸿。"
        ],
        "title": "西楼夕望",
        "id": "b2d6e767-7c3a-4e7e-ae93-910ca34c2be4"
    },
    {
        "author": "陆游",
        "paragraphs": [
            "劲酒少和气，哀歌无欢情。",
            "故乡不敢思，登高望锦城。",
            "锦城那得去，彷彿蟆颐路。",
            "遥知尊前人，指我题诗处。",
            "我虽流落夜郎天，遇酒能狂似少年。",
            "想见东郊携手日，海棠如雪柳飞绵。"
        ],
        "title": "醉中怀眉山旧逰",
        "id": "27c0bf34-38d9-48e1-a50d-04216d52de17"
    },
    {
        "author": "陆游",
        "paragraphs": [
            "登城望西崦，数家斜照中。",
            "柴荆昼亦闭，乃有太古风。",
            "惨淡起炊烟，寂歴下钓筒。",
            "土瘦麦苗短，霜重桑枝空。",
            "恐是种桃人，或有采芝翁。",
            "何当宿楼上，月明照夜舂。"
        ],
        "title": "登城望西崦",
        "id": "6a9e4a36-a609-481a-82e4-10d1368c754e"
    },
    {
        "author": "陆游",
        "paragraphs": [
            "少年学剑白猿翁，曾破浮生十岁功。",
            "玉具拄颐谁复许，蒯缑弹铗老犹穷。",
            "床头忽觉蛟龙吼，天上方惊牛斗空。",
            "此梦怪奇君记取，佩刀犹得世三公。"
        ],
        "title": "甲午十一月十三夜梦右臂踊出一小剑长八九寸有光既觉犹微痛也",
        "id": "72e8b4f0-25e5-45b5-b8ea-5e17526d2173"
    },
    {
        "author": "陆游",
        "paragraphs": [
            "荒山为城溪作壕，风鼓巨木声翻涛。",
            "鸱枭乘屋弹不去，狐狸欺人怒竖毛。",
            "雨来红鹤更可恶，争巢一似婴儿号。",
            "城孤屋老草木茂，正坐人少此辈豪。",
            "急呼五百具畚锸，欲掀窟穴穷腥臊。",
            "忽然语罢却自笑，残年何至与汝鏖。",
            "浣花江色绿如黛，春波灔灔浮轻舠。",
            "行当系缆柳阴下，仰听莺语倾香醪。"
        ],
        "title": "汉斋中夜坐有感",
        "id": "ed8ed78f-6c01-4b85-a9e9-2398efb4e7d2"
    },
    {
        "author": "陆游",
        "paragraphs": [
            "楼鼓声中日又斜，凭高愈觉在天涯。",
            "空桑客土生秋草，野渡虚舟集晚鸦。",
            "瘴雾不开连六诏，俚歌相荅带三巴。",
            "故乡可望应添泪，莫恨云山万叠遮。"
        ],
        "title": "晚登横溪阁二首  其一",
        "id": "8e76c242-b242-464f-a5aa-3afed138cf5e"
    },
    {
        "author": "陆游",
        "paragraphs": [
            "荦确坡头笻竹枝，西临村路立多时。",
            "卖蔬市近还家早，煮井人忙下麦迟。",
            "病客情怀常怯酒，山城光景尽供诗。",
            "晚来试问愁多少，只许高楼横笛吹。"
        ],
        "title": "晚登横溪阁二首  其二",
        "id": "c08cf794-4bb6-4f51-b162-59d7e3b7e603"
    },
    {
        "author": "陆游",
        "paragraphs": [
            "笑唤枯笻蹋夕阳，探春聊作静中忙。",
            "高枝鹊语如相命，幽径梅开秪自香。",
            "苔蚀断碑惊世换，钟来废寺觉城荒。",
            "谪仙未必无遗恨，老欠题诗到夜郎。"
        ],
        "title": "昭德堂晚步",
        "id": "068ee7d4-3d53-47ab-b583-4569b236b9f1"
    },
    {
        "author": "陆游",
        "paragraphs": [
            "峭崖磨天如立壁，柟根横走松倒植。",
            "呀然一岫惊倒人，空洞坡陁三百尺。",
            "幽阴宜为异物托，角爪痕存犹可识。",
            "想当蟠蛰未奋时，腥风逼人云触石。",
            "一朝偶为旱岁起，卷海作雨飞霹雳。",
            "向来伊吕正如此，莘渭千年有遗迹。",
            "我欲酌酒招蜿蜒，安用辛苦常行天。",
            "太平海内多丰年，归来故祠听管弦。"
        ],
        "title": "龙洞",
        "id": "da15c8c2-618c-49fb-ba64-5f91bcd24377"
    },
    {
        "author": "陆游",
        "paragraphs": [
            "孤翁痴钝如寒蝇，霜夕不暝愁严凝。",
            "寝衣触体起芒粟，鼻息嘘润成冰凌。",
            "冬冬黙数严谯鼓，耿耿独看幽窗灯。",
            "支床龟老共夜永，号月鸡冷同晨兴。",
            "白狐紫貂了不暖，何况蜀锦并吴绫。",
            "静思忽得安乐法，人生所欠絮与缯。",
            "十年一衲尚可过，不信请视匡山僧。"
        ],
        "tags": [
            "庐山"
        ],
        "title": "客中夜寒戏作长谣",
        "id": "7295a25c-b1c9-4913-909e-15212b327734"
    },
    {
        "author": "陆游",
        "paragraphs": [
            "梅花又发鬼门关，坐觉春风万里寛。",
            "荔子阴中时纵酒，竹枝声里彊追欢。",
            "丁年汉使殊方老，子夜吴歌昨梦残。",
            "白帝夜郎俱不恶，两公补处得凭栏。"
        ],
        "title": "高斋小饮戏作",
        "id": "53149044-1a77-42b1-b10c-c3a1a7da203b"
    },
    {
        "author": "陆游",
        "paragraphs": [
            "建章宫里春风寒，太液水生池面寛。",
            "中人驰奏黄鹄下，龙旗豹尾临池看。",
            "芹香藻暖鹄得意，左右从官呼万岁。",
            "须臾传诏宴公卿，欢声如雷动天地。",
            "时平宫省逰乐多，黄鹄刷羽涵恩波。",
            "小臣珥笔龙墀下，愿继前朝天马歌。"
        ],
        "title": "太液黄鹄歌",
        "id": "62be4fe5-682d-4e82-a181-6b4166b05a2f"
    },
    {
        "author": "陆游",
        "paragraphs": [
            "身如林下僧，处处常寄包。",
            "家如梁上鷰，岁岁旋作巢。",
            "岂惟人所怜，顾影每自嘲。",
            "眼看佳山水，不得结把茅。",
            "造物困豪杰，如视饿虎哮。",
            "要令出精神，感激使叫呶。",
            "颇思投笔去，走马盘云旓。",
            "三更冒急雪，大战梁楚郊。"
        ],
        "title": "自唐安徙家来和义出城迎之马上作",
        "id": "8c8c9a8c-6136-4eee-85c4-6de6ed7a0288"
    },
    {
        "author": "陆游",
        "paragraphs": [
            "五十人间老大身，更堪从此数新春。",
            "冬冬漏鼓催窗色，急急文书动驿尘。",
            "病后光阴常自惜，客中节物为谁新。",
            "壮心只向邮亭尽，自揣头颅莫问人。"
        ],
        "title": "乙未元日",
        "id": "2d5a8fc9-60d2-4fff-831c-6e1a60e21e66"
    },
    {
        "author": "陆游",
        "paragraphs": [
            "浮生岁岁俱如梦，一枕轻安亦可人。",
            "偶落山城无事处，暂还老子自由身。",
            "啸台载酒云生履，仙穴寻梅雨垫巾。",
            "便恐清游从此少，锦城车马涨红尘。"
        ],
        "title": "别荣州",
        "id": "fd46fa15-e88f-43ce-b2e0-e1e650d294e2"
    },
    {
        "author": "陆游",
        "paragraphs": [
            "去国万里逰，发书三日哭。",
            "久矣吾已衰，哀哉公不淑。",
            "寄书墨未干，玉立在我目。",
            "天高鬼神恶，生世露电速。",
            "丹心抱忠贞，白首悲放逐。",
            "九阍不可叫，百身何由赎。",
            "文章果何罪，一斥独不复。",
            "上寿阿母前，悔不早碌碌。"
        ],
        "title": "闻仲高从兄讣",
        "id": "8c41113b-4cab-4739-81bf-bbb15ac896de"
    },
    {
        "author": "陆游",
        "paragraphs": [
            "乌帽翩翩白纻轻，摩诃池上试闲行。",
            "淙潺野水鸣空苑，寂歴斜阳下废城。",
            "纵辔迎凉看马影，袖鞭寻句听蝉声。",
            "白头散吏元无事，却为兴亡一怆情。"
        ],
        "title": "夏日过摩诃池",
        "id": "c2938062-dece-41fe-8ed9-782f0ccb1036"
    },
    {
        "author": "陆游",
        "paragraphs": [
            "筰马践槐影，纱笼吹蜡香。",
            "凭鞭寻断梦，侧帽受微凉。",
            "病骨更疏放，衰怀罢激昻。",
            "道邉双石笋，笑我伴人忙。"
        ],
        "title": "早行",
        "id": "8ec13a35-2270-45e5-9bf1-b8fa7020d473"
    },
    {
        "author": "陆游",
        "paragraphs": [
            "万瓦如鳞百尺梯，遥看突兀与云齐。",
            "宝帘风定灯相射，绮陌尘香马不嘶。",
            "星陨半空天宇静，莲生陆地客心迷。",
            "归途细踏槐阴月，家在花行更向西。"
        ],
        "title": "天申节前三日大圣慈寺华严阁燃灯甚盛逰人过于元夕",
        "id": "4aca4c21-4dd4-4865-a3ae-d2f4dff67df7"
    },
    {
        "author": "陆游",
        "paragraphs": [
            "黄尘赤日欲忘生，一夜新凉满锦城。",
            "雨急骤增车辙水，泥深渐壮马蹄声。",
            "蚊蝇敛迹知无地，灯火于人顿有情。",
            "市远鸡豚不须问，小畦蔬甲已堪烹。"
        ],
        "title": "喜雨",
        "id": "68dfca17-6081-4773-bda1-8286c7daffe6"
    },
    {
        "author": "陆游",
        "paragraphs": [
            "浣花之东当筰桥，奔流齧桥桥为摇。",
            "分洪初疑两蛟舞，触石散作千珠跳。",
            "壮声每挟雷雨横，巨势濳借鼋鼍骄。",
            "梦回闻之坐太息，鐡衣何日东征辽。",
            "衔枚度碛沙飒飒，盘槊断陇风萧萧。",
            "不然投檄径归去，短篷卧听钱塘潮。"
        ],
        "title": "夜闻浣花江声甚壮",
        "id": "bb8bf161-14c4-411d-80b4-8c3d1a2f063f"
    },
    {
        "author": "陆游",
        "paragraphs": [
            "细细黄花落古槐，江皋不雨转轻雷。",
            "长空鸟破苍烟去，落日人从绿野来。",
            "散策意行寻水石，脱巾高卧避氛埃。",
            "羁逰未羡端居乐，看月房湖又一回。"
        ],
        "title": "暑行憩新都驿",
        "id": "70aa7716-e7cf-49e0-a200-975510db4f02"
    },
    {
        "author": "陆游",
        "paragraphs": [
            "喔喔江村鸡，迢迢县门漏。",
            "河汉纵复横，繁星明如昼。",
            "爱凉趣上马，未晓阅两堠。",
            "高林起宿鸟，绝涧落惊狖。",
            "寺楼插苍烟，沙泉泻幽窦。",
            "我行忽万里，坐叹关河溜。",
            "官如广文冷，面作拾遗瘦。",
            "今年盍归哉，勿落春雁后。"
        ],
        "title": "早发新都驿",
        "id": "e276f743-a38e-4d00-b0c1-3da267b77cfa"
    },
    {
        "author": "陆游",
        "paragraphs": [
            "汉终四百天所命，老贼方持太阿柄。",
            "区区梁益岂足支，不忍安坐观异姓。",
            "遗民亦知王室在，闰位那干天统正。",
            "公虽已没有神灵，犹假贼手诛钟邓。",
            "前年我过沔阳祠，再拜奠爼衰泪迸。",
            "洁斋请作送迎诗，精忠大义神其听。"
        ],
        "title": "谒诸葛丞相庙",
        "id": "bdfdca19-8108-47bd-b600-efe3d0c17a3a"
    },
    {
        "author": "陆游",
        "paragraphs": [
            "修修万竹压康庄，碧玉掾围一尺彊。",
            "雪节烟梢谁暇赏，马蹄车辙可怜忙。",
            "帽邉忽堕吹香句，肘后旧传医俗方。",
            "更觉清逰天所惜，坐来飞雨度横塘。"
        ],
        "title": "自汉州之金堂过沈氏竹园小憩坐间微雨",
        "id": "804e0473-9d07-4b0c-af5d-00b818eaf973"
    },
    {
        "author": "陆游",
        "paragraphs": [
            "素衣虽成缁，不为京路尘。",
            "跃马上云顶，欲呼飞仙人。",
            "飞仙不可呼，野僧意甚真。",
            "煎茶清樾下，童子拾堕薪。",
            "我少本疏放，一出但坐贫。",
            "缚袴属櫜鞬，哀哉水云身。",
            "此地虽暂寓，失喜忘吟呻。",
            "故溪归去来，岁晚思鲈莼。"
        ],
        "title": "自小云顶上云顶寺",
        "id": "3c38ff74-501a-4a8f-9594-97fecfd0a4d6"
    },
    {
        "author": "陆游",
        "paragraphs": [
            "三日触毒暑，衣垢背汗浃。",
            "今旦殊萧然，凉雨吹醉颊。",
            "瘦松无横枝，蠧竹少全叶。",
            "渚莲乃可念，泫泣如放妾。",
            "岂惟人意适，我马亦振鬛。",
            "远村有归人，清溪争晚涉。"
        ],
        "title": "马上微雨",
        "id": "5c7f18e0-8f9e-43aa-a14d-ac4b604f65ee"
    },
    {
        "author": "陆游",
        "paragraphs": [
            "邮亭草草置盘盂，买果煎蔬便有余。",
            "自许白云终醉死，不论黄纸有除书。",
            "角巾垫雨蝉声外，细葛含风日落初。",
            "行遍天涯身尚健，却嫌陶令爱吾庐。"
        ],
        "title": "弥牟镇驿舍小酌",
        "id": "9570219e-7bc0-4703-ba28-ad73ede4c405"
    },
    {
        "author": "陆游",
        "paragraphs": [
            "绛英翠蔓亦佳哉，零乱空庭码瑙杯。",
            "遍雨新花天有意，定知闲客欲闲来。"
        ],
        "title": "游弥牟菩提院庭下有凌霄藤附古楠其高数丈花已零落满地",
        "id": "642310ec-b1ab-41e9-8cc5-20539db34dc1"
    },
    {
        "author": "陆游",
        "paragraphs": [
            "我游四方不得意，阳狂施药成都市。",
            "大瓢满贮随所求，聊为疲民起憔悴。",
            "瓢空夜静上高楼，买酒卷帘邀月醉。",
            "醉中拂剑光射月，往往悲歌独流涕。",
            "刬却君山湘水平，斫却桂树月更明。",
            "丈夫有志苦难成，修名未立华发生。"
        ],
        "title": "楼上醉歌",
        "id": "7845d340-424e-41d3-85b5-8a8c9544ac31"
    },
    {
        "author": "陆游",
        "paragraphs": [
            "幕府重来老令威，山川良是昔人非。",
            "痴儿已遣了官事，伏日元知当早归。",
            "避热幽花房自敛，迎秋高树叶先飞。",
            "论诗敢补先师处，僭拂江头旧钓矶。"
        ],
        "title": "伏日独逰城西",
        "id": "7d7b9012-7a9d-4e93-b8e8-9dea4f6ddfa8"
    },
    {
        "author": "陆游",
        "paragraphs": [
            "夜漏余十刻，凉飔如九秋。",
            "滩声聒酒醒，月色照人愁。",
            "落魄悲孤宦，龙钟怯远游。",
            "此生那可料，六岁剑南州。"
        ],
        "title": "五鼓送客出城马上作",
        "id": "69711172-d195-4343-927e-62ae4838340f"
    },
    {
        "author": "陆游",
        "paragraphs": [
            "借得茅斋近筰桥，羁怀病思两无聊。",
            "春从豆蔲梢头老，日向樗蒱齿上消。",
            "丛竹晓兼风力横，高梧夜挟雨声骄。",
            "书生莫倚身常健，未画凌烟鬓已凋。"
        ],
        "title": "寓舍书怀",
        "id": "4479be8b-b462-4b89-b5c1-c71d422a4dac"
    },
    {
        "author": "陆游",
        "paragraphs": [
            "上天何苍苍，四序浩旋斡。",
            "异哉今年热，炊鬻不可活。",
            "夜分睡复起，揺箑腕欲脱。",
            "彊登城西楼，月露渺空濶。",
            "凭栏弄清影，凉飔入蕉葛。",
            "湿萤沾草根，惊鹘起木末。",
            "亦知难久留，襟抱资一豁。",
            "人事迭废兴，天理交予夺。",
            "羲和不停驭，去若弦上筈。",
            "此热会当衰，岁晚备裘褐。"
        ],
        "title": "夜登城楼",
        "id": "e96d72fd-3a5f-4c71-a4ac-9a591c619e47"
    },
    {
        "author": "陆游",
        "paragraphs": [
            "苍爪初惊鹰脱鞲，得汤已见玉花浮。",
            "睡魔何止避三舍，欢伯直知输一筹。",
            "日铸焙香怀旧隐，谷帘试水忆西逰。",
            "银缾铜碾俱官様，恨欠纤纤为捧瓯。"
        ],
        "title": "试茶",
        "id": "3092795b-5b94-4b67-ab74-46d380959b77"
    },
    {
        "author": "陆游",
        "paragraphs": [
            "千步毬场爽气新，西山遥见碧嶙峋。",
            "令传雪岭蓬婆外，声震秦川渭水濵。",
            "旗脚倚风时弄影，马蹄经雨不霑尘。",
            "属櫜缚袴毋多恨，久矣儒冠误此身。"
        ],
        "title": "成都大阅",
        "id": "77e6c955-c697-4edb-a230-ee001bd753ac"
    },
    {
        "author": "陆游",
        "paragraphs": [
            "万里驰驱坐一饥，自怜无计脱尘鞿。",
            "身留幕府还家少，眼乱文书把酒稀。",
            "客路更逢秋色晚，故山空有梦魂归。",
            "芋羮豆饭元堪饱，错用人言恨子威。"
        ],
        "title": "书怀",
        "id": "5fc1ab6d-8e08-450e-a667-b16c498332f1"
    },
    {
        "author": "陆游",
        "paragraphs": [
            "脱发纷满梳，衰颜不堪照。",
            "百年忽已半，去日如过烧。",
            "平生功名心，上马无燕赵。",
            "尔来阅世故，万事惊错料。",
            "岂无旧朋俦，聮翩半廊庙。",
            "谁能伴此老，溯峡听猿叫。",
            "锦城得数公，意气如再少。",
            "偷闲访野寺，系马追一笑。",
            "新糟厌玉貍，畏酒亦复釂。",
            "古殿鼪鼯豪，壊壁冠佩肖。",
            "摩挲宋公诗，句法叹高妙。",
            "正如霓裳曲，零落得遗调。",
            "归途缭长堤，掠面霜气峭。",
            "佳逰不可忘，落笔君勿诮。"
        ],
        "title": "逰大智寺",
        "id": "6852ebe4-f902-4bd6-945c-341d33b2fa6a"
    },
    {
        "author": "陆游",
        "paragraphs": [
            "香火课夙兴，风月留晚睡。",
            "直言散吏闲，亦未尽无事。",
            "旧闻云台翁，高枕阅尘世。",
            "至今青嶂间，鼻息乱松吹。",
            "平生寡嗜好，所愿究此味。",
            "千年一欠伸，笑看巖花坠。"
        ],
        "title": "看月睡晚戏作",
        "id": "5d4625ab-1622-4528-b859-4a4939170b45"
    },
    {
        "author": "陆游",
        "paragraphs": [
            "剑南山水尽清晖，濯锦江邉天下稀。",
            "烟柳不遮楼角断，风花时傍马头飞。",
            "芼羮笋似稽山美，斫脍鱼如笠泽肥。",
            "客报城西有园卖，老夫白首欲忘归。"
        ],
        "title": "成都书事二首  其一",
        "id": "8bb18248-b05e-4522-b022-7c6a146e6c1f"
    },
    {
        "author": "陆游",
        "paragraphs": [
            "大城少城柳已青，东台西台雪正晴。",
            "莺花又作新年梦，丝竹常闻静夜声。",
            "废苑烟芜迎马动，清江春涨拍堤平。",
            "尊中酒满身彊健，未恨飘零过此生。"
        ],
        "title": "成都书事二首  其二",
        "id": "d5443958-d8cb-4171-85f9-5b1c02ed6af0"
    },
    {
        "author": "陆游",
        "paragraphs": [
            "晓出筰桥门，天低日未暾。",
            "绿陂寒淡淡，白雾远昏昏。",
            "古路乱车辙，行人惊雁群。",
            "征涂不须厌，蓬转本无根。"
        ],
        "title": "双溪道中",
        "id": "01f2e7b5-f26a-4e0e-952b-a66eb16d529f"
    },
    {
        "author": "陆游",
        "paragraphs": [
            "牛饮桥头小市东，店门系马一尊同。",
            "已能自置功名外，尚欲相期意气中。",
            "褐拥紫茸迎晓日，酒翻红浪醉春风。",
            "从今共约无疏索，竹外梅花欲恼公。"
        ],
        "title": "牛饮市中小饮呈坐客",
        "id": "75e7e32b-f974-479e-9173-2620698498c7"
    },
    {
        "author": "陆游",
        "paragraphs": [
            "乳烹佛粥遽如许，菜簇春盘行及时。",
            "草木欣欣渠得意，干坤浩浩我何私。",
            "怀材所忌多轻用，学道当从不自欺。",
            "旦莫置规君勿怪，修身三省自先师。"
        ],
        "title": "自警",
        "id": "d350698f-e9bb-4e91-9cb6-88ea549594ea"
    },
    {
        "author": "陆游",
        "paragraphs": [
            "眼涩朦胧不自支，欠伸常恨到床迟。",
            "庭花著雨晴方见，野客敲门去始知。",
            "灰冷香烟无复在，汤成茶椀径须持。",
            "颓然却自嫌疏放，旋了生涯一首诗。"
        ],
        "title": "午寝",
        "id": "0437362b-43d2-4f99-ad54-81e10a7205a1"
    },
    {
        "author": "陆游",
        "paragraphs": [
            "我生实多邅，九折行晚途。",
            "忧伤日熏心，惊见颊与颅。",
            "稍生秋风时，竞出寒雨余。",
            "星星初尚稀，𧥄𧥄不可除。",
            "昔如春柳妍，今作霜蓬枯。",
            "蓬枯有再绿，念我岂得如。",
            "平昔乐方外，固与功名疏。",
            "投镊三叹息，金丹岂无书。"
        ],
        "title": "白发",
        "id": "ee20d271-b62f-455e-8d74-4178abc191dd"
    },
    {
        "author": "陆游",
        "paragraphs": [
            "酒力醺然入四支，华胥税驾不应迟。",
            "残年已觉衰难彊，万事无如睡不知。",
            "幸有琴书供枕籍，安能冠带更支持。",
            "红炉过尽灰如雪，独守青灯坐画诗。"
        ],
        "title": "明日午睡至暮复次前韵",
        "id": "e805169b-f417-4162-9655-bd1d0be4d23c"
    },
    {
        "author": "陆游",
        "paragraphs": [
            "阑干斗柄摇天东，人间一夜回春风。",
            "注桃染柳岁相似，惟我衰颜非昔红。",
            "可怜逢春不自感，更欲使气惊儿童。",
            "烟郊射雉锦臆碎，水亭供鲙金盘空。",
            "归穿南市万人看，流星突过连钱骢。",
            "高楼作歌醉自写，墨光烛焰交长虹。",
            "人生未死贵适意，万里作客元非穷。",
            "故人夜直金銮殿，僵卧独听宫门钟。"
        ],
        "title": "醉中长歌",
        "id": "435b1b5b-33b6-4b79-8396-a49930c5b8b1"
    },
    {
        "author": "陆游",
        "paragraphs": [
            "扇邉生怕庾公尘，索笑来逰锦水濵。",
            "四野云齐初酿雪，一枝梅动已催春。",
            "绿尊有味能消日，白发无情不贷人。",
            "商略此生何所恨，太平时得自由身。"
        ],
        "title": "对酒",
        "id": "23a201eb-12d5-4cef-b486-1ce3d8e49470"
    },
    {
        "author": "陆游",
        "paragraphs": [
            "天涯羁旅逄人日，病起消摇集宝坊。",
            "雪水初融锦江涨，梅花半落绿苔香。",
            "家山松桂年年长，幕府文书日日忙。",
            "自笑余生有几许，一庵僣与得深藏。"
        ],
        "title": "人日饮昭觉",
        "id": "fb208c82-9107-46b5-b5fd-c7ec49c9a30d"
    },
    {
        "author": "陆游",
        "paragraphs": [
            "异县客逰久，今年春事迟。",
            "峭寒增酒价，微雨恼灯期。",
            "老态人未觉，孤愁心自知。",
            "停车呼病妇，彊出伴诸儿。"
        ],
        "title": "上元前一日",
        "id": "5c8b51e6-c1df-4261-ba70-055e75f84f03"
    },
    {
        "author": "陆游",
        "paragraphs": [
            "细细香尘暗六街，鱼鳞浅碧暮云开。",
            "新粧褰幕全身见，误马随车一笑回。",
            "酒酽顿忘风力峭，夜长犹恨漏声催。",
            "京华旧侣彫零尽，短鬓成丝心未灰。"
        ],
        "title": "上元二首  其一",
        "id": "35b6308b-3251-4e16-8ee8-bcd6a0a444d4"
    },
    {
        "author": "陆游",
        "paragraphs": [
            "病起衰颜非昔红，偷闲聊与少年同。",
            "一规寒玉挂楼角，千点华星来坐中。",
            "久戍遗民虽困弊，承平旧镇尚繁雄。",
            "归时瘦马崔嵬影，定有游人笑此翁。"
        ],
        "title": "上元二首  其二",
        "id": "e428669b-5cea-4db2-bca2-41246598fb47"
    },
    {
        "author": "陆游",
        "paragraphs": [
            "少鄙章句学，所慕在经世。",
            "诸公荐文章，颇恨非素志。",
            "一朝落江湖，烂漫得自恣。",
            "讨论极王霸，事业窥莘渭。",
            "孔明景略间，却立颇眦睨。",
            "从人无一欣，对食有三喟。",
            "谭侯信豪隽，可共不朽事。",
            "天涯再相见，握手更抆泪。",
            "欲寻西郊路，斗酒倾意气。",
            "浩歌君和我，勿作寻常醉。"
        ],
        "title": "喜谭德称归",
        "id": "975016b7-4a94-4939-8a8f-dca010e2ba6f"
    },
    {
        "author": "陆游",
        "paragraphs": [
            "少时狂走西复东，银鞍骏马驰如风。",
            "眼看春去不复惜，只道岁月来无穷。",
            "初逰汉中亦未觉，一饮尚可倾千钟。",
            "义鱼狼藉漾水浊，猎虎蹴蹋南山空。",
            "射堋命中万人看，毬门对植双旗红。",
            "华堂却来弄笔砚，新诗醉草夸坐中。",
            "剑关南山才几日，壮气摧缩成衰翁。",
            "雪霜萧飒已满鬓，蛟龙郁屈空蟠胸。",
            "邻园杏花忽烂漫，推枕彊起随逰蜂。",
            "遶看百匝几叹息，吹红洗绿行匆匆。",
            "莫年逢春尚有几，常恐春去寻无踪。",
            "青钱三百幸可办，且判烂醉酤郫筒。"
        ],
        "title": "春感",
        "id": "da293e10-65a4-4f76-a10d-69a7b8602ead"
    },
    {
        "author": "陆游",
        "paragraphs": [
            "税驾名园半日留，逰丝飞蝶晚悠悠。",
            "骤暄不为海棠计，长昼只添鹦鹉愁。",
            "老去自惊诗酒减，客中偏觉岁时遒。",
            "东风好为吹归梦，著我松江弄钓舟。"
        ],
        "title": "春晴暄甚逰西市施家园",
        "id": "b5c5d259-6837-42fb-8167-31c35138105d"
    },
    {
        "author": "陆游",
        "paragraphs": [
            "看花南陌复东阡，晓露初干日正妍。",
            "走马碧鸡坊里去，市人唤作海棠颠。"
        ],
        "title": "花时遍逰诸家园十首  其一",
        "id": "7ab09f0f-d4c4-4716-9d62-a64975579a27"
    },
    {
        "author": "陆游",
        "paragraphs": [
            "为爱名花抵死狂，只愁风日损红芳。",
            "绿章夜奏通明殿，乞借春阴护海棠。"
        ],
        "title": "花时遍逰诸家园十首  其二",
        "id": "750e75a2-f1de-443f-8b7d-5deabe9bd3d6"
    },
    {
        "author": "陆游",
        "paragraphs": [
            "翩翩马上帽簷斜，尽日寻春不到家。",
            "偏爱张园好风景，半天高柳卧溪花。"
        ],
        "title": "花时遍逰诸家园十首  其三",
        "id": "eb3aa8b8-e579-47a6-b8d9-0e6c5636e156"
    },
    {
        "author": "陆游",
        "paragraphs": [
            "花阴扫地置清尊，烂醉归时夜已分。",
            "欲睡未成欹倦枕，轮囷帐底见红云。"
        ],
        "title": "花时遍逰诸家园十首  其四",
        "id": "b00ed837-bf1a-4787-af5e-fcc5a77ca60b"
    },
    {
        "author": "陆游",
        "paragraphs": [
            "宣华无树著啼莺，惟有摩诃春水生。",
            "故老能言当日事，直将宫锦裹宫城。"
        ],
        "title": "花时遍逰诸家园十首  其五",
        "id": "41141e59-b4d1-43e6-b230-6a715c9ba263"
    },
    {
        "author": "陆游",
        "paragraphs": [
            "枝上猩猩血未晞，尊前红袖醉成围。",
            "应须直到三更看，画烛如椽为发辉。"
        ],
        "title": "花时遍逰诸家园十首  其六",
        "id": "f05b9e69-b8df-4f97-9748-d96c6bc27f2c"
    },
    {
        "author": "陆游",
        "paragraphs": [
            "重蕚丹砂品最高，可怜寂寞弃蓬蒿。",
            "会当车载金钱去，买取春归亦足豪。"
        ],
        "title": "花时遍逰诸家园十首  其七",
        "id": "5b9a1594-acbd-4cb2-970d-13c995aa9f39"
    },
    {
        "author": "陆游",
        "paragraphs": [
            "丝丝红蕚弄春柔，不似疏梅只惯愁。",
            "常恐夜寒花索寞，锦茵银烛按凉州。"
        ],
        "title": "花时遍逰诸家园十首  其八",
        "id": "4ece7c51-2f39-4f73-8cf6-415ea95749e9"
    },
    {
        "author": "陆游",
        "paragraphs": [
            "飞花尽逐五更风，不照先生社酒中。",
            "输与新来双燕子，啣泥犹得带残红。"
        ],
        "title": "花时遍逰诸家园十首  其九",
        "id": "1b9b6de9-e33d-47ab-9c44-eb37f83f594f"
    },
    {
        "author": "陆游",
        "paragraphs": [
            "海棠已过不成春，丝竹凄凉锁暗尘。",
            "眼看燕脂吹作雪，不须零落始愁人。"
        ],
        "title": "花时遍逰诸家园十首  其一○",
        "id": "05be61a5-14ea-4fa5-b10b-40f8b7212505"
    },
    {
        "author": "陆游",
        "paragraphs": [
            "晓出锦江邉，长桥柳带烟。",
            "豪华行乐地，芳润养花天。",
            "拥路看欹帽，窥门笑坠鞭。",
            "京华归未得，聊此送流年。"
        ],
        "title": "晓过万里桥",
        "id": "e38d1add-7e72-4b61-a7fd-db544eb068ff"
    },
    {
        "author": "陆游",
        "paragraphs": [
            "政为梅花忆两京，海棠又满锦官城。",
            "鸦藏高柳阴初宻，马涉清江水未生。",
            "风掠春衫惊小冷，酒潮玉颊见微頳。",
            "残年飘泊无时了，肠断楼头画角声。"
        ],
        "title": "自合江亭涉江至赵园",
        "id": "0ba02de6-c866-4cb2-a12d-6e275adc6f7c"
    },
    {
        "author": "陆游",
        "paragraphs": [
            "一庭舞絮鬭身轻，百尺游丝弄午晴。",
            "静喜香烟萦曲几，卧惊玉子落纹枰。",
            "新春易失遽如许，薄宦忘归何似生。",
            "安得一船东下峡，江南江北听莺声。"
        ],
        "title": "春晴",
        "id": "2b8d717f-e295-4023-b460-6c688e11f41c"
    },
    {
        "author": "陆游",
        "paragraphs": [
            "天宝政事何披猖，使典相国胡奴王。",
            "弄权杨李不足怪，阿瞒手自裂纪纲。",
            "八姨富贵尚有理，何至诏书褒五郎。",
            "卢龙贼骑已汹汹，丹鳯神语犹琅琅。",
            "人知大势危絫卵，天稔奇祸如崩墙。",
            "台省诸公独耐事，歌咏功德卑虞唐。",
            "一朝杀气横天末，疋马西奔几不脱。",
            "向来谄子知几人，贼前称臣草间活。",
            "剑南万里望秦天，行殿春寒闻杜鹘。",
            "老臣九龄不可作，鱼蠧蛛丝金鉴篇。"
        ],
        "title": "题明皇幸蜀图",
        "id": "a49c951a-51d6-42d6-b2fe-936a82ef874f"
    },
    {
        "author": "陆游",
        "paragraphs": [
            "海棠花入燕泥干，梅子枝头已带酸。",
            "老去懒寻年少梦，舂分不减社前寒。",
            "著书敢望垂千载，嗜酒犹须隐一官。",
            "正是闲时无客过，小庭斜日倚阑干。"
        ],
        "title": "春寒连日不出",
        "id": "80d1e44b-085e-40c6-9204-6b7562fe410b"
    },
    {
        "author": "陆游",
        "paragraphs": [
            "城南城北紫游缰，尽日闲行看似忙。",
            "刺水离离葛叶短，连村漠漠豆花香。",
            "夕阳有信催残角，春草无情上缭墙。",
            "我亦人间倦逰者，长吟聊复怆兴亡。"
        ],
        "title": "马上偶成",
        "id": "793ac840-6e54-4cc5-b799-1d0413082edd"
    },
    {
        "author": "陆游",
        "paragraphs": [
            "酒浪摇春不受寒，烛花垂烬忽堆盘。",
            "山川路邈人将老，丝管声遒夜向阑。",
            "四海交朋更聚散，百年光景杂悲欢。",
            "自怜病眼犹明在，更把名花半醉看。"
        ],
        "title": "夜宴",
        "id": "fcda61e5-c227-4d4e-bb42-70d6f5c685ab"
    },
    {
        "author": "陆游",
        "paragraphs": [
            "扬鞭暮出锦官城，小院无僧有月明。",
            "不信道人心似鐡，隔城犹送擣衣声。"
        ],
        "title": "观音院读壁间蘓在廷少卿两小诗次韵二首  其一",
        "id": "bb2939c3-b619-4152-87dd-eeb914cfc5ac"
    },
    {
        "author": "陆游",
        "paragraphs": [
            "老去痴顽不受镌，姓名身后更须传。",
            "世间商略无归处，只合长斋绣佛前。"
        ],
        "title": "观音院读壁间蘓在廷少卿两小诗次韵二首  其二",
        "id": "b456059a-3999-42f9-8f61-d9e253c64dee"
    },
    {
        "author": "陆游",
        "paragraphs": [
            "天公为我齿頬计，遣饫黄甘与丹荔。",
            "又怜狂眼老更狂，令看广陵芍药蜀海棠。",
            "周行万里逐所乐，天公于我元不薄。",
            "贵人不出长安城，宝带华缨真汝䌸。",
            "乐哉今从石湖公，大度不计聋承聋。",
            "夜宴新亭海棠底，红云倒吸玻璃钟。",
            "琵琶絃繁腰鼓急，盘鳯舞衫香雾湿。",
            "春醪凸盏烛光摇，素月中天花影立。",
            "逰人如云环玉帐，诗未落纸先传唱。",
            "此邦句律方一新，鳯阁舍人今有様。"
        ],
        "title": "锦亭",
        "id": "9b4504d6-9006-4bb8-be70-d0b9688b8dc9"
    },
    {
        "author": "陆游",
        "paragraphs": [
            "新晴窗日弄春妍，幌小屏深意自便。",
            "长恨病多妨痛饮，却缘客少得安眠。",
            "雏莺故故啼簷角，飞絮翩翩堕枕前。",
            "欲著衣裳还孏起，重寻残梦一悠然。"
        ],
        "title": "晚起",
        "id": "46da883c-d18a-4ac1-9f6c-6dc94c2cfa7b"
    },
    {
        "author": "陆游",
        "paragraphs": [
            "映空初作茧丝微，掠地俄成箭镞飞。",
            "纸帐光迟饶晓梦，铜鑪香润覆春衣。",
            "池鱼鱍鱍随沟出，梁燕翩翩接翅归。",
            "惟有落花吹不去，数枝红湿自相依。"
        ],
        "title": "雨",
        "id": "a99d839c-a041-4526-b509-465bd4c0149b"
    },
    {
        "author": "陆游",
        "paragraphs": [
            "万里西逰为覔诗，锦城更付一官痴。",
            "脱巾漉酒从人笑，拄笏看山颇自奇。",
            "疏雨池塘鱼避钓，晓莺窗户客争棋。",
            "老来怕与春为别，醉过残红满地时。"
        ],
        "title": "春晚书怀",
        "id": "39bd2c81-bf81-465f-b85b-25413c3def00"
    },
    {
        "author": "陆游",
        "paragraphs": [
            "晓从北郭过西城，十里沙堤似席平。",
            "澹日向人供帽影，微风傍马助鞭声。",
            "欢情寂寂随年减，俗事纷纷逐日生。",
            "到处每求佳水竹，晚途牢落念归耕。"
        ],
        "title": "出朝天门缭长堤至刘侍郎庙由小西门归",
        "id": "3eddb4c0-91c9-4e0c-bade-c665d796abd9"
    },
    {
        "author": "陆游",
        "paragraphs": [
            "光阴百岁已中分，拟结茅茨老白云。",
            "万里谁怜新卧疾，九重犹记旧能文。",
            "枕邉得句题屏叠，马上看山隔帽裙。",
            "终恨无劳縻廪粟，夜窗聊策读书勲。"
        ],
        "title": "夜分读书有感",
        "id": "dd6466c0-5798-4701-b8dc-87cc2f5b5aa1"
    },
    {
        "author": "陆游",
        "paragraphs": [
            "雷车驾雨龙尽起，电行半空如狂矢。",
            "中原战争五十年，上帝震怒初一洗。",
            "黄头女真褫魂魄，面䌸军门争请死。",
            "已闻三箭定天山，何啻积甲齐熊耳。",
            "捷书驰骑奏行宫，近臣上寿天颜喜。",
            "合门明日催贺班，云集千官摩剑履。",
            "长安父老请移跸，愿见六龙临渭水。",
            "从今身是太平人，敢惮安西九千里。"
        ],
        "title": "中夜闻大雷雨",
        "id": "b2e0c1c1-2fad-4e23-909b-f29c994c2757"
    },
    {
        "author": "陆游",
        "paragraphs": [
            "石镜山前送落晖，春残回首倍依依。",
            "时平壮士无功老，乡远征人有梦归。",
            "苜蓿苗侵官道合，芜菁花入麦畦稀。",
            "倦逰自笑摧頺甚，谁记飞鹰醉打围。"
        ],
        "title": "春残",
        "id": "e5a1048a-dafc-4c2d-a668-2733febac27a"
    },
    {
        "author": "陆游",
        "paragraphs": [
            "憔悴西窗已一翁，登高意气尚豪雄。",
            "关河覇国兴亡后，风月诗人醉醒中。",
            "病起顿惊双鬓改，春归一扫万花空。",
            "栏邉徙倚君知否，直到吴天目未穷。"
        ],
        "title": "武担东台晚望",
        "id": "86dcda59-f2e9-4f2e-b2fd-c33674277168"
    },
    {
        "author": "陆游",
        "paragraphs": [
            "骑马悠然欲断魂，春愁满眼与谁论。",
            "市朝迁变归芜没，磵谷谺谺互吐吞。",
            "一径松楠遥见寺，数家鸡犬自成村。",
            "最怜高冢临官道，细细烟莎遍焼痕。"
        ],
        "title": "行武担西南村落有感",
        "id": "41071a6c-e01b-4c4d-81a6-7997c893df49"
    },
    {
        "author": "陆游",
        "paragraphs": [
            "宦逰到处即忘家，况得闲身管物华。",
            "疏索故人缘病酒，折除厚禄为看花。",
            "泥新高栋初巢燕，萍匝荒池已集蛙。",
            "斟酌人生要行乐，灯前起舞落乌纱。"
        ],
        "title": "小饮房园",
        "id": "1f3c839f-4f41-4993-9699-23f4629b8dd2"
    },
    {
        "author": "陆游",
        "paragraphs": [
            "身堕黄尘每慨然，携儿萧散亦前缘。",
            "聊凭方外巾盂净，一洗人间匕箸羶。",
            "静院春风传浴鼓，画廊晚雨湿茶烟。",
            "濳光寮里明窗下，借我消摇过十年。"
        ],
        "title": "饭昭觉寺抵暮乃归",
        "id": "6db6f867-24fe-43f0-8f0c-c937b7b7d892"
    },
    {
        "author": "陆游",
        "paragraphs": [
            "春晚江邉草过腰，雨余楼下水平桥。",
            "名花未落如相待，佳客能来不费招。",
            "栏角峭风罗袖薄，柳阴斜日玉骢骄。",
            "此身醉死元关命，敢笑闻鸡趁早朝。"
        ],
        "title": "自芳华楼过瑶林庄",
        "id": "759c31eb-6369-4228-962f-4892b9a2e199"
    },
    {
        "author": "陆游",
        "paragraphs": [
            "诗不能工浪得穷，几年衮衮看诸公。",
            "摧頺已作骥伏枥，留滞敢嫌船逆风。",
            "消日剧棋疏竹下，送春烂醉乱花中。",
            "倚楼看镜俱痴绝，赢取烟蓑伴钓翁。"
        ],
        "title": "书怀",
        "id": "a92b296e-c2bf-4305-a2e2-1248764c6d92"
    },
    {
        "author": "陆游",
        "paragraphs": [
            "清晨呼马出，驭吏请所之。",
            "锦城浩如海，我亦无与期。",
            "有花即入门，莫问主人谁。",
            "下马据胡床，傲睨忘诃讥。",
            "人言白头翁，胡为尚儿痴。",
            "老翁故不痴，借花发吾诗。",
            "诗句带花香，东风不敢吹。",
            "徘徊双蛱蝶，许汝鼻端知。"
        ],
        "title": "逰东郭赵氏园",
        "id": "b98a3072-9f7f-4342-937d-eed8fe6376fc"
    },
    {
        "author": "陆游",
        "paragraphs": [
            "歴尽人间行路难，老来要覔数年闲。",
            "供家米少因添鹤，买宅钱多为见山。",
            "池靣纹生风细细，花根土润雨斑斑。",
            "借舂乞火依邻里，剩酿村醪约往还。"
        ],
        "title": "卜居二首  其一",
        "id": "409621f4-6170-4d97-951b-efcb2ee0c2e8"
    },
    {
        "author": "陆游",
        "paragraphs": [
            "南浮七泽吊沉湘，西溯三巴掠夜郎。",
            "自信前缘与人薄，每求寛地寄吾狂。",
            "雪山水作中泠味，蒙顶茶如正焙香。",
            "傥有把茅端可老，不须辛苦念还乡。"
        ],
        "title": "卜居二首  其二",
        "id": "451e338b-921a-468e-8795-22dfcb5350f3"
    },
    {
        "author": "陆游",
        "paragraphs": [
            "春残马上意伥伥，纵辔微吟过数坊。",
            "绿树成帷连药市，清流如带绕毬场。",
            "城荒鼓角增悲壮，苑废云烟尚莽苍。",
            "堪笑年来向诗懒，还家古锦只空囊。"
        ],
        "title": "马上",
        "id": "b7a06df4-b171-4599-ba48-74ed19b0ada7"
    },
    {
        "author": "陆游",
        "paragraphs": [
            "平生胸中无滞留，旷然独与造物逰。",
            "天风驾我周宇县，夜半忽过江邉楼。",
            "楼前茫茫天地濶，万顷月浸空江秋。",
            "云阶无尘鸾鹤舞，玉笛裂石鱼龙愁。",
            "肺肝澄澈纳灏气，毛发惨栗临寒流。",
            "世间回首真一梦，谁能更念酬恩仇。"
        ],
        "title": "夜登江楼",
        "id": "ee6a4e22-9bae-43bc-a400-ca2f8fea2658"
    },
    {
        "author": "陆游",
        "paragraphs": [
            "早得虚名翰墨林，谢归忽已岁时侵。",
            "春郊射雉朝盘马，秋院焚香夜弄琴。",
            "病酒闭门常兀兀，哦诗袖手久愔愔。",
            "浮沉不是忘经世，后有仁人识此心。"
        ],
        "title": "书叹",
        "id": "cceb82b9-7e6e-4b63-8fee-6d35fe84cdc7"
    },
    {
        "author": "陆游",
        "paragraphs": [
            "北出升仙路少东，据鞍自笑老从戎。",
            "百年身世酣歌里，千古功名感慨中。",
            "天远仅分山髣髴，雾收初见日曈昽。",
            "横空我欲江湖去，谁借泠然御寇风。"
        ],
        "title": "三月一日府宴学射山",
        "id": "e083a4f7-a529-4257-86b6-79cbdddca0c6"
    },
    {
        "author": "陆游",
        "paragraphs": [
            "闲愁如飞雪，入酒即消融。",
            "好花如故人，一笑杯自空。",
            "流莺有情亦念我，柳邉尽日啼春风。",
            "长安不到十四载，酒徒往往成衰翁。",
            "九环宝带光照地，不如留君双颊红。"
        ],
        "title": "对酒",
        "id": "b364ee86-d6f6-47fa-b541-12ec1491cdde"
    },
    {
        "author": "陆游",
        "paragraphs": [
            "文书那得废哦诗，羞作群儿了事痴。",
            "付与后人评此老，一丘一壑过元规。"
        ],
        "title": "题直舍壁",
        "id": "58feb9f3-858b-41d9-937c-5af70ba9c380"
    },
    {
        "author": "陆游",
        "paragraphs": [
            "成都再见春事残，虽名闲官实不闲。",
            "门前车马閙如市，案上文檄高于山。",
            "有时投罅輙径出，略似齐客偷秦关。",
            "日斜仆夫已整驾，顾景欲驻愁嘲讪。",
            "岂知今朝有此乐，放浪一笑开衰颜。",
            "抽身黄尘乌帽底，得意翠木清泉间。",
            "褰裳危磴穷荦确，洗耳古涧听淙潺。",
            "岂惟顿觉宇宙广，政尔一散腰脚顽。",
            "似闻青城缥缈处，待我归缀仙官班。",
            "俊鹰解绦即万里，岂比倦翼方知还。"
        ],
        "title": "逰圜觉干明祥符三院至暮",
        "id": "bcd4f832-8eba-4243-8150-43cea8365bc6"
    },
    {
        "author": "陆游",
        "paragraphs": [
            "朱朱白白池台间，好风妍日开未残。",
            "我来覔醉苦草草，常恨不如花意闲。",
            "山鸡飞起乱花落，下上青林穿翠壑。",
            "世间动步即有拘，常恨不如禽意乐。",
            "人言功名恐不免，我愿徜徉娱岁晚。",
            "熟计滛书理白鱼，何如纵猎牵黄犬。",
            "成都四郊如砥平，安得双鞬驰出城。",
            "鞚飞尘起望不见，从骑寻我鸣鹘声。"
        ],
        "title": "逰合江园戏题",
        "id": "36967a80-6fac-4ec6-8a92-afc242dddc44"
    },
    {
        "author": "陆游",
        "paragraphs": [
            "石笋街西风景幽，醉眠万事付悠悠。",
            "倦逰我已七年客，促驾春无三日留。",
            "枝上蝶稀红药老，舍中蚕起绿桑柔。",
            "功名堕甑谁能问，羞作饥鹰夜掣鞲。"
        ],
        "title": "三月十六日作",
        "id": "d15d7372-8835-4460-b149-f0e1193e9c0b"
    },
    {
        "author": "陆游",
        "paragraphs": [
            "日日思归饱蕨薇，春来荠美忽忘归。",
            "传夸真欲嫌荼苦，自笑何时得瓠肥。"
        ],
        "title": "食荠三首  其一",
        "id": "cd4994fd-bc5f-4ee8-a5e2-be3033dca48e"
    },
    {
        "author": "陆游",
        "paragraphs": [
            "采采珍蔬不待畦，中原正味压莼丝。",
            "桃根择叶无虚日，直到开花如雪时。"
        ],
        "title": "食荠三首  其二",
        "id": "582a8cf0-f2b9-4e9f-bd22-5071c00dfd67"
    },
    {
        "author": "陆游",
        "paragraphs": [
            "小著盐酰助滋味，微加姜桂发精神。",
            "风炉歙钵穷家活，妙诀何曾肻授人。"
        ],
        "title": "食荠三首  其三",
        "id": "8440a1ee-1924-4548-be01-e1428c90834c"
    },
    {
        "author": "陆游",
        "paragraphs": [
            "箪瓢气已压膏梁，不傍朱门味更长。",
            "细看高人忘宠辱，始知吾辈可怜伤。",
            "巖扃勾漏新丹灶，香火匡庐古道场。",
            "剩欲与君坚此约，它年八十鬓眉苍。"
        ],
        "tags": [
            "庐山"
        ],
        "title": "次韵范文渊",
        "id": "d670b125-6c21-4f28-9fb1-00c25ec6a57b"
    },
    {
        "author": "陆游",
        "paragraphs": [
            "胸中磊落藏五兵，欲试无路空峥嵘。",
            "酒为旗鼓笔刀槊，势从天落银河倾。",
            "端溪石池浓作墨，烛光相射飞纵横。",
            "须臾收卷复把酒，如见万里烟尘清。",
            "丈夫身在要有立，逆虏运尽行当平。",
            "何时夜出五原塞，不闻人语闻鞭声。"
        ],
        "tags": [
            "战争",
            "豪迈",
            "书法",
            "志向",
            "抒怀"
        ],
        "title": "题醉中所作草书卷后",
        "id": "514aedce-716e-4c69-92de-0f01f3d084b7"
    },
    {
        "author": "陆游",
        "paragraphs": [
            "狂夫无计奈狂何，何况登临逸兴多。",
            "千叠雪山连滴博，一支春水入摩诃。",
            "吟余骑省霜侵鬓，钓罢玄真雨满蓑。",
            "逐冦榆关期尚远，不妨随处得婆娑。"
        ],
        "title": "登子城新楼遍至西园池亭",
        "id": "2be56162-13ed-4570-9f79-0c7c9efae840"
    },
    {
        "author": "陆游",
        "paragraphs": [
            "小疾深居不唤医，消摇更觉胜平时。",
            "痴人未害看周易，名士真须读楚辞。",
            "绿径风斜花片片，画廊人静雨丝丝。",
            "晚来顿觉清羸甚，自置篝炉煮粟糜。"
        ],
        "title": "小疾谢客",
        "id": "d792b23c-d298-4d46-88f5-03e53dd164b8"
    },
    {
        "author": "陆游",
        "paragraphs": [
            "随牒人间鬓欲疏，归耕且复补东隅。",
            "甑炊地碓新舂米，衣拆天吴旧绣图。",
            "有圃免烦官送菜，叩门翻喜吏徴租。",
            "不愁问字无来客，惟欠扬雄宅一区。"
        ],
        "title": "归耕",
        "id": "0c0c7d6e-b3d6-492f-a284-a889fcb540e4"
    },
    {
        "author": "陆游",
        "paragraphs": [
            "圣贤在世龙行天，出处何至为物牵。",
            "后人竞作驹伏辕，未死奄奄如九泉。",
            "郫孙公者山泽僊，巉巖玉骨寒入肩。",
            "哦诗调苦乱嘒蝉，燥墨瘦字丑不妍。",
            "诸公好之挽使前，六丁力尽山嶷然。",
            "奏书告老不待年，脱手径上岷山巅。",
            "吾侪一官自纠纒，俛首鞭箠不自怜。",
            "强欲作诗诵公贤，事伟辞卑难竝传。"
        ],
        "title": "闻孙巖老挂冠叹仰之余輙赋长句",
        "id": "bcfddb25-0435-44d1-8347-e1a470f9141c"
    },
    {
        "author": "陆游",
        "paragraphs": [
            "骥行千里亦何得，垂首伏枥终自伤。",
            "松阅千年弃涧壑，不如杀身扶明堂。",
            "士生抱材愿少试，誓取燕赵归君王。",
            "闭门高卧身欲老，闻鸡相蹴涕数行。",
            "正令吚嘤死床箦，岂若横身当战场。",
            "半酣浩歌声激烈，车轮百转盘愁肠。"
        ],
        "title": "松骥行",
        "id": "a6ad5b33-44b8-4591-bec2-e31f29a04bcf"
    },
    {
        "author": "陆游",
        "paragraphs": [
            "鹤料无多又扫空，今年真是浣花翁。",
            "放敎绿酒关身事，留得朱颜在镜中。",
            "挟弹园林芳径雨，投竿窗槛小溪风。",
            "痴顽自笑归何日，家在东吴更向东。"
        ],
        "title": "遣兴",
        "id": "48a20719-22d4-4047-bea7-9470176b0642"
    },
    {
        "author": "陆游",
        "paragraphs": [
            "小东门外曵笻枝，白葛乌纱自一奇。",
            "闲客逍遥无吏责，茂阴清润胜花时。",
            "茶经每向僧窗读，菰米仍于野艇炊。",
            "便觉眼邉归路近，镜湖禹庙见参差。"
        ],
        "title": "野意",
        "id": "fe8a2289-3a9f-40ea-a957-dd2255fba509"
    },
    {
        "author": "陆游",
        "paragraphs": [
            "平生喜登高，醉眼无疆界。",
            "北顾极幽并，东望夸海岱。",
            "喟然抚手叹，从古几成败。",
            "英雄如过鸟，城郭但遗块。",
            "今朝上黑塔，千里旷无碍。",
            "忽惊风霆掣，坐觉天地晦。",
            "急雨挟龙腥，溽暑为摧壊。",
            "皇天念蟠郁，令我寄一快。",
            "那知书生狂，自倚心眼大。",
            "更思驻潼关，黄河看如带。"
        ],
        "title": "雨中登安福寺塔",
        "id": "c88372f4-7862-451d-8bd6-b51650e7ff8c"
    },
    {
        "author": "陆游",
        "paragraphs": [
            "纵辔江皋送夕晖，谁家井臼映荆扉。",
            "隔篱犬吠窥人过，满箔蚕饥待叶归。",
            "世态十年看烂熟，家山万里梦依稀。",
            "躬耕本是英雄事，老死南阳未必非。"
        ],
        "title": "过野人家有感",
        "id": "fd926259-2e88-4da4-9b5d-138dd573be38"
    },
    {
        "author": "陆游",
        "paragraphs": [
            "借鉏㔉药喜微香，汲井浇花趁晚凉。",
            "胸次何曾横一物，尊前尚欲笑千场。",
            "锦江秋雨芙蓉老，笠泽春风杜若芳。",
            "归去自佳留亦乐，梦中何处是吾乡。"
        ],
        "title": "幽居晚兴",
        "id": "0371053c-c2b2-424e-859f-c7d2f70f95dd"
    },
    {
        "author": "陆游",
        "paragraphs": [
            "簁雨云低未放晴，闭门作病忆闲行。",
            "摄衣丈室参耆宿，曵杖长廊唤弟兄。",
            "饱饭即知吾事了，免官初觉此身轻。",
            "归来更欲夸妻子，学煮云堂芋糁羮。"
        ],
        "title": "饭保福",
        "id": "29c95daf-1e01-4bc8-ae11-b1bb15c9aacd"
    },
    {
        "author": "陆游",
        "paragraphs": [
            "拂剑当年气吐虹，喑呜坐觉朔庭空。",
            "早知壮志成痴绝，悔不藏名万衲中。"
        ],
        "title": "观华严阁僧斋",
        "id": "2f4eb066-a653-4b28-bf53-145fc864cd14"
    },
    {
        "author": "陆游",
        "paragraphs": [
            "楚泽巴山岁岁忙，今年睡足向禅房。",
            "只知闲味如茶永，不放羁愁似草长。",
            "架上汉书那复看，床头周易亦相忘。",
            "客来拈起清谈麈，且破西窗半篆香。"
        ],
        "title": "闲中偶题二首  其一",
        "id": "08b69d7a-681b-4d47-96dc-aaec34b3af38"
    },
    {
        "author": "陆游",
        "paragraphs": [
            "久矣云衢敛羽翰，退飞更觉一枝安。",
            "七千里外新闲客，十五年前旧史官。",
            "花底清歌春载酒，江邉明月夜投竿。",
            "痴顽直为多更事，莫怪胸怀扺死寛。"
        ],
        "title": "闲中偶题二首  其二",
        "id": "966d7b56-1271-4a58-b35d-5fb0b0552281"
    },
    {
        "author": "陆游",
        "paragraphs": [
            "五十忽过二，流年消壮心。",
            "避人便小疾，移竹喜微阴。",
            "洗瓮闲篘酒，焚香静斵琴。",
            "镜中青鬓在，切莫遣愁侵。"
        ],
        "title": "病中戏书三首  其一",
        "id": "2da31f7a-2516-4145-9167-9d22611cdcde"
    },
    {
        "author": "陆游",
        "paragraphs": [
            "微疾饯余灾，时须药裹开。",
            "禽惊杵声去，蜂认蜜香来。",
            "闭户知长日，全生幸散材。",
            "晚凉幽兴动，彊到竹边回。"
        ],
        "title": "病中戏书三首  其二",
        "id": "9f592cac-2bb0-480a-833a-880c7a38ad2e"
    },
    {
        "author": "陆游",
        "paragraphs": [
            "食笋动衰疾，清羸逾两旬。",
            "药囊随卧起，诗句杂吟呻。",
            "架足书籖蠧，窗凝酒榼尘。",
            "免从官乞假，且喜是闲身。"
        ],
        "title": "病中戏书三首  其三",
        "id": "568ba713-256e-4f86-8851-93a54874785d"
    },
    {
        "author": "陆游",
        "paragraphs": [
            "病骨支离纱帽寛，孤臣万里客江干。",
            "位卑未敢忘忧国，事定犹须待阖棺。",
            "天地神灵扶庙社，京华父老望和銮。",
            "出师一表通今古，夜半挑灯更细看。"
        ],
        "tags": [
            "爱国",
            "励志",
            "忧国忧民",
            "古诗三百首",
            "壮志难酬",
            "宋诗"
        ],
        "title": "病起书怀二首  其一",
        "id": "0442ddf3-6470-474a-acae-a2ba4ea8b10a"
    },
    {
        "author": "陆游",
        "paragraphs": [
            "酒酣看剑凛生风，身是天涯一秃翁。",
            "扪蝨剧谈空自许，闻鸡浩叹与谁同。",
            "玉关岁晚无来使，沙苑春生有去鸿。",
            "人寿定非金石永，可令虚死蜀山中。"
        ],
        "title": "病起书怀二首  其二",
        "id": "0f13dd6b-ca9b-4687-9c36-ed2c65c479c9"
    },
    {
        "author": "陆游",
        "paragraphs": [
            "素璧徐升天宇闲，连峰积雪苍茫间。",
            "楼台是处可见月，无此巉巉群玉山。"
        ],
        "title": "寺楼月夜醉中戏作三首  其一",
        "id": "a2634841-b2c5-4e78-87ce-80b22dff439d"
    },
    {
        "author": "陆游",
        "paragraphs": [
            "水精盏映碧琳腴，月下泠泠看似无。",
            "此酒定从何处得，判知不是文君垆。"
        ],
        "title": "寺楼月夜醉中戏作三首  其二",
        "id": "439cd7d6-3a5a-436c-b87a-fa5dd6b5d6e9"
    },
    {
        "author": "陆游",
        "paragraphs": [
            "海山缥缈玉真妃，贪看冰轮不肻归。",
            "楼上三更风露冷，旋围步障换罗衣。"
        ],
        "title": "寺楼月夜醉中戏作三首  其三",
        "id": "3fb0e7cb-d545-448c-9714-7cda1eeffb5f"
    },
    {
        "author": "陆游",
        "paragraphs": [
            "五门路，四月乳鸦啼绿树。",
            "闲逰但喜日初长，薄暑始知春已去。",
            "楼头风高舞双旗，画角声中日还暮。",
            "马蹄特特无断时，老尽行人路如故。"
        ],
        "title": "晚过五门",
        "id": "57c56ed1-a862-4b5a-9aa8-d8ee808ca8b0"
    },
    {
        "author": "陆游",
        "paragraphs": [
            "莫笑躬耕老蜀山，也胜菜把仰园官。",
            "唤回痴梦尘机息，空尽闲愁酒地寛。",
            "无复短衣随李广，但思微雨过蘓端。",
            "十年世事茫如海，输与闲人静处看。"
        ],
        "title": "躬耕",
        "id": "4a3287ff-d6b1-4569-ac7b-c53ef59d0115"
    },
    {
        "author": "陆游",
        "paragraphs": [
            "老病愁趋画戟门，天教高卧浣花村。",
            "山林独往杂屠钓，世界皆空谁怨恩。",
            "千卷蠧书忘岁月，一尊浊酒信干坤。",
            "兴来倚杖清江上，断角踈钟正敛昏。"
        ],
        "title": "晚兴",
        "id": "92e3dc9b-b8e0-4e26-a47f-464e00b8adff"
    },
    {
        "author": "陆游",
        "paragraphs": [
            "少时酒隐东海濵，结交尽是英豪人。",
            "龙泉三尺动牛斗，阴符一编役鬼神。",
            "客逰山南夜望气，颇谓王师当入秦。",
            "欲倾天上河汉水，尽洗关中战士尘。",
            "那知一旦事大缪，骑驴剑阁霜毛新。",
            "却将覆氊草檄手，小诗点缀西州春。",
            "素心虽愿老巖壑，大义未敢忘君臣。",
            "鸡鸣酒解不成寐，起坐肝胆空轮囷。"
        ],
        "title": "夏夜大醉醒后有感",
        "id": "36b1edda-460f-4246-b7b3-cdaac8375d71"
    },
    {
        "author": "陆游",
        "paragraphs": [
            "零露中宵湿绿苔，江郊纵饮亦荒哉。",
            "引杯快似黄河泻，落笔声如白雨来。",
            "纎指醉听筝柱促，长檠时看烛花摧。",
            "头颅自揣应虚死，马上长歌寄此哀。"
        ],
        "title": "合江夜宴归马上作",
        "id": "92f7e0bd-cef1-473f-a8d8-d3c2a9847ba2"
    },
    {
        "author": "陆游",
        "paragraphs": [
            "慵养金丹换鬓须，微霜正要称清癯。",
            "平生风露充蝉腹，到处云山寄鹤躯。",
            "道室焚香勤守白，虚窗点易静研朱。",
            "自知世事难谐偶，不待幽人夜见呼。"
        ],
        "title": "斋居书事",
        "id": "26f0f24b-fdb4-42ac-8c29-eeaffdb921ce"
    },
    {
        "author": "陆游",
        "paragraphs": [
            "苦爱幽窗午梦长，此中与世暂相忘。",
            "华山处士如容见，不覔仙方觅睡方。"
        ],
        "title": "午梦",
        "id": "61283e36-3fdc-4e4e-b605-b39da54911b2"
    },
    {
        "author": "陆游",
        "paragraphs": [
            "雨过荒池藻荇香，月明如水浸胡床。",
            "天公作意怜羁客，乞与今年一夏凉。"
        ],
        "title": "江渎池纳凉",
        "id": "f679ef7f-72fc-42f2-ad1f-2f275e57273c"
    },
    {
        "author": "陆游",
        "paragraphs": [
            "屏居无俗事，薄暮行溪园。",
            "断续风蝉噪，俯仰露叶翻。",
            "月出照西壁，参差见簷痕。",
            "新沐懒不栉，清冷入发根。",
            "临流挥羽扇，对月倾芳尊。",
            "寄谢南昌尉，何必隐市门。"
        ],
        "title": "晚步",
        "id": "14bf827a-6303-4116-b307-5cb54cf08e73"
    },
    {
        "author": "陆游",
        "paragraphs": [
            "造物困豪杰，意将使有为。",
            "功名未足言，或作出世资。",
            "姚公勇冠军，百战起西陲。",
            "天方覆中原，殆非一木支。",
            "脱身五十年，世人识公谁。",
            "但惊山泽间，有此熊豹姿。",
            "我亦志方外，白头未逢师。",
            "年来幸废放，傥遂与世辞。",
            "从公逰五岳，稽首餐灵芝。",
            "金骨换绿髓，欻然松杪飞。"
        ],
        "title": "姚将军靖康初以战败亡命建炎中下诏求之不可得后五十年乃从吕洞賔刘高尚往来名山有见之者予感其事作诗寄题青城山上清宫壁间将军傥见之乎",
        "id": "3ea6b0b4-ad49-4b12-adfa-91eec829e9a4"
    },
    {
        "author": "陆游",
        "paragraphs": [
            "表里山河古帝京，一时力尽固当平。",
            "千门未报甘泉火，万耦方观渭上耕。",
            "前日已传天狗堕，今年寕许佛貍生。",
            "会须一洗儒酸态，猎罢南山夜下营。"
        ],
        "title": "客自鳯州来言岐雍间事怅然有感",
        "id": "75b6f913-021a-4b93-8995-033cc7b6b444"
    },
    {
        "author": "陆游",
        "paragraphs": [
            "绿波画桨浣花船，清簟疏帘角黍筵。",
            "一幅葛巾林下客，百壶春酒饮中仙。",
            "散怀丝管繁华地，寄傲江湖浩荡天。",
            "浮世升沉何足计，丹成碧落珥貂蝉。"
        ],
        "title": "席上作",
        "id": "2ae6fa2e-24e3-45e4-aa30-8af339ca09f7"
    },
    {
        "author": "陆游",
        "paragraphs": [
            "凉榭闲拈玉笛吹，十年疏放负明时。",
            "沟中木断谁曾问，空里蓬征自不知。",
            "金井梧桐生昼寂，绿池苹藻弄风漪。",
            "人生行乐从来事，此理何须更细推。"
        ],
        "title": "水亭偶题",
        "id": "500a20ce-caf0-4b4d-9c90-57b694294bdf"
    },
    {
        "author": "陆游",
        "paragraphs": [
            "苦热厌城市，初夜临江湍。",
            "风从西山来，颇带积雪寒。",
            "堰声静尤壮，喷薄如急滩。",
            "顿远车马喧，更觉衣裳单。",
            "断岸吐缺月，恨不三更看。",
            "且随萤火归，城扉欲横关。"
        ],
        "title": "避暑江上",
        "id": "f8e81a43-4317-4c13-92ff-a36872827e64"
    },
    {
        "author": "陆游",
        "paragraphs": [
            "云母屏薄望如空，水精帘疏不碍风。",
            "美人独立何所似，白玉芙蕖秋水中。",
            "素绡细织冰蚕缕，清寒不受人间暑。",
            "晚来浴罢绿窗闲，自把新诗教鹦鹉。"
        ],
        "title": "夏白纻  其一",
        "id": "2036a673-95d1-4ee2-af3b-ad38baba1e2d"
    },
    {
        "author": "陆游",
        "paragraphs": [
            "翔鸾矫矫离风尘，眼明见此绝代人。",
            "纱窗弄笔消永日，临得黄庭新逼真。",
            "飞楼缥缈今何夕，月与玉人同一色。",
            "下帘不为九霄寒，自要玲珑看团璧。"
        ],
        "title": "夏白纻  其二",
        "id": "40cfaebd-409b-4aa4-9c82-b3185bd57065"
    },
    {
        "author": "陆游",
        "paragraphs": [
            "暑雨萧萧滴夜长，晓窗探借九秋凉。",
            "金荷浅酌闲传酒，银叶无烟静炷香。",
            "舒雁且为賖死计，鸣鸠便欲策勲忙。",
            "散人亦未全无事，枕籍琴书满一床。"
        ],
        "title": "久旱忽大雨凉甚小饮醉眠觉而有作",
        "id": "9542edd6-b505-4730-aaf7-59bb0fdae107"
    },
    {
        "author": "陆游",
        "paragraphs": [
            "睡起东窗照眼明，朝阳烂漫作新晴。",
            "已闻雨断空阶滴，更觉风从细葛生。",
            "蛱蝶飞来停酒榼，石榴飘落糁棋枰。",
            "四时好处闲方觉，不枉今年住锦城。"
        ],
        "title": "明日开霁益凉复得长句",
        "id": "8d6711c1-f376-4797-af4e-492d4b31a9f5"
    },
    {
        "author": "陆游",
        "paragraphs": [
            "海东小冦辜覆冒，敢据神州窃名号。",
            "幅员万里宋干坤，五十一年仇未报。",
            "煌煌艺祖中天业，东都实宅神明隩。",
            "即今犬豕穴宫殿，安得旄头下除扫。",
            "宝玉大弓久不获，臣子义敢忘巨盗。",
            "景灵太庙威神在，北乡恸哭犹可告。",
            "壮士方当弃躯命，书生讵忍开和好。",
            "孤臣白首困西南，有志不伸空自悼。"
        ],
        "title": "夜读东京记",
        "id": "40657450-28ac-4e4a-8680-68cdca17f6be"
    },
    {
        "author": "陆游",
        "paragraphs": [
            "青鬓当时映绿衣，尧功曾预记巍巍。",
            "玄都春老人何在，华表天高鹤未归。",
            "流辈凋疏情话少，年光迟暮壮心违。",
            "倚楼不用悲身世，倦鹢无风亦退飞。"
        ],
        "title": "感事",
        "id": "e687a3dd-5ac5-4955-95eb-e345e5655c59"
    },
    {
        "author": "陆游",
        "paragraphs": [
            "三代藏宝器，世守参河图。",
            "埋湮则已矣，可使列市区。",
            "文章有废兴，盖与治乱符。",
            "庆歴嘉祐间，和气扇大鑪。",
            "数公实主盟，浑灏配典谟。",
            "开辟始欧王，菑畬逮曾蘓。",
            "大驾初渡江，中原皆荒芜。",
            "吾犹及故老，清夜陪坐隅。",
            "论文有脉络，千古著不诬。",
            "俯仰四十年，绿发霜蓬枯。",
            "孤生尊所闻，秉节不敢渝。",
            "久幽士固有，速售理则无。",
            "世方乱珉玉，吾其老江湖。"
        ],
        "title": "书叹",
        "id": "1195552f-feb9-4c01-9df5-afe10185f619"
    },
    {
        "author": "陆游",
        "paragraphs": [
            "睡味清酣鼻息轻，碧幮文簟喜凉生。",
            "片云过处失帘影，急雨来时闻瓦声。",
            "索虏尚凭三辅险，散关未下九天兵。",
            "白头漫倚诗豪在，手掣鲸鱼意未平。"
        ],
        "title": "睡起",
        "id": "4527c635-1340-4153-bacb-43cee572651f"
    },
    {
        "author": "陆游",
        "paragraphs": [
            "江风吹雨暗衡门，手碾新茶破睡昏。",
            "小饼戏龙供玉食，今年也到浣花村。"
        ],
        "title": "饭罢碾茶戏书",
        "id": "1c308f53-844c-4ee8-9b7f-e7f481adfa9b"
    },
    {
        "author": "陆游",
        "paragraphs": [
            "神逰忽到云台宫，太华彩翠明秋空。",
            "曲廊下阚白莲沼，小阁正对青萝峰。",
            "林间突兀见古碣，云外缥缈闻疏钟。",
            "褐衣纱帽瘦如削，遗像恐是希夷翁。",
            "穷搜未遍忽惊觉，半窗朝日初曈昽。",
            "却思巉然五千仞，可使常堕战尘中。",
            "小臣昧死露肝鬲，愿扈銮驾临崤潼。",
            "何当真过此山下，百尺嫋嫋龙旗风。"
        ],
        "title": "梦逰山水奇丽处有古宫观云云台观也",
        "id": "638a679a-ccfe-4bdf-80a6-e4c1699d458f"
    },
    {
        "author": "陆游",
        "paragraphs": [
            "黄鹄飞鸣未免饥，此身自笑欲何之。",
            "闭门种菜英雄老，弹铗思鱼富贵迟。",
            "生拟入山随李广，死当穿冢近要离。",
            "一樽彊醉南楼月，感慨长吟恐过悲。"
        ],
        "title": "月下醉题",
        "id": "30dc0fb4-8529-45a7-907c-aa11d5b614a9"
    },
    {
        "author": "陆游",
        "paragraphs": [
            "悲歌流涕遣谁听，酒隐人间已半生。",
            "但恨见疑非节侠，岂忘小忍就功名。",
            "江湖舟楫行安在，燕赵风尘久未平。",
            "饮罢别君擕剑起，试横云海剪长鲸。"
        ],
        "title": "野外剧饮示坐中",
        "id": "122ddb75-9c2e-4239-a514-545750f45e42"
    },
    {
        "author": "陆游",
        "paragraphs": [
            "君不见太傅晚岁具海舟，归欲极意东山逰。",
            "翰林偶脱夜郎讁，大醉赋诗黄鹤楼。",
            "两公穷达何足道，同是逸气横清秋。",
            "我无一事行万里，青山白云聊散愁。",
            "有酒不换西凉州，无酒不典鹔鹴裘。",
            "不作王猛傲晲坐扪蝨，不作甯戚悲歌起饭牛。",
            "五云覆鼎金丹熟，笙鹤飘然戏十洲。"
        ],
        "title": "与青城道人饮酒作",
        "id": "c7bd13bb-fc60-48c0-950a-22a7a1c414df"
    },
    {
        "author": "陆游",
        "paragraphs": [
            "铜壶阁上看明月，身在千寻白银阙。",
            "十年肺渇今夕平，皓然胸次堆冰雪。",
            "恨无僊掌出云表，更取坠露和玉屑。",
            "夜阑三叹下危梯，明日人间火云热。"
        ],
        "title": "铜壶阁望月",
        "id": "39bc2f20-68ef-4c2e-bc16-1bc7c3094495"
    },
    {
        "author": "陆游",
        "paragraphs": [
            "九渊龙起跨苍茫，聊为西州洗亢阳。",
            "晓看空濛知岁稔，夜闻点滴觉心凉。",
            "纱幮不下蚊蝇静，焙火微温书画香。",
            "睡足何须云梦泽，如雷鼻息撼邻墙。"
        ],
        "title": "连日得雨凉甚有作",
        "id": "0765c55f-e729-4132-83cc-9217fdcbcd33"
    },
    {
        "author": "陆游",
        "paragraphs": [
            "我亦从来薄世缘，偶然采药到西川。",
            "慵追万里骑鲸客，且伴千年化鹤僊。",
            "金鼎养丹暾海日，玉壶取酒醉江天。",
            "朝来坐待方平久，读尽黄庭内外篇。"
        ],
        "title": "待青城道人不至",
        "id": "38150a57-83b5-4cfc-a4e0-c0c65d90abd7"
    },
    {
        "author": "陆游",
        "paragraphs": [
            "我友剑侠非常人，袖中青蛇生细鳞。",
            "腾空顷刻已千里，手决风云惊鬼神。",
            "荆轲专诸何足数，中夜入燕特起舞。",
            "一身独报万国仇，归告昌陵泪如雨。"
        ],
        "title": "剑客行",
        "id": "15002504-2f56-41e3-836d-7ec4a993b586"
    },
    {
        "author": "陆游",
        "paragraphs": [
            "宣华辇路牧牛羊，摩诃龙池草茫茫。",
            "宫殿犂尽余缭墙，南风远吹禾黍香。",
            "草间白骨横秋霜，何由唤起釂一觞。",
            "痴人走死声利场，我独感此惜流光。",
            "苹花开时风榭凉，美人缥缈如鸾翔。",
            "尧年舜日乐未央，非子之故为谁狂。"
        ],
        "title": "夜宴即席作",
        "id": "e52e6de2-e02f-4aa4-950d-0cb18fe59fe1"
    },
    {
        "author": "陆游",
        "paragraphs": [
            "雨足陂塘溢，庭空草树荒。",
            "衰年愁客路，野寺憩衣囊。",
            "蛙吹喧孤枕，蚊雷动四廊。",
            "青灯照无寐，寂寞数更长。"
        ],
        "title": "宿沱江弥勒院",
        "id": "d5c73d2c-3467-4886-8d09-57ad10f7d80c"
    },
    {
        "author": "陆游",
        "paragraphs": [
            "学射山前宿雨收，篮舆咿轧自生愁。",
            "得闲何惜倾家醸，渐老真须秉烛逰。",
            "道废尚书犹乞米，时来校尉亦封侯。",
            "自怜白首能豪在，车辙何因遍九州。"
        ],
        "title": "学射道中感事",
        "id": "c30aee25-dfc9-4a36-9ea0-0439503fc2ca"
    },
    {
        "author": "陆游",
        "paragraphs": [
            "走遍人间鬓尚青，尔来乐事满余龄。",
            "傍潭秋爽鉏甘菊，登岳春暄采茯苓。",
            "闲倚松萝论剑术，静临窗几勘丹经。",
            "严光本是逃名者，安用天文动客星。"
        ],
        "title": "逰学射观次壁间诗韵",
        "id": "ce9798ac-133d-40a3-8512-0fec3e5cd83a"
    },
    {
        "author": "陆游",
        "paragraphs": [
            "触热真疑堕火灰，雨如飞镞亦佳哉。",
            "空江鱼鼈从龙起，平野雷霆拥马来。",
            "正怪横吹屋茅尽，俄闻下击涧松摧。",
            "晚来日漏风犹急，卧看柴扉阖复开。"
        ],
        "title": "升僊桥遇风雨大至憩小店",
        "id": "dcfc8a73-d53a-4356-bd16-54d8106d10a7"
    },
    {
        "author": "陆游",
        "paragraphs": [
            "成都六月天大风，发屋动地声势雄。",
            "黑云崔嵬行风中，凛如鬼神寒虚空。",
            "霹雳迸火射地红，上帝有命起伏龙。",
            "龙尾不卷曵天东，壮哉雨点车轴同。",
            "山摧江溢路不通，连根拔出千尺松。",
            "未言为人作年丰，伟观一洗芥蒂胸。"
        ],
        "title": "龙挂",
        "id": "3d0fdd27-5bf0-4b41-95a5-89a429245109"
    },
    {
        "author": "陆游",
        "paragraphs": [
            "射虎将军老不侯，尚能豪纵醉江楼。",
            "笙歌杂沓娱清夜，风露高寒接素秋。",
            "少日壮心轻玉塞，暮年幽梦堕沧洲。",
            "人间清绝沅湘路，常笑灵均作许愁。"
        ],
        "title": "芳华楼夜宴",
        "id": "227a21d8-1c06-4683-9c2b-f227b8d33135"
    },
    {
        "author": "陆游",
        "paragraphs": [
            "老子从来薄宦情，不辞落魄锦官城。",
            "生前犹著几两屐，身后更须千载名。",
            "楼外雪山森晓色，井邉风叶战秋声。",
            "一尊尚有临卭酒，却为无忧得细倾。"
        ],
        "title": "遣兴",
        "id": "75c1f624-445a-40a9-996c-6fa91c83f47f"
    },
    {
        "author": "陆游",
        "paragraphs": [
            "朝斗真人有旧祠，追凉老子曳笻枝。",
            "从来步月难为客，此夕听琴合有诗。",
            "竹院沉沉闻漏永，玉绳耿耿看星移。",
            "慇懃更作重来约，迨及冰轮未缺时。"
        ],
        "title": "六月九日夜步月至朝真观",
        "id": "5ee47747-dae7-4e09-a73e-874c1e654779"
    },
    {
        "author": "陆游",
        "paragraphs": [
            "身逰碧海跨鲸鱼，心似寒冰贮玉壶。",
            "衣湿三更清露坠，眼明万里片云无。",
            "横空孤鹤曾相识，散发飞仙定可呼。",
            "老向人间无复意，逝将从此谒清都。"
        ],
        "title": "十日夜月中马上作",
        "id": "28494d05-651f-4615-921e-91abc23d981e"
    },
    {
        "author": "陆游",
        "paragraphs": [
            "百岁纷纷易白头，一年鼎鼎又清秋。",
            "壮心空似骥伏枥，病骨敢怀狐首丘。",
            "屠钓论交成酒隐，山林高卧得天逰。",
            "莫悲晚节功名误，即死犹堪赠醉侯。"
        ],
        "title": "百岁",
        "id": "b312e116-2de0-4fa0-8c68-7988839aaceb"
    },
    {
        "author": "陆游",
        "paragraphs": [
            "泽畔元非慕独醒，散人一饮费经营。",
            "也知世少蘓司业，安得官如阮步兵。",
            "醉著面颜惊少壮，浇余胸次失峥嵘。",
            "更阑莫厌残灯火，卧听空廊络纬声。"
        ],
        "title": "独饮醉卧比觉已夜半矣戏作此诗",
        "id": "1b38629e-1834-47f2-aa9f-b6123dc488df"
    },
    {
        "author": "陆游",
        "paragraphs": [
            "少年曾缀紫宸班，晚落危途九折艰。",
            "罪大初闻收郡印，恩寛俄许领家山。",
            "羁鸿但自思烟渚，病骥寕容著帝关。",
            "回首觚棱渺何处，从今常寄梦魂间。"
        ],
        "title": "蒙恩奉祠桐柏",
        "id": "63a79a33-dd91-4854-9cf0-c9f594aae1ff"
    },
    {
        "author": "陆游",
        "paragraphs": [
            "榆枋正复异鹏飞，等是垂头受馽鞿。",
            "坐客笑谈嘲远志，故人书札寄当归。",
            "醉思莼菜黏篙滑，馋忆鲈鱼坠钓肥。",
            "谁遣贵人同此感，夜来风月梦苔矶。"
        ],
        "title": "和范待制月夜有感",
        "id": "257e0df9-3a63-418d-8591-c7c8bdce6457"
    },
    {
        "author": "陆游",
        "paragraphs": [
            "策策桐飘已半空，啼螀渐觉近房栊。",
            "一生不作牛衣泣，万事从渠马耳风。",
            "名姓已甘黄纸外，光阴全付绿尊中。",
            "门前剥啄谁相覔，贺我今年号放翁。"
        ],
        "title": "和范待制秋兴三首  其一",
        "id": "a85f9c24-afa6-4fb8-98f7-8da92743699b"
    },
    {
        "author": "陆游",
        "paragraphs": [
            "睡脸余痕印枕纹，秋衾微润覆炉熏。",
            "井桐摇落先霜尽，衣杵凄凉带月闻。",
            "佛屋纱灯明小像，经奁鱼蠧蚀真文。",
            "身如病骥惟思卧，谁许能空万马群。"
        ],
        "title": "和范待制秋兴三首  其二",
        "id": "3a493077-73fb-4611-a1b3-7abddcc5a6be"
    },
    {
        "author": "陆游",
        "paragraphs": [
            "山泽沉冥气尚豪，鬓丝未遽叹萧骚。",
            "已忘海运鲲鹏化，那计风微燕雀高。",
            "万里客魂迷楚峡，五更归梦隔胥涛。",
            "故知有酒当勤醉，自古寕闻死可逃。"
        ],
        "title": "和范待制秋兴三首  其三",
        "id": "3f9a22a1-f192-4a57-aae0-4592dac6669d"
    },
    {
        "author": "陆游",
        "paragraphs": [
            "闲窗贝叶对旁行，不觉城笳报夕阳。",
            "嗜酒步兵犹未达，拂衣司諌亦成忙。",
            "室无摩诘持花女，囊有婆娑等价香。",
            "欲与众生共安隐，秋来梦不到鲈乡。"
        ],
        "title": "和范待制秋日书怀二首游自七月病起蔬食止酒故诗中及之  其一",
        "id": "b203aeb3-7686-4a02-a612-687fda1df060"
    },
    {
        "author": "陆游",
        "paragraphs": [
            "故人无字寄相思，敢向穷途怨不知。",
            "老病已全惟欠死，贪嗔虽断尚余痴。",
            "数茎雪鬓江湖远，九转金丹日月迟。",
            "畬粟山苗俱可饱，明年东去隐峨眉。"
        ],
        "title": "和范待制秋日书怀二首游自七月病起蔬食止酒故诗中及之  其二",
        "id": "c2cf0653-3e8b-4040-9d1e-840ebd195c12"
    },
    {
        "author": "陆游",
        "paragraphs": [
            "肩舆适青郊，飞屐登翠麓。",
            "余霜未泫瓦，晨日初挂木。",
            "推门覔黄冠，避客似奔鹿。",
            "虽无与晤言，清坐意亦足。",
            "岂知逢此士，旷度超世俗。",
            "欣然同一笑，齿頬粲冰玉。",
            "探囊赠奇草，甘香胜芎菊。",
            "试临清镜照，衰颜森已绿。",
            "出门恣幽讨，老仙有遗躅。",
            "丹灶虽已空，药丸遍山谷。",
            "嗟予迫迟暮，冠盖厌追逐。",
            "结茅远人境，此计亦已熟。",
            "若人真我友，玉字当共读。",
            "客来不知处，鸡犬望云屋。"
        ],
        "title": "逰学射山遇景道人",
        "id": "6112cbf2-2150-4cba-aac1-dfbfe6a614bc"
    },
    {
        "author": "陆游",
        "paragraphs": [
            "冬夜走马城东回，追风逐电何雄哉。",
            "五门鼓动灯火閙，意气忽觉如章台。",
            "归来脱靴靴满霜，月明如水浸野堂。",
            "梅花满手不可负，催炽兽炭传清觞。",
            "书生所怀未易料，会与君王扫燕赵。",
            "只愁渐老不禁寒，卧载辎车君勿笑。"
        ],
        "title": "城东醉归深夜复呼酒作此诗",
        "id": "3beaa535-f1eb-4e64-8b3e-62f165a2ad89"
    },
    {
        "author": "陆游",
        "paragraphs": [
            "十年学剑勇成癖，腾身一上三千尺。",
            "术成欲试酒半酣，直蹑丹梯削青壁。",
            "青壁一削平无踪，浩歌却过莲花峰。",
            "世人仰视那得测，但怪雪刃飞秋空。",
            "老胡畏诛奉约束，假息渔阳连上谷。",
            "愿闻下诏遣材官，耻作腐儒长碌碌。"
        ],
        "title": "融州寄松纹剑",
        "id": "e408593e-7764-46be-aebc-c54bcf454344"
    },
    {
        "author": "陆游",
        "paragraphs": [
            "岁晚城隅车马稀，偷闲聊得掩荆扉。",
            "征蓬满野风霜苦，多稼连云雁鹜肥。",
            "报国有心空自信，结茅无地竟安归。",
            "浣花道上人谁识，华表千年老令威。"
        ],
        "title": "岁晚",
        "id": "2dcee1da-37cf-4897-8f6f-1fd2ad52a0ab"
    },
    {
        "author": "陆游",
        "paragraphs": [
            "玉京清都奉紫皇，赤明开皇刧茫茫。",
            "有路坦如驰康庄，惜哉背之趋死乡。",
            "绛陵朱儿朝吐光，森然箭镞攅玉床。",
            "洁斋山栖祓不祥，朝餐夕食芝术香。",
            "缥囊蘂笈出秘方，日精月华炼阴阳。",
            "炉开沐浴时日良，清夜玉杵闻琳房。",
            "服之刀圭换肝肠，三十六帝参翺翔。",
            "下视一笑争夺塲，累累枯冢压北邙。"
        ],
        "title": "玉京行",
        "id": "401333cb-3e71-42f8-9771-4a2af242126f"
    },
    {
        "author": "陆游",
        "paragraphs": [
            "久坐意不怿，掩卷聊出逰。",
            "一笻吾事足，安用车与驺。",
            "浮生了无根，両踵蹋百州。",
            "常忆航巨海，银山卷涛头。",
            "一日新雨霁，微茫见流求。",
            "西行亦足快，纵猎南山秋。",
            "腾身刺猛虎，至今血溅裘。",
            "命薄每自笑，校尉略已侯。",
            "短剑隐市尘，浩歌醉江楼。",
            "颇疑屠博中，可与共奇谋。",
            "丈夫等一死，灭贼报国仇。",
            "徙倚万里桥，寒日堕前洲。"
        ],
        "title": "步出万里桥门至江上",
        "id": "39e0b470-a9a4-4672-94d3-7c8aa1d78b03"
    },
    {
        "author": "陆游",
        "paragraphs": [
            "院荒有古意，僧少无人声。",
            "徘徊楠阴下，赏此落日明。",
            "著书亦何急，寂寞身后名。",
            "今年复止酒，歌舞陈空觥。",
            "不如且消摇，出门随意行。",
            "看竹入废园，望江上高城。",
            "纎纎素月出，霭霭苍烟横。",
            "此夕当复奇，缑山吹玉笙。"
        ],
        "title": "晚步",
        "id": "11f5ecec-9065-40b6-8db6-c6b615746684"
    },
    {
        "author": "陆游",
        "paragraphs": [
            "微阴寒不力，破腊春暗动。",
            "林梢报梅白，水际闻鸟哢。",
            "羁鸿渐整翮，一一劳目送。",
            "应怜飞蓬客，犹作浣花梦。",
            "平生江淮间，裘马事豪纵。",
            "岂知老畏死，斋钵受蔬供。",
            "忍馋每自笑，小饮未敢痛。",
            "何以慰寂寥，卧听压春瓮。"
        ],
        "title": "数日寒顿减颇有春意感怀赋短歌",
        "id": "b3231576-5b54-4fab-b90d-706b74208c67"
    },
    {
        "author": "陆游",
        "paragraphs": [
            "春愁茫茫塞天地，我行未到愁先至。",
            "满眼如云忽复生，寻人似疟何由避。",
            "客来劝我飞觥筹，我笑谓客君罢休。",
            "醉自醉倒愁自愁，愁与酒如风马牛。"
        ],
        "title": "春愁",
        "id": "f773efe8-ab84-495f-b82d-f7e8a9860d43"
    },
    {
        "author": "陆游",
        "paragraphs": [
            "征尘十载暗戎衣，虚负名山采药期。",
            "少日覆氊曾草檄，即今横槊尚能诗。",
            "昏昏杀气秋登陇，飒飒飞霜夜出师。",
            "会有英豪能共此，镜中未用叹吾衰。"
        ],
        "title": "岁暮感怀",
        "id": "5d14d4d3-bc8f-4fd8-a013-2bfbd3287575"
    },
    {
        "author": "陆游",
        "paragraphs": [
            "冰崖雪谷木未芽，造物破荒开此花。",
            "神全形枯近有道，意庄色正知无衺。",
            "高坚政要饱忧患，放弃何遽愁荒遐。",
            "移根上苑亦过计，竹篱茅屋真吾家。",
            "平生自嫌亦自许，妙处可识不可夸。",
            "金樽翠杓未免俗，篝火为试江南茶。"
        ],
        "title": "梅花",
        "id": "c4dfe6f8-845f-482e-be11-8851d6a8460c"
    },
    {
        "author": "陆游",
        "paragraphs": [
            "闲居无一事，睡少自夙兴。",
            "空庭翠雾合，高树红日升。",
            "曳杖遶四廊，悄然不逢僧。",
            "厨烟俄漠漠，鱼鼓亦登登。",
            "晨粥香满堂，粱肉坐可憎。",
            "匡山在何许，吾将买行縢。"
        ],
        "tags": [
            "庐山"
        ],
        "title": "寺居夙兴",
        "id": "7087df68-fa99-4e0b-a037-6cafeaf72569"
    },
    {
        "author": "陆游",
        "paragraphs": [
            "坡陇如涛东北倾，胡床看射及春晴。",
            "风和渐减雕弓力，野逈遥闻羽箭声。",
            "天上搀抢端可落，草间狐兔不须惊。",
            "丈夫未死谁能料，一笴他年下百城。"
        ],
        "title": "万里桥江上习射",
        "id": "17ce9d27-3baa-4706-b1d1-cb216cdfb01b"
    },
    {
        "author": "陆游",
        "paragraphs": [
            "和戎诏下十五年，将军不战空临邉。",
            "朱门沉沉按歌舞，廐马肥死弓断弦。",
            "戍楼刁斗催落月，三十从军今白发。",
            "笛里谁知壮士心，沙头空照征人骨。",
            "中原干戈古亦闻，岂有逆冦传子孙。",
            "遗民忍死望恢复，几处今宵垂泪痕。"
        ],
        "tags": [
            "爱国",
            "悲愤",
            "壮志未酬"
        ],
        "title": "关山月",
        "id": "c67858d2-134c-41bc-a3ec-60dd5e4623ff"
    },
    {
        "author": "陆游",
        "paragraphs": [
            "佩刀一刺山为开，壮士大呼城为摧。",
            "三军甲马不知数，但见动地银山来。",
            "长戈逐虎祁连北，马前曵来血丹臆。",
            "却回射雁鸭绿江，箭飞雁起连云黑。",
            "清泉茂草下程时，野帐牛酒争淋漓。",
            "不学京都贵公子，唾壶麈尾事儿嬉。"
        ],
        "title": "出塞曲",
        "id": "64e809d4-2025-4fb0-88a4-1bea9ce8e763"
    },
    {
        "author": "陆游",
        "paragraphs": [
            "王师出城南，尘头暗城北。",
            "五军战马如错绣，出入变化不可测。",
            "逆胡欺天负中国，虎狼虽猛那胜德。",
            "马前嗢咿争气降，满地纵横热剑戟。",
            "将军驻坡拥黄旗，遣骑得令勿自疑。",
            "诏书许汝以不死，股栗何为汗如洗。"
        ],
        "title": "战城南",
        "id": "40047070-7be5-40c3-9a7f-1af7b1d26ff5"
    },
    {
        "author": "陆游",
        "paragraphs": [
            "面骨峥嵘鬓欲疏，退藏只合卧蜗庐。",
            "自嫌尚有人间意，射雉归来夜读书。"
        ],
        "title": "读书二首  其一",
        "id": "c44b1adc-48f3-42f4-a70a-ab7960bb912c"
    },
    {
        "author": "陆游",
        "paragraphs": [
            "归老寕无五畆园，读书本意在元元。",
            "灯前目力虽非昔，犹课蝇头二万言。"
        ],
        "tags": [
            "忧国忧民",
            "读书"
        ],
        "title": "读书二首  其二",
        "id": "10423758-afd5-4d67-855e-fc7866f0cfef"
    },
    {
        "author": "陆游",
        "paragraphs": [
            "堂静僧闲普请疏，炉红氊暖放参余。",
            "莲花池上容投社，椰子身中悔著书。",
            "茶试赵坡如泼乳，芋来犀浦可专车。",
            "放翁一饱真无事，拟伴园头日把鉏。"
        ],
        "title": "晚过保福",
        "id": "5caaf57c-5e53-4e56-8cfc-7f05ccd4effd"
    },
    {
        "author": "陆游",
        "paragraphs": [
            "忆昔初为锦城客，醉骑骏马桃花色。",
            "玉人擕手上江楼，一笑钩帘赏微雪。",
            "宝钗换酒忽径去，三日楼中香未灭。",
            "市人不识呼酒仙，异事惊传一城说。",
            "至今西壁余小草，过眼年光如电掣。",
            "正月锦江春水生，花枝缺处小舟横。",
            "闲倚胡床吹玉笛，东风十里断肠声。"
        ],
        "title": "偶过浣花感旧逰戏作",
        "id": "b8be3753-9246-440d-b0e5-adca8d0b298d"
    },
    {
        "author": "陆游",
        "paragraphs": [
            "我昔逰梁州，军中方罢战。",
            "登城看烽火，川迥风裂面。",
            "青荧竝骆谷，隐翳连鄠县。",
            "月黑望愈明，雨急灭复见。",
            "初疑云罅星，又似山际电。",
            "岂无酒满尊，对此不能咽。",
            "低头愧虎韔，零落白羽箭。",
            "何时复关中，却照甘泉殿。"
        ],
        "title": "夜读唐诸人诗多赋烽火者因记在山南时登城观塞上传烽追赋一首",
        "id": "95002b3f-eaee-4d2f-b0c0-65b32e7d4f1c"
    },
    {
        "author": "陆游",
        "paragraphs": [
            "知心多别离，慰眼易零落。",
            "东风吹梅花，烂漫照城郭。",
            "晴日千堆雪，偏宜马上看。",
            "逢迎无几日，不惜犯春寒。",
            "明年花发时，我在両京道。",
            "花香固无尽，我亦未遽老。",
            "脱帽发如漆，看花心未灰。",
            "平戎那得妨持酒，会有诗传剑外来。"
        ],
        "title": "平明出小东门观梅",
        "id": "f817c51a-64be-44ff-be5a-2d4aa040bde6"
    },
    {
        "author": "陆游",
        "paragraphs": [
            "虚窗寂寂夜三更，灯敛残光避月明。",
            "老懒只贪春睡美，愧闻童子诵经声。"
        ],
        "title": "寺居睡觉二首  其一",
        "id": "61e056eb-9aad-424d-a31c-e7d46b8139aa"
    },
    {
        "author": "陆游",
        "paragraphs": [
            "心地安平晓梦长，忽闻鱼鼓动修廊。",
            "披衣起意清羸甚，想像云堂缹粥香。"
        ],
        "title": "寺居睡觉二首  其二",
        "id": "1b8db19e-5add-47d0-90cb-c63cda1de133"
    },
    {
        "author": "陆游",
        "paragraphs": [
            "丈夫不虚生世间，本意灭虏收河山。",
            "岂知蹭蹬不称意，八年梁益凋朱颜。",
            "三更抚枕忽大叫，梦中夺得松亭关。",
            "中原机会叹屡失，明日茵席留余澘。",
            "益州官楼酒如海，我来解旗论日买。",
            "酒酣博簺为欢娱，信手枭卢喝成采。",
            "牛背烂烂电目光，狂杀自谓元非狂。",
            "故都九庙臣敢忘，祖宗神灵在帝旁。"
        ],
        "title": "楼上醉书",
        "id": "828fc095-60bb-423b-857d-d6c86711db37"
    },
    {
        "author": "陆游",
        "paragraphs": [
            "裘马清狂锦水濵，最繁华地作闲人。",
            "金壶投箭消长日，翠袖传杯领好春。",
            "幽鸟语随歌处拍，落花铺作舞时茵。",
            "悠然自适君知否，身与浮名若个亲。"
        ],
        "title": "醉题",
        "id": "f00bb8d2-cca0-4906-ac9a-9a8091ad7426"
    },
    {
        "author": "陆游",
        "paragraphs": [
            "春风初来满刀州，江水照人如泼油。",
            "犊车芳草南陌头，家家倾赀事遨逰。",
            "万里桥西系黄骝，为君一登散花楼。",
            "半年长斋废觥筹，兴来忽典千金裘。",
            "小桃婀娜弄芳柔，红兰茁芽满春洲。",
            "垆邉女儿不解愁，鬭草才罢还藏钩。",
            "可怜世人自拘囚，盎中干坤舞蜉蝣。",
            "百年苦短去日遒，问君安用万户侯。"
        ],
        "title": "初春出逰",
        "id": "9db8b986-9df5-4ac8-a752-3868ea93e376"
    },
    {
        "author": "陆游",
        "paragraphs": [
            "春风射雉苑城旁，走马还来入醉乡。",
            "夜暖酒波揺烛焰，舞回粧粉铄花光。",
            "浮生一笑常难必，此乐它年未易忘。",
            "莫作五陵豪侠看，奚奴归路有诗囊。"
        ],
        "title": "芳华楼夜饮二首  其一",
        "id": "a13e5fcd-ce9c-483c-9b86-f8a1370fe7e9"
    },
    {
        "author": "陆游",
        "paragraphs": [
            "结客追逰亦乐哉，城南城北古池台。",
            "香生赭汗连钱马，光溢金舩拨雪醅。",
            "难觅长绳縻日住，且凭羯鼓唤花开。",
            "一春政使浑无事，醉到清明得几回。"
        ],
        "title": "芳华楼夜饮二首  其二",
        "id": "5282fcb5-6c82-4565-800e-27b62bd8fe74"
    },
    {
        "author": "陆游",
        "paragraphs": [
            "马上哦诗画醉鞭，东城南陌去翩翩。",
            "微风蹙水鱼鳞浪，薄日烘云卵色天。",
            "隔屋鸠鸣闲院落，争门花簇小辎軿。",
            "病来久已疏杯酌，春物撩人又破禅。"
        ],
        "title": "东门外遍歴诸园及僧院观逰人之盛",
        "id": "80545201-1082-4480-b017-0aab83526a1b"
    },
    {
        "author": "陆游",
        "paragraphs": [
            "古寺名园处处行，翩然南陌复东城。",
            "手柔弓燥猎徒喜，耳热酒酣诗兴生。",
            "月似有情迎马见，莺如相识向人鸣。",
            "摩挲病眼还三叹，犹拟中原看太平。"
        ],
        "title": "城东马上作二首  其一",
        "id": "0e6c2ec9-8668-4fc1-9dc5-f8c4d6f291c5"
    },
    {
        "author": "陆游",
        "paragraphs": [
            "割鲜藉草醉春醪，仰看鸣髇百尺高。",
            "杜老何妨希稷禹，孔明本自陋袁曹。",
            "邉头插羽无传檄，箧里盘雕有旧袍。",
            "寄语长安众年少，妓围不似猎围豪。"
        ],
        "title": "城东马上作二首  其二",
        "id": "f50d8bba-d73e-4955-b940-e7069af45fbd"
    },
    {
        "author": "陆游",
        "paragraphs": [
            "突兀毬场锦绣峰，逰人士女拥千重。",
            "月离云海飞金镜，灯射冰帘掣火龙。",
            "信马随车纷醉侠，卖薪买酒到耕农。",
            "今年自笑真衰矣，但觉凭鞍睡思浓。"
        ],
        "title": "丁酉上元三首  其一",
        "id": "e198eef9-22d8-4c37-893e-8431d56abc5c"
    },
    {
        "author": "陆游",
        "paragraphs": [
            "鼓吹连天沸五门，灯山万炬动黄昏。",
            "美人与月正同色，客子折梅空断魂。",
            "宝马暗尘思辇路，钓舩孤火梦江村。",
            "古来漫道新知乐，此意何由可共论。"
        ],
        "title": "丁酉上元三首  其二",
        "id": "7a9d30be-4ef2-4dd2-a929-a9dea0aa0b3e"
    },
    {
        "author": "陆游",
        "paragraphs": [
            "放翁也入少年场，一笑灯前未歇狂。",
            "翠袖成围欺月冷，氊车争道觉尘香。",
            "蛮酥点缀春风早，楚饵留连夜漏长。",
            "结骑莫辞侵晓色，昔人万里看西凉。"
        ],
        "title": "丁酉上元三首  其三",
        "id": "743a5a73-b9e5-4f65-8e94-9f1292b48f48"
    },
    {
        "author": "陆游",
        "paragraphs": [
            "陵阙凄凉俯旧邦，恨流衮衮似江长。",
            "穿残已叹金凫尽，缺落空余石马双。",
            "攫饭饥乌占寺鼓，避人飞鼠上经幢。",
            "阿和乳臭崇韬耄，堪笑昏童束手降。"
        ],
        "title": "后陵永庆院在大西门外不及一里盖王建墓也有二石幢犹当时物又有太后墓琢石为人马甚伟",
        "id": "e2eb2377-c241-481a-9c35-7b1ed675aa5b"
    },
    {
        "author": "陆游",
        "paragraphs": [
            "少年结骑厌追欢，渐老方知一笑难。",
            "邂逅偶能成午醉，登临末觉怕春寒。",
            "高林横霭丹青幅，乱蝶争花锦绣团。",
            "满眼风光索弹压，酒杯须似蜀江寛。"
        ],
        "title": "小饮赵园",
        "id": "0038508a-509b-4459-92b7-85aaa23ac344"
    },
    {
        "author": "陆游",
        "paragraphs": [
            "岁月如奔不可遮，即今杨柳已藏鸦。",
            "客中常欠尊中酒，马上时看檐上花。",
            "末路凄凉老巴蜀，少年豪举动京华。",
            "天魔久矣先成佛，多病维摩尚在家。"
        ],
        "title": "和范舍人书怀",
        "id": "16aa1a59-8f83-42a3-b942-44466ff94cca"
    },
    {
        "author": "陆游",
        "paragraphs": [
            "放衙元不为春酲，澹荡江天气未清。",
            "欲赏园花先梦到，忽闻簷雨定心惊。",
            "香云不动熏笼暖，蜡泪成堆斗帐明。",
            "关陇宿兵边末靖，祝公垂意在尊生。"
        ],
        "title": "和范舍人病后二诗末章兼呈张正字  其一",
        "id": "135db7e3-95dc-43b2-9fe8-f5876f2ba7b6"
    },
    {
        "author": "陆游",
        "paragraphs": [
            "士生不及庆歴初，下方元祐当勿疏。",
            "请看蛟龙得云雨，岂比鸟雀驯阶除。",
            "舍人起视北门草，学士归著东观书。",
            "剑外老农亦吐气，醸酒畦花常晏如。"
        ],
        "title": "和范舍人病后二诗末章兼呈张正字  其二",
        "id": "a8b77579-6a82-493b-a6df-4de8a9617969"
    },
    {
        "author": "陆游",
        "paragraphs": [
            "我行浣花村，红杏红于染。",
            "数树照南坡，一林藏北崦。",
            "虽惭岭梅高，繁丽岂易贬。",
            "雨丝飞复止，云叶低未敛。",
            "似嫌风日紧，护此燕脂点。",
            "身闲得纵观，无语吾所歉。"
        ],
        "title": "江路见杏花",
        "id": "044d314f-84ca-4dc7-99d7-539ad16d12d9"
    },
    {
        "author": "陆游",
        "paragraphs": [
            "高簷夜雨泻淋浪，起拥寒衾旋炷香。",
            "春事岂堪频破壊，客愁不可复禁当。",
            "长缾磊落输郫醸，轻骑聮翩报海棠。",
            "著意物华君莫笑，世间得丧更茫茫。"
        ],
        "title": "夜闻雨声",
        "id": "31bbcb4d-2bc5-48cf-b8e7-fb19c25d6f43"
    },
    {
        "author": "陆游",
        "paragraphs": [
            "十里迢迢望碧鸡，一城晴雨不曾齐。",
            "今朝未得平安报，便恐飞红已作泥。"
        ],
        "title": "海棠二首  其一",
        "id": "3c9feba9-fb45-4621-904f-6f1aa494506f"
    },
    {
        "author": "陆游",
        "paragraphs": [
            "蜀地名花擅古今，一枝气可压千林。",
            "讥弹更到无香处，常恨人言太刻深。"
        ],
        "title": "海棠二首  其二",
        "id": "211240ed-f802-413d-9bdf-d268a7a177b5"
    },
    {
        "author": "陆游",
        "paragraphs": [
            "洛阳春信久不通，姚魏开落战尘中。",
            "扬州千叶昔曾见，已叹造化无余功。",
            "西来始见海棠盛，成都第一推燕宫。",
            "池台扫除凡木尽，天地眩转花光红。",
            "庆云堕空不飞去，时有绛雪萦微风。",
            "蜂蝶成团出无路，我亦狂走迷西东。",
            "此园低树犹三丈，锦绣却在青天上。",
            "不须更著刀尺裁，乞与齐奴开步障。"
        ],
        "title": "张园海棠",
        "id": "bd0a448c-ab73-4808-8862-c2a27ef570ce"
    },
    {
        "author": "陆游",
        "paragraphs": [
            "自古高楼伤客情，更堪万里望吴京。",
            "故人不见暮云合，客子欲归春水生。",
            "瘴疠连年须药石，退藏无地著柴荆。",
            "诸公勉画平戎策，投老深思看太平。"
        ],
        "title": "登剑南西川门感怀",
        "id": "491c921f-5a96-470a-a1fc-62ea0fd67e0d"
    },
    {
        "author": "陆游",
        "paragraphs": [
            "风驱雨压无浮埃，骖驔千骑东方来。",
            "胜逰公自辈王谢，浄社我亦追宗雷。",
            "岷山楼上一徙倚，如地始辟天初开。",
            "廓然眼界三万里，山一螘垤水一杯。",
            "世间幻妄几变灭，正自不满吾曹咍。",
            "丈夫本愿布衣老，达士讵畏苍颜催。",
            "君看神君岁食羊四万，处处弃骨高成堆。",
            "西山老翁饱松?，造物赋予何辽哉。"
        ],
        "title": "和范舍人永康青城道中作",
        "id": "14fd5624-e7d7-4b36-9d58-e749ff5bbb9f"
    },
    {
        "author": "陆游",
        "paragraphs": [
            "永夜寥寥憩上清，下听万壑度松声。",
            "星辰顿觉去人近，风雨何曾败月明。"
        ],
        "title": "宿上清宫  其一",
        "id": "926b580c-fa0e-492c-aa31-beed714db2a1"
    },
    {
        "author": "陆游",
        "paragraphs": [
            "早岁文辞妨至道，中年忧患博虚名。",
            "一庵倘许西峰住，常就巢仙问养生。"
        ],
        "title": "宿上清宫  其二",
        "id": "3128f42c-2940-4bb1-94f2-bb8ae449025e"
    },
    {
        "author": "陆游",
        "paragraphs": [
            "楼观参差倚晚晴，偶然信脚得闲行。",
            "欲求灵药换凡骨，先挽天河洗俗情。",
            "云作玉峰时特起，山如翠浪尽东倾。",
            "何因从此横空去，笙鹤飘然过洛城。"
        ],
        "title": "登上清小阁",
        "id": "777ac46d-d705-432c-8fa1-63d9f3192b72"
    },
    {
        "author": "陆游",
        "paragraphs": [
            "清绝长生观，再逰疑后身。",
            "人间空石劫，物外自壶春。",
            "道士青精饭，先生乌角巾。",
            "回头增怅望，倦马扑征尘。"
        ],
        "title": "小憩长生观饭已遂行",
        "id": "829fa733-69a2-44b9-a289-4ee74f293edc"
    },
    {
        "author": "陆游",
        "paragraphs": [
            "风雨长亭话别离，忍看清涙湿燕脂。",
            "酒光摇荡歌云暖，不似西楼夜宴时。"
        ],
        "title": "新津小宴之明日欲逰修觉寺以雨不果呈范舍人二首  其一",
        "id": "2b288d8a-1a81-49c1-97cc-508e07313eff"
    },
    {
        "author": "陆游",
        "paragraphs": [
            "新津渡头舩欲开，山亭凖拟把离杯。",
            "不如意事十八九，正用此时风雨来。"
        ],
        "title": "新津小宴之明日欲逰修觉寺以雨不果呈范舍人二首  其二",
        "id": "05957420-24eb-4c4a-a025-f8563958f9df"
    },
    {
        "author": "陆游",
        "paragraphs": [
            "平生百无能，一懒每自喜。",
            "胡为八年间，逐食走万里。",
            "身如盘永转，心似炉丹死。",
            "事君未免愧，富贵不如已。",
            "雨余古驿凉，昼寐无错履。",
            "澹然得高卧，睡思极清美。",
            "心平了无梦，惊魇何自起。",
            "尚嫌漆园蝶，肻作南柯螘。",
            "斜阳生木影，龙蛇满窗纸。",
            "煎茶倘已熟，一笑问童子。"
        ],
        "title": "眉州驿舍睡起",
        "id": "de6ce35c-e6c2-49af-89ae-aa16e246c5f3"
    },
    {
        "author": "陆游",
        "paragraphs": [
            "平生嗜酒不为味，聊欲醉中遗万事。",
            "酒醒客散独悽然，枕上屡挥忧国涙。",
            "君如高光那可负，东都儿童作羌语。",
            "常时念此气生瘿，况送公归觐明主。",
            "皇天震怒贼得长，三年昴星失光芒。",
            "旄头下扫在旦暮，嗟此大议知谁当。",
            "公归上前勉画策，先取关中次河北。",
            "尧舜尚不有百蛮，此时何能扰中国。",
            "黄扉甘泉多故人，定知不作白头新。",
            "因公并寄千万意，早为神州清战尘。"
        ],
        "title": "送范舍人还朝",
        "id": "83377855-302c-4785-b624-0a6f8e5a65d6"
    },
    {
        "author": "陆游",
        "paragraphs": [
            "六月苦多雨，肩舆走江村。",
            "过市居人集，陟险兵子喧。",
            "日昳休野寺，汛扫开北轩。",
            "雾气如苍虬，夭矫出洞门。",
            "溪清见白石，纠结菖蒲根。",
            "逰鱼去甚健，投饵弃不吞。",
            "嗟予独何为，贪禄忘故园。",
            "驰驱不自恤，面有风沙痕。",
            "俯仰二十年，竟孤明主恩。",
            "寄谢众君子，努力蘓元元。"
        ],
        "title": "过鱼蛇市小寺",
        "id": "f58e297d-5366-4dbe-a859-9bd4e0e1e2f4"
    },
    {
        "author": "陆游",
        "paragraphs": [
            "扁舟久不泛蟆津，常恐黄尘觧污人。",
            "烂醉破除千日懑，狂吟判断四州春。",
            "汀洲渐叹苹花老，风露初尝荔子新。",
            "便欲骑鲸东海去，胜逰未忍别峨岷。"
        ],
        "title": "眉州作",
        "id": "3051e7db-6be8-48e7-b8f3-9fcbce3c585f"
    },
    {
        "author": "陆游",
        "paragraphs": [
            "前日泛江时，雨昏失南山。",
            "今日迎我马，䰀鬌拥髻鬟。",
            "白塔映朱阁，间见青林间。",
            "问我岂忘之，掦鞭亟西还。",
            "西还亦聊尔，行矣来凭栏。",
            "扰扰红尘中，岂无一日闲。",
            "会复赓此诗，大书榜其颜。",
            "但恐厄风雨，清逰天所悭。"
        ],
        "title": "过修觉山不果登览",
        "id": "d69fb51b-b32c-4263-b226-98339835dd51"
    },
    {
        "author": "陆游",
        "paragraphs": [
            "赤日黄尘行路难，青城县里得偷闲。",
            "十年去国悲霜鬓，六月登楼望雪山。",
            "醉客千言犹落笔，美人斗酒未酡颜。",
            "凭谁唤住谭夫子，更与徘徊水石间。"
        ],
        "title": "青城县会饮何氏池亭赠谭德称",
        "id": "1a8675d9-21a1-498f-b12d-811fec1a1e97"
    },
    {
        "author": "陆游",
        "paragraphs": [
            "偶向城南卜草庐，二年浪迹寄樵渔。",
            "大床独卧豪犹在，万众横行策竟疏。",
            "清浊戏分春瓮酒，朱黄闲勘夜窗书。",
            "衰颜安用频看镜，日日元知有不如。"
        ],
        "title": "题庵壁",
        "id": "7158b33e-eb07-4ac1-b13d-13070d06a38a"
    },
    {
        "author": "陆游",
        "paragraphs": [
            "殊方飘泊向谁论，小住僧庐亦所欣。",
            "得饱罢挥求米帖，爱眠新著毁茶文。",
            "摘蔬篮小霑清露，斸药鉏轻带湿云。",
            "从此生涯足幽事，宦逰虚用半生勤。"
        ],
        "title": "幽居二首  其一",
        "id": "a6d73f4b-4a47-4831-ae99-cfb4d41e4ece"
    },
    {
        "author": "陆游",
        "paragraphs": [
            "剡曲故庐归未得，蹔从地主借茅茨。",
            "桃花春水梦不到，菰菜秋风心自知。",
            "彊健犹穿几两屐，荣华正似一絇丝。",
            "此心炯炯无人会，烟雨苍茫独立时。"
        ],
        "title": "幽居二首  其二",
        "id": "b9a22dd8-466c-4d58-a438-245ffb46f85b"
    },
    {
        "author": "陆游",
        "paragraphs": [
            "江头女儿双髻丫，常随阿母供桑麻。",
            "当户夜织声咿哑，地炉豆{艹点}煎土茶。",
            "长成嫁与东西家，柴门相对不上车。",
            "青裙竹笥何所嗟，插髻灿灿牵牛花。",
            "城中妖姝脸如霞，争嫁官人慕高华。",
            "青骊一出天之涯，年年伤春抱琵琶。"
        ],
        "title": "浣花女",
        "id": "d6c19e98-c6cb-4063-bb6d-2d0608f6eb96"
    },
    {
        "author": "陆游",
        "paragraphs": [
            "沟水浸新月，街槐生碧烟。",
            "明河七夕后，倦马五门前。",
            "小市灯初閙，高楼鼓已传。",
            "赋诗寛客恨，哦罢却凄然。"
        ],
        "title": "七月八日马上作",
        "id": "3cd02466-a4a1-4fdc-b9a4-3a614955385f"
    },
    {
        "author": "陆游",
        "paragraphs": [
            "急雨洗残瘴，江邉闲倚楼。",
            "日依平野没，水带断槎流。",
            "擣纸荒村晚，呼牛古巷秋。",
            "腐儒忧国意，此际入搔头。"
        ],
        "title": "江楼",
        "id": "1794eb93-cfee-4705-ac9f-f8ccaf132c53"
    },
    {
        "author": "陆游",
        "paragraphs": [
            "曵杖上江城，清宵破二更。",
            "月回高树影，风壮急滩声。",
            "野艇鱼罾举，优场炬火明。",
            "湖塘正如此，回首忆柴荆。"
        ],
        "title": "夜登小南门城上",
        "id": "ca5c5631-c002-44d2-8bd4-8bfd334b4df6"
    },
    {
        "author": "陆游",
        "paragraphs": [
            "锦官门外曵枯笻，此地天教著放翁。",
            "万事元无工拙处，一官已付有无中。",
            "拏云柏树瘦蛟立，绕郭江流清镜空。",
            "欲把酒杯终觉懒，缓歌曾醉落花风。"
        ],
        "title": "野步至青羊宫偶怀前年尝剧饮于此",
        "id": "f1fee712-1223-4b8f-850b-10797b30fcf2"
    },
    {
        "author": "陆游",
        "paragraphs": [
            "微迳荒城曲，丛祠野水邉。",
            "月能从我醉，风欲驾人僊。",
            "静看黏萤草，遥闻采芡舩。",
            "热官那有此，留滞莫尤天。"
        ],
        "title": "月夜江渎池纳凉",
        "id": "678e8cde-6059-4992-923e-7270f54736c8"
    },
    {
        "author": "陆游",
        "paragraphs": [
            "半阖朱门见绿苔，幽花仍傍小山开。",
            "剑南七月暑未退，明日更擕棋簟来。"
        ],
        "title": "华亭院僧房二首  其一",
        "id": "015be2f1-5d3f-4d5a-a4f3-4100267c4f79"
    },
    {
        "author": "陆游",
        "paragraphs": [
            "悠悠马上困思茶，休歇僧房到日斜。",
            "殿背无人绿钱满，小盆零落珊瑚花。"
        ],
        "title": "华亭院僧房二首  其二",
        "id": "1b8076fc-8d1f-49ae-b57e-2f50340b73ff"
    },
    {
        "author": "陆游",
        "paragraphs": [
            "唐年兰若占闲坊，名画萧条半在亡。",
            "簌簌踈篁常似雨，阴阴古屋自生凉。",
            "入门叠鼓初催讲，唤马斜阳欲满廊。",
            "显晦熟思真有数，万金奇迹弃頺墙。"
        ],
        "title": "干明院观画",
        "id": "c474b124-3d6f-4ea0-9fe4-8df177872ec5"
    },
    {
        "author": "陆游",
        "paragraphs": [
            "我登少城门，四顾天地接。",
            "大风正北起，号怒撼危堞。",
            "九衢百万家，楼观争岌嶪。",
            "卧病气壅塞，放目意颇惬。",
            "永怀河洛间，煌煌祖宗业。",
            "上天祐仁圣，万邦尽臣妾。",
            "横流始靖康，赵魏血可蹀。",
            "小胡寕远略，为国恃剽劫。",
            "自量势难久，外很中已慑。",
            "籍民备胜广，陛戟畏荆聂。",
            "谁能提万骑，大呼拥马鬛。",
            "奇兵四面出，快若霜扫叶。",
            "植旗朝受降，驰驿夜奏捷。",
            "豺狼一朝空，狐兔何足猎。",
            "遗民世忠义，泣血受汗胁。",
            "系箭射我诗，往檄五陵侠。"
        ],
        "title": "登城",
        "id": "7f2288f2-e277-4bcb-82a9-49f1d13241d2"
    },
    {
        "author": "陆游",
        "paragraphs": [
            "马蹄连早暮，车尘细如雾。",
            "谁知此路邉，高阁下风驭。",
            "颇传秋月夕，语笑聮杖履。",
            "始知僊与人，混迹无异处。",
            "我来想鸾鹤，稽首祈一顾。",
            "飞僊不可见，惟与白云遇。",
            "白云如有情，傍我栏角住。",
            "借问何山来，云惊却飞去。"
        ],
        "title": "秋日登僊逰阁",
        "id": "9274bd28-c364-4ce0-be6e-a759acfad91a"
    },
    {
        "author": "陆游",
        "paragraphs": [
            "华发萧萧居士身，江头风雨折乌巾。",
            "无人问字尤宜懒，有吏徴租未是贫。",
            "薄宦倘来难倚仗，旧交渐少每酸辛。",
            "敲门且复寻僧话，要结他生物外因。"
        ],
        "title": "自咏",
        "id": "d2f5f1cf-c3a6-48ad-a174-49858471f383"
    },
    {
        "author": "陆游",
        "paragraphs": [
            "青羊宫中竹暗天，白马庙畔柏如山。",
            "琴尊处处可消日，车马纷纷自欠闲。"
        ],
        "title": "杂咏四首  其一",
        "id": "6fb34605-1ee0-4fb5-843c-244939006b0d"
    },
    {
        "author": "陆游",
        "paragraphs": [
            "石犀庙壖江已回，陵谷一变吁可哀。",
            "即今禾黍连云处，当日帆樯隐映来。"
        ],
        "title": "杂咏四首  其二",
        "id": "c62d161d-0282-4067-a880-90cb1e251c35"
    },
    {
        "author": "陆游",
        "paragraphs": [
            "微风翻翻芋叶白，落日漠漠稻花香。",
            "出门纵辔何所诣，万里桥南追晚凉。"
        ],
        "title": "杂咏四首  其三",
        "id": "6169f7ff-1df1-49c3-b262-bca60842eb8d"
    },
    {
        "author": "陆游",
        "paragraphs": [
            "世事盛衰谁得知，惠陵烟草掩柴扉。",
            "陵邉人家丛竹里，灯火喧呼迎妇归。"
        ],
        "title": "杂咏四首  其四",
        "id": "a16673d5-533d-40ed-af9b-ff981b0dd0e8"
    },
    {
        "author": "陆游",
        "paragraphs": [
            "昔我变姓名，钓鱼散花洲。",
            "有舩不用檝，江急听自流。",
            "即今客锦城，醉过百花楼。",
            "天风吹笋舆，快若凌空逰。",
            "月露浩无际，指点隘九州。",
            "君看尘土中，颇有此乐不。",
            "题诗碧玉简，飞僊相答酬。",
            "酒醒堕何处，楼台海山秋。"
        ],
        "title": "大醉归南禅弄影月下有作",
        "id": "440c81c9-e803-44d3-bb94-72f4b0d07266"
    },
    {
        "author": "陆游",
        "paragraphs": [
            "访客客已去，追凉成独行。",
            "衣冠严汉殿，草木拱秦城。",
            "古甃苍苔滑，空庭落日明。",
            "出门还傥恍，列屋打碑声。"
        ],
        "title": "访杨先辈不遇因至石室",
        "id": "7ffe4f31-edaf-4370-894f-b92efdf10ebc"
    },
    {
        "author": "陆游",
        "paragraphs": [
            "新秋风月佳，数夕破酒戒。",
            "饮少輙醉眠，衰早颇自怪。",
            "高舂未离枕，眩转疑屋壊。",
            "家人具鸡豚，熟视不能嘬。",
            "尚无千里莼，敢觅镜湖蟹。",
            "一杯苦荬齑，价直娑婆界。"
        ],
        "title": "病酒戏作",
        "id": "5999d116-ea2e-4a7e-afa3-517b49c6e31d"
    },
    {
        "author": "陆游",
        "paragraphs": [
            "久矣耆年罢送迎，喜闻革履下堂声。",
            "逰山笑我蓦直去，过忧怜君太瘦生。",
            "庭际楠阴凝昼寂，墙头鹊语报秋晴。",
            "功名已付诸贤了，长作闲人乐太平。"
        ],
        "title": "访昭觉老",
        "id": "f4ec2316-7b3d-4616-9677-bf86efb459dc"
    },
    {
        "author": "陆游",
        "paragraphs": [
            "秋暑侵人气力微，焼香高枕掩斋扉。",
            "弄姿野蘤晴犹敛，作态江云晚未归。",
            "身外极知皆梦事，世间随处有危机。",
            "故山松菊今何似，晚矣渊明悟昨非。"
        ],
        "title": "昼卧",
        "id": "3a82da69-2b65-49e5-8cd5-ae8a06945618"
    },
    {
        "author": "陆游",
        "paragraphs": [
            "万里桥邉带夕阳，隔江渔市似清湘。",
            "山林独往吾何恨，车马交流渠自忙。",
            "高柳阴中扶拄杖，平沙稳处据胡床。",
            "故人京国无消息，安得相擕共此凉。"
        ],
        "title": "晚步江上",
        "id": "fa0e0664-910a-45ed-b350-628e8d3a5a24"
    },
    {
        "author": "陆游",
        "paragraphs": [
            "大风横吹斗柄折，迅雷下击山壁裂。",
            "放翁闭户寂不闻，楞严卷尽灯花结。"
        ],
        "title": "夜坐",
        "id": "0fb06ae7-a255-4d7a-9f8f-f9eb7df9b9ee"
    },
    {
        "author": "陆游",
        "paragraphs": [
            "红藤拄杖扶衰病，村北村南破夜行。",
            "闲绕长堤逐萤火，戏临荒沼问鼃声。",
            "倦逰但有笭箵兴，久客真谙褦襶情。",
            "安得故人同一醉，三更城上看河倾。"
        ],
        "title": "夜行",
        "id": "7e140748-b2c4-40d0-9168-d5f199984e16"
    },
    {
        "author": "陆游",
        "paragraphs": [
            "一抛蓑笠雪溪舟，八载梁州复益州。",
            "才破繁华海棠梦，又惊揺落井梧秋。",
            "晓班无复趋行殿，晚境惟思老寝丘。",
            "病肺经旬疏酒盏，愁来惟是上南楼。"
        ],
        "title": "悲秋",
        "id": "a292e566-e4df-4e35-88e9-4af0d76c4526"
    },
    {
        "author": "陆游",
        "paragraphs": [
            "一双掠水鷰来初，万点飞花社雨余。",
            "辛苦成巢君勿笑，从来吾亦爱吾庐。"
        ],
        "title": "城北青莲院方丈壁间有画鷰子者过客多题诗予亦戏作二绝句  其一",
        "id": "1b1140a5-560c-4386-9364-af166ae2d104"
    },
    {
        "author": "陆游",
        "paragraphs": [
            "明窗短壁拂蛛丝，常是江邉送客时。",
            "留滞锦城生白发，不如巢燕有归期。"
        ],
        "title": "城北青莲院方丈壁间有画鷰子者过客多题诗予亦戏作二绝句  其二",
        "id": "9c4358b2-96b6-4536-a422-9b517dd043ac"
    },
    {
        "author": "陆游",
        "paragraphs": [
            "闲身喜午睡，睡起日犹早。",
            "茂竹青入簷，幽花红出草。",
            "苔钱亦满砌，护惜不忍扫。",
            "宦情本自踈，此地可忘老。"
        ],
        "title": "睡起",
        "id": "070a21cc-6110-4150-9a85-c75fb9b8c618"
    },
    {
        "author": "陆游",
        "paragraphs": [
            "天涯到处自生愁，逰子征尘暗弊裘。",
            "灯火青荧五门夜，风烟索莫二江秋。",
            "帝城漫诵新诗句，客路难逢旧辈流。",
            "送老把茅须早决，此生何止四宜休。"
        ],
        "title": "天涯",
        "id": "8cdbe355-211b-468c-94c2-677830ce8c2e"
    },
    {
        "author": "陆游",
        "paragraphs": [
            "疾步登城殊未衰，欣然一笑掷笻枝。",
            "正当闲似白鸥处，不减健如黄犊时。",
            "秋野烟云横惨淡，暮天楼阁倚参差。",
            "高吟醉舞忘归去，乞与丹青画怪奇。"
        ],
        "title": "暇日行城上同行追不能及",
        "id": "c3b0033d-aa7f-4e60-adf1-64a72e74ff07"
    },
    {
        "author": "陆游",
        "paragraphs": [
            "西风繁杵擣征衣，客子关情正此时。",
            "万事从初聊复尔，百年彊半欲何之。",
            "画堂蟋蟀怨清夜，金井梧桐辞故枝。",
            "一枕凄凉眠不得，呼灯起作感秋诗。"
        ],
        "title": "感秋",
        "id": "6a74dc33-ec64-4305-b43f-dd99f2a3aad5"
    },
    {
        "author": "陆游",
        "paragraphs": [
            "孤市人稀冷欲冰，昏昏一盏店家灯。",
            "开门拂榻便酣寝，我是江南行脚僧。"
        ],
        "title": "双流旅舍三首  其一",
        "id": "a99ef1c8-1a43-40dc-bbff-a6912135f17c"
    },
    {
        "author": "陆游",
        "paragraphs": [
            "西风黄叶满江村，瘦马来穿渡口云。",
            "动地传呼逢醉尉，谁何禁杀故将军。"
        ],
        "title": "双流旅舍三首  其二",
        "id": "da5df60c-2c87-4571-8cad-74e35a6da971"
    },
    {
        "author": "陆游",
        "paragraphs": [
            "每因髀肉叹身闲，聊欲勤劳鞍马间。",
            "黑矟黄旗端未免，会冲风雪出榆关。"
        ],
        "title": "双流旅舍三首  其三",
        "id": "4971d534-1c90-420d-87db-96e27e5079e2"
    },
    {
        "author": "陆游",
        "paragraphs": [
            "喔喔鸣鸡促起程，翻翻飞鹭导孤征。",
            "节旄尽落归犹远，带眼频移瘦自惊。",
            "小市萧条黄叶满，断桥零落绿苔生。",
            "居人犹复多愁思，何况天涯倦客情。"
        ],
        "title": "早行至江原",
        "id": "a26bac25-fcb4-449f-a86f-b0ecc407d19b"
    },
    {
        "author": "陆游",
        "paragraphs": [
            "千古临卭路，飘然偶独逰。",
            "病身那迫老，远客更禁秋。",
            "水退桥未葺，渡闲舩自流。",
            "飞腾付年少，回首思悠悠。"
        ],
        "title": "安仁道中二首  其一",
        "id": "fe32bec5-dce1-4a35-95e8-6923e5ffe266"
    },
    {
        "author": "陆游",
        "paragraphs": [
            "三驿未为远，衰翁愁出门。",
            "贪程多卒卒，失睡每昏昏。",
            "天大围平野，江回隔近村。",
            "何时有余俸，小筑占云根。"
        ],
        "title": "安仁道中二首  其二",
        "id": "11d6beca-95b8-4768-93c3-da6b2e0d088a"
    },
    {
        "author": "陆游",
        "paragraphs": [
            "去年看月筹邉楼，云罅微光如玉钩。",
            "主人不乐客叹息，清歌空送黄金舟。",
            "今年看月三义市，纎云不作良霄祟。",
            "素娥命驾洗客愁，我亦倾杯邀共醉。",
            "风露万里方渺然，冰轮无辙行碧天。",
            "盈盈耿耿意无尽，月不忍落人忘眠。",
            "一言欲报广寒殿，茅簷华屋均相见。",
            "明年万事不足论，但愿月满人常健。"
        ],
        "title": "八月十四夜三叉市对月",
        "id": "e8497d11-9d0f-431e-a552-b890368037c6"
    },
    {
        "author": "陆游",
        "paragraphs": [
            "我本山林人，心期在尘表。",
            "出门消底物，两屩万事了。",
            "群儿何足愠，为尔常悄悄。",
            "今朝山中路，更喜相识少。",
            "三叉市人醉争席，丰桥逆旅留馈食。",
            "小妇梳髻高一尺，梭声札札当户织。"
        ],
        "title": "丰桥旅舍作",
        "id": "89d48b47-f65f-42ae-a364-3c3722a24abd"
    },
    {
        "author": "陆游",
        "paragraphs": [
            "落魄西州泥酒杯，酒酣几度上琴台。",
            "青鞋自笑无羁束，又向文君酒畔来。"
        ],
        "title": "文君井",
        "id": "1f3812b3-af1c-4432-8f9f-f7355185d0b1"
    },
    {
        "author": "陆游",
        "paragraphs": [
            "竹声风雨交，松声波涛翻。",
            "我坐白鹤馆，灯青无晤言。",
            "廓然心境寂，一洗吏卒喧。",
            "袖手哦新诗，清寒愧雄浑。",
            "屈宋死千载，谁能起九原。",
            "中间李与杜，独招湘水魂。",
            "自此竞摹写，几人望其藩。",
            "兰苕看翡翠，烟雨啼青猿。",
            "岂知云海中，九万击鹏鹍。",
            "更阑灯欲死，此意与谁论。"
        ],
        "title": "白鹤馆夜坐",
        "id": "9588a60b-1773-47c4-8543-2fc1014e420d"
    },
    {
        "author": "陆游",
        "paragraphs": [
            "南江平无风，如镜新拂拭。",
            "渔舟不点破，潋潋千顷碧。",
            "阑干西北角，云散山争出。",
            "坡陁竞南走，翠入窗戸窄。",
            "江山不世情，作意娱此客。",
            "岂无尊中酒，豪饮非宿昔。",
            "明当还成都，尘土埋马迹。",
            "后巖在眼中，飞去无羽翼。"
        ],
        "title": "南津胜因院亭子",
        "id": "59dd6c73-696d-4b95-97bf-7f25f74e5142"
    },
    {
        "author": "陆游",
        "paragraphs": [
            "浮云在脚底，千里在眼邉。",
            "攀跻忽至此，倚柱眩欲颠。",
            "车马细如螘，纷纷衢路间。",
            "嗟汝何为者，驰驱穷岁年。",
            "我本澹荡人，此心实爱闲。",
            "向来出处际，不愧咫尺天。",
            "风吹哦诗声，十里摇西山。",
            "悬知老僊翁，为我一粲然。"
        ],
        "title": "登卭州谯门门三重其西偏有神仙张四郎画像张盖隐白鹤山中",
        "id": "ce1c4d59-5896-4d2a-90db-812cba1bfce0"
    },
    {
        "author": "陆游",
        "paragraphs": [
            "天与痴顽不解愁，未埋病骨且闲逰。",
            "山于拄杖横时看，路到芒鞵破处休。",
            "初拟焼丹住南岳，却因学剑客西州。",
            "秋风巾褐添萧爽，又作临卭十日留。"
        ],
        "tags": [
            "衡山"
        ],
        "title": "书寓舍壁二首  其一",
        "id": "3e710a02-7b5e-4afa-9fda-f2d5fa2ce429"
    },
    {
        "author": "陆游",
        "paragraphs": [
            "落佩颓冠惯放慵，经旬寓馆古临卭。",
            "西偏取路横穿竹，北向开门倒看松。",
            "醉后蹇驴归薄暮，闲来支枕睡高舂。",
            "鹄鸣山谷曾逰处，剩欲扶犂学老农。"
        ],
        "title": "书寓舍壁二首  其二",
        "id": "19757d04-2fa2-40f7-b546-863b1a1f90e5"
    },
    {
        "author": "陆游",
        "paragraphs": [
            "蟆颐江上约同行，白鹤峰前辱寄声。",
            "青史功名男子事，后堂歌舞故人情。",
            "午瓯谁致叶家白，春瓮旋拨郎官清。",
            "登览不嫌鸠唤雨，十年芒屩惯山程。"
        ],
        "title": "次韵使君吏部见赠时欲逰鹤山以雨止",
        "id": "3404db6c-0351-4cd0-a87f-1211561eeb79"
    },
    {
        "author": "陆游",
        "paragraphs": [
            "把酒孤亭半日留，西巖独擅鹤山秋。",
            "也知绝境终难赋，且喜闲身得纵逰。",
            "鹘起危巢时磔磔，鹿鸣深涧暮呦呦。",
            "人生适意方为乐，甲第朱门秖自囚。"
        ],
        "title": "西巖翠屏阁",
        "id": "ddc4b029-b864-4016-b6cc-d0f003253e17"
    },
    {
        "author": "陆游",
        "paragraphs": [
            "久堕尘沙里，幽寻始此行。",
            "侵云千嶂合，披草一僧迎。",
            "藓润泉时滴，崖倾竹倒生。",
            "登高忽平旷，回首失峥嵘。",
            "老矣犹孤客，归哉念耦耕。",
            "结庐殊未定，此地颇关情。"
        ],
        "title": "幽居院",
        "id": "d8230df8-2915-4596-8dcc-1610ddf0bb77"
    },
    {
        "author": "陆游",
        "paragraphs": [
            "散人无俗事，日日山中行。",
            "今朝中溪寺，妙绝不可名。",
            "幽处万木合，忽然千顷平。",
            "绿黛染晴嶂，白云如玉城。",
            "巖花劝小酌，天风吹独醒。",
            "虽无九皋鹤，奇哉此松声。",
            "我如折翼鹏，回尽九万程。",
            "脱履掷拄杖，于此饯余生。"
        ],
        "title": "中溪",
        "id": "f50b9bd4-4256-44b5-ab68-a7d478dfbd6a"
    },
    {
        "author": "陆游",
        "paragraphs": [
            "竹舆冲雨到天台，绿树阴中小阁开。",
            "牓作玉霄君会否，要知散吏按行来。"
        ],
        "title": "天台院有小阁下临官道予为名曰玉霄",
        "id": "64a9159b-c40f-4105-a886-055af72ed1a9"
    },
    {
        "author": "陆游",
        "paragraphs": [
            "张僊挟弹知何往，清啸穿林但可闻。",
            "拾得鐡丸无处用，为君打散四山云。"
        ],
        "title": "山中小雨得宇文使君简问尝见张僊翁乎戏作一绝",
        "id": "d5ad283c-36cb-42d4-98b2-65e3ed8c8d4c"
    },
    {
        "author": "陆游",
        "paragraphs": [
            "烟雨千峰拥髻鬟，忽看青嶂白云间。",
            "卷藏破墨营丘笔，却展将军著色山。"
        ],
        "title": "雨中山行至松风亭忽澄霁",
        "id": "94a2e2e0-6b74-472c-bc51-6a19903fe614"
    },
    {
        "author": "陆游",
        "paragraphs": [
            "我不如昔人骑鹤上九天，玉简奏事虚皇前。",
            "平生啬养气麤全，两脚驰走轻如烟。",
            "鸟道悬崖忽飞鶱，戏掷短剑声铿然。",
            "转盼跳下千仞渊，已复取剑升层巅。",
            "腾猿俊鹘争后先，饥食松花掬飞泉。",
            "金骨绿髓渐凝坚，口哦七字黄庭篇。",
            "西来欲访挟弹僊，丹经剑诀更精研。",
            "嗟哉一失五百年，作诗付子勿妄传。"
        ],
        "title": "赠宋道人",
        "id": "d5ce4a72-3d55-419d-880e-41fd2f08eedd"
    },
    {
        "author": "陆游",
        "paragraphs": [
            "我呼小艇浮南津，落日乱山衘半轮。",
            "背舩双鹭低掠水，下滩峭风冷逼人。",
            "中流回望始太息，烟中白塔高嶙峋。",
            "适从彼来忽在此，老夫拄杕捷有神。",
            "尉曹堆盘笠泽脍，秀才泻榼中山春。",
            "岂惟外物不挂眼，醉后兀尔忘吾身。",
            "朝冠行即挂神武，买犊遂欲耕峨岷。",
            "金丹自喜日日长，白发未许年年新。",
            "拥桥炬火远已閙，归舍睡息清而匀。",
            "明朝笑谓同载客，有脚莫踏东华尘。"
        ],
        "title": "自山中泛舟归郡城",
        "id": "e75a1170-be10-41c6-8bb3-d8be3d695f5a"
    },
    {
        "author": "陆游",
        "paragraphs": [
            "城中望西山，爽气固可致。",
            "不如山中行，衣屦染浓翠。",
            "使若资高逸，鐡马奏横吹。",
            "平郊何旷荡，修竹亦清閟。",
            "既闻蘓门啸，遂挹浮丘袂。",
            "似嫌太清绝，开宴尽主意。",
            "戏留楚台云，宝靥鬭姿媚。",
            "珠贯按歌声，泉涌发诗思。",
            "归来殊不倦，吏牍阅千纸。",
            "却笑江左人，把酒輙遗事。",
            "下客亦未衰，尚可提万骑。",
            "安能学胡公，危苦寄鹤翅。"
        ],
        "title": "次韵宇文使君山行",
        "id": "349d1377-a7b9-4fd3-9284-1c511dbc99af"
    },
    {
        "author": "陆游",
        "paragraphs": [
            "乐天诗句本嘲诙，那有人从碧海来。",
            "五百年间逢好事，披榛来访此崔嵬。"
        ],
        "title": "同王无玷罗用之访临卭道士墓",
        "id": "4384f08e-c39b-4444-bc58-53cb4f247c86"
    },
    {
        "author": "陆游",
        "paragraphs": [
            "我从平地来，忽寄百尺巅。",
            "眼力与脚力，初不减少年。",
            "渐高山愈出，杳杳浮云烟。",
            "举手扪参旗，日月磨螘旋。",
            "天风忽吹衣，便欲从此僊。",
            "且复下梯去，著书未终篇。"
        ],
        "title": "登太平塔",
        "id": "e04e3934-0a86-4e6e-a59e-860a619ed2af"
    },
    {
        "author": "陆游",
        "paragraphs": [
            "陆走崔嵬水下泷，客中更复客它邦。",
            "晚离方井云藏市，夜渡新津火照江。",
            "人语纷纷投野市，床敷草草寄僧窗。",
            "五更风雨妨归梦，卧看残灯吐半缸。"
        ],
        "title": "中夜投宿修觉寺",
        "id": "0144b3bd-cee5-4882-a2f2-aae62281b22c"
    },
    {
        "author": "陆游",
        "paragraphs": [
            "蜀汉羁逰岁月侵，京华乖隔少来音。",
            "登临忽据三江会，飞动从来万里心。",
            "地胜顿惊诗力壮，气增不怕酒杯深。",
            "一琴一剑白云外，挥手下山何处寻。"
        ],
        "title": "绝胜亭",
        "id": "ec7e7c1d-0094-46a9-ae03-305fb8e3ea10"
    },
    {
        "author": "陆游",
        "paragraphs": [
            "气盖冰霜劲有余，江邉见此列僊癯。",
            "清寒直入人肌骨，一点尘埃住得无。"
        ],
        "title": "云谿观竹戏书二绝句  其一",
        "id": "520df196-80fe-487d-b272-c396884b684d"
    },
    {
        "author": "陆游",
        "paragraphs": [
            "溪光竹色两相宜，行到溪桥竹更奇。",
            "对此莫论无肉瘦，闭门可忍十年饥。"
        ],
        "title": "云谿观竹戏书二绝句  其二",
        "id": "71898daf-4161-4df7-9be5-b62ac10d9efc"
    },
    {
        "author": "陆游",
        "paragraphs": [
            "适从卭州归，又作汉州去。",
            "天低惨欲雪，逰子悲岁暮。",
            "十年辞京国，疋马厌道路。",
            "野火炎高冈，江云暗空戍。",
            "角弓寒始劲，霜鹘饥更怒。",
            "邂逅成小猎，尺箠聊指呼。",
            "北连武侯祠，南竝稚子墓。",
            "合围蹙穷鹿，设仗截狡兔。",
            "壮哉带箭雉，耿介死不顾。",
            "吾宁暴天物，战法因得寓。",
            "黄昏过民家，休马燎裘袴。",
            "割鲜盛燔炙，毛血洒庭戸。",
            "老姥亦复奇，汛扫邀我驻。",
            "丈夫傥未死，千金酬此遇。"
        ],
        "title": "九月十日如汉州小猎于新都弥牟之间投宿民家",
        "id": "6ced3b68-3375-41d1-9d70-71251034d1a5"
    },
    {
        "author": "陆游",
        "paragraphs": [
            "客途孤愤只君知，不作儿曹怨别离。",
            "报国虽思包马革，爱身未忍价羊皮。",
            "呼鹰小猎新霜后，弹剑长歌夜雨时。",
            "感慨却愁伤壮志，倒瓶浊酒洗余悲。"
        ],
        "title": "猎罢夜饮示独孤生三首  其一",
        "id": "68f974ce-ae54-4fe3-aee7-e1ea9d118ee5"
    },
    {
        "author": "陆游",
        "paragraphs": [
            "关辅何时一战收，蜀郊且复猎清秋。",
            "洗空狡穴银头鹘，突过重城玉腕骝。",
            "贼势已衰真大庆，士心未振尚私忧。",
            "一樽共讲平戎策，勿为飞鸢念少游。"
        ],
        "title": "猎罢夜饮示独孤生三首  其二",
        "id": "4c2d162d-c71b-4dc7-9b85-6442b431d6c7"
    },
    {
        "author": "陆游",
        "paragraphs": [
            "白袍如雪宝刀横，醉上银鞍身更轻。",
            "帖草角鹰掀兔窟，凭风羽箭作鸱鸣。",
            "关河可使成南北，豪杰谁堪共死生。",
            "欲疏万言投魏阙，灯前揽笔涕先倾。"
        ],
        "title": "猎罢夜饮示独孤生三首  其三",
        "id": "7edd4e29-c95f-4cd1-a3e7-1be43d54a763"
    },
    {
        "author": "陆游",
        "paragraphs": [
            "月黑叩店门，灯青坐床箦。",
            "饭麤杂沙土，菜瘦等草棘。",
            "泰然均一饱，未觉异玉食。",
            "我岂儿女哉，口腹为怨德。",
            "古人耻怀禄，不仕当力穯。",
            "从今扶犂手，终老谢翰墨。"
        ],
        "title": "自广汉归宿十八里草市",
        "id": "d38d9772-7ebe-4ee4-b050-a71d9ad7e16c"
    },
    {
        "author": "陆游",
        "paragraphs": [
            "丈夫无苟求，君子有素守。",
            "不能垂竹帛，正可死陇畆。",
            "邯郸枕中梦，要是念所有。",
            "持枕与农夫，亦作此梦否。",
            "今朝栎林下，取醉村市酒。",
            "未敢羞空囊，烂漫诗千首。"
        ],
        "title": "东郊饮村酒大醉后作",
        "id": "90b06119-3367-4492-b499-343526370812"
    },
    {
        "author": "陆游",
        "paragraphs": [
            "画簷急雨倾高秋，夜投丈室灯幽幽。",
            "耆年拥毳雪满头，拂拭床敷邀我留。",
            "雏猊戏掷香出喉，蓬蓬结成苍玉毬。",
            "蛮童掲帘侍者忧，触散香烟当罚油。"
        ],
        "title": "九月十八夜梦避雨叩一僧院有老宿年八十许邀留甚勤若旧相识者梦中为赋此诗",
        "id": "a13687f3-a08f-4fed-b2cb-1dc9cf894d91"
    },
    {
        "author": "陆游",
        "paragraphs": [
            "幅巾藜杖北城头，卷地西风满眼愁。",
            "一点烽传散关信，两行雁带杜陵秋。",
            "山河兴废供搔首，身世安危入倚楼。",
            "横槊赋诗非复昔，梦魂犹绕古梁州。"
        ],
        "tags": [
            "爱国",
            "秋天",
            "登楼",
            "抒怀",
            "壮志"
        ],
        "title": "秋晚登城北门",
        "id": "e7b0b196-8875-4db5-8c0b-9a76d7127a81"
    },
    {
        "author": "陆游",
        "paragraphs": [
            "成都城中秋夜长，灯笼蜡纸明空堂。",
            "高梧月白绕飞鹊，衰草露湿啼寒螀。",
            "堂上书生读书罢，欲眠未眠偏断肠。",
            "起行百匝几叹息，一夕绿发成秋霜。",
            "中原本是关情地，幽州宁谓非吾乡。",
            "荥河温洛底处所，可使长作争战塲。",
            "百金戎衣雕鹘盘，三尺剑锋霜雪寒。",
            "一朝出塞君试看，旦发宝鸡暮长安。"
        ],
        "title": "秋兴",
        "id": "6934864f-f782-4d55-aaa2-843f17241815"
    },
    {
        "author": "陆游",
        "paragraphs": [
            "引剑酣歌亦壮哉，要君共覆手中杯。",
            "秋鸿阵密横江去，暮角声酣战雨来。",
            "莫恨皇天无老眼，请看白骨有青苔。",
            "中年倍觉流光速，行矣西郊又见梅。"
        ],
        "title": "夜饮",
        "id": "7fa11582-de00-47f2-ab24-caae8a286b02"
    },
    {
        "author": "陆游",
        "paragraphs": [
            "时序中年速，风霜客路长。",
            "孤愁巴月白，清梦楚山苍。",
            "灯暗秋衔壁，钟踈夜殷床。",
            "端居有微禄，不敢恨殊方。"
        ],
        "title": "暮秋二首  其一",
        "id": "a17fedf1-67d5-4049-b844-2d16ef95d328"
    },
    {
        "author": "陆游",
        "paragraphs": [
            "万里归无策，八年淹此留。",
            "羞蒙子公力，寜倦长卿游。",
            "听雨潇湘夜，飞鹰鄠杜秋。",
            "更须论富贵，此计亦悠悠。"
        ],
        "title": "暮秋二首  其二",
        "id": "ee8295d7-3d66-4b3d-9a4a-8e724cb2c416"
    },
    {
        "author": "陆游",
        "paragraphs": [
            "北风吹雨暗江郊，十月僧庐旋补茆。",
            "病马敢希三品料，惊禽聊借一枝巢。",
            "少时诸老争求识，晚岁殊方罕定交。",
            "闭户不妨新得趣，丹经盈箧手亲抄。"
        ],
        "title": "夜雨有感",
        "id": "6fcc07fe-6189-4972-8007-2228a59e1700"
    },
    {
        "author": "陆游",
        "paragraphs": [
            "一室冷如冰，人疑在定僧。",
            "手称丹灶火，纱护佛龛灯。",
            "食减形虽槁，心虚气自凝。",
            "平生坐忘论，字字欲铭膺。"
        ],
        "title": "道室",
        "id": "cda3da49-d939-45c2-a3f7-2e6f8dee6dd5"
    },
    {
        "author": "陆游",
        "paragraphs": [
            "南市沽浊醪，浮螘甘不壊。",
            "东门买彘骨，酰醤点橙薤。",
            "蒸鸡最知名，美不数鱼蟹。",
            "轮囷犀浦芋，磊落新都菜。",
            "欲赓老饕赋，畏破头陀戒。",
            "况予齿日疏，大脔敢屡嘬。",
            "杜老死牛{炙火=肉}，千古惩祸败。",
            "闭门饵朝霞，无病亦无债。"
        ],
        "title": "饭罢戏作",
        "id": "5522c111-954c-44e9-8f98-951cf867ff98"
    },
    {
        "author": "陆游",
        "paragraphs": [
            "丝管纷纷烛满堂，枭卢掷罢夜飞觞。",
            "帷犀风定歌云暖，香兽烟浓漏箭长。",
            "泛菊已成前日梦，探梅又续去年狂。",
            "醉归自笑摧颓甚，冷逼貂裘怯晓霜。"
        ],
        "title": "初冬夜宴",
        "id": "8092cb01-6ae4-4ae6-a730-9d22fbc3991c"
    },
    {
        "author": "陆游",
        "paragraphs": [
            "野外归来晚，空庭露气新。",
            "乍晴云妬月，多病酒欺人。",
            "倚杖行吟久，投杯起舞频。",
            "早梅消息动，春事渐关身。"
        ],
        "title": "冬夜醉归复小饮",
        "id": "42f69db4-6383-47ed-895a-4de29b728ba3"
    },
    {
        "author": "陆游",
        "paragraphs": [
            "闲处天教著放翁，草庐高卧筰桥东。",
            "数茎白发悲秋后，一醆青灯病酒中。",
            "李广射归关月堕，刘琨啸罢塞云空。",
            "古人意气凭君看，不待功成固已雄。"
        ],
        "title": "病酒述怀",
        "id": "d03e2cea-c2f1-4db2-bfc0-21c63c26ba93"
    },
    {
        "author": "陆游",
        "paragraphs": [
            "小春花蕾索春饶，已有暄风入紫貂。",
            "村路雨晴鸠妇喜，射塲草绿雉媒骄。",
            "花边结客飞金勒，楼上谁家弄玉箫。",
            "莫怪夕阳归独后，早梅唤我度谿桥。"
        ],
        "title": "数日暄妍颇有春意予闲居无日不出游戏作",
        "id": "301bab97-1083-458e-bf20-8e3287644e41"
    },
    {
        "author": "陆游",
        "paragraphs": [
            "耆旧日凋谢，将如此老何。",
            "懑拈如意舞，狂叩唾壶歌。",
            "郡县轻民力，封疆恃虏和。",
            "功名莫看镜，吾意已蹉跎。"
        ],
        "title": "遣兴",
        "id": "e81e2c2a-91f8-4556-89de-370a48763ceb"
    },
    {
        "author": "陆游",
        "paragraphs": [
            "我梦游太华，云开千仞青。",
            "擘山泻黄河，万古仰巨灵。",
            "往者祸乱初，氛祲干太寜。",
            "岂无卧云龙，一起奔风霆。",
            "时事方错缪，三秦尽飘零。",
            "山河销王气，原野失大刑。",
            "将军散发去，短剑斸茯苓。",
            "定知三峰上，烂醉今未醒。"
        ],
        "title": "赵将军",
        "id": "d24b3ae9-112e-41f4-92ba-c0de6e1414ae"
    },
    {
        "author": "陆游",
        "paragraphs": [
            "淋漓百榼宴江楼，秉烛挥毫气尚遒。",
            "天上但闻星主酒，人间寜有地埋忧。",
            "生希李广名飞将，死慕刘伶赠醉侯。",
            "戏语佳人频一笑，锦城已是六年留。"
        ],
        "title": "江楼醉中作",
        "id": "8192f672-49d4-4a73-96e1-a85f9430f650"
    },
    {
        "author": "陆游",
        "paragraphs": [
            "慈竹萧森拱废台，醉归曵策一徘徊。",
            "纷纷落日牛羊下，黯黯长空霰雪来。",
            "三峡猿催清泪落，两京梅傍战尘开。",
            "客怀已是凄凉甚，更听城头画角哀。"
        ],
        "title": "曵策",
        "id": "32578fa8-744d-4ed3-8d27-45d126534f7f"
    },
    {
        "author": "陆游",
        "paragraphs": [
            "雨止风益豪，雪作云不动。",
            "凄凉汉陵庙，衰草卧翁仲。",
            "画妓空笙竽，土马阙羁鞚。",
            "壤沃黄犊耕，柏密幽鸟哢。",
            "尚想忠武公，身任社稷重。",
            "整整渭上营，气已无岐雍。",
            "少须天意定，破贼寜患众。",
            "兴亡信有数，星陨事可痛。",
            "陵边四五家，茆竹居接栋。",
            "手皲纸上箔，醅熟酒鸣瓮。",
            "虽嗟生理微，亦足逭饥冻。",
            "刘葛固雄杰，阅世均一梦。",
            "论高常近迂，才大本难用。",
            "九原不可作，再拜临风恸。"
        ],
        "title": "谒汉昭烈惠陵及诸葛公祠宇",
        "id": "90395b27-f6d9-45b8-aa77-1aaa01f1231a"
    },
    {
        "author": "陆游",
        "paragraphs": [
            "遥夜雨声急，愔愔窗户幽。",
            "开编尧舜在，得句鬼神愁。",
            "同俗愚儒辠，容身壮士羞。",
            "灯残不成睡，晓角动南楼。"
        ],
        "title": "遥夜",
        "id": "a43e81fa-1136-4dad-a194-64b90ebc9937"
    },
    {
        "author": "陆游",
        "paragraphs": [
            "远游行复岁华新，懒学刘郎问大钧。",
            "一点不蒙稽古力，十分合作卧云身。",
            "苦寒与酒渐增价，小雨为梅先辟尘。",
            "拟佩一壶江路去，花边醉堕白纶巾。"
        ],
        "title": "远游",
        "id": "45069c38-91b5-4238-97bb-4f0fdf8cf117"
    },
    {
        "author": "陆游",
        "paragraphs": [
            "长安城中三日雪，潼关道上行人绝。",
            "黄河铁牛僵不动，承露金盘冻将折。",
            "虬须豪客狐白裘，夜来醉眠宝钗楼。",
            "五更未醒已上马，冲雪却作南山游。",
            "千年老虎猎不得，一箭横穿雪皆赤。",
            "拏空争死作雷吼，震动山林裂崖石。",
            "曳归拥路千人观，髑髅作枕皮蒙鞍。",
            "人间壮士有如此，胡不来归汉天子。"
        ],
        "title": "大雪歌",
        "id": "67ae94b0-fb1b-400b-bf49-2d24921acdbd"
    },
    {
        "author": "陆游",
        "paragraphs": [
            "幼舆骨相称山巖，自要闲游不避谗。",
            "锦里先生为老伴，玉霄散吏是头衔。",
            "探春苑路花篸帽，看月江楼酒满衫。",
            "惟恨题诗无逸气，愧君阵马与风颿。"
        ],
        "title": "简谭德称",
        "id": "70bed861-ca5f-42c2-a9af-cf80876baaa1"
    },
    {
        "author": "陆游",
        "paragraphs": [
            "世事何知与愿违，十年高卧看群飞。",
            "猎围花市无人问，渔艇烟村有梦归。",
            "银烛焰长揺酒浪，宝刀佩稳压戎衣。",
            "君看白首寒窗客，侠气纵横亦未非。"
        ],
        "title": "排闷",
        "id": "0600a1cc-9660-4259-b6a9-192c3448bbcc"
    },
    {
        "author": "陆游",
        "paragraphs": [
            "名姓人谁记，形骸老渐侵。",
            "酒悭停剧饮，诗退负高吟。",
            "雨隔踈更断，云藏古院深。",
            "衰迟常兀兀，惆怅少年心。"
        ],
        "title": "夜意三首  其一",
        "id": "4810e3ee-0c2d-4d6e-872d-d75faf79e5e5"
    },
    {
        "author": "陆游",
        "paragraphs": [
            "心清知睡少，气定觉神凝。",
            "但有一无愧，何妨百不能。",
            "灯昏如隔雾，研冷欲生冰。",
            "兀尔遗身世，东窗待日升。"
        ],
        "title": "夜意三首  其二",
        "id": "f0a9ee01-ad2c-468a-9b05-7cedcd51564b"
    },
    {
        "author": "陆游",
        "paragraphs": [
            "瘴地晨霜薄，郊墟暮雨昏。",
            "啼螀如有恨，微火解相温。",
            "末路真无策，孤忠敢自言。",
            "轮囷肝胆在，白首倚干坤。"
        ],
        "title": "夜意三首  其三",
        "id": "d4e396c6-bc3e-4df5-bac9-8a2d26240c3b"
    },
    {
        "author": "陆游",
        "paragraphs": [
            "商周去不还，盛哉汉唐宋。",
            "苏公本天人，谪堕为世用。",
            "太平极嘉祐，珠玉始包贡。",
            "公车三千牍，字字岌飞动。",
            "气力倒犀象，律吕谐鸾鳯。",
            "天骥西极来，矫矫不受鞚。",
            "飞腾上台阁，废放落云梦。",
            "至宝不侵蚀，终亦老侍从。",
            "晚途迁海表，万里天宇空。",
            "岂惟骑鲸鱼，遂欲跨䗖蝀。",
            "心空物莫挠，气老笔愈纵。",
            "粃糠郊祀歌，远友清庙颂。",
            "我生虽后公，妙句得吟讽。",
            "整衣拜遗像，千古尊正统。"
        ],
        "title": "玉局观拜东坡先生海外画像",
        "id": "66ef772c-0193-4de1-9c0d-d67abdc68cb7"
    },
    {
        "author": "陆游",
        "paragraphs": [
            "天下本无事，庸人扰之耳。",
            "胸中故湛然，忿欲定谁使。",
            "本心倘不失，外物真一螘。",
            "困穷何足道，持此端可死。",
            "空斋夜方中，窗月淡如水。",
            "忽有清磬鸣，老夫从定起。"
        ],
        "title": "心太平庵",
        "id": "57a6a56f-867b-4acf-9f5b-53791bb1445d"
    },
    {
        "author": "陆游",
        "paragraphs": [
            "摵摵败叶飞，黯黯寒云低。",
            "村墟与市里，触目一惨悽。",
            "今日病体轻，驾言适城西。",
            "丹柿满野店，青帘出江隄。",
            "猎骑载雉兔，樵担悬鹑鸡。",
            "居人各自得，使我念故谿。",
            "故谿不敢说，况复朝金闺。",
            "伤哉齧雪翁，岁晚犹牧羝。",
            "下愚不自还，大惑终身迷。",
            "君恩何由报，力耕愧黔黎。"
        ],
        "title": "访客至西郊",
        "id": "f0a45edf-cc0b-49d3-aba5-e584d4a1e189"
    },
    {
        "author": "陆游",
        "paragraphs": [
            "鳯城书到锦江边，故里归期愈渺然。",
            "掌上山川初入梦，壶中日月尚经年。",
            "方轮落落难推毂，倦马骎骎怕著鞭。",
            "未佩鱼符无吏责，看花且作拾遗颠。"
        ],
        "title": "得都下八月书报蒙恩牧叙州",
        "id": "f4dbcae9-c894-4d57-80d8-a67623b25236"
    },
    {
        "author": "陆游",
        "paragraphs": [
            "卖剑捐书绝世缘，掩关高枕送流年。",
            "久从道士学踵息，谁管门生嘲腹便。",
            "化蝶飞时嗟昨梦，睡蛇去后喜安眠。",
            "欠伸看起东窗日，也似金銮过八砖。"
        ],
        "title": "晚起二首  其一",
        "id": "4c4ddfe3-007d-45b5-a501-1d3805080b52"
    },
    {
        "author": "陆游",
        "paragraphs": [
            "学道逍遥心太平，幽窗鼻息撼床声。",
            "柳花无蒂蛮氊暖，龟甲有纹缯帐明。",
            "候起儿童陈盥栉，笑衰人客闯柴荆。",
            "此生睡足无余念，安用元戎报五更。"
        ],
        "title": "晚起二首  其二",
        "id": "30bd109b-3fa7-4f19-8a51-a2b6bfa92f8a"
    },
    {
        "author": "陆游",
        "paragraphs": [
            "世言九州外，复言大九州。",
            "此言果不虚，仅可容吾愁。",
            "许愁亦当有许酒，吾酒酿尽银河流。",
            "酌之万斛玻瓈舟，酣宴五城十二楼。",
            "天为碧罗幕，月作白玉钩。",
            "织女织庆云，裁成五色裘。",
            "披裘对酒难为客，长揖北辰相献酬。",
            "一饮五百年，一醉三千秋。",
            "却驾白鳯骖斑虬，下与麻姑戏玄洲。",
            "锦江吹笛余一念，再过剑南应小留。"
        ],
        "title": "江楼吹笛饮酒大醉中作",
        "id": "ba55139b-a72b-4415-86e3-ef47e8e30cc0"
    },
    {
        "author": "陆游",
        "paragraphs": [
            "江头作雪雪未成，北风吹云如有营。",
            "驱车出门何所诣，一放吾目登高城。",
            "城中繁雄十万户，朱门甲第何峥嵘。",
            "锦机玉工不知数，深夜穷巷闻吹笙。",
            "国家自从失河北，烟尘漠漠暗两京。",
            "胡行如鬼南至海，寸地尺天皆苦兵。",
            "老吴将军独护蜀，坐使井络无欃枪。",
            "名都壮邑数千里，至今不闻戎马声。",
            "安危自古有倚仗，相持黙黙非敌情。",
            "棘门覇上勿儿戏，犬羊岂惮渝齐盟。"
        ],
        "title": "晚登子城",
        "id": "90ebd67e-999f-467d-a14b-a029e258dfa5"
    },
    {
        "author": "陆游",
        "paragraphs": [
            "嗜酒狂无敌，居家懒有余。",
            "苦寒愁手版，美睡付肩舆。",
            "覔句吟哦惯，逢人省识疏。",
            "亦知归去好，无地著蜗庐。"
        ],
        "title": "夙兴出谒",
        "id": "ef371b24-884e-4237-ae0a-508d94ced226"
    },
    {
        "author": "陆游",
        "paragraphs": [
            "早过升仙不暇炊，桥边买饼疗朝饥。",
            "纷纭满座谁能识，大似新丰独酌时。"
        ],
        "title": "十一月三日过升仙桥作三首  其一",
        "id": "4a79e27f-5273-4c1f-85b0-4fa455fd649f"
    },
    {
        "author": "陆游",
        "paragraphs": [
            "熨手金鞭天马驹，冰河雪谷笑谈无。",
            "只言燕赵多奇士，岂必书生尽腐儒。"
        ],
        "title": "十一月三日过升仙桥作三首  其二",
        "id": "260055fc-a816-44da-9a2f-aba8947e9144"
    },
    {
        "author": "陆游",
        "paragraphs": [
            "桥边沙水绿蒲老，原上烟芜黄犊闲。",
            "老子真成兴不浅，凭鞍归梦遶家山。"
        ],
        "title": "十一月三日过升仙桥作三首  其三",
        "id": "f0d4e926-6cbd-4ae5-a8a2-ae2fef2c4951"
    },
    {
        "author": "陆游",
        "paragraphs": [
            "蓬壶旧隐已微茫，浪迹红尘乐未央。",
            "纵酒山南千日醉，看花剑外十年狂。",
            "新诗刻烛惊词客，骏马追风戏鞠塲。",
            "要是世间男子事，不宜台省竞飞翔。"
        ],
        "title": "遣兴",
        "id": "698149b9-701c-409b-8620-ec9b94eb062c"
    },
    {
        "author": "陆游",
        "paragraphs": [
            "清江抱孤村，杜子昔所馆。",
            "虚堂尘不扫，小径门可欵。",
            "公诗岂纸上，遗句处处满。",
            "人皆欲拾取，志大才苦短。",
            "计公客此时，一饱得亦罕。",
            "阨穷端有自，寜独坐房琯。",
            "至今壁间像，朱绶意萧散。",
            "长安貂蝉多，死去谁复算。"
        ],
        "title": "草堂拜少陵遗像",
        "id": "ee2e3332-5bd8-49b8-a3b4-1261608f3017"
    },
    {
        "author": "陆游",
        "paragraphs": [
            "青羊道士竹为家，也种玄都观里花。",
            "微雨晴时看鹤舞，小窗幽处听蜂衙。",
            "药罏宿火荧荧暖，醉袖迎风猎猎斜。",
            "老我一官真漫浪，会来分子淡生涯。"
        ],
        "title": "青羊宫小饮赠道士",
        "id": "1115b63a-a832-4d7b-8a0c-32a79a5aa838"
    },
    {
        "author": "陆游",
        "paragraphs": [
            "清夜焚香读楚词，寒侵貂褐叹吾衰。",
            "轻冰满研风声急，忽记山阴夜雪时。"
        ],
        "title": "夜寒二首  其一",
        "id": "e7d32856-4cc3-47c1-890a-15274d1f5351"
    },
    {
        "author": "陆游",
        "paragraphs": [
            "斗帐重茵香雾重，膏梁那可共功名。",
            "三更骑报河冰合，铁马何人从我行。"
        ],
        "title": "夜寒二首  其二",
        "id": "3d15ec99-51ca-4353-8168-c2fee15b2118"
    },
    {
        "author": "陆游",
        "paragraphs": [
            "武担山上望京都，谁记黄公旧酒垆。",
            "宿负本宜输左校，寛恩犹听补东隅。",
            "一官漫浪行将老，万卷纵横只自愚。",
            "甫里松陵在何许，古人投劾为莼鲈。"
        ],
        "title": "书怀",
        "id": "30f5eddd-5db8-4d63-9456-5656e5b2f642"
    },
    {
        "author": "陆游",
        "paragraphs": [
            "乌巾白纻忆当年，抵死寻春不自怜。",
            "憔悴剑南双鬓改，梦中犹上暗门船。"
        ],
        "title": "记梦二首  其一",
        "id": "456f4389-cf49-4c29-989a-bb42ccfbef01"
    },
    {
        "author": "陆游",
        "paragraphs": [
            "团脐霜蠏四腮鲈，樽俎芳鲜十载无。",
            "塞月征尘身万里，梦魂也复醉西湖。"
        ],
        "tags": [
            "西湖"
        ],
        "title": "记梦二首  其二",
        "id": "2dcd72e0-7a77-45b2-9023-1acb552c0f67"
    },
    {
        "author": "陆游",
        "paragraphs": [
            "古寺闲房闭寂寥，几年躭酒负公朝。",
            "青山是处可埋骨，白发向人羞折腰。",
            "末路自悲终老蜀，少年常愿从征辽。",
            "醉来挟箭西郊去，极目寒芜雉兔骄。"
        ],
        "title": "醉中出西门偶书",
        "id": "e9b27f88-9f3e-4bbe-9d1b-66ea10879a10"
    },
    {
        "author": "陆游",
        "paragraphs": [
            "风急斜吹帽，泥深乱溅衣。",
            "杜门常畏骂，访客却空归。",
            "老马举蹄懒，枯槐无叶飞。",
            "驰驱几时了，散发忆苔矶。"
        ],
        "title": "访客不遇",
        "id": "845ac292-2686-4abc-b913-e9fdae059704"
    },
    {
        "author": "陆游",
        "paragraphs": [
            "世无知剑人，太阿混凡铁。",
            "至宝弃泥沙，光景终不灭。",
            "一朝斩长鲸，海水赤三月。",
            "隠见天地间，变化岂易测。",
            "国家未灭冦，臣子同此责。",
            "浪迹潜山海，岁晚得剑客。",
            "酒酣脱匕首，白刅明霜雪。",
            "夜半报讐归，斑斑腥带血。",
            "细讐何足问，大耻同愤切。",
            "臣位虽卑贱，臣身可屠裂。",
            "誓当函胡首，再拜奏北阙。",
            "逃去变姓名，山中餐玉屑。"
        ],
        "title": "剑客行",
        "id": "04a3b798-2ed1-4bbb-a7fc-07d01afd2ef2"
    },
    {
        "author": "陆游",
        "paragraphs": [
            "昔年曾赋西郊梅，茫茫去日如飞埃。",
            "即今衰病百事懒，陈迹未忘犹一来。",
            "蜀王故苑犁已遍，散落尚有千雪堆。",
            "珠楼玉殿一梦破，烟芜牧笛遗民哀。",
            "两龙卧稳不飞去，鳞甲脱落生莓苔。",
            "精神最遇雪月见，气力苦战冰霜开。",
            "羁臣放士耿独立，淑姬静女知谁媒。",
            "摧伤虽多意愈厉，直与天地争春囬。",
            "苍然老气压桃杏，笑我白发心尚孩。",
            "微风故为作妩媚，一片吹入黄金罍。"
        ],
        "title": "故蜀别苑在成都西南十五六里梅至多有两大树夭矫若龙相传谓之梅龙予初至蜀尝为作诗自此岁常访之今复赋一首丁酉十一月也",
        "id": "7ad6a59b-9e06-4e16-bdfa-c9dc5430cc7d"
    },
    {
        "author": "陆游",
        "paragraphs": [
            "柴门虽设不曾开，为怕人行损绿苔。",
            "妍日渐催春意动，好风时卷市声来。",
            "学经妻问生疏字，尝酒儿斟潋滟杯。",
            "安得小园寛半畆，黄梅绿李一时栽。"
        ],
        "title": "闲意",
        "id": "14045fac-4388-4b9d-8445-1d9d4ed1820e"
    },
    {
        "author": "陆游",
        "paragraphs": [
            "老病畏多酌，退闲愁夜行。",
            "市灯踈欲尽，楼月澹初生。",
            "露冷莎蛩咽，天寒塞雁征。",
            "归来差自喜，拥被聴疏更。"
        ],
        "title": "饮罢夜归",
        "id": "4c0a1cd3-2479-4e4b-841c-b83ebc0a7bf5"
    },
    {
        "author": "陆游",
        "paragraphs": [
            "霜落江清水见鱼，偶然徙倚草堂孤。",
            "雪天黯淡常如晚，烟树微茫直欲无。",
            "下泽乘车终碌碌，上方请剑漫区区。",
            "拟将疏逸消豪气，寻罢酒徒寻猎徒。"
        ],
        "title": "江亭冬望",
        "id": "29f65b5c-a347-42b8-aa86-70a6e576d411"
    },
    {
        "author": "陆游",
        "paragraphs": [
            "风从北来不可当，街中横笛人马僵。",
            "西家女儿午未粧，帐底炉红愁下床。",
            "东家唤客宴画堂，两行玉指调丝簧。",
            "锦绣四合如垣墙，微风不动金猊香。",
            "我独登城望大荒，勇欲为国平河湟。",
            "才踈志大不自量，西家东家笑我狂。"
        ],
        "title": "大风登城",
        "id": "311e0a61-6c68-428e-9116-6f775871cc9f"
    },
    {
        "author": "陆游",
        "paragraphs": [
            "仲冬候始寒，丙夜天正黑。",
            "雨来挟风助，吼击不遗力。",
            "声如拔高山，势若伐强国。",
            "初忧老柏折，遂恐石笋踣。",
            "干坤本无心，百神各効职。",
            "蛟龙鬭岁暮，豪横理莫测。",
            "农功幸已成，龙怒亦会息。",
            "屋漏何足言，袖手姑默默。"
        ],
        "title": "书雨",
        "id": "c00f30ea-1158-4a5d-810a-a9f54e93c25d"
    },
    {
        "author": "陆游",
        "paragraphs": [
            "半醉微吟不怕寒，江边一笑觉天寛。",
            "莫愁艇子急冲雨，何逊梅花频倚阑。",
            "万事任从皮外去，百年聊作梦中观。",
            "放翁纵老狂犹在，倒尽金壶烛未残。"
        ],
        "title": "一笑",
        "id": "38efacb7-617f-42ad-b044-1df3818bcba3"
    },
    {
        "author": "陆游",
        "paragraphs": [
            "公府还家鬓未秋，镜湖南畔决归休。",
            "读书精舍岂轻出，采药名山成远游。",
            "白堕兴来犹小醉，青精才足又何求。",
            "俗间毁誉惟堪笑，常隘韩公咎斗牛。"
        ],
        "title": "岁晚怀镜湖旧隐慨然有作",
        "id": "9b458575-9cb9-412f-997b-658c4fd6d67e"
    },
    {
        "author": "陆游",
        "paragraphs": [
            "华发萧萧老蜀关，倦飞可笑不知还。",
            "人生只似驹过隙，世事莫惊雷破山。",
            "光景半销樽酒里，英豪或隐博徒间。",
            "车帷闭置真何乐，书剑飘然未厌闲。"
        ],
        "title": "华发",
        "id": "961939a1-1486-4a30-9e33-b34d7c7127d0"
    },
    {
        "author": "陆游",
        "paragraphs": [
            "国家图箓合中兴，叹息吾寜粥饭僧。",
            "卖剑买牛衰可笑，壊裳为袴老犹能。",
            "晓过射圃云藏垒，夜读兵书雨洒灯。",
            "安得龙媒八千骑，要令穷冦畏飞腾。"
        ],
        "title": "叹息",
        "id": "6dfdcf6b-3c1f-4f9f-b323-69c2e50aeb76"
    },
    {
        "author": "陆游",
        "paragraphs": [
            "岁月难禁节物催，天涯回首意悲哀。",
            "十年人向三巴老，一夜阳从九地来。",
            "上马出门愁敛版，还家留客强传杯。",
            "探春漫道江梅早，盘里酥花又鬭开。"
        ],
        "title": "冬至",
        "id": "86843d48-c271-4988-a065-96b246db86ae"
    },
    {
        "author": "陆游",
        "paragraphs": [
            "老子今年懒赋诗，风光料理鬓成丝。",
            "青羊宫里春来早，初见梅花第一枝。"
        ],
        "title": "城南寻梅得绝句四首  其一",
        "id": "23699ab8-3129-42cd-bd42-612bc8b3b76a"
    },
    {
        "author": "陆游",
        "paragraphs": [
            "黯淡江天雪欲飞，竹篱数掩傍苔矶。",
            "清愁满眼无人说，折得梅花作伴归。"
        ],
        "title": "城南寻梅得绝句四首  其二",
        "id": "0dfa5052-eaf6-4be6-9687-d67af685f5b6"
    },
    {
        "author": "陆游",
        "paragraphs": [
            "青烟漠漠暗西村，问讯梅花置一尊。",
            "冷淡生涯元不恶，却嫌歌吹合江园。"
        ],
        "title": "城南寻梅得绝句四首  其三",
        "id": "3afdc8ba-aceb-4057-a48c-d5cc0195f401"
    },
    {
        "author": "陆游",
        "paragraphs": [
            "篱边细路竹间庵，一段风流擅剑南。",
            "吾国以香为佛事，客来试向鼻端参。"
        ],
        "title": "城南寻梅得绝句四首  其四",
        "id": "003377c9-c0d7-4b00-a64d-45611e29b182"
    },
    {
        "author": "陆游",
        "paragraphs": [
            "历尽危涂井与参，鬓毛饱受雪霜侵。",
            "平生不可俗子眼，后世谁知吾辈心。",
            "河洛方行胡正朔，山林虚度醉光阴。",
            "浩歌未阕先投枕，衰病常忧感慨深。"
        ],
        "title": "书叹",
        "id": "e682d4d0-5114-4fd9-8866-98f8fa86ad96"
    },
    {
        "author": "陆游",
        "paragraphs": [
            "少小遇丧乱，妄意忧元元。",
            "忍饥卧空山，著书十万言。",
            "贼亮负函贷，江北烟尘昏。",
            "奏记本兵府，大事得具论。",
            "请治故臣罪，深绝衰乱根。",
            "言疏卒见弃，袂有血泪痕。",
            "尔来十五年，残虏尚游魂。",
            "遗民痛胥溺，何由雪烦寃。",
            "我发日益白，病骸寜久存。",
            "常恐先狗马，不见清中原。"
        ],
        "title": "感兴二首  其一",
        "id": "cb11e076-3fce-4685-831a-a23b50f15aa3"
    },
    {
        "author": "陆游",
        "paragraphs": [
            "高帝王蜀汉，天下岂易图。",
            "幡然用其锋，项羽不支梧。",
            "嗟余昔从戎，久戍南郑墟。",
            "登高望夕烽，只尺咸阳都。",
            "群胡本无政，剽夺常自如。",
            "民穷诉苍天，日夜思来苏。",
            "连年况枯旱，关辅尤空虚。",
            "安得节制帅，弓刀肃驰驱。",
            "父老上牛酒，善意不可孤。",
            "诸将能办此，机会无时无。"
        ],
        "title": "感兴二首  其二",
        "id": "65261011-2613-48b3-94ba-5300ca7e02f7"
    },
    {
        "author": "陆游",
        "paragraphs": [
            "官机锦茵金蹙鳯，舞娃钗堕双鬟重。",
            "宝炉三尺香吐雾，画烛如椽风不动。",
            "主人爱客情无已，筝声未断歌声起。",
            "亦知百岁等朝露，便恐一欢成覆水。",
            "炉红酒绿春为回，坐上梅花连夜开。",
            "堂前只尺异气候，冰合平池霜压阶。"
        ],
        "title": "暮冬夜宴",
        "id": "c72efa2f-d7f3-41c3-9dae-877152250232"
    },
    {
        "author": "陆游",
        "paragraphs": [
            "枕上三更雨，天涯万里游。",
            "虫声憎好梦，灯影伴孤愁。",
            "报国计安出，灭胡心未休。",
            "明年起飞将，更试北平秋。"
        ],
        "title": "枕上",
        "id": "412c4d42-11da-478f-abb4-7d2ca43556ff"
    },
    {
        "author": "陆游",
        "paragraphs": [
            "闲过石犀祠，登堂一叹欷。",
            "江回陵谷变，碑断市朝非。",
            "荒圃连寒垄，斜阳映夕霏。",
            "兴亡俱昨梦，惆怅跨驴归。"
        ],
        "title": "谒石犀庙",
        "id": "f006a9cf-76cf-41bb-bd4b-86ca16fac63e"
    },
    {
        "author": "陆游",
        "paragraphs": [
            "小园风月不多寛，一树梅花开未残。",
            "剥啄敲门嫌特地，缓拖藤杖隔篱看。"
        ],
        "title": "江上散步寻梅偶得三绝句  其一",
        "id": "735bd53a-6ae9-4e1f-ad41-fcae554fb72f"
    },
    {
        "author": "陆游",
        "paragraphs": [
            "钟残小院欲销魂，漠漠幽香伴月痕。",
            "江上人家应胜此，明朝更出小南门。"
        ],
        "title": "江上散步寻梅偶得三绝句  其二",
        "id": "17b404e0-55ea-4a49-84a5-358f80c14056"
    },
    {
        "author": "陆游",
        "paragraphs": [
            "小南门外野人家，短短踈篱缭白沙。",
            "红稻不须鹦鹉啄，清霜催放两三花。"
        ],
        "title": "江上散步寻梅偶得三绝句  其三",
        "id": "a6257c73-fb14-448f-9510-2f6c1d80e096"
    },
    {
        "author": "陆游",
        "paragraphs": [
            "判为梅花倒玉巵，故山幽梦忆疏篱。",
            "写真妙绝横窗影，彻骨清寒蘸水枝。",
            "苦节雪中逢汉使，高标泽畔见湘累。",
            "诗成怯为花拈出，万斛尘襟我自知。"
        ],
        "title": "涟漪亭赏梅",
        "id": "3ecd1512-6082-444d-b580-71849287db94"
    },
    {
        "author": "陆游",
        "paragraphs": [
            "素娥窃药不奔月，化作江梅寄幽绝。",
            "天工丹粉不敢施，雪洗风吹见真色。",
            "出篱藏坞香细细，临水隔烟情脉脉。",
            "一春花信二十四，纵有此香无此格。",
            "放翁年来百事堕，唯见梅花愁欲破。",
            "金壶倒置春满屋，宝髻斜簪光照坐。",
            "百榼淋漓玉斚飞，万人辟易银鞍过。",
            "不惟豪横压清癯，聊为诗人洗寒饿。"
        ],
        "title": "芳华楼赏梅",
        "id": "1f010322-f314-4eca-ae5c-b790df5106c3"
    },
    {
        "author": "陆游",
        "paragraphs": [
            "老子人间自在身，插梅不惜损乌巾。",
            "春回积雪层冰里，香动荒山野水滨。",
            "带月一枝低弄影，背风千片远随人。",
            "石家楼上贪吹笛，肯放朝朝玉树新。"
        ],
        "title": "浣花赏梅",
        "id": "a8b74505-4804-4bad-a0a8-4bb8c56a9875"
    },
    {
        "author": "陆游",
        "paragraphs": [
            "十里温香扑马来，江头还见去年梅。",
            "喜开剩欲邀明月，愁落先教扫绿苔。",
            "跌宕放翁新醉墨，凄凉废苑旧歌台。",
            "盛衰自古无穷事，莫向昆明叹劫灰。"
        ],
        "title": "蜀院赏梅",
        "id": "fa4f4e82-3149-448f-83a7-a40467a9d902"
    },
    {
        "author": "陆游",
        "paragraphs": [
            "闭门坐叹息，不饮辄千日。",
            "忽然酒兴生，一醉须一石。",
            "檐头花易老，旗亭酒常窄。",
            "出郊索一笑，放浪谢形役。",
            "把酒梅花下，不觉日既夕。",
            "花香袭襟袂，歌声上空碧。",
            "我亦落乌巾，倚树吹玉笛。",
            "人间奇事少，颇谓三勍敌。",
            "酒阑江月上，珠树挂寒壁。",
            "便疑从此僊，朝市长扫迹。",
            "醉归乱一水，顿与异境隔。",
            "终当骑梅龙，海上看春色。"
        ],
        "title": "大醉梅花下走笔赋此",
        "id": "31979de0-59b0-40ec-84e5-ba49779a71a0"
    },
    {
        "author": "陆游",
        "paragraphs": [
            "岁暮天苦寒，风雨复乘之。",
            "道边得古寺，欣然具晨炊。",
            "瘦树立中庭，断蔓络短篱。",
            "小僧为设炉，童子烧槁枝。",
            "坐令手足柔，髭间失冰澌。",
            "敬礼龛中像，尽读庑下碑。",
            "少年志四方，故里了不思。",
            "晚知行路难，更觉游子悲。",
            "一官始巴僰，剡曲归何时。",
            "置之勿复道，烂醉忘天涯。"
        ],
        "title": "之广都憩铁像院",
        "id": "d85ecb66-971e-4130-b32d-22266670b8c6"
    },
    {
        "author": "陆游",
        "paragraphs": [
            "微波不揺江，纎云不行天。",
            "我来倚杖立，天水相澄鲜。",
            "平远望不尽，日落自生烟。",
            "梅花耿独立，雪树明前川。",
            "好风吹我衣，春色已粲然。",
            "东村闻酒美，买醉上渔船。"
        ],
        "title": "广都江上作",
        "id": "c2fc89a2-cff8-4025-a6a5-eee542378508"
    },
    {
        "author": "陆游",
        "paragraphs": [
            "梅花如高人，枯槁道愈尊。",
            "君看在空谷，岂比倚市门。",
            "我来整冠佩，洁斋三沐熏。",
            "亦思醉其下，燕媠恐凟君。",
            "敬抱绿绮琴，玄酒挹古罇。",
            "月明流水间，一洗世浊昏。",
            "摸冩香与影，计君已厌闻。",
            "老我少杰思，尚喜非陈言。"
        ],
        "title": "宿龙华山中寂然无一人方丈前梅花盛开月下独观至中夜",
        "id": "1a3e54ea-1823-4bdf-ab47-d0f10acf367d"
    },
    {
        "author": "陆游",
        "paragraphs": [
            "倚桥临水似催诗，戏伴鹅黄上柳丝。",
            "万里西湖惊断梦，二年东阁忆幽期。",
            "揷瓶直欲连全树，簪帽凭谁拣好枝。",
            "一味凄凉君勿叹，平生初不愿春知。"
        ],
        "tags": [
            "西湖"
        ],
        "title": "次韵张季长正字梅花",
        "id": "d6d4f177-e903-46e0-9b52-d6bcd4af78d2"
    },
    {
        "author": "陆游",
        "paragraphs": [
            "倚遍南楼十二栏，长歌相属寓悲欢。",
            "空怀铁马横戈意，未试冰河堕指寒。",
            "成败极知无定势，是非元自要徐观。",
            "中原阻绝王师老，那敢山林一枕安。"
        ],
        "title": "次韵季长见示",
        "id": "a78573a6-f71a-4813-9bcc-0ee4c26c3253"
    },
    {
        "author": "陆游",
        "paragraphs": [
            "天上石渠郎，能来伴楚狂。",
            "风霜朝竝辔，灯火夜连床。",
            "江水不胜绿，梅花无赖香。",
            "剧谈那得住，出处要平章。"
        ],
        "title": "广都道中呈季长",
        "id": "b64b4ca7-8b1c-4d1c-9712-cffd1a70cbce"
    },
    {
        "author": "陆游",
        "paragraphs": [
            "平明南出笮桥门，走马归来趁未昏。",
            "渐老更知闲有味，一冬强半在梅村。"
        ],
        "title": "看梅归马上戏作五首  其一",
        "id": "1819c90b-ce69-475e-8286-4003f81561c9"
    },
    {
        "author": "陆游",
        "paragraphs": [
            "本为梅花判痛饮，却嗅梅香消宿酲。",
            "日欲落时始上马，青羊宫前闻发更。"
        ],
        "title": "看梅归马上戏作五首  其二",
        "id": "3511b379-cc1a-4f48-8754-d7d1792a5478"
    },
    {
        "author": "陆游",
        "paragraphs": [
            "一点不杂桃李春，一水隔断车马尘。",
            "恨不来为清夜饮，月中香露湿乌巾。"
        ],
        "title": "看梅归马上戏作五首  其三",
        "id": "a31f0a29-377b-4ccb-8a08-f06f19183789"
    },
    {
        "author": "陆游",
        "paragraphs": [
            "江路疏篱已过清，月中霜冷若为情。",
            "不如折向金壶贮，画烛银灯看到明。"
        ],
        "title": "看梅归马上戏作五首  其四",
        "id": "ad741f6a-09a2-471a-8d23-68bedd1d7737"
    },
    {
        "author": "陆游",
        "paragraphs": [
            "江郊车马满斜晖，争趁南城未阖扉。",
            "要识梅花无尽藏，人人襟袖带香归。"
        ],
        "title": "看梅归马上戏作五首  其五",
        "id": "17ecb765-f7a4-4a8a-a5c2-cb75725602ed"
    },
    {
        "author": "陆游",
        "paragraphs": [
            "俗子俗到骨，一揖已溷人。",
            "不知此曹面，何处得许尘。",
            "我非作崖堑，汝自不可亲。",
            "道途逢使君，令我生精神。",
            "顿增江山丽，更觉风月新。",
            "对床得晤语，倾倒夜达晨。",
            "亟起忘缚绔，小醉或堕巾。",
            "缭出锦城南，问讯江梅春。",
            "煎茶憩野店，唤船截烟津。",
            "凄凉吊废苑，萧散夸闲身。",
            "暮归度略彴，月出水鳞鳞。",
            "思君去已远，此会何由频。"
        ],
        "title": "别后寄季长",
        "id": "c79fab9b-f153-4aaf-b5f0-504982d64638"
    },
    {
        "author": "陆游",
        "paragraphs": [
            "今夕复何夕，素月流清辉。",
            "徘徊入我堂，化作白玉墀。",
            "栖鸟满高树，空庭结烟霏。",
            "可怜如许景，早眠人不知。",
            "我幸与周旋，一醉那得辞。",
            "整我接罗巾，斟我翡翠巵。",
            "清愁不可耐，三嗅梅花枝。"
        ],
        "title": "中夜对月小酌",
        "id": "50761aec-247b-40ce-8e9a-f379929dfc1b"
    },
    {
        "author": "陆游",
        "paragraphs": [
            "骑马出门无所诣，端居正尔客愁侵。",
            "苍颜白发入衰境，黄卷青灯空苦心。",
            "天下极知须隽杰，书生何恨死山林。",
            "消磨未尽胸中事，梁甫时时尚一吟。"
        ],
        "title": "客愁",
        "id": "c301b3d3-900a-4e96-9168-fb6034fca64d"
    },
    {
        "author": "陆游",
        "paragraphs": [
            "酒隠凌晨醉，诗狂彻旦歌。",
            "悯怜蜗左角，嘲笑螘南柯。",
            "风月随长笛，江湖入短蓑。",
            "平生会心处，最向漆园多。"
        ],
        "title": "诗酒",
        "id": "b731dcda-764f-4eb9-8ce8-cbd84a957433"
    },
    {
        "author": "陆游",
        "paragraphs": [
            "寒泉潄酒醒，午夜诵仙经。",
            "茶鼎声号蚓，香盘火度萤。",
            "斋心守玄牝，闭目得黄寜。",
            "寄语山中友，因人送茯苓。"
        ],
        "title": "道室夜意",
        "id": "4a3f5146-9974-49b5-be9c-721fb657041a"
    },
    {
        "author": "陆游",
        "paragraphs": [
            "纸帐晨光透，山炉宿火燃。",
            "鸡鸣犹喔喔，鸦起已翩翩。",
            "形槁寒巖木，心凝古涧泉。",
            "何须更临镜，断是一癯僊。"
        ],
        "title": "道室晨起",
        "id": "9cfc7fbf-bb95-4ad3-9a2d-9b54266a14ba"
    },
    {
        "author": "陆游",
        "paragraphs": [
            "涸池积槁叶，茆屋围疏篱。",
            "可怜庭中梅，开尽无人知。",
            "寂莫终自香，孤贞见幽姿。",
            "雪点满绿苔，零落尚尔奇。",
            "我来不须晴，微雨正相宜。",
            "临风两愁绝，日暮倚笻枝。"
        ],
        "title": "城南王氏荘寻梅",
        "id": "9172f583-5b00-4d16-9188-0c541265423c"
    },
    {
        "author": "陆游",
        "paragraphs": [
            "佳园寂无人，满地梅花香。",
            "闲来曳拄杖，腊月日已长。",
            "朱桥架江面，栏影揺波光。",
            "奇哉小垂虹，梦破鲈鱼乡。",
            "汀鹭一点白，烟柳千丝黄。",
            "便欲唤钓舟，散发歌沧浪。",
            "可怜隔岸人，车马日夜忙。",
            "我归门复掩，寂历挂斜阳。"
        ],
        "title": "游万里桥南刘氏小园",
        "id": "1a0cb27b-08e2-4aad-8f54-129f328f4fc2"
    },
    {
        "author": "陆游",
        "paragraphs": [
            "江边龙庙何年作，白浪花中插朱阁。",
            "朝暾渐上宿雾收，春气已动晨霜薄。",
            "我来倚栏一怅然，芦花满空如柳绵。",
            "安得身为双白鹭，飞上滩头却飞去。"
        ],
        "title": "过筰桥道中龙祠小留",
        "id": "bdcd62dc-a36a-4b6a-8e30-41782bade884"
    },
    {
        "author": "陆游",
        "paragraphs": [
            "载酒房湖风日美，探梅喜折一枝新。",
            "今朝忽向街头见，万蕚千跗俗却春。"
        ],
        "title": "道上见梅花",
        "id": "c90f6a26-71d0-4eb7-8e6a-1b5aa784c16b"
    },
    {
        "author": "陆游",
        "paragraphs": [
            "减尽朱颜白发新，高楼徙倚黙伤神。",
            "未酬马上功名愿，已是人间老大身。",
            "太史周南方卧疾，拾遗剑外又逢春。",
            "一杯且为江山助，百万呼卢迹已陈。"
        ],
        "title": "倚楼",
        "id": "df39d93d-1a5b-4fc5-8e79-bb6202b001c3"
    },
    {
        "author": "陆游",
        "paragraphs": [
            "平生吾子最知心，巴陇飘零岁月侵。",
            "万里喜闻身尚健，五更惟有梦相寻。",
            "插花意气狂如昨，中酒情怀病至今。",
            "共约暮年须强饭，天台庐阜要登临。"
        ],
        "title": "寄王季夷",
        "id": "df42d0ad-abac-4b94-99e9-72e070b0f8d6"
    },
    {
        "author": "陆游",
        "paragraphs": [
            "浮生过五十，光景如飞鸿。",
            "寒暑俛仰间，四序忽已终。",
            "殊方感飘泊，晚境嗟龙钟。",
            "桃符与爆竹，懒复随儿童。",
            "不寐非守岁，燕坐夜过中。",
            "气定神自凝，海日何瞳昽。",
            "岂惟三彭逃，坐觉六入空。",
            "徂年勿惆怅，阅世方无穷。"
        ],
        "title": "丁酉除夕",
        "id": "24609708-1353-4215-b2a7-878ae3b6f631"
    },
    {
        "author": "陆游",
        "paragraphs": [
            "成都春事早，开岁已暄妍。",
            "蓝尾传杯后，遨头出郭前。",
            "争门金騕褭，满野绣辎軿。",
            "白发花边醉，何妨似少年。"
        ],
        "title": "正月二日晨出大东门是日府公宴移忠院",
        "id": "a870de8b-e7b1-4c35-be10-009b0d66798e"
    },
    {
        "author": "陆游",
        "paragraphs": [
            "零落梅花不自由，断肠容易付东流。",
            "与人又作经年别，问月应知此夜愁。",
            "已是狂风卷平野，更禁横笛起危楼。",
            "何时小雪山阴路，处处寻香系钓舟。"
        ],
        "title": "小饮落梅下戏作送梅一首",
        "id": "5ff6498e-7420-4c58-99fc-e7b5fe70dd4f"
    },
    {
        "author": "陆游",
        "paragraphs": [
            "鬓毛萧飒寸心灰，生怕新年节物催。",
            "幸是身闲朝睡美，忽闻鼓吹打春回。"
        ],
        "title": "立春",
        "id": "e677e4c8-9489-4aa1-ac77-00304cb3a9c2"
    },
    {
        "author": "陆游",
        "paragraphs": [
            "绿窗百舌唤春眠，问柳寻花意已便。",
            "京洛化衣无梦去，邯郸观伎有诗传。",
            "铜壶阁下闲欹帽，石镜坊前戏坠鞭。",
            "酒隠人间君勿诮，定胜山泽作臞僊。"
        ],
        "title": "初春出游戏作",
        "id": "7cd693ad-1858-4932-bcbe-783571398192"
    },
    {
        "author": "陆游",
        "paragraphs": [
            "烂熟思来怕热官，退飞心地喜轻安。",
            "舍鱼正可取熊掌，食肉何须知马肝。",
            "放眼柳梢初暗动，褪花梅子已微酸。",
            "典衣剩作江头醉，莫谓天涯苦鲜欢。"
        ],
        "title": "初春遣兴三首  其一",
        "id": "44627a8f-6904-4e92-8126-6e8692d768b6"
    },
    {
        "author": "陆游",
        "paragraphs": [
            "大隐悠悠未弃官，俸钱虽薄却心安。",
            "人方得意矜蜗角，天岂使予为鼠肝。",
            "佳日剧棋忘旅恨，短衣驰射压儒酸。",
            "小桃杨柳争时节，载酒江头罄一欢。"
        ],
        "title": "初春遣兴三首  其二",
        "id": "d778a7b0-5187-4001-a0ce-e0f4b8b8cf13"
    },
    {
        "author": "陆游",
        "paragraphs": [
            "白发凄凉故史官，十年身不到长安。",
            "即今天末吊形影，何日上前倾肺肝。",
            "孤愤书成词激烈，五噫歌罢意辛酸。",
            "此怀欲说无人共，安得相擕素所欢。"
        ],
        "title": "初春遣兴三首  其三",
        "id": "d5f0870f-aba5-4f84-82b8-dbbd84723713"
    },
    {
        "author": "陆游",
        "paragraphs": [
            "故人零落久山丘，谁记京华第一流。",
            "曹霸挥毫空万马，庖丁投刃解千牛。",
            "相逢梦境何劳记，追想清言未免愁。",
            "雷电取将遗稿尽，他年虚有茂陵求。"
        ],
        "tags": [
            "西湖"
        ],
        "title": "予年十六始识叶晦叔于西湖上后二十七年晦叔之弟声叔来为临卭守相遇于成都晦叔没久矣访其遗文略无在者乃赋此诗",
        "id": "7e64e558-c540-409b-a435-02710158bf1a"
    },
    {
        "author": "陆游",
        "paragraphs": [
            "灯山昨梦叹匆匆，便恐新春过眼空。",
            "千缕未揺官柳绿，一梢初放海棠红。",
            "金羁络马闲游处，彩笔题诗半醉中。",
            "流落天涯何足道，年年常策探花功。"
        ],
        "title": "初春探花有作",
        "id": "775112ef-ba97-4f13-8f56-cef7f6bee7d2"
    },
    {
        "author": "陆游",
        "paragraphs": [
            "沔阳道中草离离，卧龙往矣空遗祠。",
            "当时典午称猾贼，气丧不敢当王师。",
            "定军山前寒食路，至今人祠丞相墓。",
            "松风想像梁甫吟，尚忆幡然答三顾。",
            "出师一表千载无，远比管乐盖有余。",
            "世上俗儒寜办此，高堂当日读何书。"
        ],
        "title": "游诸葛武侯书台",
        "id": "6ab55f96-fbd0-493a-8371-cc5a7b8a2908"
    },
    {
        "author": "陆游",
        "paragraphs": [
            "我游西川醉千塲，万花成围柳著行。",
            "红锦地衣舞霓裳，翠裙绣袂天宝粧。",
            "清歌一发无留觞，嫋嫋余声萦杏梁。",
            "黄金络马照路光，自护羃䍦观海棠。",
            "搜奇选胜日夜忙，不惟燕宫碧鸡坊。",
            "暮归奚奴负锦囊，路人争看放翁狂。"
        ],
        "title": "观花",
        "id": "4bbe635e-028f-4405-87f4-183715861f0b"
    },
    {
        "author": "陆游",
        "paragraphs": [
            "朝阳照城楼，春容极明媚。",
            "走马蜀锦园，名花动人意。",
            "严粧汉宫晓，一笑初破睡。",
            "定知夜宴欢，酒入妖骨醉。",
            "低鬟羞不语，困眼娇欲闭。",
            "虽艳无俗姿，太息真富贵。",
            "结束吾方归，此别知几岁。",
            "黄昏亷纎雨，千点裛红泪。"
        ],
        "title": "张园观海棠",
        "id": "f7ae44ec-45b0-44ae-942c-9ef33fb73ab0"
    },
    {
        "author": "陆游",
        "paragraphs": [
            "醉从东郭归，散发临前楹。",
            "呼僮净扫地，勿使黦月明。",
            "庭空卧松影，簷逈送铎声。",
            "钟断心境寂，露下毛发清。",
            "出门碧雾合，九陌无人行。",
            "坐令锦官城，化作白玉京。"
        ],
        "title": "月夕",
        "id": "24448f1a-08d9-4314-99db-8b7cba53b7c7"
    },
    {
        "author": "陆游",
        "paragraphs": [
            "天涯久客我何堪，聊喜灯前得纵谈。",
            "磊落金盘荐糖蟹，纎柔玉指破霜柑。",
            "烛围宝马人将起，花坠纱巾酒正酣。",
            "更作茶瓯清绝梦，小窗横幅画江南。"
        ],
        "title": "夜饮即事",
        "id": "b74d7b9f-94f6-41b7-82b0-9628ea4055ae"
    },
    {
        "author": "陆游",
        "paragraphs": [
            "便便痴腹本来寛，不是天涯强作欢。",
            "燕子来时新社雨，海棠开后却春寒。",
            "醉夸落纸诗千首，歌费纒头锦百端。",
            "深院不闻传夜漏，忽惊蜡泪已堆盘。"
        ],
        "title": "夜宴赏海棠醉书",
        "id": "bce27921-74b0-4c46-9de1-a6408464ce34"
    },
    {
        "author": "陆游",
        "paragraphs": [
            "常年春半花事竟，今年春半花始盛。",
            "衰翁不减少年狂，走马直与飞蝶竞。",
            "妍华有露洗愈明，纤弱无风揺不定。",
            "莫放飘零作红雨，剩看倩笑临粧镜。",
            "溪梅枯槁堕巖谷，山杏轻浮真妾媵。",
            "欲夸绝艶不胜说，纵欠浓香何足病。",
            "华灯银烛揺花光，翠杓金舩豪酒兴。",
            "夜阑感事独悽然，繁枝空折谁堪赠。"
        ],
        "title": "二月十六日赏海棠",
        "id": "279ff523-a8f3-43a8-a339-3b8952596d1e"
    },
    {
        "author": "陆游",
        "paragraphs": [
            "觧鞅名园眼倍明，殷勤翠袖劝飞觥。",
            "海棠红杏欲无色，蛱蝶黄鹂俱有情。",
            "去日不留春渐老，归舟已具客将行。",
            "倦游短鬓无多绿，生怕尊前唱渭城。"
        ],
        "title": "即席",
        "id": "ec6e7c20-3547-4ac0-a68f-06fae5216eff"
    },
    {
        "author": "陆游",
        "paragraphs": [
            "万里桥边白版扉，三年高卧谢尘鞿。",
            "半窗竹影棋僧去，满棹苹风钓伴归。",
            "看镜已添新雪鬓，聴鸡重拂旧朝衣。",
            "故人零落今无几，华表空悲老令威。"
        ],
        "title": "东归有日书怀",
        "id": "b5e7e879-c70c-42de-ae34-d6aa3302ce87"
    },
    {
        "author": "陆游",
        "paragraphs": [
            "蜿蜒回顾山有情，平铺十里江无声。",
            "孕奇蓄秀当此地，郁然千载诗书城。",
            "高台老仙谁所写，仰视眉宇空峥嵘。",
            "百年醉魂吹不醒，飘飘风袖笻枝横。",
            "尔来逢迎厌俗子，龙章鳯姿我眼明。",
            "北扉南海均梦耳，谪堕本自白玉京。",
            "惜哉画史未造极，不作散发骑长鲸。",
            "故乡归来要有日，安得春江变酒从公倾。"
        ],
        "title": "眉州披风榭拜东坡先生遗像",
        "id": "fe74c516-085a-469d-a32a-ea45553931aa"
    },
    {
        "author": "陆游",
        "paragraphs": [
            "造朝下白帝，吊古游青神。",
            "城头三间屋，聊得岸我巾。",
            "元祐太史公，世宁有斯人。",
            "瘴烟侵玉骨，老作宜州民。",
            "至今杖屦地，来者犹酸辛。",
            "密竹翦已空，乔木亦半薪。",
            "陂池独渺然，中有鸥鹭驯。",
            "人生能自足，一尉可终身。",
            "三叹下城去，捩柂春江津。"
        ],
        "title": "访青神尉廨借景亭盖山谷先生旧游也",
        "id": "3f89c6ee-c16c-49ec-8e81-587e0d1121a7"
    },
    {
        "author": "陆游",
        "paragraphs": [
            "玻瓈江上送残春，叠鼓催颿过玉津。",
            "蜀苑莺花初破梦，巴山风月又关身。",
            "幅巾久已忘朝帻，短剑惟思隐市尘。",
            "莫倚诸公容此老，西曹那许吐车茵。"
        ],
        "title": "舟过玉津",
        "id": "3f1c680c-7596-478f-bf6b-2d22bd345ac4"
    },
    {
        "author": "陆游",
        "paragraphs": [
            "画船冲雨入戎州，缥缈山横杜若洲。",
            "须信时平边堠静，传烽夜夜到西楼。"
        ],
        "title": "叙州三首  其一",
        "id": "7f0e09c9-4631-4fed-a541-b70548559d1e"
    },
    {
        "author": "陆游",
        "paragraphs": [
            "文章何辠触雷霆，风雨南谿自醉醒。",
            "八十年间遗老尽，壊堂无壁草青青。"
        ],
        "title": "叙州三首  其二",
        "id": "e51aa09a-9d41-4766-8e53-4be33ba42ed4"
    },
    {
        "author": "陆游",
        "paragraphs": [
            "楚柂吴樯又远游，浣花行乐梦西州。",
            "千寻铁鎻还堪恨，空锁长江不锁愁。"
        ],
        "tags": [
            "长江"
        ],
        "title": "叙州三首  其三",
        "id": "acabbdad-dfce-458e-ae68-93c0f04e8666"
    },
    {
        "author": "陆游",
        "paragraphs": [
            "云间刁斗过边州，沙际丘亭舣客舟。",
            "涨水方忧三峡崄，短笻犹作两巖游。",
            "蛟龙矫矫拏云起，琴筑泠泠绕榻流。",
            "未死人生谁料得，会来携客试茶瓯。"
        ],
        "title": "泸州使君巖在城南一里深三丈有泉出其左音中律吕木龙巖相距亦里许黄太史所尝游憩也",
        "id": "ec402477-c983-4054-95cc-2d060f62d8f9"
    },
    {
        "author": "陆游",
        "paragraphs": [
            "行遍梁州到益州，今年又作度泸游。",
            "江山重复争供眼，风雨纵横乱入楼。",
            "人语朱离逢峒獠，棹歌欸乃下吴舟。",
            "天涯住稳归心懒，登览茫然却欲愁。"
        ],
        "title": "南定楼遇急雨",
        "id": "c7d77e7d-b441-4a31-bbc4-17ed2ca571ed"
    },
    {
        "author": "陆游",
        "paragraphs": [
            "悬瀑雪飞舞，奇峰玉嶙峋。",
            "揺碎一江月，来谒西凉神。",
            "我虽不识神，知是山水人。",
            "不敢持笏来，裋褐整幅巾。",
            "出我囊中香，羞我南谿苹。",
            "杯湛玻瓈春，盘横水精鳞。",
            "出门意惝怳，烟波浩无津。",
            "安得结茆地，与神永为邻。"
        ],
        "title": "夜泊合江县月中小舟谒西凉王祠",
        "id": "73af2298-0338-4439-971e-53c1b039f0f1"
    },
    {
        "author": "陆游",
        "paragraphs": [
            "昔者远戍南山边，军中无事酒如川。",
            "呼卢喝雉连暮夜，击兔伐狐穷岁年。",
            "壮士春芜卧白骨，老夫晨镜悲华颠。",
            "可怜使气尚未减，打鼓顺流千斛船。"
        ],
        "title": "风顺舟行甚疾戏书",
        "id": "e017a675-57c3-41a2-8378-bc6fb9275a7f"
    },
    {
        "author": "陆游",
        "paragraphs": [
            "百壶载酒游凌云，醉中挥袖别故人。",
            "依依向我不忍别，谁似峨嵋半轮月。",
            "月窥船窗挂凄冷，欲到渝州酒初醒。",
            "江空袅袅钓丝风，人静翩翩葛巾影。",
            "哦诗不睡月满船，清寒入骨我欲仙。",
            "人间更漏不到处，时有沙禽背船去。"
        ],
        "title": "舟中对月",
        "id": "697ba0d5-93f1-4d9b-9391-093dc687e698"
    },
    {
        "author": "陆游",
        "paragraphs": [
            "江头渔家结茆庐，青山当门画不如。",
            "江烟淡淡雨疏疏，老翁破浪行捕鱼。",
            "恨渠生来不读书，江山如此一句无。",
            "我亦衰迟惭笔力，共对江山三叹息。"
        ],
        "title": "渔翁",
        "id": "c87e471c-e9d0-4e18-b654-7a311902169e"
    },
    {
        "author": "陆游",
        "paragraphs": [
            "远客喜归路，清游逾昔闻。",
            "雨添山翠重，舟压浪花分。",
            "洛叟经名世，张侯勇冠军。",
            "怀人不可觌，袖手对炉熏。"
        ],
        "title": "涪州道中",
        "id": "0c293383-e4d0-4c24-8b59-55eb6ace08a2"
    },
    {
        "author": "陆游",
        "paragraphs": [
            "古垒西偏晓系舟，倚栏搔首思悠悠。",
            "欲营丹灶竟无地，不见荔枝空远游。",
            "官道近江多乱石，人家避水半危楼。",
            "使君不用勤留客，瘴雨蛮云我欲愁。"
        ],
        "title": "涪州",
        "id": "68deb0bc-808f-4338-b4ba-e993324b7e99"
    },
    {
        "author": "陆游",
        "paragraphs": [
            "舣舩涪州岸，携儿北巖游。",
            "揺檝横大江，褰裳蹑高楼。",
            "雨昏山半失，江涨地欲浮。",
            "老矣宁再来，为作竟日留。",
            "乌帽程丈人，闭戸本好修。",
            "骇机一朝发，议罪至窜投。",
            "党禁久不解，战尘暗神州。",
            "修怨以稔祸，哀哉谁始谋。",
            "小人无远略，所怀在私仇。",
            "后来其鉴兹，赋诗识巖幽。"
        ],
        "title": "北巖",
        "id": "e424e19e-45d0-4add-a09d-daedef3b86ee"
    },
    {
        "author": "陆游",
        "paragraphs": [
            "名山近江步，蜡屐得闲行。",
            "奔鹿冲人过，藏丹彻夜明。",
            "唐碑多断蚀，梁殿半欹倾。",
            "洞口云常涌，簷牙柏再荣。",
            "行逢负笼客，卧听送船声。",
            "乞我诛茆地，灵苖得共烹。"
        ],
        "title": "平都山",
        "id": "9146c9fe-2371-4a33-893d-5c5600ea8137"
    },
    {
        "author": "陆游",
        "paragraphs": [
            "古郡巴蛮国，空山夏禹祠。",
            "鸦归暗庭柏，巫拜荐江蓠。",
            "草蔓青缘壁，苔痕紫满碑。",
            "欲归频怅望，回棹夕阳时。"
        ],
        "title": "忠州禹庙",
        "id": "bfc39a14-70bf-41c6-94b9-02219348eda7"
    },
    {
        "author": "陆游",
        "paragraphs": [
            "耿耿船窗灯火明，东楼饮罢恰三更。",
            "不堪酒渴兼消渴，起听江声杂雨声。",
            "垂首道涂悲骥老，满怀风露觉蝉清。",
            "兰亭禹庙山如画，安得飘然送此生。"
        ],
        "title": "忠州醉归舟中作",
        "id": "c08fbfa3-7783-4c67-a457-babb12b413ee"
    },
    {
        "author": "陆游",
        "paragraphs": [
            "木莲花下竹枝歌，欢意无多感慨多。",
            "更恐他年有遗恨，晓来冲雨上东坡。"
        ],
        "title": "雨中游东坡",
        "id": "fcf1946a-6c4e-446f-b217-0bd8737c21ed"
    },
    {
        "author": "陆游",
        "paragraphs": [
            "中原草草失承平，戍火胡尘到两京。",
            "扈跸老臣身万里，天寒来此听江声。"
        ],
        "tags": [
            "凭吊",
            "怀古",
            "宋・辽・金・元",
            "感慨"
        ],
        "title": "龙兴寺吊少陵先生寓居",
        "id": "d12f6b5f-4bae-4a9b-93ba-7dade0e3ff02"
    },
    {
        "author": "陆游",
        "paragraphs": [
            "大业征辽发闾左，军兴书檄煎膏火。",
            "此时也复有闲人，自引巖泉拾山果。",
            "后六百岁吾来游，洞中正夏凄如秋。",
            "乳石床平可坐卧，水作珠帘月作钩。",
            "十年神游八极表，浮名坐觉秋豪小。",
            "试问岑公迎我不，鹤飞忽下青松抄。"
        ],
        "title": "游万州岑公洞",
        "id": "54d9c72b-fcfb-4f7a-9753-24efa8bad853"
    },
    {
        "author": "陆游",
        "paragraphs": [
            "画船四月满旗风，饮散匆匆鹢首东。",
            "醉里偏怜江水绿，意中已想荔枝红。",
            "断碑零落莓苔遍，幽涧淙潺略彴通。",
            "一疋宁无好东绢，凭谁画此碧玲珑。"
        ],
        "title": "万州放船过下巖小留",
        "id": "dabe6f02-0e10-404d-9821-d3343576ccda"
    },
    {
        "author": "陆游",
        "paragraphs": [
            "客路闲无事，津亭爽有余。",
            "峡江春涨减，瀼岸夜灯疏。",
            "老矣孤舟里，依然十载初。",
            "倦游思税驾，更觉爱吾庐。"
        ],
        "title": "白帝泊舟",
        "id": "ca2c2f8b-cb92-4acb-a48b-da4082febce5"
    },
    {
        "author": "陆游",
        "paragraphs": [
            "吾舟十丈如青蛟，乘风翔舞从天下。",
            "江流触地白盐动，灔滪浮波真一马。",
            "主人满酌白玉杯，旗下画鼓如春雷。",
            "回头已失瀼西市，奇哉一削千仞之苍崖。",
            "苍崖中裂银河飞，空里万斛倾珠玑。",
            "醉面正须迎乱点，京尘未许化征衣。"
        ],
        "title": "醉中下瞿唐峡中流观石壁飞泉",
        "id": "cd04002c-3585-4055-831e-bff9cfcdcc74"
    },
    {
        "author": "陆游",
        "paragraphs": [
            "朝披南陵云，夕揖建平树。",
            "啼鸦随客樯，落日满孤戍。",
            "恶滩不可说，石芒森如锯。",
            "浪花一丈白，吹沫入窗戸。",
            "是身初非我，底处著忧怖。",
            "酒酣一枕睡，过尽鲛鳄怒。",
            "欣然推枕起，曵杖散予步。",
            "殷勤沙际柳，记我维舟处。"
        ],
        "title": "暮次秭归",
        "id": "4f068ebc-2c02-49dc-93a8-429ac2b526c8"
    },
    {
        "author": "陆游",
        "paragraphs": [
            "鬬舸红旗满急湍，船窗睡起亦闲看。",
            "屈平乡国逢重五，不比常年角黍盘。"
        ],
        "title": "归州重五",
        "id": "c69bf5de-89ad-4249-b55e-e3aab11b2f36"
    },
    {
        "author": "陆游",
        "paragraphs": [
            "委命仇仇事可知，章华荆棘国人悲。",
            "恨公无寿如金石，不见秦婴系颈时。"
        ],
        "title": "屈平庙",
        "id": "74d98c73-002d-483f-ab68-a878a1e645e7"
    },
    {
        "author": "陆游",
        "paragraphs": [
            "江上荒城猿鸟悲，隔江便是屈原祠。",
            "一千五百年间事，只有滩声似旧时。"
        ],
        "title": "楚城",
        "id": "5616693b-db1f-4c4b-9323-b0bd0dd34e82"
    },
    {
        "author": "陆游",
        "paragraphs": [
            "江路桃花浪已生，新滩稳过失峥嵘。",
            "九年行半九州地，三峡归无三日程。",
            "系缆便增笻杖兴，倚窗时听棹歌声。",
            "衰迟未觉诗情减，又擘吴牋赋楚城。"
        ],
        "title": "新滩舟中作",
        "id": "29a67aea-c81f-4bcf-a2f6-162d3482b5c0"
    },
    {
        "author": "陆游",
        "paragraphs": [
            "大舸凌惊涛，飞度青玉峡。",
            "虚壁云濛濛，阴洞风飒飒。",
            "拂天松盖偃，入水山脚插。",
            "炎曦忽摧破，亭午手忘箑。",
            "悬知今夜喜，月白宿沙夹。",
            "旷哉七泽游，盟鸥不须歃。"
        ],
        "title": "舟出下牢关",
        "id": "464541ec-e7cf-4b52-8e64-17dbfae18d56"
    },
    {
        "author": "陆游",
        "paragraphs": [
            "三峡至此穷，两壁犹峭立。",
            "估船无时行，妇盎有夜汲。",
            "风生树影动，月碎水流急。",
            "草根缀微露，萤火飞熠熠。",
            "吾行已四旬，才抵楚西邑。",
            "浩歌散郁陶，还舟觉衣湿。"
        ],
        "title": "峡口夜坐",
        "id": "51a806e9-5787-4c3b-8ec3-1a8ef7742bd2"
    },
    {
        "author": "陆游",
        "paragraphs": [
            "江上甘泉寺，登临擅一州。",
            "山亭喜无恙，老子得重游。",
            "滩急常疑雨，林深欲借秋。",
            "归途更清绝，倚杖唤渔舟。"
        ],
        "title": "峡州甘泉寺",
        "id": "2ec9a361-0031-4088-b262-7bf35f02d168"
    },
    {
        "author": "陆游",
        "paragraphs": [
            "十年不踏东山路，今日重为放浪行。",
            "老矣判无黄鹄举，归哉惟有白鸥盟。",
            "新秧刺水农家乐，修竹环溪客眼明。",
            "已驾巾车仍小驻，绿萝亭下听莺声。"
        ],
        "title": "峡州东山",
        "id": "053b4986-9aad-4f4d-adab-be9aae8d3379"
    },
    {
        "author": "陆游",
        "paragraphs": [
            "暗浪冲舟鞺鞳声，夷陵城下正三更。",
            "十分倾酒禁风力，一点无云祟月明。",
            "久坐不知衣露湿，浩歌时有水禽惊。",
            "诗成莫驾长鲸去，自是虚皇白玉京。"
        ],
        "title": "江上观月",
        "id": "4dfcb3d5-37b6-4c69-980e-40c516dfbe7a"
    },
    {
        "author": "陆游",
        "paragraphs": [
            "雷动江边鼓吹雄，百滩过尽失途穷。",
            "山平水远苍茫外，地辟天开指顾中。",
            "俊鹘横飞遥掠岸，大鱼腾出欲凌空。",
            "今朝喜处君知否，三丈黄旗舞便风。"
        ],
        "title": "初发夷陵",
        "id": "03124e03-d31b-4774-9c35-ac48ae10e897"
    },
    {
        "author": "陆游",
        "paragraphs": [
            "风露浩无际，星河淡欲倾。",
            "遥知竝船客，闻我咏诗声。",
            "水鸟横江去，渔舟背月行。",
            "神清不成寐，隐几待窗明。"
        ],
        "title": "舟中夜坐",
        "id": "bb36ccca-3cba-4766-a5f7-3c9c91132192"
    },
    {
        "author": "陆游",
        "paragraphs": [
            "万里泛仙槎，归来鬓未华。",
            "萧萧沙市雨，淡淡渚宫花。",
            "断岸添新涨，高城咽晚笳。",
            "船窗一樽酒，半醉落乌纱。"
        ],
        "title": "初到荆州",
        "id": "dfce59db-1cf2-418b-b46b-776f3ebb9805"
    },
    {
        "author": "陆游",
        "paragraphs": [
            "持酒江头到夕霏，愁城顿觉解重围。",
            "澄波宜月移船看，醉面便风走马归。",
            "末路已惊添白发，故人频报上黄扉。",
            "彊随官簿真成懒，乞我吴松旧钓矶。"
        ],
        "title": "醉归",
        "id": "e8cdaac9-ffa3-4a53-b047-68b760c161ce"
    },
    {
        "author": "陆游",
        "paragraphs": [
            "万里崎岖蜀道归，荆州非复壮游时。",
            "行吟自怪诗情减，坐睡人惊酒量衰。",
            "卷地风号云梦泽，黏天草映伏波祠。",
            "一枝藤杖平生事，击鼓开帆未恨迟。"
        ],
        "title": "出游",
        "id": "90e50a46-f520-4293-9402-e84c1f2cb293"
    },
    {
        "author": "陆游",
        "paragraphs": [
            "日晚大堤行，莽然千里平。",
            "天低垂旷野，风壮撼高城。",
            "列肆居茶估，连营宿戍兵。",
            "累累北门堠，泪尽望神京。"
        ],
        "title": "大堤",
        "id": "fdfd661a-d69d-4eb8-a598-dda1ea666d95"
    },
    {
        "author": "陆游",
        "paragraphs": [
            "沙市三日风，万鼓鸣船头。",
            "欲去不得发，卧对青灯幽。",
            "听儿诵离骚，可以散我愁。",
            "微言入孤梦，怳与屈宋游。",
            "睡起铜瓶响，欣然唤茶瓯。",
            "吾道无淹速，风伯非所尤。"
        ],
        "title": "阻风",
        "id": "246d2893-c3f2-4416-912d-9991663a82c3"
    },
    {
        "author": "陆游",
        "paragraphs": [
            "淋漓牛酒起樯干，健橹飞如插羽翰。",
            "破浪乘风千里快，开头击鼓万人看。",
            "鹊声不断朝阳出，旗脚微舒宿雨干。",
            "堪笑尘埃洛阳客，素衣如墨据征鞍。"
        ],
        "title": "初发荆州",
        "id": "e421d6d7-d47e-411f-beba-fecc712ea10e"
    },
    {
        "author": "陆游",
        "paragraphs": [
            "秦关蜀道何辽哉，公安渡头今始回。",
            "无穷江水与天接，不断海风吹月来。",
            "船窗帘卷萤火閙，沙渚露下苹花开。",
            "少年许国忽衰老，心折柁楼长笛哀。"
        ],
        "title": "泊公安县",
        "id": "69e07c70-8147-452f-91ec-f6355ea4add1"
    },
    {
        "author": "陆游",
        "paragraphs": [
            "平生远游心，睥睨万里窄。",
            "今年下三巴，放浪浮七泽。",
            "菰蒲无远近，但觉风索索。",
            "浪高星辰湿，天碧河汉白。",
            "十年散醉发，未易著朝帻。",
            "守符倘可乞，来作潇湘客。"
        ],
        "title": "刘郎浦夜赋",
        "id": "aa8a5fad-1d87-4aeb-b236-e2ef8fe3b7f7"
    },
    {
        "author": "陆游",
        "paragraphs": [
            "舟中一雨扫飞蝇，半脱纶巾卧翠藤。",
            "清梦初回窗日晚，数声柔橹下巴陵。"
        ],
        "title": "小雨极凉舟中熟睡至夕",
        "id": "32858669-301c-4ef0-82cf-211037c097b3"
    },
    {
        "author": "陆游",
        "paragraphs": [
            "身如病鹤短翅翎，雨雪飘洒号沙汀。",
            "天风忽吹不得住，东下巴峡泛洞庭。",
            "轩皇张乐虽已矣，此地至今朝百灵。",
            "雄楼岌嶪镇吴楚，我来举手扪天星。",
            "帆樯才放已隐隐，云气乱入何冥冥。",
            "鼋鼍出没蛟鳄横，浪花遮尽君山青。",
            "黄衫仙翁喜无恙，袖剑近到城南亭。",
            "眼前俗子败人意，安得与翁同醉醒。"
        ],
        "tags": [
            "洞庭湖",
            "岳阳楼"
        ],
        "title": "岳阳楼",
        "id": "2c21dcc9-8a9b-476d-8e52-7a36f1b46c77"
    },
    {
        "author": "陆游",
        "paragraphs": [
            "江风吹雨濯征尘，百尺阑干爽气新。",
            "不向岳阳楼上醉，定知未可作诗人。"
        ],
        "tags": [
            "岳阳楼"
        ],
        "title": "再赋一绝",
        "id": "e4533eec-7211-4812-870a-8584dc519998"
    },
    {
        "author": "陆游",
        "paragraphs": [
            "雪溅浪方作，翠飐山欲浮。",
            "奇哉万顷湖，著我十丈舟。",
            "三老请避风，叱去非汝忧。",
            "神物识忠信，壮士憎滞留。",
            "击鼓催挂帆，挥手别岳州。",
            "仰视群鹄翔，下闯百怪囚。",
            "衡湘清绝地，恨不从此游。",
            "聊须百斛酒，往醉庾公楼。"
        ],
        "title": "乘大风发巴陵",
        "id": "2327cead-50af-4908-83aa-c321d4e0f70b"
    },
    {
        "author": "陆游",
        "paragraphs": [
            "朝发嘉鱼县，晚泊通济口。",
            "睡起喜微凉，船窗一杯酒。",
            "长鱼吹浪声恐人，巨鼋露背浮奫沦。",
            "今夕风生月复暗，寄语舟人更添缆。"
        ],
        "title": "通济口",
        "id": "cbe414cb-b267-4b60-b8ae-2c9042577979"
    },
    {
        "author": "陆游",
        "paragraphs": [
            "青草渡头波接天，山翁吟啸自悠然。",
            "朝餐偶过卖鱼市，晚泊时逢迎荻船。",
            "投老未除游侠气，平生不作俗人缘。",
            "一樽酌罢玻璃酒，高枕窗边听雨眠。"
        ],
        "title": "醉书",
        "id": "ff724acd-a667-4b5d-b743-6d87c1d1db7d"
    },
    {
        "author": "陆游",
        "paragraphs": [
            "十年不把武昌酒，此日阑边感慨深。",
            "舟楫纷纷南复北，山川莽莽古犹今。",
            "登临壮士兴怀地，忠义孤臣许国心。",
            "倚杖黯然斜照晚，秦吴万里入长吟。"
        ],
        "title": "南楼",
        "id": "68c6561c-55d5-4179-a245-1e9ae8a5256b"
    },
    {
        "author": "陆游",
        "paragraphs": [
            "手把仙人绿玉枝，吾行忽及早秋期。",
            "苍龙阙角归何晚，黄鹤楼中醉不知。",
            "江汉交流波渺渺，晋唐遗迹草离离。",
            "平生最喜听长笛，裂石穿云何处吹。"
        ],
        "title": "黄鹤楼",
        "id": "7d53ad0e-9acd-483a-9553-08e1c85bc844"
    },
    {
        "author": "陆游",
        "paragraphs": [
            "舟车如织喜身闲，独访遗碑草棘间。",
            "世远空惊阅陵谷，文浮未可敌江山。",
            "老僧西逝新成塔，旧守东归正掩关。",
            "笑我驱驰竟安往，夕阳飞鸟亦知还。"
        ],
        "title": "头陀寺观王简栖碑有感偶余眉州酒樽独酌遂醉",
        "id": "89594647-321b-4965-8c7a-71622d797dcb"
    },
    {
        "author": "陆游",
        "paragraphs": [
            "触热行万里，烦促讵可论。",
            "泊船鄂州步，终日如炮燔。",
            "揺扇腕欲脱，挥汗白雨翻。",
            "推枕再三起，散发临前轩。",
            "秋近更漏长，天旱星宿繁。",
            "甘澍何时来，太息忧元元。"
        ],
        "title": "夜热",
        "id": "682e7ea8-e3e7-4e7f-8623-e628eae0ff5d"
    },
    {
        "author": "陆游",
        "paragraphs": [
            "老子西游万里回，江行长夏亦佳哉。",
            "昼眠初起报茶熟，宿酒半醒闻雨来。",
            "汉口船开催疉鼓，淮南帆落亚高桅。",
            "四方本是丈夫事，白首自怜心未灰。"
        ],
        "title": "舟中偶书",
        "id": "3fafafe9-7a6b-4eb1-a2b4-01804948237f"
    },
    {
        "author": "陆游",
        "paragraphs": [
            "少年喜书策，白首意未足。",
            "幽窗灯一点，乐处超五欲。",
            "而况黄州路，小雨渔村宿。",
            "萧萧蒹葭声，为我洗暑毒。",
            "琅然诵经史，少倦儿为续。",
            "何必效莱公，长夜醉画烛。"
        ],
        "title": "灯下读书",
        "id": "8e355b59-569f-48a2-858c-d59946edfbdf"
    },
    {
        "author": "陆游",
        "paragraphs": [
            "迟明离武昌，薄暮次黄冈。",
            "勿言触热行，一雨三日凉。",
            "北窗荻萧萧，南窗江茫茫。",
            "玄云一池墨，碧线半篆香。",
            "尚无车马尘，况复争夺场。",
            "徐行勿挂帆，此乐殊未央。"
        ],
        "title": "泊三江口",
        "id": "2721b1e6-e11d-4161-9fca-893ae77d85d0"
    },
    {
        "author": "陆游",
        "paragraphs": [
            "我醉飞屐登孱颜，拄杖出没风烟间。",
            "三山葱昽鲛鳄静，九关肃穆虎豹闲。",
            "几年金骨炼绿髓，此日始得穷跻攀。",
            "老僊归侍紫皇案，空有野水流淙潺。",
            "蜿蜒翠阜围绿野，似岭非岭山非山。",
            "向来龙蛇满雪壁，雷电下取何时还。",
            "名花亦已天上去，居人指似题诗处。",
            "九十一翁不识公，我抱此恨知无穷。"
        ],
        "title": "自雪堂登四望亭因歴访苏公遗迹至安国院",
        "id": "e6f6f3fb-5d21-42f9-b6e6-c9aa1a25474e"
    },
    {
        "author": "陆游",
        "paragraphs": [
            "芒鞵踏松阴，迨此船未发。",
            "清游岂无伴，三友风露月。",
            "山川郁盘纡，鸥鹭浩灭没。",
            "当年老先生，想像散醉发。",
            "浮生等昨梦，久已埋玉骨。",
            "吾侪幸彊健，何事拘簪笏。"
        ],
        "title": "月下步至临皋亭",
        "id": "b8e15b5b-6fa0-44e4-9fdd-3b348346be07"
    },
    {
        "author": "陆游",
        "paragraphs": [
            "南望武昌山，北望齐安城。",
            "楚江万顷绿，著我画舫横。",
            "云帆不须挂，鼍鼓不须鸣。",
            "淡然隐曲几，山水相逢迎。",
            "疏雨漏薄日，非阴亦非晴。",
            "晚泊巴河市，小陌闻屐声。",
            "紫髯刑马地，一怒江汉清。",
            "中原今何如，感我白发生。"
        ],
        "title": "发黄州泊巴河游马祈寺",
        "id": "a1f66f08-5a9f-40f3-8561-0797c57a3a9a"
    },
    {
        "author": "陆游",
        "paragraphs": [
            "天青云白十分晴，帆饱舟轻尽日行。",
            "江底鱼龙贪昼睡，淮南草木借秋声。",
            "好山缥缈何由住，华发萧条只自惊。",
            "莫怪时人笑疏懒，宦情元不似诗情。"
        ],
        "title": "舟行蕲黄间雨霁得便风有感",
        "id": "39350364-2601-426a-bdb5-b0ca02648979"
    },
    {
        "author": "陆游",
        "paragraphs": [
            "十年流落忆南烹，初见鲈鱼眼自明。",
            "堪笑吾宗轻许可，坐令羊酪僣莼羮。"
        ],
        "title": "南烹",
        "id": "43a3e9c3-1b69-4ce9-a376-50b6d5c7c9fd"
    },
    {
        "author": "陆游",
        "paragraphs": [
            "炎天倦长路，月夕泛平湖。",
            "晃漾披银阙，清寒住玉壶。",
            "钓丝萦藻荇，蓬艇入菰蒲。",
            "自别蜻蜓浦，斯游十载无。"
        ],
        "title": "泊蕲口泛月湖中",
        "id": "ec3417d5-fe01-4631-9614-2bfe2c9b60a1"
    },
    {
        "author": "陆游",
        "paragraphs": [
            "从军忆在梁州日，心拟西征草捷书。",
            "铁马但思经太华，布帆何意拂匡庐。",
            "计谋落落知谁许，功业悠悠定已疏。",
            "尚喜东林寻旧社，月明清露湿芙蕖。"
        ],
        "tags": [
            "庐山"
        ],
        "title": "初见庐山",
        "id": "62e9d0a0-53da-485d-9153-155eb58a0a97"
    },
    {
        "author": "陆游",
        "paragraphs": [
            "看尽江湖千万峰，不嫌云梦芥吾胸。",
            "戏招西塞山前月，来听东林寺里钟。",
            "远客岂知今再到，老僧能记昔相逢。",
            "虚窗熟睡谁惊觉，野碓无人夜自舂。"
        ],
        "title": "六月十四日宿东林寺",
        "id": "833d763f-325f-49e8-a716-844bcffb99ff"
    },
    {
        "author": "陆游",
        "paragraphs": [
            "小孤山畔峭帆风，又见烟鬟缥缈中。",
            "万里客经三峡路，千篇诗费十年功。",
            "未尝满箸蒲芽白，先看堆盘鲙缕红。",
            "商略人生为何事，一蓑从此入空濛。"
        ],
        "title": "舟过小孤有感",
        "id": "1274ecca-ccd8-41a2-91be-10b86f27f196"
    },
    {
        "author": "陆游",
        "paragraphs": [
            "墟烟淡将散，江雨细欲无。",
            "回风吹衣襟，晴光满菰蒲。",
            "隐几乐此时，清和如夏初。",
            "犬吠船丁归，小市得美蔬。",
            "欢言酌清醥，侑以案上书。",
            "虽云泊江渚，何异归林庐。"
        ],
        "title": "雁翅夹口小酌",
        "id": "3e374c11-ddbb-4376-9501-667a247690d3"
    },
    {
        "author": "陆游",
        "paragraphs": [
            "江水六月无津涯，惊涛骇浪高吹花。",
            "橹声已出雁翅浦，荻夹喜入长风沙。",
            "长风自古三巴路，樯竿参差杂烟树。",
            "南船北船各万里，凄凉小市相依住。",
            "歌呼杂沓灯火明，黄昏风死浪亦平。",
            "劳苦舟师剩沽酒，安稳明朝到池口。"
        ],
        "title": "长风沙",
        "id": "89907c6f-03a1-4b06-abfe-9258d3b11080"
    },
    {
        "author": "陆游",
        "paragraphs": [
            "姑溪绿可染，小艇追晚凉。",
            "棹进破树影，波动揺星芒。",
            "荻深渔火明，风远水草香。",
            "尚想锦袍公，醉眼隘八荒。",
            "坡陀青山冢，断碣卧道旁。",
            "怅望不可逢，乘云游帝乡。"
        ],
        "title": "泛小舟姑孰溪口",
        "id": "f0891433-40ea-4d03-869c-b073e9b66037"
    },
    {
        "author": "陆游",
        "paragraphs": [
            "舟中如甑炊，端坐畏暍死。",
            "未能踏增冰，且复呼艇子。",
            "纤纤新月低，玉钩沈野水。",
            "微风生苹末，尘抱真一洗。",
            "可怜黄山塔，突兀暮烟里。",
            "依然十年前，看我行万里。",
            "两桨且勿揺，横舟小滩尾。",
            "得诗偶长吟，宿鹭为惊起。"
        ],
        "title": "明日再游又赋",
        "id": "3410bdd5-4d73-4f6b-82ee-a28a0b217c37"
    },
    {
        "author": "陆游",
        "paragraphs": [
            "短衣射虎早霜天，叹息南山又七年。",
            "唾手每思双羽箭，快心初见万楼船。",
            "平波漫漫看浮马，高柳阴阴听乱蝉。",
            "明日重寻石头路，醉鞍谁与共聮翩。"
        ],
        "title": "过采石有感",
        "id": "585e83ca-2731-4f81-9277-358257086b96"
    },
    {
        "author": "陆游",
        "paragraphs": [
            "梁益羁游道阻长，见公便觉意差彊。",
            "别都王气半空紫，大将牙旗三丈黄。",
            "江面水军飞海鹘，帐前羽箭射天狼。",
            "归来要了浯溪颂，莫笑狂生老更狂。"
        ],
        "title": "将至金陵先寄献刘留守",
        "id": "9e63026d-b978-485b-a4db-82dcde005790"
    },
    {
        "author": "陆游",
        "paragraphs": [
            "蜀栈秦关岁月遒，今年乘兴却东游。",
            "全家稳下黄牛峡，半醉来寻白鹭洲。",
            "黯黯江云瓜步雨，萧萧木叶石城秋。",
            "孤臣老抱忧时意，欲请迁都涕已流。"
        ],
        "title": "登赏心亭",
        "id": "1bd1a9b0-e951-4086-a3db-5fc6372c56a8"
    },
    {
        "author": "陆游",
        "paragraphs": [
            "我醉行水上，身轻如飞烟。",
            "鱼龙互悲啸，伴我夜不眠。",
            "羽扇挥浮云，月挂牛斗间。",
            "河汉横复斜，风露方浩然。",
            "坡陁石头城，寂莫七百年。",
            "世事感予怀，竦身入青天。"
        ],
        "title": "夜泊龙庙回望建康有感",
        "id": "1cee64c2-fac8-4e9c-b39a-937e47177af5"
    },
    {
        "author": "陆游",
        "paragraphs": [
            "卧听金山古寺钟，三巴昨梦已成空。",
            "船头坎坎回帆鼓，旗尾舒舒下水风。",
            "城角危楼晴霭碧，林间双塔夕阳红。",
            "铜瓶愁汲中𤃩水，不见茶山九十翁。"
        ],
        "title": "将至京口",
        "id": "47707a85-62d4-4266-b309-eba3c81e01eb"
    },
    {
        "author": "陆游",
        "paragraphs": [
            "河汉无声天正青，三三五五满天星。",
            "草根冷露黏湿萤，幽人岸巾坐津亭。",
            "忆下瞿唐浮洞庭，阳台系船梦娉婷。",
            "朱门重重夜不扃，四山猿鸟啼青冥。",
            "人生无蒂风中萍，幸我梦断狂已醒。",
            "绣鞯金络帯万钉，何如故山锄茯苓。"
        ],
        "tags": [
            "洞庭湖"
        ],
        "title": "荆谿馆夜坐",
        "id": "c07c5228-3391-4e0f-9018-b1bb2c5cc24f"
    },
    {
        "author": "陆游",
        "paragraphs": [
            "射的峰前禹庙东，短蓬三扇卧衰翁。",
            "闲携清圣浊贤酒，重试朝南暮北风。",
            "水落痕留红蓼节，雨来声满绿蒲丛。",
            "冲烟莫作匆匆去，拟看溪丁下钓筒。"
        ],
        "title": "溯谿",
        "id": "093a0da6-d756-4e9c-9c35-b59980feafa5"
    },
    {
        "author": "陆游",
        "paragraphs": [
            "万里归来值岁丰，解装乡墅乐无穷。",
            "甑炊饱雨湖菱紫，篾络迎霜野柿红。",
            "壊壁尘埃寻醉墨，孤灯饼饵对邻翁。",
            "微官行矣闽山去，又寄千巖梦想中。"
        ],
        "title": "归云门",
        "id": "480425d4-e38a-4dcb-8c35-2baef7d8d6a8"
    },
    {
        "author": "陆游",
        "paragraphs": [
            "素璧初升禹庙东，天风为我送孤蓬。",
            "山横玉海苍茫外，人在冰壶缥缈中。",
            "茅舍灯青闻吠犬，苹汀烟淡见惊鸿。",
            "白头尚耐清寒在，安得终年伴钓翁。"
        ],
        "title": "月下自三桥泛湖归三山",
        "id": "25bb85db-246b-431b-b42d-ae3f76ad8852"
    },
    {
        "author": "陆游",
        "paragraphs": [
            "放翁五十犹豪纵，锦城一觉繁华梦。",
            "竹叶春醪碧玉壶，桃花骏马青丝鞚。",
            "鬭鸡南市各分朋，射雉西郊常命中。",
            "壮士臂立绿绦鹰，佳人袍画金泥鳯。",
            "椽烛那知夜漏残，银貂不管晨霜重。",
            "一梢红破海棠回，数蘂香新早梅动。",
            "酒徒诗社朝暮忙，日月匆匆迭宾送。",
            "浮世堪惊老已成，虚名自笑今何用。",
            "归来山舍万事空，卧听糟床酒鸣瓮。",
            "北窗风雨耿青灯，旧游欲说无人共。"
        ],
        "title": "怀成都十韵",
        "id": "df46a1e9-8e20-4840-975c-2c06c2b8c074"
    },
    {
        "author": "陆游",
        "paragraphs": [
            "剑阁秦山不计年，却寻剡曲故依然。",
            "尽收事业渔舟里，全付光阴酒榼边。",
            "平野晓闻孤唳鹤，澄湖秋浸四垂天。",
            "九关虎豹君休问，已向人间得地仙。"
        ],
        "title": "湖村秋晓",
        "id": "5dc2db5f-62af-4fe2-a52e-51557beec169"
    },
    {
        "author": "陆游",
        "paragraphs": [
            "夜梦集山寺，二三佳友生。",
            "相顾惨不乐，若有千里行。",
            "在门仆整驾，临道骓嘶鸣。",
            "我友顾谓我，天寒戒晨征。",
            "迟速要当到，徐驱勿贪程。",
            "丁宁及药饵，依依有余情。",
            "邻钟忽惊觉，鸦翻窗欲明。",
            "作诗谢我友，有使频寄声。"
        ],
        "title": "夜梦与宇文子友谭德称会山寺若饯予行者明日黎明得子友书感叹久之乃作此诗",
        "id": "036c4172-7dff-4024-b6f2-051d4e0897e5"
    },
    {
        "author": "陆游",
        "paragraphs": [
            "小隐谢城市，新寒寻褐袍。",
            "秋灯依壁暗，夜雨挟风豪。",
            "俗自随时异，身宁与世鏖。",
            "残年更何事，持蟹酌松醪。"
        ],
        "title": "寒夜",
        "id": "5edf8fe1-2799-4edb-aa83-776906ac35aa"
    },
    {
        "author": "陆游",
        "paragraphs": [
            "老向人间未拂衣，偷闲聊喜息尘机。",
            "丹枫断岸秋来早，淡日孤村客到稀。",
            "偶忆雪溪携鹤去，却从云肆买蓑归。",
            "酒徒莫笑生涯别，久矣渊明悟昨非。"
        ],
        "title": "偷闲",
        "id": "b1dd6962-e7ab-4dc2-b68b-993b2fd7ec32"
    },
    {
        "author": "陆游",
        "paragraphs": [
            "从军昔戍南山边，传烽直照东骆谷。",
            "军中罢战壮士闲，细草平郊恣驰逐。",
            "洮州骏马金络头，梁州毬场日打毬。",
            "玉杯传酒和鹿血，女真降虏弹箜篌。",
            "大呼拔帜思野战，杀气当年赤浮面。",
            "南游蜀道已低摧，犹据胡床飞百箭。",
            "岂知蹭蹬还江边，病臂不复能开弦。",
            "夜闻雁声起太息，来时应过桑干碛。"
        ],
        "title": "冬夜闻雁有感",
        "id": "e967b353-c0d9-494f-b9bb-d8d141a653f0"
    },
    {
        "author": "陆游",
        "paragraphs": [
            "愁向东华蹋软红，暂归旧隐乐无穷。",
            "石池洗药涓涓水，渔艇投竿嫋嫋风。",
            "尽日醉醒菱唱里，邻家来往竹阴中。",
            "何须列戟长安第，四面云山拥此翁。"
        ],
        "title": "书怀",
        "id": "3b3b85ca-92c3-43ab-9fea-e07eca553f58"
    },
    {
        "author": "陆游",
        "paragraphs": [
            "弄檝渔舟水溅衣，兴阑却傍柳边归。",
            "风平别浦沈新月，日落前村锁夕霏。",
            "乍起鹭行横野去，欲栖鸦阵暗天飞。",
            "诗情自合江湖老，敢恨功名与愿违。"
        ],
        "title": "湖中暮归",
        "id": "0d167645-a081-4797-a375-f2c9835ed4e6"
    },
    {
        "author": "陆游",
        "paragraphs": [
            "葺得湖边屋数椽，茅斋低小竹窗妍。",
            "墟烟寂歴归村路，山色苍寒酿雪天。",
            "性懒杯盘常偶尔，地偏鸡犬亦翛然。",
            "早知栗里多幽事，虚走人间四十年。"
        ],
        "title": "题斋壁",
        "id": "26b15c61-0f9d-4d2f-90a1-22c382d9f9e1"
    },
    {
        "author": "陆游",
        "paragraphs": [
            "林栖四壁空，百事从简易。",
            "缺篱寒未补，幽戸夜不闭。",
            "东偏欲广屋，厚费敢轻议。",
            "设关力可具，稚子请遂事。",
            "呀然两竹扉，寜复志容驷。",
            "西山正当前，浩荡纳空翠。",
            "下临渔樵路，横锁风月地。",
            "惟愁俗客来，剥啄惊午睡。"
        ],
        "title": "新葺门屋",
        "id": "1806fd79-d714-4f75-8bd7-2fde34fdffac"
    },
    {
        "author": "陆游",
        "paragraphs": [
            "吾庐虽小亦佳哉，新作柴门斸绿苔。",
            "拄杖每阑归鹤入，钓船时帯夕阳来。",
            "墟烟隔水霏霏合，篱菊凌霜续续开。",
            "千里安期那可得，笑呼邻父共传杯。"
        ],
        "title": "吾庐",
        "id": "95282554-0eee-4b23-905f-5f63545a2526"
    },
    {
        "author": "陆游",
        "paragraphs": [
            "钓船东去掠新塘，船迮篷低露篛香。",
            "十里澄波明白石，五更残月伴清霜。",
            "飘飘枫叶无时下，嫋嫋菱歌尽意长。",
            "谁信梁州当日事，铁衣寒枕绿沉枪。"
        ],
        "title": "冬夜泛舟有怀山南戎幕",
        "id": "d35288ff-d398-4910-8983-90af52e323a1"
    },
    {
        "author": "陆游",
        "paragraphs": [
            "春风小陌锦城西，翠箔珠帘客意迷。",
            "下尽牙筹闲纵博，刻残画烛戏分题。",
            "紫氍毹暖帐中醉，红叱拨骄花外嘶。",
            "孤梦凄凉身万里，令人憎杀五更鸡。"
        ],
        "title": "梦至成都怅然有作二首  其一",
        "id": "9c8bfd68-b430-40e3-a884-af12c16caa72"
    },
    {
        "author": "陆游",
        "paragraphs": [
            "宦途元不羡飞腾，锦里豪华压五陵。",
            "红袖引行游玉局，华灯围坐醉金绳。",
            "阶前汗血洮河马，架上霜毛海国鹰。",
            "世事转头谁料得，一官南去冷如冰。"
        ],
        "title": "梦至成都怅然有作二首  其二",
        "id": "e71943cc-41eb-4563-8cd4-d33756e35bc8"
    },
    {
        "author": "陆游",
        "paragraphs": [
            "开戸满庭雪，徐看知月明。",
            "微风入丛竹，复作雪来声。",
            "俗尘不待扫，凛然肝肺清。",
            "村深无漏鼓，鹤唳报三更。"
        ],
        "title": "月夕",
        "id": "ca3dd830-8e6f-45cc-bbd7-a87c3146bae8"
    },
    {
        "author": "陆游",
        "paragraphs": [
            "东骛并偏门，篮舆兀睡昏。",
            "纺灯穿壁罅，吠犬闯篱根。",
            "久客悲行役，清愁怯梦魂。",
            "余生犹几出，回首付干坤。"
        ],
        "title": "将入闽夜行之云门",
        "id": "25d0313f-69ae-432c-8de6-2cbb7894b988"
    },
    {
        "author": "陆游",
        "paragraphs": [
            "空山菊花瘦如棘，倾倒满地枝三尺。",
            "阴风冷雨不相贷，烂草苍苔共狼藉。",
            "人虽委弃渠自香，讵必泛酒登华堂。",
            "君不见仁人志士穷死眉山阳，空使后世传文章。"
        ],
        "title": "山中观残菊追怀眉山师伯浑",
        "id": "cf31fbf4-bb3a-463a-88eb-50d363a9b7b0"
    },
    {
        "author": "陆游",
        "paragraphs": [
            "陂池幽处有茅堂，井臼萧条草树荒。",
            "小鸭怯波时聚散，病蔬伤蠧半青黄。",
            "童儿冲雨收鱼网，婢子闻钟上佛香。",
            "我亦暮年思屏迹，数椽何计得连墙。"
        ],
        "title": "自云门之陶山肩舆者失道行乱山中有茅舍小塘极幽邃求见主人不可意其隐者也",
        "id": "c2018fbe-2116-418a-a617-00431d002377"
    },
    {
        "author": "陆游",
        "paragraphs": [
            "少年交友尽豪英，妙理时时得细评。",
            "老去同参惟夜雨，焚香卧听画簷声。"
        ],
        "title": "冬夜听雨戏作二首  其一",
        "id": "2fb48dc2-2c06-4fbb-a987-4d813150786d"
    },
    {
        "author": "陆游",
        "paragraphs": [
            "绕簷点滴如琴筑，支枕幽斋听始奇。",
            "忆在锦城歌吹海，七年夜雨不曾知。"
        ],
        "title": "冬夜听雨戏作二首  其二",
        "id": "e2dee7a1-65e6-46df-913f-01f8fba48a2b"
    },
    {
        "author": "陆游",
        "paragraphs": [
            "春残犹看少城花，雪里来尝北苑茶。",
            "未恨光阴疾驹隙，但惊世界等河沙。",
            "功名塞外心空壮，诗酒樽前发已华。",
            "官柳弄黄梅放白，不堪倦马又天涯。"
        ],
        "title": "适闽",
        "id": "eec51239-5d2e-41e1-b259-9c1b61166a3b"
    },
    {
        "author": "陆游",
        "paragraphs": [
            "幽幔依灯影，空阶送雨声。",
            "蹔归仍客路，投老倍乡情。",
            "眼涩书难读，心揺梦易惊。",
            "病多常怕醉，酒尽却思倾。"
        ],
        "title": "欲行雨未止",
        "id": "b08ff37f-3aa8-4ef4-a695-ab6931ff8d3a"
    },
    {
        "author": "陆游",
        "paragraphs": [
            "翠蔓扶疏采撷忙，曲生糸出古淮阳。",
            "蹋成明月团团白，酿作新鹅淡淡黄。",
            "醅瓮秋凄惊凛冽，糟床夜注爱淋浪。",
            "西斋幽事新成谱，首为高人著此方。"
        ],
        "title": "比作陈下瓜曲酿成奇绝属病疡不敢取醉小啜而已",
        "id": "4d815ce0-0931-4dee-8a2f-9ee1bcf8debf"
    },
    {
        "author": "陆游",
        "paragraphs": [
            "苦雨催寒不肯晴，晚来余势更纵横。",
            "云如山坏长空黑，风似潮回万木倾。",
            "要借关河供远眼，不辞泥淖困初程。",
            "解衣一笑僧窗下，几两青鞵了此生。"
        ],
        "title": "大雨中离三山宿天章寺",
        "id": "5b4a1a3c-3aaa-4e98-89d6-ba64624196d5"
    },
    {
        "author": "陆游",
        "paragraphs": [
            "剑外归来席未温，南征浩荡信干坤。",
            "峰回内史曾游地，竹暗仙人旧隐村。",
            "白发孤翁鉏麦垄，茜裙小妇闯篱门。",
            "行行莫动乡关念，身似流槎岂有根。"
        ],
        "title": "早饭干溪盖干吉故居也",
        "id": "98c6c516-adcd-4874-bc29-70a60b130bca"
    },
    {
        "author": "陆游",
        "paragraphs": [
            "老宿禅房里，深居罢送迎。",
            "炉红豆萁火，糁白芋魁羮。",
            "毳衲年年补，纱灯夜夜明。",
            "门前霜半寸，笑我事晨征。"
        ],
        "title": "赠枫桥化城院老僧",
        "id": "8397661d-9a63-4c0d-bf3a-9b7f0b1ef4bd"
    },
    {
        "author": "陆游",
        "paragraphs": [
            "裂面霜风快似镰，重重裘袴晚仍添。",
            "梅当官道香撩客，山逼篮舆翠入帘。",
            "男子坐为衣食役，年光常向道途淹。",
            "古来共说还家乐，岂独全躯畏楚钳。"
        ],
        "title": "双桥道中寒甚",
        "id": "75572388-d464-4537-b40e-f461050c94ed"
    },
    {
        "author": "陆游",
        "paragraphs": [
            "今朝霜薄风气和，霁色满野行人多。",
            "沙平水浅木叶下，揺檝渡口生微波。",
            "建炎避兵奔窜地，谁料白首重经过。",
            "四十余年万事改，惟有青嶂高嵯峨。",
            "安得西国蒲萄酒，满酌南海鹦鹉螺。",
            "侑以吴松长丝之玉鲙，送以邯郸皓齿之清歌。",
            "向来丧乱汝所记，大地凛凛忧干戈。",
            "偶然不死到老大，为底苦惜朱颜酡。"
        ],
        "title": "行牌头奴寨之间皆建炎末避贼所经也",
        "id": "97ee186c-5dc3-4e78-826d-e4bfdb616689"
    },
    {
        "author": "陆游",
        "paragraphs": [
            "暖彻衣篝蜡炬明，邻鸡喔喔促残更。",
            "丈夫虽有四方志，客子终悲千里行。",
            "月落龙蛇蟠木影，山空风雨起滩声。",
            "上车莫恨晨霜冷，又得修途一日晴。"
        ],
        "title": "早发奴寨",
        "id": "ee49746b-88eb-4a13-b223-a935372b4779"
    },
    {
        "author": "陆游",
        "paragraphs": [
            "绣川池阁记曾游，落日栏邉特地愁。",
            "白首即今行万里，淡烟依旧送孤舟。",
            "归心久负鲈鱼鲙，春色初回杜若洲。",
            "会买一蓑来钓雨，凭谁先为谢沙鸥。"
        ],
        "title": "题绣川驿",
        "id": "e209d03a-93c5-4bf3-bd84-1b2c23485350"
    },
    {
        "author": "陆游",
        "paragraphs": [
            "卧载蓝舆黄叶村，疏钟杳杳隔谿闻。",
            "清霜十里伴微月，断雁半行穿乱云。",
            "去国不堪心破碎，平戎空有胆轮囷。",
            "泗滨乐石应如旧，谁勒中原第一勲。"
        ],
        "title": "夜行宿湖头寺",
        "id": "a9ad3c31-964c-4a04-9bfb-acc568337d59"
    },
    {
        "author": "陆游",
        "paragraphs": [
            "耿耿孤忠不自胜，南来清梦遶觚棱。",
            "驿门上马千峰雪，寺壁题诗一砚冰。",
            "疾病时时须药物，衰迟处处少交朋。",
            "无情最恨寒沙雁，不为愁人说杜陵。"
        ],
        "title": "衢州道中作",
        "id": "42b6eba5-1e69-4f2d-93a3-6bdc64aba9b8"
    },
    {
        "author": "陆游",
        "paragraphs": [
            "奇峰迎马骇衰翁，蜀岭吴山一洗空。",
            "拔地青苍五千仞，劳渠蟠屈小诗中。"
        ],
        "title": "过灵石三峰二首  其一",
        "id": "6a7a35ca-6190-4609-87d8-80ffbe4d6870"
    },
    {
        "author": "陆游",
        "paragraphs": [
            "晓日曈昽雪未残，三峰杰立插云间。",
            "老夫合是征西将，胸次先收一华山。"
        ],
        "title": "过灵石三峰二首  其二",
        "id": "54a99fc4-8ee6-44d2-a21b-f575b2ba6e88"
    },
    {
        "author": "陆游",
        "paragraphs": [
            "吾生真是一枯蓬，行徧人间路未穷。",
            "暂听朝鸡双阙下，又骑羸马万山中。",
            "重裘不敌晨霜力，老木争号夜谷风。",
            "切勿重寻散关梦，朱颜改尽壮图空。"
        ],
        "title": "宿僊霞岭下",
        "id": "839b8bf8-4fce-40e4-babb-da8fd90122b4"
    },
    {
        "author": "陆游",
        "paragraphs": [
            "我行浦城道，小疾屏杯酌。",
            "癣疥何足言，亦复妨作乐。",
            "此身会当壊，百岁圴电雹。",
            "胡为过自惜，惫卧困鍼烙。",
            "未尝脍噞喁，况敢烹郭索。",
            "今朝寓空驿，窗戸寒寂寞。",
            "悠然忽自笑，顿解贪爱缚。",
            "红烛映绿樽，奇哉万金药。"
        ],
        "title": "道中病疡久不饮酒至鱼梁小酌因赋长句",
        "id": "370bd70d-1d91-404a-9011-1f14b039f427"
    },
    {
        "author": "陆游",
        "paragraphs": [
            "忆从南郑客成都，身健官闲一事无。",
            "分骑霜天伐狐兔，张灯雪夜掷枭卢。",
            "百忧忽堕新衰境，一笑难寻旧酒徒。",
            "投宿鱼梁溪遶屋，五更听雨拥篝炉。"
        ],
        "title": "宿鱼梁驿五鼓起行有感二首  其一",
        "id": "69356d84-3cfc-44ad-876b-6a9470881a48"
    },
    {
        "author": "陆游",
        "paragraphs": [
            "少时谈舌坐生风，管葛奇才自许同。",
            "闭户著书千古计，变名学剑十年功。",
            "酒醒顿觉狂堪笑，睡起方知梦本空。",
            "他日故人能忆我，葛僊矶畔觅渔翁。"
        ],
        "title": "宿鱼梁驿五鼓起行有感二首  其二",
        "id": "a710ad14-fbfd-49af-bcec-5390b1bca4f3"
    },
    {
        "author": "陆游",
        "paragraphs": [
            "倦马投孤驿，一峰青压门。",
            "萧条秋浦路，荒陋夜郎村。",
            "地瘴霜常薄，林深日易昏。",
            "百年常作客，排闷近清樽。"
        ],
        "title": "梦藤驿二首  其一",
        "id": "f621f274-37b6-4c15-8a84-cd9f0a0aebde"
    },
    {
        "author": "陆游",
        "paragraphs": [
            "又入千山去，真成万里行。",
            "履霜常早驾，秉炬或宵征。",
            "古驿怪藤合，荒陂群雁鸣。",
            "客中常少睡，归梦若为成。"
        ],
        "title": "梦藤驿二首  其二",
        "id": "075a5c3c-85ee-4a08-98e1-2ed70f8037f7"
    },
    {
        "author": "陆游",
        "paragraphs": [
            "空谷佳人洛浦仙，洗粧真态更婵娟。",
            "广平莫倚心如铁，撩起清愁又破禅。"
        ],
        "title": "梅花绝句十首  其一",
        "id": "e4bb40b8-0e6d-45a2-aa24-1a6c93332e19"
    },
    {
        "author": "陆游",
        "paragraphs": [
            "月中疏影雪中香，只为无言更断肠。",
            "曾与诗翁定花品，一丘一壑过姚黄。"
        ],
        "title": "梅花绝句十首  其二",
        "id": "4cafdfab-d3e0-4854-a8db-4d5b842019e4"
    },
    {
        "author": "陆游",
        "paragraphs": [
            "折得梅花愧满颜，文书堆案正如山。",
            "输君一觉翛然梦，长在清泉白石间。"
        ],
        "title": "梅花绝句十首  其三",
        "id": "17f85fc3-d0db-42cd-9de9-e6dfbc79b480"
    },
    {
        "author": "陆游",
        "paragraphs": [
            "濯锦江边忆旧游，纒头百万醉青楼。",
            "如今莫索梅花笑，古驿灯前各自愁。"
        ],
        "title": "梅花绝句十首  其四",
        "id": "fe138806-809f-4e3f-b054-d17a56303bf3"
    },
    {
        "author": "陆游",
        "paragraphs": [
            "蜀王小苑旧池台，江北江南万树梅。",
            "只怪朝来歌吹閙，园官已报五分开。"
        ],
        "title": "梅花绝句十首  其五",
        "id": "0480d01a-3e80-4465-a28d-dc1dcaeb20f1"
    },
    {
        "author": "陆游",
        "paragraphs": [
            "湖上梅花手自移，小桥风月最相宜。",
            "主人岁岁常为客，莫怪幽香怨不知。"
        ],
        "title": "梅花绝句十首  其六",
        "id": "9cb0328a-8025-49e9-ada6-d17a5cb30cb7"
    },
    {
        "author": "陆游",
        "paragraphs": [
            "吾州古梅旧得名，云蒸雨渍绿苔生。",
            "一枝只好侩窗看，莫售千金入鳯城。"
        ],
        "title": "梅花绝句十首  其七",
        "id": "357a1655-27c5-45a2-8150-6bec2712c82e"
    },
    {
        "author": "陆游",
        "paragraphs": [
            "探春岁岁在天涯，醉里题诗字半斜。",
            "今日谿头还小饮，冷官不禁看梅花。"
        ],
        "title": "梅花绝句十首  其八",
        "id": "636bf20e-8741-4913-80c1-fff2d3143c7a"
    },
    {
        "author": "陆游",
        "paragraphs": [
            "池馆登临雪半消，梅花与我两无聊。",
            "青羊宫里应如旧，肠断春风万里桥。"
        ],
        "title": "梅花绝句十首  其九",
        "id": "ed18d5f3-c051-49d8-bc52-b2e123ec5f9e"
    },
    {
        "author": "陆游",
        "paragraphs": [
            "今年真负此花时，醉帽何曾插一枝。",
            "渐老情怀多作恶，不堪还作送梅诗。"
        ],
        "title": "梅花绝句十首  其一○",
        "id": "29cbf424-012a-4440-87b6-e71c3bc73b4e"
    },
    {
        "author": "陆游",
        "paragraphs": [
            "识字记姓名，击剑一人敌。",
            "孙吴相斫书，了解亦何益。",
            "不如黄金罍，潋潋春波碧。",
            "欣然对之笑，未饮愁已释。",
            "白头生黑丝，苍颜桃李色。",
            "金丹空九转，正恐无此力。",
            "朝饮绩五斗，莫饮髠一石。",
            "寄谢采芝翁，无为老青壁。"
        ],
        "title": "对酒",
        "id": "f2001958-5b31-4572-b6f2-05255ad78704"
    },
    {
        "author": "陆游",
        "paragraphs": [
            "西州落魄九年余，濯锦江头已结庐。",
            "谁遣径归朝凤阙，不令小住奉鱼书。",
            "尘埃眯目诗情尽，疾病侵人酒兴疏。",
            "寄语莺花休入梦，世间万事有乘除。"
        ],
        "title": "遣兴",
        "id": "a98e475d-70a2-4d9a-8a73-badd547850fb"
    },
    {
        "author": "陆游",
        "paragraphs": [
            "建溪官茶天下绝，香味欲全须小雪。",
            "雪飞一片茶不忧，何况蔽空如舞鸥。",
            "银瓶铜碾春风里，不枉年来行万里。",
            "从渠荔子腴玉肤，自古难兼熊掌鱼。"
        ],
        "title": "建安雪",
        "id": "a5fd8c83-814f-4523-8e58-397c196df2ff"
    },
    {
        "author": "陆游",
        "paragraphs": [
            "病扶藤杖觅残梅，牢落情怀怕酒杯。",
            "约束园丁勤洒扫，新年作意待春来。"
        ],
        "title": "雪晴至后园二首  其一",
        "id": "611da4c5-8353-450d-a9af-d8a126703a5f"
    },
    {
        "author": "陆游",
        "paragraphs": [
            "宝马东风拥犊车，碧鸡坊里擅豪华。",
            "南来强作寻春梦，何处如今更有花。"
        ],
        "title": "雪晴至后园二首  其二",
        "id": "50ad130f-3630-4746-b8c1-014dda9beb4c"
    },
    {
        "author": "陆游",
        "paragraphs": [
            "白发书生不自珍，天涯又作宦游身。",
            "谿桥烟淡偏宜晚，野寺花迟未觉春。",
            "日暖登山思谢屐，病余漉酒负陶巾。",
            "茹芝却粒平生事，回首巖扉一怆神。"
        ],
        "title": "开元暮归",
        "id": "e9e5bcda-327a-452b-994a-924a85df25f3"
    },
    {
        "author": "陆游",
        "paragraphs": [
            "濯锦江头成昨梦，紫芝山下又新年。",
            "久因多病疏云液，近为长斋进玉延。",
            "啼鸟傍簷春寂寂，飞花掠水晚翩翩。",
            "支离自笑生涯别，一炷炉香绣佛前。"
        ],
        "title": "书怀",
        "id": "023220a9-241b-4ad6-9dad-619c2c7cd257"
    },
    {
        "author": "陆游",
        "paragraphs": [
            "穷日文书有底忙，幅巾萧散集山堂。",
            "一樽病起初浮白，连焙春迟未过黄。",
            "坐上清风随麈柄，归途微雨发松香。",
            "临溪更觅投竿地，我欲时来小作狂。"
        ],
        "title": "游凤皇山",
        "id": "c3680bf2-5d48-419c-91ec-5f001e2c0d49"
    },
    {
        "author": "陆游",
        "paragraphs": [
            "萧萧慈竹鸟呼风，宛似山光小阁东。",
            "剩欲杖藜寻昨梦，更添红绽绿阴中。"
        ],
        "title": "园中杂书四首  其一",
        "id": "3e8a0132-ba4d-4619-9f57-a0c17fb2454c"
    },
    {
        "author": "陆游",
        "paragraphs": [
            "北窗看镜意凄然，梦断梁州已七年。",
            "猎猎彩旗春日晚，不堪花外见秋千。"
        ],
        "title": "园中杂书四首  其二",
        "id": "3cd42e59-c198-45f3-9896-ed152bd5a4e0"
    },
    {
        "author": "陆游",
        "paragraphs": [
            "笋生密密复疏疏，来看偏宜晓雨余。",
            "乞与人间作图画，幅巾短褐小篮舆。"
        ],
        "title": "园中杂书四首  其三",
        "id": "7c3921ba-fb21-45db-85aa-f4889a3669e8"
    },
    {
        "author": "陆游",
        "paragraphs": [
            "残花委地笋掀泥，香椀诗囊到处携。",
            "幽梦欲成谁唤觉，半窗斜日鹧鸪啼。"
        ],
        "title": "园中杂书四首  其四",
        "id": "3592f0e3-30eb-402e-aedc-f5bf84c6d2b6"
    },
    {
        "author": "陆游",
        "paragraphs": [
            "曲生可论交，正自畏中圣。",
            "年来衰可笑，茶亦能作病。",
            "噎呕废晨飧，支离失宵暝。",
            "是身如芭蕉，宁可与物竞。",
            "兔瓯试玉尘，香色两超胜。",
            "把玩一欣然，为汝烹茶竟。"
        ],
        "title": "烹茶",
        "id": "ca0bb220-e31d-4409-b376-8a64db64f073"
    },
    {
        "author": "陆游",
        "paragraphs": [
            "碧鸡坊里海棠时，弥月兼旬醉不知。",
            "马上难寻前梦境，樽前谁记旧歌辞。",
            "目穷落日横千嶂，肠断春风把一枝。",
            "说与故人应不信，茶烟禅榻鬓成丝。"
        ],
        "title": "病中久止酒有怀成都海棠之盛",
        "id": "dd3a19c8-fa76-49ef-a79e-8a0736bd8d0a"
    },
    {
        "author": "陆游",
        "paragraphs": [
            "新竹侵幽幔，疏莲散远汀。",
            "研朱朝点易，捣蘖夜潢经。",
            "巖壑知心赏，琴樽乐性灵。",
            "会当烦太史，一奏少微星。"
        ],
        "title": "北斋",
        "id": "4e07c9e7-082d-4919-9de2-87bcb143cb21"
    },
    {
        "author": "陆游",
        "paragraphs": [
            "千骑为一队，万骑为一军。",
            "朝践狼山雪，暮宿榆关云。",
            "将军羽箭不虚发，直到祁连无雁群。",
            "隆隆春雷收阵鼓，蜿蜿惊蛇射生弩。",
            "落蕃遗民立道边，白发如霜泪如雨。",
            "褫魄胡儿作穷鼠，竞裹头颅不敢语。",
            "阵前乞降马前舞，檄书夜入黄龙府。"
        ],
        "title": "出塞曲",
        "id": "188d7d4e-fcb3-4fd3-a9f1-9d6e90062887"
    },
    {
        "author": "陆游",
        "paragraphs": [
            "千金不须买画图，听我长歌歌镜湖。",
            "湖山奇丽说不尽，且复为子陈吾庐。",
            "柳姑庙前鱼作市，道士庄畔菱为租。",
            "一弯画桥出林薄，两岸红蓼连菰蒲。",
            "陂南陂北鸦阵黑，舍西舍东枫叶赤。",
            "正当九月十月时，放翁艇子无时出。",
            "舩头一束书，舩后一壶酒。",
            "新钓紫鳜鱼，旋洗白莲藕。",
            "从渠贵人食万钱，放翁痴腹常便便。",
            "暮归稚子迎我笑，遥指一抹西村烟。"
        ],
        "title": "思故山",
        "id": "fad5d31c-4d01-4210-bdf6-e33b245f4c49"
    },
    {
        "author": "陆游",
        "paragraphs": [
            "姑孰溪边识胜流，十年重见岂人谋。",
            "自应客路难为别，不是阳关作许愁。",
            "儤直公看鼇禁月，倦游我梦镜湖秋。",
            "殷勤为报中朝旧，睡足平生是建州。"
        ],
        "title": "送钱仲耕修撰",
        "id": "b9aefe94-7f63-4ca6-baaf-3f0b7bafc98b"
    },
    {
        "author": "陆游",
        "paragraphs": [
            "霏微入戸黄梅雨，磊落堆盘碧筒黍。",
            "病来一滴不饮酒，但嗅菖蒲作端午。",
            "人生忽忽东逝波，白头奈此节物何。",
            "去年已作归州客，今年建州更愁绝。",
            "归州猿吟鸟啼里，屈沱醉归诗满纸。",
            "即今忆此那可得，西望归州三叹息。"
        ],
        "title": "建宁重五",
        "id": "f99be42b-eb02-4b37-ac44-da8934304933"
    },
    {
        "author": "陆游",
        "paragraphs": [
            "入夏经月雨，园路久已荒。",
            "今朝偶一到，蒿艾如人长。",
            "岂惟鼃黾豪，颇觉蜂蝶狂。",
            "怅然怀故山，舍东百本桑。",
            "迨此积雨余，枝叶沃以光。",
            "父老适相遇，藉草挥一觞。",
            "一觞颓然醉，笑语相扶将。",
            "赋诗示儿子，此乐未易忘。"
        ],
        "title": "雨晴至园中",
        "id": "5c6daecd-f250-4c16-a778-408a9ec1d5dc"
    },
    {
        "author": "陆游",
        "paragraphs": [
            "微风过中庭，庭树飒有声。",
            "穿帘徐入座，巾屦有余清。"
        ],
        "title": "夏日三首  其一",
        "id": "51b69360-aa57-4b0c-bc08-73a0a3cd3223"
    },
    {
        "author": "陆游",
        "paragraphs": [
            "展画发古香，弄笔娱昼寂。",
            "是中亦何好，使我喜忘食。"
        ],
        "title": "夏日三首  其二",
        "id": "66739a12-fb0a-4b91-95a4-5e11ba18a2a5"
    },
    {
        "author": "陆游",
        "paragraphs": [
            "呼儿整吾驾，驾言返林庐。",
            "可使临老眼，常亲吏文书。"
        ],
        "title": "夏日三首  其三",
        "id": "c8e826d8-7299-4652-8ee0-81497370e3ba"
    },
    {
        "author": "陆游",
        "paragraphs": [
            "昨日遣画笥，今日发书簏。",
            "空斋惟一床，窗影乱风竹。",
            "平生钻故纸，夙好老尤笃。",
            "奇哉扫除尽，蝉蜕三万轴。",
            "岂惟息烦心，亦足养病目。",
            "从渠褦襶生，自献公车牍。"
        ],
        "title": "发书画还故山戏书",
        "id": "c87b3959-5a0f-4c8b-9059-3e260587435f"
    },
    {
        "author": "陆游",
        "paragraphs": [
            "白发千茎绿鬓稀，卧看鹓鹭刺天飞。",
            "平生窃鄙贡公喜，故里但思陶令归。",
            "清坐了无书可读，残年赖有佛堪依。",
            "君看世事皆虚幻，屏酒长斋岂必非。"
        ],
        "title": "白发",
        "id": "810efb60-03d7-42d5-8adc-699bf1723438"
    },
    {
        "author": "陆游",
        "paragraphs": [
            "谭子文章旧有声，几年同客锦官城。",
            "江楼列炬千钟饮，花市聮鞍一字行。",
            "人世绝知非昨梦，天真堪笑博浮名。",
            "空斋独夜萧萧雨，枕上诗成梦不成。"
        ],
        "title": "怀谭德称",
        "id": "727229b6-dafa-49f1-9618-3e92c9bce839"
    },
    {
        "author": "陆游",
        "paragraphs": [
            "千里关山道路赊，可怜客子费年华。",
            "杯觞滟滟红烧酒，风露盈盈紫笑花。",
            "孤月有情来海峤，双鱼无信到天涯。",
            "此生那得常飘泊，归卧东溪弄钓车。"
        ],
        "title": "客思二首  其一",
        "id": "923e4088-bd45-4212-8362-8cd31cefaef8"
    },
    {
        "author": "陆游",
        "paragraphs": [
            "两鬓星星久倦游，凄凉况复寓南州。",
            "未甘蟋蟀专清夜，已叹梧桐报素秋。",
            "绮语安能敌生死，热官正欲快恩讐。",
            "空堂饱作东归梦，梦泊严滩月满舟。"
        ],
        "title": "客思二首  其二",
        "id": "670fcb7e-12df-414f-a643-4975fe802ed9"
    },
    {
        "author": "陆游",
        "paragraphs": [
            "建安酒薄客愁浓，除却哦诗事事慵。",
            "不许今年头不白，城楼残角寺楼钟。"
        ],
        "title": "建安遣兴六首  其一",
        "id": "214f1531-d449-4501-aa37-e27343b402e3"
    },
    {
        "author": "陆游",
        "paragraphs": [
            "锦城重到叹无期，忽忆书台步月时。",
            "白浪黏天鲛鳄横，梦中识路亦何为。"
        ],
        "title": "建安遣兴六首  其二",
        "id": "69f95eec-fca5-47fd-8e10-45ae4f900f75"
    },
    {
        "author": "陆游",
        "paragraphs": [
            "今岁清诗欠百篇，强寻笔砚意茫然。",
            "秋风有句君知否，合在严光钓濑边。"
        ],
        "title": "建安遣兴六首  其三",
        "id": "7665875d-326b-4367-b0bc-75716ae13a03"
    },
    {
        "author": "陆游",
        "paragraphs": [
            "古今清绝沅湘路，卧想蒲帆十幅开。",
            "不是避人思远适，肺肝尘土要诗才。"
        ],
        "title": "建安遣兴六首  其四",
        "id": "9aad966a-b254-4da9-8e53-3631ac12e22d"
    },
    {
        "author": "陆游",
        "paragraphs": [
            "绿沈金锁少时狂，几过秋风古战场。",
            "梦里都忘闽峤远，万人鼓吹入平凉。"
        ],
        "title": "建安遣兴六首  其五",
        "id": "71ccf3e9-4f86-4cee-b7ec-1b82d1edf06a"
    },
    {
        "author": "陆游",
        "paragraphs": [
            "刺虎腾身万目前，白袍溅血尚依然。",
            "圣时未用骁腾将，虚老龙门一少年。"
        ],
        "title": "建安遣兴六首  其六",
        "id": "780b0d05-0e69-4c4f-9900-db88042eb9b6"
    },
    {
        "author": "陆游",
        "paragraphs": [
            "经旬羸卧怯登临，偶忆东庵试一寻。",
            "新竹初成迷栈路，断云不散抱城阴。",
            "陂池绿静龟鱼乐，亭馆苍凉草树深。",
            "欲把一杯无奈懒，病来触目动归心。"
        ],
        "title": "病起偶到复庵",
        "id": "c0540d45-1726-43a0-be7d-b85c086f1877"
    },
    {
        "author": "陆游",
        "paragraphs": [
            "虚堂雨过生凉飔，劝君一醉君勿辞。",
            "去年不知今岁事，明年万事今得知。",
            "旧时扶床同戏儿，还乡问讯令人悲。",
            "冢丘累累在者谁，纸钱雨湿抱树枝。",
            "君去六十有几时，更望七十何其痴。",
            "求师学道亦已迟，谢客努力从鸱夷。"
        ],
        "title": "前有樽酒行二首  其一",
        "id": "dbd86d2c-6b20-4e57-a9e0-709279cf747d"
    },
    {
        "author": "陆游",
        "paragraphs": [
            "绿酒盎盎盈芳樽，清歌嫋嫋留行云。",
            "美人千金织宝裙，水沈龙脑作燎焚。",
            "问君胡为惨不乐，四纪妖氛暗幽朔。",
            "诸人但欲口击贼，茫茫九原谁可作。",
            "丈夫可为酒色死，战场横尸胜床第。",
            "华堂乐饮自有时，少待擒胡献天子。"
        ],
        "title": "前有樽酒行二首  其二",
        "id": "30f99a05-e08c-4ef2-9bca-741f6fc5e4d8"
    },
    {
        "author": "陆游",
        "paragraphs": [
            "小破文书梦，闲成杖履游。",
            "涧幽泉激激，院静竹修修。",
            "病骨凉如洗，归心浩莫收。",
            "舩轻不载石，一叶乱沙鸥。"
        ],
        "title": "游南塔院",
        "id": "d5b7fc4b-a764-4915-ad8b-21b932232d17"
    },
    {
        "author": "陆游",
        "paragraphs": [
            "半年建安城，士友阙还往。",
            "出门每太息，还舍犹惝怳。",
            "有酒谁与倾，得句空自赏。",
            "疏直触人情，低回泚吾颡。",
            "岂无佳山水，正尔寄梦想。",
            "何当载亲朋，烟浦揺两桨。"
        ],
        "title": "感怀",
        "id": "7180e5d6-b0c3-4fc4-bdf1-b79f5181a0b1"
    },
    {
        "author": "陆游",
        "paragraphs": [
            "一雨遂通夕，安眠失百忧。",
            "窗扉淡欲晓，枕簟凛生秋。",
            "画烛争碁道，金尊数酒筹。",
            "依然锦城梦，忘却在南州。"
        ],
        "title": "雨夜",
        "id": "771de7be-c721-4239-87b4-54d13ff89071"
    },
    {
        "author": "陆游",
        "paragraphs": [
            "衰发萧疏雪满簪，莫年光景易骎骎。",
            "已甘身作沟中断，不愿人知爨下音。",
            "病鹤摧颓分薄俸，悲蛩断续和微吟。",
            "向来误有功名念，欲挽天河洗此心。"
        ],
        "title": "夜坐偶书",
        "id": "74bd1061-0682-405e-a806-496cf13e6437"
    },
    {
        "author": "陆游",
        "paragraphs": [
            "人生宦游亦不恶，无奈从来宦情薄。",
            "既不能短衣射虎在南山，又不能鬬鸡走马宴平乐。",
            "惟有钓舩差易具，问君胡为不归去。",
            "片云雨暗玉笥峰，斜日人争石旗渡。",
            "渡头酒垆堪醉眠，白酒醇酽鲈鱼鲜。",
            "菰米如珠炊正熟，莼羮似酪不论钱。",
            "翁唱菱歌儿舞櫂，醉耳那知朝市閙。",
            "城门几度送迎官，睡拥乱蓑呼未觉。"
        ],
        "title": "长歌行",
        "id": "48823155-008d-4a93-b427-0875d1ff5681"
    },
    {
        "author": "陆游",
        "paragraphs": [
            "疾风三日横吹雨，竹倒荷倾可怜汝。",
            "空堂无人夜向中，卧看床前烛花吐。",
            "壮怀耿耿谁与论，榰床老龟不能语。",
            "世间岂无一好汉，叱咤喑呜力如虎。",
            "壁间三丈砥柱铭，贞观太平如更覩。",
            "何当鼓吹渡河津，下马观碑驰马去。"
        ],
        "title": "雨夜不寐观壁间所张魏郑公砥柱铭",
        "id": "0cfcd445-9df3-47c2-babc-49d06582c3a1"
    },
    {
        "author": "陆游",
        "paragraphs": [
            "去岁出蜀初东游，峨舸大艑下荆州。",
            "便风转头五百里，吟啸已在黄鹤楼。",
            "戏拈铁笛吹出塞，水涌月落鱼龙愁。",
            "明朝喧传古仙过，碧玉带束黄絁裘。",
            "岂知一官自桎梏，簿书期会无时休。",
            "丰城宝剑已化久，我自吐气冲斗牛。",
            "洞庭四万八千顷，蟹舍正对芦花洲。",
            "速脱衣冠挂神武，散发烂醉垂虹秋。"
        ],
        "tags": [
            "洞庭湖"
        ],
        "title": "客谈荆渚武昌慨然有作",
        "id": "c533eea8-3140-433f-86a8-4fe62690e370"
    },
    {
        "author": "陆游",
        "paragraphs": [
            "青城结云巢，拟住三千年。",
            "御风偶南游，万里栖紫烟。",
            "翠裘绿玉杖，白日凌青天。",
            "招呼方瞳翁，邂逅鸟爪仙。",
            "朝咏阴阳歌，暮诵道德篇。",
            "玉童持碧简，笙鹤来翩翩。",
            "海边武夷山，小留赏宿缘。",
            "火食非所乐，巾褐常翛然。",
            "清时未免出，颇息世俗传。",
            "行矣秋风高，去采玉井莲。"
        ],
        "title": "书怀",
        "id": "73aa0af0-68b1-45bd-825e-b66221cda631"
    },
    {
        "author": "陆游",
        "paragraphs": [
            "平生涉世似虚舟，不著胸中一点愁。",
            "已用浮云看富贵，肯缘华屋叹山丘。",
            "戴溪寒酿千峰雪，严濑声酣七里秋。",
            "好景人间随处有，未埋白骨且闲游。"
        ],
        "title": "平生",
        "id": "f40d904e-f031-43d3-ae17-587fdb8d9111"
    },
    {
        "author": "陆游",
        "paragraphs": [
            "游戏人间岁月多，痴顽将奈此翁何。",
            "放开绳箠牛初熟，照破干坤镜未磨。",
            "日落苔矶闲把钓，雨余篷舵乱堆蓑。",
            "明朝不见知何处，又向江湖醉踏歌。"
        ],
        "title": "自咏",
        "id": "1eec4e17-7ffa-457d-9aec-aed121d18308"
    },
    {
        "author": "陆游",
        "paragraphs": [
            "池上小亭幽，清宵秉烛游。",
            "荷盘时泻露，萤火早知秋。",
            "有感岁时速，无声河汉流。",
            "殊方不堪住，归梦绕沧洲。"
        ],
        "title": "池亭夜赋",
        "id": "e2fa681c-f6af-4b20-8cc1-2af397c2ae08"
    },
    {
        "author": "陆游",
        "paragraphs": [
            "高卧空堂风雨来，更阑频看烛花摧。",
            "新凉萧爽秋期近，多病侵寻老境催。",
            "万事极知终变灭，一官那得久低回。",
            "床头幸有楞伽在，更炷炉香手自开。"
        ],
        "title": "雨夜偶书",
        "id": "1e993f47-36b0-4338-8e99-88534ce7ee48"
    },
    {
        "author": "陆游",
        "paragraphs": [
            "平生无宦情，方外久浪迹。",
            "往来梁益间，一笑颇自得。",
            "花秾锦城酒，月白瞿塘笛。",
            "咿哑下江橹，跌宕登山屐。",
            "巴东烟雨秋，渭上风雪夕。",
            "至今客枕梦，万里不能尺。",
            "谁知建安城，触目非夙昔。",
            "冥冥瘴雾细，潋潋蛮江碧。",
            "出门无交朋，呜呼吾何适。",
            "归哉故山路，讵必须暖席。"
        ],
        "title": "思归",
        "id": "dd17255c-08c1-4838-bb57-cc3dc059a977"
    },
    {
        "author": "陆游",
        "paragraphs": [
            "客怀耿耿向谁语，世事茫茫空自知。",
            "坚坐懒穷牛渚怪，倦游何恨雁门踦。",
            "眼前客共一杯酒，身后人传千首诗。",
            "报与故交当贺我，计归犹及菊花时。"
        ],
        "title": "客怀",
        "id": "b3bccd8d-27b0-4aee-91b7-dfaab6a72b2b"
    },
    {
        "author": "陆游",
        "paragraphs": [
            "尽障东西日，洞开南北堂。",
            "漏从闲处永，风自远来凉。",
            "客爱炊菰美，僧夸瀹茗香。",
            "晓来秋色起，肃肃满筠床。"
        ],
        "title": "伏中官舍极凉戏作",
        "id": "9294a269-1208-471a-bc55-c793017a7eae"
    },
    {
        "author": "陆游",
        "paragraphs": [
            "死生契濶十年余，欲话交情涕已濡。",
            "梦里偶同清夜宴，醉中犹揽故人须。",
            "岸巾谈笑今谁记，满腹诗书只自愚。",
            "我亦与公同此病，早收身世老江湖。"
        ],
        "title": "梦与刘韶美夜饮乐甚",
        "id": "3a1156a2-8812-4535-a54c-9e4af57626a1"
    },
    {
        "author": "陆游",
        "paragraphs": [
            "毒暑弥三伏，微凉起二更。",
            "月窗风竹乱，烟渚露荷倾。",
            "寂寞借书读，清羸扶杖行。",
            "无功耗官廪，太息负平生。"
        ],
        "title": "暑夜",
        "id": "f19a4106-744e-48fb-aa9b-566e425774b3"
    },
    {
        "author": "陆游",
        "paragraphs": [
            "山行曳杖水拏舟，走遍茫茫禹画州。",
            "蝴蝶梦魂常是客，芭蕉身世不禁秋。",
            "早因食少妨高卧，晚忆茶甘作远游。",
            "龙焙一尝端可去，无心更为荔枝留。"
        ],
        "title": "客意",
        "id": "2f182c3d-00b1-4afa-afa7-05e12b1fecd4"
    },
    {
        "author": "陆游",
        "paragraphs": [
            "投老误乘传，窃食惭无功。",
            "清夜一炷香，实与天心通。",
            "忤物虽至愚，许国犹孤忠。",
            "一念倘自欺，百年宁有终。",
            "上帝职造化，生杀操至公。",
            "稽首矢此心，其敢累儿童。"
        ],
        "title": "夜香",
        "id": "63300b7c-4e7c-4bce-bfa8-c8ecb2ca5319"
    },
    {
        "author": "陆游",
        "paragraphs": [
            "卷服貂冠世间有，荣悴纷纷翻覆手。",
            "不如御史老莱衣，世彩堂中奉春酒。",
            "北斗为觞山作豆，凤竹鸾丝太中寿。",
            "今年宗祀降恩纶，太中拜前公拜后。",
            "呜呼人谁无父母，盛事有及公家否。",
            "万钟苦晚三釜薄，人生此恨十八九。",
            "我欲杀青书孝友，愧非太史马牛走。",
            "圣朝若遣采诗官，尚可为公图不朽。"
        ],
        "title": "柴怀叔殿院世彩堂",
        "id": "98c2c03e-ed03-4964-ad2c-c0e54103cacd"
    },
    {
        "author": "陆游",
        "paragraphs": [
            "小醉初醒月满床，玉壶银阙不胜凉。",
            "天风忽送荷香过，一叶飘然忆故乡。"
        ],
        "title": "月夜",
        "id": "4fc35c29-0ada-46c8-bef9-e7e979b9af2c"
    },
    {
        "author": "陆游",
        "paragraphs": [
            "陆子病少间，独卧谿上堂。",
            "人静鱼自跃，风定荷更香。",
            "素月行中天，流萤失孤光。",
            "归鸟飞有声，度此十里塘。",
            "嗟我独何事，迟暮客异乡。",
            "太息搔短发，起视夜未央。"
        ],
        "title": "双清堂夜赋",
        "id": "0db8d805-42f0-42f8-b7e3-6d7266247d64"
    },
    {
        "author": "陆游",
        "paragraphs": [
            "蘸水朱扉不上关，采莲小舫夜深还。",
            "一樽何处无风月，自是人生苦欠闲。"
        ],
        "title": "采莲三首  其一",
        "id": "bde6fc7e-e828-4f08-bce1-731c5fc4a448"
    },
    {
        "author": "陆游",
        "paragraphs": [
            "云散青天挂玉钩，石城艇子近新秋。",
            "风鬟雾鬓归来晚，忘却荷花记得愁。"
        ],
        "title": "采莲三首  其二",
        "id": "e2112c70-49e7-4913-81ce-f0a3cb1e6505"
    },
    {
        "author": "陆游",
        "paragraphs": [
            "帝青天映曲尘波，时有游鱼动绿荷。",
            "回首家山又千里，不堪醉里听吴歌。"
        ],
        "title": "采莲三首  其三",
        "id": "ad2ea9d6-e32b-4ca7-b675-ba9cd702d537"
    },
    {
        "author": "陆游",
        "paragraphs": [
            "曵杖来追柳外凉，画桥南畔倚胡床。",
            "月明舩笛参差起，风定池莲自在香。",
            "半落星河知夜久，无穷草树觉城荒。",
            "碧筒莫惜颓然醉，人事还随日出忙。"
        ],
        "title": "桥南纳凉",
        "id": "28f44bc2-439f-4408-8241-715b03bdb68a"
    },
    {
        "author": "陆游",
        "paragraphs": [
            "芒屦一双青，笻枝九节轻。",
            "登山犹健在，投檄太迟生。",
            "满意竹风冷，入怀溪月明。",
            "清秋故不远，回首忆莼羮。"
        ],
        "title": "芒屦",
        "id": "55b445d0-994c-4b9e-9836-d6802a2b92d3"
    },
    {
        "author": "陆游",
        "paragraphs": [
            "驿骑星驰亦快哉，筠笼露湿手亲开。",
            "不应相与无平素，曾忝戎州刺史来。"
        ],
        "title": "荔子绝句二首  其一",
        "id": "bf908cd3-a5b1-44fd-a959-1be8fd1f8690"
    },
    {
        "author": "陆游",
        "paragraphs": [
            "放翁游蜀十年回，病眼茫茫每懒开。",
            "怪底酒边光景别，方红江绿一时来。"
        ],
        "title": "荔子绝句二首  其二",
        "id": "f1d5d17d-3396-4cb2-a4fb-02b55f05c8e7"
    },
    {
        "author": "陆游",
        "paragraphs": [
            "朝阳淡淡挂窗櫺，桐叶无风忽自零。",
            "不复扶头倾白堕，但知临目养黄宁。",
            "新蔬带露来幽圃，修绠飞泉洒广庭。",
            "一出文书又围绕，正应高卧尽颓龄。"
        ],
        "title": "官舍夙兴",
        "id": "16db927f-2346-49a8-9010-355bcc8259ff"
    },
    {
        "author": "陆游",
        "paragraphs": [
            "功名富贵两茫茫，惟有躬耕策最长。",
            "吏牍沈迷妨养疾，囊衣结束待还乡。",
            "洲中未种千头橘，宅畔先栽百本桑。",
            "书寄子公吾自懒，故人不是总相忘。"
        ],
        "title": "书怀",
        "id": "be382c33-9b67-424c-bd88-57309e8370de"
    },
    {
        "author": "陆游",
        "paragraphs": [
            "老来苦无伴，风月独见知。",
            "未尝费招呼，到处相娱嬉。",
            "披襟万里快，弄影三更奇。",
            "淋漓蜀苑酒，散落江楼诗。",
            "狂歌撼山川，醉墨飞蛟螭。",
            "聊将调俗子，更遣半生疑。"
        ],
        "title": "风月",
        "id": "fd505854-be79-41b4-a2b1-31c29ace7631"
    },
    {
        "author": "陆游",
        "paragraphs": [
            "将军北伐辞前殿，恩诏催排苑中宴。",
            "紫陌惊尘中使来，青门立马群公饯。",
            "绣旗杂沓三十里，画鼓敲铿五千面。",
            "行营暮宿咸阳原，满朝太息倾都羨。",
            "天声一震胡已亡，捷书奕奕如飞电。",
            "高秋不闭玉关城，中夜罢传青海箭。",
            "山川图籍上有司，张掖酒泉开郡县。",
            "还朝策勋兼将相，诏假黄钺调金铉。",
            "丈夫未遇谁得知，昔日新丰笑贫贱。"
        ],
        "title": "大将出师歌",
        "id": "00867860-9b64-4b5c-a32c-3dbd6b57bb79"
    },
    {
        "author": "陆游",
        "paragraphs": [
            "妾昔初去家，邻里持车箱。",
            "共祝善事主，门戸望宠光。",
            "一入未央宫，顾盼偶非常。",
            "穉齿不虑患，倾身保专房。",
            "燕婉承恩泽，但言日月长。",
            "岂知辞玉陛，翩若叶陨霜。",
            "永巷虽放弃，犹虑重谤伤。",
            "悔不侍宴时，一夕称千觞。",
            "妾心剖如丹，妾骨朽亦香。",
            "后身作羽林，为国死封疆。"
        ],
        "title": "婕妤怨",
        "id": "d1cf5753-01f7-4ef1-9273-a1a9926a7357"
    },
    {
        "author": "陆游",
        "paragraphs": [
            "朝来移疾卧虚堂，暂屏文书日更长。",
            "鸥鹭近人情渐熟，帘栊欲雨意先凉。",
            "纱巾自照清池影，蕊笈闲销古篆香。",
            "莫恨微霜侵绿鬓，为渠歇尽少年狂。"
        ],
        "title": "移疾",
        "id": "6af2b283-1f19-430a-b999-1638456054b0"
    },
    {
        "author": "陆游",
        "paragraphs": [
            "我家山阴道，湖山淡空濛。",
            "小屋如舴艋，出没烟波中。",
            "天寒橘柚黄，霜落䆉䅉红。",
            "祈蚕箫鼓閙，赛雨鸡豚空。",
            "叉鱼有竭作，刈麦无遗功。",
            "去年一月留，行役嗟匆匆。",
            "今年归兴动，舣舟待秋风。",
            "社饮可欠我，寄书约邻翁。"
        ],
        "title": "病中怀故庐",
        "id": "af3cc70d-99b8-45da-bcab-8323e2ad2b5c"
    },
    {
        "author": "陆游",
        "paragraphs": [
            "急雨初过天宇湿，大星磊落才数十。",
            "饥鹘掠簷飞磔磔，冷萤堕水光熠熠。",
            "丈夫无成忽老大，箭羽凋零剑锋涩。",
            "徘徊欲睡复起行，三更犹凭阑干立。"
        ],
        "title": "夏夜不寐有赋",
        "id": "6b208faf-7ab7-462e-aea1-dc04ed54ab7b"
    },
    {
        "author": "陆游",
        "paragraphs": [
            "绿净亭边物色奇，放翁睡起曵笻枝。",
            "新凉已似雁来后，微雨却如梅熟时。",
            "绿竹成阴藏细栈，朱阑倒影入清池。",
            "登临独恨非吾土，不为城头画角悲。"
        ],
        "title": "绿净亭晚兴",
        "id": "8da41eba-c9b6-48aa-9033-6bde0fcfcbdd"
    },
    {
        "author": "陆游",
        "paragraphs": [
            "貂裘宝马梁州日，盘槊横戈一世雄。",
            "怒虎吼山争雪刅，惊鸿出塞避雕弓。",
            "朝陪策画青油里，暮醉笙歌锦幄中。",
            "老去据鞍犹矍铄，君王何日奏肤功。"
        ],
        "title": "忆山南二首  其一",
        "id": "9087f1c3-c3c1-480c-9bf7-1a6b447e5f42"
    },
    {
        "author": "陆游",
        "paragraphs": [
            "醉墨淋漓酒百杯，辕门山色碧崔嵬。",
            "打毬骏马千金买，切玉名刀万里来。",
            "结客渔阳时遣简，踏营渭北夜衘枚。",
            "十年一梦今谁记，闭置车中只自哀。"
        ],
        "title": "忆山南二首  其二",
        "id": "42eb0fad-7d88-48fa-9184-2bfb37f6eccf"
    },
    {
        "author": "陆游",
        "paragraphs": [
            "屣履行莎径，移床卧草亭。",
            "风声杂溪濑，雨气挟龙腥。",
            "奕奕空中电，昏昏云罅星。",
            "徂年又如许，吾鬓得长青。"
        ],
        "title": "夕雨二首  其一",
        "id": "6f7728f2-d68c-4c54-b5df-c173029a5722"
    },
    {
        "author": "陆游",
        "paragraphs": [
            "独夜初传漏，空斋半掩扉。",
            "候虫灯下语，水鸟雨中归。",
            "客舍愁弹剑，京尘怯化衣。",
            "故人招隐意，字字莫相违。"
        ],
        "title": "夕雨二首  其二",
        "id": "b75c0703-058e-44c0-a8dd-c5b6012e4633"
    },
    {
        "author": "陆游",
        "paragraphs": [
            "北窗高卧鼾如雷，谁遣香茶挽梦回。",
            "绿地毫瓯雪花乳，不妨也道入闽来。"
        ],
        "title": "试茶",
        "id": "713c85f5-f429-4b78-8857-8b562c5dce99"
    },
    {
        "author": "陆游",
        "paragraphs": [
            "江驿山程日夜驰，筠笼初折露犹滋。",
            "星毬皱玉虽奇品，终忆戎州绿荔枝。"
        ],
        "title": "莆阳饷荔子",
        "id": "36d7c4f3-8a2d-4d9c-bdc6-fd23db13dced"
    },
    {
        "author": "陆游",
        "paragraphs": [
            "二十年前已二毛，即今何恨鬓萧骚。",
            "孤灯自伴诗情苦，俗子从嫌醉眼高。",
            "烟外暮钟来远寺，雨余秋涨集空壕。",
            "思归更向文书懒，此手惟堪把蟹螯。"
        ],
        "title": "初秋书怀",
        "id": "752b45ab-4c50-4fef-a2e5-4cdba0ac6053"
    },
    {
        "author": "陆游",
        "paragraphs": [
            "乡国鸡头卖早秋，绿荷红缕最风流。",
            "建安城里西风冷，白枣堆盘看却愁。"
        ],
        "title": "建州绝无芡意颇思之戏作",
        "id": "d78eb4dc-1201-4533-b7ec-85c20169e782"
    },
    {
        "author": "陆游",
        "paragraphs": [
            "忆昔西游变姓名，猎围屠肆狎豪英。",
            "淋漓纵酒沧溟窄，慷慨狂歌华岳倾。",
            "壮士有心悲老大，穷人无路共功名。",
            "生涯自笑惟诗在，旋种芭蕉听雨声。"
        ],
        "title": "忆昔",
        "id": "cdbf4785-0f9d-427f-9f2e-f0a0219fbbb5"
    },
    {
        "author": "陆游",
        "paragraphs": [
            "裘马平生喜远游，暮年憔悴向南州。",
            "文书与睡中分日，衰病和愁总怕秋。",
            "无复雪郊看射虎，但思烟浦听呼牛。",
            "还家谁道无余俸，倒槖犹堪买钓舟。"
        ],
        "title": "客思",
        "id": "d1652dff-5f49-49ad-9313-5ea34acd146f"
    },
    {
        "author": "陆游",
        "paragraphs": [
            "陂水白茫茫，草烟湿霏霏。",
            "牧童一声笛，落日无余晖。",
            "遥山已渐隐，村巷亚竹扉。",
            "老翁延我入，苦谢柿栗微。",
            "幸逢岁有秋，一醉君勿违。",
            "念此动中怀，命驾吾将归。"
        ],
        "title": "初秋梦故山觉而有作四首  其一",
        "id": "219aa52a-842c-42f2-a8d8-ed375ca7f1e1"
    },
    {
        "author": "陆游",
        "paragraphs": [
            "犬吠舍前后，月明村东西。",
            "岸草蛩乱号，庭树鸟已栖。",
            "我仆城中还，担头有悬鸡。",
            "小儿劝我饮，村酒拆赤泥。",
            "我醉不自觉，颓然葛巾低。",
            "著书笑蒙庄，茗艼物自齐。"
        ],
        "title": "初秋梦故山觉而有作四首  其二",
        "id": "ef4b0365-9b5d-4039-ba7b-368a4abc877d"
    },
    {
        "author": "陆游",
        "paragraphs": [
            "昔我东归时，父老迎舩头。",
            "开篷相劳苦，怪我领雪稠。",
            "故山何负君，且作数月留。",
            "岂知席未暖，疋马来南州。",
            "蛮花四时红，瘴雾日夜浮。",
            "归哉不可迟，勿与妇子谋。"
        ],
        "title": "初秋梦故山觉而有作四首  其三",
        "id": "534967fc-bf7e-430d-9fbb-15547b0c37b9"
    },
    {
        "author": "陆游",
        "paragraphs": [
            "杜宇真吾交，劝去恨不速。",
            "忠告输肝肺，厚意均骨肉。",
            "陋哉鹧鸪语，揣我贫念禄。",
            "竹鸡更鄙浅，泥淖忧车轴。",
            "秋风严濑清，春雨戴溪绿。",
            "行矣勿复疑，照影巾一幅。"
        ],
        "title": "初秋梦故山觉而有作四首  其四",
        "id": "05035e6b-ff47-4870-8477-814ffcfdec9c"
    },
    {
        "author": "陆游",
        "paragraphs": [
            "千载前人每暗同，眼边俗客马牛风。",
            "作文要可张子布，饮酒思从陈孟公。",
            "半世氛埃成潦倒，几时蓑钓入空濛。",
            "一庵处处皆堪老，莫怕无山著此翁。"
        ],
        "title": "寓叹",
        "id": "55511e4d-315c-4a98-a99c-e495876cd66c"
    },
    {
        "author": "陆游",
        "paragraphs": [
            "客里逢秋醉似泥，空堂独卧意凄迷。",
            "乱号庭树西风急，斜挂城楼北斗低。",
            "末路敢贪请鹤料，微官久厌驾鸡栖。",
            "平生玉局经行地，拟乞冰衘隐剡溪。"
        ],
        "title": "双清堂醉卧",
        "id": "22f6877e-0da4-420b-a92a-066462e4e80a"
    },
    {
        "author": "陆游",
        "paragraphs": [
            "半年愁病剧，一雨喜凉新。",
            "稍与药囊远，初容酒醆亲。",
            "浩歌惊世俗，狂语任天真。",
            "我亦轻余子，君当恕醉人。"
        ],
        "title": "醉书",
        "id": "043504a1-822d-496b-806b-84fbcdff2f5b"
    },
    {
        "author": "陆游",
        "paragraphs": [
            "南郑戍还初过蜀，朝衫与鬓犹争绿。",
            "逢春饮酒似长鲸，醉里千篇风雨速。",
            "唐安池馆夜宴频，潋潋玉船揺画烛。",
            "红索琵琶金缕花，百六十絃弹法曲。",
            "曲终却看舞霓裳，嫋嫋宫腰细如束。",
            "明朝解酲不用酒，起寻百亩东湖竹。",
            "归吴寂寞时自笑，纵有诗情谁省录。",
            "今年二顷似可谋，去斸云根结茅屋。"
        ],
        "title": "忆唐安",
        "id": "13504430-2cf4-47b0-9b21-1364b410160b"
    },
    {
        "author": "陆游",
        "paragraphs": [
            "暮年身世转悠悠，又向天涯见早秋。",
            "昨夜月明今夜雨，关人何事总成愁。"
        ],
        "title": "秋怀二首  其一",
        "id": "9a68e6d4-074f-48b9-beaf-4b3c50a57e1c"
    },
    {
        "author": "陆游",
        "paragraphs": [
            "星斗阑干河汉流，建州风物更禁秋。",
            "年来多病题诗懒，付与鸣蛩替说愁。"
        ],
        "title": "秋怀二首  其二",
        "id": "bd305472-d520-41de-ac1d-11233bc972c9"
    },
    {
        "author": "陆游",
        "paragraphs": [
            "小醉初消日未晡，幽窗催破紫云腴。",
            "玉川七盌何须尔，铜碾声中睡已无。"
        ],
        "title": "昼卧闻碾茶",
        "id": "08c9e70b-daa3-42a4-b001-cb236e150875"
    },
    {
        "author": "陆游",
        "paragraphs": [
            "新秋未再旬，月露已浩然。",
            "放翁一幅巾，与影俱翩僊。",
            "飞桥挂澄谿，幽窦鸣细泉。",
            "开岁才俛仰，已近揺落天。",
            "殊方久滞留，感此岁月迁。",
            "归来看青灯，悄怆不得眠。"
        ],
        "title": "月下独行桥上",
        "id": "d6958e60-5922-477d-9a6a-faa7e03923b9"
    },
    {
        "author": "陆游",
        "paragraphs": [
            "火云夕方收，草露秋已白。",
            "堂空灯欲翳，壁坏虫自啧。",
            "四顾寂无人，独立岸吾帻。",
            "穷通何足论，等是百年客。",
            "何能为一饱，半世出下策。",
            "布帆幸无恙，谁谓江海迮。"
        ],
        "title": "夜意",
        "id": "d5bcbac8-87d1-4b86-840b-6213f2693a61"
    },
    {
        "author": "陆游",
        "paragraphs": [
            "断香漠漠绕藤床，新月娟娟转画廊。",
            "乡远每劳千里梦，雨悭未放九秋凉。",
            "衰迟分作骥伏枥，敛退敢求锥出囊。",
            "剩喜今年有奇事，严遵滩下系归航。"
        ],
        "title": "秋夜书怀",
        "id": "fe13f7ee-fee6-457a-896b-eb915c2406c2"
    },
    {
        "author": "陆游",
        "paragraphs": [
            "平生一束书，不为屋庐计。",
            "微官寄邮传，俯仰阅半世。",
            "草堂白云边，日夜长松桂。",
            "柴门入幽梦，落日乱蝉嘒。",
            "宦游有何好，海角愁瘴疠。",
            "拂衣便可耳，勿使老春荠。"
        ],
        "title": "思故庐",
        "id": "0e4a429e-8ae8-4ae1-a183-a2a2240d13ce"
    },
    {
        "author": "陆游",
        "paragraphs": [
            "小雨初凉夜，残灯欲暗时。",
            "病多愁近酒，心弱怯题诗。",
            "旧友殊方少，归耕晚岁宜。",
            "回头语孤影，此意有君知。"
        ],
        "title": "雨夜",
        "id": "0070ac6b-49d9-4c07-86c3-ab045f880175"
    },
    {
        "author": "陆游",
        "paragraphs": [
            "二十年来赋远游，一窗又复寄南州。",
            "双鹅戏雨陂塘晓，乱叶飘风院落秋。",
            "颜鬓蹉跎愁览镜，江山重复怯登楼。",
            "平生事业诗千首，残稿从敎处处留。"
        ],
        "title": "北窗哦诗因赋二首  其一",
        "id": "ce36da53-fdea-41df-a88c-d9790c62bb48"
    },
    {
        "author": "陆游",
        "paragraphs": [
            "露下萤飞仲秋月，山围水绕建安城。",
            "病多不辨酒中圣，身远且令心太平。",
            "数卷蠧书行老矣，一盂蔬饭太憎生。",
            "白云只在簷间宿，听我清宵咏句声。"
        ],
        "title": "北窗哦诗因赋二首  其二",
        "id": "32ea3598-8cd1-45b0-a1cd-b3245acacb28"
    },
    {
        "author": "陆游",
        "paragraphs": [
            "绝物离人恨未能，聊为旦过打包僧。",
            "蹇驴渺渺秋山雨，孤榻昏昏夜店灯。",
            "酒量已随诗共退，客愁仍与病相乘。",
            "颓然衰飒嗟谁识，侠气当年盖五陵。"
        ],
        "title": "俶装",
        "id": "954a905b-bb60-4322-9c5b-be429f0d546e"
    },
    {
        "author": "陆游",
        "paragraphs": [
            "西游万里倚朱颜，肯放尊前一笑悭。",
            "蜀苑妓围欺夜雪，梁州猎火满秋山。",
            "晚途忽堕尘埃里，乐事浑疑梦寐间。",
            "浮世变迁君勿叹，剧谈犹是诧乡关。"
        ],
        "title": "追感梁益旧游有作",
        "id": "732bb9ca-7d68-42d2-b3ab-888504e567d4"
    },
    {
        "author": "陆游",
        "paragraphs": [
            "鼓声晨紞紞，角声莫呜呜。",
            "作官了何事，空叹岁月徂。",
            "送兵稍稍集，秣马脂吾车。",
            "风霜迫揺落，残暑亦已无。",
            "野渡明丹枫，破驿吹黄榆。",
            "聊收作诗料，未用厌征途。"
        ],
        "title": "莆阳昭武延平送兵渐集戏书",
        "id": "b5f4a086-b60c-4574-b83e-053d173cad78"
    },
    {
        "author": "陆游",
        "paragraphs": [
            "三十年来云水僧，常挑钵帒系行縢。",
            "信缘不作痴巢窟，即是吾家无尽灯。"
        ],
        "title": "别建安三首  其一",
        "id": "27237302-6f74-42b3-b2e5-0bf71f65823d"
    },
    {
        "author": "陆游",
        "paragraphs": [
            "楚泽吴山已惯行，武夷从昔但闻名。",
            "北巖小寺长汀驿，且喜游山第一程。"
        ],
        "title": "别建安三首  其二",
        "id": "2955e10c-e102-40be-8afa-c73f5bcbbcb4"
    },
    {
        "author": "陆游",
        "paragraphs": [
            "欹帽扬鞭晚出城，驿亭灯火向人明。",
            "多情叶上萧萧雨，更把新凉送客行。"
        ],
        "title": "别建安三首  其三",
        "id": "3c880f4f-be0a-4297-9aa4-17d3d4737bc7"
    },
    {
        "author": "陆游",
        "paragraphs": [
            "小雨初收云未归，吾行迨及晚秋时。",
            "寒沙新雁无人问，露井残桐有客悲。",
            "征袂拂霜晨唤马，驿窗剪烛夜题诗。",
            "悠然且作寻山想，梦里功名莫自期。"
        ],
        "title": "初发建安",
        "id": "e1ef2f9e-d64f-4330-8c4c-10b6c67b66a0"
    },
    {
        "author": "陆游",
        "paragraphs": [
            "车马纷纷送入朝，北巖灯火夜无聊。",
            "中年到处难为别，也似初程宿灞桥。"
        ],
        "title": "宿北巖院",
        "id": "56276b91-8756-40f9-b995-603a22b3919e"
    },
    {
        "author": "陆游",
        "paragraphs": [
            "溪路人家尚阖扉，彊扶衰惫著征衣。",
            "百年朝露古所叹，一櫂秋风吾欲归。",
            "楚客长号沽白璧，汉宫太息遣明妃。",
            "铄金销骨从来事，老矣何心践骇机。"
        ],
        "title": "书感",
        "id": "4374f8cc-a26c-44ad-be91-a831514a4de0"
    },
    {
        "author": "陆游",
        "paragraphs": [
            "晚过长汀驿，溪山乃尔奇。",
            "老夫惟坐啸，造物为陈诗。",
            "鸟送穿林语，松垂拂涧枝。",
            "凭鞍久忘发，不是马行迟。"
        ],
        "title": "长汀道中",
        "id": "629e3ad1-1c63-41c8-b7e6-f7ce92c49491"
    },
    {
        "author": "陆游",
        "paragraphs": [
            "未到名山梦已新，千峰拔地玉嶙峋。",
            "黄亭一夜风吹雨，似为游人洗俗尘。"
        ],
        "title": "黄亭夜雨",
        "id": "742d5f71-f942-4f0f-98bb-59e6a305004e"
    },
    {
        "author": "陆游",
        "paragraphs": [
            "少读封禅书，始知武夷君。",
            "晚乃游斯山，秀杰非昔闻。",
            "三十六奇峰，秋晴无纤云。",
            "空巖鸡晨号，峭壁丹夜暾。",
            "巢居寄千仞，鸿荒想羲轩。",
            "风雨蜕玉骨，难以俗意论。",
            "丹梯不容蹑，修蔓亦畏扪。",
            "溯滩进小艇，愧惊白鹭群。",
            "学道虽恨晚，养气敢不勤。",
            "宦游非本志，寄谢鹤与猿。"
        ],
        "title": "游武夷山",
        "id": "9a74581f-0997-48d2-9f73-b5c3ffb8f7f5"
    },
    {
        "author": "陆游",
        "paragraphs": [
            "暮年脚力倦跻攀，借得扁舟卧看山。",
            "怪怪奇奇何所似，绿萝溪入下牢关。"
        ],
        "title": "泛舟武夷九曲溪至六曲或云滩急难上遂回二首  其一",
        "id": "93fa808d-4140-459b-ae4f-c05c4fcfadaa"
    },
    {
        "author": "陆游",
        "paragraphs": [
            "一叶凌风入硖来，山童指点几崔嵬。",
            "急流勇退平生意，正要船从半道回。"
        ],
        "title": "泛舟武夷九曲溪至六曲或云滩急难上遂回二首  其二",
        "id": "6f0a3c76-7a9c-4403-bd43-cc161f1fa30d"
    },
    {
        "author": "陆游",
        "paragraphs": [
            "驿外清江十里秋，雁声初到荻花洲。",
            "征车已驾晨窗白，残烛依然伴客愁。"
        ],
        "title": "崇安县驿",
        "id": "4e0fc3e1-0dc6-4671-b349-1bacb3744d9b"
    },
    {
        "author": "陆游",
        "paragraphs": [
            "闲泛晴波唼绿萍，却冲微雨傍烟汀。",
            "会稽内史如相遇，换取黄庭一卷经。"
        ],
        "title": "过建阳县以双鹅赠东观道士为长生鹅观俯大溪鹅得其所矣武夷险绝处有仙船架崖壁间数日前大风吹堕船木数寸坚硬如石予偶得之皆此行奇事也各赋一诗 双鹅",
        "id": "6d173014-a0ce-45d1-a3b2-459a38df8508"
    },
    {
        "author": "陆游",
        "paragraphs": [
            "断崖幽洞白云深，缥缈仙槎无古今。",
            "飞下一峰相劳苦，却疑天外有知音。"
        ],
        "title": "过建阳县以双鹅赠东观道士为长生鹅观俯大溪鹅得其所矣武夷险绝处有仙船架崖壁间数日前大风吹堕船木数寸坚硬如石予偶得之皆此行奇事也各赋一诗 堕木",
        "id": "b61f9c4d-f559-4aca-9586-e17c1e5b088c"
    },
    {
        "author": "陆游",
        "paragraphs": [
            "它乡异县老何堪，短发萧萧不满篸。",
            "旋买一尊持自贺，病身安稳到江南。"
        ],
        "title": "紫谿驿二首  其一",
        "id": "5a84ba5e-b0b2-4586-926c-5c36d12a422a"
    },
    {
        "author": "陆游",
        "paragraphs": [
            "云外丹青万仞梯，木阴合处子规啼。",
            "嘉陵栈道吾能说，略似黄亭到紫谿。"
        ],
        "title": "紫谿驿二首  其二",
        "id": "20c1e98d-cf0d-4386-80b1-a908f5c646fd"
    },
    {
        "author": "陆游",
        "paragraphs": [
            "士生始堕地，弧矢志四方。",
            "岂若彼妇女，龊龊藏闺房。",
            "我行环万里，险阻真备尝。",
            "昔者戍南郑，秦山郁苍苍。",
            "铁衣卧枕戈，睡觉身满霜。",
            "官虽备幕府，气实先颜行。",
            "拥马涉沮水，飞鹰上中梁。",
            "劲酒举数斗，壮士不能当。",
            "马鞍挂狐兔，燔炙百步香。",
            "拔剑切大肉，哆然如饿狼。",
            "时时登高望，指顾无咸阳。",
            "一朝去军中，十载客道傍。",
            "看花身落魄，对酒色凄凉。",
            "去年忝号召，五月触瞿唐。",
            "青衫暗欲尽，入对衰涕滂。",
            "今年复诏下，鸿雁初南翔。",
            "俯仰未阅岁，上恩实非常。",
            "夜宿鹅湖寺，槁叶投客床。",
            "寒灯照不寐，抚枕慨以慷。",
            "李靖闻征辽，病惫更激昻。",
            "裴度请讨蔡，奏事犹裹创。",
            "我亦思报国，梦绕古战场。"
        ],
        "title": "鹅湖夜坐书怀",
        "id": "0badeb6f-1e77-48e8-9b1d-a7de90c8d2a8"
    },
    {
        "author": "陆游",
        "paragraphs": [
            "衣上征尘鬓畔霜，信州古驿憩归装。",
            "悲歌未肯弹长铗，豪气犹能卧大床。",
            "半暗残灯揺北壁，常饥老马卧东厢。",
            "邻鸡唱罢衣篝暖，自笑行人日日忙。"
        ],
        "title": "信州东驿晨起",
        "id": "d3701baf-7424-49a4-a312-110252ba9683"
    },
    {
        "author": "陆游",
        "paragraphs": [
            "小楼在何许，正在南溪上。",
            "空濛过钓船，断续闻渔唱。",
            "征途苦偪仄，舒啸喜清旷。",
            "安得此溪水，为我变春酿。"
        ],
        "title": "玉山县南楼晚望",
        "id": "2429a6cf-2a20-4a6e-a8cb-3ae29401fddb"
    },
    {
        "author": "陆游",
        "paragraphs": [
            "玉壶亭上小徘徊，闲对残荷把一杯。",
            "冠盖交驰期会急，长官未必办频来。"
        ],
        "title": "玉壶亭",
        "id": "d1dbc7e3-9183-4cf8-89fb-0e4292953eb0"
    },
    {
        "author": "陆游",
        "paragraphs": [
            "偶扶藤杖过南津，野寺长桥发兴新。",
            "暂就清溪照须鬓，不妨翠雾湿衣巾。",
            "山萦细栈疑无路，树落崩崖欲压人。",
            "朝暮有程常猝猝，何因携酒上嶙峋。"
        ],
        "title": "步过县南长桥游南山普宁院山高处有塔院及小亭缥缈可爱恨不能到",
        "id": "f31d5f3a-60c2-472d-a09f-57da98380b62"
    },
    {
        "author": "陆游",
        "paragraphs": [
            "五更揽辔山路长，老大诵书声琅琅。",
            "古人已死心则在，度越秦汉窥虞唐。",
            "三更投枕窗月白，老夫哦诗声啧啧。",
            "渊源雅颂吾岂敢，屈宋藩篱或能测。",
            "一代文章谁汝数，老不能闲真自苦。",
            "君王虽赏于蒍于，无奈宫中须羯鼓。"
        ],
        "title": "枕上感怀",
        "id": "c5b40694-ace2-46b0-88f2-c6017cb05c02"
    },
    {
        "author": "陆游",
        "paragraphs": [
            "老马骨巉然，虺尵不受鞭。",
            "行人争晚渡，归鸟破秋烟。",
            "湖海凄凉地，风霜揺落天。",
            "吾生半行路，搔首送流年。"
        ],
        "title": "晚过招贤渡",
        "id": "8fd170ea-906c-4113-a89a-d79841aa0f38"
    },
    {
        "author": "陆游",
        "paragraphs": [
            "白首躬耕已有期，凤城归路却迟迟。",
            "卧舆拥被听秋雨，占尽人间好睡时。"
        ],
        "title": "卧舆",
        "id": "69b6dd55-57bc-437b-94d2-649711fda7c2"
    },
    {
        "author": "陆游",
        "paragraphs": [
            "世念萧然冷欲冰，更堪衰与病相乘。",
            "从来幸有不材木，此去真为无事僧。",
            "耐辱岂惟容唾面，寡言端拟学铭膺。",
            "尚余一事犹豪举，醉后龙蛇满剡藤。"
        ],
        "title": "奏乞奉祠留衢州皇华馆待命",
        "id": "3a837d0e-45a4-4098-8279-8f3da793f79e"
    },
    {
        "author": "陆游",
        "paragraphs": [
            "转徙身飘梗，淹留等系匏。",
            "雁孤依远渚，鸠拙寄空巢。",
            "寒日頳梨颊，清霜长橘包。",
            "平生曲道士，岁晚欲深交。"
        ],
        "title": "寓舍偶题",
        "id": "c276e4b9-00e1-448c-84d8-94fd8bc98cd7"
    },
    {
        "author": "陆游",
        "paragraphs": [
            "客中睡眠少，常以鸡鸣兴。",
            "新炭炽宿火，膏油续残灯。",
            "焚香倚蒲团，外静中已凝。",
            "荣辱两不到，淡如秋水澄。",
            "出定窗已白，炯炯寒日升。",
            "厨人作芋糁，供此在家僧。"
        ],
        "title": "夙兴",
        "id": "d41b485b-1e80-449d-abc9-0f278e1204bc"
    },
    {
        "author": "陆游",
        "paragraphs": [
            "老知世事谩纷纷，纸帐蒲团自策勲。",
            "一夜北风吹裂屋，石楼无耳不曾闻。"
        ],
        "title": "夜坐",
        "id": "5280c954-663d-40be-a7b6-d3faba1de7cb"
    },
    {
        "author": "陆游",
        "paragraphs": [
            "初寒思小饮，名酒忽堕前。",
            "素甖手自倾，色若秋涧泉。",
            "浩歌复起舞，与影俱翩僊。",
            "一笑遗宇宙，未觉异少年。",
            "诗人不闻道，苦叹岁月迁。",
            "岂知汝南市，自有壶中天。",
            "河洛久未复，铜駞棘森然。",
            "秋风归去来，虚老玉井莲。"
        ],
        "title": "偶得石室酒独饮醉卧觉而有作",
        "id": "873643dd-86a8-4118-9f37-4b70af0c5a6f"
    },
    {
        "author": "陆游",
        "paragraphs": [
            "风霜践残岁，我乃羁旅人。",
            "如何得一室，床敷暖如春。",
            "午枕挟小醉，鼻息撼四邻。",
            "心安了无梦，一扫想与因。",
            "逡巡起颒面，览镜正幅巾。",
            "聊呼蟹眼汤，瀹我玉色尘。"
        ],
        "title": "午睡",
        "id": "b6c8467f-c16a-4baf-bdba-daee4e64a1ce"
    },
    {
        "author": "陆游",
        "paragraphs": [
            "柯山老人九十余，乱发不栉瘦如枯。",
            "百穿千结一布袴，得酒一吸辄倒壶。",
            "自言少年不蓄孥，有钱径付酒家垆。",
            "人生办此真良图，弃官从翁许我无。"
        ],
        "title": "赠柯山老人",
        "id": "350a5337-f03b-4e5c-94e3-abb95f56d967"
    },
    {
        "author": "陆游",
        "paragraphs": [
            "随牒人间不自怜，衢州孤驿更萧然。",
            "百年细数半行路，万事不如长醉眠。",
            "发短经秋真种种，腹寛耐事只便便。",
            "晚窗商略唯当饮，安得黄花到眼边。"
        ],
        "title": "寓馆晚兴",
        "id": "ffa448dd-4618-4826-848e-0397670fc9fa"
    },
    {
        "author": "陆游",
        "paragraphs": [
            "高亭新筑冠鼇峰，眼力超然信不同。",
            "肤寸油云泽天下，大千沙界纳胸中。",
            "春游到处群花拥，夜宴欢时百榼空。",
            "刘白老来忘世味，只思诗酒伴裴公。"
        ],
        "title": "叶相最高亭",
        "id": "b48d25de-641c-47d7-bb46-13f876e02688"
    },
    {
        "author": "陆游",
        "paragraphs": [
            "尚书曵履上星辰，小为东阳作主人。",
            "朱阁凌空云缥缈，青山绕郭玉嶙峋。",
            "似闻旋敎新歌舞，且慰重临旧吏民。",
            "莫倚阑干西北角，即今河洛尚沙尘。"
        ],
        "title": "婺州州宅极目亭",
        "id": "d6354416-029f-46eb-93cf-fca1a57c6035"
    },
    {
        "author": "陆游",
        "paragraphs": [
            "早梅时节到江南，已判樽前酒满衫。",
            "输与西邻明上座，解从大庾岭头参。"
        ],
        "title": "谢演师送梅二首  其一",
        "id": "57388a28-b730-4e70-a370-3243782bc1ed"
    },
    {
        "author": "陆游",
        "paragraphs": [
            "折送江梅意不疏，要敎相对鬬清臞。",
            "为君著向明窗下，试问山翁具眼无。"
        ],
        "title": "谢演师送梅二首  其二",
        "id": "effc8229-b293-40eb-a6f9-8acb33824f43"
    },
    {
        "author": "陆游",
        "paragraphs": [
            "篮舆访客过仙村，千载空余一局存。",
            "曵杖不妨呼小友，还家便恐见来孙。",
            "林峦巉绝秋风瘦，楼堞参差暮气昏。",
            "酒美鱼肥吾事毕，一庵那得住云根。"
        ],
        "title": "访毛平仲问疾与其子适同游柯山观王质烂柯遗迹",
        "id": "f85853de-1e9b-4ba7-9936-dca5186b2c53"
    },
    {
        "author": "陆游",
        "paragraphs": [
            "几年不作月巖游，万里重来已白头。",
            "云外连姢何所似，平羌江上半轮秋。"
        ],
        "title": "月巖",
        "id": "e18d8597-eb5a-43f5-a70e-8abcb5f0adfd"
    },
    {
        "author": "陆游",
        "paragraphs": [
            "大雨山中采药回，丫头巖畔觅诗来。",
            "唤船野渡逢迎雪，携酒溪头领略梅。",
            "久客愁心端欲折，何时笑口得频开。",
            "慇勤记著今朝事，破驿空廊叶作堆。"
        ],
        "title": "弋阳县驿",
        "id": "0677e488-283b-44b9-afb6-53529d175036"
    },
    {
        "author": "陆游",
        "paragraphs": [
            "我行江郊暮犹进，大雪塞空迷远近。",
            "壮哉组练从天来，人间有此堂堂阵。",
            "少年颇爱军中乐，跌宕不耐微官缚。",
            "凭鞍寓目一怅然，思为君王扫河洛。",
            "夜听簌簌窗纸鸣，恰似铁马相磨声。",
            "起倾斗酒歌出塞，弹压胸中十万兵。"
        ],
        "title": "弋阳道中遇大雪",
        "id": "042bc7b2-1059-4407-a293-f9466ecc2408"
    },
    {
        "author": "陆游",
        "paragraphs": [
            "忆在西州遇雪时，绣筵处处百花围。",
            "乌丝阑展新诗就，油壁车迎小猎归。",
            "感事镜鸾悲独舞，寄书筝雁恨慵飞。",
            "愁多自是难成醉，不为天寒酒力微。"
        ],
        "title": "雪中怀成都",
        "id": "d7996c4e-1786-4591-9968-13790a9ebc69"
    },
    {
        "author": "陆游",
        "paragraphs": [
            "残雪暮还结，朔风晴更寒。",
            "重裘犹粟肤，连酌无骍颜。",
            "指直不可握，终日缩袖间。",
            "十年走万里，何适不艰难。",
            "附火财须臾，揽辔复慨叹。",
            "恨不以此劳，为国戌玉关。"
        ],
        "title": "雪后苦寒行饶抚道中有感",
        "id": "76aff377-20df-4e63-8d05-ea7bd36d2d47"
    },
    {
        "author": "陆游",
        "paragraphs": [
            "温如春色爽如秋，一榼灯前自献酬。",
            "百万愁魔降未得，故应用尔作戈矛。"
        ],
        "title": "对酒二首  其一",
        "id": "68166174-3e3c-4c7a-8f7e-c44828c8f578"
    },
    {
        "author": "陆游",
        "paragraphs": [
            "叹息人真未易知，暮年始觉曲生奇。",
            "个中妙趣谁堪语，最是初醺未醉时。"
        ],
        "title": "对酒二首  其二",
        "id": "4ac52f6a-a691-4dc7-ba8b-3d64d61c7bd3"
    },
    {
        "author": "陆游",
        "paragraphs": [
            "我与梅花有旧盟，即今白发未忘情。",
            "不愁索笑无多子，惟恨相思太瘦生。",
            "身世何曾怨空谷，风流正自合倾城。",
            "增冰积雪行人少，试倩羁鸿为寄声。"
        ],
        "title": "梅花",
        "id": "2db45e16-25da-4da1-8d75-4cb0f8d06770"
    },
    {
        "author": "陆游",
        "paragraphs": [
            "莫遣扁舟兴尽回，正须冲雪看江梅。",
            "楚人原未知真色，施粉何曾太白来。"
        ],
        "title": "雪中寻梅二首  其一",
        "id": "8052562a-39d2-4064-9c39-d51f8c6e53d2"
    },
    {
        "author": "陆游",
        "paragraphs": [
            "幽香淡淡影疏疏，雪虐风饕亦自如。",
            "正是花中巢许辈，人间冨贵不关渠。"
        ],
        "title": "雪中寻梅二首  其二",
        "id": "ad71666d-e5d7-49fd-9511-ad71fa822424"
    },
    {
        "author": "陆游",
        "paragraphs": [
            "老来乐事少关身，犹喜尊前见玉人。",
            "岂是凄凉偏薄命，自缘纤瘦不禁春。",
            "姢姢月上明江练，黯黯天低糁玉尘。",
            "绝磵断桥幽独处，护持应有主林神。"
        ],
        "title": "江上梅花",
        "id": "cf95257f-c2d2-4fea-a222-376df8899a63"
    },
    {
        "author": "陆游",
        "paragraphs": [
            "垂虹亭上三更月，拟岘台前清晓雪。",
            "我行万里跨秦吴，此地固应名二绝。",
            "山川灭没雪作海，乱坠天花自成态。",
            "狂歌痛饮豪不除，更忆衘枚驰出塞。",
            "芦摧苇折号饥鸿，欲傅粉墨无良工。",
            "摩挲东绢三叹息，收入放翁诗卷中。",
            "明朝青天行日毂，万瓦生烟失琼玉。",
            "世间成坏本相寻，却看晴山晕眉绿。"
        ],
        "title": "拟岘台观雪",
        "id": "19c1a2c1-feda-4c41-acd1-7e7f1ec54f7e"
    },
    {
        "author": "陆游",
        "paragraphs": [
            "忆在西川集宝坊，幅巾萧散日初长。",
            "伊蒲塞馔分香积，优钵罗花散道场。",
            "客路逢春增感慨，旧游回首已微凉。",
            "新晴强作寻幽计，有底文书作许忙。"
        ],
        "title": "旧在成都初春无事日访昭觉保福正法诸刹甚可乐也追怀慨然因赋长句",
        "id": "625a6dc1-4e3b-408f-b4d5-9dbaddda532f"
    },
    {
        "author": "陆游",
        "paragraphs": [
            "阅尽千葩百卉春，此花风味独清真。",
            "江边晓雪愁欲语，马上夕阳香趁人。",
            "慰眼红苞初报信，回头青子又生仁。",
            "覊游偏觉年华速，徙倚阑干一怆神。"
        ],
        "title": "园中赏梅二首  其一",
        "id": "7b4b368c-1839-4453-8fde-bb37d60a5431"
    },
    {
        "author": "陆游",
        "paragraphs": [
            "行遍茫茫禹画州，寻梅到处得闲游。",
            "春前春后百回醉，江北江南千里愁。",
            "未爱繁枝压纱帽，最怜乱点糁貂裘。",
            "一寒可贺君知否，又得幽香数日留。"
        ],
        "title": "园中赏梅二首  其二",
        "id": "1e0068ae-9212-42d1-b3eb-a86ead207f90"
    },
    {
        "author": "陆游",
        "paragraphs": [
            "渐老惜时节，思游那可忘。",
            "雪晴天浅碧，春动柳轻黄。",
            "笑语寛衰疾，登临到夕阳。",
            "未须催野渡，聊欲据胡床。"
        ],
        "title": "正月十五日出郊至金石台二首  其一",
        "id": "b92ce9ff-b466-4cc7-adce-3cdf583abbe8"
    },
    {
        "author": "陆游",
        "paragraphs": [
            "开岁多休暇，官身亦暂闲。",
            "楼台先昼永，花柳向春悭。",
            "啼鸟随游辔，和风惬醉颜。",
            "更怜归路好，破墨数峰山。"
        ],
        "title": "正月十五日出郊至金石台二首  其二",
        "id": "869090b5-f248-4c39-bce7-a0b0e41cc60a"
    },
    {
        "author": "陆游",
        "paragraphs": [
            "轻裘骏马金泉路，黙数新春又九年。",
            "风景不殊人自老，忽惊作梦到临川。"
        ],
        "title": "六日小饮园中光景鲜妍红梅已拆恍记在果州时偶得绝句",
        "id": "e3b313ef-7424-4212-94c4-20ca9fe1ebee"
    },
    {
        "author": "陆游",
        "paragraphs": [
            "过尽梅花把酒稀，熏笼香冷换春衣。",
            "秦关汉苑无消息，又在江南送雁归。"
        ],
        "title": "闻雁",
        "id": "874f873e-70df-49b0-bcc2-07e8e6964662"
    },
    {
        "author": "陆游",
        "paragraphs": [
            "江月微云外，街泥小雨余。",
            "人如虚市散，灯似晓星疏。",
            "覉雁同身世，新霜上鬓须。",
            "明年更清绝，渔火对茅庐。"
        ],
        "title": "抚州上元",
        "id": "3253fdd7-df1a-4fff-9013-e52c59bad437"
    },
    {
        "author": "陆游",
        "paragraphs": [
            "层台缥缈压城闉，倚杖来观浩荡春。",
            "放尽樽前千里目，洗空衣上十年尘。",
            "萦廻水抱中和气，平远山如酝藉人。",
            "更喜机心无复在，沙边鸥鹭亦相亲。"
        ],
        "title": "登拟岘台",
        "id": "5641649f-0c70-4e70-97b6-263eaf16a55e"
    },
    {
        "author": "陆游",
        "paragraphs": [
            "芙渠红绿亦参差，睡起烧香强赋诗。",
            "万里锦城无梦到，岂惟虚负放灯时。"
        ],
        "title": "灯夕有感",
        "id": "df5f1928-2872-448a-9ce5-18692607c5fb"
    },
    {
        "author": "陆游",
        "paragraphs": [
            "满城桃李争春色，不许梅花不成雪。",
            "世间尤物无盛衰，万点萦风愈奇绝。",
            "我行柯山眠酒家，初见窗前三四花。",
            "恨无壮士挽斗柄，坐令东指催年华。",
            "今朝零落已可惜，明日重寻更无迹。",
            "情之所钟在我曹，莫倚心肠如铁石。"
        ],
        "title": "庚子正月十八日送梅",
        "id": "05b46227-a110-48d1-9723-35ed697011d2"
    },
    {
        "author": "陆游",
        "paragraphs": [
            "我昔薄游西适秦，归到锦城逢早春。",
            "五门收灯药市近，小桃妖妍狂杀人。",
            "霓裳法曲华清谱，燕妬身轻莺学语。",
            "歌舞更休转盼间，但见宫衣换金缕。",
            "世上悲欢岂易知，不堪风景似当时。",
            "病来几与曲生绝，禅榻茶烟双鬓丝。"
        ],
        "title": "初春怀成都",
        "id": "5ee5ce76-e88e-4555-a406-6983cc95d491"
    },
    {
        "author": "陆游",
        "paragraphs": [
            "冬旱土不膏，爱此春夜雨。",
            "四郊农事兴，老穉迭歌舞。",
            "相呼长沮耕，分喜樊迟圃。",
            "丰年已在目，亭障静桴鼓。",
            "我归未有期，一官寄仓庾。",
            "幸复寛简书，不敢恨覊旅。"
        ],
        "title": "春雨",
        "id": "e47fed96-5969-468e-b4e3-ba5a45fd394c"
    },
    {
        "author": "陆游",
        "paragraphs": [
            "病中草草度年华，睡起匆匆日易斜。",
            "抵死愁禁千斛酒，薄情雨送一城花。",
            "镜湖烟水揺朱舫，锦里香尘走钿车。",
            "此梦即今都打破，不妨寂寞住天涯。"
        ],
        "title": "雨中遣怀二首  其一",
        "id": "0735a7f8-c3fa-48e8-ae72-3305b912b1d6"
    },
    {
        "author": "陆游",
        "paragraphs": [
            "霏霏春雨细如丝，正是春寒欺客时。",
            "心向宦途元淡薄，梦寻乡国苦参差。",
            "楼前新涨绿三尺，墙外尚余红几枝。",
            "摆拨簿书呼酒榼，南湖西塔有幽期。"
        ],
        "title": "雨中遣怀二首  其二",
        "id": "ec3cc29e-0287-45d6-a46c-85b7971d6985"
    },
    {
        "author": "陆游",
        "paragraphs": [
            "水声㶁㶁赴回塘，帘影疏疏遶四廊。",
            "静院数杯倾白堕，幽窗一枕梦清湘。",
            "润侵书笥深防蠧，暖彻衣篝剩得香。",
            "解组径归应更乐，偷闲犹足傲羲皇。"
        ],
        "title": "晚晴",
        "id": "d1e587a6-4067-48e2-aad4-dcf20ccde52f"
    },
    {
        "author": "陆游",
        "paragraphs": [
            "五十六翁身百忧，年来转觉此生浮。",
            "山川信美故乡远，天地无情双鬓秋。",
            "社后燕如归客至，春残花不为人留。",
            "一觞一咏从来事，莫笑扶衰又上楼。"
        ],
        "title": "春晚",
        "id": "3406ffe8-7215-4891-a154-86c1143ea555"
    },
    {
        "author": "陆游",
        "paragraphs": [
            "梦泛扁舟逸兴多，画桡揺荡曲生波。",
            "微风蔌蔌生蒲苇，小雨霏霏湿芰荷。",
            "舞落乌纱从岁去，歌酣白纻奈情何。",
            "年来惟觉华胥乐，莫遣茶瓯战睡魔。"
        ],
        "title": "春晚坐睡忽梦泛舟饮酒乐甚既觉怅然有赋",
        "id": "1d0ab6e6-6f41-48cf-b3bb-a79c892be2cc"
    },
    {
        "author": "陆游",
        "paragraphs": [
            "老子痴顽惯转蓬，残年懒复问穷通。",
            "赦书虽未除诗债，盟府犹当策酒功。",
            "桐岭市回人踏月，柘冈月落鸟呼风。",
            "浮生触处无真实，岂独南柯是梦中。"
        ],
        "title": "遣兴",
        "id": "c12681a9-591d-4e5a-8d02-c03ddeacf96b"
    },
    {
        "author": "陆游",
        "paragraphs": [
            "老去时时病，春来日日阴。",
            "文书有期会，山水负登临。",
            "倦客风埃眼，孤臣狗马心。",
            "余寒欺短褐，莫惜酒杯深。"
        ],
        "title": "老去",
        "id": "884ab076-f71c-474c-a1ac-ac43bf93f268"
    },
    {
        "author": "陆游",
        "paragraphs": [
            "百紫千红占岁华，又随风雨卷泥沙。",
            "即今空有梦为蝶，当日曾将命乞花。",
            "倦枕残灯人寂寞，幽窗小草字欹斜。",
            "悲欢变灭何穷已，学得山僧自一家。"
        ],
        "title": "雨夜",
        "id": "fb2cdfe0-e0fc-4a56-8bc5-e5a04df0e4f5"
    },
    {
        "author": "陆游",
        "paragraphs": [
            "满箔吴蚕茧渐稠，四郊膏雨麦方秋。",
            "道人昔是茶山客，病叟新为药市游。",
            "耆旧凋零谁晤语，篇章璀璨尚风流。",
            "兰亭剡曲春光好，倘肯相从弄钓舟。"
        ],
        "title": "简黎道士",
        "id": "7e61dfae-ca1d-4bba-9356-65a951d49491"
    },
    {
        "author": "陆游",
        "paragraphs": [
            "有酒时剧饮，无酒徒浩歌。",
            "庭花五六株，老子独婆娑。",
            "谁云苦寂寞，在我亦已多。",
            "管弦万二千，一笑谢天魔。",
            "梦作青城去，翠磴扪松萝。",
            "又为平羌游，素月沉烟波。",
            "觉来抚几叹，奈此桎梏何。",
            "流年不贷人，去去如飞梭。"
        ],
        "title": "临川绝无佳酒时得一醉戏书",
        "id": "a6c71061-cf32-423b-94f7-94bab0cdd86a"
    },
    {
        "author": "陆游",
        "paragraphs": [
            "无渡河，浪花无蒂高峥嵘。",
            "莫登楼，茫茫芳草难为情。",
            "华轩宝马只好路旁看，冶金伐石空留后世名。",
            "古来惟有竹林诸人称达生，一醉之外万事鸿毛轻。",
            "可怜痴人竞声利，坐使方寸森五兵。",
            "散花洲上青山横，野鱼可脍菰可烹。",
            "脱冠散发风露冷，卧看江月金盆倾。"
        ],
        "title": "醉中怀江湖旧游偶作短歌",
        "id": "b4a4a04e-c5c6-4a2e-ae26-ac0b69a792c2"
    },
    {
        "author": "陆游",
        "paragraphs": [
            "蹴踘墙东一市譁，秋千楼外两旗斜。",
            "及时小雨放桐叶，无赖余寒开楝花。",
            "明月吹笙思蜀苑，软尘骑马梦京华。",
            "懽情减尽朱颜改，节物催人只自嗟。"
        ],
        "title": "三月二十一日作",
        "id": "4aaeb4ca-872d-497c-be0c-16e4d237a026"
    },
    {
        "author": "陆游",
        "paragraphs": [
            "卧听午漏隔花传，帘里花残有断烟。",
            "莫放辘轳鸣玉井，偷闲要补五更眠。"
        ],
        "title": "天祺节日饭罢小憩",
        "id": "01956c45-72eb-48c2-a37c-f598d9f69a9b"
    },
    {
        "author": "陆游",
        "paragraphs": [
            "白发满青镜，怅然山水身。",
            "那因五斗米，常作半涂人。",
            "涉世风波恶，思归怀抱真。",
            "会当求?斧，送老镜湖滨。"
        ],
        "title": "思归",
        "id": "23044c82-8f1b-47f0-9f08-501923138458"
    },
    {
        "author": "陆游",
        "paragraphs": [
            "眼暗头童负圣时，齿牙欲脱更堪悲。",
            "暮年渐解人间事，蒸食哀梨亦自奇。"
        ],
        "title": "齿痛有感",
        "id": "891207bd-5bc9-4a13-a462-8694076a7e43"
    },
    {
        "author": "陆游",
        "paragraphs": [
            "梦中忘却在天涯，一似当年锦里时。",
            "狂倚宝筝歌白纻，醉移银烛写乌丝。",
            "酒来郫县香初压，花送彭州露尚滋。",
            "起坐南窗成绝叹，玉楼干鹊误归期。"
        ],
        "title": "南窗睡起二首  其一",
        "id": "c5fb455c-818e-4c11-8e80-f4f3cebb1e98"
    },
    {
        "author": "陆游",
        "paragraphs": [
            "昼漏迢迢暑气清，不妨小倦带余酲。",
            "梦从陇客声中断，愁向湘屏曲处生。",
            "风度帘旌红浪飐，窗明香岫碧云横。",
            "闲情赋罢凭谁寄，怅望壶天白玉京。"
        ],
        "title": "南窗睡起二首  其二",
        "id": "e9ec17bd-d5ff-4fb6-a880-67aa279f1d68"
    },
    {
        "author": "陆游",
        "paragraphs": [
            "百叶盆榴照眼明，桐阴初密暑犹清。",
            "深深帘幕度香缕，寂寂房栊闻燕声。",
            "细煆诗聨凭棐几，静思棋劫对楸枰。",
            "浣花光景应如昨，回首西州一怆情。"
        ],
        "title": "初夏",
        "id": "750a3aea-34fb-4ba9-b5c7-11e9f8a65e9d"
    },
    {
        "author": "陆游",
        "paragraphs": [
            "程子晚相得，居然一坐倾。",
            "新诗欲飞动，病眼为开明。",
            "英妙非凢质，衰迟畏后生。",
            "吾徒可相贺，五字有长城。"
        ],
        "title": "读程秀才诗",
        "id": "dfec9b0d-71ec-4647-9643-1a507f28db37"
    }
] }
]