[
    {
        "author": "陸游",
        "paragraphs": [
            "急雨鳴瓦溝，尖風入窗罅。",
            "紗籠耿青燈，寂寂新秋夜。",
            "誰言簿領中，乃復有此暇。",
            "稍繙書册讀，已念灰火跨。",
            "那知是羈客，恍若在家舍。",
            "睡晚且熟眠，洗沐官有假。"
        ],
        "title": "立秋後十日風雨凄冷獨居有感",
        "id": "dc9bf017-4b30-421b-a6e2-6c21607d4b21"
    },
    {
        "author": "陸游",
        "paragraphs": [
            "今朝休日仍無客，茶罷西窗臥解衣。",
            "白髮已侵殘夢境，緑苔應滿舊漁磯。",
            "桃源雞犬塵凡隔，杜曲桑麻夢想歸。",
            "賴有小山聊慰眼，幽篁叢桂雨霏霏。"
        ],
        "title": "晦日西窗懷故山",
        "id": "2518eb5c-3657-47c3-ab77-42378b1d9a56"
    },
    {
        "author": "陸游",
        "paragraphs": [
            "小閣東頭罨畫池，秋來長是憶幽期。",
            "身如巢燕臨歸日，心似堂僧欲動時。",
            "病思羈懷惟付酒，西風落日更催詩。",
            "故知歲暮常多感，不獨當年宋玉悲。"
        ],
        "title": "秋日懷東湖二首  其一",
        "id": "dff63385-ca79-4494-bfa5-65578f86314d"
    },
    {
        "author": "陸游",
        "paragraphs": [
            "罨畫池邊小釣磯，垂竿幾度到斜暉。",
            "青蘋葉動知魚過，朱閣簾開看燕歸。",
            "歲晚官身空自閔，途窮世事巧相違。",
            "邊州客少巴歌陋，誰與愁城略解圍。"
        ],
        "title": "秋日懷東湖二首  其二",
        "id": "da7b0e7b-2c1b-4d37-8f9b-8adc6ef931de"
    },
    {
        "author": "陸游",
        "paragraphs": [
            "羈遊隨處得哦詩，掃溉軒窗每恨遲。",
            "已幻小山寬客恨，更添危磴作兒嬉。",
            "偶留塞上寜無數，徑返湖邊已有期。",
            "誰遣化工娛此老，幽花微拆緑苔滋。"
        ],
        "title": "小山之南作曲欄石磴繚繞如棧道戲作二篇  其一",
        "id": "2dc05749-76d2-48bf-a1c9-bcdb11f7e238"
    },
    {
        "author": "陸游",
        "paragraphs": [
            "吏退庭空剩得閑，一窗如在翠微間。",
            "半崖縈棧遊秦路，疊嶂生雲入剡山。",
            "真有巖居臨絕壑，但無漁艇繫寒灣。",
            "躋攀自苦君休笑，寸步何曾不險艱。"
        ],
        "title": "小山之南作曲欄石磴繚繞如棧道戲作二篇  其二",
        "id": "4f684f9e-67f2-42f5-9f01-c823c84abab0"
    },
    {
        "author": "陸游",
        "paragraphs": [
            "一坐五十日，癡頑良可哀。",
            "新涼爲醉地，少訟作慵媒。",
            "市柳風烟慘，汀蘋歲月催。",
            "遠官從漫浪，垂老懶低回。"
        ],
        "title": "得成都諸友書勸少留嘉陽戲作",
        "id": "eadb8870-6d41-4597-b4b7-a5733e1f2574"
    },
    {
        "author": "陸游",
        "paragraphs": [
            "四壁長苔痕，經旬掩緑樽。",
            "雨聲清夢境，燈影伴吟魂。",
            "揺落悲徂歲，漂流憶故園。",
            "擬騷無傑語，千古愧湘沅。"
        ],
        "title": "道院",
        "id": "790b3f3d-3c49-47a0-8ab6-74013193abcf"
    },
    {
        "author": "陸游",
        "paragraphs": [
            "早歲君王記姓名，只今憔悴客邊城。",
            "青衫猶是鵷行舊，白髮新從劍外生。",
            "古戍旌旗秋慘淡，高城刁斗夜分明。",
            "壯心未許全消盡，醉聽檀槽出塞聲。"
        ],
        "title": "醉中感懷",
        "id": "8cfb9e91-9030-4324-9ae3-3ff5a2fcb303"
    },
    {
        "author": "陸游",
        "paragraphs": [
            "玻瓈江水千尺深，不如江上離人心。",
            "君行未過青衣縣，妾心先到峨嵋陰。",
            "金罇共釂不知曉，月落烟渚天横參。",
            "車輪無角那得住，馬蹄不方何處尋。",
            "空憑尺素寄幽恨，縱有緑綺誰知音。",
            "愁來只欲掩屏睡，無奈夢斷聞疏砧。"
        ],
        "title": "玻瓈江",
        "id": "d3616d45-919a-4c25-8ad3-b4026e97f5bf"
    },
    {
        "author": "陸游",
        "paragraphs": [
            "蒼顔華鬢久低摧，嘆息何堪歲月催。",
            "殘暑已隨團扇去，新涼還傍短檠來。",
            "月痕澹澹侵苔砌，雲葉蕭蕭覆水臺。",
            "簿領沈迷無日了，試憑詩思洗氛埃。"
        ],
        "title": "夜思",
        "id": "d78f06bb-9422-47f6-bbce-556cc43a5d2f"
    },
    {
        "author": "陸游",
        "paragraphs": [
            "歸心日夜逆江流，官柳三千憶蜀州。",
            "小閣簾櫳頻夢蝶，平湖烟水已盟鷗。",
            "螢依溼草同爲旅，雨滴空階别是愁。",
            "堪笑邦人不解事，區區猶借陸君留。"
        ],
        "title": "雨夜懷唐安",
        "id": "d4044d56-3a1a-4b8f-b91f-5f174299cc0b"
    },
    {
        "author": "陸游",
        "paragraphs": [
            "憶瞻鑾仗省門前，扇影鞭聲下九天。",
            "寂寞嘉州迎詔處，忽聞鼓吹却悽然。"
        ],
        "title": "迎詔書",
        "id": "d3c991a3-f6e4-4cf7-8777-e7ca5666ec52"
    },
    {
        "author": "陸游",
        "paragraphs": [
            "江雲傍簷山雨細，羈客空堂臥荒翳。",
            "心如秋燕不安巢，迹似春萍本無柢。",
            "官身奔走何時定，病眼蒙籠惟欲閉。",
            "壯遊不復記墜鞭，夜語誰能懷擁髻。",
            "詩情已減但微吟，酒戒漸堅纔小嚌。",
            "從今更擬著幽禪，半世倀倀真誤計。"
        ],
        "title": "秋夜遣懷",
        "id": "f3a56e4f-43f3-4b8a-bbba-f4a0cf69423a"
    },
    {
        "author": "陸游",
        "paragraphs": [
            "多事經旬不出城，今朝送客此閑行。",
            "郊原遠带新晴色，人語中含樂歲聲。",
            "天際斂雲山盡出，江流收漲水初平。",
            "故園社友應惆悵，五歲無端棄耦耕。"
        ],
        "title": "送客至江上",
        "id": "3cc2e390-b5f5-4b18-86ab-a116a8ad26e1"
    },
    {
        "author": "陸游",
        "paragraphs": [
            "胸中荆棘費鉏耘，正藉幽尋暫解紛。",
            "不盡長江來畫玉，半空飛閣對凌雲。",
            "昏昏横靄憑軒見，杳杳疏鐘隔岸聞。",
            "珍重山僧迎客意，螭奩一縷起微熏。"
        ],
        "tags": [
            "长江"
        ],
        "title": "雨中至西林寺",
        "id": "d95681f0-e39d-4464-827d-be2b2004f7f7"
    },
    {
        "author": "陸游",
        "paragraphs": [
            "林間縹緲出層樓，欄角蒼茫萬頃秋。",
            "曾是胸中著雲夢，不妨此地少遲留。"
        ],
        "title": "休日登花將軍廟小樓",
        "id": "966b11ba-bd4b-458b-a7ce-6d4bc44e47b9"
    },
    {
        "author": "陸游",
        "paragraphs": [
            "作吏難堪簿領迷，深居聊復學幽棲。",
            "病來酒户何妨小，老去詩名不厭低。",
            "零落野雲寒傍水，霏微山雨晚成泥。",
            "自憐甫里家風在，小摘殘蔬遶廢畦。"
        ],
        "title": "深居",
        "id": "078d6968-be4f-4f84-8325-5205319dc06b"
    },
    {
        "author": "陸游",
        "paragraphs": [
            "敝袍羸馬遍天涯，恰似伶優著處家。",
            "社甕嫩醅初泛蟻，寒缸殘燼自成花。",
            "幽窗照影烏巾折，醉手題詩淡墨斜。",
            "莫恨久爲峨下客，江湖歸去得雄誇。"
        ],
        "title": "秋夜獨醉戲題",
        "id": "d2a9aac4-bf1d-4a01-8369-1029e0859871"
    },
    {
        "author": "陸游",
        "paragraphs": [
            "清班曾見六龍飛，晚落天涯遠日畿。",
            "邊月空悲新雪鬢，京塵猶染舊朝衣。",
            "江山壯麗詩難敵，風物蕭條醉絕稀。",
            "賴有東湖堪吏隠，寄聲籬菊待吾歸。"
        ],
        "title": "感事",
        "id": "06da784c-ab6c-4041-853e-c6efe94162ed"
    },
    {
        "author": "陸游",
        "paragraphs": [
            "醉鄉卜築亦佳哉，但苦無情白髮催。",
            "癡欲煎膠黏日月，狂思入海訪蓬萊。",
            "辭巢歸燕先秋去，泣露幽花近社開。",
            "莫惜傾家供作樂，古人白骨有蒼苔。"
        ],
        "title": "醉鄉",
        "id": "40e45e0f-e965-43f1-8111-d959287cd660"
    },
    {
        "author": "陸游",
        "paragraphs": [
            "漢嘉山水邦，岑公昔所寓。",
            "公詩信豪偉，筆力追李杜。",
            "常想從軍時，氣無玉關路。",
            "至今蠧簡傳，多昔横槊賦。",
            "零落財百篇，崔嵬多傑句。",
            "工夫刮造化，音節配韶頀。",
            "我後四百年，清夢奉巾屨。",
            "晚途有奇事，隨牒得補處。",
            "群胡自魚肉，明主方北顧。",
            "誦公天山篇，流涕思一遇。"
        ],
        "title": "夜讀岑嘉州詩集",
        "id": "867845ff-a908-4509-893d-7b91efec1a46"
    },
    {
        "author": "陸游",
        "paragraphs": [
            "眉山漢嘉東西州，估船日日到津頭。",
            "不得講書一行字，倚遍臨江百尺樓。",
            "黄鐘大吕忽復見，繡叚英瑶何足酬。",
            "願約青神王夫子，來醉萬景作中秋。"
        ],
        "title": "次韵師伯渾見寄",
        "id": "8d9a130a-7bfe-4e00-b496-2e58213ce592"
    },
    {
        "author": "陸游",
        "paragraphs": [
            "祠事當行懼不任，未昏強卧擁孤衾。",
            "三更自笑元無睡，萬事從來忌有心。",
            "簷角河傾秋耿耿，床頭蟲語夜愔愔。",
            "若耶溪上蘋花老，倦枕何人聽越吟。"
        ],
        "title": "社前一夕未昏輒寢中夜乃得寐",
        "id": "83148c22-dee0-4374-b12f-62c5f0d165e6"
    },
    {
        "author": "陸游",
        "paragraphs": [
            "蕭瑟度横塘，霏微映繚牆。",
            "壓低塵不動，灑急土生香。",
            "聲入楸梧碎，清分枕簟涼。",
            "回頭忽陳迹，簷角挂斜陽。"
        ],
        "title": "晚雨",
        "id": "909ce5b5-fba1-4fbb-a2d8-aa28c108c302"
    },
    {
        "author": "陸游",
        "paragraphs": [
            "百穀登場酒滿巵，神林簫鼓晚清悲。",
            "蟬依疏柳長言處，燕委空巢大去時。",
            "幼學已忘那用忌，微聾自樂不須醫。",
            "傷心故里雞豚集，父老逢迎正見思。"
        ],
        "title": "社日",
        "id": "dbd144ed-2b0b-4919-a15d-9dae055af1ae"
    },
    {
        "author": "陸游",
        "paragraphs": [
            "老來每惜歲崢嶸，幾爲巴歌判宿酲。",
            "白帝草生時入夢，錦官花重更關情。",
            "簾疏夜雨侵燈暈，枕冷秋風逓角聲。",
            "定許何時理歸棹，酒狂猶解賦蕪城。"
        ],
        "title": "夜雨感懷",
        "id": "aab9a2aa-f446-4627-96c3-9e78de989925"
    },
    {
        "author": "陸游",
        "paragraphs": [
            "陌上弓刀擁寓公，水邊旌斾卷秋風。",
            "書生又試戎衣窄，山郡新添畫角雄。",
            "早事樞庭虚畫策，晚遊幕府愧無功。",
            "草間鼠輩何勞磔，要挽天河洗洛嵩。"
        ],
        "title": "八月二十二日嘉州大閲",
        "id": "64b948ec-0b23-4379-af57-c8e48a73afb6"
    },
    {
        "author": "陸游",
        "paragraphs": [
            "吾家笑疾自士龍，我才雖卑笑則同。",
            "紛紛世事何足計，盡付撫掌掀髯中。",
            "清樽可醉風月好，虚空萬象皆絕倒。",
            "問君此笑是喜不，道得老夫輸一籌。"
        ],
        "title": "九月六夜夢中作笑詩覺而忘之明日戲追補一首",
        "id": "803289cc-60f8-40df-9cfb-61dad5fc8e0f"
    },
    {
        "author": "陸游",
        "paragraphs": [
            "粲粲黄花手自持，登高聊答此佳時。",
            "纖雲不作看山祟，斗酒聊寬去國思。",
            "落日樓臺頻徙倚，西風鼓笛倍凄悲。",
            "彭城戲馬平生意，強爲巴歌一解頤。"
        ],
        "title": "重九會飲萬景樓",
        "id": "b8a1f942-e9c5-4be8-b9b9-943ace4205a0"
    },
    {
        "author": "陸游",
        "paragraphs": [
            "行役飽看山，沉綿剩得閑。",
            "忘憂緣落魄，耐老爲癡頑。",
            "射虎臨秦塞，騎驢入蜀關。",
            "芳洲蘭可佩，幽磴桂堪攀。",
            "欸乃聲饒楚，陬隅句带蠻。",
            "悠然長自遣，故里幾時還。"
        ],
        "title": "久客書懷",
        "id": "507c914c-7391-4294-8c9b-30bffc9b8106"
    },
    {
        "author": "陸游",
        "paragraphs": [
            "塞上經秋幾醉醒，羈愁減盡鬢邊青。",
            "烽傳八詔登樓看，歌奏三巴忍泪聽。",
            "好語忽聞還印綬，歸心先已繞林坰。",
            "呼兒結束從今日，鵲語燈花故有靈。"
        ],
        "title": "初報嘉陽除官還東湖有期喜而有作",
        "id": "99a3eb13-efa1-4e72-ac66-a8f88d15d9ca"
    },
    {
        "author": "陸游",
        "paragraphs": [
            "東山如高人，吾輩豈易見。",
            "君獨不出門，終日與相面。",
            "陰晴烟雨月，朝暮知幾變。",
            "聞君交不瀆，冠佩未嘗燕。",
            "弛張要有時，一笑山未譴。",
            "高秋得佳日，折簡喚諸彦。",
            "風流非俗飲，歌舞參筆硯。",
            "但恨五日尹，阻造三語掾。",
            "清樽遣分似，霜果亦可薦。",
            "爛醉君勿辭，光景真掣電。"
        ],
        "title": "聞勾龍司戸會客山亭送酒殽及橄欖并簡諸同僚",
        "id": "c5e367fb-178b-4f83-b6b6-7ac4b2f56ca9"
    },
    {
        "author": "陸游",
        "paragraphs": [
            "殺氣昏昏横塞上，東並黄河開玉帳。",
            "晝飛羽檄下列城，夜脱貂裘撫降將。",
            "將軍櫪上汗血馬，猛士腰間虎文韔。",
            "階前白刅明如霜，門外長戟森相向。",
            "朔風卷地吹急雪，轉盼玉花深一丈。",
            "誰言鐵衣冷徹骨，感義懷恩如挾纊。",
            "河外諸城一洗空，太行北嶽元無恙。",
            "更呼斗酒作長歌，要遣天山健兒唱。"
        ],
        "title": "九月十六日夜夢駐軍河外遣使招降諸城覺而有作",
        "id": "3d3e3eb2-e03e-4768-96a2-dd9446c55003"
    },
    {
        "author": "陸游",
        "paragraphs": [
            "何郎戲寫菊花秋，落筆縱横豈易酬。",
            "豪士乃能爲老伴，寓公那得稱遨頭。",
            "早衰不耐危亭冷，獨臥空驚畫角愁。",
            "病起尚思尋宿約，一樽從子醉東樓。"
        ],
        "title": "何元立示九日詩臥病累日乃能次韵",
        "id": "80a11ee5-43fb-418f-bcd1-afc96befa896"
    },
    {
        "author": "陸游",
        "paragraphs": [
            "倚錦瑟，擊玉壺，吳中狂士遊成都。",
            "成都海棠十萬株，繁華盛麗天下無。",
            "青絲金絡白雪駒，日斜馳遣迎名姝。",
            "燕脂褪盡見玉膚，緑鬟半脱嬌不梳。",
            "吳綾便面對客書，斜行小草密復疏。",
            "墨君秀潤瘦不枯，風枝雨葉筆筆殊。",
            "月浸羅韈清夜徂，滿身花影醉索扶。",
            "東來此歡墮空虚，坐悲新霜點鬢鬚。",
            "易求合浦千斛珠，難覓錦江雙鯉魚。"
        ],
        "title": "成都行",
        "id": "874dacf2-9429-4543-b68e-d0cb0c367b08"
    },
    {
        "author": "陸游",
        "paragraphs": [
            "前年從軍南山南，夜出馳獵常半酣。",
            "玄熊蒼兕積如阜，赤手曵虎毛毿毿。",
            "有時登高望鄠社，悲歌仰天泪如雨。",
            "頭顱自揣已可知，一死猶思報明主。",
            "近聞索虜自相殘，秋風撫劍泪汍瀾。",
            "雒陽八陵那忍說，玉座塵昏松柏寒。",
            "儒冠忽忽垂五十，急裝何由穿袴褶。",
            "羞爲老驥伏櫪悲，寜作枯魚過河泣。"
        ],
        "title": "聞虜亂有感",
        "id": "fbea2427-ca82-4eaf-aa98-d8b6b7fa174f"
    },
    {
        "author": "陸游",
        "paragraphs": [
            "我飲江樓上，闌干四面空。",
            "手把白玉船，身遊水精宫。",
            "方我吸酒時，江山入胸中。",
            "肺肝生崔嵬，吐出爲長虹。",
            "欲吐輒復吞，頗畏驚兒童。",
            "乾坤大如許，無處著此翁。",
            "何當呼青鸞，更駕萬里風。"
        ],
        "title": "醉歌",
        "id": "d349a0d6-da7c-4a4b-8caf-d2316fa4839c"
    },
    {
        "author": "陸游",
        "paragraphs": [
            "江路常逢雨，山城早得寒。",
            "蘭凋初解佩，菊老尚加餐。",
            "節物知何負，情懷自鮮歡。",
            "浮生看已熟，不必夢邯鄲。"
        ],
        "title": "初寒",
        "id": "17ece5ec-d318-438a-8866-fcb19f1b2126"
    },
    {
        "author": "陸游",
        "paragraphs": [
            "枯楠千歲遭風雷，披枝折幹吁可哀。",
            "輪囷無用天所赦，秋水初落浮江來。",
            "嵌空宛轉若耳鼻，峭瘦拔起何崔嵬。",
            "珠宫貝闕留不得，忽出洲渚知誰推。",
            "書窗正對雲洞啟，樷菊初傍幽篁栽。",
            "是間著汝頗宜稱，摩挲朝暮真千回。",
            "天公解事雨十日，洗盡泥滓滋莓苔。",
            "一丘一壑吾所許，不須更慕明堂材。"
        ],
        "title": "木山",
        "id": "bd743f9b-7ab8-41fe-a339-ce37612b38e0"
    },
    {
        "author": "陸游",
        "paragraphs": [
            "臨觴本不飲，憂多自成醉。",
            "四方行萬里，不見埋憂地。",
            "憶昔入京都，寶馬揺香鬃。",
            "酣飲青樓夜，歌聲在半空。",
            "去日不可挽，華髮忽垂領。",
            "娟娟峨眉月，相對作凄冷。",
            "月落照空床，不寐聽寒螿。",
            "早知憂隨人，何用去故鄉。"
        ],
        "title": "寒夜遣懷",
        "id": "b9105fdd-61c2-426d-9100-7efd06c1038f"
    },
    {
        "author": "陸游",
        "paragraphs": [
            "久客紅塵不自憐，眼明初見廣寒仙。",
            "只饒籬菊同時出，尚占江梅一著先。",
            "重露溼香幽徑曉，斜陽烘蕊小窗妍。",
            "何人更與蒸況水，金鴨華燈惱醉眠。"
        ],
        "title": "嘉陽絕無木犀偶得一枝戲作",
        "id": "f947714a-bec1-4d4c-90ac-ed2202bf9a78"
    },
    {
        "author": "陸游",
        "paragraphs": [
            "老覺人間無一欣，強尋高處看歸雲。",
            "天空列嶂開圖畫，水落寒江學篆文。",
            "四海道途行大半，百年光景近中分。",
            "交遊賴有麯生在，正向愁時能策勲。"
        ],
        "title": "雨後登西樓獨酌",
        "id": "9cf31740-d316-449f-9e20-3306a40f559a"
    },
    {
        "author": "陸游",
        "paragraphs": [
            "西風吹雨冷凄凄，道上行人白晝迷。",
            "聊抉重雲取朝日，未容嘉穀臥秋泥。",
            "年豐郡府疏文檄，蠻遁邊亭息鼓鼙。",
            "寄語農家莫遊惰，冬閑正要飽鉏犁。"
        ],
        "title": "喜晴",
        "id": "8e4d9257-9a8f-4bb3-93f0-97c98232c4fa"
    },
    {
        "author": "陸游",
        "paragraphs": [
            "渺渺長江下估船，亭亭孤塔隠蒼烟。",
            "不堪異縣蕭條地，更遇初寒慘澹天。",
            "巾褐已成歸有約，簞瓢未足去無緣。",
            "包羞強索侏儒米，豪舉何人記少年。"
        ],
        "tags": [
            "长江"
        ],
        "title": "曉出城東",
        "id": "390654a2-373b-4778-8f04-babe50accb9a"
    },
    {
        "author": "陸游",
        "paragraphs": [
            "幽人枕寶劍，殷殷夜有聲。",
            "人言劍化龍，直恐興風霆。",
            "不然憤狂虜，慨然思遐征。",
            "取酒起酹劍，至寶當潛形。",
            "豈無知君者，時來自施行。",
            "一匣有餘地，胡爲鳴不平。"
        ],
        "title": "寶劍吟",
        "id": "f13cc67e-3736-4223-982d-61c1f38bc16b"
    },
    {
        "author": "陸游",
        "paragraphs": [
            "陰風吹雨白晝昏，誰掃雲霧升朝暾。",
            "三江水縮獻洲渚，九頂秀色欲塞門。",
            "西山下竹十萬箇，江面便可馳車轅。",
            "巷無居人亦何怪，釋耒來看空山村。",
            "竹枝宛轉秋猿苦，桑落瀲灩春泉渾。",
            "衆賔共醉忘燭跋，一徑却下緣雲根。",
            "走沙人語若潮卷，爭橋炬火如星繁。",
            "肩輿睡兀到東郭，空有醉墨留衫痕。",
            "十年萬事俱變滅，點檢自覺惟身存。",
            "寒燈夜永照耿耿，臥賦長句招羈魂。"
        ],
        "title": "十月一日浮橋成以故事宴客凌雲",
        "id": "902aa655-b7e2-4982-8bc1-b5768efeb10d"
    },
    {
        "author": "陸游",
        "paragraphs": [
            "嗚呼嘉叟今信死，哭君寢門泪如水。",
            "我初入都不妄交，傾倒如君數人耳。",
            "籠燈蹋雪夜相過，劇論懸河駭鄰里。",
            "地爐燔栗美芻豢，石鼎烹茶當醪醴。",
            "上書去國何勇决，作詩送君猶壯偉。",
            "十年偶復過都門，君方草制西垣裏。",
            "鬢鬚班白面骨生，心頗疑君遽如此。",
            "西來例不候達官，每欲寄聲中輒止。",
            "隻雞絮酒縱有時，雙魚素書長已矣。",
            "生前客屨紛滿户，身後人情薄於紙。",
            "懸知海內莆陽公，獨念遺孤爲經紀。"
        ],
        "title": "聞王嘉叟訃報有作",
        "id": "718e25cb-908a-475c-92f3-bf27a2ec4e5e"
    },
    {
        "author": "陸游",
        "paragraphs": [
            "翠靄横山澹日昇，孤亭聊借曲欄憑。",
            "霜威漸重江初縮，農事方休役可興。",
            "重阜護城高歴歴，千夫在野築登登。",
            "寓公僅踵前人迹，伐石西山恨未能。"
        ],
        "title": "出城至呂公亭按視修堤",
        "id": "596c7054-bacf-40f4-ab27-8575ad5268f1"
    },
    {
        "author": "陸游",
        "paragraphs": [
            "從來好境遍人間，無奈勞生自欠閑。",
            "江近時時吹白雨，樓高面面看青山。",
            "歌聲哀怨傳三峽，行色凄涼带百蠻。",
            "流落愛君心未已，夢魂猶綴紫宸班。"
        ],
        "title": "登樓",
        "id": "0e468a65-a15e-4b19-b626-75725ceb93c2"
    },
    {
        "author": "陸游",
        "paragraphs": [
            "晚途豪氣未低摧，一飲猶能三百杯。",
            "爛爛目光方似電，齁齁鼻息忽如雷。"
        ],
        "title": "醉中作四首  其一",
        "id": "3706e369-c2c4-4e42-aa45-b22243571cde"
    },
    {
        "author": "陸游",
        "paragraphs": [
            "駕鶴孤飛萬里風，偶然來憩大峨東。",
            "持杯露坐無人會，要看青天入酒中。"
        ],
        "title": "醉中作四首  其二",
        "id": "00c9d3a6-2e37-43e1-ae49-fb9e219a7620"
    },
    {
        "author": "陸游",
        "paragraphs": [
            "曾賜琳腴白玉京，狂歌起舞蜀人驚。",
            "却騎黄鶴横空去，今夕垂虹醉月明。"
        ],
        "title": "醉中作四首  其三",
        "id": "1b801082-742f-478c-b99e-f2a0b77c4a04"
    },
    {
        "author": "陸游",
        "paragraphs": [
            "畫角三終夜未闌，醉憑飛閣喜天寬。",
            "月明滿地江風急，吹落幽人紫綺冠。"
        ],
        "title": "醉中作四首  其四",
        "id": "fe55e9ea-d3c0-49a8-b966-25e5dc723289"
    },
    {
        "author": "陸游",
        "paragraphs": [
            "上馬擊狂夫，下馬草軍書。",
            "二十抱此志，五十猶癯儒。",
            "大散陳倉間，山川鬱盤紆。",
            "勁氣鍾義士，可與共壯圖。",
            "坡陀咸陽城，秦漢之故都。",
            "王氣浮夕靄，宫室生春蕪。",
            "安得從王師，汛掃迎皇輿。",
            "黄河與函谷，四海通舟車。",
            "士馬發燕趙，布帛來青徐。",
            "先當營七廟，次第畫九衢。",
            "偏師縛可汗，傾都觀受俘。",
            "上壽大安宫，復如正觀初。",
            "丈夫畢此願，死與螻螘殊。",
            "志大浩無期，醉膽空滿軀。"
        ],
        "tags": [
            "战争",
            "抒情",
            "爱国"
        ],
        "title": "觀大散關圖有感",
        "id": "565024d4-0030-44de-bc87-65fa0e5b0f88"
    },
    {
        "author": "陸游",
        "paragraphs": [
            "吾州山水西州冠，正欠雄樓並傑觀。",
            "奇峰秀嶺待彈壓，明月清風須判斷。",
            "三峨舊不到郡齋，創爲詩人供几案。",
            "烟雲舒卷水墨圖，草木青紅錦繡段。",
            "一時冠盖共登臨，百年父老俱驚惋。",
            "縈回舞袖試弓彎，宛轉歌聲學珠貫。",
            "佳人蜂蝶爭遶鬢，上客龍蛇看揮翰。",
            "寓公雖作一月留，梅發東湖歸思亂。",
            "兒戲聊成此段奇，陳迹應留後人嘆。",
            "明朝艇子泝平羌，却伴謫仙遊汗漫。"
        ],
        "title": "嘉州守宅舊無後圃因農事之隙爲種花築亭觀甫成而歸戲作長句",
        "id": "9e5428a1-08c7-453b-a2dd-75a63d8996ba"
    },
    {
        "author": "陸游",
        "paragraphs": [
            "已強迂疏假印章，更扶衰病主杯觴。",
            "功名已判初心負，豪俠都無故態狂。",
            "靜覺此身猶外物，懶思與世永相忘。",
            "清泉白石生來事，曲几明窗味最長。"
        ],
        "title": "連日扶病領客殆不能支枕上懷故山偶成",
        "id": "4a534419-b11c-45d8-836f-01885984c850"
    },
    {
        "author": "陸游",
        "paragraphs": [
            "羈魂憔悴遠相尋，髭斷肩寒带苦吟。",
            "歸校藥方緣底事，知君死抱濟時心。"
        ],
        "title": "余往與宇文叔介同客山南今年叔介客死臨安十月十一日夜忽夢相從取架上書共讀如平生讀未竟忽辭去留之不可曰欲歸校藥方既覺泫然不能已因賦此詩",
        "id": "e1fb6f04-a39c-435e-a3e4-34634fdd1afa"
    },
    {
        "author": "陸游",
        "paragraphs": [
            "黄金錯刀白玉裝，夜穿窗扉出光芒。",
            "丈夫五十功未立，提刀獨立顧八荒。",
            "京華結交盡奇士，意氣相期共生死。",
            "千年史策恥無名，一片丹心報天子。",
            "爾來從軍天漢濵，南山曉雪玉嶙峋。",
            "嗚呼楚雖三戸能亡秦，豈有堂堂中國空無人。"
        ],
        "tags": [
            "爱国",
            "古诗三百首",
            "宋诗",
            "壮志"
        ],
        "title": "金錯刀行",
        "id": "a6bb5c6e-1668-4079-857b-45080ea875ba"
    },
    {
        "author": "陸游",
        "paragraphs": [
            "蘭碎作香塵，竹裂成直紋。",
            "炎火熾崐岡，美玉不受焚。",
            "孤生抱寸志，流離敢忘君。",
            "釀桂餐菊英，潔齋三沐熏。",
            "孰云九關遠，精意當徹聞。",
            "捐軀誠有地，賈勇先三軍。",
            "不然齎恨死，猶冀楊清芬。",
            "願乞一棺地，葬近要離墳。"
        ],
        "title": "言懷",
        "id": "b0eb359c-84e7-48ae-8740-db2971e757d1"
    },
    {
        "author": "陸游",
        "paragraphs": [
            "去年縱獵韓壇側，玉鞭自探南山雪。",
            "今年痛飲蜀江邊，金杯却吸峨嵋月。",
            "竹枝歌舞新教成，凄怨傳得三巴聲。",
            "城頭築觀出雲雨，峨嵋正與闌干平。",
            "酒酣詩就擲杯去，醉蹋玻瓈江上路。",
            "懸知幽磵斷橋邊，已有梅花開半樹。"
        ],
        "title": "十月九日與客飲忽記去年此時自錦屏歸山南道中小獵今又將去此矣",
        "id": "c6db4c81-210c-4873-9088-87604c9b28bb"
    },
    {
        "author": "陸游",
        "paragraphs": [
            "短景怱怱過，新寒亹亹來。",
            "客遊聊戲耳，世事亦悠哉。",
            "緑動連村麥，香吹到處梅。",
            "錦城花柳窟，歸去看春回。"
        ],
        "title": "冬日",
        "id": "74a2aa12-ebb9-4bb4-8cf2-c3f1e5845328"
    },
    {
        "author": "陸游",
        "paragraphs": [
            "月從海東來，徑尺鎔銀盤。",
            "西行到峨嵋，玉宇萬里寛。",
            "幽人耿不寐，弄影清夜闌。",
            "五城十二樓，縹緲香霧間。",
            "不知何仙人，亭亭倚高寒。",
            "欲語不得往，悵望冰雪顔。",
            "叩頭儻見哀，容我躡素鸞。",
            "掬露以爲漿，屑玉以爲餐。",
            "泠泠潄齒頰，皓皓濯肺肝。",
            "逝將從君遊，人間苦無歡。"
        ],
        "title": "十月十四夜月終夜如晝",
        "id": "83db81cf-0fdb-49ef-b88d-3cad3a7ee6f7"
    },
    {
        "author": "陸游",
        "paragraphs": [
            "朝罷琳宫謁寶坊，強扶衰疾具簪裳。",
            "擁裘假寐籃輿穏，夾道吹烟樺炬香。",
            "樓外曉星猶磊落，山頭初日已蒼涼。",
            "鳴騶應有高人笑，五斗驅君早夜忙。"
        ],
        "title": "下元日五更詣天慶觀寶林寺",
        "id": "a8c0cb8b-9808-4199-af65-19e44a6df3d9"
    },
    {
        "author": "陸游",
        "paragraphs": [
            "老厭紛紛漸鮮歡，愛花聊復客江干。",
            "月中欲與人爭瘦，雪後偷憑笛訴寒。",
            "野艇幽尋驚歲晚，紗巾亂插醉更闌。",
            "尤憐心事凄涼甚，結子青青亦带酸。"
        ],
        "title": "梅花四首  其一",
        "id": "164f1c70-20c4-4921-9421-ec7f7a730fb6"
    },
    {
        "author": "陸游",
        "paragraphs": [
            "月地雲階暗斷腸，知心誰解賞孤芳。",
            "相逢只怪影亦好，歸去始驚身染香。",
            "渡口耐寒窺淨緑，橋邊凝怨立昏黄。",
            "與卿俱是江南客，剩欲尊前說故鄉。"
        ],
        "title": "梅花四首  其二",
        "id": "9a6f495b-fb3d-49a3-8e5f-bc28c04c4baf"
    },
    {
        "author": "陸游",
        "paragraphs": [
            "玄冥行令肅冰霜，牆角疏梅特地芳。",
            "屑玉定煩修月户，堆金難買破天荒。",
            "了知一氣環無盡，坐笑千林凍欲僵。",
            "力量世間誰得似，挽回歲律放春陽。"
        ],
        "title": "梅花四首  其三",
        "id": "10a5d0fd-8f71-49e4-a719-44aabc9057ce"
    },
    {
        "author": "陸游",
        "paragraphs": [
            "折得名花伴此翁，詩情恰在醉魂中。",
            "高標不合塵凡有，尤物真窮造化功。",
            "霧雨更知仙骨别，鉛丹那悟色塵空。",
            "前身姑射疑君是，問道端須順下風。"
        ],
        "title": "梅花四首  其四",
        "id": "f1f61e5d-efe0-4790-a45c-83ff8e989335"
    },
    {
        "author": "陸游",
        "paragraphs": [
            "半掩朱門蘚徑斜，翠屏繡谷忽谽谺。",
            "高高下下天成景，密密疏疏自在花。",
            "江近夕陽迎宿鷺，林昏殘角促歸鴉。",
            "吾舟已繫津南岸，喚客猶能一笑譁。"
        ],
        "title": "西園",
        "id": "fb4e05d0-9708-4b4e-9f94-aa9685c1259e"
    },
    {
        "author": "陸游",
        "paragraphs": [
            "鬚如蝟毛磔，面如紫石稜。",
            "丈夫出門無萬里，風雲之會立可乘。",
            "追奔露宿青海月，奪城夜蹋黄河冰。",
            "鐵衣度磧雨颯颯，戰鼓上隴雷憑憑。",
            "三更窮虜送降欵，天明積甲如丘陵。",
            "中華初識汗血馬，東夷再貢霜毛鷹。",
            "群陰伏，太陽昇，胡無人，宋中興。",
            "丈夫報主有如此，笑人白首篷窗燈。"
        ],
        "title": "胡無人",
        "id": "62f611bc-a4b7-4114-9adf-4e9e7b38dd7c"
    },
    {
        "author": "陸游",
        "paragraphs": [
            "大莫大於死生，親莫親於骨肉。",
            "河不可憑兮非有難知，言之不從兮繼以痛哭。",
            "望雲九井兮白浪嵯峨，刳肝瀝血兮不從奈何。",
            "秋風颯颯兮紙錢投波，從公於死兮下飽蛟鼉。"
        ],
        "title": "公無渡河",
        "id": "82e66310-2d13-4687-978f-10a998135b55"
    },
    {
        "author": "陸游",
        "paragraphs": [
            "寒風號有聲，寒日慘無暉。",
            "空房不敢恨，但懷歲暮悲。",
            "今年選後宫，連娟千蛾眉。",
            "早知獲譴速，悔不承恩遲。",
            "聲當徹九天，泪當達九泉。",
            "死猶復見思，生當長棄捐。"
        ],
        "title": "長門怨",
        "id": "d75bf483-32fd-45fa-aa77-597b2b857af6"
    },
    {
        "author": "陸游",
        "paragraphs": [
            "憶年十七兮初入未央，獲侍步輦兮恭承寵光。",
            "地寒祚薄兮自貽不祥，讒言乘之兮罪釁日彰。",
            "禍來嵯峨兮勢如壤牆，當伏重誅兮鼎耳劍鋩。",
            "長信雖遠兮匪棄路旁，歲給絮帛兮月賜稻粱。",
            "君舉玉食兮犀箸誰嘗，君御朝衣兮誰進熏香。",
            "婕妤才人兮儼其分行，千秋萬歲兮永奉君王。",
            "妾雖益衰兮尚供蠶桑，願置繭館兮組織玄黄。",
            "欲訴不得兮仰呼蒼蒼，佩服忠貞兮之死敢忘。"
        ],
        "title": "長信宫詞",
        "id": "e3ad3bb4-6c71-4bb4-bbfa-389eec97b597"
    },
    {
        "author": "陸游",
        "paragraphs": [
            "武王在時教歌舞，那知泪灑西陵土。",
            "君已去兮妾獨生，生何樂兮死何苦。",
            "亦知從死非君意，偷生自是慚天地。",
            "長夜昏昏死實難，孰知妾死心所安。"
        ],
        "title": "銅雀妓",
        "id": "da9b4381-3764-4703-bd23-ddef4593ce0f"
    },
    {
        "author": "陸游",
        "paragraphs": [
            "大梁二月杏花開，錦衣公子乘傳來。",
            "桐陰滿地掃不得，金轡玲瓏上源驛。",
            "上源驛中搥畫鼓，漢使作客誰作主。",
            "舞女不記宣和粧，廬兒盡能女真語。",
            "書來寄我宴時詩，歸鬢知添幾縷絲。",
            "有志未須深感慨，築城會據拂雲祠。"
        ],
        "title": "得韓无咎書寄使虜時宴東都驛中所作小闋",
        "id": "07da3558-ca2b-47ed-8a0f-39e4a4c66ef3"
    },
    {
        "author": "陸游",
        "paragraphs": [
            "低枕孤衾夜氣存，披衣起坐黙忘言。",
            "缾花力盡無風墮，爐火灰深到曉温。",
            "空槖時時聞鼠齧，小窗一一送鴉翻。",
            "悠然忽記幽居日，下榻先開水際門。"
        ],
        "title": "曉坐",
        "id": "48ac1d76-584d-4a2d-a666-7f35930f0d23"
    },
    {
        "author": "陸游",
        "paragraphs": [
            "二蕭同起南蘭陵，正如文叔與伯升。",
            "至今人悲大蕭死，齎恨不見梁家興。",
            "崇崇之陵久爲谷，豈惟群盜分珠玉。",
            "斷碑槎牙棄道邊，文字班班猶可讀。",
            "剝剜苔蘚一悽然，俯仰人間幾變遷。",
            "世人作碑君勿哂，千載園林須石筍。"
        ],
        "title": "斷碑嘆",
        "id": "8e2c5ce2-17d4-40c0-bbd5-2f89978a1cdd"
    },
    {
        "author": "陸游",
        "paragraphs": [
            "憶昨遊天台，夜投石橋宿。",
            "水聲亂人語，炬火散山谷。",
            "穿林有驚鶻，截道多奔鹿。",
            "今夕復何夕，此境忽在目。",
            "蒼茫陂十里，清淺溪數曲。",
            "微霜結裘茸，落葉拂帽屋。",
            "下馬憩村寺，頹然睡清熟。",
            "覺來窗已白，殘燈猶煜煜。"
        ],
        "title": "夜行至平羌憩大悲院",
        "id": "91834db8-240f-4111-9f10-4c550bd5edd3"
    },
    {
        "author": "陸游",
        "paragraphs": [
            "馬上遥看江上山，白雲紅樹畫圖間。",
            "經年簿領無休日，却向忙中得少閑。"
        ],
        "title": "迓益帥馬上作",
        "id": "dda8ad80-22c8-4079-b96c-10648a33f09e"
    },
    {
        "author": "陸游",
        "paragraphs": [
            "漢州鵝黄鸞鳯雛，不鷙不搏德有餘。",
            "眉州玻瓈天馬駒，出門已無萬里塗。",
            "病夫少年夢清都，曾賜虚皇碧琳腴。",
            "文德殿門晨奏書，歸局黄封羅百壺。",
            "十年流落狂不除，遍走人間尋酒壚。",
            "青絲玉瓶到處酤，鵝黄玻瓈一滴無。",
            "安得豪士致連車，倒瓶不用杯與盂。",
            "琵琶如雷聒坐隅，不愁渴死老相如。"
        ],
        "title": "蜀酒歌",
        "id": "baba4ad1-bee1-4a4c-b474-e95cc10dfac2"
    },
    {
        "author": "陸游",
        "paragraphs": [
            "奔走人間無已時，夜窗喜對出塵姿。",
            "移燈看影憐渠瘦，掩户留香笑我癡。",
            "冷豔照杯欺麯蘖，孤標逼硯結冰澌。",
            "本來難入繁華社，莫向春風怨不知。"
        ],
        "title": "十一月八日夜燈下對梅花獨酌累日勞甚頗自慰也",
        "id": "a58002f2-b16b-4562-a0e4-0a371b5965d3"
    },
    {
        "author": "陸游",
        "paragraphs": [
            "朱樓矯首隘八荒，緑酒一舉累百觴。",
            "洗我堆阜崢嶸之胸次，寫爲淋漓放縱之詞章。",
            "墨翻初若鬼神怒，字瘦忽作蛟螭僵。",
            "寶刀出匣揮雪刅，大舸破浪馳風檣。",
            "紙窮擲筆霹靂響，婦女驚走兒童藏。",
            "往時草檄喻西域，颯颯聲動中書堂。",
            "一收朝迹忽十載，西掠三巴窮夜郎。",
            "山川荒絕風俗異，賴有酒美猶能狂。",
            "醉中自脱頭上幘，緑髮未許侵微霜。",
            "人生得喪良細事，孰謂老大多悲傷。"
        ],
        "title": "醉後草書歌詩戲作",
        "id": "d41bd651-2a5b-4680-b93b-b1ff109da1b1"
    },
    {
        "author": "陸游",
        "paragraphs": [
            "我有古藤杖，夭矯蛟龍形。",
            "生於峭壁絕磵上，乃是會稽山陰之蘭亭。",
            "歴吳入楚上巴硤，北遊直看秦山青。",
            "夜飛或隨暴雨去，旦歸常带流漦腥。",
            "與子扶攜各老大，勿復狡獪誇神靈。",
            "愔愔從此常倚壁，聽我夜誦黄庭經。"
        ],
        "title": "古藤杖歌",
        "id": "8c81331c-7860-4ff5-b230-a2ed6e6c6555"
    },
    {
        "author": "陸游",
        "paragraphs": [
            "殘歲堂堂去，新春鼎鼎來。",
            "夢移鄉國近，酒挽壯心回。",
            "暖律初催柳，晴光併上梅。",
            "東湖有歸日，衰抱得頻開。"
        ],
        "title": "歲晚書懷",
        "id": "6badfca0-fe30-4f86-a9fb-a920293e6c6a"
    },
    {
        "author": "陸游",
        "paragraphs": [
            "粉闇紅蔫罇爼薄，不如止酒得安眠。",
            "無心已破浮生夢，有力聊輕造化權。",
            "脱髮滿梳真老矣，斷香縈几故翛然。",
            "晚知古佛中邊語，正合蒙莊內外篇。"
        ],
        "title": "累日倦甚不能觴客睡起戲作",
        "id": "c376c3f2-9a76-44dc-86e8-c8469a410517"
    },
    {
        "author": "陸游",
        "paragraphs": [
            "西園作戲喚春回，桃李陰陰三萬栽。",
            "不是無心看開遍，錦江烟柳待歸來。"
        ],
        "title": "種花",
        "id": "ca5802c5-4dfc-4eda-a62b-091e9ea76226"
    },
    {
        "author": "陸游",
        "paragraphs": [
            "去年寒雨中，騎驢度劍閣。",
            "今年當此時，臥聽邊城柝。",
            "巍巍千尺像，與我兩寂寞。",
            "交遊閲四海，此老差可託。",
            "但當頻自省，諸惡誓莫作。",
            "時時一憑高，相望要不怍。",
            "桑間戒三宿，堅坐豈渠樂。",
            "却應輸老夫，新春買芒屩。"
        ],
        "title": "雨中登樓望大像",
        "id": "730b0f96-aabc-424e-9b0a-eb919f629086"
    },
    {
        "author": "陸游",
        "paragraphs": [
            "平明置騎傳詔函，帝意欲與東皇參。",
            "青城回仗國人喜，金雞銜赦天恩覃。",
            "吾君愛民靡不到，黄紙字密如吳蠶。",
            "紀元故事極用九，聖政盡美方登三。",
            "嗟余久已去魏闕，夢想豹尾猶毿毿。",
            "過郊一月方拜赦，始知身落天西南。",
            "歡呼已怪衰病愈，蹈舞更覺春風酣。",
            "何當與子歸共載，二月起柁江如藍。"
        ],
        "title": "迎赦呈王志夫李德孺師伯渾",
        "id": "37438f0f-0752-414a-89b1-291f8091e8d8"
    },
    {
        "author": "陸游",
        "paragraphs": [
            "幸是元無了事癡，偷閑聊復學兒嬉。",
            "午窗弄筆臨唐帖，夜几研朱勘楚詞。",
            "山暖已無梅可折，江清猶有蟹堪持。",
            "舊交乖隔音塵斷，安得歌呼共一卮。"
        ],
        "title": "冬日",
        "id": "250f9404-3b40-4cb3-8492-d9db90064cb6"
    },
    {
        "author": "陸游",
        "paragraphs": [
            "磔磔寒禽無定棲，纖纖小雨欲成泥。",
            "松鳴湯鼎茶初熟，雪積爐灰火漸低。",
            "一氣推移均野馬，百年蒙覆等醯雞。",
            "青山黄葉蘭亭路，憶喚鄰翁共架犂。"
        ],
        "title": "雨中睡起",
        "id": "114a1bce-9341-43f8-97ae-e6121ddff9a0"
    },
    {
        "author": "陸游",
        "paragraphs": [
            "高標已壓萬花群，尚恐嬌春習氣存。",
            "月兔擣霜供換骨，湘娥鼓瑟爲招魂。",
            "孤城小驛初飛雪，斷角殘鐘半掩門。",
            "盡意端相終有恨，夜寒皴玉倩誰温。"
        ],
        "title": "十二月初一日得梅一枝絕奇戲作長句今年於是四賦此花矣",
        "id": "bfdd02c5-7b8d-4b49-ad71-ddbdf0259abc"
    },
    {
        "author": "陸游",
        "paragraphs": [
            "畫閣無人晝漏稀，離悰病思兩依依。",
            "釵梁雙燕春先到，箏柱羈鴻暖不歸。",
            "迎得紫姑占近信，裁成白紵寄征衣。",
            "晚來更就鄰姬問，夢到遼陽果是非。"
        ],
        "title": "無題",
        "id": "fc9f3e69-4119-418d-b345-92be7f9da111"
    },
    {
        "author": "陸游",
        "paragraphs": [
            "地闢天開斗柄回，今朝紅日遍池臺。",
            "新陽蘇醒春前柳，輕暖醫治雪後梅。",
            "瓦屋螺青披霧出，錦江鴨緑抱山來。",
            "衰翁也逐兒童喜，旋撥文書近酒杯。"
        ],
        "title": "快晴",
        "id": "b4a24bb2-f260-40bf-8d0d-5275dc70425d"
    },
    {
        "author": "陸游",
        "paragraphs": [
            "巾帽欹傾短髮稀，青燈照影夜相依。",
            "窮邊草木春遲到，故國湖山夢自歸。",
            "茶鼎松風吹謖謖，香奩雲縷散馡馡。",
            "羸驂敢復和鑾望，只願連山苜蓿肥。"
        ],
        "title": "獨坐",
        "id": "79257a02-0d51-4b7b-b552-7148b23c950d"
    },
    {
        "author": "陸游",
        "paragraphs": [
            "江水來自蠻夷中，五月六月聲摩空。",
            "巨魚穹龜牙鬚雄，欲取闤市爲龍宫。",
            "横隄百丈臥霽虹，始誰築此東平公。",
            "今年樂哉適歲豐，吏不相倚勇赴功。",
            "西山大竹織萬籠，船舸載石來亡窮。",
            "横陳屹立相疊重，置力尤在水廟東。",
            "我登高原相其衝，一盾可愛百箭攻。",
            "蜿蜿其長高隆隆，截如長城限羌戎。",
            "安得椽筆記始終，插江石崖堅可礲。"
        ],
        "title": "十二月十一日視築堤",
        "id": "dbcd40f4-658d-411c-a76b-7b4e7b7e4ff4"
    },
    {
        "author": "陸游",
        "paragraphs": [
            "先生直玉堂，日羞太官羊。",
            "如何夢故山，曉枕春蔬香。",
            "春蔬尚云爾，況我舊朋友。",
            "萬里一紙書，殷勤問安否。",
            "先生高世人，獨恨不早歸。",
            "坐令龍鶴菜，猶愧首陽薇。"
        ],
        "title": "題龍鶴菜帖",
        "id": "b38c328d-feb6-4b33-8c60-ae2477eaa9c0"
    },
    {
        "author": "陸游",
        "paragraphs": [
            "虙羲至今三十餘萬歲，春秋歲歲常相似。",
            "外大瀛海環九洲，無有一洲無此愁。",
            "我願無愁但歡樂，朱顔緑鬢常如昨。",
            "金丹九轉徒可聞，玉兔千年空擣藥。",
            "蜀姬雙鬟婭姹嬌，醉看恐是海棠妖。",
            "世間無處無愁到，底事難過萬里橋。"
        ],
        "title": "春愁曲",
        "id": "d9412a11-0386-46e4-9947-c0c5173b7c21"
    },
    {
        "author": "陸游",
        "paragraphs": [
            "與梅同譜又同時，我爲評香似更奇。",
            "痛飲便判千日醉，清狂頓減十年衰。",
            "色疑初割蜂脾蜜，影欲平欺鶴膝枝。",
            "插向寶壺猶未稱，合將金屋貯幽姿。"
        ],
        "title": "荀秀才送蠟梅十枝奇甚爲賦此詩",
        "id": "09a3d4a3-b746-4179-a912-9a6545d51f6a"
    },
    {
        "author": "陸游",
        "paragraphs": [
            "初挈囊衣宿水村，蕭然一掃舊巢痕。",
            "本來信手忘工拙，却爲無心少怨恩。",
            "自笑遠遊諳馬上，已營小築老雲根。",
            "淡烟疏雨平羌路，便恐從今入夢魂。"
        ],
        "title": "離嘉州宿平羌",
        "id": "e5b7f158-943b-422f-bf5c-b358324609ff"
    },
    {
        "author": "陸游",
        "paragraphs": [
            "經年簿書無少暇，欵段今朝欣一跨。",
            "瑞草橋邊水亂流，青衣渡口山如畫。",
            "老翁醉著看龍鍾，小婦出窺聞婭奼。",
            "荒陂吹笛晚呼牛，古路倚梯晨采柘。",
            "殘花零落不禁折，香草芉茸如可藉。",
            "郵亭慈竹筍穿籬，野店蒲萄枝上架。",
            "功名垂世端有數，利欲昏心喜乘罅。",
            "羈窮自笑豈人謀，閑放每欲從天借。",
            "草根蟲語秪自悲，風裏篷征安稅駕。",
            "祖師補處浣花村，會傍清江結茆舍。"
        ],
        "title": "瑞草橋道中作",
        "id": "eb088ef1-0062-4148-9365-a12cebdc0c5f"
    },
    {
        "author": "陸游",
        "paragraphs": [
            "上盡蒼崖百級梯，詩囊香椀手親攜。",
            "山從飛鳥行邊出，天向平蕪盡處低。",
            "花落忽驚春事晚，樓高剩覺客魂迷。",
            "興闌掃榻禪房臥，清夢還應到剡溪。"
        ],
        "title": "遊修覺寺",
        "id": "4b507d2f-5798-419a-a230-9ef9ebfe01c6"
    },
    {
        "author": "陸游",
        "paragraphs": [
            "雲薄漏春暉，湖空弄夕霏。",
            "沾泥花半落，掠水燕交飛。",
            "小倦聊扶策，新晴旋減衣。",
            "幽尋殊未已，畫角喚人歸。"
        ],
        "title": "晚步湖上",
        "id": "950fb522-54ff-4044-a0bb-abc6fe0a581e"
    },
    {
        "author": "陸游",
        "paragraphs": [
            "忙裏偷閑慰晚途，春來日日在東湖。",
            "凭欄投飯看魚隊，挾彈驚鴉護雀雛。",
            "俗態似看花爛漫，病身能鬭竹清癯。",
            "一樽是處成幽賞，風月隨人不用呼。"
        ],
        "title": "暮春",
        "id": "d2a269c8-e32b-49ce-832e-dc8c92ead309"
    },
    {
        "author": "陸游",
        "paragraphs": [
            "我欲築化人中天之臺，下視四海皆飛埃。",
            "又欲造方士入海之舟，破浪萬里求蓬萊。",
            "取日挂向扶桑枝，留春挽回北斗魁。",
            "横笛三尺作龍吟，腰鼓百面聲轉雷。",
            "飲如長鯨海可竭，玉山不倒高崔嵬。",
            "半酣脱幘髮尚緑，壯心未肻成低摧。",
            "我妓今朝如花月，古人白骨生蒼苔。",
            "後當視今如視古，對酒惜醉何爲哉。"
        ],
        "title": "池上醉歌",
        "id": "a8f0b13d-2dc2-48d4-a2f7-8759fc2a8d54"
    },
    {
        "author": "陸游",
        "paragraphs": [
            "蜀州官居富水竹，四月螢火遶梁飛。",
            "流年迫人不相貸，客子倦遊何日歸。"
        ],
        "title": "四月五夜見螢",
        "id": "863a2383-8e2c-4121-8585-38666557a060"
    },
    {
        "author": "陸游",
        "paragraphs": [
            "三尺鐵如意，一枝玉馬鞭。",
            "笑把出門去，萬里行無前。",
            "當道何崔嵬，云是玉門關。",
            "方當置屯守，征人何時還。",
            "馬色如雜花，鎧光若流水。",
            "肅肅不敢譁，遥望但塵起。",
            "日落戍火青，烟重塞垣紫。",
            "回首五湖秋，西風開芡觜。"
        ],
        "title": "塞上曲",
        "id": "dec491a4-4b12-4e2d-a3d5-d42590c6770f"
    },
    {
        "author": "陸游",
        "paragraphs": [
            "山泉瀉幽竇，塔鈴揺天風。",
            "清音無時盡，靜夜尤璁瓏。",
            "嗟我走紅塵，市聲聒欲聾。",
            "多生耳根業，賴此一洗空。",
            "夢騎白鳯凰，佩玉朝珠宫。",
            "覺來撫枕嘆，月滿草堂中。"
        ],
        "title": "夜聞塔鈴及泉聲",
        "id": "c9fdf006-537f-4a41-93fc-c30d254fae93"
    },
    {
        "author": "陸游",
        "paragraphs": [
            "一鴉飛鳴窗已白，推枕欲起先嘆息。",
            "翠華東巡五十年，赤縣神州滿戎狄。",
            "主憂臣辱古所云，世間有粟吾得食。",
            "少年論兵實狂妄，諫官劾奏當竄殛。",
            "不爲孤囚死嶺海，君恩如天豈終極。",
            "容身有禄愧滿顔，滅賊無期泪横臆。",
            "未聞含桃薦宗廟，至今銅駞没荆棘。",
            "幽并從古多烈士，悒悒可令長失職。",
            "王師入秦駐一月，傳檄足定河南北。",
            "安得揚鞭出散關，下令一變旌旗色。"
        ],
        "title": "曉嘆",
        "id": "abb239f7-0257-4749-b940-e98893455bac"
    },
    {
        "author": "陸游",
        "paragraphs": [
            "藜藿盤中忽眼明，駢頭脱襁白玉嬰。",
            "極知耿介種性别，苦節乃與生俱生。",
            "我見魏徴殊媚嫵，約束兒童勿多取。",
            "人才自古要養成，放使干霄戰風雨。"
        ],
        "title": "苦筍",
        "id": "1b49d4cc-854b-4e0c-853a-e18669dd09a3"
    },
    {
        "author": "陸游",
        "paragraphs": [
            "池上迎微風，柏間蹋涼月。",
            "冷然醉夢醒，一洗煩惱熱。",
            "嗟予世外人，火食常嘔噎。",
            "易求雲表露，難覓大古雪。",
            "況欲試秘方，瓊漿和玉屑。",
            "俛首居俗間，愁若鷹在紲。",
            "惟兹服月芒，比歲稍得訣。",
            "但令天無雲，豈復計圜缺。",
            "玉鈎定誰挂，冰輪了無轍。",
            "詩成獨高詠，靈府炯澄澈。"
        ],
        "title": "月下作二首  其一",
        "id": "25bde8ca-d8f6-48c0-8468-833881580848"
    },
    {
        "author": "陸游",
        "paragraphs": [
            "畏暑不巾襪，步月搘短笻。",
            "瘦身髮鬅鬙，顧影如孤松。",
            "徑幽螢開闔，池漲魚噞喁。",
            "飛泉穿北垣，珠玉相撞舂。",
            "東湖更奇絕，百畆銀初鎔。",
            "但能抱琴往，絕恨欠鶴從。",
            "重露傾荷盤，微風墮芙蓉。",
            "歡言美清夜，縹渺吹疏鐘。",
            "空中飛僊人，粲然冰雪容。",
            "笑我老塵世，不記瑶臺逢。"
        ],
        "title": "月下作二首  其二",
        "id": "1f96be0a-49fb-413f-8993-903cf12cd738"
    },
    {
        "author": "陸游",
        "paragraphs": [
            "洗君鸚鵡杯，酌我蒲萄醅。",
            "冒雨鶯不去，過春花續開。",
            "英雄漫青史，富貴亦黄埃。",
            "今夕湖邊醉，還須秉燭回。"
        ],
        "title": "小宴",
        "id": "1a9ef8b0-4787-4610-ac11-f08cf81ac5e5"
    },
    {
        "author": "陸游",
        "paragraphs": [
            "侵床月白病全蘇，掠面風清酒欲無。",
            "渺渺塘陰下鷗鷺，蕭蕭秋意滿菰蒲。",
            "縱輸烟渡横孤艇，也勝京塵暗九衢。",
            "莫遣良工更摹寫，此詩端是臥遊圖。"
        ],
        "title": "小閣納涼",
        "id": "814eeb25-2199-481b-8a55-70b8905b6a30"
    },
    {
        "author": "陸游",
        "paragraphs": [
            "揮汗驅蚊廢夜眠，清晨一雨便翛然。",
            "涼生池閣衣巾爽，潤入園林草木鮮。",
            "青蒻雲腴開鬭茗，翠甖玉液取寒泉。",
            "飯餘一枕華胥夢，不怪門生笑腹便。"
        ],
        "title": "晨雨",
        "id": "e95cc1c2-a900-45e7-96dd-c18f34378067"
    },
    {
        "author": "陸游",
        "paragraphs": [
            "𧥄𧥄穿苔瑇瑁簪，按行日夜待成林。",
            "養渠百尺干霄氣，見我平生及物心。",
            "剩插藩籬憂玉折，豫期風雨聽龍吟。",
            "明年又徙囊衣去，誰與平安報好音。"
        ],
        "title": "湖上筍盛出戲作長句",
        "id": "2c7142f2-fe95-4f38-9c96-d29619cdd02b"
    },
    {
        "author": "陸游",
        "paragraphs": [
            "野水交流自滿畦，芳池新漲恰平堤。",
            "花藏密葉多時在，鶯占高枝盡日啼。",
            "繡袂寶裙催結束，金尊翠杓共提攜。",
            "白頭自喜能狂在，笑襞蠻牋落醉題。"
        ],
        "title": "雨後集湖上",
        "id": "9101938b-4fea-4d43-9e51-b1762cb96964"
    },
    {
        "author": "陸游",
        "paragraphs": [
            "度筰臨千仞，梯山躡半空。",
            "濕雲朝莫雨，陰壑古今風。",
            "亭觀參差見，闌干詰曲通。",
            "柳空叢篠出，松偃翠蘿蒙。",
            "負籠銀釵女，鉏畬鶴髮翁。",
            "何由有餘俸，小築此山中。"
        ],
        "title": "過大蓬嶺度繩橋至杜秀才山莊",
        "id": "bf8b55e1-f594-4bd6-8c5c-33b984e1f500"
    },
    {
        "author": "陸游",
        "paragraphs": [
            "怪藤十圍蔽白日，老木千尺干青霄。",
            "水泛戞灘竹作舫，陸行跨空繩繫橋。",
            "陰陰古屋精靈語，慘慘江雲蛟鰐驕。",
            "吾道非耶行至此，諸公正散紫宸朝。"
        ],
        "title": "宿杜氏莊晨起遇雨",
        "id": "2834b152-0894-4c22-83e3-5fdd649ea07f"
    },
    {
        "author": "陸游",
        "paragraphs": [
            "曉入翠圍寺，擁門千萬峰。",
            "山空鳥自命，林茂鹿相從。",
            "嫋嫋風中筰，昏昏雲外鐘。",
            "將歸興未盡，清嘯倚長松。"
        ],
        "title": "翠圍院",
        "id": "ccc82594-58c8-458b-8ed4-9e7d71329469"
    },
    {
        "author": "陸游",
        "paragraphs": [
            "薏實炊明珠，苦筍饌白玉。",
            "輪囷斸區芋，芳辛采山蔌。",
            "山深少鹽酪，淡薄至味足。",
            "往往八十翁，登山逐奔鹿。",
            "可憐城南社，零落依澗曲。",
            "面餘作詩瘦，趨拜尚不俗。",
            "病夫益倦遊，頗願老窮谷。",
            "是家吾所慕，食菜如食肉。",
            "時能喚鄰里，小甕酒新漉。",
            "何必懷故鄉，下箸厭雁鶩。"
        ],
        "title": "野飯",
        "id": "7cf1b303-4cdd-4b9c-b57d-7cf1f13d3098"
    },
    {
        "author": "陸游",
        "paragraphs": [
            "翠圍至化成，七里幾千盤。",
            "肩輿掀濘淖，嘆息行路難。",
            "緣坡忽入谷，蜒蜿蒼龍蟠。",
            "孤塔插空起，雙柟當夏寒。",
            "飛屐到上方，漸覺所見寬。",
            "前山横一几，稻陂白漫漫。",
            "肥僧大腰腹，呀喘趨迎官。",
            "走疾不得語，坐定汗未乾。",
            "高人遺世事，跏趺穴蒲團。",
            "作此望塵態，豈如返巾冠。",
            "日落聞鹿鳴，感我平生歡。",
            "客遊殊未已，芳歲行當闌。"
        ],
        "title": "化成院",
        "id": "f549141d-af97-4e23-964d-43ff74a59390"
    },
    {
        "author": "陸游",
        "paragraphs": [
            "横閣院東偏，翛然拂榻眠。",
            "香濃烟穗直，茶嫰乳花圓。",
            "巖倚團團桂，筒分細細泉。",
            "憑誰爲題版，牓作小壺天。"
        ],
        "title": "慈雲院東閣小憩",
        "id": "952dad54-25a6-491b-9f4d-17c11d3a05f3"
    },
    {
        "author": "陸游",
        "paragraphs": [
            "半世吳松理釣絲，蜀山著脚豈前知。",
            "雲堂已散三三衆，卵塔空尋點點師。",
            "戴雪數峰臨峭絕，浮花一水舞淪漪。",
            "勞生未盡能重到，應掃流塵讀此詩。"
        ],
        "title": "遊靈鷲寺堂中僧闐然獨作禮開山定心尊者尊者唐人有問法者輒點胸示之時號點點和尚",
        "id": "8c74ad3b-6cec-4094-a250-1323eb628af5"
    },
    {
        "author": "陸游",
        "paragraphs": [
            "木缺橋横一徑微，斷烟殘靄晚霏霏。",
            "十年勌客明雙眼，五月遊人換夾衣。",
            "翠峽束成寒練靜，蒼崖濺落素鮫飛。",
            "爾來自笑癡頑甚，著處吟哦不記歸。"
        ],
        "title": "桃源",
        "id": "1e868e4f-0394-4ddc-a09f-6cf323b0b690"
    },
    {
        "author": "陸游",
        "paragraphs": [
            "冷翠千竿玉，浮嵐萬幅屏。",
            "凭欄避微雨，挈笠遇歸僧。",
            "殘日明樓角，屯雲擁塔層。",
            "溪山屬閑客，隨意倚枯藤。"
        ],
        "title": "白塔院",
        "id": "ecde9f0d-0a46-4f20-9342-41a1f7c87703"
    },
    {
        "author": "陸游",
        "paragraphs": [
            "炎炎赤日當空燒，簿書圍坐如居窰。",
            "黑雲壓簷忽岧嶤，急雨鼎來風駕潮。",
            "彈壓旱氣蘇枯焦，祝融退聽不敢驕。",
            "父老歌舞看稻苗，殺雞買酒更相邀。",
            "我亦巾褐涼蕭蕭，酒醒點滴聞梧蕉。",
            "珍簟不御扇罷揺，安用萬里登凌歊。"
        ],
        "title": "急雨",
        "id": "5bb75726-9ccb-4f7d-adb2-56be3129b036"
    },
    {
        "author": "陸游",
        "paragraphs": [
            "插棘編籬謹護持，養成寒碧映淪漪。",
            "清風掠地秋先到，赤日行天午不知。",
            "解籜時聞聲簌簌，放梢初見葉離離。",
            "官閑我欲頻來此，枕簟仍教到處隨。"
        ],
        "tags": [
            "咏物诗",
            "竹子",
            "咏物"
        ],
        "title": "東湖新竹",
        "id": "1f29b5a2-4060-495a-a1b4-8c8510e1e19a"
    },
    {
        "author": "陸游",
        "paragraphs": [
            "笛材細織含風漪，蟬翼新裁雲碧帷。",
            "端谿硯璞斵作枕，素屏畫出月墮空江時。",
            "朱欄碧甃玉色井，自候銀缾試蒙頂。",
            "門前剝啄不嫌渠，但恨此味無人領。"
        ],
        "title": "睡起試茶",
        "id": "dd427525-df34-4041-9e15-e329608704f5"
    },
    {
        "author": "陸游",
        "paragraphs": [
            "甲午五月之庚寅，淵魚躍起三江津。",
            "震雷霔雨夜達晨，我知决定非凡鱗。",
            "人生富貴不逮親，萬鍾五鼎空酸辛。",
            "少年得禄羞常珍，調節滋味躬爨薪。",
            "徹食奉盥授帨巾，此樂豈復論賤貧。",
            "嗟我不孝負鬼神，俯仰二紀悲如新。",
            "仕宦空飽息與嬪，左右供養無復辰。",
            "子行射策對楓宸，綵衣楚楚映華紳。",
            "泝江亟歸娛老人，切勿著意長安春。"
        ],
        "title": "五月五日蜀州放解牓第一人楊鑑具慶下孤生愴然有感",
        "id": "e4229c14-b0f3-43e9-87ba-2288d55fe0fa"
    },
    {
        "author": "陸游",
        "paragraphs": [
            "用酒驅愁如伐國，敵雖摧破吾亦病。",
            "狂呼起舞先自困，閉户垂帷真廟勝。",
            "今朝屏事臥湖邊，不但心空兼耳靜。",
            "自燒沉水瀹紫筍，聊遣森嚴配堅正。",
            "追思昨日乃可笑，倚醉題詩恣豪横。",
            "逝從屈子學獨醒，免使曹公怪中聖。"
        ],
        "title": "病酒新愈獨臥蘋風閣戲書",
        "id": "57b5c776-a3ce-4415-86e2-6c92c112b55b"
    },
    {
        "author": "陸游",
        "paragraphs": [
            "泰山可爲礪，東海可揚塵。",
            "惟有壯士志，死生要一伸。",
            "我夢神君自天下，威儀奕奕難具陳。",
            "飛龍駕車不用馬，訶前殿後皆鬼神。",
            "奇形詭狀密如魚鱗，𧥄𧥄齾齾爭扶車輪。",
            "黑纛白旄其來無垠，黄霧紫氛合散輪囷。",
            "考録魑魅號呼吟呻，約束蛟螭夭矯服馴。",
            "後車百兩載美人，巾褠鮮麗工笑顰。",
            "金尊翠杓溢芳醇，琵琶箜篌飾怪珍。",
            "世間局促常悲辛，神君歡樂千萬春。",
            "嗚呼生不封侯死廟食，丈夫豈得抱志長黙黙。"
        ],
        "tags": [
            "泰山"
        ],
        "title": "神君歌",
        "id": "4e435bcd-5c9c-4b88-a076-9ce44379dcca"
    },
    {
        "author": "陸游",
        "paragraphs": [
            "少日飛騰翰墨塲，暮年相見尚昻藏。",
            "沈沙舟畔千帆過，剪翮籠邊百鳥翔。",
            "訪古毎思春並轡，說詩仍記夜連床。",
            "匆匆去日多於髮，不獨悲君亦自傷。"
        ],
        "title": "讀胡基仲舊詩有感",
        "id": "c53af92e-bdd2-4abb-8b5b-452973cf8794"
    },
    {
        "author": "陸游",
        "paragraphs": [
            "烏帽笻枝散客愁，不妨胥史雜沙鷗。",
            "迎風枕簟平欺暑，近水簾櫳探借秋。",
            "茶竈遠從林下見，釣筒常向月中收。",
            "江湖四十餘年夢，豈信人間有蜀州。"
        ],
        "title": "夏日湖上",
        "id": "52a5caa1-01f8-4b85-9c67-5aebb2161fde"
    },
    {
        "author": "陸游",
        "paragraphs": [
            "鏡雖明不能使醜者妍，酒雖美不能使悲者樂。",
            "男子之生桑弧蓬矢射四方，古人所懷何磊落。",
            "我欲北臨黄河觀禹功，干戈不息塵漠漠。",
            "又欲南適蒼梧吊虞舜，九疑難尋眇聨絡。",
            "惟有一片心，可受生死託。",
            "千金輕擲重意氣，百舍孤征赴然諾。",
            "或攜短劍隠紅塵，亦入名山燒大藥。",
            "兒女何足顧，歲月不貸人。",
            "黑貂十年弊，白髮一朝新。",
            "半酣耿耿不自得，清嘯長歌裂金石。",
            "曲終四座慘悲風，人人掩泪無人色。"
        ],
        "title": "對酒嘆",
        "id": "29d3a2ef-7933-4b1c-9306-461e7702d436"
    },
    {
        "author": "陸游",
        "paragraphs": [
            "髮毛蕭颯疾初平，雲物輪囷氣未清。",
            "水漲小亭無路到，雨多幽草上牆生。",
            "窗昏頓減讐書課，屋老時聞墮瓦聲。",
            "止酒無聊還自笑，少年豪飲似長鯨。"
        ],
        "title": "病後暑雨書懷",
        "id": "b6f14989-b153-41dd-b3f6-3207f306f713"
    },
    {
        "author": "陸游",
        "paragraphs": [
            "暑氣滿天地，薄暮加煩促。",
            "清風吹急雨，集我北窗竹。",
            "竹聲蕭蕭固自奇，況得雨聲相發揮。",
            "令人忽憶雲門寺，半夜長松墮雪時。"
        ],
        "title": "雨聲",
        "id": "5a3f97ba-8a7e-49bc-afe3-c353014b4ae9"
    },
    {
        "author": "陸游",
        "paragraphs": [
            "少狂欺酒氣吐虹，一笑未了千觴空。",
            "涼堂下簾人似玉，月色泠泠透湘竹。",
            "三更畫船穿藕花，花爲四壁船爲家。",
            "不須更踏花底藕，但嗅花香已無酒。",
            "花深不見畫船行，天風空吹白紵聲。",
            "雙槳歸來弄湖水，往往湖邊人已起。",
            "即今憔悴不堪論，賴有何郎共此尊。",
            "紅緑疏疏君勿嘆，漢嘉去歲無荷看。"
        ],
        "title": "同何元立賞荷花追懷鏡湖舊遊",
        "id": "f3db800b-3fe7-482a-8d54-1bce5dc5c157"
    },
    {
        "author": "陸游",
        "paragraphs": [
            "吾州近在西山麓，雪山萬仞臨冰谷。",
            "小樓森森閲三伏，清簟疏簾對棋局。",
            "肌膚凄凜起芒粟，肝肺崢嶸疊瓊玉。",
            "香泉向夕初罷浴，桐竹生風吹細縠。",
            "九衢憧憧車擊轂，黄塵赤日汗可掬。",
            "還家欲休客陸續，借與此詩令一讀。"
        ],
        "title": "小樓",
        "id": "5e0d7c44-d7fb-4e5d-bd9b-6468134b5632"
    },
    {
        "author": "陸游",
        "paragraphs": [
            "東湖仲夏草樹荒，屋古無人亭午涼。",
            "萱房微呀不見日，筍籜自解時吹香。",
            "野藤蟠屈入窗罅，溼菌扶疏生屋梁。",
            "跨溝數椽最幽翳，漲水及檻雨敗牆。",
            "靜涵青蘋舞藻荇，閑立白鷺浮鴛鴦。",
            "芙蕖雖瘦亦瀰漫，照眼翠蓋遮紅粧。",
            "水紋珍簟欲卷却，團團素扇懶復將。",
            "天風忽送塔鈴語，喚覺清夢遊瀟湘。"
        ],
        "title": "怡齋",
        "id": "e309652f-cd0d-4b0b-93af-4dcde76bb11e"
    },
    {
        "author": "陸游",
        "paragraphs": [
            "環湫巨木老不花，奫淪千尺龍所家。",
            "爪痕入木欲數寸，觀者心掉不敢譁。",
            "去年大旱綿千里，禾不立苗麥垂死。",
            "林神社鬼無奈何，老龍欠伸徐一起。",
            "隆隆之雷浩浩風，倒卷江水傾虚空。",
            "鱗間出火作飛電，金蛇夜掣層雲中。",
            "明朝父老來賽雨，大巫吹簫小巫舞。",
            "祠門人散月姢姢，龍歸抱珠湫底眠。"
        ],
        "title": "龍湫歌",
        "id": "262f8075-4fdb-4da4-bd9f-4bdc1ba951cc"
    },
    {
        "author": "陸游",
        "paragraphs": [
            "我昔隠天台，夜半遊句曲。",
            "弄月過垂虹，萬頃一片玉。",
            "烟艇起菱唱，水風吹釣絲。",
            "更欲小徙倚，恐失初平期。",
            "今年遊青城，三十六峰巒。",
            "白雲反在下，使我毛骨寒。",
            "天如玻璃鍾，倒覆溼銀海。",
            "素璧行其間，草木盡光彩。",
            "姮娥顧我笑，手撫玉兔兒。",
            "莫怪世人生白髮，秋風桂老欲無枝。"
        ],
        "title": "月夕",
        "id": "c772f4ee-0455-4e00-ba9a-c17bbad6a4cb"
    },
    {
        "author": "陸游",
        "paragraphs": [
            "宣和之末予始生，遭亂不及遊司并。",
            "從軍梁州亦少慰，土脉深厚泉流清。",
            "季秋嶺谷浩積雪，二月草木初抽萌。",
            "夏中高涼最可喜，不省舉手驅蟁蝱。",
            "藏冰一出賣滿市，玉璞堆積寒崢嶸。",
            "柳陰夜臥千駟馬，沙上露宿連營兵。",
            "胡笳吹墮漾水月，烽燧傳到山南城。",
            "最思出甲戍秦隴，戈戟徹夜相摩聲。",
            "兩年劍南走塵土，肺熱煩促無時平。",
            "荒池昏夜蛙閤閤，食案白日蠅營營。",
            "何時王師自天下，雷雨澒洞收攙搶。",
            "老生衰病畏暑濕，思卜鄠杜開柴荆。"
        ],
        "title": "蒸暑思梁州述懷",
        "id": "4698aa5f-57a0-4cda-b7fc-b0182184f656"
    },
    {
        "author": "陸游",
        "paragraphs": [
            "地僻多幽事，官閑慰古心。",
            "晚花藏密葉，新筍補疏林。",
            "碩果畦丁獻，芳醪稚子斟。",
            "碧雲遮日盡，歸路更蕭森。"
        ],
        "title": "湖上晚歸",
        "id": "ffd54bd7-5d3c-4468-85e9-26a97bea67cf"
    },
    {
        "author": "陸游",
        "paragraphs": [
            "人言悲秋難爲情，我喜枕上聞秋聲。",
            "快鷹下韝爪觜健，壯士撫劍精神生。",
            "我亦奮迅起衰病，唾手便有擒戎興。",
            "弦開雁落詩亦成，筆力未饒弓力勁。",
            "五原草枯苜蓿空，青海蕭蕭風卷蓬。",
            "草罷捷書重上馬，却從鑾駕下遼東。"
        ],
        "title": "秋聲",
        "id": "5e7b32bb-563b-4c3d-baf1-62f964bbfcc8"
    },
    {
        "author": "陸游",
        "paragraphs": [
            "江平風不生，鏡面渺千里。",
            "軻峨萬斛舟，遠望一點耳。",
            "大孤江中央，四面峭插水。",
            "小孤特奇麗，丹翠凌雲起。",
            "重樓邃殿神之家，帳中美人粲如花。",
            "遊人徙倚欄干處，俊鶻横江東北去。"
        ],
        "title": "觀小孤山圖",
        "id": "49c0bc55-2a35-464f-b801-f84ac80193a4"
    },
    {
        "author": "陸游",
        "paragraphs": [
            "陸生學道欠力量，胸次未能和盎盎。",
            "百年自笑足悲歡，萬事聊須付酣暢。",
            "有時堆阜起崢嶸，大呼索酒澆使平。",
            "世間豈無道師與禪老，不如閉門參麴生。",
            "朋舊年來散如水，惟有鐺杓同生死。",
            "一日不見令人愁，晝夜共處終無尤。",
            "世言有毒在麴糵，腐脇穿腸凝血脉。",
            "人生適意即爲之，醉死愁生君自擇。"
        ],
        "title": "飲酒",
        "id": "883e31ba-204c-4c67-a185-337b4159a5de"
    },
    {
        "author": "陸游",
        "paragraphs": [
            "高梧一葉脱，便覺秋不遠。",
            "晨起髮滿梳，吾衰孰云晚。",
            "古來追電足，歴塊或小踠。",
            "金鼓噪陳間，此任豈駑蹇。",
            "女子則多怨，丈夫當自反。",
            "黙觀憂患機，推見生死本。",
            "山林嫌獨往，臺省亦衮衮。",
            "會稽歸去來，皋橋住差穏。"
        ],
        "title": "北窗梧葉坐間落四五有感",
        "id": "f84e7e10-d2e6-40a9-a71b-796f455433c8"
    },
    {
        "author": "陸游",
        "paragraphs": [
            "吾聞海中五神山，其根戴以十五鼇。",
            "一朝六鼇被釣去，岱輿貟嶠沉洪濤。",
            "尚餘三山巋然在，當時不沒爭秋毫。",
            "如何蓬萊又已淺，忽見平地生藜蒿。",
            "伏羲迨今幾萬歲，世事如火煎油膏。",
            "娶妻不敢待翁命，治水無暇憐兒號。",
            "避讒奔楚僅得免，歴聘返魯終不遭。",
            "老聃關尹亦又死，人實危脆無堅牢。",
            "有口惟可飲醇醪，有手惟可持霜螯。",
            "勿令他人復笑汝，後有萬世來滔滔。"
        ],
        "title": "神山歌",
        "id": "17ea7ff4-108f-4243-83ea-ae23b8f858e7"
    },
    {
        "author": "陸游",
        "paragraphs": [
            "昏昏風雨暗東湖，恰似梅黄四月初。",
            "高樹送聲驚客枕，小池分溜入清渠。",
            "飛蚊屏迹知何在，團扇生塵已暗疏。",
            "須信西遊有奇事，今年三伏夜觀書。"
        ],
        "title": "久雨",
        "id": "bb80da64-7834-46c9-93f4-d308a7b03f08"
    },
    {
        "author": "陸游",
        "paragraphs": [
            "紲足飼饑鷹，鷹飽意未平。",
            "伏櫪豈不安，老驥終悲鳴。",
            "士生固欲達，又懼徒富貴。",
            "素願有未伸，五鼎淡無味。",
            "茅屋秋雨漏，稻陂春水深。",
            "長歌傾濁酒，舉世不知心。"
        ],
        "title": "古意",
        "id": "66804273-c917-4fe6-8281-ab62b9d99c60"
    },
    {
        "author": "陸游",
        "paragraphs": [
            "出門猶苦雨，度塹喜新晴。",
            "日正車無影，風高蓋有聲。",
            "疏疏稚苗立，鬱鬱晚桑生。",
            "宿醉行猶倦，無人爲解酲。"
        ],
        "title": "自唐安之成都",
        "id": "e7010427-aaba-4b1a-b44e-17db46d696ae"
    },
    {
        "author": "陸游",
        "paragraphs": [
            "翩翩翻翻筰受風，行人疾走緣虚空。",
            "回觀目眩浪花上，小跌身裹蛟涎中。",
            "汗沾兩握色如菜，數乘此險私自怪。",
            "九折元非叱馭行，千金空犯垂堂戒。",
            "此身老大足悲傷，歲歲天涯憶故鄉。",
            "安得畫船明月夜，滿川歌吹入盤閶。"
        ],
        "title": "度筰",
        "id": "0b6db754-cc65-4dbb-9407-d7ef1f70330a"
    },
    {
        "author": "陸游",
        "paragraphs": [
            "青衫猶是國工裁，破篋塵侵手自開。",
            "莫笑渾如霜葉闇，兩朝曾見聖君來。"
        ],
        "title": "故袍",
        "id": "9126158d-e35e-4cec-80d4-723113f116fb"
    },
    {
        "author": "陸游",
        "paragraphs": [
            "掃地鏡面清，燒香雲氣潤。",
            "道人敬愛客，危坐目不瞬。",
            "童子髠兩髦，經禪亦精進。",
            "我來願同龕，歡喜無少吝。",
            "臨堂坐夜分，佛燈看墮燼。",
            "清晨爽如秋，攝衣相問訊。",
            "道在氛埃表，此語其殆信。",
            "永愧小阮高，超然棄鬚鬢。"
        ],
        "title": "寓寶相有作",
        "id": "412d4233-a57e-443d-8121-0e4f322cd228"
    },
    {
        "author": "陸游",
        "paragraphs": [
            "閑坊古驛掩朱扉，又憩空堂綻客衣。",
            "九萬里中鯤自化，一千年外鶴仍歸。",
            "遶庭數竹饒新筍，解带量松長舊圍。",
            "惟有壁間詩句在，暗塵殘墨兩依依。"
        ],
        "title": "寓驛舍",
        "id": "647356ab-74a4-4573-a40e-4b9c0f2acb78"
    },
    {
        "author": "陸游",
        "paragraphs": [
            "仙人騏驥絕世稀，卵生凡禽似而非。",
            "宫保妙筆窮化機，縞衣玄裳真令威。",
            "千年華表聊一歸，回首幸脱乘軒譏。",
            "喙吞不恨菰米微，從吾曹遊安得肥。"
        ],
        "title": "題宇文子友所藏薛公鶴",
        "id": "4e50f988-b8c5-4058-9bf6-ee93592e2398"
    },
    {
        "author": "陸游",
        "paragraphs": [
            "西樓遺跡尚豪雄，錦繡笙簫在半空。",
            "萬里因循成久客，一年容易又秋風。",
            "燭光低映珠簾麗，酒暈徐添玉頰紅。",
            "歸路迎涼更堪愛，摩訶池上月方中。"
        ],
        "title": "宴西樓",
        "id": "0cfca6f6-20f8-4859-aebe-9e6452e37e07"
    },
    {
        "author": "陸游",
        "paragraphs": [
            "歲歲常爲錦水行，驛前雙堠慣逢迎。",
            "草深閑院蟲相語，人靜空廊月自明。",
            "病起酒徒嘲小戸，才衰詩律愧長城。",
            "何時却泛耶溪路，臥聽菱歌四面聲。"
        ],
        "title": "月中歸驛舍",
        "id": "19720d7f-325a-4c1c-aa68-22887f992b4a"
    },
    {
        "author": "陸游",
        "paragraphs": [
            "久住西州似宿緣，笙歌叢裏著華顛。",
            "每嗟相見多生客，却憶初來尚少年。",
            "迎馬緑楊爭拂帽，滿街丹荔不論錢。",
            "浮生何處非羈旅，休問東吳萬里船。"
        ],
        "title": "江瀆池醉歸馬上作",
        "id": "3cc949e4-8d75-4418-81e8-abf8781f656a"
    },
    {
        "author": "陸游",
        "paragraphs": [
            "蕭條常閉爵羅門，點檢朋儕幾箇存。",
            "吾道將爲天下裂，此心難與俗人言。",
            "逢時尚可還三代，掩卷何由作九原。",
            "寄語龜城舊交道，新涼殊憶共清尊。"
        ],
        "title": "離成都後却寄公壽子友德稱",
        "id": "54b41103-87c8-4b30-b9d9-9e4786983721"
    },
    {
        "author": "陸游",
        "paragraphs": [
            "劍南無劇暑，長夏更宜人。",
            "啼鳥常終日，幽花不减春。",
            "荷香浮緑酒，藤露落烏巾。",
            "莫作天涯想，翛然夢裏身。"
        ],
        "title": "晨至湖上二首  其一",
        "id": "33df3765-522b-47f1-aff7-f4819f87c4c1"
    },
    {
        "author": "陸游",
        "paragraphs": [
            "園古逢秋好，身閑與懶宜。",
            "空堂賞疏豁，重閣望參差。",
            "竹粉有新意，松風含古姿。",
            "低回慚禄米，官事少於詩。"
        ],
        "title": "晨至湖上二首  其二",
        "id": "5f0f5812-c07e-4941-a597-fbe9c3d482a8"
    },
    {
        "author": "陸游",
        "paragraphs": [
            "雨過回塘漲碧漪，幽人閑照角巾欹。",
            "銀刀忽裂圓波出，宛似姑溪晚泊時。"
        ],
        "title": "池上見魚躍有懷姑孰舊遊",
        "id": "7de627b9-3a85-4c60-ae36-61cf008110c3"
    },
    {
        "author": "陸游",
        "paragraphs": [
            "劍南作客歲再淹，正如病翼遭𥻿黏。",
            "短衣射虎性所樂，不耐齷齪垂車幨。",
            "今晨偶出得一快，欣然意若脱楚鉗。",
            "曉星已疏更磊磊，殘月欲盡猶纖纖。",
            "雞鳴已與夜漏斷，鴉起似逐朝陽暹。",
            "揚鞭走馬忘老憊，自笑狂疾何由砭。"
        ],
        "title": "六月二十五日曉出郊",
        "id": "cff97d7a-d5a2-4111-8bf5-747a79f05623"
    },
    {
        "author": "陸游",
        "paragraphs": [
            "雲映星芒澹，風闌雨脚回。",
            "體輕知病去，氣爽喜秋來。",
            "疏放抛烏帢，歌呼覆緑杯。",
            "東歸定何日，灩澦欲崔嵬。"
        ],
        "title": "作雨不成終夜極涼時去立秋五日也",
        "id": "32e966a0-1fde-427c-8e02-d43e0ee7887b"
    },
    {
        "author": "陸游",
        "paragraphs": [
            "烏紗白葛一枝笻，罨畫池邊遡晚風。",
            "雲葉初生高樹外，雨聲已到亂荷中。",
            "憑闌頓覺氛埃遠，回首方知暑毒空。",
            "閲世萬端惟小忍，何人更事似衰翁。"
        ],
        "title": "池上晚雨",
        "id": "efa0db09-b14e-43e8-9271-ee8f10677f09"
    },
    {
        "author": "陸游",
        "paragraphs": [
            "五十未名老，無如衰疾何。",
            "肺肝空激烈，顔鬢已蹉跎。",
            "夜宴看長劍，秋風舞短蓑。",
            "此身如砥柱，猶足閲頺波。"
        ],
        "title": "五十",
        "id": "0cb2c5ed-c0ff-4500-a87c-b5d89d7a49d9"
    },
    {
        "author": "陸游",
        "paragraphs": [
            "夢泛扁舟禹廟前，中流拂面風泠然。",
            "樓臺縹緲知幾疊，雲物點綴多餘妍。",
            "蓮房芡觜采無主，漁歌菱唱聲滿川。",
            "夢中了了知是夢，却恐燕語來驚眠。",
            "弄橈顧謂共載客，乖離不記經幾年。",
            "即今相逢兩幻質，轉盼變滅如飛烟。",
            "斯言未竟客大笑，人生寓世豈獨堅。",
            "元章嘉叟君所見，一别丹旐俱翩翩。",
            "君知夢覺本無異，勿爲畫餅流饞涎。",
            "我慚俛首夢亦斷，尚覺細浪鳴船舷。"
        ],
        "title": "記夢",
        "id": "27f8962b-33ca-4778-8f52-60bf5b1b498f"
    },
    {
        "author": "陸游",
        "paragraphs": [
            "蟬嘒晚尤壯，鴉栖久未安。",
            "不成浮舴艋，故作凭闌干。",
            "露重傾荷蓋，風尖蹙芡盤。",
            "新秋動歸思，更覺五湖寬。"
        ],
        "title": "憑欄",
        "id": "01355fde-cea3-499a-8c45-b75d8ac9da50"
    },
    {
        "author": "陸游",
        "paragraphs": [
            "疏簾曲檻蘋風涼，細腰美人藕絲裳。",
            "緑藤水文穿矮床，玉指纖纖彈履霜。",
            "高林鶯囀日正長，幽澗泉鳴夜未央。",
            "哀思不怨和而莊，有齊淑女禮自防。",
            "世人但惑青樓倡，琵琶箜篌雜胡羌。",
            "試聽一曲醒汝狂，文姬指法傳中郎。"
        ],
        "title": "聽琴",
        "id": "381b1fc9-1d18-46fd-9c63-55844cbfc5f9"
    },
    {
        "author": "陸游",
        "paragraphs": [
            "烈日炎天欲不禁，喜逢秋色到園林。",
            "雲陰映日初蕭瑟，露氣侵簾已峭深。",
            "衰髮凋零隨槁葉，苦吟凄斷雜疏碪。",
            "鴈來不得中原信，撫劍何人識壯心。"
        ],
        "title": "秋思",
        "id": "e9ed40f0-5e75-4858-8472-7ac387063cc7"
    },
    {
        "author": "陸游",
        "paragraphs": [
            "似閑有俸錢，似仕無簿書。",
            "似長免事任，似屬非走趨。",
            "病能加餐飯，老與酒不疏。",
            "婆娑東湖上，幽曠足自娱。",
            "時時喚客醉，小閣臨紅蕖。",
            "釣魚斫銀絲，擘荔見玉膚。",
            "檀槽列四十，遺聲傳故都。",
            "豈惟豪兩川，自足誇東吳。",
            "但恨詩不進，榛荒失耘鋤。",
            "何當掃纖豔，傑作追黄初。"
        ],
        "title": "醉書",
        "id": "93fb3212-45ea-41dd-a80b-5bdf8da74632"
    },
    {
        "author": "陸游",
        "paragraphs": [
            "曵尾穹龜不負圖，一泓寒碧照庭除。",
            "醉中只合長來此，臥聽蠻童放轆轤。"
        ],
        "title": "楚氏莊龜泉",
        "id": "6ce9960c-4dd2-459b-80ec-a1c766e11782"
    },
    {
        "author": "陸游",
        "paragraphs": [
            "楚澤巴江兩鬢殘，夕陽又是倚闌干。",
            "敢言日與長安遠，惟恨天如蜀道難。",
            "客枕五更歸夢短，新詩千首後人看。",
            "青簾白舫何時發，醉聽琵琶興已闌。"
        ],
        "title": "書懷二首  其一",
        "id": "3a909aff-d55a-4f2d-8bd8-03def179727b"
    },
    {
        "author": "陸游",
        "paragraphs": [
            "西風蕭瑟晚吹衣，又見亭皋木葉飛。",
            "已是中年頻作惡，更堪秋日送將歸。",
            "黄塵顔鬢無人識，青史功名與願違。",
            "彊把一杯還徑醉，羈懷何必不依依。"
        ],
        "title": "書懷二首  其二",
        "id": "df89ba12-dabc-4ea7-a53f-67a7b2492286"
    },
    {
        "author": "陸游",
        "paragraphs": [
            "大面山前秋笛清，細腰宫畔莫灘平。",
            "吳檣楚柁動歸思，隴月巴雲空復情。",
            "萬里風塵舊朝士，百年鉛槧老書生。",
            "水村漁市從今始，安用區區海內名。"
        ],
        "title": "秋思三首  其一",
        "id": "cdd2534d-20e5-4d16-b326-0d649c0b1460"
    },
    {
        "author": "陸游",
        "paragraphs": [
            "巢燕成歸秋景奇，頗容老子醉哦詩。",
            "山晴更覺雲含態，風定閑看水弄姿。",
            "痛飲何由從次道，並遊空復憶安期。",
            "天涯又作經年客，莫對青銅恨鬢絲。"
        ],
        "title": "秋思三首  其二",
        "id": "854aa481-7903-46da-be2e-1d275ee3ef0f"
    },
    {
        "author": "陸游",
        "paragraphs": [
            "西風吹葉滿湖邊，初換秋衣獨慨然。",
            "白首有詩悲蜀道，清宵無夢到鈞天。",
            "迂疏早不營三窟，流落今寜直一錢。",
            "把酒未妨餘興在，試憑絲管餞流年。"
        ],
        "title": "秋思三首  其三",
        "id": "68d42392-4953-4f72-b280-09b58c5a99a0"
    },
    {
        "author": "陸游",
        "paragraphs": [
            "久客天涯憶故園，彊名官寺只衡門。",
            "秋桐蠧遍無全葉，古柳吹斜出半根。",
            "痛飲每思尊酒窄，微官空羨布衣尊。",
            "何時定下三巴去，思臥孤舟聽斷猿。"
        ],
        "title": "東園晚步",
        "id": "7e1d2354-66fe-43d5-a32a-93ff06a76ddc"
    },
    {
        "author": "陸游",
        "paragraphs": [
            "别駕生涯似蠧魚，簡編垂老未相疏。",
            "也知賦得寒儒分，五十燈前見細書。"
        ],
        "title": "秋夜讀書戲作",
        "id": "ef4df02b-176f-4b2c-af68-2ec9a333b5f7"
    },
    {
        "author": "陸游",
        "paragraphs": [
            "扶床踉蹡出京華，頭白車書未一家。",
            "宵旰至今勞聖主，泪痕空對太平花。"
        ],
        "title": "太平花",
        "id": "0cd990fa-6fb7-4ee8-be5f-1969c3dbca1a"
    },
    {
        "author": "陸游",
        "paragraphs": [
            "籃輿晚繞湖，樂此新秋涼。",
            "粉落竹方老，紅凋荷更香。",
            "天宇無纖雲，仰視鴻鵠翔。",
            "小樓久不登，撫檻悲慨慷。",
            "浮生寄一夢，共盡無彭殤。",
            "況我數月客，轉眼促去裝。",
            "顧作兒女態，裵徊惜流光。",
            "簷角迎夜月，林間送斜陽。",
            "四年已五遷，終歲常遑遑。",
            "安得一茆屋，歸老樵風旁。"
        ],
        "title": "日暮至湖上",
        "id": "8a098b3f-958d-48a5-9e69-08bec3c1eb43"
    },
    {
        "author": "陸游",
        "paragraphs": [
            "無處逢秋不黯然，驛前斜日渡頭烟。",
            "吟肩雅與寒驢稱，歸夢頻爭社燕先。",
            "百歲猶穿幾兩屐，千詩不及一囊錢。",
            "故應身世如團扇，已向人間耐棄捐。"
        ],
        "title": "秋興",
        "id": "c5a502c8-e0ff-475a-8694-8f107ae2919e"
    },
    {
        "author": "陸游",
        "paragraphs": [
            "一段凄涼傍酒杯，中年剩作楚囚哀。",
            "迢迢似伴明河出，慘慘如隨落照來。",
            "客路半生常泪眼，鄉關萬里更危臺。",
            "蓼汀荻浦江南岸，自入秋來夢幾回。"
        ],
        "title": "秋色",
        "id": "36192289-e1ac-4630-8d2d-1b95476052df"
    },
    {
        "author": "陸游",
        "paragraphs": [
            "蕭騷拂樹過中庭，何處人間有此聲。",
            "漲水雨餘晨放閘，騎兵戰罷夜還營。",
            "閑憑曲几聽雖久，彊撫哀弦寫不成。",
            "暑退涼生君勿喜，一年光景又崢嶸。"
        ],
        "title": "秋聲",
        "id": "57426923-96aa-45e2-95cf-1a8f7094091c"
    },
    {
        "author": "陸游",
        "paragraphs": [
            "許國雖堅鬢已斑，山南經歲望南山。",
            "横戈上馬嗟心在，穿塹環城笑虜孱。",
            "日暮風烟傳隴上，秋高刁斗落雲間。",
            "三秦父老應惆悵，不見王師出散關。"
        ],
        "title": "觀長安城圖",
        "id": "7e4570a7-c1b6-47a9-bf18-9cd1f85e7a23"
    },
    {
        "author": "陸游",
        "paragraphs": [
            "方驚歲更端，不覺秋已孟。",
            "雖云暑毒竢，無奈風雨横。",
            "荷空湖面濶，葉脱樹枝勁。",
            "百卉亦已衰，非復昔華盛。",
            "遊子老忘歸，一榻臥衰病。",
            "欲談無客來，向壁弄麈柄。"
        ],
        "title": "雨中作",
        "id": "a8480434-86f0-437e-a230-b22a49e9aeb0"
    },
    {
        "author": "陸游",
        "paragraphs": [
            "秋雨蕭蕭夜不眠，挑燈開卷意凄然。",
            "吾曹自欲期千載，世論何曾待百年。",
            "當日公卿笑迂濶，即今河洛污腥膻。",
            "陰陽消長從來事，玩易深知屢絕編。"
        ],
        "title": "夜讀了翁遺文有感",
        "id": "009a7312-94f7-432b-af70-7d5628b39bf2"
    },
    {
        "author": "陸游",
        "paragraphs": [
            "君不見冬月雷，深藏九地底，寂黙如寒灰。",
            "紛紛槁葉木盡脱，蠢蠢蟄户蟲爭坯。",
            "堅冰積雪一朝盡，風揺天邊斗柄回。",
            "雷聲却擘九地出，殷殷似挾春俱來。",
            "魚龍振鰭熟睡醒，桃李一笑韶顔開。",
            "候耕老農喜欲舞，掀泥百草知誰催。",
            "惟嗟婦女不解事，深屋揜耳藏嬰孩。",
            "吾聞陰陽有常數，非時動靜皆爲菑。",
            "無人爲報阿香道，時來何至勞卿推。"
        ],
        "title": "雷",
        "id": "0b225375-767d-478c-81a1-48b0735dd4de"
    },
    {
        "author": "陸游",
        "paragraphs": [
            "國家一從失西陲，年年買馬西南夷。",
            "瘴鄉所産非權奇，邊頭歲入幾番皮。",
            "崔嵬瘦骨带火印，離立欲不禁風吹。",
            "圉人太僕空列位，龍媒汗血來何時。",
            "李公太平官京師，立仗慣見渥洼姿。",
            "斷縑歲久墨色暗，逸氣尚若不可羈。",
            "賞奇好古自一癖，感事憂國空餘悲。",
            "嗚呼安得毛骨若此三千疋，衘枚夜度桑乾磧。"
        ],
        "title": "龍眠畫馬",
        "id": "e663b5ce-9343-491e-9c9b-d3b284a9cdfb"
    },
    {
        "author": "陸游",
        "paragraphs": [
            "短髮颼颼病骨輕，臨池閑看露荷傾。",
            "月明何與浮雲事，正向圓時故故生。"
        ],
        "title": "秋夜池上作",
        "id": "24bc090a-a49d-45f1-869c-b4c03853abf8"
    },
    {
        "author": "陸游",
        "paragraphs": [
            "西山雲千重，東園泥一尺。",
            "可憐牆下路，十日無履迹。",
            "空庭桐葉盡，古甃土花碧。",
            "坐懷江湖間，病鴈濕羽翮。",
            "寒窗向人青，衰髮垂領白。",
            "孤吟更不寐，聊伴候蟲嘖。"
        ],
        "title": "秋雨",
        "id": "48522e50-3abf-4226-bf56-88e8e4de769a"
    },
    {
        "author": "陸游",
        "paragraphs": [
            "人生寓一氣，血脉日夜流。",
            "秋毫或壅隔，百體若相仇。",
            "嗟予少多艱，衣食拙自謀。",
            "方寸叢百慮，如箭集射侯。",
            "奔走連數歲，呻吟劇兹秋。",
            "生死亦何有，成壞同一漚。",
            "胡爲不自愛，森然起戈矛。",
            "一笑衆妄滅，霜天鷹睨鞲。",
            "呼兒屏藥囊，吾疾今其瘳。"
        ],
        "title": "臥病",
        "id": "37ee6005-321a-4403-bd68-2f4dd8d4db37"
    },
    {
        "author": "陸游",
        "paragraphs": [
            "塵埃車馬何憧憧，麞頭鼠目厭妄庸。",
            "樂哉夢見德人容，巍巍堂堂人中龍。",
            "舉頭仰望太華峰，攝衣欲往路無從。",
            "忽然夢斷難再逢，空記說法聲如鐘。"
        ],
        "title": "夢入禪林有老宿方陞座或云通悟禪師也",
        "id": "4bdca7d3-d200-4ae0-8fc2-3ce3b15eb505"
    },
    {
        "author": "陸游",
        "paragraphs": [
            "曉束戎衣一悵然，五年奔走遍窮邊。",
            "平生亭障休兵日，慘澹風雲閲武天。",
            "戍隴舊遊真一夢，渡遼奇事付他年。",
            "劉琨晚抱聞雞恨，安得英雄共著鞭。"
        ],
        "title": "蜀州大閲",
        "id": "46021111-8d58-4e0c-b97a-2ee8516c100d"
    },
    {
        "author": "陸游",
        "paragraphs": [
            "葦叢枯倒蓼花紅，小立東湖更向東。",
            "委肉本知居几上，翦翎何恨蓍籠中。",
            "一笻信脚乾坤迮，百榼澆愁寵辱空。",
            "誰道窮途知舊少，此心念念與天通。"
        ],
        "title": "放懷亭獨立有感",
        "id": "99b31869-2876-4c1d-af61-3b84b329a538"
    },
    {
        "author": "陸游",
        "paragraphs": [
            "大邑知名杜叟詩，山中仍值菊花時。",
            "節旄落盡羈臣老，髀肉生來壯士悲。",
            "豪舉每嫌杯緑淺，癡頑頗怪鬢絲遲。",
            "廣文别乘官俱冷，相伴寬爲五日期。"
        ],
        "title": "九月三日同吕周輔教授遊大邑諸山",
        "id": "2276ea1a-4594-4ff7-b5b0-34efd2d0844f"
    },
    {
        "author": "陸游",
        "paragraphs": [
            "山靈喜我馬蹄聲，正用此時秋雨晴。",
            "日淡風斜江上路，蘆花也似柳花輕。"
        ],
        "title": "次韵周輔道中二首  其一",
        "id": "4e4c3605-e239-4c4a-bd6a-0a363dd78a7a"
    },
    {
        "author": "陸游",
        "paragraphs": [
            "從來重九如寒食，天氣微陰正自佳。",
            "莫問茱茰賜朝士，一尊隨處有黄花。"
        ],
        "title": "次韵周輔道中二首  其二",
        "id": "c9de66d4-5bf6-44c6-8600-5f56e294c05c"
    },
    {
        "author": "陸游",
        "paragraphs": [
            "吾生如虚舟，萬里常泛泛。",
            "終年厭作客，著處思繫纜。",
            "道邊何人居，花竹頗閑淡。",
            "門庭淨如拭，窗几光可鑑。",
            "堂上滿架書，朱黄方點勘。",
            "把茅容卜鄰，老死更誰憾。"
        ],
        "title": "憩黄秀才書堂",
        "id": "19c76e34-549b-46f0-90e1-d049a7d01897"
    },
    {
        "author": "陸游",
        "paragraphs": [
            "西遊萬里已關天，采藥名山亦宿緣。",
            "老柏干霄如許壽，幽花泣露爲誰妍。",
            "苔黏石磴捫蘿上，燈耿雲房掃榻眠。",
            "安得仙翁索米術，一生留此弄寒泉。"
        ],
        "title": "夜宿鵠鳴山",
        "id": "5262ee2d-ecff-4ea7-a111-27e71748786b"
    },
    {
        "author": "陸游",
        "paragraphs": [
            "一日籃輿十過溪，丹茰黄菊及佳時。",
            "端居恐作他年恨，聨轡聊成此段奇。",
            "側磴下臨重澗黑，亂雲高出一峰危。",
            "何時關輔烟塵靜，太華山頭更卜期。"
        ],
        "tags": [
            "华山"
        ],
        "title": "次韵周輔霧中作",
        "id": "ce6182d3-f09f-4c0f-93cf-2d0c950115a6"
    },
    {
        "author": "陸游",
        "paragraphs": [
            "鶴鳴山空無鶴來，青霞嶂深天壁開。",
            "千巖角逐互吞吐，一峰拔起矜崔嵬。",
            "日光微漏潭見底，水氣上薄雲成堆。",
            "幽禽飛鳴報客至，奇樹璀璨知誰栽。",
            "花藤怪蔓白晝暗，奔猿落狖無時哀。",
            "路窮尚躡一千級，忽見密竹藏樓臺。",
            "共言神僧昔住此，至今光景如天台。",
            "搘笻負笠出復沒，喜動婦人驚提孩。",
            "高人何至作狡獪，無乃翫世聊相詼。",
            "不然學道窮實際，詎捨正大崇奇瓌。",
            "儒林丈人學擅世，餘事尚壓蔡與崔。",
            "名山未死可再到，此士一失難重陪。",
            "贊府摘山事如織，擺撥領客何奇哉。",
            "境幽神愴不可住，歸倩玉手傳金杯。"
        ],
        "title": "山中得長句戲呈周輔并簡朱縣丞山",
        "id": "1f1e7992-b408-4475-9f73-9a215fbe97a9"
    },
    {
        "author": "陸游",
        "paragraphs": [
            "白髮無情日日生，散愁聊復作山行。",
            "幽禽似欲嘲衰病，故學禪房杵藥聲。"
        ],
        "title": "擣藥鳥",
        "id": "de5ef82f-00ee-407c-9a8f-afcd0c09cee4"
    },
    {
        "author": "陸游",
        "paragraphs": [
            "出山似與高人别，回首時時一悵然。",
            "它日再來緣要熟，遍題名姓緑巖邊。"
        ],
        "title": "出山",
        "id": "561548e0-49d8-4519-ba5e-9b43e6295994"
    },
    {
        "author": "陸游",
        "paragraphs": [
            "滿榼芳醪何處傾，金鼇背上得同行。",
            "天垂緑野三邊盡，雲與朱闌一様平。",
            "烟樹微茫疑誤墨，風松蕭瑟有新聲。",
            "黄花未吐無多恨，也勝湘纍拾落英。"
        ],
        "title": "平雲亭",
        "id": "7e71252a-2e07-4897-9be0-be5601e4d50e"
    },
    {
        "author": "陸游",
        "paragraphs": [
            "三日山中醉復醒，徑歸回首愧山靈。",
            "從今惜取觀書眼，長看天西萬疊青。"
        ],
        "title": "高秋亭",
        "id": "a7b445c8-ba97-4ba3-90d7-bbf590b52154"
    },
    {
        "author": "陸游",
        "paragraphs": [
            "病厭追遊懶舉觴，今年閉戸作重陽。",
            "香烟裊裊閑縈几，書卷紛紛靜滿床。",
            "斜日更增秋慘淡，黄花應怪客凄涼。",
            "長安光景還如昨，誰醉城南杜曲旁。"
        ],
        "title": "九日小疾不出",
        "id": "77172e46-65d1-43dc-b9c9-8f4040320505"
    },
    {
        "author": "陸游",
        "paragraphs": [
            "少逢重九事豪華，南陌雕鞍擁鈿車。",
            "今日蜀州生白髮，瓦爐獨試霧中茶。"
        ],
        "title": "九日試霧中僧所贈茶",
        "id": "9168b4dc-7363-40a0-8bb8-e6cbbb5f24ac"
    },
    {
        "author": "陸游",
        "paragraphs": [
            "我有美酒起自斟，勸君一巵爲君吟。",
            "素衣未遂京塵化，緑鬢已受吳霜侵。",
            "三巴塗路何嶔崟，五溪霧潦多毒淫。",
            "虎豹夜嘯裂崖谷，魑魅晝出矜山林。",
            "身如槁葉墮幽穽，窅窅何啻千尺深。",
            "無因剖胸出此心，一寸孤忠天實臨。"
        ],
        "title": "我有美酒歌",
        "id": "81d9308e-d64d-4131-b4da-e8a95803d293"
    },
    {
        "author": "陸游",
        "paragraphs": [
            "窮鄉久客易消魂，短髮秋來白幾分。",
            "夢泛扁舟鏡湖月，身騎瘦馬劍關雲。",
            "萬釘寶带知何用，九轉金丹幸有聞。",
            "欲與先生同此計，會營茅舍近江濱。"
        ],
        "title": "次韵師伯渾見寄",
        "id": "efc6634a-f737-4f04-9b4d-2376af7fa7f2"
    },
    {
        "author": "陸游",
        "paragraphs": [
            "斷笮飄飄挂渡頭，臨江立馬喚漁舟。",
            "少城已破繁華夢，老境聊尋汗漫遊。",
            "斜日驛門雙堠立，早霜風葉一林秋。",
            "詩材滿路無人取，凖擬歸驂到處留。"
        ],
        "title": "自江源過雙流不宿徑行之成都",
        "id": "4f38de8c-cfa1-4d8d-85ab-6dda2dc135d6"
    },
    {
        "author": "陸游",
        "paragraphs": [
            "過縣東馳十里遥，行吟不覺度谿橋。",
            "磑輪激水無時息，酒斾迎風盡日揺。",
            "半掩店門燈煜煜，横穿村市馬蕭蕭。",
            "秦吳萬里行幾遍，莫恨尊前緑鬢凋。"
        ],
        "title": "過緑楊橋",
        "id": "ec4580e5-ba2b-4f08-8e1d-4ca3000b396a"
    },
    {
        "author": "陸游",
        "paragraphs": [
            "曉月有餘光，秋樹無濃影。",
            "野烟浩無際，陂路行愈永。",
            "堰聲何澎湃，露氣正凄冷。",
            "忽然客愁破，更覺詩律整。",
            "昔人千載意，忙裏一笑領。",
            "山林豈難歸，吾計自不猛。"
        ],
        "title": "五鼓自簇橋入府",
        "id": "cb93cb5b-604c-44e9-b71a-331d12994dd5"
    },
    {
        "author": "陸游",
        "paragraphs": [
            "萬鯨傳響徹修廊，喚起衰翁曉夢長。",
            "萬事可憐隨日出，一生常是伴人忙。",
            "馳驅深厭交飛盖，息偃何時靜炷香。",
            "四到錦城身愈老，更堪重入少年場。"
        ],
        "title": "客多福院晨起",
        "id": "90442ce4-822b-45d1-a65c-7c5082774d0a"
    },
    {
        "author": "陸游",
        "paragraphs": [
            "宿雨盈車轍，秋風漲帽裙。",
            "愛閑惟兀兀，應俗苦紛紛。",
            "病眼添花暈，酡顔散纈紋。",
            "歸來炷香臥，窗底看微雲。"
        ],
        "title": "雨中出謁歸晝臥",
        "id": "fbfe9829-7708-4102-816c-4d72132b0d6e"
    },
    {
        "author": "陸游",
        "paragraphs": [
            "人生不作安期生，醉入東海騎長鯨。",
            "猶當出作李西平，手杖旄鉞清舊京。",
            "金印煌煌未入手，白髮種種來無情。",
            "成都古寺臥秋晚，落日偏傍僧窗明。",
            "豈其馬上破賊手，哦詩長作寒螿鳴。",
            "興來買盡市橋酒，大車磊落堆長缾。",
            "哀絲豪竹助劇飲，如鉅野受黄河傾。",
            "平時一滴不入口，意氣頓使千人驚。",
            "國讎未報壯士老，匣中寶劍夜有聲。",
            "何當凱還宴將士，三更雪壓飛狐城。"
        ],
        "tags": [
            "抒情",
            "理想",
            "抱负"
        ],
        "title": "長歌行",
        "id": "136307ce-d262-4595-8167-1ca73f15b877"
    },
    {
        "author": "陸游",
        "paragraphs": [
            "齒根浮動嘆吾衰，山栗炮燔療夜饑。",
            "喚起少年京輦夢，和寜門外早朝來。"
        ],
        "title": "夜食炒栗有感",
        "id": "94b94d82-ef51-446f-8e1d-f818cd0ae985"
    },
    {
        "author": "陸游",
        "paragraphs": [
            "秋夜挑燈讀楚辭，昔人句句不吾欺。",
            "更堪臨水登山處，正是浮家泛宅時。",
            "巴酒不能消客恨，蜀巫空解報歸期。",
            "灞橋烟柳知何限，誰念行人寄一枝。"
        ],
        "title": "秋夜懷吳中",
        "id": "9ea987a8-422e-438e-90ec-8090d96157b9"
    },
    {
        "author": "陸游",
        "paragraphs": [
            "三井久知名，暇日偶一訪。",
            "棟宇壞欲盡，基址尚閎壯。",
            "畫牆皆國工，烟雲儼天仗。",
            "旌旄亞戈戟，佩玉雜弓䩨。",
            "太古實傑作，筆落九天上。",
            "吳生名擅世，睥睨未肻讓。",
            "規模遠有考，意象豪不放。",
            "最奇老癯仙，骨立神愈王。",
            "石恪雖少怪，用筆亦跌宕。",
            "兩姝淡蛾眉，非復火食狀。",
            "塵埃久侵蝕，風雨無蓋障。",
            "好事未易逢，寜能久亡恙。",
            "雍洛劫火餘，妙迹盡凋喪。",
            "斯遊恐難繼，佇立增悄愴。"
        ],
        "title": "遊三井觀",
        "id": "52c1a88e-3d65-4009-825d-70dd953e2f38"
    },
    {
        "author": "陸游",
        "paragraphs": [
            "張公一去二百載，傑閣依然横靄中。",
            "徙倚看碑仍看畫，時聞柏子落秋風。"
        ],
        "title": "僊遊閣",
        "id": "5201e246-2585-437a-9c1b-e98e650c126c"
    },
    {
        "author": "陸游",
        "paragraphs": [
            "早衰甚畏寒，颼颼壓空館。",
            "登閣望東庵，亭亭長一繖。",
            "欣然願暫寓，竹底門可欵。",
            "外看磔蝟毛，仰視覆鵠卵。",
            "席纔置錐地，牖若窺天管。",
            "瓦爐香不去，菅寢衾易暖。",
            "頗疑漁庵結，又類土室窽。",
            "家具止囊衣，弛擔著亦滿。",
            "客來勿嗤陋，老我善用短。",
            "猶能設胡床，相喚共茗椀。"
        ],
        "title": "寓居小庵纔袤丈戲作",
        "id": "105e9b19-e15b-4dcb-b426-54d6849d2376"
    },
    {
        "author": "陸游",
        "paragraphs": [
            "三年相伴錦江頭，一日翩然不可留。",
            "官冷蓬門無客戀，時清劍閣有僧遊。",
            "關山黙數來時路，風月懸知别後愁。",
            "禪版經龕有餘暇，頻登高處望西州。"
        ],
        "title": "送華師從劍州張秘書之招",
        "id": "5d81e881-1398-4762-a36d-ef4b81094fc9"
    },
    {
        "author": "陸游",
        "paragraphs": [
            "把酒不能飲，苦泪滴酒觴。",
            "醉酒蜀江中，和涙下荆揚。",
            "樓櫓壓湓口，山川蟠武昌。",
            "石頭與鍾阜，南望鬱蒼蒼。",
            "戈船破浪飛，鐡騎射日光。",
            "冦來即送死，詎能犯金湯。",
            "汴洛我舊都，燕趙我舊疆。",
            "請書一尺檄，爲國平氐羌。"
        ],
        "title": "江上對酒作",
        "id": "b3d09fd9-6593-46de-af8d-c0aff5d91e54"
    },
    {
        "author": "陸游",
        "paragraphs": [
            "華子中年百事忘，嵇生仍坐懶爲妨。",
            "病於榮宦冥心久，老向端閑得味長。",
            "對客欲談還憒憒，讀書纔過已茫茫。",
            "青縑帳暖黄紬稳，聊借東庵作睡鄉。"
        ],
        "title": "自嘲",
        "id": "c55d62cc-b97c-48f8-9260-a6a1ac3a5485"
    },
    {
        "author": "陸游",
        "paragraphs": [
            "石筍街頭日落時，銅壺閣上角聲悲。",
            "不辭與世終難合，惟恨無人麤見知。",
            "寶馬俊逰春浩蕩，江樓豪飲夜淋漓。",
            "醉來剩欲吟梁父，千古隆中可與期。"
        ],
        "title": "暮歸馬上作",
        "id": "3b6f7a09-8bd4-47ee-bbda-025d1aad29ec"
    },
    {
        "author": "陸游",
        "paragraphs": [
            "成都城南萬里橋，蘆根蘋末風蕭蕭。",
            "映花碾草鈿車小，駐坡驀澗青驄驕。",
            "入門翠徑絕窈窕，臨水飛觀何岧嶤。",
            "判無功名著不朽，惟仗詩酒寬亡聊。",
            "迎霜早已足雉兔，微冷便欲思狐貂。",
            "喜看縷膾映盤箸，恨欠斫蟹加橙椒。",
            "坐中譚侯天下士，龍馬毛骨矜超遥。",
            "烏犀白紵謫仙様，但可邂逅不可招。",
            "今年一戰馘餘子，風送六翮凌青霄。",
            "美人再拜乞利市，醉墨飛落生蛟綃。",
            "我衰於世百無用，十年不趁含元朝。",
            "華纓肻傍蕭颯鬢，寶带那束龍鍾腰。",
            "祝君好去事明主，日望分喜來漁樵。",
            "逰談引類亦細事，寄酒且解相如消。"
        ],
        "title": "臨别成都帳飲萬里橋贈譚德稱",
        "id": "06cae4de-b4aa-4e96-85fe-7d37be67040e"
    },
    {
        "author": "陸游",
        "paragraphs": [
            "鷄鳴原前風折樹，夜到雙流雨如注。",
            "樺皮濕透點不明，旋設篝爐燎衣袴。",
            "重城回首一夢散，錦障氊車渺無處。",
            "新聲猶傍耳邊來，殘酒半隨風力去。",
            "飛觴縱飲亦何樂，憒憒不堪長閉户。",
            "丈夫要爲國平戎，俗子豈識吾所寓。"
        ],
        "title": "夜宿二江驛",
        "id": "e53a24c5-885f-4b49-82f7-01d6b0dd0134"
    },
    {
        "author": "陸游",
        "paragraphs": [
            "我馬顧影嘶，忽涉白馬津。",
            "雖非黄河上，撫事猶悲辛。",
            "太行之下吹戰塵，燕南趙北空無人。",
            "袁曹百戰相持處，犬羊堂堂自來去。"
        ],
        "title": "涉白馬渡慨然有懷",
        "id": "474a5159-f2e4-4a67-8028-15af4497c7ba"
    },
    {
        "author": "陸游",
        "paragraphs": [
            "柘葉颼颼雪意驕，檐頭雙兔遇歸樵。",
            "宿酲未觧題詩懶，虚過風流瑞草橋。"
        ],
        "title": "瑞草橋",
        "id": "02bc3249-93e4-4415-8805-864cfe33f098"
    },
    {
        "author": "陸游",
        "paragraphs": [
            "倚天山作海濤傾，看遍人間兩赤城。",
            "自笑年年隨宦牒，不如處處得閑行。",
            "草痕沙際猶餘緑，楓葉霜餘已带頳。",
            "歸去還堪咤兒輩，錦囊三十六峥嶸。"
        ],
        "title": "將之榮州取道青城",
        "id": "b443040c-0cb7-4934-b648-a5c2950507c3"
    },
    {
        "author": "陸游",
        "paragraphs": [
            "黄金篆書扁朱門，夾道巨竹屯蒼雲。",
            "崖嶺劃若天地分，千柱耽耽壓其垠。",
            "纓冠肅謁丈人君，廣殿空庭吹寶熏。",
            "摩挲畫牆手爲皸，異哉山巙與土羵。",
            "物怪齾齾冠丘墳，仙人佩玉雜帨帉。",
            "手整貂冠最不群，欲去不忍恨日曛。",
            "道翁採藥晝夜勤，松根茯苓獲兼斤。",
            "人芝植立彊骨觔，狗杞群吠聲狺狺。",
            "山爐小甑吹幽芬，朱顔不飲常自醺。",
            "我亦宿誦五千文，一念之差墮世紛。",
            "逝将從翁走如麋，隐書秘訣何由聞。"
        ],
        "title": "丈人觀",
        "id": "5c5c3381-5d16-4774-a020-9acde67c15df"
    },
    {
        "author": "陸游",
        "paragraphs": [
            "斷香浮月磬聲殘，木影如龍布石壇。",
            "偶駕青鸞塵世窄，閑吹玉笛洞天寒。",
            "奇香滿院晨炊藥，異氣穿巖夜浴丹。",
            "却笑飛仙未忘俗，金貂猶著侍中冠。"
        ],
        "title": "題丈人觀道院壁",
        "id": "ca1cc168-5bd0-40ea-a6af-fbc3ed504244"
    },
    {
        "author": "陸游",
        "paragraphs": [
            "九萬天衢浩浩風，此身真是一枯蓬。",
            "盤蔬采掇多靈藥，閣道攀隮出半空。",
            "累盡神仙端可致，心虚造化欲無功。",
            "金丹定觧幽人意，散作山椒百炬紅。"
        ],
        "title": "宿上清宫",
        "id": "1cd9d9e6-d0c0-48be-8438-086b0620e429"
    },
    {
        "author": "陸游",
        "paragraphs": [
            "再到蓬萊路欲平，却吹長笛過青城。",
            "空山霜葉無行迹，半嶺天風有嘯聲。",
            "細棧跨雲縈峭絕，危橋飛柱插澄清。",
            "玉華更控青鸞住，要倚欄干待月明。"
        ],
        "title": "自上清延慶歸過丈人觀少留",
        "id": "dd31dd34-7432-4777-a8a8-2373fe8efa78"
    },
    {
        "author": "陸游",
        "paragraphs": [
            "碧天萬里月正中，清夜弭節長生宫。",
            "廣寒忽墮人間世，但怪步虚聲散瑶臺空。",
            "四山沉沉萬籟寂，夭矯髯龍舞娱客。",
            "弭貂老仙期不來，獨倚欄干吹玉笛。",
            "道人不怕九霄寒，銀闕冰壺處處看。",
            "天台四萬八千丈，明年照我扶藜杖。"
        ],
        "title": "長生觀觀月",
        "id": "04c07558-1f7b-41e1-9169-6e019b6deaea"
    },
    {
        "author": "陸游",
        "paragraphs": [
            "路轉屏風疊，雲藏帝子家。",
            "窮幽行犖确，息倦倚槎牙。",
            "緑蘚封茶樹，清霜折藥花。",
            "世無勾漏令，誰此養丹砂。"
        ],
        "title": "儲福觀",
        "id": "21e2bb19-371a-4e62-bafd-b17d1970d4a3"
    },
    {
        "author": "陸游",
        "paragraphs": [
            "我來香積寺，清晨歴龍門。",
            "孤峰撐蒼昊，大壑裂厚坤。",
            "古穴吹腥風，峭壁挂爪痕。",
            "水浮石楠花，崖絡菖蒲根。",
            "横策意未饜，褰裳探其源。",
            "絕境豈可名，恨我詩語煩。",
            "須臾蒼雲合，便恐白雨翻。",
            "東走得平野，萬里扶桑暾。"
        ],
        "title": "龍門洞",
        "id": "b49df2be-280c-4529-a8f7-b580b5a69a87"
    },
    {
        "author": "陸游",
        "paragraphs": [
            "萬里西來了宿緣，憑鞭欹帽過年年。",
            "山寒院落開爐月，霜重郊原斸芋天。",
            "淺碧鱗鱗人度彴，長空杳杳鳥衝烟。",
            "夜投蕭寺清無寐，楼角三更月滿川。"
        ],
        "title": "布金院",
        "id": "f3cd0b4c-263d-4b73-89bf-e9e5a32d4c8b"
    },
    {
        "author": "陸游",
        "paragraphs": [
            "岷山導江書禹貢，江流蹴山山爲動。",
            "嗚呼秦守信豪傑，千年遺迹人猶誦。",
            "决江一支溉數州，至今禾黍連雲種。",
            "孫翁下筆開生面，岌嶪高冠摩屋棟。",
            "徙木遺風雖峭刻，取材尚足當世用。",
            "寥寥後世豈乏人，尺寸未施讒已衆。",
            "要官無責空賦禄，軒盖傳呼真一閧。",
            "奇勲偉績曠世無，仁人志士臨風慟。",
            "我遊故祠九頓首，夜遇神君了非夢。",
            "披雲激電從天來，赤手騎鯨不施鞚。"
        ],
        "title": "離堆伏龍祠觀孫太古畫英惠王像",
        "id": "4008aba5-9eac-4a22-93c4-0f30fc1d0242"
    },
    {
        "author": "陸游",
        "paragraphs": [
            "我生不識柏梁建章之宫殿，安得峨冠侍遊宴。",
            "又不及身在滎陽京索間，擐甲横戈夜酣戰。",
            "胸中迫隘思遠遊，泝江來倚岷山楼。",
            "千年雪嶺闌邊出，萬里雲濤坐上浮。",
            "禹迹茫茫始江漢，疏鑿功當九州半。",
            "丈夫生世要如此，齎志空死能無嘆。",
            "白髮蕭條吹北風，手把巵酒酹江中。",
            "姓名未死終磊磊，要與此江東注海。"
        ],
        "title": "登灌口廟東大楼觀崏江雪山",
        "id": "30e7d8d9-0f68-4149-a7c1-38bccd219a22"
    },
    {
        "author": "陸游",
        "paragraphs": [
            "衰髮不勝簮，馳驅豈復堪。",
            "客魂迷劍外，歸思滿天南。",
            "江路灘聲壮，雲停雪意酣。",
            "空懷小叢碧，細酌破吴柑。"
        ],
        "title": "郫縣道中思故里",
        "id": "23c06999-38be-4a3a-8187-5b17e992fc3b"
    },
    {
        "author": "陸游",
        "paragraphs": [
            "寸廩驅人卒歲勞，一官坐失布衣高。",
            "劍南十月霜猶薄，江上五更鷄亂號。",
            "孤枕擁衾尋短夢，青燈照影著征袍。",
            "客愁相續無時斷，那得并州快剪刀。"
        ],
        "title": "宿江原縣東十里張氏亭子未明而起",
        "id": "f6d63269-10bd-4f05-a4dd-4bfabc2395cd"
    },
    {
        "author": "陸游",
        "paragraphs": [
            "衍沃綿千里，融和被四時。",
            "蠶叢角歌吹，石室盛書詩。",
            "緑樹藏漁市，清江遶佛祠。",
            "吾行更堪樂，載酒上蟆頤。"
        ],
        "title": "戲詠西州風土",
        "id": "0f9fdd49-b823-4178-b845-3716f45744b1"
    },
    {
        "author": "陸游",
        "paragraphs": [
            "木欲静，風不止。",
            "子欲養，親不留。",
            "夜誦此語涕莫收。",
            "吾親之没今幾秋，尚疑捨我而遠遊。",
            "心冀乘雲反故丘，再拜奉觴陳膳羞。",
            "陶盎治米聲叟叟，木甑炊餅香浮浮。",
            "芼薑屑桂調甘柔，稚鼈煮𦞦長魚䐹。",
            "夜敷枕席視衾裯，晨起熏籠進衣裘。",
            "哀樂此志終莫酬，有言不聞九泉幽。",
            "北風歲晚號松楸，哀哉萬里爲食謀。"
        ],
        "title": "宿彭山縣通津驛大風鄰園多喬木終夜有聲",
        "id": "190af6ea-83aa-4e03-80d3-ba23ee000a97"
    },
    {
        "author": "陸游",
        "paragraphs": [
            "玻瓈春作江水清，紫玉簫如雛鳯鳴。",
            "漏聲不聞看炧燭，俠氣未減欺飛觥。",
            "單車萬里信有数，二年三過寧忘情。",
            "釵頭玉茗妙天下，瓊花一樹真虚名。",
            "酒酣忽作檀公策，間道絕出東關城。",
            "清歌未斷去已遠，回首楼堞空峥嶸。",
            "貂裘狐帽醉走馬，陌上應有行人驚。",
            "徑投野寺睡正美，魚鼓忽報江天明。"
        ],
        "title": "眉州郡燕大醉中間道馳出城宿石佛院",
        "id": "0706f5ff-c589-4982-9d7d-3b874d538b52"
    },
    {
        "author": "陸游",
        "paragraphs": [
            "雙柏屹相向，剛嚴如巨人。",
            "龍吟風雨夕，山立雪霜晨。",
            "閲世易成古，刳心不復春。",
            "扶顛要力量，歲晚莫全身。"
        ],
        "title": "雙柏",
        "id": "0d6f660f-50e8-45b0-ac6c-2b6977a568c0"
    },
    {
        "author": "陸游",
        "paragraphs": [
            "亭障曾無閲歲寕，頻聞夷落犯王靈。",
            "孤城月落寃魂哭，百里風吹戰血腥。",
            "瘴重厭看茅葉赤，春殘不放柳條青。",
            "焦頭爛額知何補，弭患從來貴未形。"
        ],
        "title": "戍卒說沉黎事有感",
        "id": "3eb967de-57fb-47d9-8a76-d083e51a858c"
    },
    {
        "author": "陸游",
        "paragraphs": [
            "白雲如玉城，翠嶺出其上。",
            "異境忽墮前，心目久蕩漾。",
            "别來二百日，突兀喜亡恙。",
            "飛仙遥舉手，喚我一税鞅。",
            "此行豈或使，屏迹事幽曠。",
            "何必故山歸，更破萬里浪。"
        ],
        "title": "平羌道中望峨眉山慨然有作",
        "id": "b0d41833-b6f5-4666-a559-7e89ddf34585"
    },
    {
        "author": "陸游",
        "paragraphs": [
            "嘉榮東西川，此别不爲遠。",
            "徘徊凌雲寺，决去未遽忍。",
            "登高望故人，烟樹参差見。",
            "懸知今日夢，不隔重城鍵。",
            "平生相從意，百年有未滿。",
            "結巢青城雲，期子在歲晚。"
        ],
        "title": "次韵何元立都曹贈行",
        "id": "3bb6c264-1a21-437d-8686-b8dddcd994d1"
    },
    {
        "author": "陸游",
        "paragraphs": [
            "貞元舊朝士，太學老諸生。",
            "半世不偶諧，殘年正飄零。",
            "危坐但愁悲，一笑黄河清。",
            "佳客如晨星，俗子如春萍。",
            "奇哉今日事，諸賢送東征。",
            "吸酒杯當空，綴詩筆勿停。",
            "明發復百憂，君聽馬蹄聲。"
        ],
        "title": "次韵楊嘉父先輩贈行",
        "id": "8be169ad-a3c1-45c5-aa9b-d6790899f626"
    },
    {
        "author": "陸游",
        "paragraphs": [
            "一起一伏黄茅岡，崔嵬破丘狐兔藏。",
            "炯炯寒日清無光，單單終日行羊腸。",
            "村落聚看如驚麞，亦有銀釵伏短牆。",
            "黄旗翻翻鼓其鏜，畫角鳴咽吹斜陽。",
            "長筒汲井熬雪霜，轆轤咿啞官道傍。",
            "渺然孤城天一方，傳者或云古夜郎。",
            "其民簡朴士甚良，千里鬱爲詩書鄉。",
            "閉閤掃地焚清香，老人處處是道場。"
        ],
        "title": "入榮州境",
        "id": "6456cc23-c15d-4c08-8b47-3b87b31832f7"
    },
    {
        "author": "陸游",
        "paragraphs": [
            "窮冬景方促，下嶺路微平。",
            "地瘦竹無葉，風乾茅有聲。",
            "客逰空自嘆，歸計與誰評。",
            "尚喜長亭下，雲穿夕照明。"
        ],
        "title": "井研道中",
        "id": "9022e3c7-ba75-49e1-a14e-806683a54376"
    },
    {
        "author": "陸游",
        "paragraphs": [
            "孤燈照影聽初鷄，攬轡情懷倍慘悽。",
            "雪作未成雲意閙，茅荒無際客魂迷。",
            "觸寒手指藏猶裂，畏嶮圖書棄不擕。",
            "老去有文無賣處，等閑題遍蜀東西。"
        ],
        "title": "頼牟鎮早行",
        "id": "9e7897ed-c4e8-4bfe-9633-ee00b71d8b3c"
    },
    {
        "author": "陸游",
        "paragraphs": [
            "亂山缺處城楼呀，雙旗蕭蕭晚吹笳。",
            "烟深緑桂臨絕壑，霜落殘瀬鳴寒沙。",
            "廢臺已無隐士嘯，遺宅上有高人家。",
            "鈴齋下榻約僧話，松陰枕石放吏衙。",
            "杯羹最珍慈竹筍，缾水自養山薑花。",
            "地爐堆獸熾石炭，瓦鼎號蚓煎秋茶。",
            "少年遠逰無百里，一饑能使行天涯。",
            "豈惟慣見蓬婆雪，直恐遂泛星河槎。",
            "故巢肻作兒女戀，異境會向鄉閭誇。",
            "一杯徑醉幘自墜，燈下髮影看鬖髿。"
        ],
        "title": "初到榮州",
        "id": "68777e91-b8e7-425a-8282-a0d121d216a7"
    },
    {
        "author": "陸游",
        "paragraphs": [
            "雙雙黄犢臥斜陽，葉葉丹楓著早霜。",
            "沙水自鳴如有恨，野花無主爲誰芳。",
            "郫筒味釅愁濡甲，巴曲聲悲怯斷腸。",
            "賴有生平管城子，不妨驅使荅風光。"
        ],
        "title": "城上二首  其一",
        "id": "6ac4bacd-5e38-4236-9631-0439fb8442a4"
    },
    {
        "author": "陸游",
        "paragraphs": [
            "濯錦豪華夢不通，巋然孤疊亂山中。",
            "行歌滿道知人樂，露積連村見歲豐。",
            "萬瓦新霜掃殘瘴，一林丹葉換青楓。",
            "鵝黄名醖何由得，且醉杯中琥珀紅。"
        ],
        "title": "城上二首  其二",
        "id": "cb2d3207-d51c-451f-88be-fce009d44c1a"
    },
    {
        "author": "陸游",
        "paragraphs": [
            "夜郎城裏嘆途窮，賴有西楼著此翁。",
            "溪鳥孤飛寒靄外，野人參語夕陽中。",
            "蒼天可恃何曾老，白髮緣愁却未公。",
            "俗態十年看爛熟，不如留眼送歸鴻。"
        ],
        "title": "西楼夕望",
        "id": "b2d6e767-7c3a-4e7e-ae93-910ca34c2be4"
    },
    {
        "author": "陸游",
        "paragraphs": [
            "勁酒少和氣，哀歌無歡情。",
            "故鄉不敢思，登高望錦城。",
            "錦城那得去，彷彿蟆頤路。",
            "遙知尊前人，指我題詩處。",
            "我雖流落夜郎天，遇酒能狂似少年。",
            "想見東郊携手日，海棠如雪柳飛綿。"
        ],
        "title": "醉中懷眉山舊逰",
        "id": "27c0bf34-38d9-48e1-a50d-04216d52de17"
    },
    {
        "author": "陸游",
        "paragraphs": [
            "登城望西崦，数家斜照中。",
            "柴荆晝亦閉，乃有太古風。",
            "慘淡起炊烟，寂歴下釣筒。",
            "土瘦麥苗短，霜重桑枝空。",
            "恐是種桃人，或有采芝翁。",
            "何當宿楼上，月明照夜舂。"
        ],
        "title": "登城望西崦",
        "id": "6a9e4a36-a609-481a-82e4-10d1368c754e"
    },
    {
        "author": "陸游",
        "paragraphs": [
            "少年學劍白猿翁，曾破浮生十歲功。",
            "玉具拄頤誰復許，蒯緱彈鋏老猶窮。",
            "床頭忽覺蛟龍吼，天上方驚牛斗空。",
            "此夢怪奇君記取，佩刀猶得世三公。"
        ],
        "title": "甲午十一月十三夜夢右臂踊出一小劍長八九寸有光既覺猶微痛也",
        "id": "72e8b4f0-25e5-45b5-b8ea-5e17526d2173"
    },
    {
        "author": "陸游",
        "paragraphs": [
            "荒山爲城溪作壕，風鼓巨木聲翻濤。",
            "鴟梟乘屋彈不去，狐狸欺人怒竪毛。",
            "雨來紅鶴更可惡，争巢一似嬰兒號。",
            "城孤屋老草木茂，正坐人少此輩豪。",
            "急呼五百具畚鍤，欲掀窟穴窮腥臊。",
            "忽然語罷却自笑，殘年何至與汝鏖。",
            "浣花江色緑如黛，春波灔灔浮輕舠。",
            "行當繫纜柳陰下，仰聽鶯語傾香醪。"
        ],
        "title": "漢齋中夜坐有感",
        "id": "ed8ed78f-6c01-4b85-a9e9-2398efb4e7d2"
    },
    {
        "author": "陸游",
        "paragraphs": [
            "楼鼓聲中日又斜，憑高愈覺在天涯。",
            "空桑客土生秋草，野渡虚舟集晚鴉。",
            "瘴霧不開連六詔，俚歌相荅带三巴。",
            "故鄉可望應添泪，莫恨雲山萬疊遮。"
        ],
        "title": "晚登横溪閣二首  其一",
        "id": "8e76c242-b242-464f-a5aa-3afed138cf5e"
    },
    {
        "author": "陸游",
        "paragraphs": [
            "犖确坡頭笻竹枝，西臨村路立多時。",
            "賣蔬市近還家早，煮井人忙下麥遲。",
            "病客情懷常怯酒，山城光景盡供詩。",
            "晚來試問愁多少，只許高楼横笛吹。"
        ],
        "title": "晚登横溪閣二首  其二",
        "id": "c08cf794-4bb6-4f51-b162-59d7e3b7e603"
    },
    {
        "author": "陸游",
        "paragraphs": [
            "笑喚枯笻蹋夕陽，探春聊作静中忙。",
            "高枝鵲語如相命，幽徑梅開秪自香。",
            "苔蝕斷碑驚世換，鐘來廢寺覺城荒。",
            "謫仙未必無遺恨，老欠題詩到夜郎。"
        ],
        "title": "昭德堂晚步",
        "id": "068ee7d4-3d53-47ab-b583-4569b236b9f1"
    },
    {
        "author": "陸游",
        "paragraphs": [
            "峭崖磨天如立壁，柟根横走松倒植。",
            "呀然一岫驚倒人，空洞坡陁三百尺。",
            "幽陰宜爲異物託，角爪痕存猶可識。",
            "想當蟠蟄未奮時，腥風逼人雲觸石。",
            "一朝偶爲旱歲起，卷海作雨飛霹靂。",
            "向來伊吕正如此，莘渭千年有遺迹。",
            "我欲酌酒招蜿蜒，安用辛苦常行天。",
            "太平海內多豐年，歸來故祠聽管弦。"
        ],
        "title": "龍洞",
        "id": "da15c8c2-618c-49fb-ba64-5f91bcd24377"
    },
    {
        "author": "陸游",
        "paragraphs": [
            "孤翁癡鈍如寒蠅，霜夕不暝愁嚴凝。",
            "寝衣觸體起芒粟，鼻息嘘潤成冰凌。",
            "鼕鼕黙數嚴譙鼓，耿耿獨看幽窗燈。",
            "支床龜老共夜永，號月鷄冷同晨興。",
            "白狐紫貂了不暖，何况蜀錦并吳綾。",
            "静思忽得安樂法，人生所欠絮與繒。",
            "十年一衲尚可過，不信請視匡山僧。"
        ],
        "tags": [
            "庐山"
        ],
        "title": "客中夜寒戲作長謠",
        "id": "7295a25c-b1c9-4913-909e-15212b327734"
    },
    {
        "author": "陸游",
        "paragraphs": [
            "梅花又發鬼門關，坐覺春風萬里寛。",
            "荔子陰中時縱酒，竹枝聲裏彊追歡。",
            "丁年漢使殊方老，子夜吴歌昨夢殘。",
            "白帝夜郎俱不惡，兩公補處得憑欄。"
        ],
        "title": "高齋小飲戲作",
        "id": "53149044-1a77-42b1-b10c-c3a1a7da203b"
    },
    {
        "author": "陸游",
        "paragraphs": [
            "建章宫裏春風寒，太液水生池面寛。",
            "中人馳奏黄鵠下，龍旗豹尾臨池看。",
            "芹香藻暖鵠得意，左右從官呼萬歲。",
            "須臾傳詔宴公卿，歡聲如雷動天地。",
            "時平宮省逰樂多，黄鵠刷羽涵恩波。",
            "小臣珥筆龍墀下，願繼前朝天馬歌。"
        ],
        "title": "太液黄鵠歌",
        "id": "62be4fe5-682d-4e82-a181-6b4166b05a2f"
    },
    {
        "author": "陸游",
        "paragraphs": [
            "身如林下僧，處處常寄包。",
            "家如梁上鷰，歲歲旋作巢。",
            "豈惟人所憐，顧影每自嘲。",
            "眼看佳山水，不得結把茅。",
            "造物困豪傑，如視餓虎哮。",
            "要令出精神，感激使叫呶。",
            "頗思投筆去，走馬盤雲旓。",
            "三更冒急雪，大戰梁楚郊。"
        ],
        "title": "自唐安徙家來和義出城迎之馬上作",
        "id": "8c8c9a8c-6136-4eee-85c4-6de6ed7a0288"
    },
    {
        "author": "陸游",
        "paragraphs": [
            "五十人間老大身，更堪從此数新春。",
            "鼕鼕漏鼓催窗色，急急文書動驛塵。",
            "病後光陰常自惜，客中節物爲誰新。",
            "壯心只向郵亭盡，自揣頭顱莫問人。"
        ],
        "title": "乙未元日",
        "id": "2d5a8fc9-60d2-4fff-831c-6e1a60e21e66"
    },
    {
        "author": "陸游",
        "paragraphs": [
            "浮生歲歲俱如夢，一枕輕安亦可人。",
            "偶落山城無事處，暫還老子自由身。",
            "嘯臺載酒雲生履，仙穴尋梅雨墊巾。",
            "便恐清遊從此少，錦城車馬漲紅塵。"
        ],
        "title": "别榮州",
        "id": "fd46fa15-e88f-43ce-b2e0-e1e650d294e2"
    },
    {
        "author": "陸游",
        "paragraphs": [
            "去國萬里逰，發書三日哭。",
            "久矣吾已衰，哀哉公不淑。",
            "寄書墨未乾，玉立在我目。",
            "天高鬼神惡，生世露電速。",
            "丹心抱忠貞，白首悲放逐。",
            "九閽不可叫，百身何由贖。",
            "文章果何罪，一斥獨不復。",
            "上壽阿母前，悔不早碌碌。"
        ],
        "title": "聞仲高從兄訃",
        "id": "8c41113b-4cab-4739-81bf-bbb15ac896de"
    },
    {
        "author": "陸游",
        "paragraphs": [
            "烏帽翩翩白紵輕，摩訶池上試閑行。",
            "淙潺野水鳴空苑，寂歴斜陽下廢城。",
            "縱轡迎涼看馬影，袖鞭尋句聽蟬聲。",
            "白頭散吏元無事，却爲興亡一愴情。"
        ],
        "title": "夏日過摩訶池",
        "id": "c2938062-dece-41fe-8ed9-782f0ccb1036"
    },
    {
        "author": "陸游",
        "paragraphs": [
            "筰馬踐槐影，紗籠吹蠟香。",
            "憑鞭尋斷夢，側帽受微涼。",
            "病骨更疏放，衰懷罷激昻。",
            "道邉雙石筍，笑我伴人忙。"
        ],
        "title": "早行",
        "id": "8ec13a35-2270-45e5-9bf1-b8fa7020d473"
    },
    {
        "author": "陸游",
        "paragraphs": [
            "萬瓦如鱗百尺梯，遥看突兀與雲齊。",
            "寶簾風定燈相射，綺陌塵香馬不嘶。",
            "星隕半空天宇静，蓮生陸地客心迷。",
            "歸途細踏槐陰月，家在花行更向西。"
        ],
        "title": "天申節前三日大聖慈寺華嚴閣燃燈甚盛逰人過於元夕",
        "id": "4aca4c21-4dd4-4865-a3ae-d2f4dff67df7"
    },
    {
        "author": "陸游",
        "paragraphs": [
            "黄塵赤日欲忘生，一夜新涼滿錦城。",
            "雨急驟增車轍水，泥深漸壯馬蹄聲。",
            "蚊蠅斂迹知無地，燈火於人頓有情。",
            "市遠鷄豚不須問，小畦蔬甲已堪烹。"
        ],
        "title": "喜雨",
        "id": "68dfca17-6081-4773-bda1-8286c7daffe6"
    },
    {
        "author": "陸游",
        "paragraphs": [
            "浣花之東當筰橋，奔流齧橋橋爲搖。",
            "分洪初疑兩蛟舞，觸石散作千珠跳。",
            "壯聲每挾雷雨横，巨勢濳借黿鼉驕。",
            "夢回聞之坐太息，鐡衣何日東征遼。",
            "銜枚度磧沙颯颯，盤槊斷隴風蕭蕭。",
            "不然投檄徑歸去，短篷臥聽錢塘潮。"
        ],
        "title": "夜聞浣花江聲甚壯",
        "id": "bb8bf161-14c4-411d-80b4-8c3d1a2f063f"
    },
    {
        "author": "陸游",
        "paragraphs": [
            "細細黄花落古槐，江皋不雨轉輕雷。",
            "長空鳥破蒼烟去，落日人從緑野來。",
            "散策意行尋水石，脱巾高臥避氛埃。",
            "羈逰未羡端居樂，看月房湖又一回。"
        ],
        "title": "暑行憩新都驛",
        "id": "70aa7716-e7cf-49e0-a200-975510db4f02"
    },
    {
        "author": "陸游",
        "paragraphs": [
            "喔喔江村鷄，迢迢縣門漏。",
            "河漢縱復横，繁星明如晝。",
            "爱涼趣上馬，未曉閲兩堠。",
            "高林起宿鳥，絕澗落驚狖。",
            "寺楼插蒼烟，沙泉瀉幽竇。",
            "我行忽萬里，坐嘆關河溜。",
            "官如廣文冷，面作拾遺瘦。",
            "今年盍歸哉，勿落春雁後。"
        ],
        "title": "早發新都驛",
        "id": "e276f743-a38e-4d00-b0c1-3da267b77cfa"
    },
    {
        "author": "陸游",
        "paragraphs": [
            "漢終四百天所命，老賊方持太阿柄。",
            "區區梁益豈足支，不忍安坐觀異姓。",
            "遺民亦知王室在，閏位那干天統正。",
            "公雖已没有神靈，猶假賊手誅鍾鄧。",
            "前年我過沔陽祠，再拜奠爼衰泪迸。",
            "潔齋請作送迎詩，精忠大義神其聽。"
        ],
        "title": "謁諸葛丞相廟",
        "id": "bdfdca19-8108-47bd-b600-efe3d0c17a3a"
    },
    {
        "author": "陸游",
        "paragraphs": [
            "修修萬竹壓康莊，碧玉掾圍一尺彊。",
            "雪節烟梢誰暇賞，馬蹄車轍可憐忙。",
            "帽邉忽墮吹香句，肘後舊傳醫俗方。",
            "更覺清逰天所惜，坐來飛雨度横塘。"
        ],
        "title": "自漢州之金堂過沈氏竹園小憩坐間微雨",
        "id": "804e0473-9d07-4b0c-af5d-00b818eaf973"
    },
    {
        "author": "陸游",
        "paragraphs": [
            "素衣雖成緇，不爲京路塵。",
            "躍馬上雲頂，欲呼飛仙人。",
            "飛仙不可呼，野僧意甚真。",
            "煎茶清樾下，童子拾墮薪。",
            "我少本疏放，一出但坐貧。",
            "縛袴屬櫜鞬，哀哉水雲身。",
            "此地雖暫寓，失喜忘吟呻。",
            "故溪歸去來，歲晚思鱸蓴。"
        ],
        "title": "自小雲頂上雲頂寺",
        "id": "3c38ff74-501a-4a8f-9594-97fecfd0a4d6"
    },
    {
        "author": "陸游",
        "paragraphs": [
            "三日觸毒暑，衣垢背汗浹。",
            "今旦殊蕭然，涼雨吹醉頰。",
            "瘦松無横枝，蠧竹少全葉。",
            "渚蓮乃可念，泫泣如放妾。",
            "豈惟人意適，我馬亦振鬛。",
            "遠村有歸人，清溪争晚涉。"
        ],
        "title": "馬上微雨",
        "id": "5c7f18e0-8f9e-43aa-a14d-ac4b604f65ee"
    },
    {
        "author": "陸游",
        "paragraphs": [
            "郵亭草草置盤盂，買果煎蔬便有餘。",
            "自許白雲終醉死，不論黄紙有除書。",
            "角巾墊雨蟬聲外，細葛含風日落初。",
            "行遍天涯身尚健，却嫌陶令爱吾廬。"
        ],
        "title": "彌牟鎮驛舍小酌",
        "id": "9570219e-7bc0-4703-ba28-ad73ede4c405"
    },
    {
        "author": "陸游",
        "paragraphs": [
            "絳英翠蔓亦佳哉，零亂空庭碼瑙杯。",
            "遍雨新花天有意，定知閑客欲閑來。"
        ],
        "title": "遊彌牟菩提院庭下有凌霄藤附古楠其高数丈花已零落滿地",
        "id": "642310ec-b1ab-41e9-8cc5-20539db34dc1"
    },
    {
        "author": "陸游",
        "paragraphs": [
            "我遊四方不得意，陽狂施藥成都市。",
            "大瓢滿貯隨所求，聊爲疲民起憔悴。",
            "瓢空夜静上高楼，買酒捲簾邀月醉。",
            "醉中拂劍光射月，往往悲歌獨流涕。",
            "剗却君山湘水平，斫却桂樹月更明。",
            "丈夫有志苦難成，修名未立華髮生。"
        ],
        "title": "楼上醉歌",
        "id": "7845d340-424e-41d3-85b5-8a8c9544ac31"
    },
    {
        "author": "陸游",
        "paragraphs": [
            "幕府重來老令威，山川良是昔人非。",
            "癡兒已遣了官事，伏日元知當早歸。",
            "避熱幽花房自斂，迎秋高樹葉先飛。",
            "論詩敢補先師處，僭拂江頭舊釣磯。"
        ],
        "title": "伏日獨逰城西",
        "id": "7d7b9012-7a9d-4e93-b8e8-9dea4f6ddfa8"
    },
    {
        "author": "陸游",
        "paragraphs": [
            "夜漏餘十刻，涼颸如九秋。",
            "灘聲聒酒醒，月色照人愁。",
            "落魄悲孤宦，龍鍾怯遠遊。",
            "此生那可料，六歲劍南州。"
        ],
        "title": "五鼓送客出城馬上作",
        "id": "69711172-d195-4343-927e-62ae4838340f"
    },
    {
        "author": "陸游",
        "paragraphs": [
            "借得茅齋近筰橋，羈懷病思兩無聊。",
            "春從豆蔲梢頭老，日向樗蒱齒上消。",
            "叢竹曉兼風力横，高梧夜挾雨聲驕。",
            "書生莫倚身常健，未畫凌烟鬢已凋。"
        ],
        "title": "寓舍書懷",
        "id": "4479be8b-b462-4b89-b5c1-c71d422a4dac"
    },
    {
        "author": "陸游",
        "paragraphs": [
            "上天何蒼蒼，四序浩旋斡。",
            "異哉今年熱，炊鬻不可活。",
            "夜分睡復起，揺箑腕欲脱。",
            "彊登城西楼，月露渺空濶。",
            "憑欄弄清影，涼颸入蕉葛。",
            "濕螢沾草根，驚鶻起木末。",
            "亦知難久留，襟抱資一豁。",
            "人事迭廢興，天理交予奪。",
            "羲和不停馭，去若弦上筈。",
            "此熱會當衰，歲晚備裘褐。"
        ],
        "title": "夜登城楼",
        "id": "e96d72fd-3a5f-4c71-a4ac-9a591c619e47"
    },
    {
        "author": "陸游",
        "paragraphs": [
            "蒼爪初驚鷹脱韝，得湯已見玉花浮。",
            "睡魔何止避三舍，歡伯直知輸一籌。",
            "日鑄焙香懷舊隐，谷簾試水憶西逰。",
            "銀缾銅碾俱官様，恨欠纖纖爲捧甌。"
        ],
        "title": "試茶",
        "id": "3092795b-5b94-4b67-ab74-46d380959b77"
    },
    {
        "author": "陸游",
        "paragraphs": [
            "千步毬場爽氣新，西山遥見碧嶙峋。",
            "令傳雪嶺蓬婆外，聲震秦川渭水濵。",
            "旗脚倚風時弄影，馬蹄經雨不霑塵。",
            "屬櫜縛袴毋多恨，久矣儒冠誤此身。"
        ],
        "title": "成都大閲",
        "id": "77e6c955-c697-4edb-a230-ee001bd753ac"
    },
    {
        "author": "陸游",
        "paragraphs": [
            "萬里馳驅坐一饑，自憐無計脱塵鞿。",
            "身留幕府還家少，眼亂文書把酒稀。",
            "客路更逢秋色晚，故山空有夢魂歸。",
            "芋羮豆飯元堪飽，錯用人言恨子威。"
        ],
        "title": "書懷",
        "id": "5fc1ab6d-8e08-450e-a667-b16c498332f1"
    },
    {
        "author": "陸游",
        "paragraphs": [
            "脱髮紛滿梳，衰顔不堪照。",
            "百年忽已半，去日如過燒。",
            "平生功名心，上馬無燕趙。",
            "爾來閲世故，萬事驚錯料。",
            "豈無舊朋儔，聮翩半廊廟。",
            "誰能伴此老，泝峽聽猿叫。",
            "錦城得数公，意氣如再少。",
            "偷閑訪野寺，繫馬追一笑。",
            "新糟厭玉貍，畏酒亦復釂。",
            "古殿鼪鼯豪，壊壁冠佩肖。",
            "摩挲宋公詩，句法嘆高妙。",
            "正如霓裳曲，零落得遺調。",
            "歸途繚長堤，掠面霜氣峭。",
            "佳逰不可忘，落筆君勿誚。"
        ],
        "title": "逰大智寺",
        "id": "6852ebe4-f902-4bd6-945c-341d33b2fa6a"
    },
    {
        "author": "陸游",
        "paragraphs": [
            "香火課夙興，風月留晚睡。",
            "直言散吏閑，亦未盡無事。",
            "舊聞雲臺翁，高枕閲塵世。",
            "至今青嶂間，鼻息亂松吹。",
            "平生寡嗜好，所願究此味。",
            "千年一欠伸，笑看巖花墜。"
        ],
        "title": "看月睡晚戲作",
        "id": "5d4625ab-1622-4528-b859-4a4939170b45"
    },
    {
        "author": "陸游",
        "paragraphs": [
            "劍南山水盡清暉，濯錦江邉天下稀。",
            "烟柳不遮楼角斷，風花時傍馬頭飛。",
            "芼羮筍似稽山美，斫膾魚如笠澤肥。",
            "客報城西有園賣，老夫白首欲忘歸。"
        ],
        "title": "成都書事二首  其一",
        "id": "8bb18248-b05e-4522-b022-7c6a146e6c1f"
    },
    {
        "author": "陸游",
        "paragraphs": [
            "大城少城柳已青，東臺西臺雪正晴。",
            "鶯花又作新年夢，絲竹常聞静夜聲。",
            "廢苑烟蕪迎馬動，清江春漲拍堤平。",
            "尊中酒滿身彊健，未恨飄零過此生。"
        ],
        "title": "成都書事二首  其二",
        "id": "d5443958-d8cb-4171-85f9-5b1c02ed6af0"
    },
    {
        "author": "陸游",
        "paragraphs": [
            "曉出筰橋門，天低日未暾。",
            "緑陂寒淡淡，白霧遠昏昏。",
            "古路亂車轍，行人驚雁群。",
            "征塗不須厭，蓬轉本無根。"
        ],
        "title": "雙溪道中",
        "id": "01f2e7b5-f26a-4e0e-952b-a66eb16d529f"
    },
    {
        "author": "陸游",
        "paragraphs": [
            "牛飲橋頭小市東，店門繫馬一尊同。",
            "已能自置功名外，尚欲相期意氣中。",
            "褐擁紫茸迎曉日，酒翻紅浪醉春風。",
            "從今共約無疏索，竹外梅花欲惱公。"
        ],
        "title": "牛飲市中小飲呈坐客",
        "id": "75e7e32b-f974-479e-9173-2620698498c7"
    },
    {
        "author": "陸游",
        "paragraphs": [
            "乳烹佛粥遽如許，菜簇春盤行及時。",
            "草木欣欣渠得意，乾坤浩浩我何私。",
            "懷材所忌多輕用，學道當從不自欺。",
            "旦莫置規君勿怪，修身三省自先師。"
        ],
        "title": "自警",
        "id": "d350698f-e9bb-4e91-9cb6-88ea549594ea"
    },
    {
        "author": "陸游",
        "paragraphs": [
            "眼澀朦朧不自支，欠伸常恨到床遲。",
            "庭花著雨晴方見，野客敲門去始知。",
            "灰冷香烟無復在，湯成茶椀徑須持。",
            "頽然却自嫌疏放，旋了生涯一首詩。"
        ],
        "title": "午寢",
        "id": "0437362b-43d2-4f99-ad54-81e10a7205a1"
    },
    {
        "author": "陸游",
        "paragraphs": [
            "我生實多邅，九折行晚途。",
            "憂傷日熏心，驚見頰與顱。",
            "稍生秋風時，競出寒雨餘。",
            "星星初尚稀，𧥄𧥄不可除。",
            "昔如春柳妍，今作霜蓬枯。",
            "蓬枯有再緑，念我豈得如。",
            "平昔樂方外，固與功名疏。",
            "投鑷三嘆息，金丹豈無書。"
        ],
        "title": "白髮",
        "id": "ee20d271-b62f-455e-8d74-4178abc191dd"
    },
    {
        "author": "陸游",
        "paragraphs": [
            "酒力醺然入四支，華胥税駕不應遲。",
            "殘年已覺衰難彊，萬事無如睡不知。",
            "幸有琴書供枕籍，安能冠带更支持。",
            "紅爐過盡灰如雪，獨守青燈坐畫詩。"
        ],
        "title": "明日午睡至暮復次前韵",
        "id": "e805169b-f417-4162-9655-bd1d0be4d23c"
    },
    {
        "author": "陸游",
        "paragraphs": [
            "闌干斗柄搖天東，人間一夜回春風。",
            "注桃染柳歲相似，惟我衰顔非昔紅。",
            "可憐逢春不自感，更欲使氣驚兒童。",
            "烟郊射雉錦臆碎，水亭供鱠金盤空。",
            "歸穿南市萬人看，流星突過連錢驄。",
            "高樓作歌醉自寫，墨光燭焰交長虹。",
            "人生未死貴適意，萬里作客元非窮。",
            "故人夜直金鑾殿，僵臥獨聽宫門鐘。"
        ],
        "title": "醉中長歌",
        "id": "435b1b5b-33b6-4b79-8396-a49930c5b8b1"
    },
    {
        "author": "陸游",
        "paragraphs": [
            "扇邉生怕庾公塵，索笑來逰錦水濵。",
            "四野雲齊初釀雪，一枝梅動已催春。",
            "緑尊有味能消日，白髮無情不貸人。",
            "商略此生何所恨，太平時得自由身。"
        ],
        "title": "對酒",
        "id": "23a201eb-12d5-4cef-b486-1ce3d8e49470"
    },
    {
        "author": "陸游",
        "paragraphs": [
            "天涯羈旅逄人日，病起消搖集寶坊。",
            "雪水初融錦江漲，梅花半落緑苔香。",
            "家山松桂年年長，幕府文書日日忙。",
            "自笑餘生有幾許，一庵僣與得深藏。"
        ],
        "title": "人日飲昭覺",
        "id": "fb208c82-9107-46b5-b5fd-c7ec49c9a30d"
    },
    {
        "author": "陸游",
        "paragraphs": [
            "異縣客逰久，今年春事遲。",
            "峭寒增酒價，微雨惱燈期。",
            "老態人未覺，孤愁心自知。",
            "停車呼病婦，彊出伴諸兒。"
        ],
        "title": "上元前一日",
        "id": "5c8b51e6-c1df-4261-ba70-055e75f84f03"
    },
    {
        "author": "陸游",
        "paragraphs": [
            "細細香塵暗六街，魚鱗淺碧暮雲開。",
            "新粧褰幕全身見，誤馬隨車一笑回。",
            "酒釅頓忘風力峭，夜長猶恨漏聲催。",
            "京華舊侶彫零盡，短鬢成絲心未灰。"
        ],
        "title": "上元二首  其一",
        "id": "35b6308b-3251-4e16-8ee8-bcd6a0a444d4"
    },
    {
        "author": "陸游",
        "paragraphs": [
            "病起衰顔非昔紅，偷閑聊與少年同。",
            "一規寒玉挂楼角，千點華星來坐中。",
            "久戍遺民雖困弊，承平舊鎮尚繁雄。",
            "歸時瘦馬崔嵬影，定有遊人笑此翁。"
        ],
        "title": "上元二首  其二",
        "id": "e428669b-5cea-4db2-bca2-41246598fb47"
    },
    {
        "author": "陸游",
        "paragraphs": [
            "少鄙章句學，所慕在經世。",
            "諸公薦文章，頗恨非素志。",
            "一朝落江湖，爛漫得自恣。",
            "討論極王霸，事業窺莘渭。",
            "孔明景略間，却立頗眦睨。",
            "從人無一欣，對食有三喟。",
            "譚侯信豪雋，可共不朽事。",
            "天涯再相見，握手更抆泪。",
            "欲尋西郊路，斗酒傾意氣。",
            "浩歌君和我，勿作尋常醉。"
        ],
        "title": "喜譚德稱歸",
        "id": "975016b7-4a94-4939-8a8f-dca010e2ba6f"
    },
    {
        "author": "陸游",
        "paragraphs": [
            "少時狂走西復東，銀鞍駿馬馳如風。",
            "眼看春去不復惜，只道歲月來無窮。",
            "初逰漢中亦未覺，一飲尚可傾千鍾。",
            "义魚狼藉漾水濁，獵虎蹴蹋南山空。",
            "射堋命中萬人看，毬門對植雙旗紅。",
            "華堂却來弄筆硯，新詩醉草誇坐中。",
            "劍關南山纔幾日，壯氣摧縮成衰翁。",
            "雪霜蕭颯已滿鬢，蛟龍鬱屈空蟠胸。",
            "鄰園杏花忽爛漫，推枕彊起隨逰蜂。",
            "遶看百匝幾嘆息，吹紅洗緑行匆匆。",
            "莫年逢春尚有幾，常恐春去尋無踪。",
            "青錢三百幸可辦，且判爛醉酤郫筒。"
        ],
        "title": "春感",
        "id": "da293e10-65a4-4f76-a10d-69a7b8602ead"
    },
    {
        "author": "陸游",
        "paragraphs": [
            "税駕名園半日留，逰絲飛蝶晚悠悠。",
            "驟暄不爲海棠計，長晝只添鸚鵡愁。",
            "老去自驚詩酒減，客中偏覺歲時遒。",
            "東風好爲吹歸夢，著我松江弄釣舟。"
        ],
        "title": "春晴暄甚逰西市施家園",
        "id": "b5c5d259-6837-42fb-8167-31c35138105d"
    },
    {
        "author": "陸游",
        "paragraphs": [
            "看花南陌復東阡，曉露初乾日正妍。",
            "走馬碧鷄坊裏去，市人喚作海棠顛。"
        ],
        "title": "花時遍逰諸家園十首  其一",
        "id": "7ab09f0f-d4c4-4716-9d62-a64975579a27"
    },
    {
        "author": "陸游",
        "paragraphs": [
            "爲爱名花抵死狂，只愁風日損紅芳。",
            "緑章夜奏通明殿，乞借春陰護海棠。"
        ],
        "title": "花時遍逰諸家園十首  其二",
        "id": "750e75a2-f1de-443f-8b7d-5deabe9bd3d6"
    },
    {
        "author": "陸游",
        "paragraphs": [
            "翩翩馬上帽簷斜，盡日尋春不到家。",
            "偏爱張園好風景，半天高柳臥溪花。"
        ],
        "title": "花時遍逰諸家園十首  其三",
        "id": "eb3aa8b8-e579-47a6-b8d9-0e6c5636e156"
    },
    {
        "author": "陸游",
        "paragraphs": [
            "花陰掃地置清尊，爛醉歸時夜已分。",
            "欲睡未成欹倦枕，輪囷帳底見紅雲。"
        ],
        "title": "花時遍逰諸家園十首  其四",
        "id": "b00ed837-bf1a-4787-af5e-fcc5a77ca60b"
    },
    {
        "author": "陸游",
        "paragraphs": [
            "宣華無樹著啼鶯，惟有摩訶春水生。",
            "故老能言當日事，直將宫錦裹宫城。"
        ],
        "title": "花時遍逰諸家園十首  其五",
        "id": "41141e59-b4d1-43e6-b230-6a715c9ba263"
    },
    {
        "author": "陸游",
        "paragraphs": [
            "枝上猩猩血未晞，尊前紅袖醉成圍。",
            "應須直到三更看，畫燭如椽爲發輝。"
        ],
        "title": "花時遍逰諸家園十首  其六",
        "id": "f05b9e69-b8df-4f97-9748-d96c6bc27f2c"
    },
    {
        "author": "陸游",
        "paragraphs": [
            "重蕚丹砂品最高，可憐寂寞棄蓬蒿。",
            "會當車載金錢去，買取春歸亦足豪。"
        ],
        "title": "花時遍逰諸家園十首  其七",
        "id": "5b9a1594-acbd-4cb2-970d-13c995aa9f39"
    },
    {
        "author": "陸游",
        "paragraphs": [
            "絲絲紅蕚弄春柔，不似疏梅只慣愁。",
            "常恐夜寒花索寞，錦茵銀燭按涼州。"
        ],
        "title": "花時遍逰諸家園十首  其八",
        "id": "4ece7c51-2f39-4f73-8cf6-415ea95749e9"
    },
    {
        "author": "陸游",
        "paragraphs": [
            "飛花盡逐五更風，不照先生社酒中。",
            "輸與新來雙燕子，啣泥猶得带殘紅。"
        ],
        "title": "花時遍逰諸家園十首  其九",
        "id": "1b9b6de9-e33d-47ab-9c44-eb37f83f594f"
    },
    {
        "author": "陸游",
        "paragraphs": [
            "海棠已過不成春，絲竹凄涼鎖暗塵。",
            "眼看燕脂吹作雪，不須零落始愁人。"
        ],
        "title": "花時遍逰諸家園十首  其一○",
        "id": "05be61a5-14ea-4fa5-b10b-40f8b7212505"
    },
    {
        "author": "陸游",
        "paragraphs": [
            "曉出錦江邉，長橋柳带烟。",
            "豪華行樂地，芳潤養花天。",
            "擁路看欹帽，窺門笑墜鞭。",
            "京華歸未得，聊此送流年。"
        ],
        "title": "曉過萬里橋",
        "id": "e38d1add-7e72-4b61-a7fd-db544eb068ff"
    },
    {
        "author": "陸游",
        "paragraphs": [
            "政爲梅花憶兩京，海棠又滿錦官城。",
            "鴉藏高柳陰初宻，馬涉清江水未生。",
            "風掠春衫驚小冷，酒潮玉頰見微頳。",
            "殘年飄泊無時了，腸斷樓頭畫角聲。"
        ],
        "title": "自合江亭涉江至趙園",
        "id": "0ba02de6-c866-4cb2-a12d-6e275adc6f7c"
    },
    {
        "author": "陸游",
        "paragraphs": [
            "一庭舞絮鬭身輕，百尺遊絲弄午晴。",
            "静喜香烟縈曲几，臥驚玉子落紋枰。",
            "新春易失遽如許，薄宦忘歸何似生。",
            "安得一船東下峽，江南江北聽鶯聲。"
        ],
        "title": "春晴",
        "id": "2b8d717f-e295-4023-b460-6c688e11f41c"
    },
    {
        "author": "陸游",
        "paragraphs": [
            "天寶政事何披猖，使典相國胡奴王。",
            "弄權楊李不足怪，阿瞞手自裂紀綱。",
            "八姨富貴尚有理，何至詔書褒五郎。",
            "盧龍賊騎已洶洶，丹鳯神語猶琅琅。",
            "人知大勢危絫卵，天稔奇禍如崩牆。",
            "臺省諸公獨耐事，歌詠功德卑虞唐。",
            "一朝殺氣横天末，疋馬西奔幾不脱。",
            "向來諂子知幾人，賊前稱臣草間活。",
            "劍南萬里望秦天，行殿春寒聞杜鶻。",
            "老臣九齡不可作，魚蠧蛛絲金鑑篇。"
        ],
        "title": "題明皇幸蜀圖",
        "id": "a49c951a-51d6-42d6-b2fe-936a82ef874f"
    },
    {
        "author": "陸游",
        "paragraphs": [
            "海棠花入燕泥乾，梅子枝頭已带酸。",
            "老去懶尋年少夢，舂分不減社前寒。",
            "著書敢望垂千載，嗜酒猶須隐一官。",
            "正是閑時無客過，小庭斜日倚闌干。"
        ],
        "title": "春寒連日不出",
        "id": "80d1e44b-085e-40c6-9204-6b7562fe410b"
    },
    {
        "author": "陸游",
        "paragraphs": [
            "城南城北紫遊韁，盡日閑行看似忙。",
            "刺水離離葛葉短，連村漠漠豆花香。",
            "夕陽有信催殘角，春草無情上繚牆。",
            "我亦人間倦逰者，長吟聊復愴興亡。"
        ],
        "title": "馬上偶成",
        "id": "793ac840-6e54-4cc5-b799-1d0413082edd"
    },
    {
        "author": "陸游",
        "paragraphs": [
            "酒浪搖春不受寒，燭花垂燼忽堆盤。",
            "山川路邈人将老，絲管聲遒夜向闌。",
            "四海交朋更聚散，百年光景雜悲歡。",
            "自憐病眼猶明在，更把名花半醉看。"
        ],
        "title": "夜宴",
        "id": "fcda61e5-c227-4d4e-bb42-70d6f5c685ab"
    },
    {
        "author": "陸游",
        "paragraphs": [
            "揚鞭暮出錦官城，小院無僧有月明。",
            "不信道人心似鐡，隔城猶送擣衣聲。"
        ],
        "title": "觀音院讀壁間蘓在廷少卿兩小詩次韵二首  其一",
        "id": "bb2939c3-b619-4152-87dd-eeb914cfc5ac"
    },
    {
        "author": "陸游",
        "paragraphs": [
            "老去癡頑不受鐫，姓名身後更須傳。",
            "世間商略無歸處，只合長齋繡佛前。"
        ],
        "title": "觀音院讀壁間蘓在廷少卿兩小詩次韵二首  其二",
        "id": "b456059a-3999-42f9-8f61-d9e253c64dee"
    },
    {
        "author": "陸游",
        "paragraphs": [
            "天公爲我齒頬計，遣飫黄甘與丹荔。",
            "又憐狂眼老更狂，令看廣陵芍藥蜀海棠。",
            "周行萬里逐所樂，天公於我元不薄。",
            "貴人不出長安城，寶带華纓真汝縳。",
            "樂哉今從石湖公，大度不計聾承聾。",
            "夜宴新亭海棠底，紅雲倒吸玻璃鍾。",
            "琵琶絃繁腰鼓急，盤鳯舞衫香霧濕。",
            "春醪凸盞燭光搖，素月中天花影立。",
            "逰人如雲環玉帳，詩未落紙先傳唱。",
            "此邦句律方一新，鳯閣舍人今有様。"
        ],
        "title": "錦亭",
        "id": "9b4504d6-9006-4bb8-be70-d0b9688b8dc9"
    },
    {
        "author": "陸游",
        "paragraphs": [
            "新晴窗日弄春妍，幌小屏深意自便。",
            "長恨病多妨痛飲，却緣客少得安眠。",
            "雛鶯故故啼簷角，飛絮翩翩墮枕前。",
            "欲著衣裳還孏起，重尋殘夢一悠然。"
        ],
        "title": "晚起",
        "id": "46da883c-d18a-4ac1-9f6c-6dc94c2cfa7b"
    },
    {
        "author": "陸游",
        "paragraphs": [
            "映空初作繭絲微，掠地俄成箭鏃飛。",
            "紙帳光遲饒曉夢，銅鑪香潤覆春衣。",
            "池魚鱍鱍隨溝出，梁燕翩翩接翅歸。",
            "惟有落花吹不去，数枝紅濕自相依。"
        ],
        "title": "雨",
        "id": "a99d839c-a041-4526-b509-465bd4c0149b"
    },
    {
        "author": "陸游",
        "paragraphs": [
            "萬里西逰爲覔詩，錦城更付一官癡。",
            "脱巾漉酒從人笑，拄笏看山頗自奇。",
            "疏雨池塘魚避釣，曉鶯窗户客争棋。",
            "老來怕與春爲别，醉過殘紅滿地時。"
        ],
        "title": "春晚書懷",
        "id": "39bd2c81-bf81-465f-b85b-25413c3def00"
    },
    {
        "author": "陸游",
        "paragraphs": [
            "曉從北郭過西城，十里沙堤似席平。",
            "澹日向人供帽影，微風傍馬助鞭聲。",
            "歡情寂寂隨年減，俗事紛紛逐日生。",
            "到處每求佳水竹，晚途牢落念歸耕。"
        ],
        "title": "出朝天門繚長堤至劉侍郎廟由小西門歸",
        "id": "3eddb4c0-91c9-4e0c-bade-c665d796abd9"
    },
    {
        "author": "陸游",
        "paragraphs": [
            "光陰百歲已中分，擬結茅茨老白雲。",
            "萬里誰憐新臥疾，九重猶記舊能文。",
            "枕邉得句題屏疊，馬上看山隔帽裙。",
            "終恨無勞縻廩粟，夜窗聊策讀書勲。"
        ],
        "title": "夜分讀書有感",
        "id": "dd6466c0-5798-4701-b8dc-87cc2f5b5aa1"
    },
    {
        "author": "陸游",
        "paragraphs": [
            "雷車駕雨龍盡起，電行半空如狂矢。",
            "中原戰爭五十年，上帝震怒初一洗。",
            "黄頭女真褫魂魄，面縳軍門争請死。",
            "已聞三箭定天山，何啻積甲齊熊耳。",
            "捷書馳騎奏行宫，近臣上壽天顔喜。",
            "閤門明日催賀班，雲集千官摩劍履。",
            "長安父老請移蹕，願見六龍臨渭水。",
            "從今身是太平人，敢憚安西九千里。"
        ],
        "title": "中夜聞大雷雨",
        "id": "b2e0c1c1-2fad-4e23-909b-f29c994c2757"
    },
    {
        "author": "陸游",
        "paragraphs": [
            "石鏡山前送落暉，春殘回首倍依依。",
            "時平壯士無功老，鄉遠征人有夢歸。",
            "苜蓿苗侵官道合，蕪菁花入麥畦稀。",
            "倦逰自笑摧頺甚，誰記飛鷹醉打圍。"
        ],
        "title": "春殘",
        "id": "e5a1048a-dafc-4c2d-a668-2733febac27a"
    },
    {
        "author": "陸游",
        "paragraphs": [
            "憔悴西窗已一翁，登高意氣尚豪雄。",
            "關河覇國興亡後，風月詩人醉醒中。",
            "病起頓驚雙鬢改，春歸一掃萬花空。",
            "欄邉徙倚君知否，直到吳天目未窮。"
        ],
        "title": "武擔東臺晚望",
        "id": "86dcda59-f2e9-4f2e-b2fd-c33674277168"
    },
    {
        "author": "陸游",
        "paragraphs": [
            "騎馬悠然欲斷魂，春愁滿眼與誰論。",
            "市朝遷變歸蕪没，磵谷谺谺互吐吞。",
            "一徑松楠遙見寺，数家鷄犬自成村。",
            "最憐高冢臨官道，細細烟莎遍焼痕。"
        ],
        "title": "行武擔西南村落有感",
        "id": "41071a6c-e01b-4c4d-81a6-7997c893df49"
    },
    {
        "author": "陸游",
        "paragraphs": [
            "宦逰到處即忘家，况得閑身管物華。",
            "疏索故人緣病酒，折除厚禄爲看花。",
            "泥新高棟初巢燕，萍匝荒池已集蛙。",
            "斟酌人生要行樂，燈前起舞落烏紗。"
        ],
        "title": "小飲房園",
        "id": "1f3c839f-4f41-4993-9699-23f4629b8dd2"
    },
    {
        "author": "陸游",
        "paragraphs": [
            "身墮黄塵每慨然，攜兒蕭散亦前緣。",
            "聊憑方外巾盂净，一洗人間匕箸羶。",
            "静院春風傳浴鼓，畫廊晚雨濕茶烟。",
            "濳光寮裏明窗下，借我消搖過十年。"
        ],
        "title": "飯昭覺寺抵暮乃歸",
        "id": "6db6f867-24fe-43f0-8f0c-c937b7b7d892"
    },
    {
        "author": "陸游",
        "paragraphs": [
            "春晚江邉草過腰，雨餘楼下水平橋。",
            "名花未落如相待，佳客能來不費招。",
            "欄角峭風羅袖薄，柳陰斜日玉驄驕。",
            "此身醉死元關命，敢笑聞鷄趁早朝。"
        ],
        "title": "自芳華楼過瑤林莊",
        "id": "759c31eb-6369-4228-962f-4892b9a2e199"
    },
    {
        "author": "陸游",
        "paragraphs": [
            "詩不能工浪得窮，幾年衮衮看諸公。",
            "摧頺已作驥伏櫪，留滯敢嫌船逆風。",
            "消日劇棋疏竹下，送春爛醉亂花中。",
            "倚楼看鏡俱癡絕，贏取烟蓑伴釣翁。"
        ],
        "title": "書懷",
        "id": "a92b296e-c2bf-4305-a2e2-1248764c6d92"
    },
    {
        "author": "陸游",
        "paragraphs": [
            "清晨呼馬出，馭吏請所之。",
            "錦城浩如海，我亦無與期。",
            "有花即入門，莫問主人誰。",
            "下馬據胡床，傲睨忘訶譏。",
            "人言白頭翁，胡爲尚兒癡。",
            "老翁故不癡，借花發吾詩。",
            "詩句带花香，東風不敢吹。",
            "徘徊雙蛺蝶，許汝鼻端知。"
        ],
        "title": "逰東郭趙氏園",
        "id": "b98a3072-9f7f-4342-937d-eed8fe6376fc"
    },
    {
        "author": "陸游",
        "paragraphs": [
            "歴盡人間行路難，老來要覔数年閑。",
            "供家米少因添鶴，買宅錢多爲見山。",
            "池靣紋生風細細，花根土潤雨斑斑。",
            "借舂乞火依鄰里，剩釀村醪約往還。"
        ],
        "title": "卜居二首  其一",
        "id": "409621f4-6170-4d97-951b-efcb2ee0c2e8"
    },
    {
        "author": "陸游",
        "paragraphs": [
            "南浮七澤吊沉湘，西泝三巴掠夜郎。",
            "自信前緣與人薄，每求寛地寄吾狂。",
            "雪山水作中泠味，蒙頂茶如正焙香。",
            "儻有把茅端可老，不須辛苦念還鄉。"
        ],
        "title": "卜居二首  其二",
        "id": "451e338b-921a-468e-8795-22dfcb5350f3"
    },
    {
        "author": "陸游",
        "paragraphs": [
            "春殘馬上意倀倀，縱轡微吟過数坊。",
            "緑樹成帷連藥市，清流如带繞毬場。",
            "城荒鼓角增悲壯，苑廢雲烟尚莽蒼。",
            "堪笑年來向詩懶，還家古錦只空囊。"
        ],
        "title": "馬上",
        "id": "b7a06df4-b171-4599-ba48-74ed19b0ada7"
    },
    {
        "author": "陸游",
        "paragraphs": [
            "平生胸中無滯留，曠然獨與造物逰。",
            "天風駕我周宇縣，夜半忽過江邉楼。",
            "楼前茫茫天地濶，萬頃月浸空江秋。",
            "雲階無塵鸞鶴舞，玉笛裂石魚龍愁。",
            "肺肝澄澈納灝氣，毛髮慘慄臨寒流。",
            "世間回首真一夢，誰能更念酬恩讎。"
        ],
        "title": "夜登江楼",
        "id": "ee6a4e22-9bae-43bc-a400-ca2f8fea2658"
    },
    {
        "author": "陸游",
        "paragraphs": [
            "早得虚名翰墨林，謝歸忽已歲時侵。",
            "春郊射雉朝盤馬，秋院焚香夜弄琴。",
            "病酒閉門常兀兀，哦詩袖手久愔愔。",
            "浮沉不是忘經世，後有仁人識此心。"
        ],
        "title": "書嘆",
        "id": "cceb82b9-7e6e-4b63-8fee-6d35fe84cdc7"
    },
    {
        "author": "陸游",
        "paragraphs": [
            "北出昇仙路少東，據鞍自笑老從戎。",
            "百年身世酣歌裏，千古功名感慨中。",
            "天遠僅分山髣髴，霧收初見日曈曨。",
            "横空我欲江湖去，誰借泠然禦寇風。"
        ],
        "title": "三月一日府宴學射山",
        "id": "e083a4f7-a529-4257-86b6-79cbdddca0c6"
    },
    {
        "author": "陸游",
        "paragraphs": [
            "閑愁如飛雪，入酒即消融。",
            "好花如故人，一笑杯自空。",
            "流鶯有情亦念我，柳邉盡日啼春風。",
            "長安不到十四載，酒徒往往成衰翁。",
            "九環寶带光照地，不如留君雙頰紅。"
        ],
        "title": "對酒",
        "id": "b364ee86-d6f6-47fa-b541-12ec1491cdde"
    },
    {
        "author": "陸游",
        "paragraphs": [
            "文書那得廢哦詩，羞作群兒了事癡。",
            "付與後人評此老，一丘一壑過元規。"
        ],
        "title": "題直舍壁",
        "id": "58feb9f3-858b-41d9-937c-5af70ba9c380"
    },
    {
        "author": "陸游",
        "paragraphs": [
            "成都再見春事殘，雖名閑官實不閑。",
            "門前車馬閙如市，案上文檄高於山。",
            "有時投罅輙徑出，略似齊客偷秦關。",
            "日斜僕夫已整駕，顧景欲駐愁嘲訕。",
            "豈知今朝有此樂，放浪一笑開衰顔。",
            "抽身黄塵烏帽底，得意翠木清泉間。",
            "褰裳危磴窮犖确，洗耳古澗聽淙潺。",
            "豈惟頓覺宇宙廣，政爾一散腰脚頑。",
            "似聞青城縹緲處，待我歸綴仙官班。",
            "俊鷹解絛即萬里，豈比倦翼方知還。"
        ],
        "title": "逰圜覺乾明祥符三院至暮",
        "id": "bcd4f832-8eba-4243-8150-43cea8365bc6"
    },
    {
        "author": "陸游",
        "paragraphs": [
            "朱朱白白池臺間，好風妍日開未殘。",
            "我來覔醉苦草草，常恨不如花意閑。",
            "山鷄飛起亂花落，下上青林穿翠壑。",
            "世間動步即有拘，常恨不如禽意樂。",
            "人言功名恐不免，我願徜徉娱歲晚。",
            "熟計滛書理白魚，何如縱獵牽黄犬。",
            "成都四郊如砥平，安得雙鞬馳出城。",
            "鞚飛塵起望不見，從騎尋我鳴鶻聲。"
        ],
        "title": "逰合江園戲題",
        "id": "36967a80-6fac-4ec6-8a92-afc242dddc44"
    },
    {
        "author": "陸游",
        "paragraphs": [
            "石筍街西風景幽，醉眠萬事付悠悠。",
            "倦逰我已七年客，促駕春無三日留。",
            "枝上蝶稀紅藥老，舍中蠶起緑桑柔。",
            "功名墮甑誰能問，羞作饑鷹夜掣韝。"
        ],
        "title": "三月十六日作",
        "id": "d15d7372-8835-4460-b149-f0e1193e9c0b"
    },
    {
        "author": "陸游",
        "paragraphs": [
            "日日思歸飽蕨薇，春來薺美忽忘歸。",
            "傳誇真欲嫌荼苦，自笑何時得瓠肥。"
        ],
        "title": "食薺三首  其一",
        "id": "cd4994fd-bc5f-4ee8-a5e2-be3033dca48e"
    },
    {
        "author": "陸游",
        "paragraphs": [
            "采采珍蔬不待畦，中原正味壓蓴絲。",
            "桃根擇葉無虚日，直到開花如雪時。"
        ],
        "title": "食薺三首  其二",
        "id": "582a8cf0-f2b9-4e9f-bd22-5071c00dfd67"
    },
    {
        "author": "陸游",
        "paragraphs": [
            "小著鹽醯助滋味，微加薑桂發精神。",
            "風爐歙鉢窮家活，妙訣何曾肻授人。"
        ],
        "title": "食薺三首  其三",
        "id": "8440a1ee-1924-4548-be01-e1428c90834c"
    },
    {
        "author": "陸游",
        "paragraphs": [
            "簞瓢氣已壓膏梁，不傍朱門味更長。",
            "細看高人忘寵辱，始知吾輩可憐傷。",
            "巖扃勾漏新丹竈，香火匡廬古道場。",
            "剩欲與君堅此約，它年八十鬢眉蒼。"
        ],
        "tags": [
            "庐山"
        ],
        "title": "次韵范文淵",
        "id": "d670b125-6c21-4f28-9fb1-00c25ec6a57b"
    },
    {
        "author": "陸游",
        "paragraphs": [
            "胸中磊落藏五兵，欲試無路空峥嶸。",
            "酒爲旗鼓筆刀槊，勢從天落銀河傾。",
            "端溪石池濃作墨，燭光相射飛縱横。",
            "須臾收卷復把酒，如見萬里烟塵清。",
            "丈夫身在要有立，逆虜運盡行當平。",
            "何時夜出五原塞，不聞人語聞鞭聲。"
        ],
        "tags": [
            "战争",
            "豪迈",
            "书法",
            "志向",
            "抒怀"
        ],
        "title": "題醉中所作草書卷後",
        "id": "514aedce-716e-4c69-92de-0f01f3d084b7"
    },
    {
        "author": "陸游",
        "paragraphs": [
            "狂夫無計奈狂何，何况登臨逸興多。",
            "千疊雪山連滴博，一支春水入摩訶。",
            "吟餘騎省霜侵鬢，釣罷玄真雨滿蓑。",
            "逐冦榆關期尚遠，不妨隨處得婆娑。"
        ],
        "title": "登子城新楼遍至西園池亭",
        "id": "2be56162-13ed-4570-9f79-0c7c9efae840"
    },
    {
        "author": "陸游",
        "paragraphs": [
            "小疾深居不喚醫，消搖更覺勝平時。",
            "癡人未害看周易，名士真須讀楚辭。",
            "緑徑風斜花片片，畫廊人静雨絲絲。",
            "晚來頓覺清羸甚，自置篝爐煮粟糜。"
        ],
        "title": "小疾謝客",
        "id": "d792b23c-d298-4d46-88f5-03e53dd164b8"
    },
    {
        "author": "陸游",
        "paragraphs": [
            "隨牒人間鬢欲疏，歸耕且復補東隅。",
            "甑炊地碓新舂米，衣拆天吳舊繡圖。",
            "有圃免煩官送菜，叩門翻喜吏徴租。",
            "不愁問字無來客，惟欠揚雄宅一區。"
        ],
        "title": "歸耕",
        "id": "0c0c7d6e-b3d6-492f-a284-a889fcb540e4"
    },
    {
        "author": "陸游",
        "paragraphs": [
            "聖賢在世龍行天，出處何至爲物牽。",
            "後人競作駒伏轅，未死奄奄如九泉。",
            "郫孫公者山澤僊，巉巖玉骨寒入肩。",
            "哦詩調苦亂嘒蟬，燥墨瘦字醜不妍。",
            "諸公好之挽使前，六丁力盡山嶷然。",
            "奏書告老不待年，脱手徑上岷山巔。",
            "吾儕一官自糾纒，俛首鞭箠不自憐。",
            "强欲作詩誦公賢，事偉辭卑難竝傳。"
        ],
        "title": "聞孫巖老挂冠嘆仰之餘輙賦長句",
        "id": "bcfddb25-0435-44d1-8347-e1a470f9141c"
    },
    {
        "author": "陸游",
        "paragraphs": [
            "驥行千里亦何得，垂首伏櫪終自傷。",
            "松閲千年棄澗壑，不如殺身扶明堂。",
            "士生抱材願少試，誓取燕趙歸君王。",
            "閉門高臥身欲老，聞鷄相蹴涕数行。",
            "正令吚嚶死床簀，豈若横身當戰場。",
            "半酣浩歌聲激烈，車輪百轉盤愁腸。"
        ],
        "title": "松驥行",
        "id": "a6ad5b33-44b8-4591-bec2-e31f29a04bcf"
    },
    {
        "author": "陸游",
        "paragraphs": [
            "鶴料無多又掃空，今年真是浣花翁。",
            "放敎緑酒關身事，留得朱顔在鏡中。",
            "挾彈園林芳徑雨，投竿窗檻小溪風。",
            "癡頑自笑歸何日，家在東吳更向東。"
        ],
        "title": "遣興",
        "id": "48a20719-22d4-4047-bea7-9470176b0642"
    },
    {
        "author": "陸游",
        "paragraphs": [
            "小東門外曵笻枝，白葛烏紗自一奇。",
            "閑客逍遥無吏責，茂陰清潤勝花時。",
            "茶經每向僧窗讀，菰米仍於野艇炊。",
            "便覺眼邉歸路近，鏡湖禹廟見參差。"
        ],
        "title": "野意",
        "id": "fe8a2289-3a9f-40ea-a957-dd2255fba509"
    },
    {
        "author": "陸游",
        "paragraphs": [
            "平生喜登高，醉眼無疆界。",
            "北顧極幽并，東望誇海岱。",
            "喟然撫手嘆，從古幾成敗。",
            "英雄如過鳥，城郭但遺塊。",
            "今朝上黑塔，千里曠無礙。",
            "忽驚風霆掣，坐覺天地晦。",
            "急雨挾龍腥，溽暑爲摧壊。",
            "皇天念蟠鬱，令我寄一快。",
            "那知書生狂，自倚心眼大。",
            "更思駐潼關，黄河看如带。"
        ],
        "title": "雨中登安福寺塔",
        "id": "c88372f4-7862-451d-8bd6-b51650e7ff8c"
    },
    {
        "author": "陸游",
        "paragraphs": [
            "縱轡江皋送夕暉，誰家井臼映荆扉。",
            "隔籬犬吠窺人過，滿箔蠶饑待葉歸。",
            "世態十年看爛熟，家山萬里夢依稀。",
            "躬耕本是英雄事，老死南陽未必非。"
        ],
        "title": "過野人家有感",
        "id": "fd926259-2e88-4da4-9b5d-138dd573be38"
    },
    {
        "author": "陸游",
        "paragraphs": [
            "借鉏劚藥喜微香，汲井澆花趁晚涼。",
            "胸次何曾横一物，尊前尚欲笑千場。",
            "錦江秋雨芙蓉老，笠澤春風杜若芳。",
            "歸去自佳留亦樂，夢中何處是吾鄉。"
        ],
        "title": "幽居晚興",
        "id": "0371053c-c2b2-424e-859f-c7d2f70f95dd"
    },
    {
        "author": "陸游",
        "paragraphs": [
            "簁雨雲低未放晴，閉門作病憶閑行。",
            "攝衣丈室參耆宿，曵杖長廊喚弟兄。",
            "飽飯即知吾事了，免官初覺此身輕。",
            "歸來更欲誇妻子，學煮雲堂芋糝羮。"
        ],
        "title": "飯保福",
        "id": "29c95daf-1e01-4bc8-ae11-b1bb15c9aacd"
    },
    {
        "author": "陸游",
        "paragraphs": [
            "拂劍當年氣吐虹，喑嗚坐覺朔庭空。",
            "早知壮志成癡絕，悔不藏名萬衲中。"
        ],
        "title": "觀華嚴閣僧齋",
        "id": "2f4eb066-a653-4b28-bf53-145fc864cd14"
    },
    {
        "author": "陸游",
        "paragraphs": [
            "楚澤巴山歲歲忙，今年睡足向禪房。",
            "只知閑味如茶永，不放羈愁似草長。",
            "架上漢書那復看，床頭周易亦相忘。",
            "客來拈起清談麈，且破西窗半篆香。"
        ],
        "title": "閑中偶題二首  其一",
        "id": "08b69d7a-681b-4d47-96dc-aaec34b3af38"
    },
    {
        "author": "陸游",
        "paragraphs": [
            "久矣雲衢斂羽翰，退飛更覺一枝安。",
            "七千里外新閑客，十五年前舊史官。",
            "花底清歌春載酒，江邉明月夜投竿。",
            "癡頑直爲多更事，莫怪胸懷扺死寛。"
        ],
        "title": "閑中偶題二首  其二",
        "id": "966d7b56-1271-4a58-b35d-5fb0b0552281"
    },
    {
        "author": "陸游",
        "paragraphs": [
            "五十忽過二，流年消壯心。",
            "避人便小疾，移竹喜微陰。",
            "洗甕閑篘酒，焚香静斵琴。",
            "鏡中青鬢在，切莫遣愁侵。"
        ],
        "title": "病中戲書三首  其一",
        "id": "2da31f7a-2516-4145-9167-9d22611cdcde"
    },
    {
        "author": "陸游",
        "paragraphs": [
            "微疾餞餘災，時須藥裹開。",
            "禽驚杵聲去，蜂認蜜香來。",
            "閉户知長日，全生幸散材。",
            "晚涼幽興動，彊到竹邊回。"
        ],
        "title": "病中戲書三首  其二",
        "id": "9f592cac-2bb0-480a-833a-880c7a38ad2e"
    },
    {
        "author": "陸游",
        "paragraphs": [
            "食筍動衰疾，清羸逾兩旬。",
            "藥囊隨臥起，詩句雜吟呻。",
            "架足書籖蠧，窗凝酒榼塵。",
            "免從官乞假，且喜是閑身。"
        ],
        "title": "病中戲書三首  其三",
        "id": "568ba713-256e-4f86-8851-93a54874785d"
    },
    {
        "author": "陸游",
        "paragraphs": [
            "病骨支離紗帽寛，孤臣萬里客江干。",
            "位卑未敢忘憂國，事定猶須待闔棺。",
            "天地神靈扶廟社，京華父老望和鑾。",
            "出師一表通今古，夜半挑燈更細看。"
        ],
        "tags": [
            "爱国",
            "励志",
            "忧国忧民",
            "古诗三百首",
            "壮志难酬",
            "宋诗"
        ],
        "title": "病起書懷二首  其一",
        "id": "0442ddf3-6470-474a-acae-a2ba4ea8b10a"
    },
    {
        "author": "陸游",
        "paragraphs": [
            "酒酣看劍凛生風，身是天涯一秃翁。",
            "捫蝨劇談空自許，聞鷄浩嘆與誰同。",
            "玉關歲晚無來使，沙苑春生有去鴻。",
            "人壽定非金石永，可令虚死蜀山中。"
        ],
        "title": "病起書懷二首  其二",
        "id": "0f13dd6b-ca9b-4687-9c36-ed2c65c479c9"
    },
    {
        "author": "陸游",
        "paragraphs": [
            "素璧徐升天宇閑，連峰積雪蒼茫間。",
            "楼臺是處可見月，無此巉巉群玉山。"
        ],
        "title": "寺楼月夜醉中戲作三首  其一",
        "id": "a2634841-b2c5-4e78-87ce-80b22dff439d"
    },
    {
        "author": "陸游",
        "paragraphs": [
            "水精盞映碧琳腴，月下泠泠看似無。",
            "此酒定從何處得，判知不是文君壚。"
        ],
        "title": "寺楼月夜醉中戲作三首  其二",
        "id": "439cd7d6-3a5a-436c-b87a-fa5dd6b5d6e9"
    },
    {
        "author": "陸游",
        "paragraphs": [
            "海山縹緲玉真妃，貪看冰輪不肻歸。",
            "楼上三更風露冷，旋圍步障換羅衣。"
        ],
        "title": "寺楼月夜醉中戲作三首  其三",
        "id": "3fb0e7cb-d545-448c-9714-7cda1eeffb5f"
    },
    {
        "author": "陸游",
        "paragraphs": [
            "五門路，四月乳鴉啼緑樹。",
            "閑逰但喜日初長，薄暑始知春已去。",
            "楼頭風高舞雙旗，畫角聲中日還暮。",
            "馬蹄特特無斷時，老盡行人路如故。"
        ],
        "title": "晚過五門",
        "id": "57c56ed1-a862-4b5a-9aa8-d8ee808ca8b0"
    },
    {
        "author": "陸游",
        "paragraphs": [
            "莫笑躬耕老蜀山，也勝菜把仰園官。",
            "喚回癡夢塵機息，空盡閑愁酒地寛。",
            "無復短衣隨李廣，但思微雨過蘓端。",
            "十年世事茫如海，輸與閑人静處看。"
        ],
        "title": "躬耕",
        "id": "4a3287ff-d6b1-4569-ac7b-c53ef59d0115"
    },
    {
        "author": "陸游",
        "paragraphs": [
            "老病愁趨畫戟門，天教高臥浣花村。",
            "山林獨往雜屠釣，世界皆空誰怨恩。",
            "千卷蠧書忘歲月，一尊濁酒信乾坤。",
            "興來倚杖清江上，斷角踈鐘正斂昏。"
        ],
        "title": "晚興",
        "id": "92e3dc9b-b8e0-4e26-a47f-464e00b8adff"
    },
    {
        "author": "陸游",
        "paragraphs": [
            "少時酒隐東海濵，結交盡是英豪人。",
            "龍泉三尺動牛斗，陰符一編役鬼神。",
            "客逰山南夜望氣，頗謂王師當入秦。",
            "欲傾天上河漢水，盡洗關中戰士塵。",
            "那知一旦事大繆，騎驢劍閣霜毛新。",
            "却將覆氊草檄手，小詩點綴西州春。",
            "素心雖願老巖壑，大義未敢忘君臣。",
            "鷄鳴酒解不成寐，起坐肝膽空輪囷。"
        ],
        "title": "夏夜大醉醒後有感",
        "id": "36b1edda-460f-4246-b7b3-cdaac8375d71"
    },
    {
        "author": "陸游",
        "paragraphs": [
            "零露中宵濕緑苔，江郊縱飲亦荒哉。",
            "引杯快似黄河瀉，落筆聲如白雨來。",
            "纎指醉聽筝柱促，長檠時看燭花摧。",
            "頭顱自揣應虚死，馬上長歌寄此哀。"
        ],
        "title": "合江夜宴歸馬上作",
        "id": "92f7e0bd-cef1-473f-a8d8-d3c2a9847ba2"
    },
    {
        "author": "陸游",
        "paragraphs": [
            "慵養金丹換鬢鬚，微霜正要稱清癯。",
            "平生風露充蟬腹，到處雲山寄鶴軀。",
            "道室焚香勤守白，虚窗點易静研朱。",
            "自知世事難諧偶，不待幽人夜見呼。"
        ],
        "title": "齋居書事",
        "id": "26f0f24b-fdb4-42ac-8c29-eeaffdb921ce"
    },
    {
        "author": "陸游",
        "paragraphs": [
            "苦爱幽窗午夢長，此中與世暫相忘。",
            "華山處士如容見，不覔仙方覓睡方。"
        ],
        "title": "午夢",
        "id": "61283e36-3fdc-4e4e-b605-b39da54911b2"
    },
    {
        "author": "陸游",
        "paragraphs": [
            "雨過荒池藻荇香，月明如水浸胡床。",
            "天公作意憐羈客，乞與今年一夏涼。"
        ],
        "title": "江瀆池納涼",
        "id": "f679ef7f-72fc-42f2-ad1f-2f275e57273c"
    },
    {
        "author": "陸游",
        "paragraphs": [
            "屏居無俗事，薄暮行溪園。",
            "斷續風蟬噪，俯仰露葉翻。",
            "月出照西壁，參差見簷痕。",
            "新沐懶不櫛，清冷入髮根。",
            "臨流揮羽扇，對月傾芳尊。",
            "寄謝南昌尉，何必隐市門。"
        ],
        "title": "晚步",
        "id": "14bf827a-6303-4116-b307-5cb54cf08e73"
    },
    {
        "author": "陸游",
        "paragraphs": [
            "造物困豪傑，意將使有爲。",
            "功名未足言，或作出世資。",
            "姚公勇冠軍，百戰起西陲。",
            "天方覆中原，殆非一木支。",
            "脱身五十年，世人識公誰。",
            "但驚山澤間，有此熊豹姿。",
            "我亦志方外，白頭未逢師。",
            "年來幸廢放，儻遂與世辭。",
            "從公逰五嶽，稽首餐靈芝。",
            "金骨換緑髓，欻然松杪飛。"
        ],
        "title": "姚將軍靖康初以戰敗亡命建炎中下詔求之不可得後五十年乃從吕洞賔劉高尚往來名山有見之者予感其事作詩寄題青城山上清宫壁間將軍儻見之乎",
        "id": "3ea6b0b4-ad49-4b12-adfa-91eec829e9a4"
    },
    {
        "author": "陸游",
        "paragraphs": [
            "表裏山河古帝京，一時力盡固當平。",
            "千門未報甘泉火，萬耦方觀渭上耕。",
            "前日已傳天狗墮，今年寕許佛貍生。",
            "會須一洗儒酸態，獵罷南山夜下營。"
        ],
        "title": "客自鳯州來言岐雍間事悵然有感",
        "id": "75b6f913-021a-4b93-8995-033cc7b6b444"
    },
    {
        "author": "陸游",
        "paragraphs": [
            "緑波畫槳浣花船，清簟疏簾角黍筵。",
            "一幅葛巾林下客，百壺春酒飲中仙。",
            "散懷絲管繁華地，寄傲江湖浩蕩天。",
            "浮世升沉何足計，丹成碧落珥貂蟬。"
        ],
        "title": "席上作",
        "id": "2ae6fa2e-24e3-45e4-aa30-8af339ca09f7"
    },
    {
        "author": "陸游",
        "paragraphs": [
            "涼榭閑拈玉笛吹，十年疏放負明時。",
            "溝中木斷誰曾問，空裏蓬征自不知。",
            "金井梧桐生晝寂，緑池蘋藻弄風漪。",
            "人生行樂從來事，此理何須更細推。"
        ],
        "title": "水亭偶題",
        "id": "500a20ce-caf0-4b4d-9c90-57b694294bdf"
    },
    {
        "author": "陸游",
        "paragraphs": [
            "苦熱厭城市，初夜臨江湍。",
            "風從西山來，頗带積雪寒。",
            "堰聲静尤壯，噴薄如急灘。",
            "頓遠車馬喧，更覺衣裳單。",
            "斷岸吐缺月，恨不三更看。",
            "且隨螢火歸，城扉欲横關。"
        ],
        "title": "避暑江上",
        "id": "f8e81a43-4317-4c13-92ff-a36872827e64"
    },
    {
        "author": "陸游",
        "paragraphs": [
            "雲母屏薄望如空，水精簾疏不礙風。",
            "美人獨立何所似，白玉芙蕖秋水中。",
            "素綃細織冰蠶縷，清寒不受人間暑。",
            "晚來浴罷緑窗閑，自把新詩教鸚鵡。"
        ],
        "title": "夏白紵  其一",
        "id": "2036a673-95d1-4ee2-af3b-ad38baba1e2d"
    },
    {
        "author": "陸游",
        "paragraphs": [
            "翔鸞矯矯離風塵，眼明見此絕代人。",
            "紗窗弄筆消永日，臨得黄庭新逼真。",
            "飛楼縹緲今何夕，月與玉人同一色。",
            "下簾不爲九霄寒，自要玲瓏看團璧。"
        ],
        "title": "夏白紵  其二",
        "id": "40cfaebd-409b-4aa4-9c82-b3185bd57065"
    },
    {
        "author": "陸游",
        "paragraphs": [
            "暑雨蕭蕭滴夜長，曉窗探借九秋涼。",
            "金荷淺酌閑傳酒，銀葉無烟静炷香。",
            "舒雁且爲賖死計，鳴鳩便欲策勲忙。",
            "散人亦未全無事，枕籍琴書滿一床。"
        ],
        "title": "久旱忽大雨涼甚小飲醉眠覺而有作",
        "id": "9542edd6-b505-4730-aaf7-59bb0fdae107"
    },
    {
        "author": "陸游",
        "paragraphs": [
            "睡起東窗照眼明，朝陽爛漫作新晴。",
            "已聞雨斷空階滴，更覺風從細葛生。",
            "蛺蝶飛來停酒榼，石榴飄落糝棋枰。",
            "四時好處閑方覺，不枉今年住錦城。"
        ],
        "title": "明日開霽益涼復得長句",
        "id": "8d6711c1-f376-4797-af4e-492d4b31a9f5"
    },
    {
        "author": "陸游",
        "paragraphs": [
            "海東小冦辜覆冒，敢據神州竊名號。",
            "幅員萬里宋乾坤，五十一年讎未報。",
            "煌煌藝祖中天業，東都實宅神明隩。",
            "即今犬豕穴宫殿，安得旄頭下除掃。",
            "寶玉大弓久不獲，臣子義敢忘巨盗。",
            "景靈太廟威神在，北鄉慟哭猶可告。",
            "壯士方當棄軀命，書生詎忍開和好。",
            "孤臣白首困西南，有志不伸空自悼。"
        ],
        "title": "夜讀東京記",
        "id": "40657450-28ac-4e4a-8680-68cdca17f6be"
    },
    {
        "author": "陸游",
        "paragraphs": [
            "青鬢當時映緑衣，堯功曾預記巍巍。",
            "玄都春老人何在，華表天高鶴未歸。",
            "流輩凋疏情話少，年光遲暮壯心違。",
            "倚楼不用悲身世，倦鷁無風亦退飛。"
        ],
        "title": "感事",
        "id": "e687a3dd-5ac5-4955-95eb-e345e5655c59"
    },
    {
        "author": "陸游",
        "paragraphs": [
            "三代藏寶器，世守參河圖。",
            "埋湮則已矣，可使列市區。",
            "文章有廢興，盖與治亂符。",
            "慶歴嘉祐間，和氣扇大鑪。",
            "数公實主盟，渾灝配典謨。",
            "開闢始歐王，菑畬逮曾蘓。",
            "大駕初渡江，中原皆荒蕪。",
            "吾猶及故老，清夜陪坐隅。",
            "論文有脉絡，千古著不誣。",
            "俯仰四十年，緑髮霜蓬枯。",
            "孤生尊所聞，秉節不敢渝。",
            "久幽士固有，速售理則無。",
            "世方亂珉玉，吾其老江湖。"
        ],
        "title": "書嘆",
        "id": "1195552f-feb9-4c01-9df5-afe10185f619"
    },
    {
        "author": "陸游",
        "paragraphs": [
            "睡味清酣鼻息輕，碧幮文簟喜涼生。",
            "片雲過處失簾影，急雨來時聞瓦聲。",
            "索虜尚憑三輔險，散關未下九天兵。",
            "白頭漫倚詩豪在，手掣鯨魚意未平。"
        ],
        "title": "睡起",
        "id": "4527c635-1340-4153-bacb-43cee572651f"
    },
    {
        "author": "陸游",
        "paragraphs": [
            "江風吹雨暗衡門，手碾新茶破睡昏。",
            "小餅戲龍供玉食，今年也到浣花村。"
        ],
        "title": "飯罷碾茶戲書",
        "id": "1c308f53-844c-4ee8-9b7f-e7f481adfa9b"
    },
    {
        "author": "陸游",
        "paragraphs": [
            "神逰忽到雲臺宫，太華彩翠明秋空。",
            "曲廊下闞白蓮沼，小閣正對青蘿峰。",
            "林間突兀見古碣，雲外縹緲聞疏鐘。",
            "褐衣紗帽瘦如削，遺像恐是希夷翁。",
            "窮搜未遍忽驚覺，半窗朝日初曈曨。",
            "却思巉然五千仞，可使常墮戰塵中。",
            "小臣昧死露肝鬲，願扈鑾駕臨崤潼。",
            "何當真過此山下，百尺嫋嫋龍旗風。"
        ],
        "title": "夢逰山水奇麗處有古宫觀云雲臺觀也",
        "id": "638a679a-ccfe-4bdf-80a6-e4c1699d458f"
    },
    {
        "author": "陸游",
        "paragraphs": [
            "黄鵠飛鳴未免饑，此身自笑欲何之。",
            "閉門種菜英雄老，彈鋏思魚富貴遲。",
            "生擬入山隨李廣，死當穿冢近要離。",
            "一樽彊醉南楼月，感慨長吟恐過悲。"
        ],
        "title": "月下醉題",
        "id": "30dc0fb4-8529-45a7-907c-aa11d5b614a9"
    },
    {
        "author": "陸游",
        "paragraphs": [
            "悲歌流涕遣誰聽，酒隐人間已半生。",
            "但恨見疑非節俠，豈忘小忍就功名。",
            "江湖舟楫行安在，燕趙風塵久未平。",
            "飲罷别君擕劍起，試横雲海剪長鯨。"
        ],
        "title": "野外劇飲示坐中",
        "id": "122ddb75-9c2e-4239-a514-545750f45e42"
    },
    {
        "author": "陸游",
        "paragraphs": [
            "君不見太傅晚歲具海舟，歸欲極意東山逰。",
            "翰林偶脱夜郎讁，大醉賦詩黄鶴楼。",
            "兩公窮達何足道，同是逸氣横清秋。",
            "我無一事行萬里，青山白雲聊散愁。",
            "有酒不換西涼州，無酒不典鷫鸘裘。",
            "不作王猛傲晲坐捫蝨，不作甯戚悲歌起飯牛。",
            "五雲覆鼎金丹熟，笙鶴飄然戲十洲。"
        ],
        "title": "與青城道人飲酒作",
        "id": "c7bd13bb-fc60-48c0-950a-22a7a1c414df"
    },
    {
        "author": "陸游",
        "paragraphs": [
            "銅壺閣上看明月，身在千尋白銀闕。",
            "十年肺渇今夕平，皓然胸次堆冰雪。",
            "恨無僊掌出雲表，更取墜露和玉屑。",
            "夜闌三嘆下危梯，明日人間火雲熱。"
        ],
        "title": "銅壺閣望月",
        "id": "39bc2f20-68ef-4c2e-bc16-1bc7c3094495"
    },
    {
        "author": "陸游",
        "paragraphs": [
            "九淵龍起跨蒼茫，聊爲西州洗亢陽。",
            "曉看空濛知歲稔，夜聞點滴覺心涼。",
            "紗幮不下蚊蠅静，焙火微温書畫香。",
            "睡足何須雲夢澤，如雷鼻息撼鄰墻。"
        ],
        "title": "連日得雨涼甚有作",
        "id": "0765c55f-e729-4132-83cc-9217fdcbcd33"
    },
    {
        "author": "陸游",
        "paragraphs": [
            "我亦從來薄世緣，偶然采藥到西川。",
            "慵追萬里騎鯨客，且伴千年化鶴僊。",
            "金鼎養丹暾海日，玉壺取酒醉江天。",
            "朝來坐待方平久，讀盡黄庭內外篇。"
        ],
        "title": "待青城道人不至",
        "id": "38150a57-83b5-4cfc-a4e0-c0c65d90abd7"
    },
    {
        "author": "陸游",
        "paragraphs": [
            "我友劍俠非常人，袖中青蛇生細鱗。",
            "騰空頃刻已千里，手决風雲驚鬼神。",
            "荆軻專諸何足数，中夜入燕特起舞。",
            "一身獨報萬國讎，歸告昌陵泪如雨。"
        ],
        "title": "劍客行",
        "id": "15002504-2f56-41e3-836d-7ec4a993b586"
    },
    {
        "author": "陸游",
        "paragraphs": [
            "宣華輦路牧牛羊，摩訶龍池草茫茫。",
            "宫殿犂盡餘繚牆，南風遠吹禾黍香。",
            "草間白骨横秋霜，何由喚起釂一觴。",
            "癡人走死聲利場，我獨感此惜流光。",
            "蘋花開時風榭涼，美人縹緲如鸞翔。",
            "堯年舜日樂未央，非子之故爲誰狂。"
        ],
        "title": "夜宴即席作",
        "id": "e52e6de2-e02f-4aa4-950d-0cb18fe59fe1"
    },
    {
        "author": "陸游",
        "paragraphs": [
            "雨足陂塘溢，庭空草樹荒。",
            "衰年愁客路，野寺憩衣囊。",
            "蛙吹喧孤枕，蚊雷動四廊。",
            "青燈照無寐，寂寞数更長。"
        ],
        "title": "宿沱江彌勒院",
        "id": "d5c73d2c-3467-4886-8d09-57ad10f7d80c"
    },
    {
        "author": "陸游",
        "paragraphs": [
            "學射山前宿雨收，籃輿咿軋自生愁。",
            "得閑何惜傾家醸，漸老真須秉燭逰。",
            "道廢尚書猶乞米，時來校尉亦封侯。",
            "自憐白首能豪在，車轍何因遍九州。"
        ],
        "title": "學射道中感事",
        "id": "c30aee25-dfc9-4a36-9ea0-0439503fc2ca"
    },
    {
        "author": "陸游",
        "paragraphs": [
            "走遍人間鬢尚青，爾來樂事滿餘齡。",
            "傍潭秋爽鉏甘菊，登嶽春暄采茯苓。",
            "閑倚松蘿論劍術，静臨窗几勘丹經。",
            "嚴光本是逃名者，安用天文動客星。"
        ],
        "title": "逰學射觀次壁間詩韵",
        "id": "ce9798ac-133d-40a3-8512-0fec3e5cd83a"
    },
    {
        "author": "陸游",
        "paragraphs": [
            "觸熱真疑墮火灰，雨如飛鏃亦佳哉。",
            "空江魚鼈從龍起，平野雷霆擁馬來。",
            "正怪横吹屋茅盡，俄聞下擊澗松摧。",
            "晚來日漏風猶急，臥看柴扉闔復開。"
        ],
        "title": "昇僊橋遇風雨大至憩小店",
        "id": "dcfc8a73-d53a-4356-bd16-54d8106d10a7"
    },
    {
        "author": "陸游",
        "paragraphs": [
            "成都六月天大風，發屋動地聲勢雄。",
            "黑雲崔嵬行風中，凛如鬼神寒虚空。",
            "霹靂迸火射地紅，上帝有命起伏龍。",
            "龍尾不卷曵天東，壯哉雨點車軸同。",
            "山摧江溢路不通，連根拔出千尺松。",
            "未言爲人作年豐，偉觀一洗芥蒂胸。"
        ],
        "title": "龍挂",
        "id": "3d0fdd27-5bf0-4b41-95a5-89a429245109"
    },
    {
        "author": "陸游",
        "paragraphs": [
            "射虎將軍老不侯，尚能豪縱醉江楼。",
            "笙歌雜沓娱清夜，風露高寒接素秋。",
            "少日壯心輕玉塞，暮年幽夢墮滄洲。",
            "人間清絕沅湘路，常笑靈均作許愁。"
        ],
        "title": "芳華楼夜宴",
        "id": "227a21d8-1c06-4683-9c2b-f227b8d33135"
    },
    {
        "author": "陸游",
        "paragraphs": [
            "老子從來薄宦情，不辭落魄錦官城。",
            "生前猶著幾兩屐，身後更須千載名。",
            "楼外雪山森曉色，井邉風葉戰秋聲。",
            "一尊尚有臨卭酒，却爲無憂得細傾。"
        ],
        "title": "遣興",
        "id": "75c1f624-445a-40a9-996c-6fa91c83f47f"
    },
    {
        "author": "陸游",
        "paragraphs": [
            "朝斗真人有舊祠，追涼老子曳笻枝。",
            "從來步月難爲客，此夕聽琴合有詩。",
            "竹院沉沉聞漏永，玉繩耿耿看星移。",
            "慇懃更作重來約，迨及冰輪未缺時。"
        ],
        "title": "六月九日夜步月至朝真觀",
        "id": "5ee47747-dae7-4e09-a73e-874c1e654779"
    },
    {
        "author": "陸游",
        "paragraphs": [
            "身逰碧海跨鯨魚，心似寒冰貯玉壺。",
            "衣濕三更清露墜，眼明萬里片雲無。",
            "横空孤鶴曾相識，散髮飛仙定可呼。",
            "老向人間無復意，逝將從此謁清都。"
        ],
        "title": "十日夜月中馬上作",
        "id": "28494d05-651f-4615-921e-91abc23d981e"
    },
    {
        "author": "陸游",
        "paragraphs": [
            "百歲紛紛易白頭，一年鼎鼎又清秋。",
            "壯心空似驥伏櫪，病骨敢懷狐首丘。",
            "屠釣論交成酒隐，山林高臥得天逰。",
            "莫悲晚節功名誤，即死猶堪贈醉侯。"
        ],
        "title": "百歲",
        "id": "b312e116-2de0-4fa0-8c68-7988839aaceb"
    },
    {
        "author": "陸游",
        "paragraphs": [
            "澤畔元非慕獨醒，散人一飲費經營。",
            "也知世少蘓司業，安得官如阮步兵。",
            "醉著面顔驚少壯，澆餘胸次失峥嶸。",
            "更闌莫厭殘燈火，臥聽空廊絡緯聲。"
        ],
        "title": "獨飲醉臥比覺已夜半矣戲作此詩",
        "id": "1b38629e-1834-47f2-aa9f-b6123dc488df"
    },
    {
        "author": "陸游",
        "paragraphs": [
            "少年曾綴紫宸班，晚落危途九折艱。",
            "罪大初聞收郡印，恩寛俄許領家山。",
            "羈鴻但自思烟渚，病驥寕容著帝關。",
            "回首觚稜渺何處，從今常寄夢魂間。"
        ],
        "title": "蒙恩奉祠桐柏",
        "id": "63a79a33-dd91-4854-9cf0-c9f594aae1ff"
    },
    {
        "author": "陸游",
        "paragraphs": [
            "榆枋正復異鵬飛，等是垂頭受馽鞿。",
            "坐客笑談嘲遠志，故人書札寄當歸。",
            "醉思蓴菜黏篙滑，饞憶鱸魚墜釣肥。",
            "誰遣貴人同此感，夜來風月夢苔磯。"
        ],
        "title": "和范待制月夜有感",
        "id": "257e0df9-3a63-418d-8591-c7c8bdce6457"
    },
    {
        "author": "陸游",
        "paragraphs": [
            "策策桐飄已半空，啼螿漸覺近房櫳。",
            "一生不作牛衣泣，萬事從渠馬耳風。",
            "名姓已甘黄紙外，光陰全付緑尊中。",
            "門前剥啄誰相覔，賀我今年號放翁。"
        ],
        "title": "和范待制秋興三首  其一",
        "id": "a85f9c24-afa6-4fb8-98f7-8da92743699b"
    },
    {
        "author": "陸游",
        "paragraphs": [
            "睡臉餘痕印枕紋，秋衾微潤覆爐熏。",
            "井桐搖落先霜盡，衣杵凄涼带月聞。",
            "佛屋紗燈明小像，經奩魚蠧蝕真文。",
            "身如病驥惟思臥，誰許能空萬馬群。"
        ],
        "title": "和范待制秋興三首  其二",
        "id": "3a493077-73fb-4611-a1b3-7abddcc5a6be"
    },
    {
        "author": "陸游",
        "paragraphs": [
            "山澤沉冥氣尚豪，鬢絲未遽嘆蕭騷。",
            "已忘海運鯤鵬化，那計風微燕雀高。",
            "萬里客魂迷楚峽，五更歸夢隔胥濤。",
            "故知有酒當勤醉，自古寕聞死可逃。"
        ],
        "title": "和范待制秋興三首  其三",
        "id": "3f9a22a1-f192-4a57-aae0-4592dac6669d"
    },
    {
        "author": "陸游",
        "paragraphs": [
            "閑窗貝葉對旁行，不覺城笳報夕陽。",
            "嗜酒步兵猶未達，拂衣司諌亦成忙。",
            "室無摩詰持花女，囊有婆娑等價香。",
            "欲與衆生共安隐，秋來夢不到鱸鄉。"
        ],
        "title": "和范待制秋日書懷二首游自七月病起蔬食止酒故詩中及之  其一",
        "id": "b203aeb3-7686-4a02-a612-687fda1df060"
    },
    {
        "author": "陸游",
        "paragraphs": [
            "故人無字寄相思，敢向窮途怨不知。",
            "老病已全惟欠死，貪嗔雖斷尚餘癡。",
            "数莖雪鬢江湖遠，九轉金丹日月遲。",
            "畬粟山苗俱可飽，明年東去隐峨眉。"
        ],
        "title": "和范待制秋日書懷二首游自七月病起蔬食止酒故詩中及之  其二",
        "id": "c2cf0653-3e8b-4040-9d1e-840ebd195c12"
    },
    {
        "author": "陸游",
        "paragraphs": [
            "肩輿適青郊，飛屐登翠麓。",
            "餘霜未泫瓦，晨日初挂木。",
            "推門覔黄冠，避客似奔鹿。",
            "雖無與晤言，清坐意亦足。",
            "豈知逢此士，曠度超世俗。",
            "欣然同一笑，齒頬粲冰玉。",
            "探囊贈奇草，甘香勝芎菊。",
            "試臨清鏡照，衰顔森已緑。",
            "出門恣幽討，老仙有遺躅。",
            "丹竈雖已空，藥丸遍山谷。",
            "嗟予迫遲暮，冠盖厭追逐。",
            "結茅遠人境，此計亦已熟。",
            "若人真我友，玉字當共讀。",
            "客來不知處，鷄犬望雲屋。"
        ],
        "title": "逰學射山遇景道人",
        "id": "6112cbf2-2150-4cba-aac1-dfbfe6a614bc"
    },
    {
        "author": "陸游",
        "paragraphs": [
            "冬夜走馬城東回，追風逐電何雄哉。",
            "五門鼓動燈火閙，意氣忽覺如章臺。",
            "歸來脱靴靴滿霜，月明如水浸野堂。",
            "梅花滿手不可負，催熾獸炭傳清觴。",
            "書生所懷未易料，會與君王掃燕趙。",
            "只愁漸老不禁寒，臥載輜車君勿笑。"
        ],
        "title": "城東醉歸深夜復呼酒作此詩",
        "id": "3beaa535-f1eb-4e64-8b3e-62f165a2ad89"
    },
    {
        "author": "陸游",
        "paragraphs": [
            "十年學劍勇成癖，騰身一上三千尺。",
            "術成欲試酒半酣，直躡丹梯削青壁。",
            "青壁一削平無蹤，浩歌却過蓮花峰。",
            "世人仰視那得測，但怪雪刃飛秋空。",
            "老胡畏誅奉約束，假息漁陽連上谷。",
            "願聞下詔遣材官，恥作腐儒長碌碌。"
        ],
        "title": "融州寄松紋劍",
        "id": "e408593e-7764-46be-aebc-c54bcf454344"
    },
    {
        "author": "陸游",
        "paragraphs": [
            "歲晚城隅車馬稀，偷閑聊得掩荆扉。",
            "征蓬滿野風霜苦，多稼連雲雁鶩肥。",
            "報國有心空自信，結茅無地竟安歸。",
            "浣花道上人誰識，華表千年老令威。"
        ],
        "title": "歲晚",
        "id": "2dcee1da-37cf-4897-8f6f-1fd2ad52a0ab"
    },
    {
        "author": "陸游",
        "paragraphs": [
            "玉京清都奉紫皇，赤明開皇刧茫茫。",
            "有路坦如馳康莊，惜哉背之趨死鄉。",
            "絳陵朱兒朝吐光，森然箭鏃攅玉床。",
            "潔齋山棲祓不祥，朝餐夕食芝术香。",
            "縹囊蘂笈出秘方，日精月華鍊陰陽。",
            "爐開沐浴時日良，清夜玉杵聞琳房。",
            "服之刀圭換肝腸，三十六帝參翺翔。",
            "下視一笑争奪塲，纍纍枯冢壓北邙。"
        ],
        "title": "玉京行",
        "id": "401333cb-3e71-42f8-9771-4a2af242126f"
    },
    {
        "author": "陸游",
        "paragraphs": [
            "久坐意不懌，掩卷聊出逰。",
            "一笻吾事足，安用車與騶。",
            "浮生了無根，両踵蹋百州。",
            "常憶航巨海，銀山卷濤頭。",
            "一日新雨霽，微茫見流求。",
            "西行亦足快，縱獵南山秋。",
            "騰身刺猛虎，至今血濺裘。",
            "命薄每自笑，校尉略已侯。",
            "短劍隐市塵，浩歌醉江楼。",
            "頗疑屠博中，可與共奇謀。",
            "丈夫等一死，滅賊報國讎。",
            "徙倚萬里橋，寒日墮前洲。"
        ],
        "title": "步出萬里橋門至江上",
        "id": "39e0b470-a9a4-4672-94d3-7c8aa1d78b03"
    },
    {
        "author": "陸游",
        "paragraphs": [
            "院荒有古意，僧少無人聲。",
            "徘徊楠陰下，賞此落日明。",
            "著書亦何急，寂寞身後名。",
            "今年復止酒，歌舞陳空觥。",
            "不如且消搖，出門隨意行。",
            "看竹入廢園，望江上高城。",
            "纎纎素月出，靄靄蒼烟横。",
            "此夕當復奇，緱山吹玉笙。"
        ],
        "title": "晚步",
        "id": "11f5ecec-9065-40b6-8db6-c6b615746684"
    },
    {
        "author": "陸游",
        "paragraphs": [
            "微陰寒不力，破臘春暗動。",
            "林梢報梅白，水際聞鳥哢。",
            "羈鴻漸整翮，一一勞目送。",
            "應憐飛蓬客，猶作浣花夢。",
            "平生江淮間，裘馬事豪縱。",
            "豈知老畏死，齋鉢受蔬供。",
            "忍饞每自笑，小飲未敢痛。",
            "何以慰寂寥，臥聽壓春甕。"
        ],
        "title": "数日寒頓減頗有春意感懷賦短歌",
        "id": "b3231576-5b54-4fab-b90d-706b74208c67"
    },
    {
        "author": "陸游",
        "paragraphs": [
            "春愁茫茫塞天地，我行未到愁先至。",
            "滿眼如雲忽復生，尋人似瘧何由避。",
            "客來勸我飛觥籌，我笑謂客君罷休。",
            "醉自醉倒愁自愁，愁與酒如風馬牛。"
        ],
        "title": "春愁",
        "id": "f773efe8-ab84-495f-b82d-f7e8a9860d43"
    },
    {
        "author": "陸游",
        "paragraphs": [
            "征塵十載暗戎衣，虚負名山采藥期。",
            "少日覆氊曾草檄，即今横槊尚能詩。",
            "昏昏殺氣秋登隴，颯颯飛霜夜出師。",
            "會有英豪能共此，鏡中未用嘆吾衰。"
        ],
        "title": "歲暮感懷",
        "id": "5d14d4d3-bc8f-4fd8-a013-2bfbd3287575"
    },
    {
        "author": "陸游",
        "paragraphs": [
            "冰崖雪谷木未芽，造物破荒開此花。",
            "神全形枯近有道，意莊色正知無衺。",
            "高堅政要飽憂患，放棄何遽愁荒遐。",
            "移根上苑亦過計，竹籬茅屋真吾家。",
            "平生自嫌亦自許，妙處可識不可誇。",
            "金樽翠杓未免俗，篝火爲試江南茶。"
        ],
        "title": "梅花",
        "id": "c4dfe6f8-845f-482e-be11-8851d6a8460c"
    },
    {
        "author": "陸游",
        "paragraphs": [
            "閑居無一事，睡少自夙興。",
            "空庭翠霧合，高樹紅日昇。",
            "曳杖遶四廊，悄然不逢僧。",
            "厨烟俄漠漠，魚鼓亦登登。",
            "晨粥香滿堂，粱肉坐可憎。",
            "匡山在何許，吾将買行縢。"
        ],
        "tags": [
            "庐山"
        ],
        "title": "寺居夙興",
        "id": "7087df68-fa99-4e0b-a037-6cafeaf72569"
    },
    {
        "author": "陸游",
        "paragraphs": [
            "坡隴如濤東北傾，胡床看射及春晴。",
            "風和漸減雕弓力，野逈遙聞羽箭聲。",
            "天上攙搶端可落，草間狐兔不須驚。",
            "丈夫未死誰能料，一笴他年下百城。"
        ],
        "title": "萬里橋江上習射",
        "id": "17ce9d27-3baa-4706-b1d1-cb216cdfb01b"
    },
    {
        "author": "陸游",
        "paragraphs": [
            "和戎詔下十五年，將軍不戰空臨邉。",
            "朱門沉沉按歌舞，廐馬肥死弓斷弦。",
            "戍楼刁斗催落月，三十從軍今白髮。",
            "笛裏誰知壯士心，沙頭空照征人骨。",
            "中原干戈古亦聞，豈有逆冦傳子孫。",
            "遺民忍死望恢復，幾處今宵垂泪痕。"
        ],
        "tags": [
            "爱国",
            "悲愤",
            "壮志未酬"
        ],
        "title": "關山月",
        "id": "c67858d2-134c-41bc-a3ec-60dd5e4623ff"
    },
    {
        "author": "陸游",
        "paragraphs": [
            "佩刀一刺山爲開，壯士大呼城爲摧。",
            "三軍甲馬不知数，但見動地銀山來。",
            "長戈逐虎祁連北，馬前曵來血丹臆。",
            "却回射雁鴨緑江，箭飛雁起連雲黑。",
            "清泉茂草下程時，野帳牛酒争淋漓。",
            "不學京都貴公子，唾壺麈尾事兒嬉。"
        ],
        "title": "出塞曲",
        "id": "64e809d4-2025-4fb0-88a4-1bea9ce8e763"
    },
    {
        "author": "陸游",
        "paragraphs": [
            "王師出城南，塵頭暗城北。",
            "五軍戰馬如錯繡，出入變化不可測。",
            "逆胡欺天負中國，虎狼雖猛那勝德。",
            "馬前嗢咿爭氣降，滿地縱橫熱劍戟。",
            "將軍駐坡擁黄旗，遣騎得令勿自疑。",
            "詔書許汝以不死，股栗何爲汗如洗。"
        ],
        "title": "戰城南",
        "id": "40047070-7be5-40c3-9a7f-1af7b1d26ff5"
    },
    {
        "author": "陸游",
        "paragraphs": [
            "面骨峥嶸鬢欲疏，退藏只合臥蝸廬。",
            "自嫌尚有人間意，射雉歸來夜讀書。"
        ],
        "title": "讀書二首  其一",
        "id": "c44b1adc-48f3-42f4-a70a-ab7960bb912c"
    },
    {
        "author": "陸游",
        "paragraphs": [
            "歸老寕無五畆園，讀書本意在元元。",
            "燈前目力雖非昔，猶課蠅頭二萬言。"
        ],
        "tags": [
            "忧国忧民",
            "读书"
        ],
        "title": "讀書二首  其二",
        "id": "10423758-afd5-4d67-855e-fc7866f0cfef"
    },
    {
        "author": "陸游",
        "paragraphs": [
            "堂静僧閑普請疏，爐紅氊暖放參餘。",
            "蓮花池上容投社，椰子身中悔著書。",
            "茶試趙坡如潑乳，芋來犀浦可專車。",
            "放翁一飽真無事，擬伴園頭日把鉏。"
        ],
        "title": "晚過保福",
        "id": "5caaf57c-5e53-4e56-8cfc-7f05ccd4effd"
    },
    {
        "author": "陸游",
        "paragraphs": [
            "憶昔初爲錦城客，醉騎駿馬桃花色。",
            "玉人擕手上江楼，一笑鈎簾賞微雪。",
            "寶釵換酒忽徑去，三日楼中香未滅。",
            "市人不識呼酒仙，異事驚傳一城說。",
            "至今西壁餘小草，過眼年光如電掣。",
            "正月錦江春水生，花枝缺處小舟横。",
            "閑倚胡床吹玉笛，東風十里斷腸聲。"
        ],
        "title": "偶過浣花感舊逰戲作",
        "id": "b8be3753-9246-440d-b0e5-adca8d0b298d"
    },
    {
        "author": "陸游",
        "paragraphs": [
            "我昔逰梁州，軍中方罷戰。",
            "登城看烽火，川迥風裂面。",
            "青熒竝駱谷，隐翳連鄠縣。",
            "月黑望愈明，雨急滅復見。",
            "初疑雲罅星，又似山際電。",
            "豈無酒滿尊，對此不能嚥。",
            "低頭愧虎韔，零落白羽箭。",
            "何時復關中，却照甘泉殿。"
        ],
        "title": "夜讀唐諸人詩多賦烽火者因記在山南時登城觀塞上傳烽追賦一首",
        "id": "95002b3f-eaee-4d2f-b0c0-65b32e7d4f1c"
    },
    {
        "author": "陸游",
        "paragraphs": [
            "知心多别離，慰眼易零落。",
            "東風吹梅花，爛漫照城郭。",
            "晴日千堆雪，偏宜馬上看。",
            "逢迎無幾日，不惜犯春寒。",
            "明年花發時，我在両京道。",
            "花香固無盡，我亦未遽老。",
            "脱帽髮如漆，看花心未灰。",
            "平戎那得妨持酒，會有詩傳劍外來。"
        ],
        "title": "平明出小東門觀梅",
        "id": "f817c51a-64be-44ff-be5a-2d4aa040bde6"
    },
    {
        "author": "陸游",
        "paragraphs": [
            "虚窗寂寂夜三更，燈斂殘光避月明。",
            "老懶只貪春睡美，愧聞童子誦經聲。"
        ],
        "title": "寺居睡覺二首  其一",
        "id": "61e056eb-9aad-424d-a31c-e7d46b8139aa"
    },
    {
        "author": "陸游",
        "paragraphs": [
            "心地安平曉夢長，忽聞魚鼓動修廊。",
            "披衣起意清羸甚，想像雲堂缹粥香。"
        ],
        "title": "寺居睡覺二首  其二",
        "id": "1b8db19e-5add-47d0-90cb-c63cda1de133"
    },
    {
        "author": "陸游",
        "paragraphs": [
            "丈夫不虚生世間，本意滅虜收河山。",
            "豈知蹭蹬不稱意，八年梁益凋朱顔。",
            "三更撫枕忽大叫，夢中奪得松亭關。",
            "中原機會嘆屡失，明日茵席留餘澘。",
            "益州官楼酒如海，我來解旗論日買。",
            "酒酣博簺爲歡娱，信手梟盧喝成采。",
            "牛背爛爛電目光，狂殺自謂元非狂。",
            "故都九廟臣敢忘，祖宗神靈在帝旁。"
        ],
        "title": "楼上醉書",
        "id": "828fc095-60bb-423b-857d-d6c86711db37"
    },
    {
        "author": "陸游",
        "paragraphs": [
            "裘馬清狂錦水濵，最繁華地作閑人。",
            "金壺投箭消長日，翠袖傳杯領好春。",
            "幽鳥語隨歌處拍，落花鋪作舞時茵。",
            "悠然自適君知否，身與浮名若箇親。"
        ],
        "title": "醉題",
        "id": "f00bb8d2-cca0-4906-ac9a-9a8091ad7426"
    },
    {
        "author": "陸游",
        "paragraphs": [
            "春風初來滿刀州，江水照人如潑油。",
            "犢車芳草南陌頭，家家傾貲事遨逰。",
            "萬里橋西繫黄騮，爲君一登散花楼。",
            "半年長齋廢觥籌，興來忽典千金裘。",
            "小桃婀娜弄芳柔，紅蘭茁芽滿春洲。",
            "壚邉女兒不解愁，鬭草纔罷還藏鈎。",
            "可憐世人自拘囚，盎中乾坤舞蜉蝣。",
            "百年苦短去日遒，問君安用萬户侯。"
        ],
        "title": "初春出逰",
        "id": "9db8b986-9df5-4ac8-a752-3868ea93e376"
    },
    {
        "author": "陸游",
        "paragraphs": [
            "春風射雉苑城旁，走馬還來入醉鄉。",
            "夜暖酒波揺燭焰，舞回粧粉鑠花光。",
            "浮生一笑常難必，此樂它年未易忘。",
            "莫作五陵豪俠看，奚奴歸路有詩囊。"
        ],
        "title": "芳華楼夜飲二首  其一",
        "id": "a13e5fcd-ce9c-483c-9b86-f8a1370fe7e9"
    },
    {
        "author": "陸游",
        "paragraphs": [
            "結客追逰亦樂哉，城南城北古池臺。",
            "香生赭汗連錢馬，光溢金舩撥雪醅。",
            "難覓長繩縻日住，且憑羯鼓喚花開。",
            "一春政使渾無事，醉到清明得幾回。"
        ],
        "title": "芳華楼夜飲二首  其二",
        "id": "5282fcb5-6c82-4565-800e-27b62bd8fe74"
    },
    {
        "author": "陸游",
        "paragraphs": [
            "馬上哦詩畫醉鞭，東城南陌去翩翩。",
            "微風蹙水魚鱗浪，薄日烘雲卵色天。",
            "隔屋鳩鳴閑院落，争門花簇小輜軿。",
            "病來久已疏杯酌，春物撩人又破禪。"
        ],
        "title": "東門外遍歴諸園及僧院觀逰人之盛",
        "id": "80545201-1082-4480-b017-0aab83526a1b"
    },
    {
        "author": "陸游",
        "paragraphs": [
            "古寺名園處處行，翩然南陌復東城。",
            "手柔弓燥獵徒喜，耳熱酒酣詩興生。",
            "月似有情迎馬見，鶯如相識向人鳴。",
            "摩挲病眼還三嘆，猶擬中原看太平。"
        ],
        "title": "城東馬上作二首  其一",
        "id": "0e6c2ec9-8668-4fc1-9dc5-f8c4d6f291c5"
    },
    {
        "author": "陸游",
        "paragraphs": [
            "割鮮藉草醉春醪，仰看鳴髇百尺高。",
            "杜老何妨希稷禹，孔明本自陋袁曹。",
            "邉頭插羽無傳檄，篋裏盤鵰有舊袍。",
            "寄語長安衆年少，妓圍不似獵圍豪。"
        ],
        "title": "城東馬上作二首  其二",
        "id": "f50d8bba-d73e-4955-b940-e7069af45fbd"
    },
    {
        "author": "陸游",
        "paragraphs": [
            "突兀毬場錦繡峰，逰人士女擁千重。",
            "月離雲海飛金鏡，燈射冰簾掣火龍。",
            "信馬隨車紛醉俠，賣薪買酒到耕農。",
            "今年自笑真衰矣，但覺憑鞍睡思濃。"
        ],
        "title": "丁酉上元三首  其一",
        "id": "e198eef9-22d8-4c37-893e-8431d56abc5c"
    },
    {
        "author": "陸游",
        "paragraphs": [
            "鼓吹連天沸五門，燈山萬炬動黄昏。",
            "美人與月正同色，客子折梅空斷魂。",
            "寶馬暗塵思輦路，釣舩孤火夢江村。",
            "古來漫道新知樂，此意何由可共論。"
        ],
        "title": "丁酉上元三首  其二",
        "id": "7a9d30be-4ef2-4dd2-a929-a9dea0aa0b3e"
    },
    {
        "author": "陸游",
        "paragraphs": [
            "放翁也入少年場，一笑燈前未歇狂。",
            "翠袖成圍欺月冷，氊車争道覺塵香。",
            "蠻酥點綴春風早，楚餌留連夜漏長。",
            "結騎莫辭侵曉色，昔人萬里看西涼。"
        ],
        "title": "丁酉上元三首  其三",
        "id": "743a5a73-b9e5-4f65-8e94-9f1292b48f48"
    },
    {
        "author": "陸游",
        "paragraphs": [
            "陵闕凄涼俯舊邦，恨流衮衮似江長。",
            "穿殘已嘆金鳬盡，缺落空餘石馬雙。",
            "攫飯饑烏占寺鼓，避人飛鼠上經幢。",
            "阿和乳臭崇韜耄，堪笑昏童束手降。"
        ],
        "title": "後陵永慶院在大西門外不及一里盖王建墓也有二石幢猶當時物又有太后墓琢石爲人馬甚偉",
        "id": "e2eb2377-c241-481a-9c35-7b1ed675aa5b"
    },
    {
        "author": "陸游",
        "paragraphs": [
            "少年結騎厭追歡，漸老方知一笑難。",
            "邂逅偶能成午醉，登臨末覺怕春寒。",
            "高林横靄丹青幅，亂蝶争花錦繡團。",
            "滿眼風光索彈壓，酒杯須似蜀江寛。"
        ],
        "title": "小飲趙園",
        "id": "0038508a-509b-4459-92b7-85aaa23ac344"
    },
    {
        "author": "陸游",
        "paragraphs": [
            "歲月如奔不可遮，即今楊柳已藏鴉。",
            "客中常欠尊中酒，馬上時看檐上花。",
            "末路凄涼老巴蜀，少年豪舉動京華。",
            "天魔久矣先成佛，多病維摩尚在家。"
        ],
        "title": "和范舍人書懷",
        "id": "16aa1a59-8f83-42a3-b942-44466ff94cca"
    },
    {
        "author": "陸游",
        "paragraphs": [
            "放衙元不爲春酲，澹蕩江天氣未清。",
            "欲賞園花先夢到，忽聞簷雨定心驚。",
            "香雲不動熏籠暖，蠟泪成堆斗帳明。",
            "關隴宿兵邊末靖，祝公垂意在尊生。"
        ],
        "title": "和范舍人病後二詩末章兼呈張正字  其一",
        "id": "135db7e3-95dc-43b2-9fe8-f5876f2ba7b6"
    },
    {
        "author": "陸游",
        "paragraphs": [
            "士生不及慶歴初，下方元祐當勿疏。",
            "請看蛟龍得雲雨，豈比鳥雀馴階除。",
            "舍人起視北門草，學士歸著東觀書。",
            "劍外老農亦吐氣，醸酒畦花常晏如。"
        ],
        "title": "和范舍人病後二詩末章兼呈張正字  其二",
        "id": "a8b77579-6a82-493b-a6df-4de8a9617969"
    },
    {
        "author": "陸游",
        "paragraphs": [
            "我行浣花村，紅杏紅於染。",
            "数樹照南坡，一林藏北崦。",
            "雖慚嶺梅高，繁麗豈易貶。",
            "雨絲飛復止，雲葉低未斂。",
            "似嫌風日緊，護此燕脂點。",
            "身閑得縱觀，無語吾所歉。"
        ],
        "title": "江路見杏花",
        "id": "044d314f-84ca-4dc7-99d7-539ad16d12d9"
    },
    {
        "author": "陸游",
        "paragraphs": [
            "高簷夜雨瀉淋浪，起擁寒衾旋炷香。",
            "春事豈堪頻破壊，客愁不可復禁當。",
            "長缾磊落輸郫醸，輕騎聮翩報海棠。",
            "著意物華君莫笑，世間得喪更茫茫。"
        ],
        "title": "夜聞雨聲",
        "id": "31bbcb4d-2bc5-48cf-b8e7-fb19c25d6f43"
    },
    {
        "author": "陸游",
        "paragraphs": [
            "十里迢迢望碧鷄，一城晴雨不曾齊。",
            "今朝未得平安報，便恐飛紅已作泥。"
        ],
        "title": "海棠二首  其一",
        "id": "3c9feba9-fb45-4621-904f-6f1aa494506f"
    },
    {
        "author": "陸游",
        "paragraphs": [
            "蜀地名花擅古今，一枝氣可壓千林。",
            "譏彈更到無香處，常恨人言太刻深。"
        ],
        "title": "海棠二首  其二",
        "id": "211240ed-f802-413d-9bdf-d268a7a177b5"
    },
    {
        "author": "陸游",
        "paragraphs": [
            "洛陽春信久不通，姚魏開落戰塵中。",
            "揚州千葉昔曾見，已嘆造化無餘功。",
            "西來始見海棠盛，成都第一推燕宮。",
            "池臺掃除凡木盡，天地眩轉花光紅。",
            "慶雲墮空不飛去，時有絳雪縈微風。",
            "蜂蝶成團出無路，我亦狂走迷西東。",
            "此園低樹猶三丈，錦繡却在青天上。",
            "不須更著刀尺裁，乞與齊奴開步障。"
        ],
        "title": "張園海棠",
        "id": "bd0a448c-ab73-4808-8862-c2a27ef570ce"
    },
    {
        "author": "陸游",
        "paragraphs": [
            "自古高楼傷客情，更堪萬里望吳京。",
            "故人不見暮雲合，客子欲歸春水生。",
            "瘴癘連年須藥石，退藏無地著柴荆。",
            "諸公勉畫平戎策，投老深思看太平。"
        ],
        "title": "登劍南西川門感懷",
        "id": "491c921f-5a96-470a-a1fc-62ea0fd67e0d"
    },
    {
        "author": "陸游",
        "paragraphs": [
            "風驅雨壓無浮埃，驂驔千騎東方來。",
            "勝逰公自輩王謝，浄社我亦追宗雷。",
            "岷山楼上一徙倚，如地始闢天初開。",
            "廓然眼界三萬里，山一螘垤水一杯。",
            "世間幻妄幾變滅，正自不滿吾曹咍。",
            "丈夫本願布衣老，達士詎畏蒼顔催。",
            "君看神君歲食羊四萬，處處棄骨高成堆。",
            "西山老翁飽松麨，造物賦予何遼哉。"
        ],
        "title": "和范舍人永康青城道中作",
        "id": "14fd5624-e7d7-4b36-9d58-e749ff5bbb9f"
    },
    {
        "author": "陸游",
        "paragraphs": [
            "永夜寥寥憩上清，下聽萬壑度松聲。",
            "星辰頓覺去人近，風雨何曾敗月明。"
        ],
        "title": "宿上清宫  其一",
        "id": "926b580c-fa0e-492c-aa31-beed714db2a1"
    },
    {
        "author": "陸游",
        "paragraphs": [
            "早歲文辭妨至道，中年憂患博虚名。",
            "一庵倘許西峰住，常就巢仙問養生。"
        ],
        "title": "宿上清宫  其二",
        "id": "3128f42c-2940-4bb1-94f2-bb8ae449025e"
    },
    {
        "author": "陸游",
        "paragraphs": [
            "楼觀參差倚晚晴，偶然信脚得閑行。",
            "欲求靈藥換凡骨，先挽天河洗俗情。",
            "雲作玉峰時特起，山如翠浪盡東傾。",
            "何因從此横空去，笙鶴飄然過洛城。"
        ],
        "title": "登上清小閣",
        "id": "777ac46d-d705-432c-8fa1-63d9f3192b72"
    },
    {
        "author": "陸游",
        "paragraphs": [
            "清絕長生觀，再逰疑後身。",
            "人間空石劫，物外自壺春。",
            "道士青精飯，先生烏角巾。",
            "回頭增悵望，倦馬撲征塵。"
        ],
        "title": "小憩長生觀飯已遂行",
        "id": "829fa733-69a2-44b9-a289-4ee74f293edc"
    },
    {
        "author": "陸游",
        "paragraphs": [
            "風雨長亭話别離，忍看清涙濕燕脂。",
            "酒光搖蕩歌雲暖，不似西楼夜宴時。"
        ],
        "title": "新津小宴之明日欲逰修覺寺以雨不果呈范舍人二首  其一",
        "id": "2b288d8a-1a81-49c1-97cc-508e07313eff"
    },
    {
        "author": "陸游",
        "paragraphs": [
            "新津渡頭舩欲開，山亭凖擬把離杯。",
            "不如意事十八九，正用此時風雨來。"
        ],
        "title": "新津小宴之明日欲逰修覺寺以雨不果呈范舍人二首  其二",
        "id": "05957420-24eb-4c4a-a025-f8563958f9df"
    },
    {
        "author": "陸游",
        "paragraphs": [
            "平生百無能，一懶每自喜。",
            "胡爲八年間，逐食走萬里。",
            "身如盤永轉，心似爐丹死。",
            "事君未免愧，富貴不如已。",
            "雨餘古驛涼，晝寐無錯履。",
            "澹然得高臥，睡思極清美。",
            "心平了無夢，驚魘何自起。",
            "尚嫌漆園蝶，肻作南柯螘。",
            "斜陽生木影，龍蛇滿窗紙。",
            "煎茶倘已熟，一笑問童子。"
        ],
        "title": "眉州驛舍睡起",
        "id": "de6ce35c-e6c2-49af-89ae-aa16e246c5f3"
    },
    {
        "author": "陸游",
        "paragraphs": [
            "平生嗜酒不爲味，聊欲醉中遺萬事。",
            "酒醒客散獨悽然，枕上屡揮憂國涙。",
            "君如高光那可負，東都兒童作羌語。",
            "常時念此氣生癭，况送公歸覲明主。",
            "皇天震怒賊得長，三年昴星失光芒。",
            "旄頭下掃在旦暮，嗟此大議知誰當。",
            "公歸上前勉畫策，先取關中次河北。",
            "堯舜尚不有百蠻，此時何能擾中國。",
            "黄扉甘泉多故人，定知不作白頭新。",
            "因公併寄千萬意，早爲神州清戰塵。"
        ],
        "title": "送范舍人還朝",
        "id": "83377855-302c-4785-b624-0a6f8e5a65d6"
    },
    {
        "author": "陸游",
        "paragraphs": [
            "六月苦多雨，肩輿走江村。",
            "過市居人集，陟險兵子喧。",
            "日昳休野寺，汛掃開北軒。",
            "霧氣如蒼虬，夭矯出洞門。",
            "溪清見白石，糾結菖蒲根。",
            "逰魚去甚健，投餌棄不吞。",
            "嗟予獨何爲，貪禄忘故園。",
            "馳驅不自恤，面有風沙痕。",
            "俯仰二十年，竟孤明主恩。",
            "寄謝衆君子，努力蘓元元。"
        ],
        "title": "過魚蛇市小寺",
        "id": "f58e297d-5366-4dbe-a859-9bd4e0e1e2f4"
    },
    {
        "author": "陸游",
        "paragraphs": [
            "扁舟久不泛蟆津，常恐黄塵觧污人。",
            "爛醉破除千日懣，狂吟判斷四州春。",
            "汀洲漸嘆蘋花老，風露初嘗荔子新。",
            "便欲騎鯨東海去，勝逰未忍别峨岷。"
        ],
        "title": "眉州作",
        "id": "3051e7db-6be8-48e7-b8f3-9fcbce3c585f"
    },
    {
        "author": "陸游",
        "paragraphs": [
            "前日泛江時，雨昏失南山。",
            "今日迎我馬，䰀鬌擁髻鬟。",
            "白塔映朱閣，間見青林間。",
            "問我豈忘之，掦鞭亟西還。",
            "西還亦聊爾，行矣來憑欄。",
            "擾擾紅塵中，豈無一日閑。",
            "會復賡此詩，大書榜其顔。",
            "但恐厄風雨，清逰天所慳。"
        ],
        "title": "過修覺山不果登覽",
        "id": "d69fb51b-b32c-4263-b226-98339835dd51"
    },
    {
        "author": "陸游",
        "paragraphs": [
            "赤日黄塵行路難，青城縣裏得偷閑。",
            "十年去國悲霜鬢，六月登楼望雪山。",
            "醉客千言猶落筆，美人斗酒未酡顔。",
            "憑誰喚住譚夫子，更與徘徊水石間。"
        ],
        "title": "青城縣會飲何氏池亭贈譚德稱",
        "id": "1a8675d9-21a1-498f-b12d-811fec1a1e97"
    },
    {
        "author": "陸游",
        "paragraphs": [
            "偶向城南卜草廬，二年浪迹寄樵漁。",
            "大床獨臥豪猶在，萬衆横行策竟疏。",
            "清濁戲分春甕酒，朱黄閑勘夜窗書。",
            "衰顔安用頻看鏡，日日元知有不如。"
        ],
        "title": "題庵壁",
        "id": "7158b33e-eb07-4ac1-b13d-13070d06a38a"
    },
    {
        "author": "陸游",
        "paragraphs": [
            "殊方飄泊向誰論，小住僧廬亦所欣。",
            "得飽罷揮求米帖，爱眠新著毁茶文。",
            "摘蔬籃小霑清露，斸藥鉏輕带濕雲。",
            "從此生涯足幽事，宦逰虚用半生勤。"
        ],
        "title": "幽居二首  其一",
        "id": "a6d73f4b-4a47-4831-ae99-cfb4d41e4ece"
    },
    {
        "author": "陸游",
        "paragraphs": [
            "剡曲故廬歸未得，蹔從地主借茅茨。",
            "桃花春水夢不到，菰菜秋風心自知。",
            "彊健猶穿幾兩屐，榮華正似一絇絲。",
            "此心炯炯無人會，烟雨蒼茫獨立時。"
        ],
        "title": "幽居二首  其二",
        "id": "b9a22dd8-466c-4d58-a438-245ffb46f85b"
    },
    {
        "author": "陸游",
        "paragraphs": [
            "江頭女兒雙髻丫，常隨阿母供桑麻。",
            "當户夜織聲咿啞，地爐豆{艹點}煎土茶。",
            "長成嫁與東西家，柴門相對不上車。",
            "青裙竹笥何所嗟，插髻燦燦牽牛花。",
            "城中妖姝臉如霞，争嫁官人慕高華。",
            "青驪一出天之涯，年年傷春抱琵琶。"
        ],
        "title": "浣花女",
        "id": "d6c19e98-c6cb-4063-bb6d-2d0608f6eb96"
    },
    {
        "author": "陸游",
        "paragraphs": [
            "溝水浸新月，街槐生碧烟。",
            "明河七夕後，倦馬五門前。",
            "小市燈初閙，高楼鼓已傳。",
            "賦詩寛客恨，哦罷却凄然。"
        ],
        "title": "七月八日馬上作",
        "id": "3cd02466-a4a1-4fdc-b9a4-3a614955385f"
    },
    {
        "author": "陸游",
        "paragraphs": [
            "急雨洗殘瘴，江邉閑倚楼。",
            "日依平野没，水带斷槎流。",
            "擣紙荒村晚，呼牛古巷秋。",
            "腐儒憂國意，此際入搔頭。"
        ],
        "title": "江楼",
        "id": "1794eb93-cfee-4705-ac9f-f8ccaf132c53"
    },
    {
        "author": "陸游",
        "paragraphs": [
            "曵杖上江城，清宵破二更。",
            "月回高樹影，風壯急灘聲。",
            "野艇魚罾舉，優場炬火明。",
            "湖塘正如此，回首憶柴荆。"
        ],
        "title": "夜登小南門城上",
        "id": "ca5c5631-c002-44d2-8bd4-8bfd334b4df6"
    },
    {
        "author": "陸游",
        "paragraphs": [
            "錦官門外曵枯笻，此地天教著放翁。",
            "萬事元無工拙處，一官已付有無中。",
            "拏雲柏樹瘦蛟立，繞郭江流清鏡空。",
            "欲把酒杯終覺懶，緩歌曾醉落花風。"
        ],
        "title": "野步至青羊宫偶懷前年嘗劇飲于此",
        "id": "f1fee712-1223-4b8f-850b-10797b30fcf2"
    },
    {
        "author": "陸游",
        "paragraphs": [
            "微逕荒城曲，叢祠野水邉。",
            "月能從我醉，風欲駕人僊。",
            "静看黏螢草，遥聞采芡舩。",
            "熱官那有此，留滯莫尤天。"
        ],
        "title": "月夜江瀆池納涼",
        "id": "678e8cde-6059-4992-923e-7270f54736c8"
    },
    {
        "author": "陸游",
        "paragraphs": [
            "半闔朱門見緑苔，幽花仍傍小山開。",
            "劍南七月暑未退，明日更擕棋簟來。"
        ],
        "title": "華亭院僧房二首  其一",
        "id": "015be2f1-5d3f-4d5a-a4f3-4100267c4f79"
    },
    {
        "author": "陸游",
        "paragraphs": [
            "悠悠馬上困思茶，休歇僧房到日斜。",
            "殿背無人緑錢滿，小盆零落珊瑚花。"
        ],
        "title": "華亭院僧房二首  其二",
        "id": "1b8076fc-8d1f-49ae-b57e-2f50340b73ff"
    },
    {
        "author": "陸游",
        "paragraphs": [
            "唐年蘭若占閑坊，名畫蕭條半在亡。",
            "簌簌踈篁常似雨，陰陰古屋自生涼。",
            "入門疊鼓初催講，喚馬斜陽欲滿廊。",
            "顯晦熟思真有数，萬金奇跡棄頺牆。"
        ],
        "title": "乾明院觀畫",
        "id": "c474b124-3d6f-4ea0-9fe4-8df177872ec5"
    },
    {
        "author": "陸游",
        "paragraphs": [
            "我登少城門，四顧天地接。",
            "大風正北起，號怒撼危堞。",
            "九衢百萬家，楼觀争岌嶪。",
            "臥病氣壅塞，放目意頗愜。",
            "永懷河洛間，煌煌祖宗業。",
            "上天祐仁聖，萬邦盡臣妾。",
            "横流始靖康，趙魏血可蹀。",
            "小胡寕遠略，爲國恃剽劫。",
            "自量勢難久，外很中已懾。",
            "籍民備勝廣，陛戟畏荆聶。",
            "誰能提萬騎，大呼擁馬鬛。",
            "奇兵四面出，快若霜掃葉。",
            "植旗朝受降，馳驛夜奏捷。",
            "豺狼一朝空，狐兔何足獵。",
            "遺民世忠義，泣血受汗脅。",
            "繫箭射我詩，往檄五陵俠。"
        ],
        "title": "登城",
        "id": "7f2288f2-e277-4bcb-82a9-49f1d13241d2"
    },
    {
        "author": "陸游",
        "paragraphs": [
            "馬蹄連早暮，車塵細如霧。",
            "誰知此路邉，高閣下風馭。",
            "頗傳秋月夕，語笑聮杖履。",
            "始知僊與人，混迹無異處。",
            "我來想鸞鶴，稽首祈一顧。",
            "飛僊不可見，惟與白雲遇。",
            "白雲如有情，傍我欄角住。",
            "借問何山來，雲驚却飛去。"
        ],
        "title": "秋日登僊逰閣",
        "id": "9274bd28-c364-4ce0-be6e-a759acfad91a"
    },
    {
        "author": "陸游",
        "paragraphs": [
            "華髮蕭蕭居士身，江頭風雨折烏巾。",
            "無人問字尤宜懶，有吏徴租未是貧。",
            "薄宦倘來難倚仗，舊交漸少每酸辛。",
            "敲門且復尋僧話，要結他生物外因。"
        ],
        "title": "自詠",
        "id": "d2f5f1cf-c3a6-48ad-a174-49858471f383"
    },
    {
        "author": "陸游",
        "paragraphs": [
            "青羊宫中竹暗天，白馬廟畔柏如山。",
            "琴尊處處可消日，車馬紛紛自欠閑。"
        ],
        "title": "雜詠四首  其一",
        "id": "6fb34605-1ee0-4fb5-843c-244939006b0d"
    },
    {
        "author": "陸游",
        "paragraphs": [
            "石犀廟壖江已回，陵谷一變吁可哀。",
            "即今禾黍連雲處，當日帆檣隐映來。"
        ],
        "title": "雜詠四首  其二",
        "id": "c62d161d-0282-4067-a880-90cb1e251c35"
    },
    {
        "author": "陸游",
        "paragraphs": [
            "微風翻翻芋葉白，落日漠漠稻花香。",
            "出門縱轡何所詣，萬里橋南追晚涼。"
        ],
        "title": "雜詠四首  其三",
        "id": "6169f7ff-1df1-49c3-b262-bca60842eb8d"
    },
    {
        "author": "陸游",
        "paragraphs": [
            "世事盛衰誰得知，惠陵烟草掩柴扉。",
            "陵邉人家叢竹裏，燈火喧呼迎婦歸。"
        ],
        "title": "雜詠四首  其四",
        "id": "a16673d5-533d-40ed-af9b-ff981b0dd0e8"
    },
    {
        "author": "陸游",
        "paragraphs": [
            "昔我變姓名，釣魚散花洲。",
            "有舩不用檝，江急聽自流。",
            "即今客錦城，醉過百花楼。",
            "天風吹筍輿，快若凌空逰。",
            "月露浩無際，指點隘九州。",
            "君看塵土中，頗有此樂不。",
            "題詩碧玉簡，飛僊相答酬。",
            "酒醒墮何處，楼臺海山秋。"
        ],
        "title": "大醉歸南禪弄影月下有作",
        "id": "440c81c9-e803-44d3-bb94-72f4b0d07266"
    },
    {
        "author": "陸游",
        "paragraphs": [
            "訪客客已去，追涼成獨行。",
            "衣冠嚴漢殿，草木拱秦城。",
            "古甃蒼苔滑，空庭落日明。",
            "出門還儻恍，列屋打碑聲。"
        ],
        "title": "訪楊先輩不遇因至石室",
        "id": "7ffe4f31-edaf-4370-894f-b92efdf10ebc"
    },
    {
        "author": "陸游",
        "paragraphs": [
            "新秋風月佳，数夕破酒戒。",
            "飲少輙醉眠，衰早頗自怪。",
            "高舂未離枕，眩轉疑屋壊。",
            "家人具鷄豚，熟視不能嘬。",
            "尚無千里蓴，敢覓鏡湖蟹。",
            "一杯苦蕒齏，價直娑婆界。"
        ],
        "title": "病酒戲作",
        "id": "5999d116-ea2e-4a7e-afa3-517b49c6e31d"
    },
    {
        "author": "陸游",
        "paragraphs": [
            "久矣耆年罷送迎，喜聞革履下堂聲。",
            "逰山笑我驀直去，過憂憐君太瘦生。",
            "庭際楠陰凝晝寂，牆頭鵲語報秋晴。",
            "功名已付諸賢了，長作閑人樂太平。"
        ],
        "title": "訪昭覺老",
        "id": "f4ec2316-7b3d-4616-9677-bf86efb459dc"
    },
    {
        "author": "陸游",
        "paragraphs": [
            "秋暑侵人氣力微，焼香高枕掩齋扉。",
            "弄姿野蘤晴猶斂，作態江雲晚未歸。",
            "身外極知皆夢事，世間隨處有危機。",
            "故山松菊今何似，晚矣淵明悟昨非。"
        ],
        "title": "晝臥",
        "id": "3a82da69-2b65-49e5-8cd5-ae8a06945618"
    },
    {
        "author": "陸游",
        "paragraphs": [
            "萬里橋邉带夕陽，隔江漁市似清湘。",
            "山林獨往吾何恨，車馬交流渠自忙。",
            "高柳陰中扶拄杖，平沙稳處據胡床。",
            "故人京國無消息，安得相擕共此涼。"
        ],
        "title": "晚步江上",
        "id": "fa0e0664-910a-45ed-b350-628e8d3a5a24"
    },
    {
        "author": "陸游",
        "paragraphs": [
            "大風横吹斗柄折，迅雷下擊山壁裂。",
            "放翁閉户寂不聞，楞嚴卷盡燈花結。"
        ],
        "title": "夜坐",
        "id": "0fb06ae7-a255-4d7a-9f8f-f9eb7df9b9ee"
    },
    {
        "author": "陸游",
        "paragraphs": [
            "紅藤拄杖扶衰病，村北村南破夜行。",
            "閑繞長堤逐螢火，戲臨荒沼問鼃聲。",
            "倦逰但有笭箵興，久客真諳褦襶情。",
            "安得故人同一醉，三更城上看河傾。"
        ],
        "title": "夜行",
        "id": "7e140748-b2c4-40d0-9168-d5f199984e16"
    },
    {
        "author": "陸游",
        "paragraphs": [
            "一抛蓑笠雪溪舟，八載梁州復益州。",
            "纔破繁華海棠夢，又驚揺落井梧秋。",
            "曉班無復趋行殿，晚境惟思老寢丘。",
            "病肺經旬疏酒盞，愁來惟是上南楼。"
        ],
        "title": "悲秋",
        "id": "a292e566-e4df-4e35-88e9-4af0d76c4526"
    },
    {
        "author": "陸游",
        "paragraphs": [
            "一雙掠水鷰來初，萬點飛花社雨餘。",
            "辛苦成巢君勿笑，從來吾亦爱吾廬。"
        ],
        "title": "城北青蓮院方丈壁間有畫鷰子者過客多題詩予亦戲作二絕句  其一",
        "id": "1b1140a5-560c-4386-9364-af166ae2d104"
    },
    {
        "author": "陸游",
        "paragraphs": [
            "明窗短壁拂蛛絲，常是江邉送客時。",
            "留滯錦城生白髮，不如巢燕有歸期。"
        ],
        "title": "城北青蓮院方丈壁間有畫鷰子者過客多題詩予亦戲作二絕句  其二",
        "id": "9c4358b2-96b6-4536-a422-9b517dd043ac"
    },
    {
        "author": "陸游",
        "paragraphs": [
            "閑身喜午睡，睡起日猶早。",
            "茂竹青入簷，幽花紅出草。",
            "苔錢亦滿砌，護惜不忍掃。",
            "宦情本自踈，此地可忘老。"
        ],
        "title": "睡起",
        "id": "070a21cc-6110-4150-9a85-c75fb9b8c618"
    },
    {
        "author": "陸游",
        "paragraphs": [
            "天涯到處自生愁，逰子征塵暗弊裘。",
            "燈火青熒五門夜，風烟索莫二江秋。",
            "帝城漫誦新詩句，客路難逢舊輩流。",
            "送老把茅須早决，此生何止四宜休。"
        ],
        "title": "天涯",
        "id": "8cdbe355-211b-468c-94c2-677830ce8c2e"
    },
    {
        "author": "陸游",
        "paragraphs": [
            "疾步登城殊未衰，欣然一笑擲笻枝。",
            "正當閑似白鷗處，不減健如黄犢時。",
            "秋野烟雲横慘淡，暮天楼閣倚參差。",
            "高吟醉舞忘歸去，乞與丹青畫怪奇。"
        ],
        "title": "暇日行城上同行追不能及",
        "id": "c3b0033d-aa7f-4e60-adf1-64a72e74ff07"
    },
    {
        "author": "陸游",
        "paragraphs": [
            "西風繁杵擣征衣，客子關情正此時。",
            "萬事從初聊復爾，百年彊半欲何之。",
            "畫堂蟋蟀怨清夜，金井梧桐辭故枝。",
            "一枕凄涼眠不得，呼燈起作感秋詩。"
        ],
        "title": "感秋",
        "id": "6a74dc33-ec64-4305-b43f-dd99f2a3aad5"
    },
    {
        "author": "陸游",
        "paragraphs": [
            "孤市人稀冷欲冰，昏昏一盞店家燈。",
            "開門拂榻便酣寢，我是江南行脚僧。"
        ],
        "title": "雙流旅舍三首  其一",
        "id": "a99ef1c8-1a43-40dc-bbff-a6912135f17c"
    },
    {
        "author": "陸游",
        "paragraphs": [
            "西風黄葉滿江村，瘦馬來穿渡口雲。",
            "動地傳呼逢醉尉，誰何禁殺故將軍。"
        ],
        "title": "雙流旅舍三首  其二",
        "id": "da5df60c-2c87-4571-8cad-74e35a6da971"
    },
    {
        "author": "陸游",
        "paragraphs": [
            "每因髀肉嘆身閑，聊欲勤勞鞍馬間。",
            "黑矟黄旗端未免，會衝風雪出榆關。"
        ],
        "title": "雙流旅舍三首  其三",
        "id": "4971d534-1c90-420d-87db-96e27e5079e2"
    },
    {
        "author": "陸游",
        "paragraphs": [
            "喔喔鳴鷄促起程，翻翻飛鷺導孤征。",
            "節旄盡落歸猶遠，带眼頻移瘦自驚。",
            "小市蕭條黄葉滿，斷橋零落緑苔生。",
            "居人猶復多愁思，何况天涯倦客情。"
        ],
        "title": "早行至江原",
        "id": "a26bac25-fcb4-449f-a86f-b0ecc407d19b"
    },
    {
        "author": "陸游",
        "paragraphs": [
            "千古臨卭路，飄然偶獨逰。",
            "病身那迫老，遠客更禁秋。",
            "水退橋未葺，渡閑舩自流。",
            "飛騰付年少，回首思悠悠。"
        ],
        "title": "安仁道中二首  其一",
        "id": "fe32bec5-dce1-4a35-95e8-6923e5ffe266"
    },
    {
        "author": "陸游",
        "paragraphs": [
            "三驛未爲遠，衰翁愁出門。",
            "貪程多卒卒，失睡每昏昏。",
            "天大圍平野，江回隔近村。",
            "何時有餘俸，小築占雲根。"
        ],
        "title": "安仁道中二首  其二",
        "id": "11d6beca-95b8-4768-93c3-da6b2e0d088a"
    },
    {
        "author": "陸游",
        "paragraphs": [
            "去年看月籌邉楼，雲罅微光如玉鈎。",
            "主人不樂客嘆息，清歌空送黄金舟。",
            "今年看月三义市，纎雲不作良霄祟。",
            "素娥命駕洗客愁，我亦傾杯邀共醉。",
            "風露萬里方渺然，冰輪無轍行碧天。",
            "盈盈耿耿意無盡，月不忍落人忘眠。",
            "一言欲報廣寒殿，茅簷華屋均相見。",
            "明年萬事不足論，但願月滿人常健。"
        ],
        "title": "八月十四夜三叉市對月",
        "id": "e8497d11-9d0f-431e-a552-b890368037c6"
    },
    {
        "author": "陸游",
        "paragraphs": [
            "我本山林人，心期在塵表。",
            "出門消底物，兩屩萬事了。",
            "群兒何足愠，爲爾常悄悄。",
            "今朝山中路，更喜相識少。",
            "三叉市人醉争席，豐橋逆旅留饋食。",
            "小婦梳髻高一尺，梭聲札札當户織。"
        ],
        "title": "豐橋旅舍作",
        "id": "89d48b47-f65f-42ae-a364-3c3722a24abd"
    },
    {
        "author": "陸游",
        "paragraphs": [
            "落魄西州泥酒杯，酒酣幾度上琴臺。",
            "青鞋自笑無羈束，又向文君酒畔來。"
        ],
        "title": "文君井",
        "id": "1f3812b3-af1c-4432-8f9f-f7355185d0b1"
    },
    {
        "author": "陸游",
        "paragraphs": [
            "竹聲風雨交，松聲波濤翻。",
            "我坐白鶴館，燈青無晤言。",
            "廓然心境寂，一洗吏卒喧。",
            "袖手哦新詩，清寒愧雄渾。",
            "屈宋死千載，誰能起九原。",
            "中間李與杜，獨招湘水魂。",
            "自此競摹寫，幾人望其藩。",
            "蘭苕看翡翠，烟雨啼青猿。",
            "豈知雲海中，九萬擊鵬鵾。",
            "更闌燈欲死，此意與誰論。"
        ],
        "title": "白鶴館夜坐",
        "id": "9588a60b-1773-47c4-8543-2fc1014e420d"
    },
    {
        "author": "陸游",
        "paragraphs": [
            "南江平無風，如鏡新拂拭。",
            "漁舟不點破，瀲瀲千頃碧。",
            "闌干西北角，雲散山争出。",
            "坡陁競南走，翠入窗戸窄。",
            "江山不世情，作意娱此客。",
            "豈無尊中酒，豪飲非宿昔。",
            "明當還成都，塵土埋馬跡。",
            "後巖在眼中，飛去無羽翼。"
        ],
        "title": "南津勝因院亭子",
        "id": "59dd6c73-696d-4b95-97bf-7f25f74e5142"
    },
    {
        "author": "陸游",
        "paragraphs": [
            "浮雲在脚底，千里在眼邉。",
            "攀躋忽至此，倚柱眩欲顛。",
            "車馬細如螘，紛紛衢路間。",
            "嗟汝何爲者，馳驅窮歲年。",
            "我本澹蕩人，此心實爱閑。",
            "向來出處際，不愧咫尺天。",
            "風吹哦詩聲，十里搖西山。",
            "懸知老僊翁，爲我一粲然。"
        ],
        "title": "登卭州譙門門三重其西偏有神仙張四郎畫像張盖隐白鶴山中",
        "id": "ce1c4d59-5896-4d2a-90db-812cba1bfce0"
    },
    {
        "author": "陸游",
        "paragraphs": [
            "天與癡頑不解愁，未埋病骨且閑逰。",
            "山於拄杖横時看，路到芒鞵破處休。",
            "初擬焼丹住南嶽，却因學劍客西州。",
            "秋風巾褐添蕭爽，又作臨卭十日留。"
        ],
        "tags": [
            "衡山"
        ],
        "title": "書寓舍壁二首  其一",
        "id": "3e710a02-7b5e-4afa-9fda-f2d5fa2ce429"
    },
    {
        "author": "陸游",
        "paragraphs": [
            "落佩頹冠慣放慵，經旬寓館古臨卭。",
            "西偏取路横穿竹，北向開門倒看松。",
            "醉後蹇驢歸薄暮，閑來支枕睡高舂。",
            "鵠鳴山谷曾逰處，剩欲扶犂學老農。"
        ],
        "title": "書寓舍壁二首  其二",
        "id": "19757d04-2fa2-40f7-b546-863b1a1f90e5"
    },
    {
        "author": "陸游",
        "paragraphs": [
            "蟆頤江上約同行，白鶴峰前辱寄聲。",
            "青史功名男子事，後堂歌舞故人情。",
            "午甌誰致葉家白，春甕旋撥郎官清。",
            "登覽不嫌鳩喚雨，十年芒屩慣山程。"
        ],
        "title": "次韵使君吏部見贈時欲逰鶴山以雨止",
        "id": "3404db6c-0351-4cd0-a87f-1211561eeb79"
    },
    {
        "author": "陸游",
        "paragraphs": [
            "把酒孤亭半日留，西巖獨擅鶴山秋。",
            "也知絕境終難賦，且喜閑身得縱逰。",
            "鶻起危巢時磔磔，鹿鳴深澗暮呦呦。",
            "人生適意方爲樂，甲第朱門秖自囚。"
        ],
        "title": "西巖翠屏閣",
        "id": "ddc4b029-b864-4016-b6cc-d0f003253e17"
    },
    {
        "author": "陸游",
        "paragraphs": [
            "久墮塵沙裏，幽尋始此行。",
            "侵雲千嶂合，披草一僧迎。",
            "蘚潤泉時滴，崖傾竹倒生。",
            "登高忽平曠，回首失峥嶸。",
            "老矣猶孤客，歸哉念耦耕。",
            "結廬殊未定，此地頗關情。"
        ],
        "title": "幽居院",
        "id": "d8230df8-2915-4596-8dcc-1610ddf0bb77"
    },
    {
        "author": "陸游",
        "paragraphs": [
            "散人無俗事，日日山中行。",
            "今朝中溪寺，妙絕不可名。",
            "幽處萬木合，忽然千頃平。",
            "緑黛染晴嶂，白雲如玉城。",
            "巖花勸小酌，天風吹獨醒。",
            "雖無九皋鶴，奇哉此松聲。",
            "我如折翼鵬，回盡九萬程。",
            "脱履擲拄杖，於此餞餘生。"
        ],
        "title": "中溪",
        "id": "f50b9bd4-4256-44b5-ab68-a7d478dfbd6a"
    },
    {
        "author": "陸游",
        "paragraphs": [
            "竹輿衝雨到天台，緑樹陰中小閣開。",
            "牓作玉霄君會否，要知散吏按行來。"
        ],
        "title": "天台院有小閣下臨官道予爲名曰玉霄",
        "id": "64a9159b-c40f-4105-a886-055af72ed1a9"
    },
    {
        "author": "陸游",
        "paragraphs": [
            "張僊挾彈知何往，清嘯穿林但可聞。",
            "拾得鐡丸無處用，爲君打散四山雲。"
        ],
        "title": "山中小雨得宇文使君簡問嘗見張僊翁乎戲作一絕",
        "id": "d5ad283c-36cb-42d4-98b2-65e3ed8c8d4c"
    },
    {
        "author": "陸游",
        "paragraphs": [
            "烟雨千峰擁髻鬟，忽看青嶂白雲間。",
            "卷藏破墨營丘筆，却展將軍著色山。"
        ],
        "title": "雨中山行至松風亭忽澄霽",
        "id": "94a2e2e0-6b74-472c-bc51-6a19903fe614"
    },
    {
        "author": "陸游",
        "paragraphs": [
            "我不如昔人騎鶴上九天，玉簡奏事虚皇前。",
            "平生嗇養氣麤全，兩脚馳走輕如烟。",
            "鳥道懸崖忽飛鶱，戲擲短劍聲鏗然。",
            "轉盼跳下千仞淵，已復取劍升層巔。",
            "騰猿俊鶻争後先，饑食松花掬飛泉。",
            "金骨緑髓漸凝堅，口哦七字黄庭篇。",
            "西來欲訪挾彈僊，丹經劍訣更精研。",
            "嗟哉一失五百年，作詩付子勿妄傳。"
        ],
        "title": "贈宋道人",
        "id": "d5ce4a72-3d55-419d-880e-41fd2f08eedd"
    },
    {
        "author": "陸游",
        "paragraphs": [
            "我呼小艇浮南津，落日亂山衘半輪。",
            "背舩雙鷺低掠水，下灘峭風冷逼人。",
            "中流回望始太息，烟中白塔高嶙峋。",
            "適從彼來忽在此，老夫拄杕捷有神。",
            "尉曹堆盤笠澤膾，秀才瀉榼中山春。",
            "豈惟外物不挂眼，醉後兀爾忘吾身。",
            "朝冠行即挂神武，買犢遂欲耕峨岷。",
            "金丹自喜日日長，白髮未許年年新。",
            "擁橋炬火遠已閙，歸舍睡息清而勻。",
            "明朝笑謂同載客，有脚莫踏東華塵。"
        ],
        "title": "自山中泛舟歸郡城",
        "id": "e75a1170-be10-41c6-8bb3-d8be3d695f5a"
    },
    {
        "author": "陸游",
        "paragraphs": [
            "城中望西山，爽氣固可致。",
            "不如山中行，衣屦染濃翠。",
            "使若資高逸，鐡馬奏横吹。",
            "平郊何曠蕩，修竹亦清閟。",
            "既聞蘓門嘯，遂挹浮丘袂。",
            "似嫌太清絕，開宴盡主意。",
            "戲留楚臺雲，寶靨鬭姿媚。",
            "珠貫按歌聲，泉湧發詩思。",
            "歸來殊不倦，吏牘閲千紙。",
            "却笑江左人，把酒輙遺事。",
            "下客亦未衰，尚可提萬騎。",
            "安能學胡公，危苦寄鶴翅。"
        ],
        "title": "次韵宇文使君山行",
        "id": "349d1377-a7b9-4fd3-9284-1c511dbc99af"
    },
    {
        "author": "陸游",
        "paragraphs": [
            "樂天詩句本嘲詼，那有人從碧海來。",
            "五百年間逢好事，披榛來訪此崔嵬。"
        ],
        "title": "同王無玷羅用之訪臨卭道士墓",
        "id": "4384f08e-c39b-4444-bc58-53cb4f247c86"
    },
    {
        "author": "陸游",
        "paragraphs": [
            "我從平地來，忽寄百尺巔。",
            "眼力與脚力，初不減少年。",
            "漸高山愈出，杳杳浮雲烟。",
            "舉手捫參旗，日月磨螘旋。",
            "天風忽吹衣，便欲從此僊。",
            "且復下梯去，著書未終篇。"
        ],
        "title": "登太平塔",
        "id": "e04e3934-0a86-4e6e-a59e-860a619ed2af"
    },
    {
        "author": "陸游",
        "paragraphs": [
            "陸走崔嵬水下瀧，客中更復客它邦。",
            "晚離方井雲藏市，夜渡新津火照江。",
            "人語紛紛投野市，床敷草草寄僧窗。",
            "五更風雨妨歸夢，臥看殘燈吐半缸。"
        ],
        "title": "中夜投宿修覺寺",
        "id": "0144b3bd-cee5-4882-a2f2-aae62281b22c"
    },
    {
        "author": "陸游",
        "paragraphs": [
            "蜀漢羈逰歲月侵，京華乖隔少來音。",
            "登臨忽據三江會，飛動從來萬里心。",
            "地勝頓驚詩力壯，氣增不怕酒杯深。",
            "一琴一劍白雲外，揮手下山何處尋。"
        ],
        "title": "絕勝亭",
        "id": "ec7e7c1d-0094-46a9-ae03-305fb8e3ea10"
    },
    {
        "author": "陸游",
        "paragraphs": [
            "氣盖冰霜勁有餘，江邉見此列僊癯。",
            "清寒直入人肌骨，一點塵埃住得無。"
        ],
        "title": "雲谿觀竹戲書二絕句  其一",
        "id": "520df196-80fe-487d-b272-c396884b684d"
    },
    {
        "author": "陸游",
        "paragraphs": [
            "溪光竹色兩相宜，行到溪橋竹更奇。",
            "對此莫論無肉瘦，閉門可忍十年饑。"
        ],
        "title": "雲谿觀竹戲書二絕句  其二",
        "id": "71898daf-4161-4df7-9be5-b62ac10d9efc"
    },
    {
        "author": "陸游",
        "paragraphs": [
            "適從卭州歸，又作漢州去。",
            "天低慘欲雪，逰子悲歲暮。",
            "十年辭京國，疋馬厭道路。",
            "野火炎高岡，江雲暗空戍。",
            "角弓寒始勁，霜鶻饑更怒。",
            "邂逅成小獵，尺箠聊指呼。",
            "北連武侯祠，南竝稚子墓。",
            "合圍蹙窮鹿，設仗截狡兔。",
            "壯哉带箭雉，耿介死不顧。",
            "吾寧暴天物，戰法因得寓。",
            "黄昏過民家，休馬燎裘袴。",
            "割鮮盛燔炙，毛血灑庭戸。",
            "老姥亦復奇，汛掃邀我駐。",
            "丈夫儻未死，千金酬此遇。"
        ],
        "title": "九月十日如漢州小獵於新都彌牟之間投宿民家",
        "id": "6ced3b68-3375-41d1-9d70-71251034d1a5"
    },
    {
        "author": "陸游",
        "paragraphs": [
            "客途孤憤只君知，不作兒曹怨别離。",
            "報國雖思包馬革，爱身未忍價羊皮。",
            "呼鷹小獵新霜後，彈劍長歌夜雨時。",
            "感慨却愁傷壯志，倒瓶濁酒洗餘悲。"
        ],
        "title": "獵罷夜飲示獨孤生三首  其一",
        "id": "68f974ce-ae54-4fe3-aee7-e1ea9d118ee5"
    },
    {
        "author": "陸游",
        "paragraphs": [
            "關輔何時一戰收，蜀郊且復獵清秋。",
            "洗空狡穴銀頭鶻，突過重城玉腕騮。",
            "賊勢已衰真大慶，士心未振尚私憂。",
            "一樽共講平戎策，勿爲飛鳶念少游。"
        ],
        "title": "獵罷夜飲示獨孤生三首  其二",
        "id": "4c2d162d-c71b-4dc7-9b85-6442b431d6c7"
    },
    {
        "author": "陸游",
        "paragraphs": [
            "白袍如雪寶刀横，醉上銀鞍身更輕。",
            "帖草角鷹掀兔窟，憑風羽箭作鴟鳴。",
            "關河可使成南北，豪傑誰堪共死生。",
            "欲疏萬言投魏闕，燈前攬筆涕先傾。"
        ],
        "title": "獵罷夜飲示獨孤生三首  其三",
        "id": "7edd4e29-c95f-4cd1-a3e7-1be43d54a763"
    },
    {
        "author": "陸游",
        "paragraphs": [
            "月黑叩店門，燈青坐床簀。",
            "飯麤雜沙土，菜瘦等草棘。",
            "泰然均一飽，未覺異玉食。",
            "我豈兒女哉，口腹爲怨德。",
            "古人恥懷禄，不仕當力穯。",
            "從今扶犂手，終老謝翰墨。"
        ],
        "title": "自廣漢歸宿十八里草市",
        "id": "d38d9772-7ebe-4ee4-b050-a71d9ad7e16c"
    },
    {
        "author": "陸游",
        "paragraphs": [
            "丈夫無苟求，君子有素守。",
            "不能垂竹帛，正可死隴畆。",
            "邯鄲枕中夢，要是念所有。",
            "持枕與農夫，亦作此夢否。",
            "今朝櫟林下，取醉村市酒。",
            "未敢羞空囊，爛漫詩千首。"
        ],
        "title": "東郊飲村酒大醉後作",
        "id": "90b06119-3367-4492-b499-343526370812"
    },
    {
        "author": "陸游",
        "paragraphs": [
            "畫簷急雨傾高秋，夜投丈室燈幽幽。",
            "耆年擁毳雪滿頭，拂拭床敷邀我留。",
            "雛猊戲擲香出喉，蓬蓬結成蒼玉毬。",
            "蠻童掲簾侍者憂，觸散香烟當罰油。"
        ],
        "title": "九月十八夜夢避雨叩一僧院有老宿年八十許邀留甚勤若舊相識者夢中爲賦此詩",
        "id": "a13687f3-a08f-4fed-b2cb-1dc9cf894d91"
    },
    {
        "author": "陸游",
        "paragraphs": [
            "幅巾藜杖北城頭，卷地西風滿眼愁。",
            "一點烽傳散關信，兩行雁带杜陵秋。",
            "山河興廢供搔首，身世安危入倚樓。",
            "橫槊賦詩非復昔，夢魂猶繞古梁州。"
        ],
        "tags": [
            "爱国",
            "秋天",
            "登楼",
            "抒怀",
            "壮志"
        ],
        "title": "秋晚登城北門",
        "id": "e7b0b196-8875-4db5-8c0b-9a76d7127a81"
    },
    {
        "author": "陸游",
        "paragraphs": [
            "成都城中秋夜長，燈籠蠟紙明空堂。",
            "高梧月白繞飛鵲，衰草露濕啼寒螀。",
            "堂上書生讀書罷，欲眠未眠偏斷腸。",
            "起行百匝幾嘆息，一夕緑髮成秋霜。",
            "中原本是關情地，幽州寧謂非吾鄉。",
            "滎河溫洛底處所，可使長作爭戰塲。",
            "百金戎衣鵰鶻盤，三尺劍鋒霜雪寒。",
            "一朝出塞君試看，旦發寶雞暮長安。"
        ],
        "title": "秋興",
        "id": "6934864f-f782-4d55-aaa2-843f17241815"
    },
    {
        "author": "陸游",
        "paragraphs": [
            "引劍酣歌亦壯哉，要君共覆手中杯。",
            "秋鴻陣密横江去，暮角聲酣戰雨來。",
            "莫恨皇天無老眼，請看白骨有青苔。",
            "中年倍覺流光速，行矣西郊又見梅。"
        ],
        "title": "夜飲",
        "id": "7fa11582-de00-47f2-ab24-caae8a286b02"
    },
    {
        "author": "陸游",
        "paragraphs": [
            "時序中年速，風霜客路長。",
            "孤愁巴月白，清夢楚山蒼。",
            "燈暗秋銜壁，鐘踈夜殷床。",
            "端居有微禄，不敢恨殊方。"
        ],
        "title": "暮秋二首  其一",
        "id": "a17fedf1-67d5-4049-b844-2d16ef95d328"
    },
    {
        "author": "陸游",
        "paragraphs": [
            "萬里歸無策，八年淹此留。",
            "羞蒙子公力，寜倦長卿遊。",
            "聽雨瀟湘夜，飛鷹鄠杜秋。",
            "更須論富貴，此計亦悠悠。"
        ],
        "title": "暮秋二首  其二",
        "id": "ee8295d7-3d66-4b3d-9a4a-8e724cb2c416"
    },
    {
        "author": "陸游",
        "paragraphs": [
            "北風吹雨暗江郊，十月僧廬旋補茆。",
            "病馬敢希三品料，驚禽聊借一枝巢。",
            "少時諸老爭求識，晚歲殊方罕定交。",
            "閉户不妨新得趣，丹經盈篋手親抄。"
        ],
        "title": "夜雨有感",
        "id": "6fcc07fe-6189-4972-8007-2228a59e1700"
    },
    {
        "author": "陸游",
        "paragraphs": [
            "一室冷如冰，人疑在定僧。",
            "手稱丹竈火，紗護佛龕燈。",
            "食減形雖槁，心虛氣自凝。",
            "平生坐忘論，字字欲銘膺。"
        ],
        "title": "道室",
        "id": "cda3da49-d939-45c2-a3f7-2e6f8dee6dd5"
    },
    {
        "author": "陸游",
        "paragraphs": [
            "南市沽濁醪，浮螘甘不壊。",
            "東門買彘骨，醯醤點橙薤。",
            "蒸雞最知名，美不數魚蟹。",
            "輪囷犀浦芋，磊落新都菜。",
            "欲賡老饕賦，畏破頭陀戒。",
            "況予齒日疏，大臠敢屢嘬。",
            "杜老死牛{炙火=肉}，千古懲禍敗。",
            "閉門餌朝霞，無病亦無債。"
        ],
        "title": "飯罷戲作",
        "id": "5522c111-954c-44e9-8f98-951cf867ff98"
    },
    {
        "author": "陸游",
        "paragraphs": [
            "絲管紛紛燭滿堂，梟盧擲罷夜飛觴。",
            "帷犀風定歌雲暖，香獸烟濃漏箭長。",
            "泛菊已成前日夢，探梅又續去年狂。",
            "醉歸自笑摧頽甚，冷逼貂裘怯曉霜。"
        ],
        "title": "初冬夜宴",
        "id": "8092cb01-6ae4-4ae6-a730-9d22fbc3991c"
    },
    {
        "author": "陸游",
        "paragraphs": [
            "野外歸來晚，空庭露氣新。",
            "乍晴雲妬月，多病酒欺人。",
            "倚杖行吟久，投杯起舞頻。",
            "早梅消息動，春事漸關身。"
        ],
        "title": "冬夜醉歸復小飲",
        "id": "42f69db4-6383-47ed-895a-4de29b728ba3"
    },
    {
        "author": "陸游",
        "paragraphs": [
            "閑處天教著放翁，草廬高卧筰橋東。",
            "數莖白髮悲秋後，一醆青燈病酒中。",
            "李廣射歸關月墮，劉琨嘯罷塞雲空。",
            "古人意氣憑君看，不待功成固已雄。"
        ],
        "title": "病酒述懷",
        "id": "d03e2cea-c2f1-4db2-bfc0-21c63c26ba93"
    },
    {
        "author": "陸游",
        "paragraphs": [
            "小春花蕾索春饒，已有暄風入紫貂。",
            "村路雨晴鳩婦喜，射塲草緑雉媒驕。",
            "花邊結客飛金勒，樓上誰家弄玉簫。",
            "莫怪夕陽歸獨後，早梅喚我度谿橋。"
        ],
        "title": "數日暄妍頗有春意予閑居無日不出遊戲作",
        "id": "301bab97-1083-458e-bf20-8e3287644e41"
    },
    {
        "author": "陸游",
        "paragraphs": [
            "耆舊日凋謝，将如此老何。",
            "懣拈如意舞，狂叩唾壺歌。",
            "郡縣輕民力，封疆恃虜和。",
            "功名莫看鏡，吾意已蹉跎。"
        ],
        "title": "遣興",
        "id": "e81e2c2a-91f8-4556-89de-370a48763ceb"
    },
    {
        "author": "陸游",
        "paragraphs": [
            "我夢遊太華，雲開千仞青。",
            "擘山瀉黄河，萬古仰巨靈。",
            "往者禍亂初，氛祲干太寜。",
            "豈無卧雲龍，一起奔風霆。",
            "時事方錯繆，三秦盡飄零。",
            "山河銷王氣，原野失大刑。",
            "将軍散髮去，短劍斸茯苓。",
            "定知三峰上，爛醉今未醒。"
        ],
        "title": "趙將軍",
        "id": "d24b3ae9-112e-41f4-92ba-c0de6e1414ae"
    },
    {
        "author": "陸游",
        "paragraphs": [
            "淋漓百榼宴江樓，秉燭揮毫氣尚遒。",
            "天上但聞星主酒，人間寜有地埋憂。",
            "生希李廣名飛将，死慕劉伶贈醉侯。",
            "戲語佳人頻一笑，錦城已是六年留。"
        ],
        "title": "江樓醉中作",
        "id": "8192f672-49d4-4a73-96e1-a85f9430f650"
    },
    {
        "author": "陸游",
        "paragraphs": [
            "慈竹蕭森拱廢臺，醉歸曵策一徘徊。",
            "紛紛落日牛羊下，黯黯長空霰雪來。",
            "三峽猿催清泪落，兩京梅傍戰塵開。",
            "客懷已是凄凉甚，更聽城頭畫角哀。"
        ],
        "title": "曵策",
        "id": "32578fa8-744d-4ed3-8d27-45d126534f7f"
    },
    {
        "author": "陸游",
        "paragraphs": [
            "雨止風益豪，雪作雲不動。",
            "凄凉漢陵廟，衰草卧翁仲。",
            "畫妓空笙竽，土馬闕羈鞚。",
            "壤沃黄犢耕，柏密幽鳥哢。",
            "尚想忠武公，身任社稷重。",
            "整整渭上營，氣已無岐雍。",
            "少須天意定，破賊寜患衆。",
            "興亡信有數，星隕事可痛。",
            "陵邊四五家，茆竹居接棟。",
            "手皸紙上箔，醅熟酒鳴甕。",
            "雖嗟生理微，亦足逭饑凍。",
            "劉葛固雄傑，閲世均一夢。",
            "論高常近迂，才大本難用。",
            "九原不可作，再拜臨風慟。"
        ],
        "title": "謁漢昭烈惠陵及諸葛公祠宇",
        "id": "90395b27-f6d9-45b8-aa77-1aaa01f1231a"
    },
    {
        "author": "陸游",
        "paragraphs": [
            "遥夜雨聲急，愔愔窗户幽。",
            "開編堯舜在，得句鬼神愁。",
            "同俗愚儒辠，容身壯士羞。",
            "燈殘不成睡，曉角動南樓。"
        ],
        "title": "遥夜",
        "id": "a43e81fa-1136-4dad-a194-64b90ebc9937"
    },
    {
        "author": "陸游",
        "paragraphs": [
            "遠遊行復歲華新，懶學劉郎問大鈞。",
            "一點不蒙稽古力，十分合作卧雲身。",
            "苦寒與酒漸增價，小雨爲梅先辟塵。",
            "擬佩一壺江路去，花邊醉墮白綸巾。"
        ],
        "title": "遠遊",
        "id": "45069c38-91b5-4238-97bb-4f0fdf8cf117"
    },
    {
        "author": "陸游",
        "paragraphs": [
            "長安城中三日雪，潼關道上行人絕。",
            "黄河鐵牛僵不動，承露金盤凍将折。",
            "虬鬚豪客狐白裘，夜來醉眠寶釵樓。",
            "五更未醒已上馬，衝雪却作南山遊。",
            "千年老虎獵不得，一箭横穿雪皆赤。",
            "拏空爭死作雷吼，震動山林裂崖石。",
            "曳歸擁路千人觀，髑髏作枕皮蒙鞍。",
            "人間壮士有如此，胡不來歸漢天子。"
        ],
        "title": "大雪歌",
        "id": "67ae94b0-fb1b-400b-bf49-2d24921acdbd"
    },
    {
        "author": "陸游",
        "paragraphs": [
            "幼輿骨相稱山巖，自要閑遊不避讒。",
            "錦里先生爲老伴，玉霄散吏是頭銜。",
            "探春苑路花篸帽，看月江樓酒滿衫。",
            "惟恨題詩無逸氣，愧君陣馬與風颿。"
        ],
        "title": "簡譚德稱",
        "id": "70bed861-ca5f-42c2-a9af-cf80876baaa1"
    },
    {
        "author": "陸游",
        "paragraphs": [
            "世事何知與願違，十年高卧看群飛。",
            "獵圍花市無人問，漁艇烟村有夢歸。",
            "銀燭焰長揺酒浪，寶刀佩穩壓戎衣。",
            "君看白首寒窗客，俠氣縱横亦未非。"
        ],
        "title": "排悶",
        "id": "0600a1cc-9660-4259-b6a9-192c3448bbcc"
    },
    {
        "author": "陸游",
        "paragraphs": [
            "名姓人誰記，形骸老漸侵。",
            "酒慳停劇飲，詩退負高吟。",
            "雨隔踈更斷，雲藏古院深。",
            "衰遲常兀兀，惆悵少年心。"
        ],
        "title": "夜意三首  其一",
        "id": "4810e3ee-0c2d-4d6e-872d-d75faf79e5e5"
    },
    {
        "author": "陸游",
        "paragraphs": [
            "心清知睡少，氣定覺神凝。",
            "但有一無愧，何妨百不能。",
            "燈昏如隔霧，研冷欲生冰。",
            "兀爾遺身世，東窗待日升。"
        ],
        "title": "夜意三首  其二",
        "id": "f0a9ee01-ad2c-468a-9b05-7cedcd51564b"
    },
    {
        "author": "陸游",
        "paragraphs": [
            "瘴地晨霜薄，郊墟暮雨昏。",
            "啼螀如有恨，微火解相温。",
            "末路真無策，孤忠敢自言。",
            "輪囷肝膽在，白首倚乾坤。"
        ],
        "title": "夜意三首  其三",
        "id": "d4e396c6-bc3e-4df5-bac9-8a2d26240c3b"
    },
    {
        "author": "陸游",
        "paragraphs": [
            "商周去不還，盛哉漢唐宋。",
            "蘇公本天人，謫墮爲世用。",
            "太平極嘉祐，珠玉始包貢。",
            "公車三千牘，字字岌飛動。",
            "氣力倒犀象，律呂諧鸞鳯。",
            "天驥西極來，矯矯不受鞚。",
            "飛騰上臺閣，廢放落雲夢。",
            "至寶不侵蝕，終亦老侍從。",
            "晚途遷海表，萬里天宇空。",
            "豈惟騎鯨魚，遂欲跨螮蝀。",
            "心空物莫撓，氣老筆愈縱。",
            "粃糠郊祀歌，遠友清廟頌。",
            "我生雖後公，妙句得吟諷。",
            "整衣拜遺像，千古尊正統。"
        ],
        "title": "玉局觀拜東坡先生海外畫像",
        "id": "66ef772c-0193-4de1-9c0d-d67abdc68cb7"
    },
    {
        "author": "陸游",
        "paragraphs": [
            "天下本無事，庸人擾之耳。",
            "胸中故湛然，忿欲定誰使。",
            "本心倘不失，外物真一螘。",
            "困窮何足道，持此端可死。",
            "空齋夜方中，窗月淡如水。",
            "忽有清磬鳴，老夫從定起。"
        ],
        "title": "心太平庵",
        "id": "57a6a56f-867b-4acf-9f5b-53791bb1445d"
    },
    {
        "author": "陸游",
        "paragraphs": [
            "摵摵敗葉飛，黯黯寒雲低。",
            "村墟與市里，觸目一慘悽。",
            "今日病體輕，駕言適城西。",
            "丹柿滿野店，青帘出江隄。",
            "獵騎載雉兔，樵擔懸鶉雞。",
            "居人各自得，使我念故谿。",
            "故谿不敢說，况復朝金閨。",
            "傷哉齧雪翁，歲晚猶牧羝。",
            "下愚不自還，大惑終身迷。",
            "君恩何由報，力耕愧黔黎。"
        ],
        "title": "訪客至西郊",
        "id": "f0a45edf-cc0b-49d3-aba5-e584d4a1e189"
    },
    {
        "author": "陸游",
        "paragraphs": [
            "鳯城書到錦江邊，故里歸期愈渺然。",
            "掌上山川初入夢，壺中日月尚經年。",
            "方輪落落難推轂，倦馬駸駸怕著鞭。",
            "未佩魚符無吏責，看花且作拾遺顛。"
        ],
        "title": "得都下八月書報蒙恩牧敘州",
        "id": "f4dbcae9-c894-4d57-80d8-a67623b25236"
    },
    {
        "author": "陸游",
        "paragraphs": [
            "賣劍捐書絕世緣，掩關高枕送流年。",
            "久從道士學踵息，誰管門生嘲腹便。",
            "化蝶飛時嗟昨夢，睡蛇去後喜安眠。",
            "欠伸看起東窗日，也似金鑾過八磚。"
        ],
        "title": "晚起二首  其一",
        "id": "4c4ddfe3-007d-45b5-a501-1d3805080b52"
    },
    {
        "author": "陸游",
        "paragraphs": [
            "學道逍遥心太平，幽窗鼻息撼床聲。",
            "柳花無蒂蠻氊暖，龜甲有紋繒帳明。",
            "候起兒童陳盥櫛，笑衰人客闖柴荆。",
            "此生睡足無餘念，安用元戎報五更。"
        ],
        "title": "晚起二首  其二",
        "id": "30bd109b-3fa7-4f19-8a51-a2b6bfa92f8a"
    },
    {
        "author": "陸游",
        "paragraphs": [
            "世言九州外，復言大九州。",
            "此言果不虛，僅可容吾愁。",
            "許愁亦當有許酒，吾酒釀盡銀河流。",
            "酌之萬斛玻瓈舟，酣宴五城十二樓。",
            "天爲碧羅幕，月作白玉鈎。",
            "織女織慶雲，裁成五色裘。",
            "披裘對酒難爲客，長揖北辰相獻酬。",
            "一飲五百年，一醉三千秋。",
            "却駕白鳯驂斑虬，下與麻姑戲玄洲。",
            "錦江吹笛餘一念，再過劍南應小留。"
        ],
        "title": "江樓吹笛飲酒大醉中作",
        "id": "ba55139b-a72b-4415-86e3-ef47e8e30cc0"
    },
    {
        "author": "陸游",
        "paragraphs": [
            "江頭作雪雪未成，北風吹雲如有營。",
            "驅車出門何所詣，一放吾目登高城。",
            "城中繁雄十萬户，朱門甲第何崢嶸。",
            "錦機玉工不知數，深夜窮巷聞吹笙。",
            "國家自從失河北，烟塵漠漠暗兩京。",
            "胡行如鬼南至海，寸地尺天皆苦兵。",
            "老吳將軍獨護蜀，坐使井絡無欃槍。",
            "名都壯邑數千里，至今不聞戎馬聲。",
            "安危自古有倚仗，相持黙黙非敵情。",
            "棘門覇上勿兒戲，犬羊豈憚渝齊盟。"
        ],
        "title": "晚登子城",
        "id": "90ebd67e-999f-467d-a14b-a029e258dfa5"
    },
    {
        "author": "陸游",
        "paragraphs": [
            "嗜酒狂無敵，居家懶有餘。",
            "苦寒愁手版，美睡付肩輿。",
            "覔句吟哦慣，逢人省識疏。",
            "亦知歸去好，無地著蝸廬。"
        ],
        "title": "夙興出謁",
        "id": "ef371b24-884e-4237-ae0a-508d94ced226"
    },
    {
        "author": "陸游",
        "paragraphs": [
            "早過升仙不暇炊，橋邊買餅療朝饑。",
            "紛紜滿座誰能識，大似新豐獨酌時。"
        ],
        "title": "十一月三日過升仙橋作三首  其一",
        "id": "4a79e27f-5273-4c1f-85b0-4fa455fd649f"
    },
    {
        "author": "陸游",
        "paragraphs": [
            "熨手金鞭天馬駒，冰河雪谷笑談無。",
            "只言燕趙多奇士，豈必書生盡腐儒。"
        ],
        "title": "十一月三日過升仙橋作三首  其二",
        "id": "260055fc-a816-44da-9a2f-aba8947e9144"
    },
    {
        "author": "陸游",
        "paragraphs": [
            "橋邊沙水緑蒲老，原上烟蕪黄犢閑。",
            "老子真成興不淺，憑鞍歸夢遶家山。"
        ],
        "title": "十一月三日過升仙橋作三首  其三",
        "id": "f0d4e926-6cbd-4ae5-a8a2-ae2fef2c4951"
    },
    {
        "author": "陸游",
        "paragraphs": [
            "蓬壺舊隱已微茫，浪迹紅塵樂未央。",
            "縱酒山南千日醉，看花劍外十年狂。",
            "新詩刻燭驚詞客，駿馬追風戲鞠塲。",
            "要是世間男子事，不宜臺省競飛翔。"
        ],
        "title": "遣興",
        "id": "698149b9-701c-409b-8620-ec9b94eb062c"
    },
    {
        "author": "陸游",
        "paragraphs": [
            "清江抱孤村，杜子昔所館。",
            "虛堂塵不掃，小徑門可欵。",
            "公詩豈紙上，遺句處處滿。",
            "人皆欲拾取，志大才苦短。",
            "計公客此時，一飽得亦罕。",
            "阨窮端有自，寜獨坐房琯。",
            "至今壁間像，朱綬意蕭散。",
            "長安貂蟬多，死去誰復算。"
        ],
        "title": "草堂拜少陵遺像",
        "id": "ee2e3332-5bd8-49b8-a3b4-1261608f3017"
    },
    {
        "author": "陸游",
        "paragraphs": [
            "青羊道士竹爲家，也種玄都觀裏花。",
            "微雨晴時看鶴舞，小窗幽處聽蜂衙。",
            "藥罏宿火熒熒暖，醉袖迎風獵獵斜。",
            "老我一官真漫浪，會來分子淡生涯。"
        ],
        "title": "青羊宮小飲贈道士",
        "id": "1115b63a-a832-4d7b-8a0c-32a79a5aa838"
    },
    {
        "author": "陸游",
        "paragraphs": [
            "清夜焚香讀楚詞，寒侵貂褐嘆吾衰。",
            "輕冰滿研風聲急，忽記山陰夜雪時。"
        ],
        "title": "夜寒二首  其一",
        "id": "e7d32856-4cc3-47c1-890a-15274d1f5351"
    },
    {
        "author": "陸游",
        "paragraphs": [
            "斗帳重茵香霧重，膏梁那可共功名。",
            "三更騎報河冰合，鐵馬何人從我行。"
        ],
        "title": "夜寒二首  其二",
        "id": "3d15ec99-51ca-4353-8168-c2fee15b2118"
    },
    {
        "author": "陸游",
        "paragraphs": [
            "武擔山上望京都，誰記黄公舊酒壚。",
            "宿負本宜輸左校，寛恩猶聽補東隅。",
            "一官漫浪行将老，萬卷縱横只自愚。",
            "甫里松陵在何許，古人投劾爲蓴鱸。"
        ],
        "title": "書懷",
        "id": "30f5eddd-5db8-4d63-9456-5656e5b2f642"
    },
    {
        "author": "陸游",
        "paragraphs": [
            "烏巾白紵憶當年，抵死尋春不自憐。",
            "憔悴劍南雙鬢改，夢中猶上暗門船。"
        ],
        "title": "記夢二首  其一",
        "id": "456f4389-cf49-4c29-989a-bb42ccfbef01"
    },
    {
        "author": "陸游",
        "paragraphs": [
            "團臍霜蠏四腮鱸，樽俎芳鮮十載無。",
            "塞月征塵身萬里，夢魂也復醉西湖。"
        ],
        "tags": [
            "西湖"
        ],
        "title": "記夢二首  其二",
        "id": "2dcd72e0-7a77-45b2-9023-1acb552c0f67"
    },
    {
        "author": "陸游",
        "paragraphs": [
            "古寺閑房閉寂寥，幾年躭酒負公朝。",
            "青山是處可埋骨，白髮向人羞折腰。",
            "末路自悲終老蜀，少年常願從征遼。",
            "醉來挾箭西郊去，極目寒蕪雉兔驕。"
        ],
        "title": "醉中出西門偶書",
        "id": "e9b27f88-9f3e-4bbe-9d1b-66ea10879a10"
    },
    {
        "author": "陸游",
        "paragraphs": [
            "風急斜吹帽，泥深亂濺衣。",
            "杜門常畏罵，訪客却空歸。",
            "老馬舉蹄懶，枯槐無葉飛。",
            "馳驅幾時了，散髮憶苔磯。"
        ],
        "title": "訪客不遇",
        "id": "845ac292-2686-4abc-b913-e9fdae059704"
    },
    {
        "author": "陸游",
        "paragraphs": [
            "世無知劍人，太阿混凡鐵。",
            "至寶棄泥沙，光景終不滅。",
            "一朝斬長鯨，海水赤三月。",
            "隠見天地間，變化豈易測。",
            "國家未滅冦，臣子同此責。",
            "浪迹潜山海，歲晚得劍客。",
            "酒酣脫匕首，白刅明霜雪。",
            "夜半報讐歸，斑斑腥带血。",
            "細讐何足問，大恥同憤切。",
            "臣位雖卑賤，臣身可屠裂。",
            "誓當函胡首，再拜奏北闕。",
            "逃去變姓名，山中餐玉屑。"
        ],
        "title": "劍客行",
        "id": "04a3b798-2ed1-4bbb-a7fc-07d01afd2ef2"
    },
    {
        "author": "陸游",
        "paragraphs": [
            "昔年曾賦西郊梅，茫茫去日如飛埃。",
            "即今衰病百事懶，陳迹未忘猶一來。",
            "蜀王故苑犁已遍，散落尚有千雪堆。",
            "珠樓玉殿一夢破，烟蕪牧笛遺民哀。",
            "兩龍卧穩不飛去，鱗甲脫落生莓苔。",
            "精神最遇雪月見，氣力苦戰冰霜開。",
            "羈臣放士耿獨立，淑姬靜女知誰媒。",
            "摧傷雖多意愈厲，直與天地爭春囬。",
            "蒼然老氣壓桃杏，笑我白髮心尚孩。",
            "微風故爲作嫵媚，一片吹入黄金罍。"
        ],
        "title": "故蜀别苑在成都西南十五六里梅至多有兩大樹夭矯若龍相傳謂之梅龍予初至蜀嘗爲作詩自此歲常訪之今復賦一首丁酉十一月也",
        "id": "7ad6a59b-9e06-4e16-bdfa-c9dc5430cc7d"
    },
    {
        "author": "陸游",
        "paragraphs": [
            "柴門雖設不曾開，爲怕人行損緑苔。",
            "妍日漸催春意動，好風時捲市聲來。",
            "學經妻問生疏字，嘗酒兒斟瀲灧杯。",
            "安得小園寛半畆，黄梅緑李一時栽。"
        ],
        "title": "閑意",
        "id": "14045fac-4388-4b9d-8445-1d9d4ed1820e"
    },
    {
        "author": "陸游",
        "paragraphs": [
            "老病畏多酌，退閑愁夜行。",
            "市燈踈欲盡，樓月澹初生。",
            "露冷莎蛩咽，天寒塞雁征。",
            "歸來差自喜，擁被聴疏更。"
        ],
        "title": "飲罷夜歸",
        "id": "4c0a1cd3-2479-4e4b-841c-b83ebc0a7bf5"
    },
    {
        "author": "陸游",
        "paragraphs": [
            "霜落江清水見魚，偶然徙倚草堂孤。",
            "雪天黯淡常如晚，烟樹微茫直欲無。",
            "下澤乘車終碌碌，上方請劍漫區區。",
            "擬将疏逸消豪氣，尋罷酒徒尋獵徒。"
        ],
        "title": "江亭冬望",
        "id": "29f65b5c-a347-42b8-aa86-70a6e576d411"
    },
    {
        "author": "陸游",
        "paragraphs": [
            "風從北來不可當，街中横笛人馬僵。",
            "西家女兒午未粧，帳底爐紅愁下床。",
            "東家喚客宴畫堂，兩行玉指調絲簧。",
            "錦繡四合如垣墻，微風不動金猊香。",
            "我獨登城望大荒，勇欲爲國平河湟。",
            "才踈志大不自量，西家東家笑我狂。"
        ],
        "title": "大風登城",
        "id": "311e0a61-6c68-428e-9116-6f775871cc9f"
    },
    {
        "author": "陸游",
        "paragraphs": [
            "仲冬候始寒，丙夜天正黑。",
            "雨來挾風助，吼擊不遺力。",
            "聲如拔高山，勢若伐強國。",
            "初憂老柏折，遂恐石筍踣。",
            "乾坤本無心，百神各効職。",
            "蛟龍鬭歲暮，豪横理莫測。",
            "農功幸已成，龍怒亦會息。",
            "屋漏何足言，袖手姑默默。"
        ],
        "title": "書雨",
        "id": "c00f30ea-1158-4a5d-810a-a9f54e93c25d"
    },
    {
        "author": "陸游",
        "paragraphs": [
            "半醉微吟不怕寒，江邊一笑覺天寛。",
            "莫愁艇子急衝雨，何遜梅花頻倚闌。",
            "萬事任從皮外去，百年聊作夢中觀。",
            "放翁縱老狂猶在，倒盡金壺燭未殘。"
        ],
        "title": "一笑",
        "id": "38efacb7-617f-42ad-b044-1df3818bcba3"
    },
    {
        "author": "陸游",
        "paragraphs": [
            "公府還家鬢未秋，鏡湖南畔決歸休。",
            "讀書精舍豈輕出，采藥名山成遠遊。",
            "白墮興來猶小醉，青精才足又何求。",
            "俗間毁譽惟堪笑，常隘韓公咎斗牛。"
        ],
        "title": "歲晚懷鏡湖舊隱慨然有作",
        "id": "9b458575-9cb9-412f-997b-658c4fd6d67e"
    },
    {
        "author": "陸游",
        "paragraphs": [
            "華髮蕭蕭老蜀關，倦飛可笑不知還。",
            "人生只似駒過隙，世事莫驚雷破山。",
            "光景半銷樽酒裏，英豪或隱博徒間。",
            "車帷閉置真何樂，書劍飄然未厭閑。"
        ],
        "title": "華髮",
        "id": "961939a1-1486-4a30-9e33-b34d7c7127d0"
    },
    {
        "author": "陸游",
        "paragraphs": [
            "國家圖籙合中興，嘆息吾寜粥飯僧。",
            "賣劍買牛衰可笑，壊裳爲袴老猶能。",
            "曉過射圃雲藏壘，夜讀兵書雨灑燈。",
            "安得龍媒八千騎，要令窮冦畏飛騰。"
        ],
        "title": "嘆息",
        "id": "6dfdcf6b-3c1f-4f9f-b323-69c2e50aeb76"
    },
    {
        "author": "陸游",
        "paragraphs": [
            "歲月難禁節物催，天涯回首意悲哀。",
            "十年人向三巴老，一夜陽從九地來。",
            "上馬出門愁斂版，還家留客强傳杯。",
            "探春漫道江梅早，盤裏酥花又鬭開。"
        ],
        "title": "冬至",
        "id": "86843d48-c271-4988-a065-96b246db86ae"
    },
    {
        "author": "陸游",
        "paragraphs": [
            "老子今年懶賦詩，風光料理鬢成絲。",
            "青羊宮裏春來早，初見梅花第一枝。"
        ],
        "title": "城南尋梅得絕句四首  其一",
        "id": "23699ab8-3129-42cd-bd42-612bc8b3b76a"
    },
    {
        "author": "陸游",
        "paragraphs": [
            "黯淡江天雪欲飛，竹籬數掩傍苔磯。",
            "清愁滿眼無人說，折得梅花作伴歸。"
        ],
        "title": "城南尋梅得絕句四首  其二",
        "id": "0dfa5052-eaf6-4be6-9687-d67af685f5b6"
    },
    {
        "author": "陸游",
        "paragraphs": [
            "青烟漠漠暗西村，問訊梅花置一尊。",
            "冷淡生涯元不惡，却嫌歌吹合江園。"
        ],
        "title": "城南尋梅得絕句四首  其三",
        "id": "3afdc8ba-aceb-4057-a48c-d5cc0195f401"
    },
    {
        "author": "陸游",
        "paragraphs": [
            "籬邊細路竹間庵，一段風流擅劍南。",
            "吾國以香爲佛事，客來試向鼻端參。"
        ],
        "title": "城南尋梅得絕句四首  其四",
        "id": "003377c9-c0d7-4b00-a64d-45611e29b182"
    },
    {
        "author": "陸游",
        "paragraphs": [
            "曆盡危塗井與參，鬢毛飽受雪霜侵。",
            "平生不可俗子眼，後世誰知吾輩心。",
            "河洛方行胡正朔，山林虛度醉光陰。",
            "浩歌未闋先投枕，衰病常憂感慨深。"
        ],
        "title": "書嘆",
        "id": "e682d4d0-5114-4fd9-8866-98f8fa86ad96"
    },
    {
        "author": "陸游",
        "paragraphs": [
            "少小遇喪亂，妄意憂元元。",
            "忍饑卧空山，著書十萬言。",
            "賊亮負函貸，江北烟塵昏。",
            "奏記本兵府，大事得具論。",
            "請治故臣罪，深絕衰亂根。",
            "言疏卒見棄，袂有血泪痕。",
            "爾來十五年，殘虜尚遊魂。",
            "遺民痛胥溺，何由雪煩寃。",
            "我髮日益白，病骸寜久存。",
            "常恐先狗馬，不見清中原。"
        ],
        "title": "感興二首  其一",
        "id": "cb11e076-3fce-4685-831a-a23b50f15aa3"
    },
    {
        "author": "陸游",
        "paragraphs": [
            "高帝王蜀漢，天下豈易圖。",
            "幡然用其鋒，項羽不支梧。",
            "嗟余昔從戎，久戍南鄭墟。",
            "登高望夕烽，只尺咸陽都。",
            "群胡本無政，剽奪常自如。",
            "民窮訴蒼天，日夜思來蘇。",
            "連年況枯旱，關輔尤空虛。",
            "安得節制帥，弓刀肅馳驅。",
            "父老上牛酒，善意不可孤。",
            "諸将能辦此，機會無時無。"
        ],
        "title": "感興二首  其二",
        "id": "65261011-2613-48b3-94ba-5300ca7e02f7"
    },
    {
        "author": "陸游",
        "paragraphs": [
            "官機錦茵金蹙鳯，舞娃釵墮雙鬟重。",
            "寶爐三尺香吐霧，畫燭如椽風不動。",
            "主人愛客情無已，箏聲未斷歌聲起。",
            "亦知百歲等朝露，便恐一歡成覆水。",
            "爐紅酒緑春爲回，坐上梅花連夜開。",
            "堂前只尺異氣候，冰合平池霜壓階。"
        ],
        "title": "暮冬夜宴",
        "id": "c72efa2f-d7f3-41c3-9dae-877152250232"
    },
    {
        "author": "陸游",
        "paragraphs": [
            "枕上三更雨，天涯萬里遊。",
            "蟲聲憎好夢，燈影伴孤愁。",
            "報國計安出，滅胡心未休。",
            "明年起飛將，更試北平秋。"
        ],
        "title": "枕上",
        "id": "412c4d42-11da-478f-abb4-7d2ca43556ff"
    },
    {
        "author": "陸游",
        "paragraphs": [
            "閑過石犀祠，登堂一嘆欷。",
            "江回陵谷變，碑斷市朝非。",
            "荒圃連寒壟，斜陽映夕霏。",
            "興亡俱昨夢，惆悵跨驢歸。"
        ],
        "title": "謁石犀廟",
        "id": "f006a9cf-76cf-41bb-bd4b-86ca16fac63e"
    },
    {
        "author": "陸游",
        "paragraphs": [
            "小園風月不多寛，一樹梅花開未殘。",
            "剥啄敲門嫌特地，緩拖藤杖隔籬看。"
        ],
        "title": "江上散步尋梅偶得三絕句  其一",
        "id": "735bd53a-6ae9-4e1f-ad41-fcae554fb72f"
    },
    {
        "author": "陸游",
        "paragraphs": [
            "鐘殘小院欲銷魂，漠漠幽香伴月痕。",
            "江上人家應勝此，明朝更出小南門。"
        ],
        "title": "江上散步尋梅偶得三絕句  其二",
        "id": "17b404e0-55ea-4a49-84a5-358f80c14056"
    },
    {
        "author": "陸游",
        "paragraphs": [
            "小南門外野人家，短短踈籬繚白沙。",
            "紅稻不須鸚鵡啄，清霜催放兩三花。"
        ],
        "title": "江上散步尋梅偶得三絕句  其三",
        "id": "a6257c73-fb14-448f-9510-2f6c1d80e096"
    },
    {
        "author": "陸游",
        "paragraphs": [
            "判爲梅花倒玉巵，故山幽夢憶疏籬。",
            "寫真妙絕横窗影，徹骨清寒蘸水枝。",
            "苦節雪中逢漢使，高標澤畔見湘纍。",
            "詩成怯爲花拈出，萬斛塵襟我自知。"
        ],
        "title": "漣漪亭賞梅",
        "id": "3ecd1512-6082-444d-b580-71849287db94"
    },
    {
        "author": "陸游",
        "paragraphs": [
            "素娥竊藥不奔月，化作江梅寄幽絕。",
            "天工丹粉不敢施，雪洗風吹見真色。",
            "出籬藏塢香細細，臨水隔烟情脉脉。",
            "一春花信二十四，縱有此香無此格。",
            "放翁年來百事墮，唯見梅花愁欲破。",
            "金壺倒置春滿屋，寶髻斜簪光照坐。",
            "百榼淋漓玉斚飛，萬人辟易銀鞍過。",
            "不惟豪横壓清癯，聊爲詩人洗寒餓。"
        ],
        "title": "芳華樓賞梅",
        "id": "1f010322-f314-4eca-ae5c-b790df5106c3"
    },
    {
        "author": "陸游",
        "paragraphs": [
            "老子人間自在身，插梅不惜損烏巾。",
            "春回積雪層冰裏，香動荒山野水濱。",
            "带月一枝低弄影，背風千片遠隨人。",
            "石家樓上貪吹笛，肯放朝朝玉樹新。"
        ],
        "title": "浣花賞梅",
        "id": "a8b74505-4804-4bad-a0a8-4bb8c56a9875"
    },
    {
        "author": "陸游",
        "paragraphs": [
            "十里温香撲馬來，江頭還見去年梅。",
            "喜開剩欲邀明月，愁落先教掃緑苔。",
            "跌宕放翁新醉墨，凄凉廢苑舊歌臺。",
            "盛衰自古無窮事，莫向昆明嘆劫灰。"
        ],
        "title": "蜀院賞梅",
        "id": "fa4f4e82-3149-448f-83a7-a40467a9d902"
    },
    {
        "author": "陸游",
        "paragraphs": [
            "閉門坐嘆息，不飲輒千日。",
            "忽然酒興生，一醉須一石。",
            "檐頭花易老，旗亭酒常窄。",
            "出郊索一笑，放浪謝形役。",
            "把酒梅花下，不覺日既夕。",
            "花香襲襟袂，歌聲上空碧。",
            "我亦落烏巾，倚樹吹玉笛。",
            "人間奇事少，頗謂三勍敵。",
            "酒闌江月上，珠樹挂寒壁。",
            "便疑從此僊，朝市長掃迹。",
            "醉歸亂一水，頓與異境隔。",
            "終當騎梅龍，海上看春色。"
        ],
        "title": "大醉梅花下走筆賦此",
        "id": "31979de0-59b0-40ec-84e5-ba49779a71a0"
    },
    {
        "author": "陸游",
        "paragraphs": [
            "歲暮天苦寒，風雨復乘之。",
            "道邊得古寺，欣然具晨炊。",
            "瘦樹立中庭，斷蔓絡短籬。",
            "小僧爲設爐，童子燒槁枝。",
            "坐令手足柔，髭間失冰澌。",
            "敬禮龕中像，盡讀廡下碑。",
            "少年志四方，故里了不思。",
            "晚知行路難，更覺遊子悲。",
            "一官始巴僰，剡曲歸何時。",
            "置之勿復道，爛醉忘天涯。"
        ],
        "title": "之廣都憩鐵像院",
        "id": "d85ecb66-971e-4130-b32d-22266670b8c6"
    },
    {
        "author": "陸游",
        "paragraphs": [
            "微波不揺江，纎雲不行天。",
            "我來倚杖立，天水相澄鮮。",
            "平遠望不盡，日落自生烟。",
            "梅花耿獨立，雪樹明前川。",
            "好風吹我衣，春色已粲然。",
            "東村聞酒美，買醉上漁船。"
        ],
        "title": "廣都江上作",
        "id": "c2fc89a2-cff8-4025-a6a5-eee542378508"
    },
    {
        "author": "陸游",
        "paragraphs": [
            "梅花如高人，枯槁道愈尊。",
            "君看在空谷，豈比倚市門。",
            "我來整冠佩，潔齋三沐熏。",
            "亦思醉其下，燕媠恐凟君。",
            "敬抱緑綺琴，玄酒挹古罇。",
            "月明流水間，一洗世濁昏。",
            "摸冩香與影，計君已厭聞。",
            "老我少傑思，尚喜非陳言。"
        ],
        "title": "宿龍華山中寂然無一人方丈前梅花盛開月下獨觀至中夜",
        "id": "1a3e54ea-1823-4bdf-ab47-d0f10acf367d"
    },
    {
        "author": "陸游",
        "paragraphs": [
            "倚橋臨水似催詩，戲伴鵝黄上柳絲。",
            "萬里西湖驚斷夢，二年東閣憶幽期。",
            "揷瓶直欲連全樹，簪帽憑誰揀好枝。",
            "一味凄凉君勿嘆，平生初不願春知。"
        ],
        "tags": [
            "西湖"
        ],
        "title": "次韵張季長正字梅花",
        "id": "d6d4f177-e903-46e0-9b52-d6bcd4af78d2"
    },
    {
        "author": "陸游",
        "paragraphs": [
            "倚遍南樓十二欄，長歌相屬寓悲歡。",
            "空懷鐵馬横戈意，未試冰河墮指寒。",
            "成敗極知無定勢，是非元自要徐觀。",
            "中原阻絕王師老，那敢山林一枕安。"
        ],
        "title": "次韵季長見示",
        "id": "a78573a6-f71a-4813-9bcc-0ee4c26c3253"
    },
    {
        "author": "陸游",
        "paragraphs": [
            "天上石渠郎，能來伴楚狂。",
            "風霜朝竝轡，燈火夜連床。",
            "江水不勝緑，梅花無賴香。",
            "劇談那得住，出處要平章。"
        ],
        "title": "廣都道中呈季長",
        "id": "b64b4ca7-8b1c-4d1c-9712-cffd1a70cbce"
    },
    {
        "author": "陸游",
        "paragraphs": [
            "平明南出笮橋門，走馬歸來趁未昏。",
            "漸老更知閑有味，一冬强半在梅村。"
        ],
        "title": "看梅歸馬上戲作五首  其一",
        "id": "1819c90b-ce69-475e-8286-4003f81561c9"
    },
    {
        "author": "陸游",
        "paragraphs": [
            "本爲梅花判痛飲，却嗅梅香消宿酲。",
            "日欲落時始上馬，青羊宮前聞發更。"
        ],
        "title": "看梅歸馬上戲作五首  其二",
        "id": "3511b379-cc1a-4f48-8754-d7d1792a5478"
    },
    {
        "author": "陸游",
        "paragraphs": [
            "一點不雜桃李春，一水隔斷車馬塵。",
            "恨不來爲清夜飲，月中香露濕烏巾。"
        ],
        "title": "看梅歸馬上戲作五首  其三",
        "id": "a31f0a29-377b-4ccb-8a08-f06f19183789"
    },
    {
        "author": "陸游",
        "paragraphs": [
            "江路疏籬已過清，月中霜冷若爲情。",
            "不如折向金壺貯，畫燭銀燈看到明。"
        ],
        "title": "看梅歸馬上戲作五首  其四",
        "id": "ad741f6a-09a2-471a-8d23-68bedd1d7737"
    },
    {
        "author": "陸游",
        "paragraphs": [
            "江郊車馬滿斜暉，爭趁南城未闔扉。",
            "要識梅花無盡藏，人人襟袖带香歸。"
        ],
        "title": "看梅歸馬上戲作五首  其五",
        "id": "17ecb765-f7a4-4a8a-a5c2-cb75725602ed"
    },
    {
        "author": "陸游",
        "paragraphs": [
            "俗子俗到骨，一揖已溷人。",
            "不知此曹面，何處得許塵。",
            "我非作崖塹，汝自不可親。",
            "道途逢使君，令我生精神。",
            "頓增江山麗，更覺風月新。",
            "對床得晤語，傾倒夜達晨。",
            "亟起忘縛絝，小醉或墮巾。",
            "繚出錦城南，問訊江梅春。",
            "煎茶憩野店，喚船截烟津。",
            "凄凉吊廢苑，蕭散誇閑身。",
            "暮歸度略彴，月出水鱗鱗。",
            "思君去已遠，此會何由頻。"
        ],
        "title": "别後寄季長",
        "id": "c79fab9b-f153-4aaf-b5f0-504982d64638"
    },
    {
        "author": "陸游",
        "paragraphs": [
            "今夕復何夕，素月流清輝。",
            "徘徊入我堂，化作白玉墀。",
            "栖鳥滿高樹，空庭結烟霏。",
            "可憐如許景，早眠人不知。",
            "我幸與周旋，一醉那得辭。",
            "整我接羅巾，斟我翡翠巵。",
            "清愁不可耐，三嗅梅花枝。"
        ],
        "title": "中夜對月小酌",
        "id": "50761aec-247b-40ce-8e9a-f379929dfc1b"
    },
    {
        "author": "陸游",
        "paragraphs": [
            "騎馬出門無所詣，端居正爾客愁侵。",
            "蒼顔白髮入衰境，黄卷青燈空苦心。",
            "天下極知須雋傑，書生何恨死山林。",
            "消磨未盡胸中事，梁甫時時尚一吟。"
        ],
        "title": "客愁",
        "id": "c301b3d3-900a-4e96-9168-fb6034fca64d"
    },
    {
        "author": "陸游",
        "paragraphs": [
            "酒隠凌晨醉，詩狂徹旦歌。",
            "憫憐蝸左角，嘲笑螘南柯。",
            "風月隨長笛，江湖入短蓑。",
            "平生會心處，最向漆園多。"
        ],
        "title": "詩酒",
        "id": "b731dcda-764f-4eb9-8ce8-cbd84a957433"
    },
    {
        "author": "陸游",
        "paragraphs": [
            "寒泉潄酒醒，午夜誦仙經。",
            "茶鼎聲號蚓，香盤火度螢。",
            "齋心守玄牝，閉目得黄寜。",
            "寄語山中友，因人送茯苓。"
        ],
        "title": "道室夜意",
        "id": "4a3f5146-9974-49b5-be9c-721fb657041a"
    },
    {
        "author": "陸游",
        "paragraphs": [
            "紙帳晨光透，山爐宿火燃。",
            "雞鳴猶喔喔，鴉起已翩翩。",
            "形槁寒巖木，心凝古澗泉。",
            "何須更臨鏡，斷是一癯僊。"
        ],
        "title": "道室晨起",
        "id": "9cfc7fbf-bb95-4ad3-9a2d-9b54266a14ba"
    },
    {
        "author": "陸游",
        "paragraphs": [
            "涸池積槁葉，茆屋圍疏籬。",
            "可憐庭中梅，開盡無人知。",
            "寂莫終自香，孤貞見幽姿。",
            "雪點滿緑苔，零落尚爾奇。",
            "我來不須晴，微雨正相宜。",
            "臨風兩愁絕，日暮倚笻枝。"
        ],
        "title": "城南王氏荘尋梅",
        "id": "9172f583-5b00-4d16-9188-0c541265423c"
    },
    {
        "author": "陸游",
        "paragraphs": [
            "佳園寂無人，滿地梅花香。",
            "閑來曳拄杖，臘月日已長。",
            "朱橋架江面，欄影揺波光。",
            "奇哉小垂虹，夢破鱸魚鄉。",
            "汀鷺一點白，烟柳千絲黄。",
            "便欲喚釣舟，散髮歌滄浪。",
            "可憐隔岸人，車馬日夜忙。",
            "我歸門復掩，寂曆挂斜陽。"
        ],
        "title": "遊萬里橋南劉氏小園",
        "id": "1a0cb27b-08e2-4aad-8f54-129f328f4fc2"
    },
    {
        "author": "陸游",
        "paragraphs": [
            "江邊龍廟何年作，白浪花中插朱閣。",
            "朝暾漸上宿霧收，春氣已動晨霜薄。",
            "我來倚欄一悵然，蘆花滿空如柳綿。",
            "安得身爲雙白鷺，飛上灘頭却飛去。"
        ],
        "title": "過筰橋道中龍祠小留",
        "id": "bdcd62dc-a36a-4b6a-8e30-41782bade884"
    },
    {
        "author": "陸游",
        "paragraphs": [
            "載酒房湖風日美，探梅喜折一枝新。",
            "今朝忽向街頭見，萬蕚千跗俗却春。"
        ],
        "title": "道上見梅花",
        "id": "c90f6a26-71d0-4eb7-8e6a-1b5aa784c16b"
    },
    {
        "author": "陸游",
        "paragraphs": [
            "減盡朱顔白髮新，高樓徙倚黙傷神。",
            "未酬馬上功名願，已是人間老大身。",
            "太史周南方卧疾，拾遺劍外又逢春。",
            "一杯且爲江山助，百萬呼盧迹已陳。"
        ],
        "title": "倚樓",
        "id": "df39d93d-1a5b-4fc5-8e79-bb6202b001c3"
    },
    {
        "author": "陸游",
        "paragraphs": [
            "平生吾子最知心，巴隴飄零歲月侵。",
            "萬里喜聞身尚健，五更惟有夢相尋。",
            "插花意氣狂如昨，中酒情懷病至今。",
            "共約暮年須强飯，天台廬阜要登臨。"
        ],
        "title": "寄王季夷",
        "id": "df42d0ad-abac-4b94-99e9-72e070b0f8d6"
    },
    {
        "author": "陸游",
        "paragraphs": [
            "浮生過五十，光景如飛鴻。",
            "寒暑俛仰間，四序忽已終。",
            "殊方感飄泊，晚境嗟龍鍾。",
            "桃符與爆竹，懶復隨兒童。",
            "不寐非守歲，燕坐夜過中。",
            "氣定神自凝，海日何瞳曨。",
            "豈惟三彭逃，坐覺六入空。",
            "徂年勿惆悵，閲世方無窮。"
        ],
        "title": "丁酉除夕",
        "id": "24609708-1353-4215-b2a7-878ae3b6f631"
    },
    {
        "author": "陸游",
        "paragraphs": [
            "成都春事早，開歲已暄妍。",
            "藍尾傳杯後，遨頭出郭前。",
            "爭門金騕褭，滿野繡輜軿。",
            "白髮花邊醉，何妨似少年。"
        ],
        "title": "正月二日晨出大東門是日府公宴移忠院",
        "id": "a870de8b-e7b1-4c35-be10-009b0d66798e"
    },
    {
        "author": "陸游",
        "paragraphs": [
            "零落梅花不自由，斷腸容易付東流。",
            "與人又作經年别，問月應知此夜愁。",
            "已是狂風卷平野，更禁横笛起危樓。",
            "何時小雪山陰路，處處尋香繫釣舟。"
        ],
        "title": "小飲落梅下戲作送梅一首",
        "id": "5ff6498e-7420-4c58-99fc-e7b5fe70dd4f"
    },
    {
        "author": "陸游",
        "paragraphs": [
            "鬢毛蕭颯寸心灰，生怕新年節物催。",
            "幸是身閑朝睡美，忽聞鼓吹打春回。"
        ],
        "title": "立春",
        "id": "e677e4c8-9489-4aa1-ac77-00304cb3a9c2"
    },
    {
        "author": "陸游",
        "paragraphs": [
            "緑窗百舌喚春眠，問柳尋花意已便。",
            "京洛化衣無夢去，邯鄲觀伎有詩傳。",
            "銅壺閣下閑欹帽，石鏡坊前戲墜鞭。",
            "酒隠人間君勿誚，定勝山澤作臞僊。"
        ],
        "title": "初春出遊戲作",
        "id": "7cd693ad-1858-4932-bcbe-783571398192"
    },
    {
        "author": "陸游",
        "paragraphs": [
            "爛熟思來怕熱官，退飛心地喜輕安。",
            "捨魚正可取熊掌，食肉何須知馬肝。",
            "放眼柳梢初暗動，褪花梅子已微酸。",
            "典衣剩作江頭醉，莫謂天涯苦鮮歡。"
        ],
        "title": "初春遣興三首  其一",
        "id": "44627a8f-6904-4e92-8126-6e8692d768b6"
    },
    {
        "author": "陸游",
        "paragraphs": [
            "大隱悠悠未棄官，俸錢雖薄却心安。",
            "人方得意矜蝸角，天豈使予爲鼠肝。",
            "佳日劇棋忘旅恨，短衣馳射壓儒酸。",
            "小桃楊柳爭時節，載酒江頭罄一歡。"
        ],
        "title": "初春遣興三首  其二",
        "id": "d778a7b0-5187-4001-a0ce-e0f4b8b8cf13"
    },
    {
        "author": "陸游",
        "paragraphs": [
            "白髮凄凉故史官，十年身不到長安。",
            "即今天末吊形影，何日上前傾肺肝。",
            "孤憤書成詞激烈，五噫歌罷意辛酸。",
            "此懷欲說無人共，安得相擕素所歡。"
        ],
        "title": "初春遣興三首  其三",
        "id": "d5f0870f-aba5-4f84-82b8-dbbd84723713"
    },
    {
        "author": "陸游",
        "paragraphs": [
            "故人零落久山丘，誰記京華第一流。",
            "曹霸揮毫空萬馬，庖丁投刃解千牛。",
            "相逢夢境何勞記，追想清言未免愁。",
            "雷電取将遺稿盡，他年虛有茂陵求。"
        ],
        "tags": [
            "西湖"
        ],
        "title": "予年十六始識葉晦叔於西湖上後二十七年晦叔之弟聲叔來爲臨卭守相遇於成都晦叔沒久矣訪其遺文略無在者乃賦此詩",
        "id": "7e64e558-c540-409b-a435-02710158bf1a"
    },
    {
        "author": "陸游",
        "paragraphs": [
            "燈山昨夢嘆匆匆，便恐新春過眼空。",
            "千縷未揺官柳緑，一梢初放海棠紅。",
            "金羈絡馬閑遊處，彩筆題詩半醉中。",
            "流落天涯何足道，年年常策探花功。"
        ],
        "title": "初春探花有作",
        "id": "775112ef-ba97-4f13-8f56-cef7f6bee7d2"
    },
    {
        "author": "陸游",
        "paragraphs": [
            "沔陽道中草離離，卧龍往矣空遺祠。",
            "當時典午稱猾賊，氣喪不敢當王師。",
            "定軍山前寒食路，至今人祠丞相墓。",
            "松風想像梁甫吟，尚憶幡然答三顧。",
            "出師一表千載無，遠比管樂蓋有餘。",
            "世上俗儒寜辦此，高堂當日讀何書。"
        ],
        "title": "遊諸葛武侯書臺",
        "id": "6ab55f96-fbd0-493a-8371-cc5a7b8a2908"
    },
    {
        "author": "陸游",
        "paragraphs": [
            "我遊西川醉千塲，萬花成圍柳著行。",
            "紅錦地衣舞霓裳，翠裙繡袂天寶粧。",
            "清歌一發無留觴，嫋嫋餘聲縈杏梁。",
            "黄金絡馬照路光，自護羃䍦觀海棠。",
            "搜奇選勝日夜忙，不惟燕宮碧雞坊。",
            "暮歸奚奴負錦囊，路人爭看放翁狂。"
        ],
        "title": "觀花",
        "id": "4bbe635e-028f-4405-87f4-183715861f0b"
    },
    {
        "author": "陸游",
        "paragraphs": [
            "朝陽照城樓，春容極明媚。",
            "走馬蜀錦園，名花動人意。",
            "嚴粧漢宮曉，一笑初破睡。",
            "定知夜宴歡，酒入妖骨醉。",
            "低鬟羞不語，困眼嬌欲閉。",
            "雖豔無俗姿，太息真富貴。",
            "結束吾方歸，此别知幾歲。",
            "黄昏亷纎雨，千點裛紅泪。"
        ],
        "title": "張園觀海棠",
        "id": "f7ae44ec-45b0-44ae-942c-9ef33fb73ab0"
    },
    {
        "author": "陸游",
        "paragraphs": [
            "醉從東郭歸，散髮臨前楹。",
            "呼僮淨掃地，勿使黦月明。",
            "庭空卧松影，簷逈送鐸聲。",
            "鐘斷心境寂，露下毛髮清。",
            "出門碧霧合，九陌無人行。",
            "坐令錦官城，化作白玉京。"
        ],
        "title": "月夕",
        "id": "24448f1a-08d9-4314-99db-8b7cba53b7c7"
    },
    {
        "author": "陸游",
        "paragraphs": [
            "天涯久客我何堪，聊喜燈前得縱談。",
            "磊落金盤薦糖蟹，纎柔玉指破霜柑。",
            "燭圍寶馬人将起，花墜紗巾酒正酣。",
            "更作茶甌清絕夢，小窗横幅畫江南。"
        ],
        "title": "夜飲即事",
        "id": "b74d7b9f-94f6-41b7-82b0-9628ea4055ae"
    },
    {
        "author": "陸游",
        "paragraphs": [
            "便便癡腹本來寛，不是天涯强作歡。",
            "燕子來時新社雨，海棠開後却春寒。",
            "醉誇落紙詩千首，歌費纒頭錦百端。",
            "深院不聞傳夜漏，忽驚蠟泪已堆盤。"
        ],
        "title": "夜宴賞海棠醉書",
        "id": "bce27921-74b0-4c46-9de1-a6408464ce34"
    },
    {
        "author": "陸游",
        "paragraphs": [
            "常年春半花事竟，今年春半花始盛。",
            "衰翁不減少年狂，走馬直與飛蝶競。",
            "妍華有露洗愈明，纖弱無風揺不定。",
            "莫放飄零作紅雨，剩看倩笑臨粧鏡。",
            "溪梅枯槁墮巖谷，山杏輕浮真妾媵。",
            "欲誇絕艶不勝說，縱欠濃香何足病。",
            "華燈銀燭揺花光，翠杓金舩豪酒興。",
            "夜闌感事獨悽然，繁枝空折誰堪贈。"
        ],
        "title": "二月十六日賞海棠",
        "id": "279ff523-a8f3-43a8-a339-3b8952596d1e"
    },
    {
        "author": "陸游",
        "paragraphs": [
            "觧鞅名園眼倍明，殷勤翠袖勸飛觥。",
            "海棠紅杏欲無色，蛺蝶黄鸝俱有情。",
            "去日不留春漸老，歸舟已具客將行。",
            "倦遊短鬢無多緑，生怕尊前唱渭城。"
        ],
        "title": "即席",
        "id": "ec6e7c20-3547-4ac0-a68f-06fae5216eff"
    },
    {
        "author": "陸游",
        "paragraphs": [
            "萬里橋邊白版扉，三年高卧謝塵鞿。",
            "半窗竹影棋僧去，滿棹蘋風釣伴歸。",
            "看鏡已添新雪鬢，聴雞重拂舊朝衣。",
            "故人零落今無幾，華表空悲老令威。"
        ],
        "title": "東歸有日書懷",
        "id": "b5e7e879-c70c-42de-ae34-d6aa3302ce87"
    },
    {
        "author": "陸游",
        "paragraphs": [
            "蜿蜒回顧山有情，平鋪十里江無聲。",
            "孕奇蓄秀當此地，鬱然千載詩書城。",
            "高臺老仙誰所寫，仰視眉宇空崢嶸。",
            "百年醉魂吹不醒，飄飄風袖笻枝横。",
            "爾來逢迎厭俗子，龍章鳯姿我眼明。",
            "北扉南海均夢耳，謫墮本自白玉京。",
            "惜哉畫史未造極，不作散髮騎長鯨。",
            "故鄉歸來要有日，安得春江變酒從公傾。"
        ],
        "title": "眉州披風榭拜東坡先生遺像",
        "id": "fe74c516-085a-469d-a32a-ea45553931aa"
    },
    {
        "author": "陸游",
        "paragraphs": [
            "造朝下白帝，吊古遊青神。",
            "城頭三間屋，聊得岸我巾。",
            "元祐太史公，世寧有斯人。",
            "瘴烟侵玉骨，老作宜州民。",
            "至今杖屨地，來者猶酸辛。",
            "密竹翦已空，喬木亦半薪。",
            "陂池獨渺然，中有鷗鷺馴。",
            "人生能自足，一尉可終身。",
            "三嘆下城去，捩柂春江津。"
        ],
        "title": "訪青神尉廨借景亭蓋山谷先生舊遊也",
        "id": "3f89c6ee-c16c-49ec-8e81-587e0d1121a7"
    },
    {
        "author": "陸游",
        "paragraphs": [
            "玻瓈江上送殘春，疊鼓催颿過玉津。",
            "蜀苑鶯花初破夢，巴山風月又關身。",
            "幅巾久已忘朝幘，短劍惟思隱市塵。",
            "莫倚諸公容此老，西曹那許吐車茵。"
        ],
        "title": "舟過玉津",
        "id": "3f1c680c-7596-478f-bf6b-2d22bd345ac4"
    },
    {
        "author": "陸游",
        "paragraphs": [
            "畫船衝雨入戎州，縹緲山横杜若洲。",
            "須信時平邊堠靜，傳烽夜夜到西樓。"
        ],
        "title": "叙州三首  其一",
        "id": "7f0e09c9-4631-4fed-a541-b70548559d1e"
    },
    {
        "author": "陸游",
        "paragraphs": [
            "文章何辠觸雷霆，風雨南谿自醉醒。",
            "八十年間遺老盡，壊堂無壁草青青。"
        ],
        "title": "叙州三首  其二",
        "id": "e51aa09a-9d41-4766-8e53-4be33ba42ed4"
    },
    {
        "author": "陸游",
        "paragraphs": [
            "楚柂吳檣又遠遊，浣花行樂夢西州。",
            "千尋鐵鎻還堪恨，空鎖長江不鎖愁。"
        ],
        "tags": [
            "长江"
        ],
        "title": "叙州三首  其三",
        "id": "acabbdad-dfce-458e-ae68-93c0f04e8666"
    },
    {
        "author": "陸游",
        "paragraphs": [
            "雲間刁斗過邊州，沙際丘亭艤客舟。",
            "漲水方憂三峽嶮，短笻猶作兩巖遊。",
            "蛟龍矯矯拏雲起，琴筑泠泠繞榻流。",
            "未死人生誰料得，會來攜客試茶甌。"
        ],
        "title": "瀘州使君巖在城南一里深三丈有泉出其左音中律呂木龍巖相距亦里許黄太史所嘗遊憩也",
        "id": "ec402477-c983-4054-95cc-2d060f62d8f9"
    },
    {
        "author": "陸游",
        "paragraphs": [
            "行遍梁州到益州，今年又作度瀘遊。",
            "江山重複爭供眼，風雨縱横亂入樓。",
            "人語朱離逢峒獠，棹歌欸乃下吳舟。",
            "天涯住穩歸心懶，登覽茫然却欲愁。"
        ],
        "title": "南定樓遇急雨",
        "id": "c7d77e7d-b441-4a31-bbc4-17ed2ca571ed"
    },
    {
        "author": "陸游",
        "paragraphs": [
            "懸瀑雪飛舞，奇峰玉嶙峋。",
            "揺碎一江月，來謁西凉神。",
            "我雖不識神，知是山水人。",
            "不敢持笏來，裋褐整幅巾。",
            "出我囊中香，羞我南谿蘋。",
            "杯湛玻瓈春，盤横水精鱗。",
            "出門意惝怳，烟波浩無津。",
            "安得結茆地，與神永爲鄰。"
        ],
        "title": "夜泊合江縣月中小舟謁西凉王祠",
        "id": "73af2298-0338-4439-971e-53c1b039f0f1"
    },
    {
        "author": "陸游",
        "paragraphs": [
            "昔者遠戍南山邊，軍中無事酒如川。",
            "呼盧喝雉連暮夜，擊兔伐狐窮歲年。",
            "壯士春蕪卧白骨，老夫晨鏡悲華顛。",
            "可憐使氣尚未减，打鼓順流千斛船。"
        ],
        "title": "風順舟行甚疾戲書",
        "id": "e017a675-57c3-41a2-8378-bc6fb9275a7f"
    },
    {
        "author": "陸游",
        "paragraphs": [
            "百壺載酒遊凌雲，醉中揮袖别故人。",
            "依依向我不忍别，誰似峨嵋半輪月。",
            "月窺船窗挂凄冷，欲到渝州酒初醒。",
            "江空裊裊釣絲風，人靜翩翩葛巾影。",
            "哦詩不睡月滿船，清寒入骨我欲仙。",
            "人間更漏不到處，時有沙禽背船去。"
        ],
        "title": "舟中對月",
        "id": "697ba0d5-93f1-4d9b-9391-093dc687e698"
    },
    {
        "author": "陸游",
        "paragraphs": [
            "江頭漁家結茆廬，青山當門畫不如。",
            "江烟淡淡雨疏疏，老翁破浪行捕魚。",
            "恨渠生來不讀書，江山如此一句無。",
            "我亦衰遲慚筆力，共對江山三嘆息。"
        ],
        "title": "漁翁",
        "id": "c87e471c-e9d0-4e18-b654-7a311902169e"
    },
    {
        "author": "陸游",
        "paragraphs": [
            "遠客喜歸路，清遊逾昔聞。",
            "雨添山翠重，舟壓浪花分。",
            "洛叟經名世，張侯勇冠軍。",
            "懷人不可覿，袖手對爐熏。"
        ],
        "title": "涪州道中",
        "id": "0c293383-e4d0-4c24-8b59-55eb6ace08a2"
    },
    {
        "author": "陸游",
        "paragraphs": [
            "古壘西偏曉繫舟，倚欄搔首思悠悠。",
            "欲營丹竈竟無地，不見荔枝空遠遊。",
            "官道近江多亂石，人家避水半危樓。",
            "使君不用勤留客，瘴雨蠻雲我欲愁。"
        ],
        "title": "涪州",
        "id": "68deb0bc-808f-4338-b4ba-e993324b7e99"
    },
    {
        "author": "陸游",
        "paragraphs": [
            "艤舩涪州岸，攜兒北巖遊。",
            "揺檝横大江，褰裳躡高樓。",
            "雨昏山半失，江漲地欲浮。",
            "老矣寧再來，爲作竟日留。",
            "烏帽程丈人，閉戸本好修。",
            "駭機一朝發，議罪至竄投。",
            "黨禁久不解，戰塵暗神州。",
            "修怨以稔禍，哀哉誰始謀。",
            "小人無遠略，所懷在私讎。",
            "後來其鑑兹，賦詩識巖幽。"
        ],
        "title": "北巖",
        "id": "e424e19e-45d0-4add-a09d-daedef3b86ee"
    },
    {
        "author": "陸游",
        "paragraphs": [
            "名山近江步，蠟屐得閑行。",
            "奔鹿衝人過，藏丹徹夜明。",
            "唐碑多斷蝕，梁殿半欹傾。",
            "洞口雲常湧，簷牙柏再榮。",
            "行逢負籠客，臥聽送船聲。",
            "乞我誅茆地，靈苖得共烹。"
        ],
        "title": "平都山",
        "id": "9146c9fe-2371-4a33-893d-5c5600ea8137"
    },
    {
        "author": "陸游",
        "paragraphs": [
            "古郡巴蠻國，空山夏禹祠。",
            "鴉歸暗庭柏，巫拜薦江蘺。",
            "草蔓青緣壁，苔痕紫滿碑。",
            "欲歸頻悵望，回棹夕陽時。"
        ],
        "title": "忠州禹廟",
        "id": "bfc39a14-70bf-41c6-94b9-02219348eda7"
    },
    {
        "author": "陸游",
        "paragraphs": [
            "耿耿船窗燈火明，東樓飲罷恰三更。",
            "不堪酒渴兼消渴，起聽江聲雜雨聲。",
            "垂首道塗悲驥老，滿懷風露覺蟬清。",
            "蘭亭禹廟山如畫，安得飄然送此生。"
        ],
        "title": "忠州醉歸舟中作",
        "id": "c08fbfa3-7783-4c67-a457-babb12b413ee"
    },
    {
        "author": "陸游",
        "paragraphs": [
            "木蓮花下竹枝歌，歡意無多感慨多。",
            "更恐他年有遺恨，曉來衝雨上東坡。"
        ],
        "title": "雨中遊東坡",
        "id": "fcf1946a-6c4e-446f-b217-0bd8737c21ed"
    },
    {
        "author": "陸游",
        "paragraphs": [
            "中原草草失承平，戍火胡塵到兩京。",
            "扈蹕老臣身萬里，天寒來此聽江聲。"
        ],
        "tags": [
            "凭吊",
            "怀古",
            "宋・辽・金・元",
            "感慨"
        ],
        "title": "龍興寺吊少陵先生寓居",
        "id": "d12f6b5f-4bae-4a9b-93ba-7dade0e3ff02"
    },
    {
        "author": "陸游",
        "paragraphs": [
            "大業征遼發閭左，軍興書檄煎膏火。",
            "此時也復有閑人，自引巖泉拾山果。",
            "後六百歲吾來遊，洞中正夏凄如秋。",
            "乳石床平可坐卧，水作珠簾月作鈎。",
            "十年神遊八極表，浮名坐覺秋豪小。",
            "試問岑公迎我不，鶴飛忽下青松抄。"
        ],
        "title": "遊萬州岑公洞",
        "id": "54d9c72b-fcfb-4f7a-9753-24efa8bad853"
    },
    {
        "author": "陸游",
        "paragraphs": [
            "畫船四月滿旗風，飲散匆匆鷁首東。",
            "醉裏偏憐江水緑，意中已想荔枝紅。",
            "斷碑零落莓苔遍，幽澗淙潺略彴通。",
            "一疋寧無好東絹，憑誰畫此碧玲瓏。"
        ],
        "title": "萬州放船過下巖小留",
        "id": "dabe6f02-0e10-404d-9821-d3343576ccda"
    },
    {
        "author": "陸游",
        "paragraphs": [
            "客路閑無事，津亭爽有餘。",
            "峽江春漲減，瀼岸夜燈疏。",
            "老矣孤舟裏，依然十載初。",
            "倦遊思税駕，更覺愛吾廬。"
        ],
        "title": "白帝泊舟",
        "id": "ca2c2f8b-cb92-4acb-a48b-da4082febce5"
    },
    {
        "author": "陸游",
        "paragraphs": [
            "吾舟十丈如青蛟，乘風翔舞從天下。",
            "江流觸地白鹽動，灔澦浮波真一馬。",
            "主人滿酌白玉杯，旗下畫鼓如春雷。",
            "回頭已失瀼西市，奇哉一削千仞之蒼崖。",
            "蒼崖中裂銀河飛，空裏萬斛傾珠璣。",
            "醉面正須迎亂點，京塵未許化征衣。"
        ],
        "title": "醉中下瞿唐峽中流觀石壁飛泉",
        "id": "cd04002c-3585-4055-831e-bff9cfcdcc74"
    },
    {
        "author": "陸游",
        "paragraphs": [
            "朝披南陵雲，夕揖建平樹。",
            "啼鴉隨客檣，落日滿孤戍。",
            "惡灘不可說，石芒森如鋸。",
            "浪花一丈白，吹沫入窗戸。",
            "是身初非我，底處著憂怖。",
            "酒酣一枕睡，過盡鮫鰐怒。",
            "欣然推枕起，曵杖散予步。",
            "殷勤沙際柳，記我維舟處。"
        ],
        "title": "暮次秭歸",
        "id": "4f068ebc-2c02-49dc-93a8-429ac2b526c8"
    },
    {
        "author": "陸游",
        "paragraphs": [
            "鬬舸紅旗滿急湍，船窗睡起亦閑看。",
            "屈平鄉國逢重五，不比常年角黍盤。"
        ],
        "title": "歸州重五",
        "id": "c69bf5de-89ad-4249-b55e-e3aab11b2f36"
    },
    {
        "author": "陸游",
        "paragraphs": [
            "委命仇讎事可知，章華荆棘國人悲。",
            "恨公無壽如金石，不見秦嬰係頸時。"
        ],
        "title": "屈平廟",
        "id": "74d98c73-002d-483f-ab68-a878a1e645e7"
    },
    {
        "author": "陸游",
        "paragraphs": [
            "江上荒城猿鳥悲，隔江便是屈原祠。",
            "一千五百年間事，只有灘聲似舊時。"
        ],
        "title": "楚城",
        "id": "5616693b-db1f-4c4b-9323-b0bd0dd34e82"
    },
    {
        "author": "陸游",
        "paragraphs": [
            "江路桃花浪已生，新灘穩過失崢嶸。",
            "九年行半九州地，三峽歸無三日程。",
            "繫纜便增笻杖興，倚窗時聽棹歌聲。",
            "衰遲未覺詩情减，又擘吳牋賦楚城。"
        ],
        "title": "新灘舟中作",
        "id": "29a67aea-c81f-4bcf-a2f6-162d3482b5c0"
    },
    {
        "author": "陸游",
        "paragraphs": [
            "大舸凌驚濤，飛度青玉峽。",
            "虚壁雲濛濛，陰洞風颯颯。",
            "拂天松蓋偃，入水山脚插。",
            "炎曦忽摧破，亭午手忘箑。",
            "懸知今夜喜，月白宿沙夾。",
            "曠哉七澤遊，盟鷗不須歃。"
        ],
        "title": "舟出下牢關",
        "id": "464541ec-e7cf-4b52-8e64-17dbfae18d56"
    },
    {
        "author": "陸游",
        "paragraphs": [
            "三峽至此窮，兩壁猶峭立。",
            "估船無時行，婦盎有夜汲。",
            "風生樹影動，月碎水流急。",
            "草根綴微露，螢火飛熠熠。",
            "吾行已四旬，纔抵楚西邑。",
            "浩歌散鬱陶，還舟覺衣濕。"
        ],
        "title": "峽口夜坐",
        "id": "51a806e9-5787-4c3b-8ec3-1a8ef7742bd2"
    },
    {
        "author": "陸游",
        "paragraphs": [
            "江上甘泉寺，登臨擅一州。",
            "山亭喜無恙，老子得重遊。",
            "灘急常疑雨，林深欲借秋。",
            "歸途更清絕，倚杖喚漁舟。"
        ],
        "title": "峽州甘泉寺",
        "id": "2ec9a361-0031-4088-b262-7bf35f02d168"
    },
    {
        "author": "陸游",
        "paragraphs": [
            "十年不踏東山路，今日重爲放浪行。",
            "老矣判無黄鵠舉，歸哉惟有白鷗盟。",
            "新秧刺水農家樂，修竹環溪客眼明。",
            "已駕巾車仍小駐，綠蘿亭下聽鶯聲。"
        ],
        "title": "峽州東山",
        "id": "053b4986-9aad-4f4d-adab-be9aae8d3379"
    },
    {
        "author": "陸游",
        "paragraphs": [
            "暗浪衝舟鞺鞳聲，夷陵城下正三更。",
            "十分傾酒禁風力，一點無雲祟月明。",
            "久坐不知衣露濕，浩歌時有水禽驚。",
            "詩成莫駕長鯨去，自是虚皇白玉京。"
        ],
        "title": "江上觀月",
        "id": "4dfcb3d5-37b6-4c69-980e-40c516dfbe7a"
    },
    {
        "author": "陸游",
        "paragraphs": [
            "雷動江邊鼓吹雄，百灘過盡失途窮。",
            "山平水遠蒼茫外，地闢天開指顧中。",
            "俊鶻横飛遥掠岸，大魚騰出欲凌空。",
            "今朝喜處君知否，三丈黄旗舞便風。"
        ],
        "title": "初發夷陵",
        "id": "03124e03-d31b-4774-9c35-ac48ae10e897"
    },
    {
        "author": "陸游",
        "paragraphs": [
            "風露浩無際，星河淡欲傾。",
            "遙知竝船客，聞我詠詩聲。",
            "水鳥横江去，漁舟背月行。",
            "神清不成寐，隱几待窗明。"
        ],
        "title": "舟中夜坐",
        "id": "bb36ccca-3cba-4766-a5f7-3c9c91132192"
    },
    {
        "author": "陸游",
        "paragraphs": [
            "萬里泛仙槎，歸來鬢未華。",
            "蕭蕭沙市雨，淡淡渚宮花。",
            "斷岸添新漲，高城咽晚笳。",
            "船窗一樽酒，半醉落烏紗。"
        ],
        "title": "初到荆州",
        "id": "dfce59db-1cf2-418b-b46b-776f3ebb9805"
    },
    {
        "author": "陸游",
        "paragraphs": [
            "持酒江頭到夕霏，愁城頓覺解重圍。",
            "澄波宜月移船看，醉面便風走馬歸。",
            "末路已驚添白髮，故人頻報上黄扉。",
            "彊隨官簿真成懶，乞我吳松舊釣磯。"
        ],
        "title": "醉歸",
        "id": "e8cdaac9-ffa3-4a53-b047-68b760c161ce"
    },
    {
        "author": "陸游",
        "paragraphs": [
            "萬里崎嶇蜀道歸，荆州非復壯遊時。",
            "行吟自怪詩情减，坐睡人驚酒量衰。",
            "卷地風號雲夢澤，黏天草映伏波祠。",
            "一枝藤杖平生事，擊鼓開帆未恨遲。"
        ],
        "title": "出遊",
        "id": "90e50a46-f520-4293-9402-e84c1f2cb293"
    },
    {
        "author": "陸游",
        "paragraphs": [
            "日晚大堤行，莽然千里平。",
            "天低垂曠野，風壯撼高城。",
            "列肆居茶估，連營宿戍兵。",
            "纍纍北門堠，泪盡望神京。"
        ],
        "title": "大堤",
        "id": "fdfd661a-d69d-4eb8-a598-dda1ea666d95"
    },
    {
        "author": "陸游",
        "paragraphs": [
            "沙市三日風，萬鼓鳴船頭。",
            "欲去不得發，卧對青燈幽。",
            "聽兒誦離騷，可以散我愁。",
            "微言入孤夢，怳與屈宋遊。",
            "睡起銅瓶響，欣然喚茶甌。",
            "吾道無淹速，風伯非所尤。"
        ],
        "title": "阻風",
        "id": "246d2893-c3f2-4416-912d-9991663a82c3"
    },
    {
        "author": "陸游",
        "paragraphs": [
            "淋漓牛酒起檣干，健櫓飛如插羽翰。",
            "破浪乘風千里快，開頭擊鼓萬人看。",
            "鵲聲不斷朝陽出，旗脚微舒宿雨乾。",
            "堪笑塵埃洛陽客，素衣如墨據征鞍。"
        ],
        "title": "初發荆州",
        "id": "e421d6d7-d47e-411f-beba-fecc712ea10e"
    },
    {
        "author": "陸游",
        "paragraphs": [
            "秦關蜀道何遼哉，公安渡頭今始回。",
            "無窮江水與天接，不斷海風吹月來。",
            "船窗簾捲螢火閙，沙渚露下蘋花開。",
            "少年許國忽衰老，心折柁樓長笛哀。"
        ],
        "title": "泊公安縣",
        "id": "69e07c70-8147-452f-91ec-f6355ea4add1"
    },
    {
        "author": "陸游",
        "paragraphs": [
            "平生遠遊心，睥睨萬里窄。",
            "今年下三巴，放浪浮七澤。",
            "菰蒲無遠近，但覺風索索。",
            "浪高星辰濕，天碧河漢白。",
            "十年散醉髮，未易著朝幘。",
            "守符倘可乞，來作瀟湘客。"
        ],
        "title": "劉郎浦夜賦",
        "id": "aa8a5fad-1d87-4aeb-b236-e2ef8fe3b7f7"
    },
    {
        "author": "陸游",
        "paragraphs": [
            "舟中一雨掃飛蠅，半脱綸巾卧翠藤。",
            "清夢初回窗日晚，數聲柔櫓下巴陵。"
        ],
        "title": "小雨極凉舟中熟睡至夕",
        "id": "32858669-301c-4ef0-82cf-211037c097b3"
    },
    {
        "author": "陸游",
        "paragraphs": [
            "身如病鶴短翅翎，雨雪飄灑號沙汀。",
            "天風忽吹不得住，東下巴峽泛洞庭。",
            "軒皇張樂雖已矣，此地至今朝百靈。",
            "雄樓岌嶪鎮吳楚，我來舉手捫天星。",
            "帆檣纔放已隱隱，雲氣亂入何冥冥。",
            "黿鼉出没蛟鰐横，浪花遮盡君山青。",
            "黄衫仙翁喜無恙，袖劍近到城南亭。",
            "眼前俗子敗人意，安得與翁同醉醒。"
        ],
        "tags": [
            "洞庭湖",
            "岳阳楼"
        ],
        "title": "岳陽樓",
        "id": "2c21dcc9-8a9b-476d-8e52-7a36f1b46c77"
    },
    {
        "author": "陸游",
        "paragraphs": [
            "江風吹雨濯征塵，百尺闌干爽氣新。",
            "不向岳陽樓上醉，定知未可作詩人。"
        ],
        "tags": [
            "岳阳楼"
        ],
        "title": "再賦一絕",
        "id": "e4533eec-7211-4812-870a-8584dc519998"
    },
    {
        "author": "陸游",
        "paragraphs": [
            "雪濺浪方作，翠颭山欲浮。",
            "奇哉萬頃湖，著我十丈舟。",
            "三老請避風，叱去非汝憂。",
            "神物識忠信，壯士憎滯留。",
            "擊鼓催挂帆，揮手别岳州。",
            "仰視群鵠翔，下闖百怪囚。",
            "衡湘清絕地，恨不從此遊。",
            "聊須百斛酒，往醉庾公樓。"
        ],
        "title": "乘大風發巴陵",
        "id": "2327cead-50af-4908-83aa-c321d4e0f70b"
    },
    {
        "author": "陸游",
        "paragraphs": [
            "朝發嘉魚縣，晚泊通濟口。",
            "睡起喜微凉，船窗一杯酒。",
            "長魚吹浪聲恐人，巨黿露背浮奫淪。",
            "今夕風生月復暗，寄語舟人更添纜。"
        ],
        "title": "通濟口",
        "id": "cbe414cb-b267-4b60-b8ae-2c9042577979"
    },
    {
        "author": "陸游",
        "paragraphs": [
            "青草渡頭波接天，山翁吟嘯自悠然。",
            "朝餐偶過賣魚市，晚泊時逢迎荻船。",
            "投老未除遊俠氣，平生不作俗人緣。",
            "一樽酌罷玻璃酒，高枕窗邊聽雨眠。"
        ],
        "title": "醉書",
        "id": "ff724acd-a667-4b5d-b743-6d87c1d1db7d"
    },
    {
        "author": "陸游",
        "paragraphs": [
            "十年不把武昌酒，此日闌邊感慨深。",
            "舟楫紛紛南復北，山川莽莽古猶今。",
            "登臨壯士興懷地，忠義孤臣許國心。",
            "倚杖黯然斜照晚，秦吳萬里入長吟。"
        ],
        "title": "南樓",
        "id": "68c6561c-55d5-4179-a245-1e9ae8a5256b"
    },
    {
        "author": "陸游",
        "paragraphs": [
            "手把仙人緑玉枝，吾行忽及早秋期。",
            "蒼龍闕角歸何晚，黄鶴樓中醉不知。",
            "江漢交流波渺渺，晋唐遺跡草離離。",
            "平生最喜聽長笛，裂石穿雲何處吹。"
        ],
        "title": "黄鶴樓",
        "id": "7d53ad0e-9acd-483a-9553-08e1c85bc844"
    },
    {
        "author": "陸游",
        "paragraphs": [
            "舟車如織喜身閑，獨訪遺碑草棘間。",
            "世遠空驚閲陵谷，文浮未可敵江山。",
            "老僧西逝新成塔，舊守東歸正掩關。",
            "笑我驅馳竟安往，夕陽飛鳥亦知還。"
        ],
        "title": "頭陀寺觀王簡栖碑有感偶餘眉州酒樽獨酌遂醉",
        "id": "89594647-321b-4965-8c7a-71622d797dcb"
    },
    {
        "author": "陸游",
        "paragraphs": [
            "觸熱行萬里，煩促詎可論。",
            "泊船鄂州步，終日如炮燔。",
            "揺扇腕欲脱，揮汗白雨翻。",
            "推枕再三起，散髮臨前軒。",
            "秋近更漏長，天旱星宿繁。",
            "甘澍何時來，太息憂元元。"
        ],
        "title": "夜熱",
        "id": "682e7ea8-e3e7-4e7f-8623-e628eae0ff5d"
    },
    {
        "author": "陸游",
        "paragraphs": [
            "老子西遊萬里回，江行長夏亦佳哉。",
            "晝眠初起報茶熟，宿酒半醒聞雨來。",
            "漢口船開催疉鼓，淮南帆落亞高桅。",
            "四方本是丈夫事，白首自憐心未灰。"
        ],
        "title": "舟中偶書",
        "id": "3fafafe9-7a6b-4eb1-a2b4-01804948237f"
    },
    {
        "author": "陸游",
        "paragraphs": [
            "少年喜書策，白首意未足。",
            "幽窗燈一點，樂處超五欲。",
            "而况黄州路，小雨漁村宿。",
            "蕭蕭蒹葭聲，爲我洗暑毒。",
            "琅然誦經史，少倦兒爲續。",
            "何必效萊公，長夜醉畫燭。"
        ],
        "title": "燈下讀書",
        "id": "8e355b59-569f-48a2-858c-d59946edfbdf"
    },
    {
        "author": "陸游",
        "paragraphs": [
            "遲明離武昌，薄暮次黄岡。",
            "勿言觸熱行，一雨三日凉。",
            "北窗荻蕭蕭，南窗江茫茫。",
            "玄雲一池墨，碧綫半篆香。",
            "尚無車馬塵，况復爭奪場。",
            "徐行勿挂帆，此樂殊未央。"
        ],
        "title": "泊三江口",
        "id": "2721b1e6-e11d-4161-9fca-893ae77d85d0"
    },
    {
        "author": "陸游",
        "paragraphs": [
            "我醉飛屐登孱顔，拄杖出没風烟間。",
            "三山葱曨鮫鰐靜，九關肅穆虎豹閑。",
            "幾年金骨煉緑髓，此日始得窮躋攀。",
            "老僊歸侍紫皇案，空有野水流淙潺。",
            "蜿蜒翠阜圍緑野，似嶺非嶺山非山。",
            "向來龍蛇滿雪壁，雷電下取何時還。",
            "名花亦已天上去，居人指似題詩處。",
            "九十一翁不識公，我抱此恨知無窮。"
        ],
        "title": "自雪堂登四望亭因歴訪蘇公遺跡至安國院",
        "id": "e6f6f3fb-5d21-42f9-b6e6-c9aa1a25474e"
    },
    {
        "author": "陸游",
        "paragraphs": [
            "芒鞵踏松陰，迨此船未發。",
            "清遊豈無伴，三友風露月。",
            "山川鬱盤紆，鷗鷺浩滅没。",
            "當年老先生，想像散醉髮。",
            "浮生等昨夢，久已埋玉骨。",
            "吾儕幸彊健，何事拘簪笏。"
        ],
        "title": "月下步至臨皋亭",
        "id": "b8e15b5b-6fa0-44e4-9fdd-3b348346be07"
    },
    {
        "author": "陸游",
        "paragraphs": [
            "南望武昌山，北望齊安城。",
            "楚江萬頃緑，著我畫舫横。",
            "雲帆不須挂，鼉鼓不須鳴。",
            "淡然隱曲几，山水相逢迎。",
            "疏雨漏薄日，非陰亦非晴。",
            "晚泊巴河市，小陌聞屐聲。",
            "紫髯刑馬地，一怒江漢清。",
            "中原今何如，感我白髮生。"
        ],
        "title": "發黄州泊巴河遊馬祈寺",
        "id": "a1f66f08-5a9f-40f3-8561-0797c57a3a9a"
    },
    {
        "author": "陸游",
        "paragraphs": [
            "天青雲白十分晴，帆飽舟輕盡日行。",
            "江底魚龍貪晝睡，淮南草木借秋聲。",
            "好山縹緲何由住，華髮蕭條只自驚。",
            "莫怪時人笑疏懶，宦情元不似詩情。"
        ],
        "title": "舟行蘄黄間雨霽得便風有感",
        "id": "39350364-2601-426a-bdb5-b0ca02648979"
    },
    {
        "author": "陸游",
        "paragraphs": [
            "十年流落憶南烹，初見鱸魚眼自明。",
            "堪笑吾宗輕許可，坐令羊酪僣蓴羮。"
        ],
        "title": "南烹",
        "id": "43a3e9c3-1b69-4ce9-a376-50b6d5c7c9fd"
    },
    {
        "author": "陸游",
        "paragraphs": [
            "炎天倦長路，月夕泛平湖。",
            "晃漾披銀闕，清寒住玉壺。",
            "釣絲縈藻荇，蓬艇入菰蒲。",
            "自別蜻蜓浦，斯遊十載無。"
        ],
        "title": "泊蘄口泛月湖中",
        "id": "ec3417d5-fe01-4631-9614-2bfe2c9b60a1"
    },
    {
        "author": "陸游",
        "paragraphs": [
            "從軍憶在梁州日，心擬西征草捷書。",
            "鐵馬但思經太華，布帆何意拂匡廬。",
            "計謀落落知誰許，功業悠悠定已疏。",
            "尚喜東林尋舊社，月明清露濕芙蕖。"
        ],
        "tags": [
            "庐山"
        ],
        "title": "初見廬山",
        "id": "62e9d0a0-53da-485d-9153-155eb58a0a97"
    },
    {
        "author": "陸游",
        "paragraphs": [
            "看盡江湖千萬峰，不嫌雲夢芥吾胸。",
            "戲招西塞山前月，來聽東林寺裏鐘。",
            "遠客豈知今再到，老僧能記昔相逢。",
            "虚窗熟睡誰驚覺，野碓無人夜自舂。"
        ],
        "title": "六月十四日宿東林寺",
        "id": "833d763f-325f-49e8-a716-844bcffb99ff"
    },
    {
        "author": "陸游",
        "paragraphs": [
            "小孤山畔峭帆風，又見烟鬟縹緲中。",
            "萬里客經三峽路，千篇詩費十年功。",
            "未嘗滿箸蒲芽白，先看堆盤鱠縷紅。",
            "商略人生爲何事，一蓑從此入空濛。"
        ],
        "title": "舟過小孤有感",
        "id": "1274ecca-ccd8-41a2-91be-10b86f27f196"
    },
    {
        "author": "陸游",
        "paragraphs": [
            "墟烟淡將散，江雨細欲無。",
            "回風吹衣襟，晴光滿菰蒲。",
            "隱几樂此時，清和如夏初。",
            "犬吠船丁歸，小市得美蔬。",
            "歡言酌清醥，侑以案上書。",
            "雖云泊江渚，何異歸林廬。"
        ],
        "title": "雁翅夾口小酌",
        "id": "3e374c11-ddbb-4376-9501-667a247690d3"
    },
    {
        "author": "陸游",
        "paragraphs": [
            "江水六月無津涯，驚濤駭浪高吹花。",
            "櫓聲已出雁翅浦，荻夾喜入長風沙。",
            "長風自古三巴路，檣竿參差雜烟樹。",
            "南船北船各萬里，凄凉小市相依住。",
            "歌呼雜沓燈火明，黄昏風死浪亦平。",
            "勞苦舟師剩沽酒，安穩明朝到池口。"
        ],
        "title": "長風沙",
        "id": "89907c6f-03a1-4b06-abfe-9258d3b11080"
    },
    {
        "author": "陸游",
        "paragraphs": [
            "姑溪綠可染，小艇追晚凉。",
            "棹進破樹影，波動揺星芒。",
            "荻深漁火明，風遠水草香。",
            "尚想錦袍公，醉眼隘八荒。",
            "坡陀青山冢，斷碣臥道旁。",
            "悵望不可逢，乘雲遊帝鄉。"
        ],
        "title": "泛小舟姑孰溪口",
        "id": "f0891433-40ea-4d03-869c-b073e9b66037"
    },
    {
        "author": "陸游",
        "paragraphs": [
            "舟中如甑炊，端坐畏暍死。",
            "未能踏增冰，且復呼艇子。",
            "纖纖新月低，玉鈎沈野水。",
            "微風生蘋末，塵抱真一洗。",
            "可憐黄山塔，突兀暮烟裏。",
            "依然十年前，看我行萬里。",
            "兩槳且勿揺，横舟小灘尾。",
            "得詩偶長吟，宿鷺爲驚起。"
        ],
        "title": "明日再遊又賦",
        "id": "3410bdd5-4d73-4f6b-82ee-a28a0b217c37"
    },
    {
        "author": "陸游",
        "paragraphs": [
            "短衣射虎早霜天，嘆息南山又七年。",
            "唾手每思雙羽箭，快心初見萬樓船。",
            "平波漫漫看浮馬，高柳陰陰聽亂蟬。",
            "明日重尋石頭路，醉鞍誰與共聮翩。"
        ],
        "title": "過采石有感",
        "id": "585e83ca-2731-4f81-9277-358257086b96"
    },
    {
        "author": "陸游",
        "paragraphs": [
            "梁益羈遊道阻長，見公便覺意差彊。",
            "别都王氣半空紫，大將牙旗三丈黄。",
            "江面水軍飛海鶻，帳前羽箭射天狼。",
            "歸來要了浯溪頌，莫笑狂生老更狂。"
        ],
        "title": "將至金陵先寄獻劉留守",
        "id": "9e63026d-b978-485b-a4db-82dcde005790"
    },
    {
        "author": "陸游",
        "paragraphs": [
            "蜀棧秦關歲月遒，今年乘興却東遊。",
            "全家穩下黄牛峽，半醉來尋白鷺洲。",
            "黯黯江雲瓜步雨，蕭蕭木葉石城秋。",
            "孤臣老抱憂時意，欲請遷都涕已流。"
        ],
        "title": "登賞心亭",
        "id": "1bd1a9b0-e951-4086-a3db-5fc6372c56a8"
    },
    {
        "author": "陸游",
        "paragraphs": [
            "我醉行水上，身輕如飛烟。",
            "魚龍互悲嘯，伴我夜不眠。",
            "羽扇揮浮雲，月挂牛斗間。",
            "河漢横復斜，風露方浩然。",
            "坡陁石頭城，寂莫七百年。",
            "世事感予懷，竦身入青天。"
        ],
        "title": "夜泊龍廟回望建康有感",
        "id": "1cee64c2-fac8-4e9c-b39a-937e47177af5"
    },
    {
        "author": "陸游",
        "paragraphs": [
            "臥聽金山古寺鐘，三巴昨夢已成空。",
            "船頭坎坎回帆鼓，旗尾舒舒下水風。",
            "城角危樓晴靄碧，林間雙塔夕陽紅。",
            "銅瓶愁汲中𤃩水，不見茶山九十翁。"
        ],
        "title": "將至京口",
        "id": "47707a85-62d4-4266-b309-eba3c81e01eb"
    },
    {
        "author": "陸游",
        "paragraphs": [
            "河漢無聲天正青，三三五五滿天星。",
            "草根冷露黏濕螢，幽人岸巾坐津亭。",
            "憶下瞿唐浮洞庭，陽臺繫船夢娉婷。",
            "朱門重重夜不扃，四山猿鳥啼青冥。",
            "人生無蒂風中萍，幸我夢斷狂已醒。",
            "繡韉金絡帯萬釘，何如故山鋤茯苓。"
        ],
        "tags": [
            "洞庭湖"
        ],
        "title": "荆谿館夜坐",
        "id": "c07c5228-3391-4e0f-9018-b1bb2c5cc24f"
    },
    {
        "author": "陸游",
        "paragraphs": [
            "射的峰前禹廟東，短蓬三扇卧衰翁。",
            "閑攜清聖濁賢酒，重試朝南暮北風。",
            "水落痕留紅蓼節，雨來聲滿綠蒲叢。",
            "衝烟莫作匆匆去，擬看溪丁下釣筒。"
        ],
        "title": "泝谿",
        "id": "093a0da6-d756-4e9c-9c35-b59980feafa5"
    },
    {
        "author": "陸游",
        "paragraphs": [
            "萬里歸來值歲豐，解裝鄉墅樂無窮。",
            "甑炊飽雨湖菱紫，篾絡迎霜野柿紅。",
            "壊壁塵埃尋醉墨，孤燈餅餌對鄰翁。",
            "微官行矣閩山去，又寄千巖夢想中。"
        ],
        "title": "歸雲門",
        "id": "480425d4-e38a-4dcb-8c35-2baef7d8d6a8"
    },
    {
        "author": "陸游",
        "paragraphs": [
            "素璧初升禹廟東，天風爲我送孤蓬。",
            "山横玉海蒼茫外，人在冰壺縹緲中。",
            "茅舍燈青聞吠犬，蘋汀烟淡見驚鴻。",
            "白頭尚耐清寒在，安得終年伴釣翁。"
        ],
        "title": "月下自三橋泛湖歸三山",
        "id": "25bb85db-246b-431b-b42d-ae3f76ad8852"
    },
    {
        "author": "陸游",
        "paragraphs": [
            "放翁五十猶豪縱，錦城一覺繁華夢。",
            "竹葉春醪碧玉壺，桃花駿馬青絲鞚。",
            "鬭雞南市各分朋，射雉西郊常命中。",
            "壯士臂立緑絛鷹，佳人袍畫金泥鳯。",
            "椽燭那知夜漏殘，銀貂不管晨霜重。",
            "一梢紅破海棠回，數蘂香新早梅動。",
            "酒徒詩社朝暮忙，日月匆匆迭賓送。",
            "浮世堪驚老已成，虚名自笑今何用。",
            "歸來山舍萬事空，卧聽糟床酒鳴瓮。",
            "北窗風雨耿青燈，舊遊欲說無人共。"
        ],
        "title": "懷成都十韵",
        "id": "df46a1e9-8e20-4840-975c-2c06c2b8c074"
    },
    {
        "author": "陸游",
        "paragraphs": [
            "劍閣秦山不計年，却尋剡曲故依然。",
            "盡收事業漁舟裏，全付光陰酒榼邊。",
            "平野曉聞孤唳鶴，澄湖秋浸四垂天。",
            "九關虎豹君休問，已向人間得地仙。"
        ],
        "title": "湖村秋曉",
        "id": "5dc2db5f-62af-4fe2-a52e-51557beec169"
    },
    {
        "author": "陸游",
        "paragraphs": [
            "夜夢集山寺，二三佳友生。",
            "相顧慘不樂，若有千里行。",
            "在門僕整駕，臨道騅嘶鳴。",
            "我友顧謂我，天寒戒晨征。",
            "遲速要當到，徐驅勿貪程。",
            "丁寧及藥餌，依依有餘情。",
            "鄰鐘忽驚覺，鴉翻窗欲明。",
            "作詩謝我友，有使頻寄聲。"
        ],
        "title": "夜夢與宇文子友譚德稱會山寺若餞予行者明日黎明得子友書感嘆久之乃作此詩",
        "id": "036c4172-7dff-4024-b6f2-051d4e0897e5"
    },
    {
        "author": "陸游",
        "paragraphs": [
            "小隱謝城市，新寒尋褐袍。",
            "秋燈依壁暗，夜雨挾風豪。",
            "俗自隨時異，身寧與世鏖。",
            "殘年更何事，持蟹酌松醪。"
        ],
        "title": "寒夜",
        "id": "5edf8fe1-2799-4edb-aa83-776906ac35aa"
    },
    {
        "author": "陸游",
        "paragraphs": [
            "老向人間未拂衣，偷閑聊喜息塵機。",
            "丹楓斷岸秋來早，淡日孤村客到稀。",
            "偶憶雪溪攜鶴去，却從雲肆買蓑歸。",
            "酒徒莫笑生涯别，久矣淵明悟昨非。"
        ],
        "title": "偷閑",
        "id": "b1dd6962-e7ab-4dc2-b68b-993b2fd7ec32"
    },
    {
        "author": "陸游",
        "paragraphs": [
            "從軍昔戍南山邊，傳烽直照東駱谷。",
            "軍中罷戰壯士閑，細草平郊恣馳逐。",
            "洮州駿馬金絡頭，梁州毬場日打毬。",
            "玉杯傳酒和鹿血，女真降虜彈箜篌。",
            "大呼拔幟思野戰，殺氣當年赤浮面。",
            "南遊蜀道已低摧，猶據胡床飛百箭。",
            "豈知蹭蹬還江邊，病臂不復能開弦。",
            "夜聞雁聲起太息，來時應過桑乾磧。"
        ],
        "title": "冬夜聞雁有感",
        "id": "e967b353-c0d9-494f-b9bb-d8d141a653f0"
    },
    {
        "author": "陸游",
        "paragraphs": [
            "愁向東華蹋軟紅，暫歸舊隱樂無窮。",
            "石池洗藥涓涓水，漁艇投竿嫋嫋風。",
            "盡日醉醒菱唱裏，鄰家來往竹陰中。",
            "何須列戟長安第，四面雲山擁此翁。"
        ],
        "title": "書懷",
        "id": "3b3b85ca-92c3-43ab-9fea-e07eca553f58"
    },
    {
        "author": "陸游",
        "paragraphs": [
            "弄檝漁舟水濺衣，興闌却傍柳邊歸。",
            "風平别浦沈新月，日落前村鎖夕霏。",
            "乍起鷺行横野去，欲栖鴉陣暗天飛。",
            "詩情自合江湖老，敢恨功名與願違。"
        ],
        "title": "湖中暮歸",
        "id": "0d167645-a081-4797-a375-f2c9835ed4e6"
    },
    {
        "author": "陸游",
        "paragraphs": [
            "葺得湖邊屋數椽，茅齋低小竹窗妍。",
            "墟烟寂歴歸村路，山色蒼寒釀雪天。",
            "性懶杯盤常偶爾，地偏雞犬亦翛然。",
            "早知栗里多幽事，虚走人間四十年。"
        ],
        "title": "題齋壁",
        "id": "26b15c61-0f9d-4d2f-90a1-22c382d9f9e1"
    },
    {
        "author": "陸游",
        "paragraphs": [
            "林棲四壁空，百事從簡易。",
            "缺籬寒未補，幽戸夜不閉。",
            "東偏欲廣屋，厚費敢輕議。",
            "設關力可具，稚子請遂事。",
            "呀然兩竹扉，寜復志容駟。",
            "西山正當前，浩蕩納空翠。",
            "下臨漁樵路，横鎖風月地。",
            "惟愁俗客來，剥啄驚午睡。"
        ],
        "title": "新葺門屋",
        "id": "1806fd79-d714-4f75-8bd7-2fde34fdffac"
    },
    {
        "author": "陸游",
        "paragraphs": [
            "吾廬雖小亦佳哉，新作柴門斸緑苔。",
            "拄杖每闌歸鶴入，釣船時帯夕陽來。",
            "墟烟隔水霏霏合，籬菊凌霜續續開。",
            "千里安期那可得，笑呼鄰父共傳杯。"
        ],
        "title": "吾廬",
        "id": "95282554-0eee-4b23-905f-5f63545a2526"
    },
    {
        "author": "陸游",
        "paragraphs": [
            "釣船東去掠新塘，船迮篷低露篛香。",
            "十里澄波明白石，五更殘月伴清霜。",
            "飄飄楓葉無時下，嫋嫋菱歌盡意長。",
            "誰信梁州當日事，鐵衣寒枕緑沉槍。"
        ],
        "title": "冬夜泛舟有懷山南戎幕",
        "id": "d35288ff-d398-4910-8983-90af52e323a1"
    },
    {
        "author": "陸游",
        "paragraphs": [
            "春風小陌錦城西，翠箔珠簾客意迷。",
            "下盡牙籌閑縱博，刻殘畫燭戲分題。",
            "紫氍毹暖帳中醉，紅叱撥驕花外嘶。",
            "孤夢凄凉身萬里，令人憎殺五更雞。"
        ],
        "title": "夢至成都悵然有作二首  其一",
        "id": "9c8bfd68-b430-40e3-a884-af12c16caa72"
    },
    {
        "author": "陸游",
        "paragraphs": [
            "宦途元不羡飛騰，錦里豪華壓五陵。",
            "紅袖引行遊玉局，華燈圍坐醉金繩。",
            "階前汗血洮河馬，架上霜毛海國鷹。",
            "世事轉頭誰料得，一官南去冷如冰。"
        ],
        "title": "夢至成都悵然有作二首  其二",
        "id": "e71943cc-41eb-4563-8cd4-d33756e35bc8"
    },
    {
        "author": "陸游",
        "paragraphs": [
            "開戸滿庭雪，徐看知月明。",
            "微風入叢竹，復作雪來聲。",
            "俗塵不待掃，凛然肝肺清。",
            "村深無漏鼓，鶴唳報三更。"
        ],
        "title": "月夕",
        "id": "ca3dd830-8e6f-45cc-bbd7-a87c3146bae8"
    },
    {
        "author": "陸游",
        "paragraphs": [
            "東騖並偏門，籃輿兀睡昏。",
            "紡燈穿壁罅，吠犬闖籬根。",
            "久客悲行役，清愁怯夢魂。",
            "餘生猶幾出，回首付乾坤。"
        ],
        "title": "將入閩夜行之雲門",
        "id": "25d0313f-69ae-432c-8de6-2cbb7894b988"
    },
    {
        "author": "陸游",
        "paragraphs": [
            "空山菊花瘦如棘，傾倒滿地枝三尺。",
            "陰風冷雨不相貸，爛草蒼苔共狼藉。",
            "人雖委棄渠自香，詎必泛酒登華堂。",
            "君不見仁人志士窮死眉山陽，空使後世傳文章。"
        ],
        "title": "山中觀殘菊追懷眉山師伯渾",
        "id": "cf31fbf4-bb3a-463a-88eb-50d363a9b7b0"
    },
    {
        "author": "陸游",
        "paragraphs": [
            "陂池幽處有茅堂，井臼蕭條草樹荒。",
            "小鴨怯波時聚散，病蔬傷蠧半青黄。",
            "童兒衝雨收魚網，婢子聞鐘上佛香。",
            "我亦暮年思屏迹，數椽何計得連牆。"
        ],
        "title": "自雲門之陶山肩輿者失道行亂山中有茅舍小塘極幽邃求見主人不可意其隱者也",
        "id": "c2018fbe-2116-418a-a617-00431d002377"
    },
    {
        "author": "陸游",
        "paragraphs": [
            "少年交友盡豪英，妙理時時得細評。",
            "老去同參惟夜雨，焚香卧聽畫簷聲。"
        ],
        "title": "冬夜聽雨戲作二首  其一",
        "id": "2fb48dc2-2c06-4fbb-a987-4d813150786d"
    },
    {
        "author": "陸游",
        "paragraphs": [
            "繞簷點滴如琴筑，支枕幽齋聽始奇。",
            "憶在錦城歌吹海，七年夜雨不曾知。"
        ],
        "title": "冬夜聽雨戲作二首  其二",
        "id": "e2dee7a1-65e6-46df-913f-01f8fba48a2b"
    },
    {
        "author": "陸游",
        "paragraphs": [
            "春殘猶看少城花，雪裏來嘗北苑茶。",
            "未恨光陰疾駒隙，但驚世界等河沙。",
            "功名塞外心空壯，詩酒樽前髮已華。",
            "官柳弄黄梅放白，不堪倦馬又天涯。"
        ],
        "title": "適閩",
        "id": "eec51239-5d2e-41e1-b259-9c1b61166a3b"
    },
    {
        "author": "陸游",
        "paragraphs": [
            "幽幔依燈影，空階送雨聲。",
            "蹔歸仍客路，投老倍鄉情。",
            "眼澀書難讀，心揺夢易驚。",
            "病多常怕醉，酒盡却思傾。"
        ],
        "title": "欲行雨未止",
        "id": "b08ff37f-3aa8-4ef4-a695-ab6931ff8d3a"
    },
    {
        "author": "陸游",
        "paragraphs": [
            "翠蔓扶疏采擷忙，麴生糸出古淮陽。",
            "蹋成明月團團白，釀作新鵝淡淡黄。",
            "醅甕秋凄驚凛冽，糟床夜注愛淋浪。",
            "西齋幽事新成譜，首爲高人著此方。"
        ],
        "title": "比作陳下瓜麴釀成奇絕屬病瘍不敢取醉小啜而已",
        "id": "4d815ce0-0931-4dee-8a2f-9ee1bcf8debf"
    },
    {
        "author": "陸游",
        "paragraphs": [
            "苦雨催寒不肯晴，晚來餘勢更縱横。",
            "雲如山壞長空黑，風似潮回萬木傾。",
            "要借關河供遠眼，不辭泥淖困初程。",
            "解衣一笑僧窗下，幾兩青鞵了此生。"
        ],
        "title": "大雨中離三山宿天章寺",
        "id": "5b4a1a3c-3aaa-4e98-89d6-ba64624196d5"
    },
    {
        "author": "陸游",
        "paragraphs": [
            "劍外歸來席未温，南征浩蕩信乾坤。",
            "峰回內史曾遊地，竹暗仙人舊隱村。",
            "白髮孤翁鉏麥壟，茜裙小婦闖籬門。",
            "行行莫動鄉關念，身似流槎豈有根。"
        ],
        "title": "早飯干溪蓋干吉故居也",
        "id": "98c6c516-adcd-4874-bc29-70a60b130bca"
    },
    {
        "author": "陸游",
        "paragraphs": [
            "老宿禪房裏，深居罷送迎。",
            "爐紅豆萁火，糝白芋魁羮。",
            "毳衲年年補，紗燈夜夜明。",
            "門前霜半寸，笑我事晨征。"
        ],
        "title": "贈楓橋化城院老僧",
        "id": "8397661d-9a63-4c0d-bf3a-9b7f0b1ef4bd"
    },
    {
        "author": "陸游",
        "paragraphs": [
            "裂面霜風快似鎌，重重裘袴晚仍添。",
            "梅當官道香撩客，山逼籃輿翠入簾。",
            "男子坐爲衣食役，年光常向道途淹。",
            "古來共說還家樂，豈獨全軀畏楚鉗。"
        ],
        "title": "雙橋道中寒甚",
        "id": "75572388-d464-4537-b40e-f461050c94ed"
    },
    {
        "author": "陸游",
        "paragraphs": [
            "今朝霜薄風氣和，霽色滿野行人多。",
            "沙平水淺木葉下，揺檝渡口生微波。",
            "建炎避兵奔竄地，誰料白首重經過。",
            "四十餘年萬事改，惟有青嶂高嵯峨。",
            "安得西國蒲萄酒，滿酌南海鸚鵡螺。",
            "侑以吳松長絲之玉鱠，送以邯鄲皓齒之清歌。",
            "向來喪亂汝所記，大地凛凛憂干戈。",
            "偶然不死到老大，爲底苦惜朱顔酡。"
        ],
        "title": "行牌頭奴寨之間皆建炎末避賊所經也",
        "id": "97ee186c-5dc3-4e78-826d-e4bfdb616689"
    },
    {
        "author": "陸游",
        "paragraphs": [
            "暖徹衣篝蠟炬明，鄰雞喔喔促殘更。",
            "丈夫雖有四方志，客子終悲千里行。",
            "月落龍蛇蟠木影，山空風雨起灘聲。",
            "上車莫恨晨霜冷，又得修途一日晴。"
        ],
        "title": "早發奴寨",
        "id": "ee49746b-88eb-4a13-b223-a935372b4779"
    },
    {
        "author": "陸游",
        "paragraphs": [
            "繡川池閣記曾遊，落日欄邉特地愁。",
            "白首即今行萬里，淡烟依舊送孤舟。",
            "歸心久負鱸魚鱠，春色初回杜若洲。",
            "會買一蓑來釣雨，憑誰先爲謝沙鷗。"
        ],
        "title": "題繡川驛",
        "id": "e209d03a-93c5-4bf3-bd84-1b2c23485350"
    },
    {
        "author": "陸游",
        "paragraphs": [
            "卧載藍輿黄葉村，疏鐘杳杳隔谿聞。",
            "清霜十里伴微月，斷雁半行穿亂雲。",
            "去國不堪心破碎，平戎空有膽輪囷。",
            "泗濱樂石應如舊，誰勒中原第一勲。"
        ],
        "title": "夜行宿湖頭寺",
        "id": "a9ad3c31-964c-4a04-9bfb-acc568337d59"
    },
    {
        "author": "陸游",
        "paragraphs": [
            "耿耿孤忠不自勝，南來清夢遶觚稜。",
            "驛門上馬千峰雪，寺壁題詩一硯冰。",
            "疾病時時須藥物，衰遲處處少交朋。",
            "無情最恨寒沙雁，不爲愁人說杜陵。"
        ],
        "title": "衢州道中作",
        "id": "42b6eba5-1e69-4f2d-93a3-6bdc64aba9b8"
    },
    {
        "author": "陸游",
        "paragraphs": [
            "奇峰迎馬駭衰翁，蜀嶺吳山一洗空。",
            "拔地青蒼五千仞，勞渠蟠屈小詩中。"
        ],
        "title": "過靈石三峰二首  其一",
        "id": "6a7a35ca-6190-4609-87d8-80ffbe4d6870"
    },
    {
        "author": "陸游",
        "paragraphs": [
            "曉日曈曨雪未殘，三峰傑立插雲間。",
            "老夫合是征西將，胸次先收一華山。"
        ],
        "title": "過靈石三峰二首  其二",
        "id": "54a99fc4-8ee6-44d2-a21b-f575b2ba6e88"
    },
    {
        "author": "陸游",
        "paragraphs": [
            "吾生真是一枯蓬，行徧人間路未窮。",
            "暫聽朝雞雙闕下，又騎羸馬萬山中。",
            "重裘不敵晨霜力，老木爭號夜谷風。",
            "切勿重尋散關夢，朱顔改盡壯圖空。"
        ],
        "title": "宿僊霞嶺下",
        "id": "839b8bf8-4fce-40e4-babb-da8fd90122b4"
    },
    {
        "author": "陸游",
        "paragraphs": [
            "我行浦城道，小疾屏杯酌。",
            "癬疥何足言，亦復妨作樂。",
            "此身會當壊，百歲圴電雹。",
            "胡爲過自惜，憊卧困鍼烙。",
            "未嘗膾噞喁，况敢烹郭索。",
            "今朝寓空驛，窗戸寒寂寞。",
            "悠然忽自笑，頓解貪愛縛。",
            "紅燭映緑樽，奇哉萬金藥。"
        ],
        "title": "道中病瘍久不飲酒至魚梁小酌因賦長句",
        "id": "370bd70d-1d91-404a-9011-1f14b039f427"
    },
    {
        "author": "陸游",
        "paragraphs": [
            "憶從南鄭客成都，身健官閑一事無。",
            "分騎霜天伐狐兔，張燈雪夜擲梟盧。",
            "百憂忽墮新衰境，一笑難尋舊酒徒。",
            "投宿魚梁溪遶屋，五更聽雨擁篝爐。"
        ],
        "title": "宿魚梁驛五鼓起行有感二首  其一",
        "id": "69356d84-3cfc-44ad-876b-6a9470881a48"
    },
    {
        "author": "陸游",
        "paragraphs": [
            "少時談舌坐生風，管葛奇才自許同。",
            "閉戶著書千古計，變名學劍十年功。",
            "酒醒頓覺狂堪笑，睡起方知夢本空。",
            "他日故人能憶我，葛僊磯畔覓漁翁。"
        ],
        "title": "宿魚梁驛五鼓起行有感二首  其二",
        "id": "a710ad14-fbfd-49af-bcec-5390b1bca4f3"
    },
    {
        "author": "陸游",
        "paragraphs": [
            "倦馬投孤驛，一峰青壓門。",
            "蕭條秋浦路，荒陋夜郎村。",
            "地瘴霜常薄，林深日易昏。",
            "百年常作客，排悶近清樽。"
        ],
        "title": "夢藤驛二首  其一",
        "id": "f621f274-37b6-4c15-8a84-cd9f0a0aebde"
    },
    {
        "author": "陸游",
        "paragraphs": [
            "又入千山去，真成萬里行。",
            "履霜常早駕，秉炬或宵征。",
            "古驛怪藤合，荒陂群雁鳴。",
            "客中常少睡，歸夢若爲成。"
        ],
        "title": "夢藤驛二首  其二",
        "id": "075a5c3c-85ee-4a08-98e1-2ed70f8037f7"
    },
    {
        "author": "陸游",
        "paragraphs": [
            "空谷佳人洛浦仙，洗粧真態更嬋娟。",
            "廣平莫倚心如鐵，撩起清愁又破禪。"
        ],
        "title": "梅花絕句十首  其一",
        "id": "e4bb40b8-0e6d-45a2-aa24-1a6c93332e19"
    },
    {
        "author": "陸游",
        "paragraphs": [
            "月中疏影雪中香，只爲無言更斷腸。",
            "曾與詩翁定花品，一丘一壑過姚黄。"
        ],
        "title": "梅花絕句十首  其二",
        "id": "4cafdfab-d3e0-4854-a8db-4d5b842019e4"
    },
    {
        "author": "陸游",
        "paragraphs": [
            "折得梅花愧滿顔，文書堆案正如山。",
            "輸君一覺翛然夢，長在清泉白石間。"
        ],
        "title": "梅花絕句十首  其三",
        "id": "17f85fc3-d0db-42cd-9de9-e6dfbc79b480"
    },
    {
        "author": "陸游",
        "paragraphs": [
            "濯錦江邊憶舊遊，纒頭百萬醉青樓。",
            "如今莫索梅花笑，古驛燈前各自愁。"
        ],
        "title": "梅花絕句十首  其四",
        "id": "fe138806-809f-4e3f-b054-d17a56303bf3"
    },
    {
        "author": "陸游",
        "paragraphs": [
            "蜀王小苑舊池臺，江北江南萬樹梅。",
            "只怪朝來歌吹閙，園官已報五分開。"
        ],
        "title": "梅花絕句十首  其五",
        "id": "0480d01a-3e80-4465-a28d-dc1dcaeb20f1"
    },
    {
        "author": "陸游",
        "paragraphs": [
            "湖上梅花手自移，小橋風月最相宜。",
            "主人歲歲常爲客，莫怪幽香怨不知。"
        ],
        "title": "梅花絕句十首  其六",
        "id": "9cb0328a-8025-49e9-ada6-d17a5cb30cb7"
    },
    {
        "author": "陸游",
        "paragraphs": [
            "吾州古梅舊得名，雲蒸雨漬緑苔生。",
            "一枝只好儈窗看，莫售千金入鳯城。"
        ],
        "title": "梅花絕句十首  其七",
        "id": "357a1655-27c5-45a2-8150-6bec2712c82e"
    },
    {
        "author": "陸游",
        "paragraphs": [
            "探春歲歲在天涯，醉裏題詩字半斜。",
            "今日谿頭還小飲，冷官不禁看梅花。"
        ],
        "title": "梅花絕句十首  其八",
        "id": "636bf20e-8741-4913-80c1-fff2d3143c7a"
    },
    {
        "author": "陸游",
        "paragraphs": [
            "池館登臨雪半消，梅花與我兩無聊。",
            "青羊宮裏應如舊，腸斷春風萬里橋。"
        ],
        "title": "梅花絕句十首  其九",
        "id": "ed18d5f3-c051-49d8-bc52-b2e123ec5f9e"
    },
    {
        "author": "陸游",
        "paragraphs": [
            "今年真負此花時，醉帽何曾插一枝。",
            "漸老情懷多作惡，不堪還作送梅詩。"
        ],
        "title": "梅花絕句十首  其一○",
        "id": "29cbf424-012a-4440-87b6-e71c3bc73b4e"
    },
    {
        "author": "陸游",
        "paragraphs": [
            "識字記姓名，擊劍一人敵。",
            "孫吳相斫書，了解亦何益。",
            "不如黄金罍，瀲瀲春波碧。",
            "欣然對之笑，未飲愁已釋。",
            "白頭生黑絲，蒼顔桃李色。",
            "金丹空九轉，正恐無此力。",
            "朝飲績五斗，莫飲髠一石。",
            "寄謝采芝翁，無爲老青壁。"
        ],
        "title": "對酒",
        "id": "f2001958-5b31-4572-b6f2-05255ad78704"
    },
    {
        "author": "陸游",
        "paragraphs": [
            "西州落魄九年餘，濯錦江頭已結廬。",
            "誰遣徑歸朝鳳闕，不令小住奉魚書。",
            "塵埃眯目詩情盡，疾病侵人酒興疏。",
            "寄語鶯花休入夢，世間萬事有乘除。"
        ],
        "title": "遣興",
        "id": "a98e475d-70a2-4d9a-8a73-badd547850fb"
    },
    {
        "author": "陸游",
        "paragraphs": [
            "建溪官茶天下絕，香味欲全須小雪。",
            "雪飛一片茶不憂，何況蔽空如舞鷗。",
            "銀瓶銅碾春風裏，不枉年来行萬里。",
            "從渠荔子腴玉膚，自古難兼熊掌魚。"
        ],
        "title": "建安雪",
        "id": "a5fd8c83-814f-4523-8e58-397c196df2ff"
    },
    {
        "author": "陸游",
        "paragraphs": [
            "病扶藤杖覓殘梅，牢落情懷怕酒杯。",
            "約束園丁勤灑掃，新年作意待春来。"
        ],
        "title": "雪晴至後園二首  其一",
        "id": "611da4c5-8353-450d-a9af-d8a126703a5f"
    },
    {
        "author": "陸游",
        "paragraphs": [
            "寶馬東風擁犢車，碧雞坊裏擅豪華。",
            "南来強作尋春夢，何處如今更有花。"
        ],
        "title": "雪晴至後園二首  其二",
        "id": "50ad130f-3630-4746-b8c1-014dda9beb4c"
    },
    {
        "author": "陸游",
        "paragraphs": [
            "白髮書生不自珍，天涯又作宦遊身。",
            "谿橋烟淡偏宜晚，野寺花遲未覺春。",
            "日暖登山思謝屐，病餘漉酒負陶巾。",
            "茹芝却粒平生事，回首巖扉一愴神。"
        ],
        "title": "開元暮歸",
        "id": "e9e5bcda-327a-452b-994a-924a85df25f3"
    },
    {
        "author": "陸游",
        "paragraphs": [
            "濯錦江頭成昨夢，紫芝山下又新年。",
            "久因多病疏雲液，近爲長齋進玉延。",
            "啼鳥傍簷春寂寂，飛花掠水晚翩翩。",
            "支離自笑生涯别，一炷爐香繡佛前。"
        ],
        "title": "書懷",
        "id": "023220a9-241b-4ad6-9dad-619c2c7cd257"
    },
    {
        "author": "陸游",
        "paragraphs": [
            "窮日文書有底忙，幅巾蕭散集山堂。",
            "一樽病起初浮白，連焙春遲未過黄。",
            "坐上清風隨麈柄，歸途微雨發松香。",
            "臨溪更覓投竿地，我欲時来小作狂。"
        ],
        "title": "遊鳳皇山",
        "id": "c3680bf2-5d48-419c-91ec-5f001e2c0d49"
    },
    {
        "author": "陸游",
        "paragraphs": [
            "蕭蕭慈竹鳥呼風，宛似山光小閣東。",
            "剩欲杖藜尋昨夢，更添紅綻緑陰中。"
        ],
        "title": "園中雜書四首  其一",
        "id": "3e8a0132-ba4d-4619-9f57-a0c17fb2454c"
    },
    {
        "author": "陸游",
        "paragraphs": [
            "北窗看鏡意凄然，夢斷梁州已七年。",
            "獵獵綵旗春日晚，不堪花外見鞦韆。"
        ],
        "title": "園中雜書四首  其二",
        "id": "3cd42e59-c198-45f3-9896-ed152bd5a4e0"
    },
    {
        "author": "陸游",
        "paragraphs": [
            "筍生密密復疏疏，来看偏宜曉雨餘。",
            "乞與人間作圖畫，幅巾短褐小籃輿。"
        ],
        "title": "園中雜書四首  其三",
        "id": "7c3921ba-fb21-45db-85aa-f4889a3669e8"
    },
    {
        "author": "陸游",
        "paragraphs": [
            "殘花委地筍掀泥，香椀詩囊到處攜。",
            "幽夢欲成誰喚覺，半窗斜日鷓鴣啼。"
        ],
        "title": "園中雜書四首  其四",
        "id": "3592f0e3-30eb-402e-aedc-f5bf84c6d2b6"
    },
    {
        "author": "陸游",
        "paragraphs": [
            "麴生可論交，正自畏中聖。",
            "年来衰可笑，茶亦能作病。",
            "噎嘔廢晨飱，支離失宵暝。",
            "是身如芭蕉，寧可與物競。",
            "兔甌試玉塵，香色兩超勝。",
            "把玩一欣然，爲汝烹茶竟。"
        ],
        "title": "烹茶",
        "id": "ca0bb220-e31d-4409-b376-8a64db64f073"
    },
    {
        "author": "陸游",
        "paragraphs": [
            "碧雞坊裏海棠時，彌月兼旬醉不知。",
            "馬上難尋前夢境，樽前誰記舊歌辭。",
            "目窮落日橫千嶂，腸斷春風把一枝。",
            "說與故人應不信，茶烟禪榻鬢成絲。"
        ],
        "title": "病中久止酒有懷成都海棠之盛",
        "id": "dd3a19c8-fa76-49ef-a79e-8a0736bd8d0a"
    },
    {
        "author": "陸游",
        "paragraphs": [
            "新竹侵幽幔，疏蓮散遠汀。",
            "研朱朝點易，搗蘖夜潢經。",
            "巖壑知心賞，琴樽樂性靈。",
            "會當煩太史，一奏少微星。"
        ],
        "title": "北齋",
        "id": "4e07c9e7-082d-4919-9de2-87bcb143cb21"
    },
    {
        "author": "陸游",
        "paragraphs": [
            "千騎爲一隊，萬騎爲一軍。",
            "朝踐狼山雪，暮宿榆關雲。",
            "將軍羽箭不虛發，直到祁連無雁群。",
            "隆隆春雷收陣鼓，蜿蜿驚蛇射生弩。",
            "落蕃遺民立道邊，白髮如霜泪如雨。",
            "褫魄胡兒作窮鼠，競裹頭顱不敢語。",
            "陣前乞降馬前舞，檄書夜入黄龍府。"
        ],
        "title": "出塞曲",
        "id": "188d7d4e-fcb3-4fd3-a9f1-9d6e90062887"
    },
    {
        "author": "陸游",
        "paragraphs": [
            "千金不須買畫圖，聽我長歌歌鏡湖。",
            "湖山奇麗說不盡，且復爲子陳吾廬。",
            "柳姑廟前魚作市，道士莊畔菱爲租。",
            "一彎畫橋出林薄，兩岸紅蓼連菰蒲。",
            "陂南陂北鴉陣黑，舍西舍東楓葉赤。",
            "正當九月十月時，放翁艇子無時出。",
            "舩頭一束書，舩後一壺酒。",
            "新釣紫鱖魚，旋洗白蓮藕。",
            "從渠貴人食萬錢，放翁癡腹常便便。",
            "暮歸稚子迎我笑，遥指一抹西村烟。"
        ],
        "title": "思故山",
        "id": "fad5d31c-4d01-4210-bdf6-e33b245f4c49"
    },
    {
        "author": "陸游",
        "paragraphs": [
            "姑孰溪邊識勝流，十年重見豈人謀。",
            "自應客路難爲别，不是陽關作許愁。",
            "儤直公看鼇禁月，倦遊我夢鏡湖秋。",
            "殷勤爲報中朝舊，睡足平生是建州。"
        ],
        "title": "送錢仲耕修撰",
        "id": "b9aefe94-7f63-4ca6-baaf-3f0b7bafc98b"
    },
    {
        "author": "陸游",
        "paragraphs": [
            "霏微入戸黄梅雨，磊落堆盤碧筒黍。",
            "病来一滴不飲酒，但嗅菖蒲作端午。",
            "人生忽忽東逝波，白頭奈此節物何。",
            "去年已作歸州客，今年建州更愁絕。",
            "歸州猿吟鳥啼裏，屈沱醉歸詩滿紙。",
            "即今憶此那可得，西望歸州三嘆息。"
        ],
        "title": "建寧重五",
        "id": "f99be42b-eb02-4b37-ac44-da8934304933"
    },
    {
        "author": "陸游",
        "paragraphs": [
            "入夏經月雨，園路久已荒。",
            "今朝偶一到，蒿艾如人長。",
            "豈惟鼃黽豪，頗覺蜂蝶狂。",
            "悵然懷故山，舍東百本桑。",
            "迨此積雨餘，枝葉沃以光。",
            "父老適相遇，藉草揮一觴。",
            "一觴頽然醉，笑語相扶將。",
            "賦詩示兒子，此樂未易忘。"
        ],
        "title": "雨晴至園中",
        "id": "5c6daecd-f250-4c16-a778-408a9ec1d5dc"
    },
    {
        "author": "陸游",
        "paragraphs": [
            "微風過中庭，庭樹颯有聲。",
            "穿簾徐入座，巾屨有餘清。"
        ],
        "title": "夏日三首  其一",
        "id": "51b69360-aa57-4b0c-bc08-73a0a3cd3223"
    },
    {
        "author": "陸游",
        "paragraphs": [
            "展畫發古香，弄筆娛晝寂。",
            "是中亦何好，使我喜忘食。"
        ],
        "title": "夏日三首  其二",
        "id": "66739a12-fb0a-4b91-95a4-5e11ba18a2a5"
    },
    {
        "author": "陸游",
        "paragraphs": [
            "呼兒整吾駕，駕言返林廬。",
            "可使臨老眼，常親吏文書。"
        ],
        "title": "夏日三首  其三",
        "id": "c8e826d8-7299-4652-8ee0-81497370e3ba"
    },
    {
        "author": "陸游",
        "paragraphs": [
            "昨日遣畫笥，今日發書簏。",
            "空齋惟一床，窗影亂風竹。",
            "平生鑽故紙，夙好老尤篤。",
            "奇哉掃除盡，蟬蛻三萬軸。",
            "豈惟息煩心，亦足養病目。",
            "從渠褦襶生，自獻公車牘。"
        ],
        "title": "發書畫還故山戲書",
        "id": "c87b3959-5a0f-4c8b-9059-3e260587435f"
    },
    {
        "author": "陸游",
        "paragraphs": [
            "白髮千莖緑鬢稀，臥看鵷鷺刺天飛。",
            "平生竊鄙貢公喜，故里但思陶令歸。",
            "清坐了無書可讀，殘年賴有佛堪依。",
            "君看世事皆虚幻，屏酒長齋豈必非。"
        ],
        "title": "白髮",
        "id": "810efb60-03d7-42d5-8adc-699bf1723438"
    },
    {
        "author": "陸游",
        "paragraphs": [
            "譚子文章舊有聲，幾年同客錦官城。",
            "江樓列炬千鍾飲，花市聮鞍一字行。",
            "人世絕知非昨夢，天真堪笑博浮名。",
            "空齋獨夜蕭蕭雨，枕上詩成夢不成。"
        ],
        "title": "懷譚德稱",
        "id": "727229b6-dafa-49f1-9618-3e92c9bce839"
    },
    {
        "author": "陸游",
        "paragraphs": [
            "千里關山道路賒，可憐客子費年華。",
            "杯觴灧灧紅燒酒，風露盈盈紫笑花。",
            "孤月有情来海嶠，雙魚無信到天涯。",
            "此生那得常飄泊，歸臥東溪弄釣車。"
        ],
        "title": "客思二首  其一",
        "id": "923e4088-bd45-4212-8362-8cd31cefaef8"
    },
    {
        "author": "陸游",
        "paragraphs": [
            "兩鬢星星久倦遊，凄涼況復寓南州。",
            "未甘蟋蟀專清夜，已嘆梧桐報素秋。",
            "綺語安能敵生死，熱官正欲快恩讐。",
            "空堂飽作東歸夢，夢泊嚴灘月滿舟。"
        ],
        "title": "客思二首  其二",
        "id": "670fcb7e-12df-414f-a643-4975fe802ed9"
    },
    {
        "author": "陸游",
        "paragraphs": [
            "建安酒薄客愁濃，除却哦詩事事慵。",
            "不許今年頭不白，城樓殘角寺樓鐘。"
        ],
        "title": "建安遣興六首  其一",
        "id": "214f1531-d449-4501-aa37-e27343b402e3"
    },
    {
        "author": "陸游",
        "paragraphs": [
            "錦城重到嘆無期，忽憶書臺步月時。",
            "白浪黏天鮫鰐橫，夢中識路亦何爲。"
        ],
        "title": "建安遣興六首  其二",
        "id": "69f95eec-fca5-47fd-8e10-45ae4f900f75"
    },
    {
        "author": "陸游",
        "paragraphs": [
            "今歲清詩欠百篇，強尋筆硯意茫然。",
            "秋風有句君知否，合在嚴光釣瀨邊。"
        ],
        "title": "建安遣興六首  其三",
        "id": "7665875d-326b-4367-b0bc-75716ae13a03"
    },
    {
        "author": "陸游",
        "paragraphs": [
            "古今清絕沅湘路，臥想蒲帆十幅開。",
            "不是避人思遠適，肺肝塵土要詩才。"
        ],
        "title": "建安遣興六首  其四",
        "id": "9aad966a-b254-4da9-8e53-3631ac12e22d"
    },
    {
        "author": "陸游",
        "paragraphs": [
            "緑沈金鎖少時狂，幾過秋風古戰場。",
            "夢裏都忘閩嶠遠，萬人鼓吹入平涼。"
        ],
        "title": "建安遣興六首  其五",
        "id": "71ccf3e9-4f86-4cee-b7ec-1b82d1edf06a"
    },
    {
        "author": "陸游",
        "paragraphs": [
            "刺虎騰身萬目前，白袍濺血尚依然。",
            "聖時未用驍騰將，虚老龍門一少年。"
        ],
        "title": "建安遣興六首  其六",
        "id": "780b0d05-0e69-4c4f-9900-db88042eb9b6"
    },
    {
        "author": "陸游",
        "paragraphs": [
            "經旬羸臥怯登臨，偶憶東庵試一尋。",
            "新竹初成迷棧路，斷雲不散抱城陰。",
            "陂池緑靜龜魚樂，亭館蒼涼草樹深。",
            "欲把一杯無奈懶，病来觸目動歸心。"
        ],
        "title": "病起偶到復庵",
        "id": "c0540d45-1726-43a0-be7d-b85c086f1877"
    },
    {
        "author": "陸游",
        "paragraphs": [
            "虛堂雨過生涼颸，勸君一醉君勿辭。",
            "去年不知今歲事，明年萬事今得知。",
            "舊時扶床同戲兒，還鄉問訊令人悲。",
            "冢丘累累在者誰，紙錢雨濕抱樹枝。",
            "君去六十有幾時，更望七十何其癡。",
            "求師學道亦已遲，謝客努力從鴟夷。"
        ],
        "title": "前有樽酒行二首  其一",
        "id": "dbd86d2c-6b20-4e57-a9e0-709279cf747d"
    },
    {
        "author": "陸游",
        "paragraphs": [
            "緑酒盎盎盈芳樽，清歌嫋嫋留行雲。",
            "美人千金織寶裙，水沈龍腦作燎焚。",
            "問君胡爲慘不樂，四紀妖氛暗幽朔。",
            "諸人但欲口擊賊，茫茫九原誰可作。",
            "丈夫可爲酒色死，戰場橫屍勝床第。",
            "華堂樂飲自有時，少待擒胡獻天子。"
        ],
        "title": "前有樽酒行二首  其二",
        "id": "30f99a05-e08c-4ef2-9bca-741f6fc5e4d8"
    },
    {
        "author": "陸游",
        "paragraphs": [
            "小破文書夢，閑成杖履遊。",
            "澗幽泉激激，院靜竹修修。",
            "病骨涼如洗，歸心浩莫收。",
            "舩輕不載石，一葉亂沙鷗。"
        ],
        "title": "遊南塔院",
        "id": "d5b7fc4b-a764-4915-ad8b-21b932232d17"
    },
    {
        "author": "陸游",
        "paragraphs": [
            "半年建安城，士友闕還往。",
            "出門每太息，還舍猶惝怳。",
            "有酒誰與傾，得句空自賞。",
            "疏直觸人情，低回泚吾顙。",
            "豈無佳山水，正爾寄夢想。",
            "何當載親朋，烟浦揺兩槳。"
        ],
        "title": "感懷",
        "id": "7180e5d6-b0c3-4fc4-bdf1-b79f5181a0b1"
    },
    {
        "author": "陸游",
        "paragraphs": [
            "一雨遂通夕，安眠失百憂。",
            "窗扉淡欲曉，枕簟凜生秋。",
            "畫燭爭碁道，金尊數酒籌。",
            "依然錦城夢，忘却在南州。"
        ],
        "title": "雨夜",
        "id": "771de7be-c721-4239-87b4-54d13ff89071"
    },
    {
        "author": "陸游",
        "paragraphs": [
            "衰髮蕭疏雪滿簪，莫年光景易駸駸。",
            "已甘身作溝中斷，不願人知爨下音。",
            "病鶴摧頽分薄俸，悲蛩斷續和微吟。",
            "向来誤有功名念，欲挽天河洗此心。"
        ],
        "title": "夜坐偶書",
        "id": "74bd1061-0682-405e-a806-496cf13e6437"
    },
    {
        "author": "陸游",
        "paragraphs": [
            "人生宦遊亦不惡，無奈從来宦情薄。",
            "既不能短衣射虎在南山，又不能鬬雞走馬宴平樂。",
            "惟有釣舩差易具，問君胡爲不歸去。",
            "片雲雨暗玉笥峰，斜日人爭石旗渡。",
            "渡頭酒壚堪醉眠，白酒醇釅鱸魚鮮。",
            "菰米如珠炊正熟，蓴羮似酪不論錢。",
            "翁唱菱歌兒舞櫂，醉耳那知朝市閙。",
            "城門幾度送迎官，睡擁亂蓑呼未覺。"
        ],
        "title": "長歌行",
        "id": "48823155-008d-4a93-b427-0875d1ff5681"
    },
    {
        "author": "陸游",
        "paragraphs": [
            "疾風三日橫吹雨，竹倒荷傾可憐汝。",
            "空堂無人夜向中，臥看床前燭花吐。",
            "壯懷耿耿誰與論，榰床老龜不能語。",
            "世間豈無一好漢，叱咤喑嗚力如虎。",
            "壁間三丈砥柱銘，貞觀太平如更覩。",
            "何當鼓吹渡河津，下馬觀碑馳馬去。"
        ],
        "title": "雨夜不寐觀壁間所張魏鄭公砥柱銘",
        "id": "0cfcd445-9df3-47c2-babc-49d06582c3a1"
    },
    {
        "author": "陸游",
        "paragraphs": [
            "去歲出蜀初東遊，峨舸大艑下荆州。",
            "便風轉頭五百里，吟嘯已在黄鶴樓。",
            "戲拈鐵笛吹出塞，水涌月落魚龍愁。",
            "明朝喧傳古仙過，碧玉带束黄絁裘。",
            "豈知一官自桎梏，簿書期會無時休。",
            "豐城寶劍已化久，我自吐氣冲斗牛。",
            "洞庭四萬八千頃，蟹舍正對蘆花洲。",
            "速脫衣冠挂神武，散髮爛醉垂虹秋。"
        ],
        "tags": [
            "洞庭湖"
        ],
        "title": "客談荆渚武昌慨然有作",
        "id": "c533eea8-3140-433f-86a8-4fe62690e370"
    },
    {
        "author": "陸游",
        "paragraphs": [
            "青城結雲巢，擬住三千年。",
            "御風偶南遊，萬里棲紫烟。",
            "翠裘緑玉杖，白日凌青天。",
            "招呼方瞳翁，邂逅鳥爪仙。",
            "朝咏陰陽歌，暮誦道德篇。",
            "玉童持碧簡，笙鶴来翩翩。",
            "海邊武夷山，小留賞宿緣。",
            "火食非所樂，巾褐常翛然。",
            "清時未免出，頗息世俗傳。",
            "行矣秋風高，去采玉井蓮。"
        ],
        "title": "書懷",
        "id": "73aa0af0-68b1-45bd-825e-b66221cda631"
    },
    {
        "author": "陸游",
        "paragraphs": [
            "平生涉世似虚舟，不著胸中一點愁。",
            "已用浮雲看富貴，肯緣華屋嘆山丘。",
            "戴溪寒釀千峰雪，嚴瀨聲酣七里秋。",
            "好景人間隨處有，未埋白骨且閑遊。"
        ],
        "title": "平生",
        "id": "f40d904e-f031-43d3-ae17-587fdb8d9111"
    },
    {
        "author": "陸游",
        "paragraphs": [
            "遊戲人間歲月多，癡頑將奈此翁何。",
            "放開繩箠牛初熟，照破乾坤鏡未磨。",
            "日落苔磯閑把釣，雨餘篷舵亂堆蓑。",
            "明朝不見知何處，又向江湖醉踏歌。"
        ],
        "title": "自詠",
        "id": "1eec4e17-7ffa-457d-9aec-aed121d18308"
    },
    {
        "author": "陸游",
        "paragraphs": [
            "池上小亭幽，清宵秉燭遊。",
            "荷盤時瀉露，螢火早知秋。",
            "有感歲時速，無聲河漢流。",
            "殊方不堪住，歸夢繞滄洲。"
        ],
        "title": "池亭夜賦",
        "id": "e2fa681c-f6af-4b20-8cc1-2af397c2ae08"
    },
    {
        "author": "陸游",
        "paragraphs": [
            "高臥空堂風雨来，更闌頻看燭花摧。",
            "新涼蕭爽秋期近，多病侵尋老境催。",
            "萬事極知終變滅，一官那得久低回。",
            "床頭幸有楞伽在，更炷爐香手自開。"
        ],
        "title": "雨夜偶書",
        "id": "1e993f47-36b0-4338-8e99-88534ce7ee48"
    },
    {
        "author": "陸游",
        "paragraphs": [
            "平生無宦情，方外久浪迹。",
            "往来梁益間，一笑頗自得。",
            "花穠錦城酒，月白瞿塘笛。",
            "咿啞下江櫓，跌宕登山屐。",
            "巴東烟雨秋，渭上風雪夕。",
            "至今客枕夢，萬里不能尺。",
            "誰知建安城，觸目非夙昔。",
            "冥冥瘴霧細，瀲瀲蠻江碧。",
            "出門無交朋，嗚呼吾何適。",
            "歸哉故山路，詎必須暖席。"
        ],
        "title": "思歸",
        "id": "dd17255c-08c1-4838-bb57-cc3dc059a977"
    },
    {
        "author": "陸游",
        "paragraphs": [
            "客懷耿耿向誰語，世事茫茫空自知。",
            "堅坐懶窮牛渚怪，倦遊何恨雁門踦。",
            "眼前客共一杯酒，身後人傳千首詩。",
            "報與故交當賀我，計歸猶及菊花時。"
        ],
        "title": "客懷",
        "id": "b3bccd8d-27b0-4aee-91b7-dfaab6a72b2b"
    },
    {
        "author": "陸游",
        "paragraphs": [
            "盡障東西日，洞開南北堂。",
            "漏從閑處永，風自遠来涼。",
            "客愛炊菰美，僧誇瀹茗香。",
            "曉来秋色起，肅肅滿筠床。"
        ],
        "title": "伏中官舍極涼戲作",
        "id": "9294a269-1208-471a-bc55-c793017a7eae"
    },
    {
        "author": "陸游",
        "paragraphs": [
            "死生契濶十年餘，欲話交情涕已濡。",
            "夢裏偶同清夜宴，醉中猶攬故人鬚。",
            "岸巾談笑今誰記，滿腹詩書只自愚。",
            "我亦與公同此病，早收身世老江湖。"
        ],
        "title": "夢與劉韶美夜飲樂甚",
        "id": "3a1156a2-8812-4535-a54c-9e4af57626a1"
    },
    {
        "author": "陸游",
        "paragraphs": [
            "毒暑彌三伏，微涼起二更。",
            "月窗風竹亂，烟渚露荷傾。",
            "寂寞借書讀，清羸扶杖行。",
            "無功耗官廩，太息負平生。"
        ],
        "title": "暑夜",
        "id": "f19a4106-744e-48fb-aa9b-566e425774b3"
    },
    {
        "author": "陸游",
        "paragraphs": [
            "山行曳杖水拏舟，走遍茫茫禹畫州。",
            "蝴蝶夢魂常是客，芭蕉身世不禁秋。",
            "早因食少妨高臥，晚憶茶甘作遠遊。",
            "龍焙一嘗端可去，無心更爲荔枝留。"
        ],
        "title": "客意",
        "id": "2f182c3d-00b1-4afa-afa7-05e12b1fecd4"
    },
    {
        "author": "陸游",
        "paragraphs": [
            "投老誤乘傳，竊食慚無功。",
            "清夜一炷香，實與天心通。",
            "忤物雖至愚，許國猶孤忠。",
            "一念倘自欺，百年寧有終。",
            "上帝職造化，生殺操至公。",
            "稽首矢此心，其敢累兒童。"
        ],
        "title": "夜香",
        "id": "63300b7c-4e7c-4bce-bfa8-c8ecb2ca5319"
    },
    {
        "author": "陸游",
        "paragraphs": [
            "卷服貂冠世間有，榮悴紛紛翻覆手。",
            "不如御史老莱衣，世綵堂中奉春酒。",
            "北斗爲觴山作豆，鳳竹鸞絲太中壽。",
            "今年宗祀降恩綸，太中拜前公拜後。",
            "嗚呼人誰無父母，盛事有及公家否。",
            "萬鍾苦晚三釜薄，人生此恨十八九。",
            "我欲殺青書孝友，愧非太史馬牛走。",
            "聖朝若遣采詩官，尚可爲公圖不朽。"
        ],
        "title": "柴懷叔殿院世綵堂",
        "id": "98c2c03e-ed03-4964-ad2c-c0e54103cacd"
    },
    {
        "author": "陸游",
        "paragraphs": [
            "小醉初醒月滿床，玉壺銀闕不勝涼。",
            "天風忽送荷香過，一葉飄然憶故鄉。"
        ],
        "title": "月夜",
        "id": "4fc35c29-0ada-46c8-bef9-e7e979b9af2c"
    },
    {
        "author": "陸游",
        "paragraphs": [
            "陸子病少間，獨臥谿上堂。",
            "人靜魚自躍，風定荷更香。",
            "素月行中天，流螢失孤光。",
            "歸鳥飛有聲，度此十里塘。",
            "嗟我獨何事，遲暮客異鄉。",
            "太息搔短髮，起視夜未央。"
        ],
        "title": "雙清堂夜賦",
        "id": "0db8d805-42f0-42f8-b7e3-6d7266247d64"
    },
    {
        "author": "陸游",
        "paragraphs": [
            "蘸水朱扉不上關，采蓮小舫夜深還。",
            "一樽何處無風月，自是人生苦欠閑。"
        ],
        "title": "采蓮三首  其一",
        "id": "bde6fc7e-e828-4f08-bce1-731c5fc4a448"
    },
    {
        "author": "陸游",
        "paragraphs": [
            "雲散青天挂玉鈎，石城艇子近新秋。",
            "風鬟霧鬢歸来晚，忘却荷花記得愁。"
        ],
        "title": "采蓮三首  其二",
        "id": "e2112c70-49e7-4913-81ce-f0a3cb1e6505"
    },
    {
        "author": "陸游",
        "paragraphs": [
            "帝青天映麴塵波，時有遊魚動緑荷。",
            "回首家山又千里，不堪醉裏聽吴歌。"
        ],
        "title": "采蓮三首  其三",
        "id": "ad2ea9d6-e32b-4ca7-b675-ba9cd702d537"
    },
    {
        "author": "陸游",
        "paragraphs": [
            "曵杖来追柳外涼，畫橋南畔倚胡床。",
            "月明舩笛參差起，風定池蓮自在香。",
            "半落星河知夜久，無窮草樹覺城荒。",
            "碧筒莫惜頽然醉，人事還隨日出忙。"
        ],
        "title": "橋南納涼",
        "id": "28f44bc2-439f-4408-8241-715b03bdb68a"
    },
    {
        "author": "陸游",
        "paragraphs": [
            "芒屨一雙青，笻枝九節輕。",
            "登山猶健在，投檄太遲生。",
            "滿意竹風冷，入懷溪月明。",
            "清秋故不遠，回首憶蓴羮。"
        ],
        "title": "芒屨",
        "id": "55b445d0-994c-4b9e-9836-d6802a2b92d3"
    },
    {
        "author": "陸游",
        "paragraphs": [
            "驛騎星馳亦快哉，筠籠露濕手親開。",
            "不應相與無平素，曾忝戎州刺史来。"
        ],
        "title": "荔子絕句二首  其一",
        "id": "bf908cd3-a5b1-44fd-a959-1be8fd1f8690"
    },
    {
        "author": "陸游",
        "paragraphs": [
            "放翁遊蜀十年回，病眼茫茫每懶開。",
            "怪底酒邊光景别，方紅江緑一時来。"
        ],
        "title": "荔子絕句二首  其二",
        "id": "f1d5d17d-3396-4cb2-a4fb-02b55f05c8e7"
    },
    {
        "author": "陸游",
        "paragraphs": [
            "朝陽淡淡挂窗櫺，桐葉無風忽自零。",
            "不復扶頭傾白墮，但知臨目養黄寧。",
            "新蔬带露来幽圃，修綆飛泉灑廣庭。",
            "一出文書又圍繞，正應高臥盡頽齡。"
        ],
        "title": "官舍夙興",
        "id": "16db927f-2346-49a8-9010-355bcc8259ff"
    },
    {
        "author": "陸游",
        "paragraphs": [
            "功名富貴兩茫茫，惟有躬耕策最長。",
            "吏牘沈迷妨養疾，囊衣結束待還鄉。",
            "洲中未種千頭橘，宅畔先栽百本桑。",
            "書寄子公吾自懶，故人不是總相忘。"
        ],
        "title": "書懷",
        "id": "be382c33-9b67-424c-bd88-57309e8370de"
    },
    {
        "author": "陸游",
        "paragraphs": [
            "老来苦無伴，風月獨見知。",
            "未嘗費招呼，到處相娛嬉。",
            "披襟萬里快，弄影三更奇。",
            "淋漓蜀苑酒，散落江樓詩。",
            "狂歌撼山川，醉墨飛蛟螭。",
            "聊將調俗子，更遣半生疑。"
        ],
        "title": "風月",
        "id": "fd505854-be79-41b4-a2b1-31c29ace7631"
    },
    {
        "author": "陸游",
        "paragraphs": [
            "將軍北伐辭前殿，恩詔催排苑中宴。",
            "紫陌驚塵中使来，青門立馬群公餞。",
            "繡旗雜沓三十里，畫鼓敲鏗五千面。",
            "行營暮宿咸陽原，滿朝太息傾都羨。",
            "天聲一震胡已亡，捷書奕奕如飛電。",
            "高秋不閉玉關城，中夜罷傳青海箭。",
            "山川圖籍上有司，張掖酒泉開郡縣。",
            "還朝策勛兼將相，詔假黄鉞調金鉉。",
            "丈夫未遇誰得知，昔日新豐笑貧賤。"
        ],
        "title": "大將出師歌",
        "id": "00867860-9b64-4b5c-a32c-3dbd6b57bb79"
    },
    {
        "author": "陸游",
        "paragraphs": [
            "妾昔初去家，鄰里持車箱。",
            "共祝善事主，門戸望寵光。",
            "一入未央宫，顧盼偶非常。",
            "穉齒不慮患，傾身保專房。",
            "燕婉承恩澤，但言日月長。",
            "豈知辭玉陛，翩若葉隕霜。",
            "永巷雖放棄，猶慮重謗傷。",
            "悔不侍宴時，一夕稱千觴。",
            "妾心剖如丹，妾骨朽亦香。",
            "後身作羽林，爲國死封疆。"
        ],
        "title": "婕妤怨",
        "id": "d1cf5753-01f7-4ef1-9273-a1a9926a7357"
    },
    {
        "author": "陸游",
        "paragraphs": [
            "朝来移疾臥虚堂，暫屏文書日更長。",
            "鷗鷺近人情漸熟，簾櫳欲雨意先涼。",
            "紗巾自照清池影，蕊笈閑銷古篆香。",
            "莫恨微霜侵緑鬢，爲渠歇盡少年狂。"
        ],
        "title": "移疾",
        "id": "6af2b283-1f19-430a-b999-1638456054b0"
    },
    {
        "author": "陸游",
        "paragraphs": [
            "我家山陰道，湖山淡空濛。",
            "小屋如舴艋，出沒烟波中。",
            "天寒橘柚黄，霜落䆉稏紅。",
            "祈蠶簫鼓閙，賽雨雞豚空。",
            "叉魚有竭作，刈麥無遺功。",
            "去年一月留，行役嗟匆匆。",
            "今年歸興動，艤舟待秋風。",
            "社飲可欠我，寄書約鄰翁。"
        ],
        "title": "病中懷故廬",
        "id": "af3cc70d-99b8-45da-bcab-8323e2ad2b5c"
    },
    {
        "author": "陸游",
        "paragraphs": [
            "急雨初過天宇濕，大星磊落纔數十。",
            "饑鶻掠簷飛磔磔，冷螢墮水光熠熠。",
            "丈夫無成忽老大，箭羽凋零劍鋒澀。",
            "徘徊欲睡復起行，三更猶凭闌干立。"
        ],
        "title": "夏夜不寐有賦",
        "id": "6b208faf-7ab7-462e-aea1-dc04ed54ab7b"
    },
    {
        "author": "陸游",
        "paragraphs": [
            "緑淨亭邊物色奇，放翁睡起曵笻枝。",
            "新涼已似雁来後，微雨却如梅熟時。",
            "緑竹成陰藏細棧，朱闌倒影入清池。",
            "登臨獨恨非吾土，不爲城頭畫角悲。"
        ],
        "title": "緑淨亭晚興",
        "id": "8da41eba-c9b6-48aa-9033-6bde0fcfcbdd"
    },
    {
        "author": "陸游",
        "paragraphs": [
            "貂裘寶馬梁州日，盤槊橫戈一世雄。",
            "怒虎吼山爭雪刅，驚鴻出塞避雕弓。",
            "朝陪策畫青油裏，暮醉笙歌錦幄中。",
            "老去據鞍猶矍鑠，君王何日奏膚功。"
        ],
        "title": "憶山南二首  其一",
        "id": "9087f1c3-c3c1-480c-9bf7-1a6b447e5f42"
    },
    {
        "author": "陸游",
        "paragraphs": [
            "醉墨淋漓酒百杯，轅門山色碧崔嵬。",
            "打毬駿馬千金買，切玉名刀萬里来。",
            "結客漁陽時遣簡，踏營渭北夜衘枚。",
            "十年一夢今誰記，閉置車中只自哀。"
        ],
        "title": "憶山南二首  其二",
        "id": "42eb0fad-7d88-48fa-9184-2bfb37f6eccf"
    },
    {
        "author": "陸游",
        "paragraphs": [
            "屣履行莎徑，移床臥草亭。",
            "風聲雜溪瀨，雨氣挾龍腥。",
            "奕奕空中電，昏昏雲罅星。",
            "徂年又如許，吾鬢得長青。"
        ],
        "title": "夕雨二首  其一",
        "id": "6f7728f2-d68c-4c54-b5df-c173029a5722"
    },
    {
        "author": "陸游",
        "paragraphs": [
            "獨夜初傳漏，空齋半掩扉。",
            "候蟲燈下語，水鳥雨中歸。",
            "客舍愁彈劍，京塵怯化衣。",
            "故人招隱意，字字莫相違。"
        ],
        "title": "夕雨二首  其二",
        "id": "b75c0703-058e-44c0-a8dd-c5b6012e4633"
    },
    {
        "author": "陸游",
        "paragraphs": [
            "北窗高臥鼾如雷，誰遣香茶挽夢回。",
            "緑地毫甌雪花乳，不妨也道入閩来。"
        ],
        "title": "試茶",
        "id": "713c85f5-f429-4b78-8857-8b562c5dce99"
    },
    {
        "author": "陸游",
        "paragraphs": [
            "江驛山程日夜馳，筠籠初折露猶滋。",
            "星毬皺玉雖奇品，終憶戎州緑荔枝。"
        ],
        "title": "莆陽餉荔子",
        "id": "36d7c4f3-8a2d-4d9c-bdc6-fd23db13dced"
    },
    {
        "author": "陸游",
        "paragraphs": [
            "二十年前已二毛，即今何恨鬢蕭騷。",
            "孤燈自伴詩情苦，俗子從嫌醉眼高。",
            "烟外暮鐘来遠寺，雨餘秋漲集空壕。",
            "思歸更向文書懶，此手惟堪把蟹螯。"
        ],
        "title": "初秋書懷",
        "id": "752b45ab-4c50-4fef-a2e5-4cdba0ac6053"
    },
    {
        "author": "陸游",
        "paragraphs": [
            "鄉國雞頭賣早秋，緑荷紅縷最風流。",
            "建安城裏西風冷，白棗堆盤看却愁。"
        ],
        "title": "建州絕無芡意頗思之戲作",
        "id": "d78eb4dc-1201-4533-b7ec-85c20169e782"
    },
    {
        "author": "陸游",
        "paragraphs": [
            "憶昔西遊變姓名，獵圍屠肆狎豪英。",
            "淋漓縱酒滄溟窄，慷慨狂歌華岳傾。",
            "壯士有心悲老大，窮人無路共功名。",
            "生涯自笑惟詩在，旋種芭蕉聽雨聲。"
        ],
        "title": "憶昔",
        "id": "cdbf4785-0f9d-427f-9f2e-f0a0219fbbb5"
    },
    {
        "author": "陸游",
        "paragraphs": [
            "裘馬平生喜遠遊，暮年憔悴向南州。",
            "文書與睡中分日，衰病和愁總怕秋。",
            "無復雪郊看射虎，但思烟浦聽呼牛。",
            "還家誰道無餘俸，倒槖猶堪買釣舟。"
        ],
        "title": "客思",
        "id": "d1652dff-5f49-49ad-9313-5ea34acd146f"
    },
    {
        "author": "陸游",
        "paragraphs": [
            "陂水白茫茫，草烟濕霏霏。",
            "牧童一聲笛，落日無餘暉。",
            "遥山已漸隱，村巷亞竹扉。",
            "老翁延我入，苦謝柿栗微。",
            "幸逢歲有秋，一醉君勿違。",
            "念此動中懷，命駕吾將歸。"
        ],
        "title": "初秋夢故山覺而有作四首  其一",
        "id": "219aa52a-842c-42f2-a8d8-ed375ca7f1e1"
    },
    {
        "author": "陸游",
        "paragraphs": [
            "犬吠舍前後，月明村東西。",
            "岸草蛩亂號，庭樹鳥已栖。",
            "我僕城中還，擔頭有懸雞。",
            "小兒勸我飲，村酒拆赤泥。",
            "我醉不自覺，頹然葛巾低。",
            "著書笑蒙莊，茗艼物自齊。"
        ],
        "title": "初秋夢故山覺而有作四首  其二",
        "id": "ef4b0365-9b5d-4039-ba7b-368a4abc877d"
    },
    {
        "author": "陸游",
        "paragraphs": [
            "昔我東歸時，父老迎舩頭。",
            "開篷相勞苦，怪我領雪稠。",
            "故山何負君，且作數月留。",
            "豈知席未暖，疋馬来南州。",
            "蠻花四時紅，瘴霧日夜浮。",
            "歸哉不可遲，勿與婦子謀。"
        ],
        "title": "初秋夢故山覺而有作四首  其三",
        "id": "534967fc-bf7e-430d-9fbb-15547b0c37b9"
    },
    {
        "author": "陸游",
        "paragraphs": [
            "杜宇真吾交，勸去恨不速。",
            "忠告輸肝肺，厚意均骨肉。",
            "陋哉鷓鴣語，揣我貧念禄。",
            "竹雞更鄙淺，泥淖憂車軸。",
            "秋風嚴瀨清，春雨戴溪緑。",
            "行矣勿復疑，照影巾一幅。"
        ],
        "title": "初秋夢故山覺而有作四首  其四",
        "id": "05035e6b-ff47-4870-8477-814ffcfdec9c"
    },
    {
        "author": "陸游",
        "paragraphs": [
            "千載前人每暗同，眼邊俗客馬牛風。",
            "作文要可張子布，飲酒思從陳孟公。",
            "半世氛埃成潦倒，幾時蓑釣入空濛。",
            "一庵處處皆堪老，莫怕無山著此翁。"
        ],
        "title": "寓嘆",
        "id": "55511e4d-315c-4a98-a99c-e495876cd66c"
    },
    {
        "author": "陸游",
        "paragraphs": [
            "客裏逢秋醉似泥，空堂獨臥意凄迷。",
            "亂號庭樹西風急，斜挂城樓北斗低。",
            "末路敢貪請鶴料，微官久厭駕雞棲。",
            "平生玉局經行地，擬乞冰衘隱剡溪。"
        ],
        "title": "雙清堂醉臥",
        "id": "22f6877e-0da4-420b-a92a-066462e4e80a"
    },
    {
        "author": "陸游",
        "paragraphs": [
            "半年愁病劇，一雨喜涼新。",
            "稍與藥囊遠，初容酒醆親。",
            "浩歌驚世俗，狂語任天真。",
            "我亦輕餘子，君當恕醉人。"
        ],
        "title": "醉書",
        "id": "043504a1-822d-496b-806b-84fbcdff2f5b"
    },
    {
        "author": "陸游",
        "paragraphs": [
            "南鄭戍還初過蜀，朝衫與鬢猶爭緑。",
            "逢春飲酒似長鯨，醉裏千篇風雨速。",
            "唐安池館夜宴頻，瀲瀲玉船揺畫燭。",
            "紅索琵琶金縷花，百六十絃彈法曲。",
            "曲終却看舞霓裳，嫋嫋宫腰細如束。",
            "明朝解酲不用酒，起尋百畝東湖竹。",
            "歸吳寂寞時自笑，縱有詩情誰省録。",
            "今年二頃似可謀，去斸雲根結茅屋。"
        ],
        "title": "憶唐安",
        "id": "13504430-2cf4-47b0-9b21-1364b410160b"
    },
    {
        "author": "陸游",
        "paragraphs": [
            "暮年身世轉悠悠，又向天涯見早秋。",
            "昨夜月明今夜雨，關人何事總成愁。"
        ],
        "title": "秋懷二首  其一",
        "id": "9a68e6d4-074f-48b9-beaf-4b3c50a57e1c"
    },
    {
        "author": "陸游",
        "paragraphs": [
            "星斗闌干河漢流，建州風物更禁秋。",
            "年来多病題詩懶，付與鳴蛩替說愁。"
        ],
        "title": "秋懷二首  其二",
        "id": "bd305472-d520-41de-ac1d-11233bc972c9"
    },
    {
        "author": "陸游",
        "paragraphs": [
            "小醉初消日未晡，幽窗催破紫雲腴。",
            "玉川七盌何須爾，銅碾聲中睡已無。"
        ],
        "title": "晝臥聞碾茶",
        "id": "08c9e70b-daa3-42a4-b001-cb236e150875"
    },
    {
        "author": "陸游",
        "paragraphs": [
            "新秋未再旬，月露已浩然。",
            "放翁一幅巾，與影俱翩僊。",
            "飛橋挂澄谿，幽竇鳴細泉。",
            "開歲纔俛仰，已近揺落天。",
            "殊方久滯留，感此歲月遷。",
            "歸来看青燈，悄愴不得眠。"
        ],
        "title": "月下獨行橋上",
        "id": "d6958e60-5922-477d-9a6a-faa7e03923b9"
    },
    {
        "author": "陸游",
        "paragraphs": [
            "火雲夕方收，草露秋已白。",
            "堂空燈欲翳，壁壞蟲自嘖。",
            "四顧寂無人，獨立岸吾幘。",
            "窮通何足論，等是百年客。",
            "何能爲一飽，半世出下策。",
            "布帆幸無恙，誰謂江海迮。"
        ],
        "title": "夜意",
        "id": "d5bcbac8-87d1-4b86-840b-6213f2693a61"
    },
    {
        "author": "陸游",
        "paragraphs": [
            "斷香漠漠繞藤床，新月娟娟轉畫廊。",
            "鄉遠每勞千里夢，雨慳未放九秋涼。",
            "衰遲分作驥伏櫪，斂退敢求錐出囊。",
            "剩喜今年有奇事，嚴遵灘下繫歸航。"
        ],
        "title": "秋夜書懷",
        "id": "fe13f7ee-fee6-457a-896b-eb915c2406c2"
    },
    {
        "author": "陸游",
        "paragraphs": [
            "平生一束書，不爲屋廬計。",
            "微官寄郵傳，俯仰閱半世。",
            "草堂白雲邊，日夜長松桂。",
            "柴門入幽夢，落日亂蟬嘒。",
            "宦遊有何好，海角愁瘴癘。",
            "拂衣便可耳，勿使老春薺。"
        ],
        "title": "思故廬",
        "id": "0e4a429e-8ae8-4ae1-a183-a2a2240d13ce"
    },
    {
        "author": "陸游",
        "paragraphs": [
            "小雨初涼夜，殘燈欲暗時。",
            "病多愁近酒，心弱怯題詩。",
            "舊友殊方少，歸耕晚歲宜。",
            "回頭語孤影，此意有君知。"
        ],
        "title": "雨夜",
        "id": "0070ac6b-49d9-4c07-86c3-ab045f880175"
    },
    {
        "author": "陸游",
        "paragraphs": [
            "二十年來賦遠遊，一窗又復寄南州。",
            "雙鵝戲雨陂塘曉，亂葉飄風院落秋。",
            "顔鬢蹉跎愁覽鏡，江山重復怯登樓。",
            "平生事業詩千首，殘稿從敎處處留。"
        ],
        "title": "北窗哦詩因賦二首  其一",
        "id": "ce36da53-fdea-41df-a88c-d9790c62bb48"
    },
    {
        "author": "陸游",
        "paragraphs": [
            "露下螢飛仲秋月，山圍水繞建安城。",
            "病多不辨酒中聖，身遠且令心太平。",
            "數卷蠧書行老矣，一盂蔬飯太憎生。",
            "白雲只在簷間宿，聽我清宵詠句聲。"
        ],
        "title": "北窗哦詩因賦二首  其二",
        "id": "32ea3598-8cd1-45b0-a1cd-b3245acacb28"
    },
    {
        "author": "陸游",
        "paragraphs": [
            "絕物離人恨未能，聊爲旦過打包僧。",
            "蹇驢渺渺秋山雨，孤榻昏昏夜店燈。",
            "酒量已隨詩共退，客愁仍與病相乘。",
            "頹然衰颯嗟誰識，俠氣當年蓋五陵。"
        ],
        "title": "俶裝",
        "id": "954a905b-bb60-4322-9c5b-be429f0d546e"
    },
    {
        "author": "陸游",
        "paragraphs": [
            "西遊萬里倚朱顔，肯放尊前一笑慳。",
            "蜀苑妓圍欺夜雪，梁州獵火滿秋山。",
            "晚途忽墮塵埃裏，樂事渾疑夢寐間。",
            "浮世變遷君勿嘆，劇談猶是詫鄉關。"
        ],
        "title": "追感梁益舊遊有作",
        "id": "732bb9ca-7d68-42d2-b3ab-888504e567d4"
    },
    {
        "author": "陸游",
        "paragraphs": [
            "鼓聲晨紞紞，角聲莫嗚嗚。",
            "作官了何事，空嘆歲月徂。",
            "送兵稍稍集，秣馬脂吾車。",
            "風霜迫揺落，殘暑亦已無。",
            "野渡明丹楓，破驛吹黄榆。",
            "聊收作詩料，未用厭征途。"
        ],
        "title": "莆陽昭武延平送兵漸集戲書",
        "id": "b5f4a086-b60c-4574-b83e-053d173cad78"
    },
    {
        "author": "陸游",
        "paragraphs": [
            "三十年来雲水僧，常挑鉢帒繫行縢。",
            "信緣不作癡巢窟，即是吾家無盡燈。"
        ],
        "title": "别建安三首  其一",
        "id": "27237302-6f74-42b3-b2e5-0bf71f65823d"
    },
    {
        "author": "陸游",
        "paragraphs": [
            "楚澤吳山已慣行，武夷從昔但聞名。",
            "北巖小寺長汀驛，且喜遊山第一程。"
        ],
        "title": "别建安三首  其二",
        "id": "2955e10c-e102-40be-8afa-c73f5bcbbcb4"
    },
    {
        "author": "陸游",
        "paragraphs": [
            "欹帽揚鞭晚出城，驛亭燈火向人明。",
            "多情葉上蕭蕭雨，更把新涼送客行。"
        ],
        "title": "别建安三首  其三",
        "id": "3c880f4f-be0a-4297-9aa4-17d3d4737bc7"
    },
    {
        "author": "陸游",
        "paragraphs": [
            "小雨初收雲未歸，吾行迨及晚秋時。",
            "寒沙新雁無人問，露井殘桐有客悲。",
            "征袂拂霜晨喚馬，驛窗剪燭夜題詩。",
            "悠然且作尋山想，夢裏功名莫自期。"
        ],
        "title": "初發建安",
        "id": "e1ef2f9e-d64f-4330-8c4c-10b6c67b66a0"
    },
    {
        "author": "陸游",
        "paragraphs": [
            "車馬紛紛送入朝，北巖燈火夜無聊。",
            "中年到處難爲别，也似初程宿灞橋。"
        ],
        "title": "宿北巖院",
        "id": "56276b91-8756-40f9-b995-603a22b3919e"
    },
    {
        "author": "陸游",
        "paragraphs": [
            "溪路人家尚闔扉，彊扶衰憊著征衣。",
            "百年朝露古所嘆，一櫂秋風吾欲歸。",
            "楚客長號沽白璧，漢宫太息遣明妃。",
            "鑠金銷骨從来事，老矣何心踐駭機。"
        ],
        "title": "書感",
        "id": "4374f8cc-a26c-44ad-be91-a831514a4de0"
    },
    {
        "author": "陸游",
        "paragraphs": [
            "晚過長汀驛，溪山乃爾奇。",
            "老夫惟坐嘯，造物爲陳詩。",
            "鳥送穿林語，松垂拂澗枝。",
            "憑鞍久忘發，不是馬行遲。"
        ],
        "title": "長汀道中",
        "id": "629e3ad1-1c63-41c8-b7e6-f7ce92c49491"
    },
    {
        "author": "陸游",
        "paragraphs": [
            "未到名山夢已新，千峰拔地玉嶙峋。",
            "黄亭一夜風吹雨，似爲遊人洗俗塵。"
        ],
        "title": "黄亭夜雨",
        "id": "742d5f71-f942-4f0f-98bb-59e6a305004e"
    },
    {
        "author": "陸游",
        "paragraphs": [
            "少讀封禪書，始知武夷君。",
            "晚乃遊斯山，秀傑非昔聞。",
            "三十六奇峰，秋晴無纖雲。",
            "空巖雞晨號，峭壁丹夜暾。",
            "巢居寄千仞，鴻荒想羲軒。",
            "風雨蛻玉骨，難以俗意論。",
            "丹梯不容躡，修蔓亦畏捫。",
            "泝灘進小艇，愧驚白鷺群。",
            "學道雖恨晚，養氣敢不勤。",
            "宦遊非本志，寄謝鶴與猿。"
        ],
        "title": "遊武夷山",
        "id": "9a74581f-0997-48d2-9f73-b5c3ffb8f7f5"
    },
    {
        "author": "陸游",
        "paragraphs": [
            "暮年脚力倦躋攀，借得扁舟臥看山。",
            "怪怪奇奇何所似，緑蘿溪入下牢關。"
        ],
        "title": "泛舟武夷九曲溪至六曲或云灘急難上遂回二首  其一",
        "id": "93fa808d-4140-459b-ae4f-c05c4fcfadaa"
    },
    {
        "author": "陸游",
        "paragraphs": [
            "一葉凌風入硤来，山童指點幾崔嵬。",
            "急流勇退平生意，正要船從半道回。"
        ],
        "title": "泛舟武夷九曲溪至六曲或云灘急難上遂回二首  其二",
        "id": "6f0a3c76-7a9c-4403-bd43-cc161f1fa30d"
    },
    {
        "author": "陸游",
        "paragraphs": [
            "驛外清江十里秋，雁聲初到荻花洲。",
            "征車已駕晨窗白，殘燭依然伴客愁。"
        ],
        "title": "崇安縣驛",
        "id": "4e0fc3e1-0dc6-4671-b349-1bacb3744d9b"
    },
    {
        "author": "陸游",
        "paragraphs": [
            "閑泛晴波唼緑萍，却衝微雨傍烟汀。",
            "會稽內史如相遇，換取黄庭一卷經。"
        ],
        "title": "過建陽縣以雙鵝贈東觀道士爲長生鵝觀俯大溪鵝得其所矣武夷險絕處有仙船架崖壁間數日前大風吹墮船木數寸堅硬如石予偶得之皆此行奇事也各賦一詩 雙鵝",
        "id": "6d173014-a0ce-45d1-a3b2-459a38df8508"
    },
    {
        "author": "陸游",
        "paragraphs": [
            "斷崖幽洞白雲深，縹緲仙槎無古今。",
            "飛下一峰相勞苦，却疑天外有知音。"
        ],
        "title": "過建陽縣以雙鵝贈東觀道士爲長生鵝觀俯大溪鵝得其所矣武夷險絕處有仙船架崖壁間數日前大風吹墮船木數寸堅硬如石予偶得之皆此行奇事也各賦一詩 墮木",
        "id": "b61f9c4d-f559-4aca-9586-e17c1e5b088c"
    },
    {
        "author": "陸游",
        "paragraphs": [
            "它鄉異縣老何堪，短髮蕭蕭不滿篸。",
            "旋買一尊持自賀，病身安穩到江南。"
        ],
        "title": "紫谿驛二首  其一",
        "id": "5a84ba5e-b0b2-4586-926c-5c36d12a422a"
    },
    {
        "author": "陸游",
        "paragraphs": [
            "雲外丹青萬仞梯，木陰合處子規啼。",
            "嘉陵棧道吾能說，略似黄亭到紫谿。"
        ],
        "title": "紫谿驛二首  其二",
        "id": "20c1e98d-cf0d-4386-80b1-a908f5c646fd"
    },
    {
        "author": "陸游",
        "paragraphs": [
            "士生始墮地，弧矢志四方。",
            "豈若彼婦女，齪齪藏閨房。",
            "我行環萬里，險阻真備嘗。",
            "昔者戍南鄭，秦山鬱蒼蒼。",
            "鐵衣臥枕戈，睡覺身滿霜。",
            "官雖備幕府，氣實先顔行。",
            "擁馬涉沮水，飛鷹上中梁。",
            "勁酒舉數斗，壯士不能當。",
            "馬鞍挂狐兔，燔炙百步香。",
            "拔劍切大肉，哆然如餓狼。",
            "時時登高望，指顧無咸陽。",
            "一朝去軍中，十載客道傍。",
            "看花身落魄，對酒色凄凉。",
            "去年忝號召，五月觸瞿唐。",
            "青衫暗欲盡，入對衰涕滂。",
            "今年復詔下，鴻雁初南翔。",
            "俯仰未閱歲，上恩實非常。",
            "夜宿鵝湖寺，槁葉投客床。",
            "寒燈照不寐，撫枕慨以慷。",
            "李靖聞征遼，病憊更激昻。",
            "裴度請討蔡，奏事猶裹創。",
            "我亦思報國，夢繞古戰場。"
        ],
        "title": "鵝湖夜坐書懷",
        "id": "0badeb6f-1e77-48e8-9b1d-a7de90c8d2a8"
    },
    {
        "author": "陸游",
        "paragraphs": [
            "衣上征塵鬢畔霜，信州古驛憩歸裝。",
            "悲歌未肯彈長鋏，豪氣猶能臥大床。",
            "半暗殘燈揺北壁，常饑老馬臥東廂。",
            "鄰雞唱罷衣篝暖，自笑行人日日忙。"
        ],
        "title": "信州東驛晨起",
        "id": "d3701baf-7424-49a4-a312-110252ba9683"
    },
    {
        "author": "陸游",
        "paragraphs": [
            "小樓在何許，正在南溪上。",
            "空濛過釣船，斷續聞漁唱。",
            "征途苦偪仄，舒嘯喜清曠。",
            "安得此溪水，爲我變春釀。"
        ],
        "title": "玉山縣南樓晚望",
        "id": "2429a6cf-2a20-4a6e-a8cb-3ae29401fddb"
    },
    {
        "author": "陸游",
        "paragraphs": [
            "玉壺亭上小徘徊，閑對殘荷把一杯。",
            "冠蓋交馳期會急，長官未必辦頻来。"
        ],
        "title": "玉壺亭",
        "id": "d1dbc7e3-9183-4cf8-89fb-0e4292953eb0"
    },
    {
        "author": "陸游",
        "paragraphs": [
            "偶扶藤杖過南津，野寺長橋發興新。",
            "暫就清溪照鬚鬢，不妨翠霧濕衣巾。",
            "山縈細棧疑無路，樹落崩崖欲壓人。",
            "朝暮有程常猝猝，何因攜酒上嶙峋。"
        ],
        "title": "步過縣南長橋遊南山普寧院山高處有塔院及小亭縹緲可愛恨不能到",
        "id": "f31d5f3a-60c2-472d-a09f-57da98380b62"
    },
    {
        "author": "陸游",
        "paragraphs": [
            "五更攬轡山路長，老大誦書聲琅琅。",
            "古人已死心則在，度越秦漢窺虞唐。",
            "三更投枕窗月白，老夫哦詩聲嘖嘖。",
            "淵源雅頌吾豈敢，屈宋藩籬或能測。",
            "一代文章誰汝數，老不能閑真自苦。",
            "君王雖賞于蒍于，無奈宮中須羯鼓。"
        ],
        "title": "枕上感懷",
        "id": "c5b40694-ace2-46b0-88f2-c6017cb05c02"
    },
    {
        "author": "陸游",
        "paragraphs": [
            "老馬骨巉然，虺尵不受鞭。",
            "行人爭晚渡，歸鳥破秋烟。",
            "湖海凄凉地，風霜揺落天。",
            "吾生半行路，搔首送流年。"
        ],
        "title": "晚過招賢渡",
        "id": "8fd170ea-906c-4113-a89a-d79841aa0f38"
    },
    {
        "author": "陸游",
        "paragraphs": [
            "白首躬耕已有期，鳳城歸路却遲遲。",
            "臥輿擁被聽秋雨，占盡人間好睡時。"
        ],
        "title": "臥輿",
        "id": "69b6dd55-57bc-437b-94d2-649711fda7c2"
    },
    {
        "author": "陸游",
        "paragraphs": [
            "世念蕭然冷欲冰，更堪衰與病相乘。",
            "從来幸有不材木，此去真爲無事僧。",
            "耐辱豈惟容唾面，寡言端擬學銘膺。",
            "尚餘一事猶豪舉，醉後龍蛇滿剡藤。"
        ],
        "title": "奏乞奉祠留衢州皇華館待命",
        "id": "3a837d0e-45a4-4098-8279-8f3da793f79e"
    },
    {
        "author": "陸游",
        "paragraphs": [
            "轉徙身飄梗，淹留等繫匏。",
            "雁孤依遠渚，鳩拙寄空巢。",
            "寒日頳梨頰，清霜長橘包。",
            "平生麴道士，歲晚欲深交。"
        ],
        "title": "寓舍偶題",
        "id": "c276e4b9-00e1-448c-84d8-94fd8bc98cd7"
    },
    {
        "author": "陸游",
        "paragraphs": [
            "客中睡眠少，常以雞鳴興。",
            "新炭熾宿火，膏油續殘燈。",
            "焚香倚蒲團，外靜中已凝。",
            "榮辱兩不到，淡如秋水澄。",
            "出定窗已白，炯炯寒日昇。",
            "厨人作芋糝，供此在家僧。"
        ],
        "title": "夙興",
        "id": "d41b485b-1e80-449d-abc9-0f278e1204bc"
    },
    {
        "author": "陸游",
        "paragraphs": [
            "老知世事謾紛紛，紙帳蒲團自策勲。",
            "一夜北風吹裂屋，石樓無耳不曾聞。"
        ],
        "title": "夜坐",
        "id": "5280c954-663d-40be-a7b6-d3faba1de7cb"
    },
    {
        "author": "陸游",
        "paragraphs": [
            "初寒思小飲，名酒忽墮前。",
            "素甖手自傾，色若秋澗泉。",
            "浩歌復起舞，與影俱翩僊。",
            "一笑遺宇宙，未覺異少年。",
            "詩人不聞道，苦嘆歲月遷。",
            "豈知汝南市，自有壺中天。",
            "河洛久未復，銅駞棘森然。",
            "秋風歸去来，虚老玉井蓮。"
        ],
        "title": "偶得石室酒獨飲醉臥覺而有作",
        "id": "873643dd-86a8-4118-9f37-4b70af0c5a6f"
    },
    {
        "author": "陸游",
        "paragraphs": [
            "風霜踐殘歲，我乃羈旅人。",
            "如何得一室，床敷暖如春。",
            "午枕挾小醉，鼻息撼四鄰。",
            "心安了無夢，一掃想與因。",
            "逡巡起頮面，覽鏡正幅巾。",
            "聊呼蟹眼湯，瀹我玉色塵。"
        ],
        "title": "午睡",
        "id": "b6c8467f-c16a-4baf-bdba-daee4e64a1ce"
    },
    {
        "author": "陸游",
        "paragraphs": [
            "柯山老人九十餘，亂髮不櫛瘦如枯。",
            "百穿千結一布袴，得酒一吸輒倒壺。",
            "自言少年不蓄孥，有錢徑付酒家壚。",
            "人生辦此真良圖，棄官從翁許我無。"
        ],
        "title": "贈柯山老人",
        "id": "350a5337-f03b-4e5c-94e3-abb95f56d967"
    },
    {
        "author": "陸游",
        "paragraphs": [
            "隨牒人間不自憐，衢州孤驛更蕭然。",
            "百年細數半行路，萬事不如長醉眠。",
            "髮短經秋真種種，腹寛耐事只便便。",
            "晚窗商略唯當飲，安得黄花到眼邊。"
        ],
        "title": "寓館晚興",
        "id": "ffa448dd-4618-4826-848e-0397670fc9fa"
    },
    {
        "author": "陸游",
        "paragraphs": [
            "高亭新築冠鼇峰，眼力超然信不同。",
            "膚寸油雲澤天下，大千沙界納胸中。",
            "春遊到處群花擁，夜宴歡時百榼空。",
            "劉白老来忘世味，只思詩酒伴裴公。"
        ],
        "title": "葉相最高亭",
        "id": "b48d25de-641c-47d7-bb46-13f876e02688"
    },
    {
        "author": "陸游",
        "paragraphs": [
            "尚書曵履上星辰，小爲東陽作主人。",
            "朱閣凌空雲縹緲，青山繞郭玉嶙峋。",
            "似聞旋敎新歌舞，且慰重臨舊吏民。",
            "莫倚闌干西北角，即今河洛尚沙塵。"
        ],
        "title": "婺州州宅極目亭",
        "id": "d6354416-029f-46eb-93cf-fca1a57c6035"
    },
    {
        "author": "陸游",
        "paragraphs": [
            "早梅時節到江南，已判樽前酒滿衫。",
            "輸與西鄰明上座，解從大庾嶺頭參。"
        ],
        "title": "謝演師送梅二首  其一",
        "id": "57388a28-b730-4e70-a370-3243782bc1ed"
    },
    {
        "author": "陸游",
        "paragraphs": [
            "折送江梅意不疏，要敎相對鬬清臞。",
            "爲君著向明窗下，試問山翁具眼無。"
        ],
        "title": "謝演師送梅二首  其二",
        "id": "effc8229-b293-40eb-a6f9-8acb33824f43"
    },
    {
        "author": "陸游",
        "paragraphs": [
            "籃輿訪客過仙村，千載空餘一局存。",
            "曵杖不妨呼小友，還家便恐見来孫。",
            "林巒巉絕秋風瘦，樓堞參差暮氣昏。",
            "酒美魚肥吾事畢，一庵那得住雲根。"
        ],
        "title": "訪毛平仲問疾與其子适同遊柯山觀王質爛柯遺跡",
        "id": "f85853de-1e9b-4ba7-9936-dca5186b2c53"
    },
    {
        "author": "陸游",
        "paragraphs": [
            "幾年不作月巖遊，萬里重来已白頭。",
            "雲外連姢何所似，平羌江上半輪秋。"
        ],
        "title": "月巖",
        "id": "e18d8597-eb5a-43f5-a70e-8abcb5f0adfd"
    },
    {
        "author": "陸游",
        "paragraphs": [
            "大雨山中采藥回，丫頭巖畔覓詩来。",
            "喚船野渡逢迎雪，攜酒溪頭領略梅。",
            "久客愁心端欲折，何時笑口得頻開。",
            "慇勤記著今朝事，破驛空廊葉作堆。"
        ],
        "title": "弋陽縣驛",
        "id": "0677e488-283b-44b9-afb6-53529d175036"
    },
    {
        "author": "陸游",
        "paragraphs": [
            "我行江郊暮猶進，大雪塞空迷遠近。",
            "壯哉組練從天来，人間有此堂堂陣。",
            "少年頗愛軍中樂，跌宕不耐微官縛。",
            "憑鞍寓目一悵然，思爲君王掃河洛。",
            "夜聽簌簌窗紙鳴，恰似鐵馬相磨聲。",
            "起傾斗酒歌出塞，彈壓胸中十萬兵。"
        ],
        "title": "弋陽道中遇大雪",
        "id": "042bc7b2-1059-4407-a293-f9466ecc2408"
    },
    {
        "author": "陸游",
        "paragraphs": [
            "憶在西州遇雪時，繡筵處處百花圍。",
            "烏絲闌展新詩就，油壁車迎小獵歸。",
            "感事鏡鸞悲獨舞，寄書箏雁恨慵飛。",
            "愁多自是難成醉，不爲天寒酒力微。"
        ],
        "title": "雪中懷成都",
        "id": "d7996c4e-1786-4591-9968-13790a9ebc69"
    },
    {
        "author": "陸游",
        "paragraphs": [
            "殘雪暮還結，朔風晴更寒。",
            "重裘猶粟膚，連酌無騂顔。",
            "指直不可握，終日縮袖間。",
            "十年走萬里，何適不艱難。",
            "附火財須臾，攬轡復慨嘆。",
            "恨不以此勞，爲國戌玉關。"
        ],
        "title": "雪後苦寒行饒撫道中有感",
        "id": "76aff377-20df-4e63-8d05-ea7bd36d2d47"
    },
    {
        "author": "陸游",
        "paragraphs": [
            "温如春色爽如秋，一榼燈前自獻酬。",
            "百萬愁魔降未得，故應用爾作戈矛。"
        ],
        "title": "對酒二首  其一",
        "id": "68166174-3e3c-4c7a-8f7e-c44828c8f578"
    },
    {
        "author": "陸游",
        "paragraphs": [
            "嘆息人真未易知，暮年始覺麴生奇。",
            "個中妙趣誰堪語，最是初醺未醉時。"
        ],
        "title": "對酒二首  其二",
        "id": "4ac52f6a-a691-4dc7-ba8b-3d64d61c7bd3"
    },
    {
        "author": "陸游",
        "paragraphs": [
            "我與梅花有舊盟，即今白髮未忘情。",
            "不愁索笑無多子，惟恨相思太瘦生。",
            "身世何曾怨空谷，風流正自合傾城。",
            "增冰積雪行人少，試倩羈鴻爲寄聲。"
        ],
        "title": "梅花",
        "id": "2db45e16-25da-4da1-8d75-4cb0f8d06770"
    },
    {
        "author": "陸游",
        "paragraphs": [
            "莫遣扁舟興盡回，正須衝雪看江梅。",
            "楚人原未知真色，施粉何曾太白来。"
        ],
        "title": "雪中尋梅二首  其一",
        "id": "8052562a-39d2-4064-9c39-d51f8c6e53d2"
    },
    {
        "author": "陸游",
        "paragraphs": [
            "幽香淡淡影疏疏，雪虐風饕亦自如。",
            "正是花中巢許輩，人間冨貴不關渠。"
        ],
        "title": "雪中尋梅二首  其二",
        "id": "ad71666d-e5d7-49fd-9511-ad71fa822424"
    },
    {
        "author": "陸游",
        "paragraphs": [
            "老来樂事少關身，猶喜尊前見玉人。",
            "豈是凄凉偏薄命，自緣纖瘦不禁春。",
            "姢姢月上明江練，黯黯天低糝玉塵。",
            "絕磵斷橋幽獨處，護持應有主林神。"
        ],
        "title": "江上梅花",
        "id": "cf95257f-c2d2-4fea-a222-376df8899a63"
    },
    {
        "author": "陸游",
        "paragraphs": [
            "垂虹亭上三更月，擬峴臺前清曉雪。",
            "我行萬里跨秦吴，此地固應名二絕。",
            "山川滅沒雪作海，亂墜天花自成態。",
            "狂歌痛飲豪不除，更憶衘枚馳出塞。",
            "蘆摧葦折號饑鴻，欲傅粉墨無良工。",
            "摩挲東絹三嘆息，收入放翁詩卷中。",
            "明朝青天行日轂，萬瓦生烟失瓊玉。",
            "世間成壞本相尋，却看晴山暈眉緑。"
        ],
        "title": "擬峴臺觀雪",
        "id": "19c1a2c1-feda-4c41-acd1-7e7f1ec54f7e"
    },
    {
        "author": "陸游",
        "paragraphs": [
            "憶在西川集寶坊，幅巾蕭散日初長。",
            "伊蒲塞饌分香積，優鉢羅花散道場。",
            "客路逢春增感慨，舊遊回首已微凉。",
            "新晴強作尋幽計，有底文書作許忙。"
        ],
        "title": "舊在成都初春無事日訪昭覺保福正法諸刹甚可樂也追懷慨然因賦長句",
        "id": "625a6dc1-4e3b-408f-b4d5-9dbaddda532f"
    },
    {
        "author": "陸游",
        "paragraphs": [
            "閱盡千葩百卉春，此花風味獨清真。",
            "江邊曉雪愁欲語，馬上夕陽香趁人。",
            "慰眼紅苞初報信，回頭青子又生仁。",
            "覊遊偏覺年華速，徙倚闌干一愴神。"
        ],
        "title": "園中賞梅二首  其一",
        "id": "7b4b368c-1839-4453-8fde-bb37d60a5431"
    },
    {
        "author": "陸游",
        "paragraphs": [
            "行遍茫茫禹畫州，尋梅到處得閑遊。",
            "春前春後百回醉，江北江南千里愁。",
            "未愛繁枝壓紗帽，最憐亂點糝貂裘。",
            "一寒可賀君知否，又得幽香數日留。"
        ],
        "title": "園中賞梅二首  其二",
        "id": "1e0068ae-9212-42d1-b3eb-a86ead207f90"
    },
    {
        "author": "陸游",
        "paragraphs": [
            "漸老惜時節，思遊那可忘。",
            "雪晴天淺碧，春動柳輕黄。",
            "笑語寛衰疾，登臨到夕陽。",
            "未須催野渡，聊欲據胡床。"
        ],
        "title": "正月十五日出郊至金石臺二首  其一",
        "id": "b92ce9ff-b466-4cc7-adce-3cdf583abbe8"
    },
    {
        "author": "陸游",
        "paragraphs": [
            "開歲多休暇，官身亦暫閑。",
            "樓臺先晝永，花柳向春慳。",
            "啼鳥隨遊轡，和風惬醉顔。",
            "更憐歸路好，破墨數峰山。"
        ],
        "title": "正月十五日出郊至金石臺二首  其二",
        "id": "869090b5-f248-4c39-bce7-a0b0e41cc60a"
    },
    {
        "author": "陸游",
        "paragraphs": [
            "輕裘駿馬金泉路，黙數新春又九年。",
            "風景不殊人自老，忽驚作夢到臨川。"
        ],
        "title": "六日小飲園中光景鮮妍紅梅已拆恍記在果州時偶得絕句",
        "id": "e3b313ef-7424-4212-94c4-20ca9fe1ebee"
    },
    {
        "author": "陸游",
        "paragraphs": [
            "過盡梅花把酒稀，熏籠香冷換春衣。",
            "秦關漢苑無消息，又在江南送雁歸。"
        ],
        "title": "聞雁",
        "id": "874f873e-70df-49b0-bcc2-07e8e6964662"
    },
    {
        "author": "陸游",
        "paragraphs": [
            "江月微雲外，街泥小雨餘。",
            "人如虛市散，燈似曉星疏。",
            "覉雁同身世，新霜上鬢鬚。",
            "明年更清絕，漁火對茅廬。"
        ],
        "title": "撫州上元",
        "id": "3253fdd7-df1a-4fff-9013-e52c59bad437"
    },
    {
        "author": "陸游",
        "paragraphs": [
            "層臺縹緲壓城闉，倚杖来觀浩蕩春。",
            "放盡樽前千里目，洗空衣上十年塵。",
            "縈廻水抱中和氣，平遠山如醖藉人。",
            "更喜機心無復在，沙邊鷗鷺亦相親。"
        ],
        "title": "登擬峴臺",
        "id": "5641649f-0c70-4e70-97b6-263eaf16a55e"
    },
    {
        "author": "陸游",
        "paragraphs": [
            "芙渠紅緑亦參差，睡起燒香強賦詩。",
            "萬里錦城無夢到，豈惟虛負放燈時。"
        ],
        "title": "燈夕有感",
        "id": "df5f1928-2872-448a-9ce5-18692607c5fb"
    },
    {
        "author": "陸游",
        "paragraphs": [
            "滿城桃李爭春色，不許梅花不成雪。",
            "世間尤物無盛衰，萬點縈風愈奇絕。",
            "我行柯山眠酒家，初見窗前三四花。",
            "恨無壯士挽斗柄，坐令東指催年華。",
            "今朝零落已可惜，明日重尋更無迹。",
            "情之所鍾在我曹，莫倚心腸如鐵石。"
        ],
        "title": "庚子正月十八日送梅",
        "id": "05b46227-a110-48d1-9723-35ed697011d2"
    },
    {
        "author": "陸游",
        "paragraphs": [
            "我昔薄遊西適秦，歸到錦城逢早春。",
            "五門收燈藥市近，小桃妖妍狂殺人。",
            "霓裳法曲華清譜，燕妬身輕鶯學語。",
            "歌舞更休轉盼間，但見宮衣換金縷。",
            "世上悲歡豈易知，不堪風景似當時。",
            "病来幾與麴生絕，禪榻茶烟雙鬢絲。"
        ],
        "title": "初春懷成都",
        "id": "5ee5ce76-e88e-4555-a406-6983cc95d491"
    },
    {
        "author": "陸游",
        "paragraphs": [
            "冬旱土不膏，愛此春夜雨。",
            "四郊農事興，老穉迭歌舞。",
            "相呼長沮耕，分喜樊遲圃。",
            "豐年已在目，亭障靜桴鼓。",
            "我歸未有期，一官寄倉庾。",
            "幸復寛簡書，不敢恨覊旅。"
        ],
        "title": "春雨",
        "id": "e47fed96-5969-468e-b4e3-ba5a45fd394c"
    },
    {
        "author": "陸游",
        "paragraphs": [
            "病中草草度年華，睡起匆匆日易斜。",
            "抵死愁禁千斛酒，薄情雨送一城花。",
            "鏡湖烟水揺朱舫，錦里香塵走鈿車。",
            "此夢即今都打破，不妨寂寞住天涯。"
        ],
        "title": "雨中遣懷二首  其一",
        "id": "0735a7f8-c3fa-48e8-ae72-3305b912b1d6"
    },
    {
        "author": "陸游",
        "paragraphs": [
            "霏霏春雨細如絲，正是春寒欺客時。",
            "心向宦途元淡薄，夢尋鄉國苦參差。",
            "樓前新漲緑三尺，墻外尚餘紅幾枝。",
            "擺撥簿書呼酒榼，南湖西塔有幽期。"
        ],
        "title": "雨中遣懷二首  其二",
        "id": "ec3cc29e-0287-45d6-a46c-85b7971d6985"
    },
    {
        "author": "陸游",
        "paragraphs": [
            "水聲㶁㶁赴回塘，簾影疏疏遶四廊。",
            "靜院數杯傾白墮，幽窗一枕夢清湘。",
            "潤侵書笥深防蠧，暖徹衣篝剩得香。",
            "解組徑歸應更樂，偷閑猶足傲羲皇。"
        ],
        "title": "晚晴",
        "id": "d1e587a6-4067-48e2-aad4-dcf20ccde52f"
    },
    {
        "author": "陸游",
        "paragraphs": [
            "五十六翁身百憂，年来轉覺此生浮。",
            "山川信美故鄉遠，天地無情雙鬢秋。",
            "社後燕如歸客至，春殘花不爲人留。",
            "一觴一詠從来事，莫笑扶衰又上樓。"
        ],
        "title": "春晚",
        "id": "3406ffe8-7215-4891-a154-86c1143ea555"
    },
    {
        "author": "陸游",
        "paragraphs": [
            "夢泛扁舟逸興多，畫橈揺蕩麴生波。",
            "微風蔌蔌生蒲葦，小雨霏霏濕芰荷。",
            "舞落烏紗從歲去，歌酣白紵奈情何。",
            "年来惟覺華胥樂，莫遣茶甌戰睡魔。"
        ],
        "title": "春晚坐睡忽夢泛舟飲酒樂甚既覺悵然有賦",
        "id": "1d0ab6e6-6f41-48cf-b3bb-a79c892be2cc"
    },
    {
        "author": "陸游",
        "paragraphs": [
            "老子癡頑慣轉蓬，殘年懶復問窮通。",
            "赦書雖未除詩債，盟府猶當策酒功。",
            "桐嶺市回人踏月，柘岡月落鳥呼風。",
            "浮生觸處無真實，豈獨南柯是夢中。"
        ],
        "title": "遣興",
        "id": "c12681a9-591d-4e5a-8d02-c03ddeacf96b"
    },
    {
        "author": "陸游",
        "paragraphs": [
            "老去時時病，春来日日陰。",
            "文書有期會，山水負登臨。",
            "倦客風埃眼，孤臣狗馬心。",
            "餘寒欺短褐，莫惜酒杯深。"
        ],
        "title": "老去",
        "id": "884ab076-f71c-474c-a1ac-ac43bf93f268"
    },
    {
        "author": "陸游",
        "paragraphs": [
            "百紫千紅占歲華，又隨風雨捲泥沙。",
            "即今空有夢爲蝶，當日曾將命乞花。",
            "倦枕殘燈人寂寞，幽窗小草字欹斜。",
            "悲歡變滅何窮已，學得山僧自一家。"
        ],
        "title": "雨夜",
        "id": "fb2cdfe0-e0fc-4a56-8bc5-e5a04df0e4f5"
    },
    {
        "author": "陸游",
        "paragraphs": [
            "滿箔吴蠶繭漸稠，四郊膏雨麥方秋。",
            "道人昔是茶山客，病叟新爲藥市遊。",
            "耆舊凋零誰晤語，篇章璀璨尚風流。",
            "蘭亭剡曲春光好，倘肯相從弄釣舟。"
        ],
        "title": "簡黎道士",
        "id": "7e61dfae-ca1d-4bba-9356-65a951d49491"
    },
    {
        "author": "陸游",
        "paragraphs": [
            "有酒時劇飲，無酒徒浩歌。",
            "庭花五六株，老子獨婆娑。",
            "誰云苦寂寞，在我亦已多。",
            "管弦萬二千，一笑謝天魔。",
            "夢作青城去，翠磴捫松蘿。",
            "又爲平羌遊，素月沉烟波。",
            "覺来撫几嘆，奈此桎梏何。",
            "流年不貸人，去去如飛梭。"
        ],
        "title": "臨川絕無佳酒時得一醉戲書",
        "id": "a6c71061-cf32-423b-94f7-94bab0cdd86a"
    },
    {
        "author": "陸游",
        "paragraphs": [
            "無渡河，浪花無蒂高崢嶸。",
            "莫登樓，茫茫芳草難爲情。",
            "華軒寶馬只好路旁看，冶金伐石空留後世名。",
            "古来惟有竹林諸人稱達生，一醉之外萬事鴻毛輕。",
            "可憐癡人競聲利，坐使方寸森五兵。",
            "散花洲上青山横，野魚可膾菰可烹。",
            "脫冠散髮風露冷，臥看江月金盆傾。"
        ],
        "title": "醉中懷江湖舊遊偶作短歌",
        "id": "b4a4a04e-c5c6-4a2e-ae26-ac0b69a792c2"
    },
    {
        "author": "陸游",
        "paragraphs": [
            "蹴踘牆東一市譁，鞦韆樓外兩旗斜。",
            "及時小雨放桐葉，無賴餘寒開楝花。",
            "明月吹笙思蜀苑，軟塵騎馬夢京華。",
            "懽情減盡朱顔改，節物催人只自嗟。"
        ],
        "title": "三月二十一日作",
        "id": "4aaeb4ca-872d-497c-be0c-16e4d237a026"
    },
    {
        "author": "陸游",
        "paragraphs": [
            "臥聽午漏隔花傳，簾裏花殘有斷烟。",
            "莫放轆轤鳴玉井，偷閑要補五更眠。"
        ],
        "title": "天祺節日飯罷小憩",
        "id": "01956c45-72eb-48c2-a37c-f598d9f69a9b"
    },
    {
        "author": "陸游",
        "paragraphs": [
            "白髮滿青鏡，悵然山水身。",
            "那因五斗米，常作半塗人。",
            "涉世風波惡，思歸懷抱真。",
            "會當求鈯斧，送老鏡湖濱。"
        ],
        "title": "思歸",
        "id": "23044c82-8f1b-47f0-9f08-501923138458"
    },
    {
        "author": "陸游",
        "paragraphs": [
            "眼暗頭童負聖時，齒牙欲脫更堪悲。",
            "暮年漸解人間事，蒸食哀梨亦自奇。"
        ],
        "title": "齒痛有感",
        "id": "891207bd-5bc9-4a13-a462-8694076a7e43"
    },
    {
        "author": "陸游",
        "paragraphs": [
            "夢中忘却在天涯，一似當年錦里時。",
            "狂倚寶箏歌白紵，醉移銀燭寫烏絲。",
            "酒来郫縣香初壓，花送彭州露尚滋。",
            "起坐南窗成絕嘆，玉樓乾鵲誤歸期。"
        ],
        "title": "南窗睡起二首  其一",
        "id": "c5fb455c-818e-4c11-8e80-f4f3cebb1e98"
    },
    {
        "author": "陸游",
        "paragraphs": [
            "晝漏迢迢暑氣清，不妨小倦带餘酲。",
            "夢從隴客聲中斷，愁向湘屏曲處生。",
            "風度簾旌紅浪颭，窗明香岫碧雲横。",
            "閑情賦罷憑誰寄，悵望壺天白玉京。"
        ],
        "title": "南窗睡起二首  其二",
        "id": "e9ec17bd-d5ff-4fb6-a880-67aa279f1d68"
    },
    {
        "author": "陸游",
        "paragraphs": [
            "百葉盆榴照眼明，桐陰初密暑猶清。",
            "深深簾幕度香縷，寂寂房櫳聞燕聲。",
            "細煆詩聨憑棐几，靜思棋劫對楸枰。",
            "浣花光景應如昨，回首西州一愴情。"
        ],
        "title": "初夏",
        "id": "750a3aea-34fb-4ba9-b5c7-11e9f8a65e9d"
    },
    {
        "author": "陸游",
        "paragraphs": [
            "程子晚相得，居然一坐傾。",
            "新詩欲飛動，病眼爲開明。",
            "英妙非凢質，衰遲畏後生。",
            "吾徒可相賀，五字有長城。"
        ],
        "title": "讀程秀才詩",
        "id": "dfec9b0d-71ec-4647-9643-1a507f28db37"
    }
]