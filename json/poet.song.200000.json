[
    {
        "author": "劉克莊",
        "paragraphs": [
            "頗聞四境有絃聲，雉傍人飛犬不驚。",
            "在處棠陰應勿伐，等閑花判亦流行。",
            "掞庭子盍摛新藻，絕廩□□□落英。",
            "臺府諸公衡尺審，春風薦子有誰爭。"
        ],
        "title": "同安權縣林丞和余二首趁韵答之  其二",
        "id": "31dedd8f-cfa4-417a-865e-843cf8f6c749"
    },
    {
        "author": "劉克莊",
        "paragraphs": [
            "昔聞華胥與凈土，道釋寓言非目覩。",
            "此圖物色皆華人，太平氣象在裏許。",
            "競披野服裝束儉，旋瀉薄醪盆盎古。",
            "小姑丘嫂醜駭人，襁兒於背行傴僂。",
            "嶧桐泗磬未嘗試，手持蕢桴叩土鼓。",
            "當時四里安耕鑿，百姓焉知有官府。",
            "帝心猶不奈叢脞，欲以黄屋讓支父。",
            "烏乎放勳去已遠，朝野多事民愁苦。",
            "腐儒未暇論秦漢，齊榷魚鹽魯稅畝。",
            "舟鮫衡麓設譏禁，□若海神愁摘煮。",
            "計臣各操享上說，禍先及農次商賈。",
            "南鄰責米借斗斛，西舍誅帛空機杼。",
            "又聞更盼平□□，□□□□□官庾。",
            "何况防秋羽檄急，□□□□選材武。",
            "下鄉卒毒慘於蛇，坐衙官惡猛如虎。",
            "十家九亡村落靜，存者鬼質身繿縷。",
            "有時適野挑薺食，亦或逢場戴花舞。",
            "披圖茅屋晴窗下，偶然釋耒一摩拊。",
            "老農未知陶唐世，過予瞪視口譫語。",
            "暮年憔悴欲移鄉，借問此是何處所。"
        ],
        "title": "擊壤圖",
        "id": "872fa907-6f39-432e-a05a-ef25064908a8"
    },
    {
        "author": "劉克莊",
        "paragraphs": [
            "井竈蕭條歲又殘，呼童掃地具杯盤。",
            "村舂堪笑生涯儉，家祭方知拜起難。",
            "衲壞蒙頭寒自若，燭燒見跋夜將闌。",
            "卧聞儺鼓鼕鼕過，不與諸孫作伴看。"
        ],
        "title": "乙卯歲除",
        "id": "9a4202c2-66cd-453e-94b4-887aec3d5752"
    },
    {
        "author": "劉克莊",
        "paragraphs": [
            "免騎朝馬趁南衙，五見空村換歲華。",
            "旋遣厨人挑薺菜，虛勞座客頌椒花。",
            "不施鬰壘鈞編戶，雖飲屠蘇殿一家。",
            "二十宦游今七十，於身何損復何加。"
        ],
        "title": "丙辰元日",
        "id": "10be8894-ea22-4521-8a67-3629a15af5d7"
    },
    {
        "author": "劉克莊",
        "paragraphs": [
            "早去天知無宦情，急攻人惎有虛名。",
            "老而能學□□少，耄不加刑黜典輕。",
            "宿昔□□□未就，他時血碧尚難平。",
            "吾書豈必行今世，千□□□泣蒯生。"
        ],
        "title": "早去",
        "id": "8484a34a-d2f6-4e99-baa9-22cd11365ef7"
    },
    {
        "author": "劉克莊",
        "paragraphs": [
            "門外沙鷗忽散羣，云何飛矢遠尋君。",
            "今身莫是前□幹，異世寧無後子雲。",
            "早歲多言生悔吝，暮年雙聵斷知聞。",
            "吾兒謹勿趨華藻，寧使班書議少文。"
        ],
        "title": "門外  其一",
        "id": "2c103c70-1214-4763-b546-c751d2ad3656"
    },
    {
        "author": "劉克莊",
        "paragraphs": [
            "平生孤立懶隨群，未愛標名附五君。",
            "投老病身甘碓□，無窮世事等輪雲。",
            "牛衣尚許尋初服，蠶室何堪續舊聞。",
            "玉座他年如記憶，安知不講禮融文。"
        ],
        "title": "門外  其二",
        "id": "c9c657be-f44f-4ee5-885e-81e610910f24"
    },
    {
        "author": "劉克莊",
        "paragraphs": [
            "髮脫紛紛不待爬，天將醜怪變妍華。",
            "論爲城旦寧非怒，度作沙彌亦自佳。",
            "稚子笑翁簪柏葉，侍人諱老匣菱花。",
            "霜寒尤要泥丸暖，慙愧烏巾著意遮。"
        ],
        "title": "髮脫",
        "id": "267d91da-edd7-40d9-bad8-b5b3891a1296"
    },
    {
        "author": "劉克莊",
        "paragraphs": [
            "憶昔春郊共踏青，十人中已九凋零。",
            "溘先未遣隨朝露，殿後姑留作曙星。",
            "老眼蠅書猶可讀，微聾蟻閙不須聽。",
            "申公歲晚殊多事，白首番番詣漢廷。"
        ],
        "title": "憶昔",
        "id": "e3d2d3fd-599a-4cae-8f69-eb5e0f01866b"
    },
    {
        "author": "劉克莊",
        "paragraphs": [
            "貪聽譙更夜未眠，偶拈一卷向燈前。",
            "鳳簫按譜聲聲叶，鮫帕盛珠顆顆圓。",
            "洛叟曾規秦學士，蜀公晚喜柳屯田。",
            "江湖冷落詞人少，難起花翁傍酒邊。"
        ],
        "title": "夜檢故書得孫季蕃詞有懷其人二首  其一",
        "id": "c0576e23-e949-4209-adca-b6873427992f"
    },
    {
        "author": "劉克莊",
        "paragraphs": [
            "中年豪宕以詞行，醉墨淋漓一座傾。",
            "昔競捧牋求少藴，今誰瀝酒吊耆卿。",
            "戴花起舞生無悶，薦菊爲肴死亦清。",
            "愁絕水仙祠畔路，萋萋原草幾枯榮。"
        ],
        "title": "夜檢故書得孫季蕃詞有懷其人二首  其二",
        "id": "c5eb33f5-7a7a-41be-a480-f6c8585b4f28"
    },
    {
        "author": "劉克莊",
        "paragraphs": [
            "木壽尤推櫟與樗，觀榕可信漆園書。",
            "絕無翡翠來巢此，曾有蚍蜉欲撼渠。",
            "五鳳修成安用汝，萬牛力挽竟何如。",
            "山頭旦旦尋斤斧，擁腫全生計未疎。"
        ],
        "title": "門前榕樹",
        "id": "48df0268-ee4e-4d58-b679-31229ec4e22e"
    },
    {
        "author": "劉克莊",
        "paragraphs": [
            "□□憑書作睡媒，夜窗危坐亂書堆。",
            "甫從安樂窩移去，又向華胥國遣回。",
            "轉枕易如炊斗黍，據梧聽徹奏□□。",
            "□□□□東方白，仍取殘編更闔開。"
        ],
        "title": "不寐二首  其一",
        "id": "ca107e81-19c5-4be2-80e5-fae496040d5f"
    },
    {
        "author": "劉克莊",
        "paragraphs": [
            "□□□□聽漏籌，簷聲得得伴春愁。",
            "殘燈似喚人開□，□□□□妾護篝。",
            "昔者鶴曾爲道士，俄而蜨又化莊周。",
            "要知夢覺皆虛幻，且撥寒爐起坐休。"
        ],
        "title": "不寐二首  其二",
        "id": "52402302-4f0d-42f2-998b-fc2ce6c5a39d"
    },
    {
        "author": "劉克莊",
        "paragraphs": [
            "莫厭春泥沒膝深，公卿皆拔自詞林。",
            "鵠袍肯在諸生列，蟲篆原非壯士心。",
            "山下久無吾屐齒，葦間忽聽子挐音。",
            "年來懶與人諛墓，欲贈劉叉未有金。"
        ],
        "title": "答赴補同人",
        "id": "0557a56a-aa8e-4007-9f80-fa08a133dc5b"
    },
    {
        "author": "劉克莊",
        "paragraphs": [
            "趙傁萬篇韓半之，江湖尤重兩賢詩。",
            "不須負笈行千里，回首東家自有師。"
        ],
        "title": "答上饒江濤",
        "id": "9d5afab0-3d2c-4f59-8400-a908d43b425f"
    },
    {
        "author": "劉克莊",
        "paragraphs": [
            "仰鑽無篚實，平進少梯媒。",
            "一鶴竟歸去，萬牛難挽回。",
            "空馳驛使召，不見省郎來。",
            "欲挂原頭劍，徐君安在哉。"
        ],
        "title": "挽徐吏部二首  其一",
        "id": "5a143ec7-949b-4c58-abcc-ce346dc0ec9b"
    },
    {
        "author": "劉克莊",
        "paragraphs": [
            "昔過高陽里，宮牆許一窺。",
            "有樓藏冊子，無院處歌姬。",
            "羅雀閉窮巷，殺雞留晚炊。",
            "欲携船鯽往，道遠歎吾衰。"
        ],
        "title": "挽徐吏部二首  其二",
        "id": "be1e6330-f459-4e2a-8cb4-35db14fcdf5d"
    },
    {
        "author": "劉克莊",
        "paragraphs": [
            "外庸爲世冠，內守與時乖。",
            "鯁論傳文懿，麟編法止齋。",
            "晚方顓史筆，早不面公槐。",
            "已病猶箴諫，難忘耿耿懷。"
        ],
        "title": "挽蔡遵府閣學二首  其一",
        "id": "11a2a1ff-041e-4758-858f-db0937f57ec3"
    },
    {
        "author": "劉克莊",
        "paragraphs": [
            "俱侍清光邇，相看素髮稠。",
            "已拚老聃去，尚意孔戣留。",
            "雌甲何其厄，同庚只麽休。",
            "龍鍾不出戶，持此誄新丘。"
        ],
        "title": "挽蔡遵府閣學二首  其二",
        "id": "d1180000-15ad-4e2b-b920-e64704f47c3f"
    },
    {
        "author": "劉克莊",
        "paragraphs": [
            "醜石榕堪坐，晴坡草可眠。",
            "若非古沂水，亦是小斜川。"
        ],
        "title": "二月初七日壽溪十絕  其一",
        "id": "1109d603-cded-418d-acb4-621ed166a5be"
    },
    {
        "author": "劉克莊",
        "paragraphs": [
            "士不論窮達，離鄉即可哀。",
            "白頭孫七十，歲歲埽松來。"
        ],
        "title": "二月初七日壽溪十絕  其二",
        "id": "bd1b7d10-f0d4-4f0d-a836-e3d131669b97"
    },
    {
        "author": "劉克莊",
        "paragraphs": [
            "仙不離人世，何須遠覓仙。",
            "桃花最深處，更著小漁船。"
        ],
        "title": "二月初七日壽溪十絕  其三",
        "id": "826b5824-9e1f-46d1-9ffe-654d3a7640a0"
    },
    {
        "author": "劉克莊",
        "paragraphs": [
            "廣築長城一，紛紛走避秦。",
            "長城遍天下，底處著逃人。"
        ],
        "title": "二月初七日壽溪十絕  其四",
        "id": "535dfa6f-c6da-493f-b6b7-b44f8b5e8e95"
    },
    {
        "author": "劉克莊",
        "paragraphs": [
            "鎖却藏舟屋，丁寧勿浪開。",
            "漁郎最饒舌，曾去引人來。"
        ],
        "title": "二月初七日壽溪十絕  其五",
        "id": "9409b50e-610e-41a0-b7ad-9832914abebc"
    },
    {
        "author": "劉克莊",
        "paragraphs": [
            "□受職於天，李冰周處然。",
            "何曾現靈怪，專一管豐年。"
        ],
        "title": "二月初七日壽溪十絕  其六",
        "id": "d4defee6-df08-4a1d-99c3-ba2edbbcc6a7"
    },
    {
        "author": "劉克莊",
        "paragraphs": [
            "□□寬裁領，蓬頭亂插花。",
            "相呼挈牲酒，再拜禱桑麻。"
        ],
        "title": "二月初七日壽溪十絕  其七",
        "id": "f90b7ee4-1cff-4388-a933-89b7de6e10d9"
    },
    {
        "author": "劉克莊",
        "paragraphs": [
            "□□□夜裏，折箭傳黄旗。",
            "野老心無事，聞之忽皺眉。"
        ],
        "title": "二月初七日壽溪十絕  其八",
        "id": "930a3e85-9adf-4c60-b198-af1c93fda844"
    },
    {
        "author": "劉克莊",
        "paragraphs": [
            "□□眼中人，纍纍原上墳。",
            "昔作夸毗子，今爲冥漠君。"
        ],
        "title": "二月初七日壽溪十絕  其九",
        "id": "d05f2ca4-da30-4f0e-8637-d70f1af269c5"
    },
    {
        "author": "劉克莊",
        "paragraphs": [
            "城郭有時變，市朝回首非。",
            "誰爲遼鶴說，第一莫來歸。"
        ],
        "title": "二月初七日壽溪十絕  其一○",
        "id": "be500228-e47a-4662-88c2-9ac3943fddfb"
    },
    {
        "author": "劉克莊",
        "paragraphs": [
            "戰士不解甲，於今四十年。",
            "尖量太倉粟，爛鑄水衡錢。"
        ],
        "title": "即事十絕  其一",
        "id": "88ba3049-751a-4c35-815c-6dd23f5ca71d"
    },
    {
        "author": "劉克莊",
        "paragraphs": [
            "□□傳聞惡，邕宜守備孱。",
            "各宜更短製，未可靠巍冠。"
        ],
        "title": "即事十絕  其二",
        "id": "086d247e-12e6-4964-90f3-a9645908e49d"
    },
    {
        "author": "劉克莊",
        "paragraphs": [
            "國蹙公卿耻，諸賢强自寬。",
            "向來沙市冢，太半徙公安。"
        ],
        "title": "即事十絕  其三",
        "id": "ba87840c-11b8-4198-a0c8-36f1bfd4e680"
    },
    {
        "author": "劉克莊",
        "paragraphs": [
            "荆益俱危急，風濤共一舟。",
            "未知策應使，兵已至何州。"
        ],
        "title": "即事十絕  其四",
        "id": "badf7b66-05ab-4a0b-9295-07289588c4f0"
    },
    {
        "author": "劉克莊",
        "paragraphs": [
            "移閫於重慶，支吾亦十霜。",
            "但聞繩魏尚，不見雪陳湯。"
        ],
        "title": "即事十絕  其五",
        "id": "d3831ea8-3865-49cb-9b59-5877b67eea9b"
    },
    {
        "author": "劉克莊",
        "paragraphs": [
            "初謂武陵遠，移來不計春。",
            "近傳湖戶警，愁殺避秦人。"
        ],
        "title": "即事十絕  其六",
        "id": "18d567ce-a3d4-43ba-b05a-da1a2b6e3fe1"
    },
    {
        "author": "劉克莊",
        "paragraphs": [
            "老賊順流下，周郎憑軾觀。",
            "不干春水事，一蹙走曹瞞。"
        ],
        "title": "即事十絕  其七",
        "id": "7317baf4-0c3c-4969-a406-e8bd1d8b0ccc"
    },
    {
        "author": "劉克莊",
        "paragraphs": [
            "玄琰俱年少，能摧百萬師。",
            "如何桓幼子，輕議謝家兒。"
        ],
        "title": "即事十絕  其八",
        "id": "bee43626-403f-4e9c-947f-0b949660928c"
    },
    {
        "author": "劉克莊",
        "paragraphs": [
            "飲血吞奴羯，盛溲餉佛貍。",
            "勿論城大小，但問守城誰。"
        ],
        "title": "即事十絕  其九",
        "id": "daa2e9e3-e9d4-4816-8779-a60966dbc62e"
    },
    {
        "author": "劉克莊",
        "paragraphs": [
            "穹廬迫淝水，黄屋幸澶州。",
            "謝傅方爭弈，萊公亦擲骰。"
        ],
        "title": "即事十絕  其一○",
        "id": "e0d9525e-2d70-4a10-8ee8-31d73400661b"
    },
    {
        "author": "劉克莊",
        "paragraphs": [
            "幽明雖異趣，追遠豈殊哉。",
            "隠隠聞簫鼓，神君尚冢回。"
        ],
        "title": "神君歌十首  其一",
        "id": "d56b7e0e-6c6d-49f5-88e1-ae6416d8d1a2"
    },
    {
        "author": "劉克莊",
        "paragraphs": [
            "草市魚蝦賤，園家芋栗肥。",
            "一城空巷出，萬燭送神歸。"
        ],
        "title": "神君歌十首  其二",
        "id": "862d934b-f4f6-4f0e-9530-666928ad3f13"
    },
    {
        "author": "劉克莊",
        "paragraphs": [
            "樵蘇出林看，士女擁途迎。",
            "要識神通趣，年年此際晴。"
        ],
        "title": "神君歌十首  其三",
        "id": "65b0c624-3cb1-407c-9d71-2ad9b22fb235"
    },
    {
        "author": "劉克莊",
        "paragraphs": [
            "狙裹周公服，優蒙孫叔冠。",
            "無論騃兒女，神亦被渠瞞。"
        ],
        "title": "神君歌十首  其四",
        "id": "f616d602-7636-48ba-8a02-5246d208db0d"
    },
    {
        "author": "劉克莊",
        "paragraphs": [
            "武當并灌口，聞說燬於兵。",
            "獨有東南遠，人神尚太平。"
        ],
        "title": "神君歌十首  其五",
        "id": "024f6e99-129c-4a95-9d45-705bde1e7c07"
    },
    {
        "author": "劉克莊",
        "paragraphs": [
            "村樂殊音節，蠻謳欠雅馴。",
            "老儒無酌獻，歌此送迎神。"
        ],
        "title": "神君歌十首  其六",
        "id": "c3849e12-a5fa-47d9-98cc-3773ddfc4598"
    },
    {
        "author": "劉克莊",
        "paragraphs": [
            "往昔揚州市，神仙愛夜游。",
            "夜來燈與月，不忝小揚州。"
        ],
        "title": "神君歌十首  其七",
        "id": "d4e23316-8e7a-4e55-9fb7-ec901beccae4"
    },
    {
        "author": "劉克莊",
        "paragraphs": [
            "泮渙舞雩樂，懽呼祀蜡忙。",
            "且記童子咏，莫管國人狂。"
        ],
        "title": "神君歌十首  其八",
        "id": "3961651b-72ab-4888-bcec-9edc0c22e8e4"
    },
    {
        "author": "劉克莊",
        "paragraphs": [
            "亂離無醉者，有則以爲祥。",
            "慙愧生平世，人人在酔鄉。"
        ],
        "title": "神君歌十首  其九",
        "id": "18989bd2-690d-48e4-bb54-06cd12c010ef"
    },
    {
        "author": "劉克莊",
        "paragraphs": [
            "鼕鼕街鼓動，寂寂市聲稀。",
            "祭罷社人散，老巫懷肉歸。"
        ],
        "title": "神君歌十首  其一○",
        "id": "6fc381b8-5e09-4406-90ff-c33813052bac"
    },
    {
        "author": "劉克莊",
        "paragraphs": [
            "頗聞譜與壽溪通，桑梓吾寧不敬恭。",
            "東漢聘君真處士，晚唐先輩亦文宗。",
            "方當夭矯驚春蟄，未可呻吟學凍蛩。",
            "老矣麾幢俱屏去，空弮難與子爭鋒。"
        ],
        "title": "答徐雷震投贈",
        "id": "bb38c796-8d89-4af6-a302-131a0e6e27e0"
    },
    {
        "author": "劉克莊",
        "paragraphs": [
            "澤宮選新俊，鼓篋者雲從。",
            "此士堪穿札，同人學避鋒。",
            "朝家方教胄，天子必臨雍。",
            "去去飛潜異，雲山隔幾重。"
        ],
        "title": "送黄□赴補",
        "id": "a81705cd-6fec-4bd1-bd19-2b890e6905e4"
    },
    {
        "author": "劉克莊",
        "paragraphs": [
            "京師渠敢洩邊機，北耗傳訛果是非。",
            "不見紅旗加露布，頗傳黄屋尚宵衣。",
            "南風不競師將老，春水方生虜必歸。",
            "何日靈臺真偃伯，更無一點戰塵飛。"
        ],
        "title": "北耗",
        "id": "516adc2e-8cab-4057-8859-fc76f5087e66"
    },
    {
        "author": "劉克莊",
        "paragraphs": [
            "終歲閉柴荆，於君面尚生。",
            "客談花判健，民道李官清。",
            "方喜片言折，忽因微罪行。",
            "呂侯今秉鉞，羔雁必來迎。"
        ],
        "title": "送趙司理歸永嘉",
        "id": "1eefbc70-821d-47d8-b93f-60df0e630b29"
    },
    {
        "author": "劉克莊",
        "paragraphs": [
            "家學有淵源，傳之於艾軒。",
            "三珠生老蚌，百鳥避雛鵷。",
            "同進誰爭賀，諸生定閉蕃。",
            "吾窮無可贐，握手贈君言。"
        ],
        "title": "送林寬夫父子",
        "id": "2db2216f-4bac-40b0-a16c-e932928ca6b7"
    },
    {
        "author": "劉克莊",
        "paragraphs": [
            "吠南初謂予堪侮，折北俄聞彼不支。",
            "撻覽果殲强弩下，鬼章有入檻車時。",
            "鍾繇捷表前無古，班固銘詩繼者誰。",
            "白髮腐儒心膽薄，一春林下浪攢眉。"
        ],
        "title": "蜀捷",
        "id": "daf9d0eb-fcee-4fb6-a520-75519e803bc5"
    },
    {
        "author": "劉克莊",
        "paragraphs": [
            "二圖心悟非師傳，子若通之可以仙。",
            "欲向丹房供灑掃，老人爐竈壞多年。"
        ],
        "title": "題周從龍養生圖",
        "id": "a2220565-779b-471d-8dcc-88abf513f76a"
    },
    {
        "author": "劉克莊",
        "paragraphs": [
            "上壽今何憾，殷憂昔備嘗。",
            "分燈照鄰女，畫荻訓賢郎。",
            "石窌將開邑，隴阡自表岡。",
            "吾衰彤管廢，短些不成章。"
        ],
        "title": "挽劉母王宜人二首  其一",
        "id": "1d67dfc6-9882-486a-861a-e0027237c903"
    },
    {
        "author": "劉克莊",
        "paragraphs": [
            "原上車千兩，傾城出送終。",
            "孟鄰懷舊好，防墓愴新封。",
            "鶴弔孤峯頂，牛鳴半驛中。",
            "會携芻一束，自往唁林宗。"
        ],
        "title": "挽劉母王宜人二首  其二",
        "id": "75343f24-533c-4a4a-9b00-a0bdb6cc08d1"
    },
    {
        "author": "劉克莊",
        "paragraphs": [
            "□□□兵少，匹馬命如絲。",
            "寶玦化爲燼，錦囊存者詩。",
            "無丹駐光景，有雪上鬚眉。",
            "坐閲君三世，如之何勿思。"
        ],
        "title": "挽陳判官",
        "id": "a4220980-fbd3-4009-b90f-4f4ba7d0516e"
    },
    {
        "author": "劉克莊",
        "paragraphs": [
            "仕泉一郡共稱賢，今仕於漳想亦然。",
            "非有珠犀堪自獻，若無梔蠟可爲妍。",
            "惡貪泉水平生潔，缺相輪尖早晚圓。",
            "若是尚書問村叟，衰殘恰似挂冠年。"
        ],
        "title": "送林推官",
        "id": "32ae1c8e-846d-422a-a2a4-12252d8cb041"
    },
    {
        "author": "劉克莊",
        "paragraphs": [
            "□□外弟寄雙魚，細讀銀鈎卷復舒。",
            "愧我挂冠方草奏，誤君載盾過茆廬。",
            "罷祠久絕支離粟，失勢誰看閑雜書。",
            "老畏春寒縮如鱉，坐妨沽酒摘園蔬。"
        ],
        "title": "長溪陳夢雷携表弟趙君玉書相訪",
        "id": "a4c373dd-0d1f-40c9-ac54-c1da119670e1"
    },
    {
        "author": "劉克莊",
        "paragraphs": [
            "挽留天語極諄諄，願爲明時遠牧民。",
            "倏去居然令國削，至清渾不怕州貧。",
            "斷無苞匪聊崇儉，纔用蒲鞭亦害仁。",
            "莫比尋常騎竹馬，使君元結一流人。"
        ],
        "title": "寄湯伯紀秘書",
        "id": "37148cc8-ed8f-43c7-8f2d-7f11cc8686a7"
    },
    {
        "author": "劉克莊",
        "paragraphs": [
            "天孫機上刀尺，雪兒口裏宮商。",
            "愧我元非郢客，恨君不識秦郎。"
        ],
        "title": "六言二首答陳天驥長短句  其一",
        "id": "6ebc65d3-6838-48f1-a929-55cb7ae58b9b"
    },
    {
        "author": "劉克莊",
        "paragraphs": [
            "書裙曾累逐客，墜釵能謗酔翁。",
            "寧作經學博士，勿爲曲子相公。"
        ],
        "title": "六言二首答陳天驥長短句  其二",
        "id": "370f997a-8a4f-40cb-b507-422b28e393e8"
    },
    {
        "author": "劉克莊",
        "paragraphs": [
            "粵從紫氣度函關，更十年中幾賜環。",
            "一葉身輕歸去勇，六丁力盡挽來難。",
            "高情常寄紛華外，晚節全觀出處間。",
            "別後有書無寄處，聊憑小阮問平安。"
        ],
        "title": "寄湯季庸侍郎",
        "id": "c101e9ee-b65a-45d8-9dcd-371f53c8c089"
    },
    {
        "author": "劉克莊",
        "paragraphs": [
            "疏屢循牆詔屢催，繡衣安得更徘徊。",
            "直從象窟埋輪去，曾向龍墀折檻來。",
            "度嶺尊堯心未已，登臺叫舜首頻回。",
            "遥知行橐無南物，驛使歸時且寄梅。"
        ],
        "title": "送廣東憲",
        "id": "4922bc6f-4198-429b-a308-57b24b836782"
    },
    {
        "author": "劉克莊",
        "paragraphs": [
            "甫里薄田汾曲廬，兒曹堪墾亦堪居。",
            "惟應水竹并風月，尚屬先生未屬渠。"
        ],
        "title": "次韵趙克勤吏部六首  其一",
        "id": "491d9cee-542e-4ad6-aa88-9d2b83a05df8"
    },
    {
        "author": "劉克莊",
        "paragraphs": [
            "苔徑荒蕪薇架斜，樹頭吹盡不留些。",
            "奴欺主病慵鋤草，魔笑翁衰免散花。"
        ],
        "title": "次韵趙克勤吏部六首  其二",
        "id": "fd28fc58-2655-4cbc-8205-d7e276d053cd"
    },
    {
        "author": "劉克莊",
        "paragraphs": [
            "有小林泉傍隠廬，無閒賓客訪村居。",
            "辛勤闢地添支徑，曲折通溪入淺渠。"
        ],
        "title": "次韵趙克勤吏部六首  其三",
        "id": "75a6a060-9e70-4c9c-8f46-d293d2b5f0e6"
    },
    {
        "author": "劉克莊",
        "paragraphs": [
            "籬邊雪畔影橫斜，應訝何郎太瘦些。",
            "未可被渠瞞老眼，玉堂茅舍一般花。"
        ],
        "title": "次韵趙克勤吏部六首  其四",
        "id": "bbc3de41-1985-4d91-b32a-7ef1653bcc77"
    },
    {
        "author": "劉克莊",
        "paragraphs": [
            "憶昔承明共直廬，而今寂寞賦閒居。",
            "戴花社裏聊容我，起草臺邊可欠渠。"
        ],
        "title": "次韵趙克勤吏部六首  其五",
        "id": "ba04eb72-d46d-41f1-9d0e-4f234128b0a7"
    },
    {
        "author": "劉克莊",
        "paragraphs": [
            "兩鬢星星暮景斜，清狂減似向來些。",
            "短供未至瓶無粟，妖夢皆因筆有花。"
        ],
        "title": "次韵趙克勤吏部六首  其六",
        "id": "64ef9e4f-a2bc-4cdc-b582-bf751e01d23b"
    },
    {
        "author": "劉克莊",
        "paragraphs": [
            "愈悲第二牙辭去，况我今虧第一牙。",
            "嚼比牛飼衰畢現，豁如狗竇醜難遮。",
            "讌陳麟脯真虛設，庖進魚䐹不必嗟。",
            "歲晚魯公惟食粥，斷無仙骨飯胡麻。"
        ],
        "title": "齒落",
        "id": "b2a76bb3-fe57-4439-9244-56e10b2f452c"
    },
    {
        "author": "劉克莊",
        "paragraphs": [
            "徵在生夫子，摩耶育釋迦。",
            "人人衣逢掖，箇箇著袈裟。"
        ],
        "title": "四月八日三絕  其一",
        "id": "404b74a2-ea23-4624-97b9-573e21994038"
    },
    {
        "author": "劉克莊",
        "paragraphs": [
            "九龍吐香水，茲事已千秋。",
            "道是本無垢，年年浴未休。"
        ],
        "title": "四月八日三絕  其二",
        "id": "314e38ea-6842-436a-9d07-ebc7dba757ef"
    },
    {
        "author": "劉克莊",
        "paragraphs": [
            "生曾辭寶位，死却要金棺。",
            "達士發冷笑，癡人被熱瞞。"
        ],
        "title": "四月八日三絕  其三",
        "id": "11da9dad-3371-4513-823c-2c63f52352f7"
    },
    {
        "author": "劉克莊",
        "paragraphs": [
            "公卿黠似雙環女，權位危於百尺竿。",
            "身在半天貪進步，脚離實地駭傍觀。",
            "愈悲登華高難下，載却尋橦險不安。",
            "誰與貴人銘座右，等閑記取退朝看。"
        ],
        "title": "繩技",
        "id": "6d6c6e7e-cca8-441a-b526-dcaf0282b787"
    },
    {
        "author": "劉克莊",
        "paragraphs": [
            "去年一顆難鑽核，今歲千林盡著花。",
            "老子有方能辟穀，純將絳雪代丹砂。"
        ],
        "title": "荔枝二首  其一",
        "id": "e76d6000-1ee6-4f7f-a62f-8308420ac47b"
    },
    {
        "author": "劉克莊",
        "paragraphs": [
            "寂寂南州少物華，有園池處只梅茶。",
            "荔枝花發差平等，不問貧家富貴家。"
        ],
        "title": "荔枝二首  其二",
        "id": "6584318c-7c99-4b2e-996a-170ce6bc01dd"
    },
    {
        "author": "劉克莊",
        "paragraphs": [
            "曾對青藜漢閣中，天風吹散各西東。",
            "白頭重得爲僚友，同爲君王轄竹宮。"
        ],
        "title": "蒙恩復畀明道祠寄呈趙克勤吏部三首  其一",
        "id": "aa702a34-c67f-4d7a-a96f-ce22e670eb38"
    },
    {
        "author": "劉克莊",
        "paragraphs": [
            "柱史荒壇僅有名，可能香火似承平。",
            "却愁舊制難遥領，直要先生出按行。"
        ],
        "title": "蒙恩復畀明道祠寄呈趙克勤吏部三首  其二",
        "id": "6826e196-fe70-4166-9a2b-5ee4ded6bad8"
    },
    {
        "author": "劉克莊",
        "paragraphs": [
            "雲臺玉局舊曾諳，回首茅山亦再監。",
            "惟有亳祠尤久任，白頭三度入冰銜。"
        ],
        "title": "蒙恩復畀明道祠寄呈趙克勤吏部三首  其三",
        "id": "3ce822ab-1b43-4b7d-bc62-895f99928ed8"
    },
    {
        "author": "劉克莊",
        "paragraphs": [
            "貧近山家作此行，潘輿來只費三程。",
            "責兒反鮓嫌疑謹，使婦供鮭奉養清。",
            "吾不入城避瓜李，子因謀野過柴荆。",
            "紫薇老病君房去，自課樵歌代遠情。"
        ],
        "title": "陳亨叔司理見遺長牋小詩還贄",
        "id": "37f7cfca-0844-4498-9a02-c0e9e2ea227e"
    },
    {
        "author": "劉克莊",
        "paragraphs": [
            "倏暖俄寒氣候偏，未梅一月雨連綿。",
            "移床自笑無乾處，鍊石渠能補漏天。",
            "風卷杜陵幾重屋，江通甫里百弓田。",
            "誰言野老無憂責，據枕終宵不得眠。"
        ],
        "title": "久雨二首  其一",
        "id": "4b0c03c0-9f0d-4e24-b1f0-5501b3d50b5e"
    },
    {
        "author": "劉克莊",
        "paragraphs": [
            "登高四望積雲深，失了金烏底處尋。",
            "未可漚麻需潦退，臨當曬麥輒天陰。",
            "寶開元畫憂嵐濕，惜善和書怕蠹侵。",
            "只道閑人無繫累，豈知亦有事關心。"
        ],
        "title": "久雨二首  其二",
        "id": "92b91185-241f-41f0-b917-b1264bde92f4"
    },
    {
        "author": "劉克莊",
        "paragraphs": [
            "俱列儒臣侍細氈，各爲逐客問歸船。",
            "親賢有詔徵劉向，疎遠無人贖史遷。",
            "當日金臺諸客散，暮年鐵壁幾人全。",
            "傷心滴露研朱筆，抱在螢窗雪案邊。"
        ],
        "title": "挽趙虛齋二首  其一",
        "id": "2df50ec3-74f0-4fa0-80b0-f18b48154180"
    },
    {
        "author": "劉克莊",
        "paragraphs": [
            "前歲山人來訪逮，墓田丙舍報余知。",
            "法書尚寶元章帖，拙筆深慙有道碑。",
            "重作大招難盡意，共談太極永無期。",
            "可憐老病忘昏晝，但記西窗剪燭時。"
        ],
        "title": "挽趙虛齋二首  其二",
        "id": "29bb97ac-6420-4010-a718-c5a3f4223367"
    },
    {
        "author": "劉克莊",
        "paragraphs": [
            "不惟寶劍衝斗，亦自高冠切雲。",
            "令祖豈非艾子，先師莫是茅君。"
        ],
        "title": "艾人六言二首  其一",
        "id": "c342e934-6164-4edd-8dbf-58a06b373bd5"
    },
    {
        "author": "劉克莊",
        "paragraphs": [
            "欹枕三彭暫去，燒船五鬼俱還。",
            "我欲膝行倒屣，君無髮上衝冠。"
        ],
        "title": "艾人六言二首  其二",
        "id": "2715dfee-8694-494f-913e-accd499d188d"
    },
    {
        "author": "劉克莊",
        "paragraphs": [
            "病起龍鍾怯負犁，劣能扶杖視蔬畦。",
            "罷休自笑同芻狗，老去君當恕木雞。",
            "孤鶴驚飛沙苑箭，群烏嗔借上林棲。",
            "終須覓箇安巢處，萬疊青山繚碧溪。"
        ],
        "title": "病起",
        "id": "3321f8aa-c146-4ad0-b25b-688960f0f70e"
    },
    {
        "author": "劉克莊",
        "paragraphs": [
            "朝陽鳳咮更誰同，回首啾啾笑候蟲。",
            "洛下二龍閑馬呂，建中兩豸數鄒龔。",
            "呼來伯雅聊排悶，叱去奴星莫送窮。",
            "華髮未交衰颯甚，敢鳴破釜答編鍾。"
        ],
        "title": "警齋吳侍郎再和余送行及居厚弟詩各次韻  其一",
        "id": "07015bba-cabe-4e67-bed1-f9ab97601c08"
    },
    {
        "author": "劉克莊",
        "paragraphs": [
            "朝騎寶馬聽雞聲，夕問歸舟灶婢驚。",
            "手扳抽還無責任，諫書訖了少施行。",
            "有時短褐過鄰舍，不記巍冠待邇英。",
            "善類合離關世運，非人頰舌所能爭。"
        ],
        "title": "警齋吳侍郎再和余送行及居厚弟詩各次韻  其二",
        "id": "42bd7350-c118-4154-be48-736bdb3018cd"
    },
    {
        "author": "劉克莊",
        "paragraphs": [
            "曾聽仙韶宴玉津，豈知金彈忽危身。",
            "誰爲高樹鳳凰語，無奈雕籠鸚鵡嗔。",
            "拙射元非落鵰手，村眉難比掃蛾人。",
            "新裁白紵衣如雪，一點休教染洛塵。"
        ],
        "title": "警齋吳侍郎再和余送行及居厚弟詩各次韻  其三",
        "id": "5e6af4ed-d9b4-459a-aa7a-99a512c35499"
    },
    {
        "author": "劉克莊",
        "paragraphs": [
            "少小携書借隙光，宵眠常晏起常忙。",
            "莫嫌茅舍曝朝日，猶勝板橋行曉霜。",
            "藜杖久疎前閣老，桃花不記舊臺郎。",
            "自慚道學工夫淺，晚却逃儒入老莊。"
        ],
        "title": "警齋吳侍郎再和余送行及居厚弟詩各次韻  其四",
        "id": "517eb537-bb9d-4cb3-a819-d03e4e972d46"
    },
    {
        "author": "劉克莊",
        "paragraphs": [
            "造化生尤物，居然冠衆芳。",
            "東家傅粉白，西域返魂香。",
            "真可壻芍藥，未妨妃海棠。",
            "平生恨歐九，極口說姚黄。"
        ],
        "title": "梅花一首",
        "id": "8ad7876d-26a3-4eb5-a07c-1099eacb87b5"
    },
    {
        "author": "劉克莊",
        "paragraphs": [
            "梅月炎官尚斂威，紛紛此物傍綀衣。",
            "撲燈似怕光芒掩，撼樹都忘力量微。",
            "因愛積陰憎景日，逆知將雨洩天機。",
            "未應蟻子渾無援，時至皆能插羽飛。"
        ],
        "title": "蚍蜉一首",
        "id": "28c43934-14a9-4fc4-a00b-cf15231b4ec5"
    },
    {
        "author": "劉克莊",
        "paragraphs": [
            "背傴水牛泅磵，髮白冰蠶吐絲。",
            "貌醜似猴行者，詩瘦於鶴何師。"
        ],
        "title": "攬鏡六言三首  其一",
        "id": "0201f84a-add9-4db7-8bdf-b1693d2f7916"
    },
    {
        "author": "劉克莊",
        "paragraphs": [
            "天上映藜已懶，霧中看花不真。",
            "顧我七十餘老，見公三兩分人。"
        ],
        "title": "攬鏡六言三首  其二",
        "id": "502880d4-b952-41f8-b409-4233708c2209"
    },
    {
        "author": "劉克莊",
        "paragraphs": [
            "蚊睫僾然不見，蠅頭老矣停披。",
            "盲左邱明作傳，瞎張太祝工詩。"
        ],
        "title": "攬鏡六言三首  其三",
        "id": "2700e89b-0584-420e-b0c6-bcf425921b4c"
    },
    {
        "author": "劉克莊",
        "paragraphs": [
            "江鄉民力已凋疲，妙選名臣往拊綏。",
            "此去天家增保障，向來帝子擁旌麾。",
            "蕭生補郡寧忘諫，謝守看山定有詩。",
            "相國若詢周柱史，爲言健似出關時。"
        ],
        "title": "送林元質侍郎赴宣城二首  其一",
        "id": "96ef8c06-5e41-439c-9538-6abf850b6547"
    },
    {
        "author": "劉克莊",
        "paragraphs": [
            "玉階接武侍凝旒，歲晚同尋洛社遊。",
            "騎竹小兒迎輒去，戴花老監挽難留。",
            "班春行李那容緩，亭午前茅盍少休。",
            "造物殷勤愛公處，傍無妙麗護衣篝。"
        ],
        "title": "送林元質侍郎赴宣城二首  其二",
        "id": "edcf34a5-8445-4fb6-b5f3-a901626de85a"
    },
    {
        "author": "劉克莊",
        "paragraphs": [
            "和調失黏詩句，按摸出格文章。",
            "儘可追陪党進，不消更覓君房。"
        ],
        "title": "抄近藁六言二首  其一",
        "id": "50999e8b-1cf8-4d61-aa53-e09196966131"
    },
    {
        "author": "劉克莊",
        "paragraphs": [
            "東鄰莫效西子，南窗何減北扉。",
            "一螢道我來往，焉用宮蓮送歸。"
        ],
        "title": "抄近藁六言二首  其二",
        "id": "c810f9ef-a10f-4ac2-b462-e73c3b34cf4d"
    },
    {
        "author": "劉克莊",
        "paragraphs": [
            "破題得李程賦，結語取錢起詩。",
            "遂令眊矂舉子，不滿冬烘主司。"
        ],
        "title": "代舉人主司問答六言二首  其一",
        "id": "f461a80f-2b97-4ce4-93ca-e1ede0a188e4"
    },
    {
        "author": "劉克莊",
        "paragraphs": [
            "夢裏誰無綵筆，暗中別有朱衣。",
            "蘇二得援失薦，歐九黜幾取煇。"
        ],
        "title": "代舉人主司問答六言二首  其二",
        "id": "72ce6271-7223-4ab9-a340-e0c8291df375"
    },
    {
        "author": "劉克莊",
        "paragraphs": [
            "策杖凌晨出，携筐薄暮歸。",
            "未知故山荔，何似首陽薇。"
        ],
        "title": "採荔子十絕  其一",
        "id": "fd5c9f6b-a62d-4905-82c7-69bb30d892e2"
    },
    {
        "author": "劉克莊",
        "paragraphs": [
            "一鶴爲前導，奚煩絳節哉。",
            "樵蘇私借問，何處地仙來。"
        ],
        "title": "採荔子十絕  其二",
        "id": "f47dcfb2-2e38-4b94-8121-8e02f9816814"
    },
    {
        "author": "劉克莊",
        "paragraphs": [
            "開國何其忝，箋天未必俞。",
            "繳還三百戶，換賜一千株。"
        ],
        "title": "採荔子十絕  其三",
        "id": "6def5746-ddcb-40a0-98d8-3e4fb6c16ec1"
    },
    {
        "author": "劉克莊",
        "paragraphs": [
            "日日煩湯使，年年費火攻。",
            "暮齡知艾附，不及荔枝功。"
        ],
        "title": "採荔子十絕  其四",
        "id": "411aa4e4-4887-4089-bca9-1bab00cd7457"
    },
    {
        "author": "劉克莊",
        "paragraphs": [
            "解使冰腸煖，能令玉色腴。",
            "誰能補丹訣，素女絳羅襦。"
        ],
        "title": "採荔子十絕  其五",
        "id": "3b6e1420-93f9-4367-9b81-203a536a4a87"
    },
    {
        "author": "劉克莊",
        "paragraphs": [
            "童子偷無怪，先生老尚饞。",
            "采時留絕頂，猿鳥要分甘。"
        ],
        "title": "採荔子十絕  其六",
        "id": "8b886788-cdbe-4479-87c2-147898a59361"
    },
    {
        "author": "劉克莊",
        "paragraphs": [
            "帝享老臞仙，丹苞實醴泉。",
            "猶嫌無供帳，賜以錦漫天。"
        ],
        "title": "採荔子十絕  其七",
        "id": "f65df970-01a7-4e50-9204-99a4677777a7"
    },
    {
        "author": "劉克莊",
        "paragraphs": [
            "包柚書云爾，分桃傳有之。",
            "憐渠生處遠，玉食偶然遺。"
        ],
        "title": "採荔子十絕  其八",
        "id": "a7f2ddef-e0e4-46f8-b7b3-818d8408c528"
    },
    {
        "author": "劉克莊",
        "paragraphs": [
            "懷橘悲何及，芸瓜老不任。",
            "摘來先廟祭，灑淚向松陰。"
        ],
        "title": "採荔子十絕  其九",
        "id": "3b52ff29-f800-467f-9d8b-335cbe912ba5"
    },
    {
        "author": "劉克莊",
        "paragraphs": [
            "傳得上林種，曾於艮嶽栽。",
            "吾君無嗜好，不貢一株來。"
        ],
        "title": "採荔子十絕  其一○",
        "id": "0895a1db-69f5-489c-8bf1-e26a5c491835"
    },
    {
        "author": "劉克莊",
        "paragraphs": [
            "老子瞢騰大化中，支干一字不能通。",
            "請君留取談天口，去訪橫渠與了翁。"
        ],
        "title": "贈日者朱俊甫二首  其一",
        "id": "d970b384-2425-4671-90fb-13c6333a1147"
    },
    {
        "author": "劉克莊",
        "paragraphs": [
            "謝公閉墅懶圍棋，董相還家且下帷。",
            "見說金甌殊未定，問君魁柄屬之誰。"
        ],
        "title": "贈日者朱俊甫二首  其二",
        "id": "0f803a5b-0287-4bb5-bcc8-0a474bea65c7"
    },
    {
        "author": "劉克莊",
        "paragraphs": [
            "一夢端爲文字祥，華宗復出小君章。",
            "無家來去如潮水，有鬼揶揄向路傍。",
            "肯顧雀羅殊鄭重，欲爲雞黍愧荒凉。",
            "燕昭歿後金臺少，僮瘦馿饑驛堠長。"
        ],
        "title": "贈羅攝官",
        "id": "0240ff65-52a5-404f-a6c8-77dfcdfca228"
    },
    {
        "author": "劉克莊",
        "paragraphs": [
            "壼範班班在里閭，始知列女傳非虛。",
            "室無遺桂空花妄，溪有新塋宰樹疎。",
            "弟憶雪中聯汝句，兄行雷岸寄家書。",
            "自憐戴白龍鍾叟，猶向原頭駕素車。"
        ],
        "title": "哀仲妹",
        "id": "e8eecc22-8d61-4641-a92e-60dac3c96564"
    },
    {
        "author": "劉克莊",
        "paragraphs": [
            "弆藏古物或千年，漢晉隋唐在目前。",
            "死有一孫堪付託，生惟四友共周旋。",
            "寶扶風簋如原甫，臨永興書逼米顛。",
            "占盡人間最清事，吾碑百世後方傳。"
        ],
        "title": "挽方親來伯",
        "id": "1eb5c3b2-9393-4166-bedf-fbd56365eee2"
    },
    {
        "author": "劉克莊",
        "paragraphs": [
            "往前曾愛銘文囑，老病安知擬議差。",
            "柏下人埋將宿草，管城子禿已無花。",
            "自慙吾匪三長史，誰誤君尋五作家。",
            "今代李邕領袖手，往來碑版不須嗟。"
        ],
        "title": "答楊浩",
        "id": "df4b4415-9f1b-441c-a6a5-da6c9290d32a"
    },
    {
        "author": "劉克莊",
        "paragraphs": [
            "堂閉厨荒蘚壁頹，重尋陳迹故堪哀。",
            "殘僧遠避遊山屐，饑雀空窺施食臺。",
            "鬢換絕無黑絲出，樽空不見白衣來。",
            "千林摇落秋容老，未有黄花一朵開。"
        ],
        "title": "九日遊華嚴寺二首  其一",
        "id": "de60cd8f-548d-4d24-85f9-b6b1e3e88a99"
    },
    {
        "author": "劉克莊",
        "paragraphs": [
            "古塔東偏景最奇，年深何處認苔基。",
            "碧紗籠毀雷轟壁，黄纈林疎葉脫枝。",
            "鶻沒暮雲天杳杳，鶴歸舊里冢纍纍。",
            "牛山淚與龍山帽，雨洗風吹在者誰。"
        ],
        "title": "九日遊華嚴寺二首  其二",
        "id": "c6e5a318-0eba-45f9-9298-a76235d4a700"
    },
    {
        "author": "劉克莊",
        "paragraphs": [
            "贄余一兩卷，覽罷恍然驚。",
            "老子猶堅壁，偏師忽劫營。",
            "今人輕雅道，造物靳詩名。",
            "自笑空空者，將何贈爾行。"
        ],
        "title": "答建士謝旿二首  其一",
        "id": "e5200614-0f48-4200-9ff7-316f8b00904d"
    },
    {
        "author": "劉克莊",
        "paragraphs": [
            "偶有幽人訪，柴門始一開。",
            "大顛留偈去，小謝袖詩來。",
            "襆被嫌三宿，挑燈讀百回。",
            "惟應雙屐齒，歷歷在莓苔。"
        ],
        "title": "答建士謝旿二首  其二",
        "id": "80981cf3-0b20-4e83-86fe-f73c7ac2cc1b"
    },
    {
        "author": "劉克莊",
        "paragraphs": [
            "未得毛錐力，空將鐵硯磨。",
            "暗投主司老，私淑里人多。",
            "三韭何妨飽，雙松不待哦。",
            "鄉鄰惜耆舊，爲輟相舂歌。"
        ],
        "title": "挽安溪黄丞",
        "id": "39951a0e-5de3-4b6e-872b-9ca0b94fa5e7"
    },
    {
        "author": "劉克莊",
        "paragraphs": [
            "世儒通易少，公子信人豪。",
            "幾載韋編絕，三篇紙價高。",
            "素心鄙溫飽，餘事及風騷。",
            "臺閫招徠廣，勾朱不足勞。"
        ],
        "title": "題趙主簿省試議併以將行",
        "id": "9b73b8d9-0628-493f-9919-f32f6171ae12"
    },
    {
        "author": "劉克莊",
        "paragraphs": [
            "昔夢趨旃厦，巍冠預講論。",
            "孤忠鄙張禹，薄命類虞翻。",
            "稍覺芻言戇，徐瞻玉色溫。",
            "放臣絕朝謁，無路可酬恩。"
        ],
        "title": "記夢",
        "id": "c0cd539b-8e58-4607-a78d-3020fff8339d"
    },
    {
        "author": "劉克莊",
        "paragraphs": [
            "空空都沒一行書，行行徒矜九尺軀。",
            "面上带妖真可恥，脚中有鬼不容扶。",
            "末年鐵拐傳仙訣，他日金錐抉冢珠。",
            "泉下定爲明允笑，果能看破半山無。"
        ],
        "title": "書事二首  其一",
        "id": "121841b8-69cb-41ea-910c-54e43bb8fb5b"
    },
    {
        "author": "劉克莊",
        "paragraphs": [
            "利刃斬風空惡毒，疾聲吠雪似獃顛。",
            "嗟余芻狗木雞爾，視汝螟蛉蜾蠃然。",
            "墓上將軍堪嚇鬼，龕中大士且安禪。",
            "不須懺禮如來足，佛與波旬共結緣。"
        ],
        "title": "書事二首  其二",
        "id": "44dca617-e6d0-47ea-8e9b-68b299b4b971"
    },
    {
        "author": "劉克莊",
        "paragraphs": [
            "送去迎來兩轂朱，如侯治行極稀疎。",
            "清惟薄採閩山荔，仁不曾苞丙穴魚。",
            "遺愛驗於還印後，歸裝貧似下車初。",
            "漢廷尚有公卿闕，頗怪龔黄欠璽書。"
        ],
        "title": "餞潘使君二首  其一",
        "id": "09121bea-58c9-41f4-a7a5-c2f20ffc06c4"
    },
    {
        "author": "劉克莊",
        "paragraphs": [
            "一念拳拳帝所臨，士民皆諒使君心。",
            "隨車雨每孚精禱，下瀨船多出俸金。",
            "兩載公真茹蘗苦，百年人尚愛棠陰。",
            "從今緊閉袁安戶，庭雪平腰徑草深。"
        ],
        "title": "餞潘使君二首  其二",
        "id": "20ccbea4-cb2f-4b99-ad58-719d52b0240d"
    },
    {
        "author": "劉克莊",
        "paragraphs": [
            "水心文印雖傳嫡，青出於藍自一家。",
            "尚意祥麟來泰畤，安知怪鵩集長沙。",
            "忤因宮妾頭無髮，去爲將軍手污靴。",
            "他日史官如立傳，先書氣節後詞華。"
        ],
        "title": "哭吳卿明輔二首  其一",
        "id": "9593a551-13e8-4ba4-9fef-204bcee3d9f5"
    },
    {
        "author": "劉克莊",
        "paragraphs": [
            "吳兢史法蔡邕碑，每嘆斯文尚在茲。",
            "老奪故交堪痛惜，晚徵集序未遑爲。",
            "單傳骨髓惟吾子，空嘔心肝向阿誰。",
            "道遠束芻携不去，覆翻遺墨豈勝悲。"
        ],
        "title": "哭吳卿明輔二首  其二",
        "id": "c71e171a-eb00-4ccb-8369-e3c7615a095a"
    },
    {
        "author": "劉克莊",
        "paragraphs": [
            "家譜推賢裔，鄉評號吉人。",
            "佩銀成短夢，冠玉漫長身。",
            "朱軫鸞膠斷，青林鶴表新。",
            "空令柱下史，反惜幕中賓。"
        ],
        "title": "挽方惠倅",
        "id": "aa3b8e81-d901-4ce3-828e-6becc691f30e"
    },
    {
        "author": "劉克莊",
        "paragraphs": [
            "履聲騰上逼星辰，俄駕朱轓去牧民。",
            "不作金張門下客，亦非牛李黨中人。",
            "公寧抽版還丞相，誰更移書責諫臣。",
            "爪距紛紛誇鷙搏，安知魯野有祥麟。"
        ],
        "title": "挽葉謙夫尚書二首  其一",
        "id": "3a8a126b-8e20-426e-aada-85bf8c2fb3d8"
    },
    {
        "author": "劉克莊",
        "paragraphs": [
            "道山昔謬領羣仙，同舍推公最妙年。",
            "方立班心九霄上，忽騎箕尾列星邊。",
            "奏篇誰肯收遺藁，主祭妻爲選象賢。",
            "百嶂千峰環縣郭，未知何處是新阡。"
        ],
        "title": "挽葉謙夫尚書二首  其二",
        "id": "e23e41f5-d058-4e25-a914-f5167b055889"
    },
    {
        "author": "劉克莊",
        "paragraphs": [
            "叔夜真龍鳳矣，嗣宗猶螟蠃然。",
            "一以廣陵散死，一以勸進表全。"
        ],
        "title": "冬夜讀几案間雜書得六言二十首  其一",
        "id": "36cd2526-7e15-4cff-8609-f509fc0aaf9f"
    },
    {
        "author": "劉克莊",
        "paragraphs": [
            "盤龍恨庾長史，太宰哀李崖州。",
            "達人能和大怨，壯士不報細讎。"
        ],
        "title": "冬夜讀几案間雜書得六言二十首  其二",
        "id": "3ee6e446-3808-4f6f-adab-42272a4c72d3"
    },
    {
        "author": "劉克莊",
        "paragraphs": [
            "有教聖愚無類，非人父子勿傳。",
            "此乃靖欲反矣，是亦羿有罪焉。"
        ],
        "title": "冬夜讀几案間雜書得六言二十首  其三",
        "id": "92bb20ee-ac38-42c2-a34a-d195fee74922"
    },
    {
        "author": "劉克莊",
        "paragraphs": [
            "陰德必食陽報，忮心終爲餒魂。",
            "智伯死而無後，愚公子又生孫。"
        ],
        "title": "冬夜讀几案間雜書得六言二十首  其四",
        "id": "29a2be83-e62b-454d-9187-bfac469dbfe6"
    },
    {
        "author": "劉克莊",
        "paragraphs": [
            "鬼谷弟子捭闔，東方先生滑稽。",
            "彼哉妾婦道也，上以俳優畜之。"
        ],
        "title": "冬夜讀几案間雜書得六言二十首  其五",
        "id": "2d9cb77d-1c2d-45ed-bd7f-d56c22c0c11d"
    },
    {
        "author": "劉克莊",
        "paragraphs": [
            "舉世盡兄孔方，無人敢卿五郎。",
            "客喜大夫糞苦，奴誇太尉足香。"
        ],
        "title": "冬夜讀几案間雜書得六言二十首  其六",
        "id": "36fede8e-2ac6-4f1b-b5d5-aa0c002f657d"
    },
    {
        "author": "劉克莊",
        "paragraphs": [
            "昔有初祖見性，今無導師指迷。",
            "死底埋震旦東，活底在葱嶺西。"
        ],
        "title": "冬夜讀几案間雜書得六言二十首  其七",
        "id": "02c6de68-6a78-4bd0-acda-4f242112c144"
    },
    {
        "author": "劉克莊",
        "paragraphs": [
            "人言美惡必復，孰若親冤兩忘。",
            "僧乃謗第二祖，佛不嗔哥利王。"
        ],
        "title": "冬夜讀几案間雜書得六言二十首  其八",
        "id": "cde8d9cb-b1f5-4236-b0a3-c7ddf12c9fe4"
    },
    {
        "author": "劉克莊",
        "paragraphs": [
            "橫議遊俠四出，清流標榜自賢。",
            "血染瓜田方止，尸投濁河可憐。"
        ],
        "title": "冬夜讀几案間雜書得六言二十首  其九",
        "id": "eab09bc8-05e1-4697-8089-85e6d1385aeb"
    },
    {
        "author": "劉克莊",
        "paragraphs": [
            "箋疏蟲魚小物，抉挑草木微情。",
            "兔葵累劉夢得，燕泥辜薛道衡。"
        ],
        "title": "冬夜讀几案間雜書得六言二十首  其一○",
        "id": "b84b4ed5-fd34-4edb-95ec-0ebc92176cdc"
    },
    {
        "author": "劉克莊",
        "paragraphs": [
            "□□本非家法，偶語安知朝儀。",
            "宮中遂有秘戲，殿上竟問小遺。"
        ],
        "title": "冬夜讀几案間雜書得六言二十首  其一一",
        "id": "553b6c0e-9aba-45fa-8857-7ac22979b322"
    },
    {
        "author": "劉克莊",
        "paragraphs": [
            "宋玉口多微詞，曼倩言不純師。",
            "陳賦諷薦枕女，抗義斬賣珠兒。"
        ],
        "title": "冬夜讀几案間雜書得六言二十首  其一二",
        "id": "75e61102-bfe5-4d36-b405-a49102c2d6ee"
    },
    {
        "author": "劉克莊",
        "paragraphs": [
            "鸚鵡洲猶自若，銅雀臺安在哉。",
            "老瞞真大不道，狂生恃小有才。"
        ],
        "title": "冬夜讀几案間雜書得六言二十首  其一三",
        "id": "7cdf5382-912e-4d38-9b78-37d4ed42895f"
    },
    {
        "author": "劉克莊",
        "paragraphs": [
            "巢居吸景休糧，壁觀入定放光。",
            "三萬里隔弱水，六千劫坐道場。"
        ],
        "title": "冬夜讀几案間雜書得六言二十首  其一四",
        "id": "6b8d87ad-89ff-4fe6-9607-c9fb8732cb14"
    },
    {
        "author": "劉克莊",
        "paragraphs": [
            "六郎子晉後身，董君漢廷近親。",
            "大羅天女男妾，館陶公主肥人。"
        ],
        "title": "冬夜讀几案間雜書得六言二十首  其一五",
        "id": "69517844-7735-47db-b62d-842393d439d5"
    },
    {
        "author": "劉克莊",
        "paragraphs": [
            "進來金丹攙喫，放下玉笛偷吹。",
            "先丁寧雪衣女，勿漏泄錦綳兒。"
        ],
        "title": "冬夜讀几案間雜書得六言二十首  其一六",
        "id": "20d99c1d-f0f6-4d82-9c11-50f01ce456ad"
    },
    {
        "author": "劉克莊",
        "paragraphs": [
            "李妹玉曜膚色，梅娘淡粧素衣。",
            "大主嗔老奴愛，三郎怕肥婢知。"
        ],
        "title": "冬夜讀几案間雜書得六言二十首  其一七",
        "id": "4b9fe179-121b-4e44-9226-efe3c07634dc"
    },
    {
        "author": "劉克莊",
        "paragraphs": [
            "裙是千葉榴染，鬢似折枝杏簪。",
            "空問天孫乞巧，其奈君王愛憨。"
        ],
        "title": "冬夜讀几案間雜書得六言二十首  其一八",
        "id": "816e86cb-23cb-4f5e-8fe5-9946c2e6fe08"
    },
    {
        "author": "劉克莊",
        "paragraphs": [
            "寧置寒冰隘巷，勿長婦人深宮。",
            "兒□昭儀篋內，孫斃季龍抱中。"
        ],
        "title": "冬夜讀几案間雜書得六言二十首  其一九",
        "id": "96bc2f60-a72f-4bf1-bef6-a66387aff3a6"
    },
    {
        "author": "劉克莊",
        "paragraphs": [
            "南朝有脂粉氣，李唐誇錦繡堆。",
            "接休文聲響去，夢太白脚板來。"
        ],
        "title": "冬夜讀几案間雜書得六言二十首  其二○",
        "id": "7579bc12-addd-43d4-b329-15eef331dca0"
    },
    {
        "author": "劉克莊",
        "paragraphs": [
            "弟爲龜湖妹製碑，伯姬舍我復何之。",
            "今彤史筆嗟誰炳，古錦囊詩獨姊知。",
            "起絮撒鹽才有間，燎鬚作粥力安施。",
            "瀾湍石畔霜風冷，行路無情亦涕洟。"
        ],
        "title": "哭伯姊二首  其一",
        "id": "b2349d88-7031-48f3-a2b3-5e9d2dff13a7"
    },
    {
        "author": "劉克莊",
        "paragraphs": [
            "幼以木蘭爲長兄，豈堪垂老隔幽明。",
            "空疎誰更譏匡鼎，友愛何曾詈屈平。",
            "服已降朞從變禮，聖猶尚左况諸生。",
            "追嚴不必伊蒲供，自有松風與澗聲。"
        ],
        "title": "哭伯姊二首  其二",
        "id": "8095042e-0826-4cea-b9e0-d176e1cbe7d5"
    },
    {
        "author": "劉克莊",
        "paragraphs": [
            "明時無復精英氣，化作祥風及慶雲。",
            "馬鬣安能埋此骨，□□亦可與斯文。",
            "當年賓客誰珠履，今日郎君尚練裙。",
            "獨有後村翁尚在，匹雛無力漫殷勤。"
        ],
        "title": "答王掀將士",
        "id": "ced0f928-f51b-4568-98f3-83533cbaf623"
    },
    {
        "author": "劉克莊",
        "paragraphs": [
            "朝三暮四昔尚童，踰七望八今成翁。",
            "見佛未肯右肩袒，對客嘗稱左耳聾。",
            "叩額有疏拜墀下，斷腕無麻納禁中。",
            "自憐老病菁華竭，不及花枝歲歲紅。"
        ],
        "title": "新元二首  其一",
        "id": "290eff31-e0ca-4c3b-958f-1220104ac395"
    },
    {
        "author": "劉克莊",
        "paragraphs": [
            "朝來微霰閣輕陰，攬鏡空添雪滿簪。",
            "官送桃符猶懶寫，兒酬椒酒勿多斟。",
            "病於懽事全然淡，老覺春寒未易禁。",
            "惟有改詩成一癖，消磨不盡少年心。"
        ],
        "title": "新元二首  其二",
        "id": "727ed656-d369-410a-9b7b-8deb5912522d"
    },
    {
        "author": "劉克莊",
        "paragraphs": [
            "花木扶疎月露清，昔人來此比登瀛。",
            "不知做得神仙未，身在喬松頂上行。"
        ],
        "title": "夢館宿二首  其一",
        "id": "b52664db-534e-4ded-b0b6-121ff1e4c1ca"
    },
    {
        "author": "劉克莊",
        "paragraphs": [
            "罡風誤送到蓬萊，昔種琪花今已開。",
            "僮鶴來迎俱嘆息，老仙又老似前回。"
        ],
        "title": "夢館宿二首  其二",
        "id": "0ff5c193-1b3a-4862-b9cc-9ddf459641d9"
    },
    {
        "author": "劉克莊",
        "paragraphs": [
            "東路歸何及，南柯夢忽醒。",
            "居然鳴輓鐸，都未製齋鈴。",
            "官已題華表，名空錄御屏。",
            "遥知泉下意，猶待竹溪銘。"
        ],
        "title": "挽南雄林使君",
        "id": "8d8fdea0-1476-4756-ba66-3650c7ed6eed"
    },
    {
        "author": "劉克莊",
        "paragraphs": [
            "紫芝仲白飛仙去，常恐英才不復生。",
            "人歎斯文逢厄運，天留此老主齊盟。",
            "執鞭孰可爲之御，序齒吾猶事以兄。",
            "未必時人能著價，後千百載話頭行。"
        ],
        "title": "題趙西里詩卷二首  其一",
        "id": "99dfc7cb-31ee-4906-9760-d44e55adcbd7"
    },
    {
        "author": "劉克莊",
        "paragraphs": [
            "不向鶑邊繫寶鞍，海門東畔把魚竿。",
            "無蒲萄酒博太守，有竹枝歌傳小蠻。",
            "到處名山留屐齒，看來元氣在毫端。",
            "繡娃辛苦描新樣，肯信春風放牡丹。"
        ],
        "title": "題趙西里詩卷二首  其二",
        "id": "3fd2578a-c133-4f25-9990-2a9eba9b4fd2"
    },
    {
        "author": "劉克莊",
        "paragraphs": [
            "百口惟翁懶入闉，讙傳畫隼出行春。",
            "冶容淇上多遊女，群飲街頭有醉人。",
            "聽黑簫韶成假寐，映青藜杖是前身。",
            "不知誰侍傳柑宴，早爲君王靖塞塵。"
        ],
        "title": "燈夕守舍",
        "id": "c259f648-20d0-4980-87f2-0834acd31fd0"
    },
    {
        "author": "劉克莊",
        "paragraphs": [
            "江北塵高戰鼓酣，惜無赤壁順風帆。",
            "城池險固爲樓百，郡邑蕭條有戶三。",
            "明主依然勞聖慮，諸君豈得尚清談。",
            "嗚呼頗牧不復作，誰與兒郎共苦甘。"
        ],
        "title": "無題二首  其一",
        "id": "a047b62a-031a-48e9-bf36-b6f7cc8970d3"
    },
    {
        "author": "劉克莊",
        "paragraphs": [
            "夕烽一夕徹甘泉，鑄印分弓玉座前。",
            "天狗如雷防急變，佛貍死卯竟譌傳。",
            "漢家豈可無三策，胡運何曾有百年。",
            "漸覺風寒逼堂奧，寄聲諸老急籌邊。"
        ],
        "title": "無題二首  其二",
        "id": "563eace6-a9de-4140-b9ba-3b79224e20c1"
    },
    {
        "author": "劉克莊",
        "paragraphs": [
            "禿翁未敢佚餘生，洗竹澆蘭立課程。",
            "辛苦謀身無甕算，殷勤娛耳有瓶笙。",
            "罏寒燒葉回春意，燭盡携書就月明。",
            "一欠伸間分夢覺，何須它日曲池平。"
        ],
        "title": "即事二首  其一",
        "id": "6f7d7ae4-f03e-41a2-9a3d-8c988ab02e5d"
    },
    {
        "author": "劉克莊",
        "paragraphs": [
            "生涯草草旋安排，先架茅堂次竹齋。",
            "傍榾柮邊名燠室，有榕樹處當凉臺。",
            "且饒林下一人去，莫問門前幾客來。",
            "新買溪西山數畝，便思輦石更移梅。"
        ],
        "title": "即事二首  其二",
        "id": "c5cb9612-7776-4591-928e-6f22f857f3fb"
    },
    {
        "author": "劉克莊",
        "paragraphs": [
            "春來能得幾朝晴，病叟深藏似凍蠅。",
            "獨夜山房惟燭影，暮年家樂只簷聲。",
            "墊巾此老猶標致，裹飯何人訪死生。",
            "村北村南泥滑滑，且宜高卧閉柴荆。"
        ],
        "title": "久雨一首",
        "id": "086302a9-2253-450b-9d6f-745d2bb1d5d4"
    },
    {
        "author": "劉克莊",
        "paragraphs": [
            "東皇太乙漫行春，無頼封姨未霽嗔。",
            "薄酒不紅皺靴面，濕薪難直曲鉤身。",
            "埋腰健羨單傳者，墮指深慙遠戍人。",
            "莫笑布衾如鐵冷，也勝去傍相君茵。"
        ],
        "title": "春寒二首  其一",
        "id": "925a423d-5975-4255-8667-880e7a117ba9"
    },
    {
        "author": "劉克莊",
        "paragraphs": [
            "百藝惟詩老始工，未應凍死杜陵翁。",
            "聳肩偏怯春衣薄，曝背尤貪曉日紅。",
            "草鼓煖於狨坐子，蒲龕清似肉屏風。",
            "幾時天地回生意，只費陽和一點功。"
        ],
        "title": "春寒二首  其二",
        "id": "b933fdc0-9e69-4acb-9059-3e0cea964131"
    },
    {
        "author": "劉克莊",
        "paragraphs": [
            "猶記尋梅負酒瓢，當時賓主正豐標。",
            "通宵縱飲燒銀燭，攙早催開喚玉簫。",
            "摘艷人亡誰共賞，戴花翁在老無憀。",
            "重來只是新華表，不忍攀枝更折條。"
        ],
        "title": "二月十八日過梅庵追懷主人二首  其一",
        "id": "fec4bf7a-37b1-45e3-a80a-b7d126b7ede4"
    },
    {
        "author": "劉克莊",
        "paragraphs": [
            "慣作梁園座右賓，非惟管鮑亦朱陳。",
            "自從石友幽明隔，誰訪瑶妃寂寞濱。",
            "花若無情還有恨，樹猶如此况於人。",
            "不知宋玉歸何處，口誦招魂一愴神。"
        ],
        "title": "二月十八日過梅庵追懷主人二首  其二",
        "id": "18b17053-7c94-4a73-ae0b-845399da1967"
    },
    {
        "author": "劉克莊",
        "paragraphs": [
            "四壁空留宅，雙旌漫典州。",
            "無錢堆別屋，有石壓歸舟。",
            "縱未封孫叔，猶當廟柳侯。",
            "吾銘皆實錄，亦足繼前修。"
        ],
        "title": "林貴州哀詩二首  其一",
        "id": "2b8d2e41-6ba0-47c1-ab17-a159f579b0a1"
    },
    {
        "author": "劉克莊",
        "paragraphs": [
            "歲晚淹留潦霧間，朱幡雖寵變蒼顔。",
            "潁川鳳下來何晚，浪泊鳶飛去不還。",
            "道遠返喪新燧改，州貧無賻旅囊慳。",
            "新邱莫嘆封塋儉，絕勝癡人錦裹山。"
        ],
        "title": "林貴州哀詩二首  其二",
        "id": "ef600d12-5294-43f9-9f5b-6e5c5966c479"
    },
    {
        "author": "劉克莊",
        "paragraphs": [
            "趙氏源流自副樞，至公清節亢門閭。",
            "緒言猶接淳熙際，親擢何慚慶曆初。",
            "班馬定爲廉吏傳，韓歐無責諫臣書。",
            "可憐衮斧忠邪學，僅向甘泉扈屬車。"
        ],
        "title": "待制趙公伯泳哀詩二首  其一",
        "id": "f1277515-f277-4e6f-91cf-851931ae4b02"
    },
    {
        "author": "劉克莊",
        "paragraphs": [
            "憶昔鵷行接武趨，與君肝膽素相孚。",
            "孤忠不忍欺明主，健論真堪立懦夫。",
            "公是意林曾續否，退之手註尚存無。",
            "暮年數出交遊淚，莫怪星星滿鬢鬚。"
        ],
        "title": "待制趙公伯泳哀詩二首  其二",
        "id": "155361f4-fb5a-40b6-81f0-703d3597491d"
    },
    {
        "author": "劉克莊",
        "paragraphs": [
            "門前客勸不如住，樹頭鳥勸不如去。",
            "廷尉重來客又集，丞相欲去門人泣。",
            "客誤主人固不少，哀哉人有不如鳥。"
        ],
        "title": "禽言九首 杜鵑",
        "id": "e6fb0939-d073-4aaa-92e0-94f39dcf90cf"
    },
    {
        "author": "劉克莊",
        "paragraphs": [
            "向來客至投轄留，而今避客如避仇。",
            "山禽儆我似有理，何不握髮更倒屣。",
            "禽兮禽兮汝豈知，人生衰旺各有時。",
            "主人老病客勿怪，爨冷樽空無管待。"
        ],
        "title": "禽言九首 接客",
        "id": "70cf25f5-6716-4fbe-a43c-0deffd0e4aae"
    },
    {
        "author": "劉克莊",
        "paragraphs": [
            "有鳥有鳥林間呼，聲聲句句唯怨姑。",
            "夜挑錦字嫌眠懶，晨執帨巾嗔起晚。",
            "老人食性尤難準，冰天求魚冬責笋。",
            "爺娘錯計遣嫁夫，悔不長作閨中姝。",
            "新婦新婦牢記著，人生百年更苦樂。",
            "他時堂上作阿家，莫教新婦云姑惡。"
        ],
        "title": "禽言九首 姑惡",
        "id": "468616a6-a1db-4194-a77b-a6b16f711707"
    },
    {
        "author": "劉克莊",
        "paragraphs": [
            "羊腸汝尚行不得，而况汝兄脚無力。",
            "何曾知有陟岡詩，聲聲叫兄不容釋。",
            "四達之逵如掌平，井廩危道慎無行。",
            "禽鳥微類猶有情，鼻亭公豈不愛兄。"
        ],
        "title": "禽言九首 行不得哥哥",
        "id": "2a757384-037d-44bf-9400-41c3e1b5e011"
    },
    {
        "author": "劉克莊",
        "paragraphs": [
            "朝愁暮愁愁不已，生爲愁人死愁鬼。",
            "百禽唯爾尤可喜，勸我移住醉鄉裏。",
            "劉伶畢卓善自謀，生前死後不識愁。"
        ],
        "title": "禽言九首 提葫蘆",
        "id": "2f1fbc2a-4dc1-4544-b602-f57960141687"
    },
    {
        "author": "劉克莊",
        "paragraphs": [
            "貴家紈袴金梭織，貧家布袴纔蔽膝。",
            "半夜打門持文書，脫袴貰酒待里胥。",
            "何時贖袴要禦寒，亦爲官掩催租瘢。"
        ],
        "title": "禽言九首 脫布袴",
        "id": "87e28ae1-3ff8-4a12-9914-4e2c0501eab4"
    },
    {
        "author": "劉克莊",
        "paragraphs": [
            "牆壁雖有勸農文，不如禽語尤殷勤。",
            "春泥滑滑陂水滿，晨出下秧薄暮返。",
            "烏呼三農養一兵，汝曹努力勿惰耕。",
            "朱門日高眠未起，却嫌布穀聲聒耳。"
        ],
        "title": "禽言九首 布穀",
        "id": "a916f1df-5f62-4ed4-8a9e-f5d4a447aebd"
    },
    {
        "author": "劉克莊",
        "paragraphs": [
            "阿婆八十雙鬢皤，屑麥爲餠將奉婆。",
            "小家新婦拙烹調，不覺鐺熱令餠焦。",
            "高堂日晏婆停筯，小姑訶婢郎譴婦。",
            "新婦歛手前謝過，別就熱鐺翻一箇。"
        ],
        "title": "禽言九首 婆餠焦",
        "id": "49fae482-f400-4887-849e-a2384b261b51"
    },
    {
        "author": "劉克莊",
        "paragraphs": [
            "郭公郭公曾君國，魂化爲鳥憾未釋。",
            "滿目山河屬別人，舊時宮殿歸不得。",
            "更姓改物今千春，歷歷記憶常如新。",
            "郭公蜀帝兩癡絕，自古失國知幾人。"
        ],
        "title": "禽言九首 郭公",
        "id": "f66403f6-9a7e-4cc3-bf71-26f40b2ead0b"
    },
    {
        "author": "劉克莊",
        "paragraphs": [
            "吾年開八秩，形槁更心灰。",
            "禪縛病居士，詩殃凍秀才。",
            "無功上麟閣，有案在烏臺。",
            "攻苦三千首，誰曾著價來。"
        ],
        "title": "題近藁二首  其一",
        "id": "92f406c7-e26b-4242-94e2-1b92c0e30978"
    },
    {
        "author": "劉克莊",
        "paragraphs": [
            "世間小家數，不瘦失之寒。",
            "都未飽鯨膾，徒然烹蟣肝。",
            "於今無對壘，亙古有荒壇。",
            "改竄無全句，明朝更取看。"
        ],
        "title": "題近藁二首  其二",
        "id": "e86aa2fd-d3d3-4d59-872a-48c275dbd68e"
    },
    {
        "author": "劉克莊",
        "paragraphs": [
            "瓦送繡行均一去，如公之去獨賢哉。",
            "國僑存校如迂闊，涑水辭樞冀挽回。",
            "聊爲先師主精舍，不煩殘客到翹村。",
            "半山未是忘情者，重拜頭廳便出來。"
        ],
        "title": "瓦送",
        "id": "8081f187-30dc-4eee-995e-105a4dafd8d0"
    },
    {
        "author": "劉克莊",
        "paragraphs": [
            "磐石時時垂釣，茅簷旦旦負暄。",
            "小杓行魚羹飯，長竿晒犢鼻褌。"
        ],
        "title": "村居即事六言十首  其一",
        "id": "16949433-82f3-48e5-998c-4b99954109dd"
    },
    {
        "author": "劉克莊",
        "paragraphs": [
            "呵凍畫灰鍛詩，傍人笑汝白癡。",
            "五百年有名世，七十翁如小兒。"
        ],
        "title": "村居即事六言十首  其二",
        "id": "18ee6e4d-397e-41e5-9f58-c59e021e04bc"
    },
    {
        "author": "劉克莊",
        "paragraphs": [
            "鈍根無慧能偈，信必有梵志詩。",
            "黄吻少年忘語，龐眉尊者不知。"
        ],
        "title": "村居即事六言十首  其三",
        "id": "6bb6e819-b85f-4d17-90f9-e8d5fd242fac"
    },
    {
        "author": "劉克莊",
        "paragraphs": [
            "老蚌剖胎枯矣，雄雞斷尾棄之。",
            "刎頸交誰捄汝，犁舌獄無出時。"
        ],
        "title": "村居即事六言十首  其四",
        "id": "2e78967d-643e-4027-a575-240056c69e8c"
    },
    {
        "author": "劉克莊",
        "paragraphs": [
            "有時散髮松風，有時一劍秋空。",
            "講易白牛谿上，題詩黄鶴樓中。"
        ],
        "title": "村居即事六言十首  其五",
        "id": "909518ba-2fd7-45db-af86-bb9a28a3e490"
    },
    {
        "author": "劉克莊",
        "paragraphs": [
            "風窗有竹相敲，地爐無葉可燒。",
            "亂書翻覆未了，一燈明滅頻挑。"
        ],
        "title": "村居即事六言十首  其六",
        "id": "3f3a7c78-6748-4edf-943a-6993f04b3e75"
    },
    {
        "author": "劉克莊",
        "paragraphs": [
            "一把算未能下，萬戶棋苦不高。",
            "老子腹中無物，渠儂笑裏有刀。"
        ],
        "title": "村居即事六言十首  其七",
        "id": "11ac658e-ff6e-4d16-bc2d-5ee900f200aa"
    },
    {
        "author": "劉克莊",
        "paragraphs": [
            "坐處在細旃上，立時傍紅雲邊。",
            "寧罰公幹磨石，可使劉陶鑄錢。"
        ],
        "title": "村居即事六言十首  其八",
        "id": "8658a267-c7c2-46a2-8e4d-ed17fb095aa8"
    },
    {
        "author": "劉克莊",
        "paragraphs": [
            "髮脫禿鶖無異，背傴橐駝逼真。",
            "不是進賢冠者，亦非靈壽杖人。"
        ],
        "title": "村居即事六言十首  其九",
        "id": "b1c2e646-b2d4-45d7-b137-babff5b33234"
    },
    {
        "author": "劉克莊",
        "paragraphs": [
            "敝縕袍足蔽體，惡草具可享賓。",
            "犢車榮過九錫，鮓飯甘於八珍。"
        ],
        "title": "村居即事六言十首  其一○",
        "id": "538d0daa-6298-478b-8a08-90a16e106a1f"
    },
    {
        "author": "劉克莊",
        "paragraphs": [
            "侍中譎取玉带，尚書苦愛貂蟬。",
            "家破謫黎母矣，塚穿無髑髏焉。"
        ],
        "title": "春夜溫故六言二十首  其一",
        "id": "8b5fe2f3-44da-4b92-bb69-37bbf60ef793"
    },
    {
        "author": "劉克莊",
        "paragraphs": [
            "私怨有公論者，反噬非人情哉。",
            "穎叔發修陰事，資深歎軾奇才。"
        ],
        "title": "春夜溫故六言二十首  其二",
        "id": "d2c3a681-79ab-48ae-aca8-82ee910af1b6"
    },
    {
        "author": "劉克莊",
        "paragraphs": [
            "鼎鑊烹東都黨，烟瘴磨元祐人。",
            "但看紙上陳迹，始知陛下至仁。"
        ],
        "title": "春夜溫故六言二十首  其三",
        "id": "69443693-e4e1-4c52-9ee5-77ca726f6b6a"
    },
    {
        "author": "劉克莊",
        "paragraphs": [
            "骨朽是非始定，怒炎毀譽未公。",
            "太平呼奇宰相，野狐目半山翁。"
        ],
        "title": "春夜溫故六言二十首  其四",
        "id": "87027414-ceb2-4ca7-ba9a-f1b489f360bc"
    },
    {
        "author": "劉克莊",
        "paragraphs": [
            "燕山張皇薄伐，艮嶽文飾太平。",
            "黼賀尅復受賞，瓘憂分裂有萌。"
        ],
        "title": "春夜溫故六言二十首  其五",
        "id": "d9687649-5a52-4dbd-8fa6-2e4f931c39eb"
    },
    {
        "author": "劉克莊",
        "paragraphs": [
            "門前客已去矣，屋裏人安在哉。",
            "寒雀張羅可得，春燕啣泥不來。"
        ],
        "title": "春夜溫故六言二十首  其六",
        "id": "e0f6fe86-1b71-4f4e-b986-a3a436506768"
    },
    {
        "author": "劉克莊",
        "paragraphs": [
            "丞相訓子尤儉，夫人送女已非。",
            "盥面用瓦盆子，籍足以錦地衣。"
        ],
        "title": "春夜溫故六言二十首  其七",
        "id": "6ad9a154-48f2-42de-80c4-7ab5bf28131c"
    },
    {
        "author": "劉克莊",
        "paragraphs": [
            "出入息頃冷暖，翻覆手間雨雲。",
            "斬頤從教萬段，賣頒不直分文。"
        ],
        "title": "春夜溫故六言二十首  其八",
        "id": "adb2549b-048a-4497-9f8b-6a9ca03f372a"
    },
    {
        "author": "劉克莊",
        "paragraphs": [
            "京檜皆黄髮老，攸熺各黑頭公。",
            "當時號爲小相，至今歎作頑童。"
        ],
        "title": "春夜溫故六言二十首  其九",
        "id": "b049367d-1e42-4de6-896f-e455ff444c9a"
    },
    {
        "author": "劉克莊",
        "paragraphs": [
            "選人片言授鉞，貴臣萬里建侯。",
            "平洮致綠石研，復燕得碧雲油。"
        ],
        "title": "春夜溫故六言二十首  其一○",
        "id": "b44d8dd2-29fa-4b6d-9723-5607bc301a71"
    },
    {
        "author": "劉克莊",
        "paragraphs": [
            "拔舌犯世深忌，枕肱夸師緒言。",
            "徂徠生爲鬼怪，伊川死尚還魂。"
        ],
        "title": "春夜溫故六言二十首  其一一",
        "id": "3c31629e-3675-4868-bc98-e9a6a30a6166"
    },
    {
        "author": "劉克莊",
        "paragraphs": [
            "子長交遊莫捄，孫盛門戶幾危。",
            "執簡而往誤矣，閣筆相視得之。"
        ],
        "title": "春夜溫故六言二十首  其一二",
        "id": "2cfb1553-8e32-48d1-ba06-7733e5b49506"
    },
    {
        "author": "劉克莊",
        "paragraphs": [
            "書姦書盜不隠，諱周諱魯若私。",
            "使亂賊懼直筆，於定哀多微辭。"
        ],
        "title": "春夜溫故六言二十首  其一三",
        "id": "da24dc94-40c6-4752-b1da-dc2519333fa2"
    },
    {
        "author": "劉克莊",
        "paragraphs": [
            "向來動脚已謬，末後濡尾轉非。",
            "伏生力辭不至，申公不合而歸。"
        ],
        "title": "春夜溫故六言二十首  其一四",
        "id": "5aac4c7c-66c9-4dce-a12b-16400fb752d7"
    },
    {
        "author": "劉克莊",
        "paragraphs": [
            "一部日錄付壻，三經新義傳兒。",
            "躋翁超乎亞聖，贊父光於仲尼。"
        ],
        "title": "春夜溫故六言二十首  其一五",
        "id": "a6158f0f-6140-45c9-a3db-81e8f7bb5bfd"
    },
    {
        "author": "劉克莊",
        "paragraphs": [
            "懲舒之志甚銳，祚宋之言可悲。",
            "濃墨書姦黨石，長繩拽粹德碑。"
        ],
        "title": "春夜溫故六言二十首  其一六",
        "id": "671a0bc9-e780-4aa9-aba5-6b6d6123af13"
    },
    {
        "author": "劉克莊",
        "paragraphs": [
            "圖覇卧薪嘗膽，爲農拾穗行歌。",
            "短衾斂首形矣，高官如跋疐何。"
        ],
        "title": "春夜溫故六言二十首  其一七",
        "id": "25a9b70c-2604-48f2-9c6f-a40e6f079d79"
    },
    {
        "author": "劉克莊",
        "paragraphs": [
            "絕交書謝伊輩，養生論真吾師。",
            "詩無風刺尤妙，史有天刑勿爲。"
        ],
        "title": "春夜溫故六言二十首  其一八",
        "id": "cc234e7d-a555-46ea-9186-68713196e392"
    },
    {
        "author": "劉克莊",
        "paragraphs": [
            "辨才師苦死愛，文皇帝得許癡。",
            "溫韜劫陵大盜，蕭翼穿窬小兒。"
        ],
        "title": "春夜溫故六言二十首  其一九",
        "id": "371231fd-6ce8-4b6f-8d6e-441515fe45e9"
    },
    {
        "author": "劉克莊",
        "paragraphs": [
            "相郎穴厨而竊，王相坎壁以藏。",
            "十襲爲傳家寶，一點無入己贓。"
        ],
        "title": "春夜溫故六言二十首  其二○",
        "id": "d8bb6756-dc0d-4c6d-8fc6-aa7b4518b400"
    },
    {
        "author": "劉克莊",
        "paragraphs": [
            "墮落紅巾手，崎嶇白刃間。",
            "死難令北面，囚尚著南冠。",
            "漢使無金贖，相如與璧還。",
            "都將雙鬢雪，換得兩輪丹。"
        ],
        "title": "挽林韶州  其一",
        "id": "3a806c8b-d28f-4ffd-ad14-be1ede35ad7e"
    },
    {
        "author": "劉克莊",
        "paragraphs": [
            "東起平戎策，鈴齋晝掩扉。",
            "身留嶠南老，餉至洛中稀。",
            "瘴自茅花起，喪同薏苡歸。",
            "不知湯介子，朝論是耶非。"
        ],
        "title": "挽林韶州  其二",
        "id": "c425ddd6-804e-4144-8ef5-a61c315eabc9"
    },
    {
        "author": "劉克莊",
        "paragraphs": [
            "羞問胡奴乞米炊，君恩樸斷老儋祠。",
            "蚤賡殿閣微凉作，晚課田園雜興詩。",
            "洛下共遊無在者，巖頭末句欲傳誰。",
            "天公別有相裨補，素髮星星兩鬢垂。"
        ],
        "title": "和黄戶曹投贈二首  其一",
        "id": "89b404b9-592c-422f-88dd-c3aab3e53f10"
    },
    {
        "author": "劉克莊",
        "paragraphs": [
            "巫醫末技有師生，古道今人鮮復行。",
            "受子雲玄誰卒業，附韓公傳不埋名。",
            "虱猶可以箭鋒貫，蠅豈能增秤尾輕。",
            "頗欲他時觀續集，定將蒼老換朱榮。"
        ],
        "title": "和黄戶曹投贈二首  其二",
        "id": "62a18ec2-3281-40f3-b5f2-674cdef5b361"
    },
    {
        "author": "劉克莊",
        "paragraphs": [
            "萊菔可虀秔可炊，絕勝遠訪碧溪祠。",
            "渠能去伴舒爲誥，時有來聽鼎說詩。",
            "江夏奇童今屬子，金華仙伯更傳誰。",
            "錦囊倒贈貧家了，不管旁觀笑橐垂。"
        ],
        "title": "又二首  其一",
        "id": "419412ee-18d8-41c5-8f2c-39c081b48924"
    },
    {
        "author": "劉克莊",
        "paragraphs": [
            "詩家事業可憐生，骨朽人間有集行。",
            "鍛鍊鬼猶驚險語，折磨天亦妬虛名。",
            "長騎馿背嫌肩聳，欲拔鯨牙恨力輕。",
            "吟得擅場成底事，不如黄策挹浮榮。"
        ],
        "title": "又二首  其二",
        "id": "36833224-a569-4817-b5fe-3ef2b7885543"
    },
    {
        "author": "劉克莊",
        "paragraphs": [
            "昔抱遺編事悅堂，蟇陵宰樹想荒凉。",
            "問君鄉土生悲感，家住秦溪又姓楊。"
        ],
        "title": "答楊公朝",
        "id": "8cb981d8-381e-46c1-af3d-03b77968b831"
    },
    {
        "author": "劉克莊",
        "paragraphs": [
            "晚覺方家總寓言，儋書只說谷神存。",
            "不煩姹女來丹竈，忽有嬰兒出顖門。"
        ],
        "title": "鶴會三首  其一",
        "id": "23c7b986-3c92-41f8-9bf4-994ace93b245"
    },
    {
        "author": "劉克莊",
        "paragraphs": [
            "肉眼安能辨聖凡，有時巾褐過城南。",
            "亦無肘後堪傳汝，且向純陽兩字參。"
        ],
        "title": "鶴會三首  其二",
        "id": "cfece5c9-903b-4975-9f5f-95f0208f4ae9"
    },
    {
        "author": "劉克莊",
        "paragraphs": [
            "投不貲軀火宅中，須臾鬢雪換顔紅。",
            "暮年頗欲從翁去，共過蓬萊聽水風。"
        ],
        "title": "鶴會三首  其三",
        "id": "37b57ee9-0669-468b-be73-21ffd9d2d666"
    },
    {
        "author": "劉克莊",
        "paragraphs": [
            "一已爲多况百哉，得君詩卷久驚猜。",
            "乍疑姑射山頭比，誰喚勾芒雪裏迴。",
            "委壤可憐渠有命，傾城豈是子無媒。",
            "直須著意描香影，和靖宗人合詠梅。"
        ],
        "title": "林知錄和余梅百詠",
        "id": "5dde1053-c60d-4d38-8f0a-7e3a0d0ed107"
    },
    {
        "author": "劉克莊",
        "paragraphs": [
            "狗監知才子，雌堂惜上賓。",
            "歸船載畫重，清俸買書貧。",
            "已作扶犁叟，難留拄笏人。",
            "洛英如見問，爲說卧漳濱。"
        ],
        "title": "送林知錄",
        "id": "9e2b3449-9aac-4414-b0d5-00e45bc6a8de"
    },
    {
        "author": "劉克莊",
        "paragraphs": [
            "自說鐔津上，辛勤葺數楹。",
            "一家僑寄活，隻手拮据成。",
            "俗薄詩人厄，州貧太守清。",
            "聞君不由徑，想見攬衣迎。"
        ],
        "title": "周天益辭歸延平",
        "id": "6f6a2c0b-09ab-40e3-a7cb-97a9e37cc18b"
    },
    {
        "author": "劉克莊",
        "paragraphs": [
            "三載仙谿上，蕭然少府廳。",
            "不曾填格日，但見纂圖經。",
            "黄綬離卑冗，青衿冒典刑。",
            "泉潮相接壤，尤可奉親庭。"
        ],
        "title": "送仙遊黄尉",
        "id": "22027778-7a52-4089-9437-6c3b691d5a5c"
    },
    {
        "author": "劉克莊",
        "paragraphs": [
            "貴公葬法妙蓍龜，眼力尤高異管窺。",
            "先世曾從牧堂學，前身疑是涅槃師。",
            "服寒食散方誰驗，營土饅頭計已遲。",
            "我卜寢丘將斬草，重來莫負老人期。"
        ],
        "title": "贈貴上人",
        "id": "4291ce42-e4d4-422a-a72a-a2a0ad94ce35"
    },
    {
        "author": "劉克莊",
        "paragraphs": [
            "理窟騷壇兩罷休，倒持麈柄讓名流。",
            "向來袒裼欲暴虎，老去短衣聊飲牛。",
            "斂退始知顔巷樂，迂疎空抱杞天憂。",
            "名山何處無靈藥，長笑癡人入海求。"
        ],
        "title": "次韵黄戶曹問訊二首  其一",
        "id": "e7fecf8a-5f74-46f8-a1bc-4a34f35fe1fd"
    },
    {
        "author": "劉克莊",
        "paragraphs": [
            "殘年宜去亦宜休，出處輸渠第一流。",
            "華表歸三千歲鶴，具區有四十蹄牛。",
            "吟薰風殿曾微諷，祖夕陽亭尚隠憂。",
            "乾鵲噪簷無別喜，書筒詩卷遠相求。"
        ],
        "title": "次韵黄戶曹問訊二首  其二",
        "id": "3774b946-d76a-4323-9a8d-a014c375dcc1"
    },
    {
        "author": "劉克莊",
        "paragraphs": [
            "哭時聞者亦欷歔，雙鶴隨聲下碧虛。",
            "帝出絲綸照穹壤，官施綽楔表門閭。",
            "今無陶侃誰能爾，古有蘇耽莫是渠。",
            "華髮史儋曾載筆，尚能濃墨爲君書。"
        ],
        "title": "寄題楊𢡟卿孝感堂",
        "id": "3e2bec40-667d-44b6-ae8b-25bb721d7d76"
    },
    {
        "author": "劉克莊",
        "paragraphs": [
            "顆顆苞甘液，年年飫老饕。",
            "絕勝九千歲，三度竊蟠桃。"
        ],
        "title": "摘玉堂紅皺玉  其一",
        "id": "52e9a2be-e4f3-476c-b83f-ef93f64065e2"
    },
    {
        "author": "劉克莊",
        "paragraphs": [
            "珍貴均摩勒，甘滋過醴泉。",
            "謂天不吾享，豈不厚誣天。"
        ],
        "title": "摘玉堂紅皺玉  其二",
        "id": "cb47bbbe-efec-43e2-9dc3-ed00c13197c9"
    },
    {
        "author": "劉克莊",
        "paragraphs": [
            "村叟相持捋白髭，羨儂健似去年時。",
            "野儒枯槁無師授，傳得單方服荔枝。"
        ],
        "title": "樗庵採荔  其一",
        "id": "a0548de7-9025-47f5-9c0b-9c79ab659797"
    },
    {
        "author": "劉克莊",
        "paragraphs": [
            "墜殻紛紛滿樹間，更拋牆外費防閑。",
            "暗中仍被揶揄笑，此老冬烘可熱瞞。"
        ],
        "title": "樗庵採荔  其二",
        "id": "415e8e01-3de1-414b-b9ea-d41b5273536d"
    },
    {
        "author": "劉克莊",
        "paragraphs": [
            "似與孫郎有宿期，共穿紫翠探幽奇。",
            "水簾噴雪非常爽，火傘張空了不知。",
            "蒙衲僧寧非惠遠，結茅人莫是凝之。",
            "惜今粉繪無名筆，尚可追摹入拙詩。"
        ],
        "tags": [
            "庐山"
        ],
        "title": "余平生不至廬山六月廿八日夜夢同孫季蕃游焉林木參天瀑聲如雷山中物色良是一剎甚幽邃傍人告曰此中有不出院僧余與季蕃欣然訪之語未終而覺將曉矣窗外簷溜淋浪紀以二詩  其一",
        "id": "5b92baf6-00b4-418f-b4bf-47f0a8b6af44"
    },
    {
        "author": "劉克莊",
        "paragraphs": [
            "泉聲㶁㶁樹蒼蒼，云有高僧占一房。",
            "糧絕罕曾起烟火，佛來不肯下禪床。",
            "緇流誰可傳宗旨，黄敕難招坐道場。",
            "何必真分一間住，偶爲但過亦清凉。"
        ],
        "tags": [
            "庐山"
        ],
        "title": "余平生不至廬山六月廿八日夜夢同孫季蕃游焉林木參天瀑聲如雷山中物色良是一剎甚幽邃傍人告曰此中有不出院僧余與季蕃欣然訪之語未終而覺將曉矣窗外簷溜淋浪紀以二詩  其二",
        "id": "e5915f34-339f-4ec9-b41b-5b916c9953d4"
    },
    {
        "author": "劉克莊",
        "paragraphs": [
            "趫捷超山徑，咆哮噉土牆。",
            "昔無當道卧，今有稅人場。",
            "班特歸欄早，韓盧入竇忙。",
            "四方多伏弩，未可恃雄强。"
        ],
        "title": "虎暴二首  其一",
        "id": "f67eb137-f063-49b8-bb00-36c63ba47e77"
    },
    {
        "author": "劉克莊",
        "paragraphs": [
            "噬至飽而止，出爲饑所驅。",
            "東鄰棧失羖，西舍廐亡駒。",
            "浪說裴旻射，難施抱朴符。",
            "雌雄已堪畏，况挾小於菟。"
        ],
        "title": "虎暴二首  其二",
        "id": "262e5987-1cbd-4fed-8da2-01db228278c2"
    },
    {
        "author": "劉克莊",
        "paragraphs": [
            "徧閲同參入涅槃，傍觀盡怪老僧頑。",
            "有詩傳世天機淺，無史藏山筆鉞閑。",
            "夢境瞿莊更喚醒，醉鄉陶阮夾扶還。",
            "吾廬寂寂人稀至，不是先生愛掩關。"
        ],
        "title": "初秋感事三首  其一",
        "id": "49a01fff-2e99-4d0b-856c-54b42ea5092f"
    },
    {
        "author": "劉克莊",
        "paragraphs": [
            "跌蕩當年賦兩京，晚拋筆硯事春耕。",
            "達空函啟已心懶，讀夾注書猶眼明。",
            "金匱舊聞虛論次，香奩少作悔流行。",
            "而今老病都休也，起聽秋聲百感生。"
        ],
        "title": "初秋感事三首  其二",
        "id": "063ee712-089f-47b5-8b13-8fe333382dc5"
    },
    {
        "author": "劉克莊",
        "paragraphs": [
            "恩放歸田又數期，少猶迂闊况衰遲。",
            "日非夸父追能及，山豈愚公力可移。",
            "前席虛懷何日報，細旃密啟有天知。",
            "太陽所燭皆萌達，不照牆陰藿與葵。"
        ],
        "title": "初秋感事三首  其三",
        "id": "8b7e8c56-70dd-4cc9-8d52-1b6d3f02de44"
    },
    {
        "author": "劉克莊",
        "paragraphs": [
            "君家忠節著先朝，廟院如今稍寂寥。",
            "晉代褒勛侯謝澹，唐人詔姓取顔標。",
            "地寒訪我門羅爵，天定看君世珥貂。",
            "欲掃空齋同夜話，山荒黄獨尚無苗。"
        ],
        "title": "贈宇文貢士",
        "id": "1f3a2103-4a81-47a2-8e1b-0a2726913db6"
    },
    {
        "author": "劉克莊",
        "paragraphs": [
            "青陽少府筆如椽，袖出騷人體物篇。",
            "往昔上林推蜀客，後來赤壁有坡仙。",
            "自言避地僑江表，誰誦凌雲向上前。",
            "螢雪一生家萬里，漢庭給札定何年。"
        ],
        "title": "跋青陽尉古賦",
        "id": "ebe6d1a8-5d75-41be-b71f-78c5dae1f440"
    },
    {
        "author": "劉克莊",
        "paragraphs": [
            "猶子知余嗜，封來半尺綃。",
            "誰將一兔穎，寫作百鷦鷯。",
            "具體侔針粟，卑飛集葦苕。",
            "笑他九萬里，辛苦上雲霄。"
        ],
        "title": "尉姪寄百雀圖",
        "id": "1eda8430-92e5-461c-9f9a-fcd035807c2d"
    },
    {
        "author": "劉克莊",
        "paragraphs": [
            "依約前生是蠹魚，坐窗不覺曉鐘餘。",
            "都忘還笏休官了，渾是擔簦應舉初。",
            "亥豕安能承謬誤，雪螢尚欲補空疎。",
            "玄花生眼蜩鳴耳，貪校新抄數板書。"
        ],
        "title": "夜坐二首  其一",
        "id": "814f9a98-c2ed-414a-b7bc-414d313a175a"
    },
    {
        "author": "劉克莊",
        "paragraphs": [
            "世法人情已盡拋，深林自占一枝巢。",
            "病來不飲疎歡伯，老去惟書作淡交。",
            "馬尾動煩刊筆誤，蠅頭尚可就燈抄。",
            "山空月落商歌起，不管秋風捲屋茅。"
        ],
        "title": "夜坐二首  其二",
        "id": "6aed0800-9ca4-44b9-b7df-e9a4171436f5"
    },
    {
        "author": "劉克莊",
        "paragraphs": [
            "雖作堯時擊壤民，田家憂樂尚關身。",
            "抱珠難起龍公睡，走石誰撩颶毋嗔。"
        ],
        "title": "秋旱繼以大風即事十首  其一",
        "id": "eff29944-874a-40ac-8e23-9b79eff1069f"
    },
    {
        "author": "劉克莊",
        "paragraphs": [
            "蘋末蕭蕭忽怒飛，松公欲仆竹君欹。",
            "無人委曲鎸風伯，晚稻方花最怕吹。"
        ],
        "title": "秋旱繼以大風即事十首  其二",
        "id": "b234ce58-a856-41d1-b8bd-ba090cfc98a2"
    },
    {
        "author": "劉克莊",
        "paragraphs": [
            "作苦三時逸在冬，安知一簣尚虧功。",
            "愁聞地籟吹羊角，不見天瓢滴馬鬃。"
        ],
        "title": "秋旱繼以大風即事十首  其三",
        "id": "e098cb32-ab10-45dc-9e56-53973dbeb1a9"
    },
    {
        "author": "劉克莊",
        "paragraphs": [
            "曾立龍墀忝近臣，深知玉座最憂民。",
            "近傳奎畫蠲租賦，稽首觚稜祝聖人。"
        ],
        "title": "秋旱繼以大風即事十首  其四",
        "id": "2f0aa86c-c126-4d05-bd5f-6228e5782a18"
    },
    {
        "author": "劉克莊",
        "paragraphs": [
            "吳中見說亦枯焦，勺水如金汲路遥。",
            "但有清塵無灑道，不能破塊止鳴條。"
        ],
        "title": "秋旱繼以大風即事十首  其五",
        "id": "efa0636b-e9fd-46a3-8764-4bfe7fb50f69"
    },
    {
        "author": "劉克莊",
        "paragraphs": [
            "抱甕區區溉旱苗，忍饑終勝似操瓢。",
            "飲堯井水耕堯野，偶作樵歌亦譽堯。"
        ],
        "title": "秋旱繼以大風即事十首  其六",
        "id": "bf78ce99-bedf-4321-9a55-b274921f1fac"
    },
    {
        "author": "劉克莊",
        "paragraphs": [
            "古人一念感而通，不待焚巫祭雨工。",
            "湯反諸身防六事，漢移其咎責三公。"
        ],
        "title": "秋旱繼以大風即事十首  其七",
        "id": "1193fdc4-498e-4c21-a3fd-aae18a1d0fe4"
    },
    {
        "author": "劉克莊",
        "paragraphs": [
            "老農相戒早輸官，何日爰書得少寬。",
            "明府安知簾外事，路人却見水中瘢。"
        ],
        "title": "秋旱繼以大風即事十首  其八",
        "id": "aefd392a-31a2-4b5d-8adf-628c79179e9c"
    },
    {
        "author": "劉克莊",
        "paragraphs": [
            "禹功遠矣世猶思，誰穀吾州頼兩陂。",
            "待與閟宮碑歲月，併爲神作送迎詩。"
        ],
        "title": "秋旱繼以大風即事十首  其九",
        "id": "719c3cbd-2066-440b-95c8-353fdb109f88"
    },
    {
        "author": "劉克莊",
        "paragraphs": [
            "少耽章句老明農，無意爲文忽自工。",
            "戲作小詩說場圃，細看似可續豳風。"
        ],
        "title": "秋旱繼以大風即事十首  其一○",
        "id": "894929db-422c-4a80-812f-d8febaed4c46"
    },
    {
        "author": "劉克莊",
        "paragraphs": [
            "蒼苔滿意上庭除，應爲新來客屨疎。",
            "老圃寧無螬半李，貧家尚有鼠餘蔬。",
            "身光退士吟招隠，兒勸尊公賦遂初。",
            "已與山靈盟歃了，龍鍾斷不就安車。"
        ],
        "title": "雜興十首  其一",
        "id": "90062234-591b-4efe-bd48-958f1a136a37"
    },
    {
        "author": "劉克莊",
        "paragraphs": [
            "曾忝開元供奉班，君恩全護放還山。",
            "諸公縱欲俎豆汝，老子安能筆硯間。",
            "試拂毛錐嗟已禿，便扶靈壽亦何顔。",
            "迴頭猿鶴休相笑，猶勝周顒去不還。"
        ],
        "title": "雜興十首  其二",
        "id": "28d611e6-ccae-481b-9025-d77a691a7162"
    },
    {
        "author": "劉克莊",
        "paragraphs": [
            "少喜清談拙自謀，行年至此復焉求。",
            "歸休誰肯爭幽谷，貧殺猶堪買沃洲。",
            "笛作曾垂安石淚，扇遮難護彥回羞。",
            "伯陽老去差姦黠，真出函關不少留。"
        ],
        "title": "雜興十首  其三",
        "id": "25106cd2-e297-42ae-ab43-216be1e3b48a"
    },
    {
        "author": "劉克莊",
        "paragraphs": [
            "旋插疎籬設矮扉，僅容老子自娛嬉。",
            "國蝸角上何嫌小，巢鳥窠邊不覺危。",
            "石槨無陳雞絮者，朱門有設雀羅時。",
            "平泉花木奇樟檜，辛苦栽培竟屬誰。"
        ],
        "title": "雜興十首  其四",
        "id": "4893ecc7-4efc-461d-baa1-e761aab16518"
    },
    {
        "author": "劉克莊",
        "paragraphs": [
            "鬢髮蕭蕭牙齒疎，耄荒不記兔園書。",
            "有時待月□□榭，驀地看花命小車。",
            "早慕兩龔辭病去，晚從二仲卜鄰居。",
            "阿戎解執牙籌耳，嵇阮中間却頓渠。"
        ],
        "title": "雜興十首  其五",
        "id": "71312aba-347d-4f2f-a2d5-6fbb29bdd498"
    },
    {
        "author": "劉克莊",
        "paragraphs": [
            "何止才疎亦命慳，暮年身世寄田間。",
            "望塵早不游金谷，投筆今難戍玉關。",
            "日禱泥龍晴自若，晝騎秧馬夕方還。",
            "跳丸只了東西走，不道能蒼壯士顔。"
        ],
        "title": "雜興十首  其六",
        "id": "f6ea699a-529b-4a1b-8a63-3c4ef80591d7"
    },
    {
        "author": "劉克莊",
        "paragraphs": [
            "淳熙以後紹熙前，曹馬灰寒不復燃。",
            "寧作歸來詞引避，可爲勸進表求全。",
            "斜川妙語超言外，廣武狂談發酒邊。",
            "頼有遺文堪可質，世誰陶阮豈其然。"
        ],
        "title": "雜興十首  其七",
        "id": "63a235f3-108e-4ffe-89ce-2de70e5fe468"
    },
    {
        "author": "劉克莊",
        "paragraphs": [
            "諸公衮衮一番新，留得山林著放臣。",
            "鞍破馬移它廐去，巢空燕覺主家貧。",
            "甥陪棋局何須客，兒舉籃輿不覓人。",
            "膜外浮榮酒中趣，看來二者孰關身。"
        ],
        "title": "雜興十首  其八",
        "id": "a0b80d8f-c15c-4c3d-b74e-70c50539786b"
    },
    {
        "author": "劉克莊",
        "paragraphs": [
            "迴首危途尚可驚，三家村裏送餘生。",
            "入無奧主常孤立，歸有鄰翁可耦耕。",
            "駡坐不聞因耳重，懸車已决覺身輕。",
            "小詩何必諸公誦，自向閒時詠太平。"
        ],
        "title": "雜興十首  其九",
        "id": "0990d48d-1b37-4b84-8d8e-b14e500ff111"
    },
    {
        "author": "劉克莊",
        "paragraphs": [
            "古書踳駁承訛久，新義支離折衷難。",
            "孔墨達觀無異道，觸蠻角立有爭端。",
            "壁中科斗經傳寫，甕裏醯雞味筆殘。",
            "老子暮年親勘破，束書閣上不須看。"
        ],
        "title": "雜興十首  其一○",
        "id": "cf1c40db-9580-44b5-8451-3bcf97c8a758"
    },
    {
        "author": "劉克莊",
        "paragraphs": [
            "兩翁仕不至丞郎，名節能流百世芳。",
            "窮巷號爲通德里，舊書藏在善和坊。",
            "古楹日敝加丹刻，老柏年深益黛蒼。",
            "太守懷賢崇教化，鄉先生盍祭于鄉。"
        ],
        "title": "太守宋監丞新三先生祠刊二劉遺文以二詩紀實  其一",
        "id": "d6d50880-7131-4c6b-9d84-df6470cd5988"
    },
    {
        "author": "劉克莊",
        "paragraphs": [
            "俱事重華著直聲，百年藏藁未流行。",
            "世評諫疏如劉向，公讀遺書感樂生。",
            "里有襄陽耆舊傳，史無齊魯大臣名。",
            "孤孫白首荒家學，甘作滕民負耒耕。"
        ],
        "title": "太守宋監丞新三先生祠刊二劉遺文以二詩紀實  其二",
        "id": "ed89b052-b2f7-41a1-98c8-0fa5fc603ec2"
    },
    {
        "author": "劉克莊",
        "paragraphs": [
            "當年雙璧甲科郎，未羨燕山五桂芳。",
            "奏賦何曾因狗監，諫書直乞罷鷹坊。",
            "聚螢窗冷韋編蠹，下馬陵蕪宰樹蒼。",
            "不是使君來北海，邦人豈識鄭公鄉。"
        ],
        "title": "使君次韻再賦二首  其一",
        "id": "94e01e21-a1b1-4983-9706-e45fc7437263"
    },
    {
        "author": "劉克莊",
        "paragraphs": [
            "下車不識疾呼聲，郡政清平教亦行。",
            "曹相治齊賓蓋老，何侯在楚厚龔生。",
            "甘棠通國俱懷惠，遺藁因公得記名。",
            "老受一廛無以報，先疇不腆尚堪耕。"
        ],
        "title": "使君次韻再賦二首  其二",
        "id": "9d1fbb53-dff1-4e0f-b728-3c18c53ac163"
    },
    {
        "author": "劉克莊",
        "paragraphs": [
            "東林百草摇落，老圃數株白紅。",
            "楚客空悲歲晏，班姬錯怨秋風。"
        ],
        "title": "芙蓉六言四首  其一",
        "id": "b7f71a37-45be-48ec-91e0-0a439e96a216"
    },
    {
        "author": "劉克莊",
        "paragraphs": [
            "雪白露初泣曉，酒紅日欲平西。",
            "王姬何彼穠矣，美人清揚婉兮。"
        ],
        "title": "芙蓉六言四首  其二",
        "id": "df23eed2-8444-498b-bf1b-c6277a58b35b"
    },
    {
        "author": "劉克莊",
        "paragraphs": [
            "月地不離人世，花城豈必仙家。",
            "且容康節向月，不羨曼卿主花。"
        ],
        "title": "芙蓉六言四首  其三",
        "id": "6204e9a6-dc3e-4477-9f8e-c543c12b42f0"
    },
    {
        "author": "劉克莊",
        "paragraphs": [
            "羞作太真妃帳，寧爲屈大夫裳。",
            "帝賞此花高節，別賜一名拒霜。"
        ],
        "title": "芙蓉六言四首  其四",
        "id": "8853ae31-bdf3-4ef4-9e3a-4ae66bbbb7ff"
    },
    {
        "author": "劉克莊",
        "paragraphs": [
            "憶昔並居封駁地，相期叶力共推車。",
            "慣看東閣批黄敕，同向南衙沮白麻。",
            "高興竟歸安石墅，大疑猶訪魏舒家。",
            "僅存一鑑今亡矣，想見昕朝亦嘆嗟。"
        ],
        "title": "端明無惰趙公哀詩二首  其一",
        "id": "d24c0fa1-ca86-4460-a916-f8d276f2c3be"
    },
    {
        "author": "劉克莊",
        "paragraphs": [
            "惜身顧影世滔滔，歎息斯人振古豪。",
            "中壘老猶獻封事，三閭去尚作離騷。",
            "無金可遺貧如故，加璧難招節更高。",
            "有淚數行芻一束，若爲飛渡浙江濤。"
        ],
        "title": "端明無惰趙公哀詩二首  其二",
        "id": "3be8704b-c98e-41c2-9ad2-2866aa9f41c2"
    },
    {
        "author": "劉克莊",
        "paragraphs": [
            "主人尤愛竹，老病鮮窺園。",
            "粟鼠競携子，籜龍空長孫。",
            "化爲玉版去，留得錦綳存。",
            "雖有監臨者，貪眠晝閉門。"
        ],
        "title": "惜筍二首  其一",
        "id": "41f218b8-06d9-4a6b-9d44-bdf6de3f941e"
    },
    {
        "author": "劉克莊",
        "paragraphs": [
            "手移孤竹氏，遍地長孫枝。",
            "挺挺堪傳嫡，疎疎欲咎誰。",
            "汝饞猶可忍，吾俗恐難醫。",
            "雖有監臨法，寬柔不忍施。"
        ],
        "title": "惜筍二首  其二",
        "id": "afad8d7d-bd13-448d-b513-1188d60be411"
    },
    {
        "author": "劉克莊",
        "paragraphs": [
            "徑草齊腰人跡稀，凌晨忽有叩柴扉。",
            "遠携吾子出疆贄，來看先生杜德機。",
            "許燕頷侯行且驗，評鳶肩夭是耶非。",
            "惜無斗酒堪澆汝，一曲勞歌贈北歸。"
        ],
        "title": "贈天台陳相士",
        "id": "0765b004-8449-402f-8c8a-ede98f4e5701"
    },
    {
        "author": "劉克莊",
        "paragraphs": [
            "竹溪滿口相稱說，韓慥林間一輩流。",
            "少不如人今已老，天之命我子難修。",
            "桑蓬壯志無成就，箕斗虛名有悔尤。",
            "試爲端蓍占歲晚，幾囤棗實幾蹄牛。"
        ],
        "title": "贈日者程士熙",
        "id": "2fb69c5a-43b9-4e95-9a90-4b361e2dccf7"
    },
    {
        "author": "劉克莊",
        "paragraphs": [
            "竹間梧畔故應佳，非但才高詩亦葩。",
            "世胄蚤通樞相譜，里人知是大魁家。",
            "誰言陶令纔爲米，不遣潘郎再種花。",
            "□□雲深華表遠，北風無頼送哀笳。"
        ],
        "title": "挽鄭永福",
        "id": "06f38c78-1fff-4840-91c8-a742063b8ee1"
    },
    {
        "author": "劉克莊",
        "paragraphs": [
            "平生憎鮑魚肆，何處割山麝房。",
            "試與君評花品，不如渠有國香。"
        ],
        "title": "寄題趙尉若鈺蘭所六言四首  其一",
        "id": "ab2f7162-3ae1-40ff-9cc9-aa202556de6a"
    },
    {
        "author": "劉克莊",
        "paragraphs": [
            "屈子平章荃蕙，荀卿區別芷槐。",
            "志潔真飲露者，性惡似漸滫來。"
        ],
        "title": "寄題趙尉若鈺蘭所六言四首  其二",
        "id": "344e1ff0-7e63-46df-be48-3bd38e1f9fc2"
    },
    {
        "author": "劉克莊",
        "paragraphs": [
            "高標可敬難狎，幽香似有如無。",
            "世間少別花者，海上多逐臭夫。"
        ],
        "title": "寄題趙尉若鈺蘭所六言四首  其三",
        "id": "d496a449-aa98-4ae8-99b7-c7d03239836b"
    },
    {
        "author": "劉克莊",
        "paragraphs": [
            "遶林尋香不見，對花寫貌失真。",
            "癡人鼻孔無辨，俗子毫端有塵。"
        ],
        "title": "寄題趙尉若鈺蘭所六言四首  其四",
        "id": "98e4ac66-3d4c-43a0-80c7-86e71857c36e"
    },
    {
        "author": "劉克莊",
        "paragraphs": [
            "憶昔駸駸逼要津，迂疎誰遣批龍鱗。",
            "羞爲慶曆一不肖，妄意熙寧三舍人。",
            "鬼質若非天奪魄，纍臣豈有地容身。",
            "江湖社友應相問，爲說蕭蕭雪鬢新。"
        ],
        "title": "答括士李同二首  其一",
        "id": "7bfff010-5bf2-4cab-856c-86c44de3df6d"
    },
    {
        "author": "劉克莊",
        "paragraphs": [
            "禿翁門巷冷涔涔，僮報詩人遠見尋。",
            "微露毫芒足奇怪，少加煅煉愈高深。",
            "肯來鄴下從公幹，待向關中說季心。",
            "黄鵠池邊需應制，勸君莫學凍蛩吟。"
        ],
        "title": "答括士李同二首  其二",
        "id": "481240ce-0d7d-4018-88fe-b12c0b762b9d"
    },
    {
        "author": "劉克莊",
        "paragraphs": [
            "尚記鳴琴錦水濱，華宗贊府偶同寅。",
            "涉哦松筆規隨我，傳種花詞膾炙人。",
            "潘令鬢毛兩堆雪，崔丞詩賦一微塵。",
            "覽君姓氏詢鄉里，舊事關心感慨頻。"
        ],
        "title": "贈永福黄國孫",
        "id": "9692f167-dfbb-46e2-971d-5eabbde553a0"
    },
    {
        "author": "劉克莊",
        "paragraphs": [
            "平進差賢似躁求，乃翁豈不爲兒謀。",
            "今寒畯士難京秩，古子男邦亦小侯。",
            "翹館詎宜頻造請，孤山雖好勿淹留。",
            "誰言此老心如鐵，臨別無端作許愁。"
        ],
        "title": "强甫西上",
        "id": "a39fba82-6c2d-437e-b6e4-d8ae8940c656"
    },
    {
        "author": "劉克莊",
        "paragraphs": [
            "醇謹真賢胄，廉能亦吏師。",
            "潘花一手種，韓木百年思。",
            "良友招魂些，遺民墮淚碑。",
            "今無黄絹筆，書墓嘆吾衰。"
        ],
        "title": "挽薛潮州",
        "id": "c8d24514-b392-4e19-8fcb-a8c0e29a944a"
    },
    {
        "author": "劉克莊",
        "paragraphs": [
            "四壁蕭蕭落葉聲，招留聊試子交情。",
            "不應華屋延珠履，得似蓬窗共鐵檠。",
            "襆被都無三宿戀，重裘未覺一寒生。",
            "暮年彼此懽悰薄，相對清談聽斷更。"
        ],
        "title": "留別表弟方時父二首  其一",
        "id": "90348dd5-bf81-4276-84cb-577af2d79293"
    },
    {
        "author": "劉克莊",
        "paragraphs": [
            "憶昔分携今再閏，君猶黑鬢我霜顛。",
            "絕憐盧弟真才子，若比殷兄尚少年。",
            "渭北幾時重把酒，山陰作麽便迴船。",
            "未知後會平安否，搔首臨風意惘然。"
        ],
        "title": "留別表弟方時父二首  其二",
        "id": "a7318baf-a58d-41c9-8202-6fea5885c1ee"
    },
    {
        "author": "劉克莊",
        "paragraphs": [
            "貧道我兒孝，姑云此婦賢。",
            "諸郎丹穴種，夫子玉堂仙。",
            "□□□寧忍，煎膠法不傳。",
            "多情潘騎省，應賦悼亡篇。"
        ],
        "title": "輓方宜人二首  其一",
        "id": "c4660d34-a712-44ee-bbe2-c23df0409b2d"
    },
    {
        "author": "劉克莊",
        "paragraphs": [
            "分斷金釵股，全遮玉鏡輝。",
            "竟令鸞獨舞，愁見雉雙飛。",
            "月照梁鴻案，塵凝孟母機。",
            "平生竺乾學，至此是真歸。"
        ],
        "title": "輓方宜人二首  其二",
        "id": "be4b119d-8d86-4735-b984-38e4275a6489"
    },
    {
        "author": "劉克莊",
        "paragraphs": [
            "不凍肩山聳，方暄鬢雪濃。",
            "或云壽者相，敢道德人容。",
            "補助無靈藥，扶持頼瘦筇。",
            "傍觀莫相笑，年事合龍鍾。"
        ],
        "title": "記顔二首  其一",
        "id": "d2d2e828-9ad3-4835-9189-caff128dc301"
    },
    {
        "author": "劉克莊",
        "paragraphs": [
            "恰纔猶兩髧，倏忽已雙皤。",
            "昔似衛洗馬，今成郭橐駝。",
            "窩中老康節，龕裏活彌陀。",
            "縱使加冠劍，其如醜怪何。"
        ],
        "title": "記顔二首  其二",
        "id": "5eace4fe-d117-4e27-8dcc-bcf2d686dd9b"
    },
    {
        "author": "劉克莊",
        "paragraphs": [
            "閩土資生少，農家作苦多。",
            "尚能蓋牛屋，未肯入雞窠。",
            "社裏戴花舞，原頭拾穗歌。",
            "設令生漢代，堪冠力田科。"
        ],
        "title": "田舍即事十首  其一",
        "id": "2ee89630-60d4-4a6c-9704-063e6dc4ab1c"
    },
    {
        "author": "劉克莊",
        "paragraphs": [
            "場圃先修築，囷倉次補完。",
            "坐居鄰叟下，身雜役夫間。",
            "荷蓧侵星出，肩禾束藴還。",
            "小窗殘卷在，未敢便偷閑。"
        ],
        "title": "田舍即事十首  其二",
        "id": "f71bcb42-ac1f-4230-97e4-93af93c2016d"
    },
    {
        "author": "劉克莊",
        "paragraphs": [
            "此日田舍漢，當年省禁臣。",
            "絲綸隔世事，蓑笠暮年身。",
            "龍棄真初祖，羊求在近鄰。",
            "南朝足名士，吾獨愛吾真。"
        ],
        "title": "田舍即事十首  其三",
        "id": "07c0f0a8-81bf-4a25-afb8-770d1d260d39"
    },
    {
        "author": "劉克莊",
        "paragraphs": [
            "事國嘗陳力，明農晚乞骸。",
            "擊鮮兒勿費，執醤老難偕。",
            "僅可從沮溺，安能望賜回。",
            "幾曾識奇字，門外客休來。"
        ],
        "title": "田舍即事十首  其四",
        "id": "fc6f805d-cdcc-4543-b157-397ac31f32df"
    },
    {
        "author": "劉克莊",
        "paragraphs": [
            "小築三家聚，新篘萬戶春。",
            "昔豪幾腐脅，今病罕沾唇。",
            "太古華胥氏，豐年畏壘人。",
            "超然市朝外，未易葛天民。"
        ],
        "title": "田舍即事十首  其五",
        "id": "fab1d156-cafe-44df-a565-14a2ef4cfe94"
    },
    {
        "author": "劉克莊",
        "paragraphs": [
            "疇昔元疎懶，如今轉耄荒。",
            "都忘高士傳，僅記庶人章。",
            "棲畝牛羊飽，開囷雀鼠忙。",
            "老農識慙愧，先議道官倉。"
        ],
        "title": "田舍即事十首  其六",
        "id": "c00056d8-b87b-4c19-bbb0-437876b9fdb6"
    },
    {
        "author": "劉克莊",
        "paragraphs": [
            "小榭無丹雘，低牆略塈茨。",
            "辛勤趨穡事，快活過花時。",
            "懶獻嘉禾頌，閑賡滯穗詩。",
            "幸生太平世，不樂復何爲。"
        ],
        "title": "田舍即事十首  其七",
        "id": "4ffbaaa6-8ccd-444e-8b47-ec66192bb7f1"
    },
    {
        "author": "劉克莊",
        "paragraphs": [
            "淺甽須穿浚，荒畦要糞除。",
            "何嘗舍耒出，亦或带經鋤。",
            "古有神農學，今傳氾勝書。",
            "野儒曾涉獵，未可議空疎。"
        ],
        "title": "田舍即事十首  其八",
        "id": "43394ff2-134c-4adf-82f0-eff95c6c1303"
    },
    {
        "author": "劉克莊",
        "paragraphs": [
            "比屋篝車滿，深林鼓笛喧。",
            "簇花迎婦擔，拋果浴兒盆。",
            "古禮曾求野，先民或灌園。",
            "子孫記吾語，切勿羨華軒。"
        ],
        "title": "田舍即事十首  其九",
        "id": "11e22928-3e4e-4f5c-b077-2ea436e03224"
    },
    {
        "author": "劉克莊",
        "paragraphs": [
            "凋邑租符緊，荒祠木偶新。",
            "吏談長官健，巫託社公嗔。",
            "烹犬看承客，吹螺降送神。",
            "二豪懷肉返，去誑別村人。"
        ],
        "title": "田舍即事十首  其一○",
        "id": "d09961d9-c097-4398-8cc9-d01996498b6a"
    },
    {
        "author": "劉克莊",
        "paragraphs": [
            "上世師朱氏，慈闈祖艾軒。",
            "惓惓纂遺緒，歷歷識前言。",
            "柳記多先友，遷書頼外孫。",
            "悲哉此奇士，寂寞向寒原。"
        ],
        "title": "輓方倅巖仲二首  其一",
        "id": "a6f6efd5-7279-444b-8e93-6972c76b949f"
    },
    {
        "author": "劉克莊",
        "paragraphs": [
            "身後青名在，辛勤卜此阡。",
            "書丹翰林筆，埋玉息庵錢。",
            "葛帔孤誰託，蒿簪婦亦賢。",
            "許丞無事業，千古以廉傳。"
        ],
        "title": "輓方倅巖仲二首  其二",
        "id": "c43a9cb9-5d90-41ca-9a40-dd843a4d0dd6"
    },
    {
        "author": "劉克莊",
        "paragraphs": [
            "燈窗磨歲月，竹帛勒功名。",
            "晦迹溪西隠，終身谷口耕。",
            "似山猶有漏，於佛悟無生。",
            "尚喜家駒駿，何慚輔嗣甥。"
        ],
        "title": "輓鄭郎公衛夫婦二首  其一",
        "id": "90f4234d-9146-413e-a2fe-96bba2fe8bb5"
    },
    {
        "author": "劉克莊",
        "paragraphs": [
            "遺言傳屬纊，內則冠幽閨。",
            "劉尹真長妹，黔婁處士妻。",
            "鸞離暮年恨，鶴弔凍雲迷。",
            "慧性無生滅，幡花導向西。"
        ],
        "title": "輓鄭郎公衛夫婦二首  其二",
        "id": "3b2d191f-537c-4bca-ac32-3c7c9d02191d"
    },
    {
        "author": "劉克莊",
        "paragraphs": [
            "猶記甲申引見，傳頭幾度春風。",
            "短夢聽鈞天樂，一生泣鼎湖弓。"
        ],
        "title": "題同班小錄  其一",
        "id": "d92f23aa-9e06-4157-9de2-87277c8fd42b"
    },
    {
        "author": "劉克莊",
        "paragraphs": [
            "周章鶴碧朝服，咫尺猩紅御袍。",
            "風號先帝陵木，霜著孤臣鬢毛。"
        ],
        "title": "題同班小錄  其二",
        "id": "17b42755-b0c1-40d8-9532-a2a7a54e7ece"
    },
    {
        "author": "劉克莊",
        "paragraphs": [
            "帳殿久移南內，橋山已隔西興。",
            "同時謁帝評事，回首不忘茂陵。"
        ],
        "title": "題同班小錄  其三",
        "id": "aae3345e-970b-4db7-9f88-0c8a52ba4dd2"
    },
    {
        "author": "劉克莊",
        "paragraphs": [
            "一息營升斗，留翁寂寞濱。",
            "白頭携暮子，來作祝堯人。"
        ],
        "title": "丁巳啟建二首  其一",
        "id": "ea9c3325-0777-4b09-95d1-997c5e55d927"
    },
    {
        "author": "劉克莊",
        "paragraphs": [
            "有意祝靈椿，無堪獻野芹。",
            "玉杯真繆巧，金鏡最忠勤。"
        ],
        "title": "丁巳啟建二首  其二",
        "id": "5ce6b811-ee43-46c8-bbe8-6b33f6b39b67"
    },
    {
        "author": "劉克莊",
        "paragraphs": [
            "坐久烏薪盡，呼童掃葉忙。",
            "海風過雪冷，冬夜抵年長。",
            "故紙真糟粕，枯骴孰臭香。",
            "老無閑記性，讀罷轉頭忘。"
        ],
        "title": "夜坐二首  其一",
        "id": "5e7593e3-d5b7-47d8-9c96-e33f1c9db4b9"
    },
    {
        "author": "劉克莊",
        "paragraphs": [
            "併擁三重絮，猶新二尺檠。",
            "屋高先見月，城遠忽聞更。",
            "藜杖光芒歇，茅柴力量輕。",
            "若非簷鐵響，淡殺老書生。"
        ],
        "title": "夜坐二首  其二",
        "id": "12e56e2f-72b6-4ca1-b743-6417af809fe2"
    },
    {
        "author": "劉克莊",
        "paragraphs": [
            "髫齔隨二親，旅泊承天寺。",
            "姆抱殿上嬉，忽覩瞿曇氏。"
        ],
        "title": "南山感舊  其一",
        "id": "43adc7d2-1b0e-4c79-a5d7-2233db81ae3a"
    },
    {
        "author": "劉克莊",
        "paragraphs": [
            "自從出腹來，未嘗識奇偉。",
            "顧瞻忽眩晃，冷汗如潑水。"
        ],
        "title": "南山感舊  其二",
        "id": "4b69890d-0abf-45eb-a111-b9e108fd3240"
    },
    {
        "author": "劉克莊",
        "paragraphs": [
            "戰掉病三日，湯熨乃能起。",
            "譬如秦武陽，震慴白帝子。"
        ],
        "title": "南山感舊  其三",
        "id": "e87cbed2-ea76-4f5a-a911-0404822e5d14"
    },
    {
        "author": "劉克莊",
        "paragraphs": [
            "彈指七十年，顔髮遽如此。",
            "棒喝夾攻之，碓磨備嘗矣。"
        ],
        "title": "南山感舊  其四",
        "id": "72841d26-31fe-4219-9893-92cf2010c217"
    },
    {
        "author": "劉克莊",
        "paragraphs": [
            "既具頂門眼，逐得少林髓。",
            "南山梵王宮，規模自唐始。"
        ],
        "title": "南山感舊  其五",
        "id": "fc9a9b09-b282-4fc1-86f1-ce0c74b38f22"
    },
    {
        "author": "劉克莊",
        "paragraphs": [
            "輪奐絕鉅麗，像設尤卓詭。",
            "瓣香大雄前，恍然憶稚齒。"
        ],
        "title": "南山感舊  其六",
        "id": "1860df85-0c6a-4f72-87a1-9a0bb7fda9c3"
    },
    {
        "author": "劉克莊",
        "paragraphs": [
            "儂久離怖畏，佛亦生歡喜。",
            "却看丈六身，僬僥國人爾。"
        ],
        "title": "南山感舊  其七",
        "id": "1c731b65-b088-4aaa-a083-893592c862f3"
    },
    {
        "author": "劉克莊",
        "paragraphs": [
            "一麾踰嶠幾星霜，歲晚乘雲覲帝傍。",
            "方喜吾丘來春計，又聞翁子去懷章。",
            "百弓別業雖清曠，九尺長身已老蒼。",
            "原上悲風吹宰樹，傷心雞絮莫携將。"
        ],
        "title": "挽陳建昌",
        "id": "b069ae01-3641-4049-8f74-801e55565542"
    },
    {
        "author": "劉克莊",
        "paragraphs": [
            "同雲作色日潜輝，咄咄玄冥未霽威。",
            "驛使能無一枝寄，客程應有六花飛。",
            "烏公恩重宜親謁，絳老年高可蚤歸。",
            "想見仙霞三尺雪，布衾如鐵起添衣。"
        ],
        "title": "連日寒甚懷强甫二首  其一",
        "id": "0fee8c84-755e-499e-9065-793c15347792"
    },
    {
        "author": "劉克莊",
        "paragraphs": [
            "人生各有稻粱謀，暫去家庭作遠遊。",
            "年事但看翁齒髮，天寒深念汝衣裘。",
            "履霜我獨知琴操，立雪誰來問話頭。",
            "但願茅簷相保守，千書說不盡離愁。"
        ],
        "title": "連日寒甚懷强甫二首  其二",
        "id": "9abee2ff-0be2-49e8-bb7d-fad7895616f6"
    },
    {
        "author": "劉克莊",
        "paragraphs": [
            "曾爲魔女攝入，亦被罔明喚迴。",
            "錦覆陷穽可畏，鐵鑄門關勿開。"
        ],
        "title": "夜讀傳燈雜書六言八首  其一",
        "id": "662bfb9b-7972-446b-8f5b-1bc2a9af6cb2"
    },
    {
        "author": "劉克莊",
        "paragraphs": [
            "稍喜世緣漸薄，尚嫌家事相關。",
            "种子入豹林谷，龐公遯鹿門山。"
        ],
        "title": "夜讀傳燈雜書六言八首  其二",
        "id": "eac3092e-9954-4b7b-9f43-d426c19639e8"
    },
    {
        "author": "劉克莊",
        "paragraphs": [
            "達人蘧蘧夢覺，獃漢屑屑往來。",
            "剪斷郭郎線索，送還趙老燈臺。"
        ],
        "title": "夜讀傳燈雜書六言八首  其三",
        "id": "b472e917-2bc3-49a0-8f8e-b1e1fbd5248d"
    },
    {
        "author": "劉克莊",
        "paragraphs": [
            "神秀元來得法，誌公了不見幾。",
            "半夜一鉢南邁，明朝隻履西歸。"
        ],
        "title": "夜讀傳燈雜書六言八首  其四",
        "id": "d51958f0-b558-4f76-8160-51a4c17dae47"
    },
    {
        "author": "劉克莊",
        "paragraphs": [
            "麟經之筆既絕，蠶室之書遂行。",
            "聃非二子同傳，齊魯兩生失名。"
        ],
        "title": "夜讀傳燈雜書六言八首  其五",
        "id": "8266f119-8415-4dda-9da8-ee3b0eb45633"
    },
    {
        "author": "劉克莊",
        "paragraphs": [
            "悠然東籬把菊，登彼西山采薇。",
            "重華去我已久，神農沒矣安歸。"
        ],
        "title": "夜讀傳燈雜書六言八首  其六",
        "id": "a12a1340-eff6-410e-aea4-b13725c1c402"
    },
    {
        "author": "劉克莊",
        "paragraphs": [
            "贈半山翁甚美，責臨淄公不輕。",
            "大蘇肯念舊惡，小宋猶有宿酲。"
        ],
        "title": "夜讀傳燈雜書六言八首  其七",
        "id": "db1d97f7-2bd8-4b0b-acc9-c944b7f5dc97"
    },
    {
        "author": "劉克莊",
        "paragraphs": [
            "孫以獻公稱祖，妻以康子謚夫。",
            "何必議郎博士，千秋萬歲稱呼。"
        ],
        "title": "夜讀傳燈雜書六言八首  其八",
        "id": "f1b428a1-1905-41f2-8091-22b9fb5a7ab5"
    },
    {
        "author": "劉克莊",
        "paragraphs": [
            "過去生平一念差，偶因薄技忝清華。",
            "寧吟韓子將歸操，不草韋郎起復麻。",
            "綺語預愁無間獄，綸言見笑當行家。",
            "而今老矣全瘖了，匹似枯株不著花。"
        ],
        "title": "仲晦昆仲求近稿戲答二首  其一",
        "id": "819858b5-3379-4865-a9cb-41a05d44f12f"
    },
    {
        "author": "劉克莊",
        "paragraphs": [
            "辛苦搜腸更撚鬚，適資談者指瑕瑜。",
            "中郎碑好猶名愧，吏部銘高未免諛。",
            "餘忿燕泥能道否，遺言鶴唳可聞乎。",
            "從今一字休思索，千古文人一律愚。"
        ],
        "title": "仲晦昆仲求近稿戲答二首  其二",
        "id": "e58b6b81-5b84-40f0-98e2-bcef01051bb0"
    },
    {
        "author": "劉克莊",
        "paragraphs": [
            "道人三昧力，手閲幾巖磚。",
            "既用功追琢，何憂質得堅。",
            "玉因石攻美，月以斧修圓。",
            "非遇良工剖，陶泓不受鎸。"
        ],
        "title": "贈洪道人圓定",
        "id": "836a3b5b-f8d2-4e7d-9983-59e07a1bb89d"
    },
    {
        "author": "劉克莊",
        "paragraphs": [
            "憶與諸賢共造廷，暮年屈指略凋零。",
            "顔郎衫色有時紫，潘令鬢毛無日青。",
            "小草自應慙遠志，落英猶足制頹齡。",
            "左丞豈識吾詩者，舉向村姑倚樹聽。"
        ],
        "title": "歲晚試筆一首",
        "id": "7d714605-fd3d-4eb9-86e7-19802ecb572a"
    },
    {
        "author": "劉克莊",
        "paragraphs": [
            "噓呵肌理泉潤，拊摩德性玉溫。",
            "可謂無毫髮恨，何曾犯斧鑿痕。"
        ],
        "title": "題研六言四首  其一",
        "id": "f8b8d502-8677-4069-a027-487d21061544"
    },
    {
        "author": "劉克莊",
        "paragraphs": [
            "其面固已晬然，其背貴不可言。",
            "寧捧以供李白，勿舉以擲鄭畋。"
        ],
        "title": "題研六言四首  其二",
        "id": "54970b5f-1da7-41de-a977-7aed523a2bca"
    },
    {
        "author": "劉克莊",
        "paragraphs": [
            "無駁雜者其色，不磷緇者其德。",
            "方巖求之不得，後村不求而獲。"
        ],
        "title": "題研六言四首  其三",
        "id": "92793255-b23d-4d70-9a22-37e72624ae91"
    },
    {
        "author": "劉克莊",
        "paragraphs": [
            "眼如胡僧之碧，口如老龐之吸。",
            "子雲要伴玄草，添丁勿翻墨汁。"
        ],
        "title": "題研六言四首  其四",
        "id": "90ee2674-6505-4164-86a8-33acd5023947"
    },
    {
        "author": "劉克莊",
        "paragraphs": [
            "虛費燈窗一世勤，老師曾許與斯文。",
            "玉臺不善諧新詠，金匱猶堪記舊聞。",
            "淺學安能演繁露，華堂苦愛誦微雲。",
            "史香騷艷無窮盡，歎息何人共摘熏。"
        ],
        "title": "縱筆二首  其一",
        "id": "a1b4cc40-23a4-49de-9b92-14409304be51"
    },
    {
        "author": "劉克莊",
        "paragraphs": [
            "風月佳時一放懷，幸無章綬束筋骸。",
            "眵昏端以親燈故，憂患皆從識字來。",
            "受業門人留不住，載醪客子儘教迴。",
            "閉門自了身心事，寄語時賢莫浪猜。"
        ],
        "title": "縱筆二首  其二",
        "id": "f376fe35-61cb-4544-9f57-c58ca2811554"
    },
    {
        "author": "劉克莊",
        "paragraphs": [
            "眉宇巑岏鬢禿殘，愧君模寫向冰紈。",
            "削瓜古有形相肖，擲果今無衆聚觀。",
            "且可夷猶狎鷗鷺，不消夭矯比龍鸞。",
            "去爲將相開生面，莫貌山翁骨相寒。"
        ],
        "title": "示畫者",
        "id": "1332fc69-f4e6-479d-ad42-b17c706fa1fa"
    },
    {
        "author": "劉克莊",
        "paragraphs": [
            "恩賜殘骸得返耕，孤臣安敢厭承明。",
            "羊腸曾有單車覆，牛背那無一笛橫。",
            "俗子休疑眉宇異，癡人錯望耳毫生。",
            "老身雖厄心常泰，聽取商歌遶屋聲。"
        ],
        "title": "書感",
        "id": "a4c60780-4b33-4ba7-9da1-ce0a7383335c"
    },
    {
        "author": "劉克莊",
        "paragraphs": [
            "妙在心通與理融，卓然有見是英雄。",
            "大儒晚作韓考異，往哲曾非墨尚同。",
            "折角爭希郭有道，鬀眉求似狄梁公。",
            "可憐老學孤無助，月落參橫讀未終。"
        ],
        "title": "對卷",
        "id": "54614085-1c89-4005-a7cb-e9440bbb407f"
    },
    {
        "author": "劉克莊",
        "paragraphs": [
            "絲切登盤菜，花垂插鬢幡。",
            "老人總無分，回施與諸孫。"
        ],
        "title": "立春二首  其一",
        "id": "fc42f6ca-cc1f-490f-8dfe-905dbc2f16fa"
    },
    {
        "author": "劉克莊",
        "paragraphs": [
            "枯槁蒙膏潤，誰非喜雨人。",
            "兒童翻懊惱，惜不看鞭春。"
        ],
        "title": "立春二首  其二",
        "id": "0036dacf-3921-4152-8dfe-45a12ea670b2"
    },
    {
        "author": "劉克莊",
        "paragraphs": [
            "忿慾傷生甚斧斨，易言懲窒味尤長。",
            "古人明著佩韋戒，前輩猶煩按劍防。",
            "養似鬭鷄逢紀渻，避如决鹿見毛嬙。",
            "小齋掃去閑書畫，專揭吾詩置座傍。"
        ],
        "title": "忿慾一首",
        "id": "ac8b02a6-b9e6-4379-8780-a72015a3b75b"
    },
    {
        "author": "劉克莊",
        "paragraphs": [
            "烟燻野狐怪，雨熄畢方譌。",
            "惟有三彭黠，深藏不畏儺。"
        ],
        "title": "觀儺二首  其一",
        "id": "aa2fc1ed-2cb8-4ffc-928a-751875e12595"
    },
    {
        "author": "劉克莊",
        "paragraphs": [
            "祓除嘯梁祟，驚走散花魔。",
            "切莫敺窮鬼，相從歲月多。"
        ],
        "title": "觀儺二首  其二",
        "id": "b59071fe-7140-4f81-9164-632e7f9a6724"
    },
    {
        "author": "劉克莊",
        "paragraphs": [
            "兒童燒爆竹，婦女治椒花。",
            "獨有龍鍾叟，凄凉感歲華。"
        ],
        "title": "歲除二首  其一",
        "id": "16f8d0f3-53e0-4e8d-9517-58485fc57bbf"
    },
    {
        "author": "劉克莊",
        "paragraphs": [
            "冰銜常恁麽，雪鬢轉皤然。",
            "一事差堪喜，詩多似去年。"
        ],
        "title": "歲除二首  其二",
        "id": "a4a13b3f-cf21-45d9-b122-346de96b8ad2"
    },
    {
        "author": "劉克莊",
        "paragraphs": [
            "過去光陰箭離弦，河清易俟鬢難玄。",
            "再加孔子從心歲，三倍周郎破賊年。",
            "耄齒阻陪鳩杖列，瞽言曾獻獸樽前。",
            "磻溪淇澳吾何敢，且學香山也自賢。"
        ],
        "title": "戊午元日二首  其一",
        "id": "71187c96-c527-49d3-b3af-46cf7492a3c0"
    },
    {
        "author": "劉克莊",
        "paragraphs": [
            "敗絮蕭然擁病身，久疎朝謁作閒人。",
            "公卿各趁黄麾仗，賓客誰看烏角巾。",
            "菱照無情難諱老，杏梢作意已撩春。",
            "卧聞兒女夸翁健，詩句年光一樣新。"
        ],
        "title": "戊午元日二首  其二",
        "id": "fdf6e0c9-b903-49d3-b569-8d12d562f3e6"
    },
    {
        "author": "劉克莊",
        "paragraphs": [
            "二昆南北各驅馳，季復隨群試有司。",
            "蕃衍皆因先世積，荒嬉端爲乃翁慈。",
            "爭名古有笞兒語，任運吾無責子詩。",
            "萬一原夫能末綴，採蒲裹粽待歸期。"
        ],
        "title": "送山甫銓試二首并寄强甫  其一",
        "id": "a143e5d6-3d5f-4dd6-aadc-154195f8bb83"
    },
    {
        "author": "劉克莊",
        "paragraphs": [
            "家事如今亦盡傳，此冠未挂待何年。",
            "忍拋老漢□□畔，去傍渠儂水鏡邊。",
            "逆旅我能幾時客，自家□□□人憐。",
            "歸鴻數寄平安字，莫遣衰翁望眼穿。"
        ],
        "title": "送山甫銓試二首并寄强甫  其二",
        "id": "1f7d9519-7a0b-4617-8318-3f6305839900"
    },
    {
        "author": "劉克莊",
        "paragraphs": [
            "久無羔雁聘遺賢，白首邱園氣最全。",
            "聊與荆公續詩選，不聞譙叟入經筵。",
            "講師翁庶幾三昧，樸學余纔說一篇。",
            "兩侍細旃莫推挽，諛儒此愧若爲湔。"
        ],
        "title": "挽南皋劉二先生  其一",
        "id": "650e6535-ea21-4ca4-90b5-1a328231c666"
    },
    {
        "author": "劉克莊",
        "paragraphs": [
            "少時已誦水心銘，今息庵文可並行。",
            "椿算過如大君子，蒲輪莫致老先生。",
            "縱無掌故來傳詔，盍有門人與易名。",
            "嘗辱蓬山授經說，蟇陵道遠一傷情。"
        ],
        "title": "挽南皋劉二先生  其二",
        "id": "4028ed48-f274-46a5-99d9-68e08860f4bc"
    },
    {
        "author": "劉克莊",
        "paragraphs": [
            "報道東方欲辨晨，强扶衰憊起冠紳。",
            "差賢眇者與跛者，竊比封人祝聖人。",
            "野老豈知蒙帝力，農夫稍有告余春。",
            "不須景慕斜川叟，且作田間擊壤民。"
        ],
        "title": "天基節口占二首  其一",
        "id": "08349440-66b6-4856-84ba-350055fc7644"
    },
    {
        "author": "劉克莊",
        "paragraphs": [
            "赫風隠隠聽宮縣，曾立紅雲一朵邊。",
            "天語下詢顔不遠，帝歌自作墨猶鮮。",
            "臺郎誰是玄都舊，輿尉安知絳老年。",
            "散吏宮花能幾許，諸孫爭怕落人先。"
        ],
        "title": "天基節口占二首  其二",
        "id": "b13a8017-a888-41ca-be0a-fd67e7c88e49"
    },
    {
        "author": "劉克莊",
        "paragraphs": [
            "元日至人日，未有不晴時。",
            "剝復觀周易，吟哦及杜詩。",
            "將開戶北向，折到杏南枝。",
            "不得東風力，余寒豈易支。"
        ],
        "title": "人日",
        "id": "9823fcb0-caab-4b0a-951e-8086c5034bf5"
    },
    {
        "author": "劉克莊",
        "paragraphs": [
            "懊悔平生擇術差，誓將秋實代春華。",
            "幸無大節汙青史，曾有狂言壞白麻。",
            "已約宗雷同入社，且饒燕許自成家。",
            "傍人不必爭殘線，禿筆何因肯再花。"
        ],
        "title": "君疇仰晦茂功蒙仲和余差鬚韵二詩再答二首  其一",
        "id": "4eb02dc8-d969-4581-afff-d157a6b08860"
    },
    {
        "author": "劉克莊",
        "paragraphs": [
            "衡與脩皆捋虎鬚，不論公幹與元瑜。",
            "譏彈山寺詩爲謗，指點滄洲疏似諛。",
            "毛垢人將吹洗汝，涅磨渠不磷緇乎。",
            "勸君刊落閑枝葉，佩服高柴一字愚。"
        ],
        "title": "君疇仰晦茂功蒙仲和余差鬚韵二詩再答二首  其二",
        "id": "17ebfb4a-f69c-43ad-958c-8805bc9cef40"
    },
    {
        "author": "劉克莊",
        "paragraphs": [
            "渠觀英游轉首空，玄都葵麥幾春風。",
            "米郎筆絕九霄上，子駿星移五管東。",
            "雅拜從渠投石友，遺言以子爲山公。",
            "定應去判芙蓉館，不墮蠻雲蜑雨中。"
        ],
        "title": "挽趙漕克勤禮部二首  其一",
        "id": "a5689aec-10af-400c-a373-62a6080ebdc1"
    },
    {
        "author": "劉克莊",
        "paragraphs": [
            "息影空山與世疎，感君意氣獨勤渠。",
            "頗憐鳳閣舍人老，猶寄羊城使者書。",
            "化鶴安知耽是我，騎鯨難問白何如。",
            "豈無蓴鯽堪携去，衰病誰扶上素車。"
        ],
        "title": "挽趙漕克勤禮部二首  其二",
        "id": "8a210f3a-ed5b-45d8-a07f-52b1de83eeee"
    },
    {
        "author": "劉克莊",
        "paragraphs": [
            "久矣龐公懶入城，偶逢節序尚牽情。",
            "盛鴟夷酒出行樂，鑄褭蹄金難買晴。",
            "不與賢豪競華轂，且隨兒女看優棚。",
            "老儒更爲明時喜，聞說西南黑祲清。"
        ],
        "title": "燈夕二首  其一",
        "id": "76f3cb3d-22d7-4cac-9f72-e47aa3b6d8c2"
    },
    {
        "author": "劉克莊",
        "paragraphs": [
            "本子流傳自柳榮，著行線綵鬭鮮明。",
            "似從傀儡家傳出，又說熙河帥教成。",
            "邊地烽烟差向裏，中州燈火尚承平。",
            "何嘗夜奪崑崙隘，真爲君王奏凱聲。"
        ],
        "title": "燈夕二首  其二",
        "id": "fe47baa8-463b-4932-8eab-f4d518d0c869"
    },
    {
        "author": "劉克莊",
        "paragraphs": [
            "春風纔扇已微和，燈市新年笑語多。",
            "時有老農行拾穗，豈無太史筆歸禾。",
            "少留樓上三通鼓，休記雲間第一歌。",
            "傳說遨頭詩句好，曹劉牆短不難過。"
        ],
        "title": "又和宋侯三首  其一",
        "id": "2b75123b-16a7-4d90-8690-54751bf9fc62"
    },
    {
        "author": "劉克莊",
        "paragraphs": [
            "鈴齋教令得民和，月色今宵十倍多。",
            "節物人家俱插柳，霽華田舍可鞭禾。",
            "坐中客醉僛僛舞，陌上花開緩緩歌。",
            "老子尚堪牽率在，夜歸已有木魚過。"
        ],
        "title": "又和宋侯三首  其二",
        "id": "2ba018b0-6485-420f-b036-38749268d71f"
    },
    {
        "author": "劉克莊",
        "paragraphs": [
            "梨園部裏奏雲和，衰惰煩公發藥多。",
            "有囀春鶑觴客酒，無如龍馬暴民禾。",
            "盍陪天下傳柑宴，且聽民間秀麥歌。",
            "歸對蓬窗燈一點，却疑太乙夜相過。"
        ],
        "title": "又和宋侯三首  其三",
        "id": "5584a3fa-f773-4cf7-9796-560224ffb03f"
    },
    {
        "author": "劉克莊",
        "paragraphs": [
            "處處笙歌雜誦謠，盍簪一笑共今宵。",
            "宛然上齒尊三老，非若班廷序百僚。",
            "鄉飲詎宜先仗出，虞人不必以弓招。",
            "明時各適鳶魚性，在野尤和似在朝。"
        ],
        "title": "和居厚弟一首",
        "id": "ffa49b20-807b-467d-bed9-b9eef373a379"
    },
    {
        "author": "劉克莊",
        "paragraphs": [
            "處和昔牧羅浮郡，不載南州一物還。",
            "醖藉汝何慚小阮，空疎吾謬作梁山。",
            "步趨諸老先生後，遨兀齋郎太祝間。",
            "華髮病翁無喜事，直須春榜一開顔。"
        ],
        "title": "送質甫姪銓試",
        "id": "abf3f118-2538-4a2f-a443-05c3d9bad95c"
    },
    {
        "author": "劉克莊",
        "paragraphs": [
            "茜袂黄眉出滿城，賢侯遊豫順民情。",
            "鼓聲足驗村田樂，月色遥占輦路晴。",
            "定有儒臣映藜仗，又聞京尹折蓮棚。",
            "祠官一瓣無它祝，但願旄頭盡掃清。"
        ],
        "title": "宋侯和燈夕詩再用韵二首  其一",
        "id": "266d3173-0ccd-4b5f-b92c-c3beb90a0876"
    },
    {
        "author": "劉克莊",
        "paragraphs": [
            "近傳桂管置行營，想見臨淮號令明。",
            "書載舞干文德遠，曲名破陣武功成。",
            "小兒隊整遺風在，大將壇荒舊址平。",
            "未得軍前實消息，强歌安得有歡聲。"
        ],
        "title": "宋侯和燈夕詩再用韵二首  其二",
        "id": "2a3cd1a7-2ca8-4145-b95e-85c1ba447c46"
    },
    {
        "author": "劉克莊",
        "paragraphs": [
            "材名漢廷選，文學孔門科。",
            "不仿治安策，宜賡喜起歌。",
            "三麾老龔遂，一榻病維摩。",
            "此事懸於命，吁嗟可奈何。"
        ],
        "title": "挽林計院二首  其一",
        "id": "51e751c6-cc72-414a-a24d-e628edbb6bd8"
    },
    {
        "author": "劉克莊",
        "paragraphs": [
            "檢點齊年友，凋零重可悲。",
            "君逢庚子鵩，我歎甲辰雌。",
            "鷗社同盟少，蟇陵會哭誰。",
            "暮齡多感慨，鄰笛更須吹。"
        ],
        "title": "挽林計院二首  其二",
        "id": "83eb3cb4-fc84-4340-9ce1-84848d0eb576"
    },
    {
        "author": "劉克莊",
        "paragraphs": [
            "漁陽之鼓動地，蚩尤之旗竟天。",
            "梨園弟子按樂，竹宮方士求仙。"
        ],
        "title": "錄漢唐事六言五首  其一",
        "id": "ae306156-d9a3-4ea8-a7dd-ed49b1becde4"
    },
    {
        "author": "劉克莊",
        "paragraphs": [
            "群雄競起問鼎，老賊傍觀朵頤。",
            "汾陰三趾去矣，桐江一絲繫之。"
        ],
        "title": "錄漢唐事六言五首  其二",
        "id": "24d3bb90-d6f1-4bea-b1f2-d2eaf6857884"
    },
    {
        "author": "劉克莊",
        "paragraphs": [
            "二聖已重勸了，西京無一塵飛。",
            "白衣山人辭去，青袍拾遺步歸。"
        ],
        "title": "錄漢唐事六言五首  其三",
        "id": "ebc370a2-d09b-4876-9d5d-00b985514c8e"
    },
    {
        "author": "劉克莊",
        "paragraphs": [
            "文叔親臨卧所，君房邀過台司。",
            "脚加帝腹一笑，身居鼎足尚癡。"
        ],
        "title": "錄漢唐事六言五首  其四",
        "id": "0f84a12a-6a8c-490c-83b2-38cb6680bd30"
    },
    {
        "author": "劉克莊",
        "paragraphs": [
            "燕許秉筆封岱，歐虞揮翰登瀛。",
            "寧死開元貞觀，勿生天寶廣明。"
        ],
        "title": "錄漢唐事六言五首  其五",
        "id": "7152e20d-4a89-477f-93ae-20e380fc1cdf"
    },
    {
        "author": "劉克莊",
        "paragraphs": [
            "自笑狂吟浪竊名，敢將孤壘敵長城。",
            "才高君策追風驃，計急吾陳背水兵。",
            "遠道書來如面見，異時序反託詩行。",
            "殘年無復遊吳楚，樽酒何由得細評。"
        ],
        "title": "答章林伯",
        "id": "d73a03c2-bfd4-4810-aac6-7dea496ef3d6"
    },
    {
        "author": "劉克莊",
        "paragraphs": [
            "曾掌蘭臺纂舊聞，亦瞻玉座和來薰。",
            "戇愚漫有誅姦筆，疎拙元無乞巧文。",
            "執簡自知愧南董，免冠誰肯救朱雲。",
            "消磨不盡惟詩在，社友尋盟意尚勤。"
        ],
        "title": "南康趙明府贈予四詩和其首篇二首  其一",
        "id": "bb02c7ea-e6a0-49eb-aaaa-5bf9223d9f93"
    },
    {
        "author": "劉克莊",
        "paragraphs": [
            "二老風流接見聞，餘香未遠尚堪薰。",
            "明師豈不使人巧，老僕安能重子文。",
            "策蹇何由追抹電，化龍吾亦願爲雲。",
            "從來作聖功夫處，不在生知在積勤。"
        ],
        "title": "南康趙明府贈予四詩和其首篇二首  其二",
        "id": "36b65591-8453-45f5-89b1-3d21a0f51957"
    },
    {
        "author": "劉克莊",
        "paragraphs": [
            "拂榻遲居久，今纔問戍瓜。",
            "海鄉真佛國，府主似包家。",
            "友喜吟添稿，胥驚判有花。",
            "筍柑妙天下，長鋏不須嗟。"
        ],
        "title": "送黄戶曹",
        "id": "43b40d94-3ac7-4383-bd62-95480ae794ff"
    },
    {
        "author": "劉克莊",
        "paragraphs": [
            "丹爐爆裂話頭差，攬鏡顔蒼兩鬢華。",
            "不記省中詠薇藥，徑歸韋曲問桑麻。",
            "卿雲方薦漢郊廟，郊島難鳴唐國家。",
            "誰向玄都君子說，有春風處有桃花。"
        ],
        "title": "君疇仲晦蒙仲再和余差鬚二詩警齋侍郎又繼之趁韵走謝  其一",
        "id": "b9f7478c-ea61-4ff3-9d79-f192ee59e41a"
    },
    {
        "author": "劉克莊",
        "paragraphs": [
            "垢衣忘澣虱游鬚，豈有村情似長瑜。",
            "作聖德詩無乃怪，進文鑑序近於諛。",
            "熱中人有讒余者，殿後天將壽我乎。",
            "晚覺陶翁嗔子懶，不如坡老願兒愚。"
        ],
        "title": "君疇仲晦蒙仲再和余差鬚二詩警齋侍郎又繼之趁韵走謝  其二",
        "id": "fbda2dfe-6d98-44b3-ad20-e60afdba8c4e"
    },
    {
        "author": "劉克莊",
        "paragraphs": [
            "千層墜爲一毫差，還了魚鬚脫革華。",
            "數尺了無懷內錦，三斤空有話頭麻。",
            "早曾謁帝吟薰殿，晚欲逃儒入墨家。",
            "自笑老人心尚駿，故吾不換換新花。"
        ],
        "title": "奉酬吳洪二公三和之什  其一",
        "id": "3669b00e-cacf-4fff-b9c4-9d8cc8abb5b4"
    },
    {
        "author": "劉克莊",
        "paragraphs": [
            "衰容懶鑷白髭鬚，新詠難追紀少瑜。",
            "攀檻公曾排禹佞，下帷我亦鄙弘諛。",
            "瓶沽何必太玄也，褐博嘗聞大勇乎。",
            "捽茹膾肝均一飽，不知誰聖復誰愚。"
        ],
        "title": "奉酬吳洪二公三和之什  其二",
        "id": "212422a9-fde4-4eea-aab0-a48c19f908fe"
    },
    {
        "author": "劉克莊",
        "paragraphs": [
            "神仙富貴擬皆差，已把雲臺讓仲華。",
            "幸有庾郎三種韭，別無滕叔兩車麻。",
            "斬新句子包諸體，放潑腔兒令一家。",
            "白白紅紅滿山谷，不知天女散何花。"
        ],
        "title": "答卓常簿二首  其一",
        "id": "cf320012-da94-4f3b-9f95-dae857aa66f2"
    },
    {
        "author": "劉克莊",
        "paragraphs": [
            "點點新霜上鬢鬚，深藏誰辨握中瑜。",
            "曾爲上寢斜封濫，可使人譏曲學諛。",
            "已作鳳飛天外者，安能鳬泛水中乎。",
            "近來贈誄多虛美，自考平生合謚愚。"
        ],
        "title": "答卓常簿二首  其二",
        "id": "7880bc2a-a2bc-46ff-b2aa-26f7f8d000f4"
    },
    {
        "author": "劉克莊",
        "paragraphs": [
            "壯志蹉跎隠事差，瓣香稽首向南華。",
            "歲收別業無千絹，晨起齋厨止一麻。",
            "麥飯何妨薦寒食，榆錢元不濟貧家。",
            "金瓶爛熳簪姚魏，誰問幽蘭澗底花。"
        ],
        "title": "諸公和差鬚二詩不已又得二首  其一",
        "id": "d16f567c-7e8b-4961-9007-3346254c3b71"
    },
    {
        "author": "劉克莊",
        "paragraphs": [
            "乏蕭生表褚公鬚，那更癡年已倍瑜。",
            "愛北征詩窮愈壯，鄙東封稿死猶諛。",
            "譽臣亦有毀臣者，知我寧無罪我乎。",
            "惜取寶珍常自照，底須揭日耀群愚。"
        ],
        "title": "諸公和差鬚二詩不已又得二首  其二",
        "id": "a54abf6f-491d-4882-87f9-27d1c249e3c1"
    },
    {
        "author": "劉克莊",
        "paragraphs": [
            "駕鷄棲尾隼輿行，取次亭臺若幻成。",
            "五畝季方榮獨樂，一麾侯豈厭承明。",
            "芳時別駕聯鑣出，歸晚華燈夾道迎。",
            "留得廣平春却否，傳聞已有璽書旌。"
        ],
        "title": "陪宋侯趙倅過倉部弟家園賓主有詩次韵二首  其一",
        "id": "ea618a86-307f-47e9-aec9-e4f6dbac6705"
    },
    {
        "author": "劉克莊",
        "paragraphs": [
            "偶陪小隊謝池行，雲澹風輕雨未成。",
            "夢草詩情全老退，見花病眼尚分明。",
            "即今樵笛村童和，當日金蓮院吏迎。",
            "得向騷壇分半席，絕勝一品與三旌。"
        ],
        "title": "陪宋侯趙倅過倉部弟家園賓主有詩次韵二首  其二",
        "id": "27511be6-f78d-4da0-a35a-cf481b6be746"
    },
    {
        "author": "劉克莊",
        "paragraphs": [
            "朱幡奉詔省春耕，掃去陰霾旋放晴。",
            "應有羅敷隨馬看，不煩桃葉渡江迎。",
            "棠陰民各爲封植，木德侯方體發生。",
            "少借一年天肯否，要看穡寶得秋成。"
        ],
        "title": "次韵使君劭農一首",
        "id": "29820a71-0194-4d5f-a5d5-ea8018a127b2"
    },
    {
        "author": "劉克莊",
        "paragraphs": [
            "少者游方老守閭，獨携魚菽薦幽墟。",
            "何時汝輩無行役，歲歲爲翁策蹇馿。"
        ],
        "title": "中𡼢春祀二首  其一",
        "id": "79803868-4bba-49ea-8bda-334197ab494e"
    },
    {
        "author": "劉克莊",
        "paragraphs": [
            "歸鞍常苦夕陽催，小憩聊分飲胙盃。",
            "萬一得年如小父，尚堪十度掃松來。"
        ],
        "title": "中𡼢春祀二首  其二",
        "id": "92c3d187-39e4-43d8-95cc-9c9c1c9b778e"
    },
    {
        "author": "劉克莊",
        "paragraphs": [
            "吾評此記前無古，歷歷溪山在目中。",
            "潦後數椽誰樸斲，雲間千尺忽青紅。",
            "比滁亭筆尤高簡，與洛橋碑角長雄。",
            "父老皆云侯苦節，咄嗟幻出化人宮。"
        ],
        "title": "延平湯使君惠雙溪樓記跋以小詩",
        "id": "8bca49d6-45c3-4900-a12c-87fcb4ab6279"
    },
    {
        "author": "劉克莊",
        "paragraphs": [
            "四山寂寞南塘死，此事今誰得緒餘。",
            "耳冷不聞前輩論，眼明猶讀後生書。",
            "我如蒲柳驚秋早，君似芙蕖出水初。",
            "此別未知重面日，可堪回首送軒車。"
        ],
        "title": "次韻別宋希仁",
        "id": "bfc27aec-5492-4444-aeec-98157be21825"
    },
    {
        "author": "劉克莊",
        "paragraphs": [
            "憶昔乘雲覲帝傍，一時聳聽鳳鳴陽。",
            "久無老子出幽谷，曾有謫仙流夜郎。",
            "嘿似銅人姑勿論，憂能玉汝義何傷。",
            "唾壺麈尾俱麾去，只挈隨身古錦囊。"
        ],
        "title": "題張遯夫詩卷",
        "id": "f9022126-ef08-4d97-a2d4-1bd3f6854881"
    },
    {
        "author": "劉克莊",
        "paragraphs": [
            "懶即蓬萊訪具茨，平分不費一錢貲。",
            "子綦隠几而聞者，太白停盃以問之。",
            "螃蠏螯肥毋與事，琵琶調下莫題詩。",
            "是知二老回頭笑，不料清源有此奇。"
        ],
        "title": "蒙仲書監通守溫陵以戴尚書肖望李內翰元善嘗歷是官即西偏作室匾以西清風月賓主唱和甚盛次韵二首  其一",
        "id": "5e95c2a4-d9b8-4a5c-85a5-a87ad0b591c9"
    },
    {
        "author": "劉克莊",
        "paragraphs": [
            "自北及南捷徑行，冰廳消得此嘉名。",
            "且參光霽儒家景，誰管歌呼吏舍聲。",
            "碎安道琴時好淡，種文正竹話偏清。",
            "每聞酬倡皆皮陸，耄矣無因共膾鯨。"
        ],
        "title": "蒙仲書監通守溫陵以戴尚書肖望李內翰元善嘗歷是官即西偏作室匾以西清風月賓主唱和甚盛次韵二首  其二",
        "id": "240dd3b9-86c2-4605-8320-b903eaa7e920"
    },
    {
        "author": "劉克莊",
        "paragraphs": [
            "昔一平津閣，今隨孟博車。",
            "徑趨烏幕遠，漸向鯉廷疎。",
            "分袂三年別，平安兩字書。",
            "何時迎晝繡，携酒煮溪魚。"
        ],
        "title": "送陳郎玉汝之官二首  其一",
        "id": "00781199-89b7-48ae-833f-56ff2299a3ac"
    },
    {
        "author": "劉克莊",
        "paragraphs": [
            "管鮑交三世，朱陳共一村。",
            "居慙阿承女，獲事太丘孫。",
            "惜別吾鍾愛，相賓右格言。",
            "應憐垂白叟，計日望迴轅。"
        ],
        "title": "送陳郎玉汝之官二首  其二",
        "id": "138e7d7b-3324-40fc-8958-6a4636b74936"
    },
    {
        "author": "劉克莊",
        "paragraphs": [
            "髫齔參諸老，辱置書冊前。",
            "上起馬本紀，下迄李續編。",
            "積勤迫榆景，扶病登木天。",
            "貌醜况古粧，臂短非善緣。",
            "時人訕晚謬，弟子嘲晝眠。",
            "墮甑懶迴顧，棄扇羞乞憐。",
            "衆皆驚曲徑，余惟泥方穿。",
            "平生憂世病，華佗不能痊。",
            "仰即丹鳳鶱，俯視磨蟻旋。",
            "居常哂觸蠻，安肯分濟川。",
            "舐鼎堪骨蛻，載質從心悁。",
            "何當坐一月，大勝讀十年。",
            "惜哉已耄及，晨鏡雪滿顛。",
            "僊家能返童，肘後儻能傳。"
        ],
        "title": "警齋侍郎和放翁與茶山五言寄余次韵一首",
        "id": "d60f4732-2cae-4dfa-a35f-262fdcd04134"
    },
    {
        "author": "劉克莊",
        "paragraphs": [
            "怪來喜事上雙眉，袖有恬軒老子詩。",
            "幾箇□□□□斷，十年長敢比肩隨。",
            "古耆舊傳猶堪續，今少微星更是誰。",
            "笑殺太清劉管轄，此冠不挂待何時。"
        ],
        "title": "答尤溪趙廣文",
        "id": "4de703c7-2933-49cf-b5f3-eea314e7cc32"
    },
    {
        "author": "劉克莊",
        "paragraphs": [
            "一從五竇聯芳後，直至君家四桂堂。",
            "莫是燕山傳下本，又疑蟾窟摘來香。",
            "即今錄續題千佛，伊昔栽培記十郎。",
            "却笑郄生太矜露，一枝未足詫名場。"
        ],
        "title": "題尤溪趙氏連桂堂",
        "id": "6ded61dc-5bfb-49ed-ab2e-fa3cf34ca4bc"
    },
    {
        "author": "劉克莊",
        "paragraphs": [
            "織素塵機長寂寞，燎黄錦誥謾榮華。",
            "堪同絡秀書前史，誰爲王符訪外家。"
        ],
        "title": "戊午上巳謁何恭人墳三絕  其一",
        "id": "4cca0e82-bf77-46cd-a3b2-e6adde287d49"
    },
    {
        "author": "劉克莊",
        "paragraphs": [
            "華堂不洎千鍾養，荒壠空遺四尺封。",
            "愁絕狐狸潭畔路，不知更掃幾番松。"
        ],
        "title": "戊午上巳謁何恭人墳三絕  其二",
        "id": "5dd8cdf6-5549-464a-8101-efdfb6a9dcb9"
    },
    {
        "author": "劉克莊",
        "paragraphs": [
            "當日封崇殊草創，末年付授絕悲哀。",
            "子孫記取吾翁語，斗酒單鷄歲歲來。"
        ],
        "title": "戊午上巳謁何恭人墳三絕  其三",
        "id": "db0b62fc-36d8-42ad-897c-1c33aad33e82"
    },
    {
        "author": "劉克莊",
        "paragraphs": [
            "南蕩淺堪戽，北溝乾可田。",
            "龍船無頓處，欲起待明年。"
        ],
        "title": "夏旱五首  其一",
        "id": "ef0e05b1-3adb-4fba-b2d6-eb598afcb9b8"
    },
    {
        "author": "劉克莊",
        "paragraphs": [
            "井以瓶罌竭，溪堪揭厲行。",
            "蟹泉一摘子，辛苦上山迎。"
        ],
        "title": "夏旱五首  其二",
        "id": "11a18342-cf7c-4815-afa7-be77eadcf696"
    },
    {
        "author": "劉克莊",
        "paragraphs": [
            "尚食停珍膳，清齋禱竹宮。",
            "方當歌雲漢，未可和薰風。"
        ],
        "title": "夏旱五首  其三",
        "id": "c0f05ca0-247f-4602-9078-419a0533e417"
    },
    {
        "author": "劉克莊",
        "paragraphs": [
            "奴挈軍持去，丁寧費耳提。",
            "汝寧緩花塢，吾欲救蔬畦。"
        ],
        "title": "夏旱五首  其四",
        "id": "cd8a8263-5230-4e1c-b2d6-3bf39e2a2385"
    },
    {
        "author": "劉克莊",
        "paragraphs": [
            "士窮猶可忍，拾穗亦可歌。",
            "歲事還如此，畦間有穗麽。"
        ],
        "title": "夏旱五首  其五",
        "id": "c5b6a093-195d-4a92-ba6d-1fb01d99da8a"
    },
    {
        "author": "劉克莊",
        "paragraphs": [
            "簫鼓修雩祭，風雷起古湫。",
            "雖無豢龍氏，尚有斬蛟侯。"
        ],
        "title": "喜雨五首  其一",
        "id": "68a7a158-9104-4b11-90cf-93f7abf252ff"
    },
    {
        "author": "劉克莊",
        "paragraphs": [
            "點點沃枯焦，聲聲伴寂寥。",
            "五更初聽雨，千載後聞韶。"
        ],
        "title": "喜雨五首  其二",
        "id": "41a6303f-6ede-4af2-913d-106a2afbddf5"
    },
    {
        "author": "劉克莊",
        "paragraphs": [
            "巫祝呼神去，緇黄送水還。",
            "若非宿來雨，仙聖亦慙顔。"
        ],
        "title": "喜雨五首  其三",
        "id": "b02484b6-680f-4558-9305-68101b5d96d2"
    },
    {
        "author": "劉克莊",
        "paragraphs": [
            "昕朝避黄屋，露禱動蒼穹。",
            "野老安知帝，豚蹄賽社公。"
        ],
        "title": "喜雨五首  其四",
        "id": "81da8028-8ad2-4027-a6a3-9656e16c2096"
    },
    {
        "author": "劉克莊",
        "paragraphs": [
            "在處陂池白，寧愁汲路遥。",
            "老猶堪抱甕，窮未至操瓢。"
        ],
        "title": "喜雨五首  其五",
        "id": "b9531302-baca-4c48-8f75-6792b0a19922"
    },
    {
        "author": "劉克莊",
        "paragraphs": [
            "之子幽棲恨未深，飛泉來處有亭臨。",
            "觚懸木杪猶煩耳，易在床頭且洗心。",
            "夸士十漿須五饋，癡人一帚享千金。",
            "箕山潁水應如故，太息巢由不可尋。"
        ],
        "title": "寄題心泉",
        "id": "bc4a429b-5c1c-4008-854e-bfb7e8df3683"
    },
    {
        "author": "劉克莊",
        "paragraphs": [
            "復置漢平準，稍修隋義倉。",
            "羣公猶禹稷，陛下况堯湯。"
        ],
        "title": "久雨五首  其一",
        "id": "c1027306-5dfa-4305-ab04-fe7c5eee93d4"
    },
    {
        "author": "劉克莊",
        "paragraphs": [
            "昔憂腹不穀，今恐耳生禾。",
            "誰向衛公說，翻瓢莫太多。"
        ],
        "title": "久雨五首  其二",
        "id": "1805230c-7843-439f-88d8-356f82ae487b"
    },
    {
        "author": "劉克莊",
        "paragraphs": [
            "試倚高樓望，桑田化渺彌。",
            "安知爲野老，農事上雙眉。"
        ],
        "title": "久雨五首  其三",
        "id": "b7d8c5a9-e95d-4a8f-affb-eb07ad06f6ed"
    },
    {
        "author": "劉克莊",
        "paragraphs": [
            "噫聲初發竅，巨浸倏漫空。",
            "我欲鎸箕畢，爲天節雨風。"
        ],
        "title": "久雨五首  其四",
        "id": "48d5213c-a96b-4fad-a0bf-c62dd5c0b277"
    },
    {
        "author": "劉克莊",
        "paragraphs": [
            "久斷過從客，尤妨刈穫夫。",
            "羲和應爛醉，晨起失金烏。"
        ],
        "title": "久雨五首  其五",
        "id": "db7cf9f8-7727-4b32-9ca7-a0963260fab2"
    },
    {
        "author": "劉克莊",
        "paragraphs": [
            "渡江太史後，當世大儒門。",
            "諸老賢宗子，文公愛嫡孫。",
            "不來陪講席，却去護留屯。",
            "寂寞馮唐老，無人爲上言。"
        ],
        "title": "挽朱吏部子明二首  其一",
        "id": "2d274058-31ce-4c01-8f06-2963399ade02"
    },
    {
        "author": "劉克莊",
        "paragraphs": [
            "忝居言偃室，偶在鄭公鄉。",
            "盡識階庭秀，多窺屋壁藏。",
            "數行杜陵淚，一瓣孔林香。",
            "吾老無行役，何由瀝奠觴。"
        ],
        "title": "挽朱吏部子明二首  其二",
        "id": "c6e2f2bf-ea89-44d3-93e5-a70d5ac59d13"
    },
    {
        "author": "劉克莊",
        "paragraphs": [
            "□□尚紛擾，燭龍深伏藏。",
            "金鷄不能忍，騰出照扶桑。"
        ],
        "title": "喜晴一首",
        "id": "5eb1cc1f-c155-4188-89aa-09bda0e0c8db"
    },
    {
        "author": "劉克莊",
        "paragraphs": [
            "熟讀公詩文，高出騷選前。",
            "蹇余相追逐，嚴句入杜編。",
            "里鼓聞咸池，山歌混葛天。",
            "刀圭靳付授，分寸難扳緣。",
            "偶逢浮丘伯，月下吹簫眠。",
            "鳳咮不可和，蚓竅殊自憐。",
            "披我雲錦裳，易去短褐穿。",
            "啖我玉井藕，洒然渴肺痊。",
            "迴瀾使東之，斡天令左旋。",
            "斯文恃砥柱，諸老隨遊川。",
            "交遊愧忝竊，薰摘勞結悁。",
            "當論先後覺，寧較大小年。",
            "已得渥漥駿，共登崑崙顛。",
            "指點歸宿處，目覽非耳傳。"
        ],
        "title": "警齋侍郎舟和放翁五言過奬衰朽且示雄文二編次韵一首",
        "id": "88facf0b-fd2c-419f-a6dc-e6b4bb4fcaa4"
    },
    {
        "author": "劉克莊",
        "paragraphs": [
            "郎宿臨初度，村翁喜欲顛。",
            "要知儂甲子，老弟已稀年。"
        ],
        "title": "倉部弟生日五絕  其一",
        "id": "19fc4690-9a4a-464f-807f-a805844e7f17"
    },
    {
        "author": "劉克莊",
        "paragraphs": [
            "爵並開鄉邑，官皆視大蓬。",
            "年齡高畧似，鬚髮黑難同。"
        ],
        "title": "倉部弟生日五絕  其二",
        "id": "0e752a74-fd64-461b-9f68-96d93948d4a5"
    },
    {
        "author": "劉克莊",
        "paragraphs": [
            "我昔單棲久，君今半被空。",
            "天公將老壽，裨補兩鰥翁。"
        ],
        "title": "倉部弟生日五絕  其三",
        "id": "12d96310-7d42-4055-8a5b-eb37bb146680"
    },
    {
        "author": "劉克莊",
        "paragraphs": [
            "菰甘因輟送，荔熟亦均分。",
            "食指真欺我，脾神不似君。"
        ],
        "title": "倉部弟生日五絕  其四",
        "id": "66ca8184-db6b-4a7e-8b61-e84541e4edb6"
    },
    {
        "author": "劉克莊",
        "paragraphs": [
            "平生老兄弟，歲晚共婆娑。",
            "蘇氏推同叔，程家說二哥。"
        ],
        "title": "倉部弟生日五絕  其五",
        "id": "9ba6a825-383c-424c-ada0-32b6aad021be"
    },
    {
        "author": "劉克莊",
        "paragraphs": [
            "節腹羞浮食，徐行畏疾顛。",
            "仙須有癯相，貴亦出長年。"
        ],
        "title": "倉部弟和前韵再得五首  其一",
        "id": "4d3feb34-2a4d-4f5e-815b-af3531d47fdd"
    },
    {
        "author": "劉克莊",
        "paragraphs": [
            "莫放雙眉皺，休嗟兩鬢蓬。",
            "耆英圖裏看，若箇弟兄同。"
        ],
        "title": "倉部弟和前韵再得五首  其二",
        "id": "fc71e74a-ab24-4801-81d1-b6395f9e8083"
    },
    {
        "author": "劉克莊",
        "paragraphs": [
            "荆花開漸少，瓜蔓摘幾空。",
            "頼有長頭子，相從禿鬢翁。"
        ],
        "title": "倉部弟和前韵再得五首  其三",
        "id": "c8dc9330-f2ed-439e-838a-9bded133f429"
    },
    {
        "author": "劉克莊",
        "paragraphs": [
            "秧馬催予出，銅魚羨子分。",
            "無蓮照學士，有竹比封君。"
        ],
        "title": "倉部弟和前韵再得五首  其四",
        "id": "4e11d2df-816b-4448-abba-6986fd8c59e1"
    },
    {
        "author": "劉克莊",
        "paragraphs": [
            "甫昔排閶闔，雄曾賦馺娑。",
            "而今行不得，切莫喚哥哥。"
        ],
        "title": "倉部弟和前韵再得五首  其五",
        "id": "004dce9e-4054-41a2-8794-633560a88e2b"
    },
    {
        "author": "劉克莊",
        "paragraphs": [
            "精衛銜寃切，輕生志可憐。",
            "只愁石易盡，不道海難填。",
            "幻化存遺魄，飛鳴累一拳。",
            "終朝納芥子，何日變桑田。",
            "鵑怨啼成血，鴟沉怒拍天。",
            "君看嘗膽者，終有沼吳年。"
        ],
        "title": "精衛銜石填海",
        "id": "6c3f9670-aec8-4b55-8df9-777c2cdf1bc5"
    },
    {
        "author": "劉克莊",
        "paragraphs": [
            "謗東家丘如狗，譽太史儋猶龍。",
            "卿可自用卿法，吾未始出吾宗。"
        ],
        "title": "六言五首贈李相士景春  其一",
        "id": "8436861a-edc9-4201-8980-5ece47c86405"
    },
    {
        "author": "劉克莊",
        "paragraphs": [
            "少年勿議宿士，阿瞞自是相師。",
            "蒙叟馘黄項槁，桓郎眼小聲雌。"
        ],
        "title": "六言五首贈李相士景春  其二",
        "id": "a57e19f6-9879-4575-a034-3201fb1d445e"
    },
    {
        "author": "劉克莊",
        "paragraphs": [
            "馬公带些火色，孟生不合山肩。",
            "爭問唐舉相法，誰贈君平卦錢。"
        ],
        "title": "六言五首贈李相士景春  其三",
        "id": "9fe823f8-90e1-4f0f-a2e3-23615d38a45e"
    },
    {
        "author": "劉克莊",
        "paragraphs": [
            "被人看殺叔寶，無地逃生伯喈。",
            "試問天人眉宇，何如土木形骸。"
        ],
        "title": "六言五首贈李相士景春  其四",
        "id": "845086f2-fc62-46bc-a4c3-1a87e2cfc880"
    },
    {
        "author": "劉克莊",
        "paragraphs": [
            "眼有紫稜安用，眉無黄色何妨。",
            "自斷非封侯相，尚堪作牧牛郎。"
        ],
        "title": "六言五首贈李相士景春  其五",
        "id": "87fefd7f-b6c3-4ab9-99dd-fad611fb0e75"
    },
    {
        "author": "劉克莊",
        "paragraphs": [
            "少狂藴奇志，探索刪畫前。",
            "安能一措辭，何止三絕編。",
            "俚音和薰風，短夢游鈞天。",
            "竟無魚水分，姑了螢雪緣。",
            "北扉失脚墮，南窗抱膝眠。",
            "寧爲英雄笑，不受兒女憐。",
            "徐侯金閨彥，歲晚鐵硯穿。",
            "掊擊羣疑亡，發藥沉疴痊。",
            "鯨浪怒噴薄，蟻封妙回旋。",
            "精博昔騎省，奇逸今師川。",
            "望古多慷慨，感時嘗憂悁。",
            "肯羨蕭芥榮，甘保樗櫟年。",
            "君有論絕交，吾無書辨顛。",
            "倡和誑饑腹，聊與好事傳。"
        ],
        "title": "再和仲晦監簿",
        "id": "54acf409-81a7-45fb-8870-5caaf4885983"
    },
    {
        "author": "劉克莊",
        "paragraphs": [
            "性慧於靈照女，年小似善財童。",
            "急急之符奪汝，琅琅之音惱翁。"
        ],
        "title": "兌女余最小孫也慧而夭悼以六言二首  其一",
        "id": "223280cc-c92f-4d46-885b-5cedad77c45c"
    },
    {
        "author": "劉克莊",
        "paragraphs": [
            "不合小時了了，可堪長夜茫茫。",
            "暮年欠汝淚債，已乾更滴數行。"
        ],
        "title": "兌女余最小孫也慧而夭悼以六言二首  其二",
        "id": "2f6adc15-0d34-4d9f-b0cf-f4c6a19409de"
    },
    {
        "author": "劉克莊",
        "paragraphs": [
            "昔冠南宮淡墨書，當年萬卷各名糊。",
            "至今處子尚綽約，應笑老婆曾抹塗。",
            "詠慶雲圖如著色，和薰風句肯從諛。",
            "行三十里余方悟，敢與楊脩較智愚。"
        ],
        "title": "借韵跋林肅翁省題詩",
        "id": "d43053dd-a1f6-4314-8eae-89352b0392af"
    },
    {
        "author": "劉克莊",
        "paragraphs": [
            "行世安能保不刊，自憐敝帚笑傍觀。",
            "熏香未可疎班馬，抓癢無過看杜韓。",
            "雷挾六丁來取易，天教兩鳥不鳴難。",
            "吾聞海上鯨堪膾，休把鸞刀切蟻肝。"
        ],
        "title": "溫陵諸賢接刊拙稿竹溪直院有詩助譟戲和一首",
        "id": "7c2d4b07-5ae1-41a9-ac9a-d4c60553189a"
    },
    {
        "author": "劉克莊",
        "paragraphs": [
            "谷目多名士，西軒與石門。",
            "族皆通一譜，君獨秀諸孫。",
            "叔季斯人少，耆英幾箇存。",
            "可憐同社叟，反袂賦招魂。"
        ],
        "title": "挽陳梧州二首  其一",
        "id": "b8cf8b5c-b824-4637-863a-c272476f33ee"
    },
    {
        "author": "劉克莊",
        "paragraphs": [
            "小室夷之築，荒州舜所藏。",
            "身過冰蘗苦，面带瘴茅黄。",
            "察使臨陽子，遺民笑化光。",
            "定知廉吏傳，他日一名香。"
        ],
        "title": "挽陳梧州二首  其二",
        "id": "49c03e6b-238e-4b14-a8ea-32134e35af4d"
    },
    {
        "author": "劉克莊",
        "paragraphs": [
            "險絕朝鮮國，微茫海四環。",
            "帝於焉駐蹕，人以此名山。",
            "虜讋天威近，師行雪浪間。",
            "車旂臨鳥道，草木識龍顔。",
            "露布虬鬚喜，鐃歌鴨綠還。",
            "可憐房與魏，扈從不隨班。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 駐蹕山",
        "id": "cc2564eb-efa9-4985-8a2e-b76ac89dbc96"
    },
    {
        "author": "劉克莊",
        "paragraphs": [
            "造化於微物，生生品彙茲。",
            "流螢倏然集，腐草化而爲。",
            "雨逕陳荄積，寒塘碧色衰。",
            "與星鬭光彩，助月吐神奇。",
            "明滅形無定，枯榮理孰推。",
            "莫矜太陽近，會有肅霜時。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 腐草化爲螢",
        "id": "9d7462c1-bc75-4c48-9bad-bb7e3a4eb5ee"
    },
    {
        "author": "劉克莊",
        "paragraphs": [
            "越石通身膽，英英管樂儔。",
            "防秋戍孤壘，乘月上高樓。",
            "粉堞齊雲逈，冰輪出海浮。",
            "目中無虜騎，笑裏有邊籌。",
            "梟羯言猶壯，聞雞志未酬。",
            "素娥知往事，猶照麗譙頭。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 乘月登樓",
        "id": "809558eb-dfc4-455f-b3d8-03837bf8be98"
    },
    {
        "author": "劉克莊",
        "paragraphs": [
            "齊魯多方士，荒唐競自媒。",
            "微茫隔煙霧，向望祀蓬萊。",
            "甲帳雲旂下，離宮月戶開。",
            "海難架橋渡，風易引船回。",
            "求藥童安在，乘槎使不來。",
            "空令仁聖悔，世豈有仙哉。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 望祀蓬萊",
        "id": "1c84c556-94a0-454c-b8ea-d6aa2ede1d35"
    },
    {
        "author": "劉克莊",
        "paragraphs": [
            "天下名山衆，巖巖獨岱崇。",
            "聖朝久熙洽，天子乃登封。",
            "清蹕臨危頂，鉤陳備祲容。",
            "下觀紅日出，中起白雲濃。",
            "太史陪祀見，燕公載筆從。",
            "安知千載後，樵者斧壇松。"
        ],
        "tags": [
            "泰山"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 登封泰山",
        "id": "efa70f4b-2be0-434e-a021-ce40c662af5f"
    },
    {
        "author": "劉克莊",
        "paragraphs": [
            "式也堪其選，非貲所可爲。",
            "誰知省郎者，自處牧羊兒。",
            "夜襆青綾被，晨趨白玉墀。",
            "都忘列宿貴，甘慕乘田卑。",
            "衣布猶平日，烹桑聳一時。",
            "迴頭憐犬子，空獻上林辭。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 爲郎牧羊",
        "id": "b5aa63e1-7110-482b-86ac-a7425328a493"
    },
    {
        "author": "劉克莊",
        "paragraphs": [
            "通國興仁遜，渾然太古時。",
            "不營分表事，肯拾道傍遺。",
            "山步多樵笛，郊行足酒旗。",
            "馬應無失塞，羊豈有亡歧。",
            "墜李羞三咽，堆金畏四知。",
            "如何仙聖境，著得竊桃兒。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 道不拾遺",
        "id": "1948b4ab-e609-4fe9-8c03-316e95c028cd"
    },
    {
        "author": "劉克莊",
        "paragraphs": [
            "五葉英雄主，長驅等拉摧。",
            "單于先退舍，天子自登臺。",
            "鳴鏑經營遠，乘輿警蹕來。",
            "穹廬空漠遁，黄屋半天開。",
            "鴈塞三更月，龍廷一炬灰。",
            "公卿爭上壽，扈從翠華迴。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 登單于臺",
        "id": "14d8ea71-5196-4c93-a2b9-2cc1c07d4181"
    },
    {
        "author": "劉克莊",
        "paragraphs": [
            "莫愛於公主，情鍾掌上珠。",
            "是誰誤天子，遣嫁與單于。",
            "帝女生而貴，王姬禮亦殊。",
            "竟令乘鳳侶，遠適牧羊奴。",
            "不信和戎者，真能保塞無。",
            "如何丈人行，金絮奉胡雛。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 公主嫁單于",
        "id": "1d3fac25-421e-4ba3-93a3-0d85abc1831a"
    },
    {
        "author": "劉克莊",
        "paragraphs": [
            "百動俱休息，遥聞野外鷄。",
            "起提孤劍舞，肯戀一枝棲。",
            "乍枕琱戈寢，俄驚絳幘啼。",
            "自嗟褐寬博，不覺褎昂低。",
            "茅店寒聲絕，函關曉色迷。",
            "細腰方按曲，風雨漫凄凄。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 聞鷄起舞",
        "id": "f7fd7342-14e4-44e1-9bc1-4b088983b9fd"
    },
    {
        "author": "劉克莊",
        "paragraphs": [
            "婉彼小家女，終年樂事稀。",
            "忍寒惟業織，曉至尚聞機。",
            "漏聽銅壺滴，梭隨玉腕揮。",
            "只愁老姑促，忘送素娥歸。",
            "甚矣獻裘切，傷哉恤緯微。",
            "盈庭皆賜帛，何以補宵衣。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 寒機曉猶織",
        "id": "5bbd2f83-cf09-4db1-9f6f-8cfdb75f4a8c"
    },
    {
        "author": "劉克莊",
        "paragraphs": [
            "試聽輿人誦，如何是太平。",
            "有生遂其性，無象得而名。",
            "刁斗三邊靜，鋤耰萬里耕。",
            "毋庸奏奎聚，不必誦河清。",
            "堯豈容知識，文非以色聲。",
            "樵歌殊質俚，未足贊休明。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 太平無象二首 其一",
        "id": "b7409178-d831-4802-b076-0cc1c5705a11"
    },
    {
        "author": "劉克莊",
        "paragraphs": [
            "治象難言說，風謠採道塗。",
            "太平於此盛，曠古以來無。",
            "腰笛童鞭犢，烹葵婦饁夫。",
            "文如未見者，堯豈可名乎。",
            "禮樂河汾策，衣冠洛社圖。",
            "□□工黼黻，筆力若爲摹。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 太平無象二首 其二",
        "id": "988d011d-98ad-4db6-81f0-b4b51f228007"
    },
    {
        "author": "劉克莊",
        "paragraphs": [
            "祖席爲誰設，諸公愧二疎。",
            "雖無人主眷，頼有史官書。",
            "故里山川近，都門供帳初。",
            "百城圖畫筆，幾兩送寒車。",
            "老氏先知足，逋翁晚定儲。",
            "蕭生亦宮傅，歲晏竟何如。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 祖餞二疎",
        "id": "88cba3dd-af53-4ba4-b244-b421b1a7e4a8"
    },
    {
        "author": "劉克莊",
        "paragraphs": [
            "夜境沉沉寂，高城忽四更。",
            "山收霾凈盡，月吐魄初生。",
            "已過三通鼓，猶殘二尺檠。",
            "始疑千嶂合，徐覺半窗明。",
            "顧兔空留照，荒鷄太少情。",
            "應須煩玉斧，缺處更修成。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 四更山吐月",
        "id": "af8c2406-5488-42af-a86d-8639acb17749"
    },
    {
        "author": "劉克莊",
        "paragraphs": [
            "關法晨方度，其如夜未明。",
            "危機真虎口，急計假鷄鳴。",
            "唱罷城烏起，聞來野雉驚。",
            "秦人百二險，齊客兩三聲。",
            "珠履顔何厚，狐裘計已行。",
            "昭王見事緩，食頃遣追兵。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 鷄鳴度關",
        "id": "cbcd022c-0ea4-4425-896e-919ecc290c8a"
    },
    {
        "author": "劉克莊",
        "paragraphs": [
            "治化無深淺，要諸久始知。",
            "遺民它日淚，太傅向來碑。",
            "反袂緣何事，輕裘若在時。",
            "勳名一片石，尸祝百年思。",
            "不比山公醉，惟應湛輩悲。",
            "征南亦深刻，感慨者爲誰。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 墮淚碑",
        "id": "44a4c288-2d28-433a-970f-c80f538baf3f"
    },
    {
        "author": "劉克莊",
        "paragraphs": [
            "五字非容易，鬚曾斷幾莖。",
            "身雖居破屋，人比作長城。",
            "塞北李都尉，江東阮步兵。",
            "偏師攻不下，老將望而驚。",
            "立幟騷壇峻，降旗敵壘平。",
            "可憐秦系輩，淺陋欲爭衡。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 五言長城",
        "id": "5014c485-989a-407b-9a65-3ee6a0dca648"
    },
    {
        "author": "劉克莊",
        "paragraphs": [
            "夫子昔居地，流傳後代看。",
            "竹藏壁中簡，杏落水邊壇。",
            "流藻尤蘩盛，依槐免折殘。",
            "一時雩舞樂，千古孔林寒。",
            "漁父繫舟聽，門人捨瑟嘆。",
            "世多伐木者，吾道欲行難。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 杏壇",
        "id": "1709fca6-50b0-4c2d-a1ef-35abd5094273"
    },
    {
        "author": "劉克莊",
        "paragraphs": [
            "安石心夷曠，難將淺見窺。",
            "能拚百弓墅，只賭一枰棋。",
            "苻虜投鞭急，羊生對弈遲。",
            "土山今乞汝，泉石更由誰。",
            "侍女收殘局，羣兒走捷旗。",
            "拊箏并折屐，無喜亦無悲。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 圍棋賭墅",
        "id": "010816bd-7a19-414c-abce-854ae51237b4"
    },
    {
        "author": "劉克莊",
        "paragraphs": [
            "絕塞多爲窟，秦時所築城。",
            "因憐吾馬渴，教飲彼泉清。",
            "霜雪盧龍塞，風烟驃騎營。",
            "遠從貳師壘，瞥過武安坑。",
            "心警投鞭虜，身先荷杵兵。",
            "寧爲伏波死，不作李陵生。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 飲馬長城窟",
        "id": "70331e5f-5090-4833-b6f7-21e3474768ca"
    },
    {
        "author": "劉克莊",
        "paragraphs": [
            "塞鴈先荒徼，猨弓莫射渠。",
            "心懷南向意，足有北來書。",
            "翔集鴻毛迅，緘題鳥跡疎。",
            "上言存魏闕，下說厭穹廬。",
            "隴右平安遠，雲中探報虛。",
            "不知子卿婦，錦字託誰歟。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 鴈足書",
        "id": "2587812f-6171-430a-a7a6-e4353ed8791d"
    },
    {
        "author": "劉克莊",
        "paragraphs": [
            "小徑通車轍，全家隠薜蘿。",
            "俗人望崖返，長者及門多。",
            "往往知蝸舍，時時叩雀羅。",
            "鷄栖伯厚去，犢駕太丘過。",
            "驥尾聊同託，驪駒且莫歌。",
            "平生疑泄柳，不納意如何。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 門多長者車",
        "id": "f1676810-40a5-4006-931d-9e6af7df8c03"
    },
    {
        "author": "劉克莊",
        "paragraphs": [
            "月裏誰橫笛，秋深戰壘閑。",
            "別吹新曲調，偏照舊關山。",
            "響激商飆起，聲隨隴水潺。",
            "遠傳邊塞外，高入廣寒間。",
            "解白嫦娥髮，能蒼壯士顔。",
            "倚樓人謾拜，何日凱歌還。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 笛裏關山月",
        "id": "f0b8b4b2-4846-47b4-b29d-bd1081cae999"
    },
    {
        "author": "劉克莊",
        "paragraphs": [
            "河勢尤湍急，滔滔去莫留。",
            "此行期死敵，既濟遂焚舟。",
            "背水陳師出，乘風縱燎休。",
            "若非拚血戰，不復渡黄流。",
            "竹帛今猶載，桑榆晚始收。",
            "後來燒棧道，毋乃祖餘謀。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 濟河焚舟",
        "id": "127cfa51-f381-4700-9c79-91a597af2f15"
    },
    {
        "author": "劉克莊",
        "paragraphs": [
            "父隠於漁者，憐渠後騎追。",
            "得船從此逝，贈劍漠然辭。",
            "一葉吾貧甚，千金子寶之。",
            "僅存釣竿在，焉用太阿爲。",
            "齊客彈何鄙，徐君挂尚疑。",
            "不如葦間叟，千古勵清規。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 漁父辭劍",
        "id": "1783ffc5-f47c-49c9-abde-113de52f6e13"
    },
    {
        "author": "劉克莊",
        "paragraphs": [
            "種蠡功名士，吾評蠡最優。",
            "五湖足春水，一葉寄扁舟。",
            "變姓乘單舸，翻身退急流。",
            "千金徒鑄象，萬里孰馴鷗。",
            "震澤鱸堪膾，蘇臺鹿已遊。",
            "君王既稱霸，求盡沼吳謀。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 扁舟五湖",
        "id": "5bd8afe9-eab3-43d0-88fc-23add57e6cad"
    },
    {
        "author": "劉克莊",
        "paragraphs": [
            "君子防微謹，嫌疑遠未然。",
            "從來納履處，不傍種瓜田。",
            "樊圃芸初熟，耕畦瓞已綿。",
            "黄臺雖可摘，東郭未嘗穿。",
            "尾虎懲危道，揮蠅慕昔賢。",
            "浪云擇地蹈，濡血在山前。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 瓜田不納履",
        "id": "71feb5e7-8d80-422a-bc56-ee9503b7b5ea"
    },
    {
        "author": "劉克莊",
        "paragraphs": [
            "李下雖云僻，行人冷處看。",
            "彼方垂美實，渠可整巍冠。",
            "纔見花初縞，俄驚核可鑽。",
            "吾寧墊雨過，君欲切雲難。",
            "鶑集枝多折，螬侵顆半殘。",
            "誰令服章甫，拘束畏傍觀。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 李下不整冠",
        "id": "298c7a90-5a99-4b38-952f-d623586c286b"
    },
    {
        "author": "劉克莊",
        "paragraphs": [
            "□□□琴癖，淵明獨不然。",
            "所藏聊備物，欲拊更無絃。",
            "焦尾珍無價，朱絲絕有年。",
            "曾參徽外趣，肯向譜中傳。",
            "抱在王門下，彈於日影邊。",
            "兩生爲巧累，益見此翁賢。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 無絃琴",
        "id": "6e01a4a8-0a47-4aca-a48b-de5c82aa2541"
    },
    {
        "author": "劉克莊",
        "paragraphs": [
            "汲汲懷人夢，皇皇救世功。",
            "有心哉魯叟，所見者周公。",
            "政績簡編在，精神寤寐通。",
            "宛如尚爲左，忘却已遷東。",
            "鳳去經綸遠，麟來筆削終。",
            "空令千載下，跪奠兩楹中。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 夢見周公",
        "id": "f662a05f-4759-4340-bf64-d22d74741ab1"
    },
    {
        "author": "劉克莊",
        "paragraphs": [
            "靜院閉花時，沉沉晝漏移。",
            "偶然聲出戶，應是客圍碁。",
            "夜寂推枰響，機深落子遲。",
            "惱禪天女去，入定老僧知。",
            "鵠至難傳藝，鶑啼許借枝。",
            "須臾分局勢，何待爛柯爲。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 棋聲花院閉",
        "id": "cfb67d48-c3ea-4486-9523-c3feee7c942c"
    },
    {
        "author": "劉克莊",
        "paragraphs": [
            "陌上兒童說，時清長吏賢。",
            "豈能無朴教，不過示蒲鞭。",
            "采彼輕柔質，施諸牧御權。",
            "坐令强梗者，若撻市朝然。",
            "院舍棠陰合，圜扉草色鮮。",
            "弛笞能敗子，威愛貴兼全。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 蒲鞭",
        "id": "a8b18032-79f7-4405-b5dc-d3625a929c4d"
    },
    {
        "author": "劉克莊",
        "paragraphs": [
            "午杵誰敲臼，山童髻兩髽。",
            "偶因聲隔竹，不覺意思茶。",
            "北牖沉沉靜，南牆故故遮。",
            "微聞孤杵響，初試一旗斜。",
            "門掩王猷宅，泉甘陸羽家。",
            "搜腸攪文字，毋乃太清耶。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 隔竹敲茶臼",
        "id": "90495cdb-8930-485f-9d3d-1b9b26175dbc"
    },
    {
        "author": "劉克莊",
        "paragraphs": [
            "獲處從西鄙，胡然瑞物臻。",
            "子因書曰狩，世始識爲麟。",
            "出匪於中國，來常以聖人。",
            "皆云麕且角，誰辨獸而仁。",
            "已嘆吾無位，于嗟汝不辰。",
            "茂陵好奇怪，得者惜非真。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 西狩獲麟",
        "id": "f6468b76-877e-4f70-b3e7-58690a5093ee"
    },
    {
        "author": "劉克莊",
        "paragraphs": [
            "不爲劉郎屈，蕭然釣遠汀。",
            "當時無此客，其象見於星。",
            "龍衮思同學，羊裘謁廣庭。",
            "九行仰黄道，一曜動青冥。",
            "帝座容伸足，雲臺肯繪形。",
            "少微非大隠，光彩謾熒熒。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 客星",
        "id": "f815d0be-247f-4573-91f4-0ee63b8d0f2e"
    },
    {
        "author": "劉克莊",
        "paragraphs": [
            "月體無拘礙，那堪得水清。",
            "暫從掬處動，還在水中明。",
            "長物瓢安用，寒光握不盈。",
            "注眸蟾彩亂，入掌蚌珠生。",
            "顧兔攀難住，騎鯨捉太輕。",
            "猶勝倒持版，去作晉公卿。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 掬水月在手",
        "id": "f9a6a146-7420-4c92-adcb-bb59d5187065"
    },
    {
        "author": "劉克莊",
        "paragraphs": [
            "偶弄閑花久，春濃晚露晞。",
            "是誰設香供，終日滿人衣。",
            "戲把繁枝玩，常愁一片飛。",
            "疑薰沉水過，似惹御罏歸。",
            "若愛流芳遠，深憐逐臭非。",
            "平生好奇服，未忍改菲菲。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 弄花香滿衣",
        "id": "da4e549b-263d-44d7-b858-c9977ca9ff34"
    },
    {
        "author": "劉克莊",
        "paragraphs": [
            "肅在於方寸，高高已嘿知。",
            "端能令雨若，焉敢諉天時。",
            "此念淵冰凜，其機影響隨。",
            "寶薰一隊起，銀竹四簷垂。",
            "有物皆膏潤，無民更怨咨。",
            "諄諄書喜閔，麟筆寓箴規。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 肅時雨若",
        "id": "4a71dfde-eb0a-4f5b-b263-735e20dfa50f"
    },
    {
        "author": "劉克莊",
        "paragraphs": [
            "飲啄於身切，宜無决擇然。",
            "豈其陽忍渴，嫌以盜名泉。",
            "北澤行猶至，東陵惡莫湔。",
            "羞爲濫觴者，寧作挂瓢賢。",
            "激齒希高士，流涎異醉仙。",
            "枯腸一勺足，勿傍石門邊。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 渴不飲盜泉水",
        "id": "74bffc2f-0ebb-4b86-acee-d5f1c7592921"
    },
    {
        "author": "劉克莊",
        "paragraphs": [
            "觸熱慵休息，誰知志士心。",
            "既名爲惡木，不可就繁陰。",
            "炎赫當三伏，輪囷欲百尋。",
            "蔽牛徒隠映，下馬復沉吟。",
            "濁世無孤竹，中原有鄧林。",
            "飄然遠遊興，散髮更披襟。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 熱不息惡木陰",
        "id": "9100c7b0-eeb2-4991-ae91-513b1f7009e5"
    },
    {
        "author": "劉克莊",
        "paragraphs": [
            "一硯常摩拊，寧容點涴痕。",
            "洗教殘墨去，乞與小魚吞。",
            "巖石微塵浣，漥泉寸鬣翻。",
            "安知馬肝紫，姑愛麝膠渾。",
            "體製該秦篆，飛騰慕禹門。",
            "校人勿烹汝，腹有素書存。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 洗硯魚吞墨",
        "id": "d0c26c19-1a8a-4d03-8b83-af41d17ea4e7"
    },
    {
        "author": "劉克莊",
        "paragraphs": [
            "吾鶴尤馴擾，俄如引避然。",
            "何曾厭茅舍，多是爲茶煙。",
            "活計窮桑苧，枯腸老玉川。",
            "蒼頭猶爨下，丹頂已松顛。",
            "渴飲誰能免，高飛爾自賢。",
            "須臾休茗事，却下竹傍邊。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 烹茶鶴避煙",
        "id": "6fe61a86-b6b5-421c-80a3-4bfd1e48b6ec"
    },
    {
        "author": "劉克莊",
        "paragraphs": [
            "古寺何年廢，松門月似冰。",
            "間然孰爲主，敲者只歸僧。",
            "地僻禪扃寂，天高兔魄升。",
            "周遊何處晚，剝啄有誰譍。",
            "未易分鄰燭，又難上佛燈。",
            "安知無島輩，開戶結詩盟。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 僧敲月下門",
        "id": "3813b3a8-5043-4c28-9116-4238eb5687dc"
    },
    {
        "author": "劉克莊",
        "paragraphs": [
            "清早披衣起，春深好事家。",
            "非干眠警枕，自是惜名花。",
            "培溉疎泉脈，攀翻带露葩。",
            "看常先曉蝶，來未散晨鴉。",
            "風惡爲臺避，晴烘著幙遮。",
            "古人云晝短，莫待夕陽斜。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 惜花春起早",
        "id": "dfeffa42-6cac-43cd-bb86-91a25858d26e"
    },
    {
        "author": "劉克莊",
        "paragraphs": [
            "性癖多幽事，尤於愛月偏。",
            "遠從天際待，遲至夜深眠。",
            "方恨冰輪缺，俄欣玉鏡圓。",
            "且哦丹桂下，未傍大槐邊。",
            "快欲騎鯨去，輕如化蝶然。",
            "徘徊惜餘景，窗下映陳編。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 愛月夜眠遲",
        "id": "45184989-5f71-4561-8445-7b5fe0f4e6e4"
    },
    {
        "author": "劉克莊",
        "paragraphs": [
            "勝負無常數，先觀曲直知。",
            "隠然壯吾國，孰敢敵王師。",
            "致討皆聲罪，徂征必有辭。",
            "一言明逆順，大勢决雄雌。",
            "縞素炎圖定，包茅霸業基。",
            "後儒喜穿鑿，妄意說升陑。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 師直爲壯",
        "id": "d77650a4-c980-4ca5-97d0-4621ae1feaca"
    },
    {
        "author": "劉克莊",
        "paragraphs": [
            "植物惟松柏，蒼蒼貫四時。",
            "歲雖寒不改，人到老方知。",
            "風籟龍吟冷，冰枝鶴立危。",
            "一株獨青在，萬木後凋誰。",
            "齊寢樵蘇矣，秦宮點涴之。",
            "斧斤尋未已，善保棟梁姿。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 歲寒知松柏 其一",
        "id": "dede8108-3a6a-4e26-b3b5-d9aaea241882"
    },
    {
        "author": "劉克莊",
        "paragraphs": [
            "松柏無姿媚，平時未易看。",
            "要知渠特操，直待歲隆寒。",
            "塞草枯先白，江楓冷變丹。",
            "凜然友青士，至此識蒼官。",
            "物遁天刑少，人全晚節難。",
            "惟應漆園叟，與蕣合而觀。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 歲寒知松柏 其二",
        "id": "072e1cd1-5f68-4a10-8258-64c335bc60bd"
    },
    {
        "author": "劉克莊",
        "paragraphs": [
            "珠玉嫌輕衒，深藏意自佳。",
            "不歸胡賈手，却入褐夫懷。",
            "寬博寧儒戲，從容與道偕。",
            "用之薦郊廟，捨則媚淵崖。",
            "龍起驚空藏，虹來貫小齋。",
            "平生不求售，非爲價難諧。"
        ],
        "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 被褐懷珠玉",
        "id": "4c978aba-81e1-4c3f-96fc-5580890674fd"
    },
    {
        "author": "劉克莊",
        "paragraphs": [
            "文度何須膝上，阿奴姑可目前。",
            "載馳載驅王事，一喜一懼父年。"
        ],
        "title": "送明甫赴銅鉛場六言七首  其一",
        "id": "29320224-b14b-442f-97f2-935cc03e7bc8"
    },
    {
        "author": "劉克莊",
        "paragraphs": [
            "鹽鐵論兒讀否，聚歛臣子攻之。",
            "公卿大夫民賊，賢良文學汝師。"
        ],
        "title": "送明甫赴銅鉛場六言七首  其二",
        "id": "6dcae574-948b-4384-975d-032c0860ef0a"
    },
    {
        "author": "劉克莊",
        "paragraphs": [
            "山程行店絕少，官舍去家匪遥。",
            "吾聞粉□□□，□□紅巾已梟。"
        ],
        "title": "送明甫赴銅鉛場六言七首  其三",
        "id": "1ac8b9b0-75f2-4f9a-9970-242fd67ba7df"
    },
    {
        "author": "劉克莊",
        "paragraphs": [
            "旦市有攫金者，地靈豈愛寶哉。",
            "零陵貪而乳盡，合浦清而蚌迴。"
        ],
        "title": "送明甫赴銅鉛場六言七首  其四",
        "id": "15a7276b-fa36-4031-aa23-53e2ec36640e"
    },
    {
        "author": "劉克莊",
        "paragraphs": [
            "世祿鮮由禮法，家駒勿使荒嬉。",
            "但願兒讀十紙，孰云孫隔一皮。"
        ],
        "title": "送明甫赴銅鉛場六言七首  其五",
        "id": "02e1249c-b338-4fa7-9ac6-8a3dcd0fc438"
    },
    {
        "author": "劉克莊",
        "paragraphs": [
            "化蝶但貪睡美，舐犢尚爲愛牽。",
            "三年不見心痗，十日無書眼穿。"
        ],
        "title": "送明甫赴銅鉛場六言七首  其六",
        "id": "ba3a2c0c-9369-46e3-94d8-08cfffd35f5a"
    },
    {
        "author": "劉克莊",
        "paragraphs": [
            "懶值懸弧渾不記，老當還笏復奚疑。",
            "潞公未得爲全福，晚惜齋旄尚涕垂。"
        ],
        "title": "戊午生朝和居厚弟五絕  其一",
        "id": "8b8b086a-8bdc-4d85-b0c9-52a45ebf3639"
    },
    {
        "author": "劉克莊",
        "paragraphs": [
            "符輩安能剗且編，可憐辛苦事雕鎸。",
            "絕絃舉世無能聽，覆瓿他時未必傳。"
        ],
        "title": "戊午生朝和居厚弟五絕  其二",
        "id": "65ab2349-e564-47ef-aae4-9a35d4923b0c"
    },
    {
        "author": "劉克莊",
        "paragraphs": [
            "□□□□□□□，□□□□□□□。",
            "□□□□□□從，晚福全輸於少公。"
        ],
        "title": "戊午生朝和居厚弟五絕  其三",
        "id": "34f4e121-358a-441e-8b43-2b73679099fe"
    },
    {
        "author": "劉克莊",
        "paragraphs": [
            "靈龜曳尾防鑽殻，老蚌潜光怕剖珠。",
            "史筆久無兩龔傳，畫家曾有二疎圖。"
        ],
        "title": "戊午生朝和居厚弟五絕  其四",
        "id": "9c5c8cf3-5f39-44e4-ac57-531b5a8d69ee"
    },
    {
        "author": "劉克莊",
        "paragraphs": [
            "曾結詩絇玉座傍，放狂歸去老知章。",
            "鈍遲一任嘲元白，迂闊皆因駮錄黄。"
        ],
        "title": "戊午生朝和居厚弟五絕  其五",
        "id": "69d8c9e6-1bc5-4f4a-bf7f-744ba6803aa1"
    },
    {
        "author": "劉克莊",
        "paragraphs": [
            "議郎座上識郎君，竊意趨庭有異聞。",
            "客屨今無同輩在，書燈昔與長公分。",
            "蟲冰寒暑余侵耄，螢雪光陰子尚勤。",
            "見說架籤猶萬卷，肯將濁臭博清芬。"
        ],
        "title": "昔與仙遊傅常博父子游從識其幼子方總角晚歸田里忽袖二詩見訪余開八秩君亦六十矣感歎之餘因次其韻  其一",
        "id": "36043b4a-0e35-470c-8a58-5fc48a379d7b"
    },
    {
        "author": "劉克莊",
        "paragraphs": [
            "窗下陳編懶更窺，還丹難染鏡中絲。",
            "後生可畏前賢遠，妄校皆封老將奇。",
            "辟穀差賢東郭乞，歸耕莫待北山移。",
            "鳳凰池聽渠儂奪，不奪溪邊放鴨池。"
        ],
        "title": "昔與仙遊傅常博父子游從識其幼子方總角晚歸田里忽袖二詩見訪余開八秩君亦六十矣感歎之餘因次其韻  其二",
        "id": "fea52ea2-05ba-4775-b51e-34e54061afe5"
    },
    {
        "author": "劉克莊",
        "paragraphs": [
            "昔忝玉麟招，主君解衣衣。",
            "於時事會來，中原方鼎沸。",
            "封侯命大謬，更僕談未既。",
            "俯仰四十年，歲月堪累欷。",
            "多壘諸公辱，萬竈大農費。",
            "玁狁至于涇，顓臾近於費。",
            "譬如寢積薪，徒幸火然未。",
            "邊人厭虜暴，別都尚王氣。",
            "管鑰居守尊，衮鉞宗臣貴。",
            "呼吸草檄書，蒐揀拔茅彙。",
            "粲粲玄英孫，魯叟之所畏。",
            "枚鄒願游梁，陳阮亦客魏。",
            "非惟揖將軍，抑可歡大尉。",
            "殺羊必及斟，啖鵝肯移毅。",
            "拙謀鄙畫江，長策在耕渭。",
            "駕馭雄狡服，拊摩軍民慰。",
            "要當掃旄頭，寧論爛羊胃。",
            "病翁越世久，嚼蠟淡無味。",
            "膽薄怯觀井，憂深遑恤緯。",
            "臨分執玉手，苦言君勿諱。"
        ],
        "title": "送方蒙仲赴辟江閫分韻得既字",
        "id": "323757c2-c9e3-4425-9b63-a59533afbcf0"
    },
    {
        "author": "劉克莊",
        "paragraphs": [
            "昔人曾歎擇棲難，今子翱游二相間。",
            "對弈未妨看露布，論詩未合上齋壇。",
            "沉來鐵鏁真兒戲，吟退氈裘却凱還。",
            "班固作銘繇捷表，待揩老眼細傳觀。"
        ],
        "title": "再送蒙仲二首  其一",
        "id": "f5ab06a4-3c8d-42c0-85d7-bbd24315b1c7"
    },
    {
        "author": "劉克莊",
        "paragraphs": [
            "送君懷舊一銷魂，謝墅孫陵髣髴存。",
            "下瀨樓船皆萬斛，曲江宮殿尚千門。",
            "笑陳狎客爲俳體，與晉諸賢洗淚痕。",
            "定有奇謀裨玉帳，莫揮麈尾事清言。"
        ],
        "title": "再送蒙仲二首  其二",
        "id": "e1391db1-b773-41fe-b554-77f4b4446f05"
    },
    {
        "author": "劉克莊",
        "paragraphs": [
            "二人共讀道旁碑，一敏一鈍天賦之。",
            "敏者過目躍騎去，鈍者停鞭方凝思。",
            "哀哉德祖丹頸禍，伏於伯喈黄絹辭。",
            "古人服善有公是，回也知十賜知二。",
            "聖師笑曰女弗如，未聞端木惎顔氏。",
            "嗚呼向使顔氏逢若人，未知何地堪容身。"
        ],
        "title": "題讀碑圖",
        "id": "fff384f7-711c-4400-8e0d-2072c6baf373"
    },
    {
        "author": "劉克莊",
        "paragraphs": [
            "石槨隄防速朽，金棺粧點湼槃。",
            "說乾矢橛差勝，戀臭皮袋一般。"
        ],
        "title": "溪庵放言十首  其一",
        "id": "5450d0d7-0bf9-42fe-bd71-a5117fe35210"
    },
    {
        "author": "劉克莊",
        "paragraphs": [
            "八斛四斗舍利，一丈六尺金身。",
            "右脅已寂已滅，雙趺是妄是真。"
        ],
        "title": "溪庵放言十首  其二",
        "id": "3757a63b-f4fb-4669-ab0a-6288170bb578"
    },
    {
        "author": "劉克莊",
        "paragraphs": [
            "擬拉陶潛入社，不消王翰卜鄰。",
            "有夢通華胥國，無德薰晉鄙人。"
        ],
        "title": "溪庵放言十首  其三",
        "id": "b2cfa695-0157-4858-a843-d0fd2012be8f"
    },
    {
        "author": "劉克莊",
        "paragraphs": [
            "客子相過有携，先生爛醉如泥。",
            "暮年尚可三爵，他日不煩隻鷄。"
        ],
        "title": "溪庵放言十首  其四",
        "id": "cda10723-2326-48af-8679-a768899d7821"
    },
    {
        "author": "劉克莊",
        "paragraphs": [
            "辟疆驅名士出，穰侯怕說客來。",
            "樗庵無一錢事，柴門作八字開。"
        ],
        "title": "溪庵放言十首  其五",
        "id": "82289bee-37a6-4c41-92a5-64c55a7fcab2"
    },
    {
        "author": "劉克莊",
        "paragraphs": [
            "少而汲汲皇皇，老猶踽踽凉凉。",
            "即今歸□□□，□□起瞻四方。"
        ],
        "title": "溪庵放言十首  其六",
        "id": "cd85f5a2-6905-4013-9613-97992b8cf1bb"
    },
    {
        "author": "劉克莊",
        "paragraphs": [
            "蒙叟之言卓詭，尹喜之事誕夸。",
            "白雲騰上尸假，紫氣橫空眼花。"
        ],
        "title": "溪庵放言十首  其七",
        "id": "afbfbf5a-8850-4717-a787-7190632028cf"
    },
    {
        "author": "劉克莊",
        "paragraphs": [
            "林處士功行滿，譙先生鬚眉蒼。",
            "見說兩川喪亂，不知二叟在亡。"
        ],
        "title": "溪庵放言十首  其八",
        "id": "9f8f6e49-b403-4cc7-90b4-fa60761a0a78"
    },
    {
        "author": "劉克莊",
        "paragraphs": [
            "廢陵有斧柏盜，清野無澆松人。",
            "百年幸生佛國，一點不吹戰塵。"
        ],
        "title": "溪庵放言十首  其九",
        "id": "d630ff4a-a7c7-46d8-9839-6d05ee41305d"
    },
    {
        "author": "劉克莊",
        "paragraphs": [
            "市朝易得虛誇，鄉井難諱實年。",
            "還笏殿前已晚，飾巾牖下差賢。"
        ],
        "title": "溪庵放言十首  其一○",
        "id": "99a3eb0a-94d8-4bdf-a809-12d2b01ce5fd"
    },
    {
        "author": "劉克莊",
        "paragraphs": [
            "往昔少司農，朱幡牧刺桐。",
            "見碑懷叔子，有廟祀文翁。",
            "家法惟清白，軍儲必腐紅。",
            "遥知門戶肅，不與賈胡通。"
        ],
        "title": "別宋倅一首",
        "id": "fd8cc9e5-1133-4e66-b781-34e644c617ac"
    },
    {
        "author": "劉克莊",
        "paragraphs": [
            "高陽狂生六十餘，入謁自通臣博徒。",
            "劉季嫚士如庸奴，對客濯足以兩姝。",
            "生云足下扶義初，奈何不禮長者乎。",
            "隆準一笑延坐隅，與隨何輩載後車。",
            "刻六國印識尤迂，向微留侯幾誤渠。",
            "胡雛聞人說漢書，千載而下猶揶揄。",
            "掉舌所得良區區，投身沸鼎何其愚。",
            "嗚呼，博徒果不賢腐儒。"
        ],
        "title": "酈生長揖圖",
        "id": "cd33c493-81a1-436d-a920-a7d9de6a4307"
    },
    {
        "author": "劉克莊",
        "paragraphs": [
            "路傍紛紛送者誰，相顧淚下如綆縻。",
            "妻牽郎衣留不得，兒抱爺頸尤可悲。",
            "寄聲征夫且止淚，矯情勿爲識者窺。",
            "國貧端坐養士耳，汝曹衣廩民血髓。",
            "邊頭戰士寒墮指，霜風獵獵陣雲起，湓城善地亦靠裏。"
        ],
        "title": "觀調發四首  其一",
        "id": "236f5f3e-37b9-42e8-bb64-2d3532fd7fc6"
    },
    {
        "author": "劉克莊",
        "paragraphs": [
            "南州健兒生佛國，平時寬博如逢掖。",
            "一朝烟塵起荆益，半夜虎符來抽摘。",
            "逗撓法嚴羽檄迫，倉皇受甲面藍色。",
            "病夫少也曾從戎，今成新豐折臂翁。",
            "兒郎行矣早策功，安知行間無呂蒙。",
            "虜來定作太尉公，虜去暴露賞亦濃。"
        ],
        "title": "觀調發四首  其二",
        "id": "f80027e0-28fd-4bbd-9013-9a4e2257f8b3"
    },
    {
        "author": "劉克莊",
        "paragraphs": [
            "大胡自來未易當，謂鞭可投沙可囊。",
            "廟謨先事自爲備，天塹雖險難撤防。",
            "健兒白叟鄉之望，願聞一語以自壯。",
            "老儒無以激發君，歷歷爲君說名將。",
            "武襄貴不除黥文，韓岳亦隸河北軍。",
            "當時繿縷何足云，異日掛劍圖元勳。"
        ],
        "title": "觀調發四首  其三",
        "id": "d6da82f8-2ed0-4f1b-8cb8-2bdf253ffb94"
    },
    {
        "author": "劉克莊",
        "paragraphs": [
            "胡馬止能戰平地，安知東南有長技。",
            "大江無時起風濤，下瀨樓船如屋高。",
            "丕堅二子曾奪魄，曰彼有人此勍敵。",
            "當時百萬鳥獸奔，况爾小醜真游魂。",
            "婦語藁砧閈語罷，鼓行勿信傍人嚇。",
            "明年漢淮春水生，凱旋笳吹來相迎。"
        ],
        "title": "觀調發四首  其四",
        "id": "bbb92536-3864-4968-b5a9-1ec16d45c1d9"
    },
    {
        "author": "劉克莊",
        "paragraphs": [
            "拒霜過了菊又慳，紈扇知收覺薄寒。",
            "鄰有新篘謀醉易，家無舊繡補衣難。",
            "今誰狂客同吹帽，老不中書合免冠。",
            "人到暮年親舊少，登臨非復曩時歡。"
        ],
        "title": "九日二首  其一",
        "id": "f3fbb73d-c9bf-415d-a2f8-f9285b30c302"
    },
    {
        "author": "劉克莊",
        "paragraphs": [
            "戲馬呼鷹蓋世豪，廢臺千載委蓬蒿。",
            "不愁絳縣疑年甲，生怕清溪照鬢毛。",
            "濁酒悶人聊飲濕，小樓携客準登高。",
            "落英果可充腸否，空和陶詩續楚騷。"
        ],
        "title": "九日二首  其二",
        "id": "cf20957d-2529-43e6-87d8-8deaacb5b867"
    },
    {
        "author": "劉克莊",
        "paragraphs": [
            "某邱某水晚重遊，絕勝才翁在許州。",
            "懶學少年條痛楚，且同騷客賦牢愁。",
            "懸知五鬼爲渠祟，不曉三彭有底仇。",
            "兀坐蓬窗無意緒，凍蛩唧唧更鳴秋。"
        ],
        "title": "三和友人有所思韻",
        "id": "3362d3d0-b63e-4bd4-b682-da39d3a41da6"
    },
    {
        "author": "劉克莊",
        "paragraphs": [
            "昔年東觀接英遊，歲晚南柯各拜州。",
            "炊黍有時成幻夢，著書自古要窮愁。",
            "散花魔女聊相惱，□□□□□□仇。",
            "詔募佽飛求跅弛，與公投筆去防秋。"
        ],
        "title": "四和",
        "id": "632eb1ca-0b77-4ab4-af11-f9b14f320d99"
    },
    {
        "author": "劉克莊",
        "paragraphs": [
            "雞絮交懽遠，琵琶寄恨深。",
            "早知胡地冷，永巷亦甘心。"
        ],
        "title": "雜題十首  其一",
        "id": "14ef9e98-a68f-4473-853b-1274cd2b30e4"
    },
    {
        "author": "劉克莊",
        "paragraphs": [
            "鴈足書良是，鸞膠事已非。",
            "如何子卿內，不待藁砧歸。"
        ],
        "title": "雜題十首  其二",
        "id": "3141dc1b-714a-45a7-9783-8c3f82606043"
    },
    {
        "author": "劉克莊",
        "paragraphs": [
            "人事多翻覆，由來不可量。",
            "安知議郎女，遠嫁左賢王。"
        ],
        "title": "雜題十首  其三",
        "id": "63482ed6-b372-4dcc-99bc-b2cd3bef8c66"
    },
    {
        "author": "劉克莊",
        "paragraphs": [
            "寄語涉川女，安知往問津。",
            "水神不妬汝，偏妬冶容人。"
        ],
        "title": "雜題十首  其四",
        "id": "ef2481bb-ee63-495b-8506-2b1351a7ad9d"
    },
    {
        "author": "劉克莊",
        "paragraphs": [
            "短夢曾留枕，餘情更獻璫。",
            "宓妃空絕代，不得偶陳王。"
        ],
        "title": "雜題十首  其五",
        "id": "f98de4b5-c9ef-4244-bea9-15cd26c69048"
    },
    {
        "author": "劉克莊",
        "paragraphs": [
            "春煖披香殿，夜寒長信宮。",
            "帝方安禍水，妾敢怨秋風。"
        ],
        "title": "雜題十首  其六",
        "id": "627f386e-eb94-48d4-be72-e4b719a977f6"
    },
    {
        "author": "劉克莊",
        "paragraphs": [
            "姊弟皆殊色，專房擅主恩。",
            "何曾送歸妾，但見啄皇孫。"
        ],
        "title": "雜題十首  其七",
        "id": "3be5a636-c4ba-4f43-bbcf-17dfd067359e"
    },
    {
        "author": "劉克莊",
        "paragraphs": [
            "父魄下沉淵，兒聲上徹天。",
            "向令逢孔氏，是亦女參騫。"
        ],
        "title": "雜題十首  其八",
        "id": "92b048e7-b365-464d-84b6-e68849784d89"
    },
    {
        "author": "劉克莊",
        "paragraphs": [
            "淑妃寒食語，千載尚堪哀。",
            "不念同光帝，□□□□□。"
        ],
        "title": "雜題十首  其九",
        "id": "60004546-880d-4bb8-a3cc-72219f8371b8"
    },
    {
        "author": "劉克莊",
        "paragraphs": [
            "劉季開基主，周昌託子臣。",
            "不能活如意，何况戚夫人。"
        ],
        "title": "雜題十首  其一○",
        "id": "d8996f86-2ae3-4dcc-8e4f-3cddbfd8d28c"
    },
    {
        "author": "劉克莊",
        "paragraphs": [
            "博雅今蕭翼，招延小孟嘗。",
            "雖操牙算子，不廢□□□。",
            "祕篋珍儲富，公車薦墨香。",
            "惟應猿鶴怨，三載□□房。"
        ],
        "title": "送方楷之官",
        "id": "29811d14-aa0e-4426-b928-0e10f3be7218"
    },
    {
        "author": "劉克莊",
        "paragraphs": [
            "久罷長鯨吸，寧逃鼴鼠嘲。",
            "不蒙藥王力，悞絕麴生交。",
            "撲鼻詩情動，澆胸世事拋。",
            "暮齡尋舊好，如以漆投膠。"
        ],
        "title": "余自戊申春得疾止酒十年戊午秋開戒小飲二首  其一",
        "id": "12a2725b-2310-4072-98d2-6d0c8441ae8b"
    },
    {
        "author": "劉克莊",
        "paragraphs": [
            "自是病軀孱，元非飲量慳。",
            "災星俄引去，美祿稍支還。",
            "兀兀醺酣後，蘧蘧解脫間。",
            "祖云誰縛汝，妙語頗相關。"
        ],
        "title": "余自戊申春得疾止酒十年戊午秋開戒小飲二首  其二",
        "id": "8d107603-1b90-4782-9c54-42f904a699d4"
    },
    {
        "author": "劉克莊",
        "paragraphs": [
            "五十盆蒼翠，皆從異縣求。",
            "不能防狡窟，未免破鴻溝。",
            "慘甚兵初過，苛于吏倍抽。",
            "渠儂慕銅臭，肯爲國香謀。"
        ],
        "title": "漳蘭爲丁竊貨其半紀實四首  其一",
        "id": "3f589824-9602-4606-998c-4454b1d730d1"
    },
    {
        "author": "劉克莊",
        "paragraphs": [
            "主人拙樊圃，家賊巧穿窬。",
            "鼠子敢予侮，麟翁以盜書。",
            "空搔雙白鬢，不奈一長鬚。",
            "自笑關防晚，花傍且燕居。"
        ],
        "title": "漳蘭爲丁竊貨其半紀實四首  其二",
        "id": "1086c504-2c31-4c39-abbd-a23418abd64d"
    },
    {
        "author": "劉克莊",
        "paragraphs": [
            "池遠疎澆溉，牆低劣蔽遮。",
            "初無虎守杏，况有蝶穿花。",
            "薄采難紉佩，深培待茁芽。",
            "嗟余愧迂叟，招汝興仍賒。"
        ],
        "title": "漳蘭爲丁竊貨其半紀實四首  其三",
        "id": "fa26fc34-4285-4ea6-8134-0d0adc081d3c"
    },
    {
        "author": "劉克莊",
        "paragraphs": [
            "離騷賞風韻，百卉莫之先。",
            "菊止香九日，蕕曾臭十年。",
            "麝房吾割愛，鮑肆爾垂涎。",
            "晏相惜花者，紅梅被竊然。"
        ],
        "title": "漳蘭爲丁竊貨其半紀實四首  其四",
        "id": "7bebedb6-2e9a-4f58-8ca7-ce073399943b"
    },
    {
        "author": "劉克莊",
        "paragraphs": [
            "人彘昔擅寵，奪嫡謀甚工。",
            "留侯莫容喙，何况短後雄。",
            "挽回龍準帝，全頼皓首翁。",
            "昔去避嬴世，今來安劉宗。",
            "呂嫗及新君，略未聞褒崇。",
            "豈非羽翼成，翩然返橘中。",
            "奈何一代史，不載四叟終。",
            "商山有遺廟，郭謂太古風。"
        ],
        "title": "蒙仲以二畫壽予生朝各題一詩 四皓圖",
        "id": "59f05320-d67f-4de7-a4d8-8af335530b26"
    },
    {
        "author": "劉克莊",
        "paragraphs": [
            "□漢七葉主，勵精致中興。",
            "非惟霸王雜，亦以刑名繩。",
            "哀哉三能臣，來如蛾赴燈。",
            "賢矣二大夫，逝若魚脫罾。",
            "韓蘚至崛彊，異世猶服膺。",
            "嗟余歸已晚，釣游記昔曾。",
            "雖無都門餞，幸有下澤乘。",
            "獨恨賜金盡，無以懽親朋。"
        ],
        "title": "蒙仲以二畫壽予生朝各題一詩 二疎圖",
        "id": "98df8e68-9bd6-47b3-a1db-7f79371e4155"
    },
    {
        "author": "劉克莊",
        "paragraphs": [
            "敗荷折蓼溪村景，黄葉青苔野老家。",
            "頼有海棠相煖熱，小春重放一番花。"
        ],
        "title": "冬煖海棠盛開三絕  其一",
        "id": "dc2f54b2-4c22-4763-8bd1-a4a65f074aa1"
    },
    {
        "author": "劉克莊",
        "paragraphs": [
            "少爲紫陌看花郎，歲晚維摩住病坊。",
            "忽被彩雲瞞老眼，錯呼青女作紅娘。"
        ],
        "title": "冬煖海棠盛開三絕  其二",
        "id": "5ff280a2-2ec0-40e9-af49-7de8feb133a4"
    },
    {
        "author": "劉克莊",
        "paragraphs": [
            "當年手種滿河陽，人樹而今各老蒼。",
            "誰向棠陰遺老說，潘郎不是舊潘郎。"
        ],
        "title": "冬煖海棠盛開三絕  其三",
        "id": "48d8fc61-2371-4d48-b8b5-97bc458cecc2"
    },
    {
        "author": "劉克莊",
        "paragraphs": [
            "高聳心抽筆直，下蟠上銳塔圓。",
            "深入蟄龍穴處，肯傍眠牛石邊。"
        ],
        "title": "余作生墳何生謙致檜十株答以六言二首  其一",
        "id": "41775dae-7735-49e0-8445-6d50e838a298"
    },
    {
        "author": "劉克莊",
        "paragraphs": [
            "一奴荷鍤足矣，二客穿塚誰哉。",
            "宰上又添十檜，庭前不必三槐。"
        ],
        "title": "余作生墳何生謙致檜十株答以六言二首  其二",
        "id": "6c141033-1d76-41cf-9e63-68b57ddd7972"
    },
    {
        "author": "劉克莊",
        "paragraphs": [
            "好事過子雲，謫仙訪賀老。",
            "載醪談文字，其樂侔擊考。",
            "子猷稍崖異，入剡殊草草。",
            "船頭一籧篨，船尾一村僚。",
            "飛揚滕巽怒，飄瞥林岫縞。",
            "何曾携爨具，清景自可飽。",
            "溪邊處士廬，雪深無人掃。",
            "肯來斯已奇，倏去良亦好。",
            "游子有饑色，主人省行攪。",
            "異世覺繪事，拊掌爲絕倒。"
        ],
        "title": "題崔白訪戴圖",
        "id": "4c25bb70-a4a0-42b0-9b6e-3d1e62a93836"
    },
    {
        "author": "劉克莊",
        "paragraphs": [
            "山陰繭紙見者希，辨才傳之於永師。",
            "行年八十手不釋，棲之梁上鬼莫窺。",
            "虬鬚天子欲得之，威以禍福僧詭辭。",
            "智勇至此無所施，相國房公乃設奇。",
            "東臺御史奉詔馳，易服變姓謁老緇。",
            "止客置醴因聯詩，評書訂畫猶塤箎。",
            "稍稍益狎不見疑，卷而懷之若拾遺。",
            "須臾□都得臺移，都督傳詔來龍墀。",
            "僧絕復蘇成白癡，始悟學究即繡衣。",
            "文皇如堯房如夔，磊磊落落兩曜垂。",
            "譎取一帖安肯爲，帖歸天上神護持。",
            "搨本之價猶不貲，他日昭陵以自隨。",
            "溫韜掘者果是非，世人空寶定武碑。"
        ],
        "title": "題賺蘭亭圖",
        "id": "78c529b8-13e2-482f-b796-7d5a3ad9c0fc"
    },
    {
        "author": "劉克莊",
        "paragraphs": [
            "且與古梅爲友，未論茯苓可仙。",
            "一寸靈根蟠地，十年黛色參天。"
        ],
        "title": "溪庵種蓻六言八首  其一",
        "id": "16ae1899-61e1-44e1-91e7-56b7ef250319"
    },
    {
        "author": "劉克莊",
        "paragraphs": [
            "卿輩敗人清思，此君有歲寒心。",
            "寧許子猷借宅，莫放阿戎入林。"
        ],
        "title": "溪庵種蓻六言八首  其二",
        "id": "cbcaa189-c224-4a57-bdfc-0e6f216f95ce"
    },
    {
        "author": "劉克莊",
        "paragraphs": [
            "悟漆園自伐語，愛淮南招隠章。",
            "臭與流芳孰愈，老而彌辣何妨。"
        ],
        "title": "溪庵種蓻六言八首  其三",
        "id": "fa52f532-fe1a-4a72-945f-349acbd2a3f3"
    },
    {
        "author": "劉克莊",
        "paragraphs": [
            "此翁見事常遲，八秩尚移荔枝。",
            "何曾無戴白老，會須有擘紅時。"
        ],
        "title": "溪庵種蓻六言八首  其四",
        "id": "a20eb2eb-58a3-4c81-af03-6f96d94ae115"
    },
    {
        "author": "劉克莊",
        "paragraphs": [
            "功名胡蝶夢裏，心力橐駝傳中。",
            "環合千林蒼翠，參差數株白紅。"
        ],
        "title": "溪庵種蓻六言八首  其五",
        "id": "154e6794-3c70-4def-a93c-c6712063015e"
    },
    {
        "author": "劉克莊",
        "paragraphs": [
            "閬苑花神妬艷，晏家園吏偷春。",
            "當時傳一二本，今日化千億身。"
        ],
        "title": "溪庵種蓻六言八首  其六",
        "id": "63c077ae-38e5-4d2e-ac72-5f47ac613ee6"
    },
    {
        "author": "劉克莊",
        "paragraphs": [
            "蟠踞祠前得地，生長石間棄才。",
            "子美咏歌不足，之罘苦招未來。"
        ],
        "title": "溪庵種蓻六言八首  其七",
        "id": "e8ec7137-368c-488c-98cd-63ef3a014ec3"
    },
    {
        "author": "劉克莊",
        "paragraphs": [
            "杜曲有攢眉老，漢庭無友辱人。",
            "但看靈妃啟齒，不煩里女傚顰。"
        ],
        "title": "溪庵種蓻六言八首  其八",
        "id": "e2632681-728e-47fa-915d-3edded95506b"
    },
    {
        "author": "劉克莊",
        "paragraphs": [
            "白雪通身潔，丹砂傅頂紅。",
            "贈余有深意，誌義與閑通。"
        ],
        "title": "竹溪惠白鷼三絕  其一",
        "id": "10b7de24-e456-44ac-bd14-2cd3266c303d"
    },
    {
        "author": "劉克莊",
        "paragraphs": [
            "鸚鵡鷦鷯賦，鷼寧愧二蟲。",
            "吾衰邊幅窘，姑置小池中。"
        ],
        "title": "竹溪惠白鷼三絕  其二",
        "id": "92542fec-50bd-41d4-81c5-9d80de15a2c1"
    },
    {
        "author": "劉克莊",
        "paragraphs": [
            "世有殊尤物，天慳賦詠才。",
            "恨渠生較晚，不及見鄒枚。"
        ],
        "title": "竹溪惠白鷼三絕  其三",
        "id": "1e74db74-bfa0-483c-940d-7ca63092bbab"
    },
    {
        "author": "劉克莊",
        "paragraphs": [
            "連牆終歲少相過，時聽書聲警睡魔。",
            "懶續膠絃歡意薄，雖分風月皺眉多。",
            "廉如玉雪誰知者，仕止牙緋奈命何。",
            "昨送華軒今哭墓，傷心相挽不成歌。"
        ],
        "title": "挽宋泉倅",
        "id": "e058eef6-2462-4ba8-b5a7-eb52adcffd17"
    },
    {
        "author": "劉克莊",
        "paragraphs": [
            "姝麗如同産，朱鉛各異施。",
            "吾方參素女，渠自比□□。"
        ],
        "title": "種蓮一首",
        "id": "4927f527-7ef9-4af6-b7b9-14b406ab6bf0"
    },
    {
        "author": "劉克莊",
        "paragraphs": [
            "嵐翠屏環墅，溪光練抹坤。",
            "尚書華棟改，先輩釣磯存。",
            "久卧漳濱疾，誰招楚澤魂。",
            "昔慙葵衛足，今喜葉歸根。",
            "自誌臺卿墓，休爭謝傅墩。",
            "牧慵貪草暖，鳥急怕林昏。",
            "時許樵分席，何煩客掃門。",
            "早嫌皮袋臭，晚悟髑髏尊。",
            "童子便高枕，偷兒瞰短垣。",
            "歲寒始知柏，劫火不焚璠。",
            "恩未忘簪履，衰難戀廐軒。",
            "抽身脫膠擾，掩耳避啾喧。",
            "聯句那無藉，藏書幸有繁。",
            "故交頻煖熱，新貴斷寒暄。",
            "籬落多疎闕，猶須折柳樊。"
        ],
        "title": "志仁監簿示五言十五韻夸徐潭之勝次韻一首",
        "id": "ae04587d-fcf3-4f35-9bcf-df44106cb1cd"
    },
    {
        "author": "劉克莊",
        "paragraphs": [
            "龔陳盛事記當年，重見奎星聚舊躔。",
            "瑞日賦工豈迷色，慶雲詩妙似非烟。",
            "馳千里足相期遠，占百花頭孰敢先。",
            "老子扶衰看晝錦，瓊林春好莫留連。"
        ],
        "title": "和鄉守朱監丞勸駕一首",
        "id": "dcb69f39-2066-4a9e-b067-b85717210c7c"
    },
    {
        "author": "劉克莊",
        "paragraphs": [
            "絕出雕蟲輩，相期竹馬年。",
            "二魁家有樣，四世里興賢。",
            "雪鬢吾還笏，霜蹄汝著鞭。",
            "微痾真換骨，骨換不難仙。"
        ],
        "title": "送德甫姪省試",
        "id": "4d3f6a47-62b0-4120-902e-127db4edeeb4"
    },
    {
        "author": "劉克莊",
        "paragraphs": [
            "束起蒲鞭教令清，郡人未識疾呼聲。",
            "甌閩莫不興於學，虞芮忘其所以爭。",
            "父老見棠思舊愛，兒童騎竹若初迎。",
            "何須更說郎官省，小却猶當拜水衡。"
        ],
        "title": "餞鄉守宋監丞二首  其一",
        "id": "e6321031-c8da-4f49-b6d1-2151c75ce16c"
    },
    {
        "author": "劉克莊",
        "paragraphs": [
            "牛屋漁磯在履封，晚將身世託春風。",
            "荒原拾穗誰憐我，小隊尋花屢屈公。",
            "耄有鬚眉如蓋老，衰無歌誦美文翁。",
            "明時各遂飛潜性，去矣鞭鸞碧落中。"
        ],
        "title": "餞鄉守宋監丞二首  其二",
        "id": "1779968f-0112-4efd-89e0-911eaa96343e"
    },
    {
        "author": "劉克莊",
        "paragraphs": [
            "脫白披緇迹涉奇，傍人能說舉幡時。",
            "禪家合掌來參請，烏寺摇頭不住持。",
            "喜捨未逢大檀越，實封輸與小沙彌。",
            "是凡是聖都休問，且爲渠看一袖詩。"
        ],
        "title": "贈音上人",
        "id": "56219136-60e9-4c36-b7f1-1678d6fe0153"
    },
    {
        "author": "劉克莊",
        "paragraphs": [
            "江湖少菰米，京洛足風塵。",
            "生命主窮鬼，贈詩多貴人。",
            "芒鞋雙堠遠，斗糴一家貧。",
            "吾力輕於羽，安能舉百鈞。"
        ],
        "title": "贈王月軒用意一韻",
        "id": "c3d27d45-d05e-4e42-8566-2aec5b5b82ba"
    },
    {
        "author": "劉克莊",
        "paragraphs": [
            "久向優場脫戲衫，亦無布袋杖頭擔。",
            "化彌勒身千百億，問絳人年七十三。",
            "諸老蕭疎留後殿，高僧滅度少同參。",
            "未應春事全無分，醉折緗桃蒲帽簪。"
        ],
        "title": "己未元日",
        "id": "0a8ccfc4-0a59-493e-8650-454c0aca7927"
    },
    {
        "author": "劉克莊",
        "paragraphs": [
            "掃地南來蜂出窠，裔夷謀夏欲如何。",
            "傳聞撻覽斃一矢，驚走單于騎六騾。",
            "匹馬隻輪番部曲，寸天尺地漢山河。",
            "晉公幕府多名士，不欠寒儒作凱歌。"
        ],
        "title": "淮捷一首",
        "id": "2a4ba7f3-d235-49b7-9e18-3ddb3bf56a4f"
    },
    {
        "author": "劉克莊",
        "paragraphs": [
            "孔明籌筆即天威，謝傅圍棋亦事機。",
            "武騎散群望洋退，佛貍忍渴飲溲歸。"
        ],
        "title": "凱歌十首呈賈樞使  其一",
        "id": "00ddc288-136b-4d8b-9191-cf40d6a4b8ed"
    },
    {
        "author": "劉克莊",
        "paragraphs": [
            "翦稱名將豈其然，汲汲惟求宅與田。",
            "見說淮兵殊死戰，相公喝犒是私錢。"
        ],
        "title": "凱歌十首呈賈樞使  其二",
        "id": "3c125305-d5a8-460b-b5a4-be835ec9b1ed"
    },
    {
        "author": "劉克莊",
        "paragraphs": [
            "活俘萬戶虜無酋，拔寨宵奔黑祲收。",
            "不用偏師追出塞，殺胡林只在揚州。"
        ],
        "title": "凱歌十首呈賈樞使  其三",
        "id": "5d5f6b4c-bfbf-44bd-8877-2735a243d574"
    },
    {
        "author": "劉克莊",
        "paragraphs": [
            "東南立國惟王謝，西北籌邊只范韓。",
            "公不衮衣假黄鉞，吾能右衽更巍冠。"
        ],
        "title": "凱歌十首呈賈樞使  其四",
        "id": "c16c61c9-96a7-4d43-a59d-d9f6bb9d95d1"
    },
    {
        "author": "劉克莊",
        "paragraphs": [
            "君親一念與天通，麾下人人可即戎。",
            "豈敢全軀顧妻子，相公將母在軍中。"
        ],
        "title": "凱歌十首呈賈樞使  其五",
        "id": "e3077457-4daf-4c53-bc1a-9ab3cb0c6323"
    },
    {
        "author": "劉克莊",
        "paragraphs": [
            "將謂長淮已蕩平，豈知什塹又顛坑。",
            "從今莫近他城子，怕有南人夜斫營。"
        ],
        "title": "凱歌十首呈賈樞使  其六",
        "id": "c68efdf8-7b29-4896-ab52-311d6ea01ad7"
    },
    {
        "author": "劉克莊",
        "paragraphs": [
            "清野都無寸草留，暴師塞下欲何求。",
            "東風借便天亡敵，春水方生早去休。"
        ],
        "title": "凱歌十首呈賈樞使  其七",
        "id": "90ef523c-fe1f-4c91-9b31-97cc58ce033a"
    },
    {
        "author": "劉克莊",
        "paragraphs": [
            "羽檄聯翩趣募兵，單槍一劍覓功名。",
            "健兒爭欲趨淮閫，宣相相看若父兄。"
        ],
        "title": "凱歌十首呈賈樞使  其八",
        "id": "ce7d232d-cfb9-4354-b82f-5bbb0e6f0a28"
    },
    {
        "author": "劉克莊",
        "paragraphs": [
            "殘黨分兵盡撲除，遊魂多不返穹廬。",
            "肅清執至龍顔喜，又奏淮西有捷書。"
        ],
        "title": "凱歌十首呈賈樞使  其九",
        "id": "039ab1c2-0947-434b-b8aa-674905a56cfe"
    },
    {
        "author": "劉克莊",
        "paragraphs": [
            "自古勳名勒鼎彝，老於文學即今誰。",
            "腐儒尚可軍馬司，試作平淮第二碑。"
        ],
        "title": "凱歌十首呈賈樞使  其一○",
        "id": "5783f039-42ac-4069-b40e-d715389fc60c"
    },
    {
        "author": "劉克莊",
        "paragraphs": [
            "拂袖歸來計未疎，別規爽塏卜新居。",
            "即今獨擅百弓地，當日惟携一束書。",
            "戶外何須置行馬，坐中不必盡懸魚。",
            "渠亦若與人家國，輸與興公賦遂初。"
        ],
        "title": "飲良翁宮教新第二首  其一",
        "id": "b45dbef7-593b-42f2-a2da-f2145090c958"
    },
    {
        "author": "劉克莊",
        "paragraphs": [
            "負郭依山遠市廛，高宜臺榭下宜田。",
            "徑當膏抹從盤谷，似向丹青見輞川。",
            "別墅暮年□□□，□□□□□南遷。",
            "與君幸已抽身了，共結黄雞白酒緣。"
        ],
        "title": "飲良翁宮教新第二首  其二",
        "id": "7ac31078-f2f2-48a0-9072-027901d69976"
    },
    {
        "author": "劉克莊",
        "paragraphs": [
            "老懶尤於筆硯疎，難陪騎省賦閑居。",
            "去周柱下誰爲史，傳鄴侯家尚有書。",
            "臺饋不煩公粟肉，戶租難辦客車魚。",
            "側旁萬一鄰堪買，便擬誅茅近太初。"
        ],
        "title": "次韻二首  其一",
        "id": "203573fe-33f9-4ef0-88fa-1da57533dc43"
    },
    {
        "author": "劉克莊",
        "paragraphs": [
            "半生竊祿取禾廛，晚節休官失秫田。",
            "伴陸先生遊甫里，同陶徵士訪斜川。",
            "鳳池信美其如奪，鶑谷雖幽不願遷。",
            "自笑劉牆如許短，謫仙壇未易扳緣。"
        ],
        "title": "次韻二首  其二",
        "id": "59aadcde-f030-445e-8fc4-76f8c3afcc97"
    },
    {
        "author": "劉克莊",
        "paragraphs": [
            "忘機漚鳥日相親，鼻祖曾言畏四鄰。",
            "幸有山林容此老，不將籬落寄他人。",
            "誰能交結今韓呂，猶記周旋昔鄭陳。",
            "晞髮中庭蹻足卧，絕勝雅拜望車塵。"
        ],
        "title": "翌日宮教惠詩次韻二首  其一",
        "id": "999413a8-4b2c-4974-9b58-2b0ccec7a30e"
    },
    {
        "author": "劉克莊",
        "paragraphs": [
            "即令身在水雲間，不著斯人玉筍班。",
            "子美步歸猶戀闕，浩然肩聳徑還山。",
            "人情薄似平原酒，世路危於灧澦灘。",
            "華棟把茅皆幻假，祝君黄髮映朱顔。"
        ],
        "title": "翌日宮教惠詩次韻二首  其二",
        "id": "e08e4ea0-491b-4650-be65-3b83e30629cd"
    },
    {
        "author": "劉克莊",
        "paragraphs": [
            "阮生未老各情親，誰道先生不覿鄰。",
            "莫管彈丸驚鴨者，豈無沽酒與魚人。",
            "何曾膝上推文度，亦許車中載小陳。",
            "賜第京師即山鑄，得如跳出軟紅塵。"
        ],
        "title": "次韻二首  其一",
        "id": "dbf0d2e0-e229-426d-8a29-52e42d5ab81a"
    },
    {
        "author": "劉克莊",
        "paragraphs": [
            "投老參陪杖屨間，頗容摘宋更薰班。",
            "端能面我九年壁，不惜分君一半山。",
            "絕喜庚桑來畏壘，懶爲涑水續君灘。",
            "夷居巷處何嘗陋，但看當年孔與顔。"
        ],
        "title": "次韻二首  其二",
        "id": "49369b59-d438-467c-b557-30b1ef4bcf2c"
    },
    {
        "author": "劉克莊",
        "paragraphs": [
            "少濟南生十歲，與磻溪叟同庚。",
            "陳巖方氏耆雋，後村老子師兄。"
        ],
        "title": "題聽蛙方君寫生六言",
        "id": "ac96c3d9-a268-4ec9-8a57-882b591cf3d7"
    },
    {
        "author": "劉克莊",
        "paragraphs": [
            "暮年衰老讀書慵，惟有杯中興尚濃。",
            "枕麴惰人真遠祖，看花跛子亦同宗。",
            "鮆魚蝦䱹何虧汝，螺蠃螟蛉妄議儂。",
            "帝賜醉鄉爲食邑，此生不必更移封。"
        ],
        "title": "小飲",
        "id": "c98abae7-2373-46d7-9776-1a47f2aee81e"
    },
    {
        "author": "劉克莊",
        "paragraphs": [
            "病鶴尚能孤唳，凍螢相守殘編。",
            "世間有豁達老，天上無愚戇仙。"
        ],
        "title": "試筆六言二首  其一",
        "id": "74ec86cd-0636-40c3-ab30-2f51918a09ab"
    },
    {
        "author": "劉克莊",
        "paragraphs": [
            "薰玉蕤香解穢，挽銀河水滌塵。",
            "雖非補造化筆，不似食烟火人。"
        ],
        "title": "試筆六言二首  其二",
        "id": "21a556b5-575a-4591-9746-01c93008a2b6"
    },
    {
        "author": "劉克莊",
        "paragraphs": [
            "過了田光盛壯時，年今望八復奚爲。",
            "薄澆磊磈嫌紅酒，懶讀聱牙喜白詩。",
            "釋子書求名卵塔，社人卜請記叢祠。",
            "吾文誰道難施用，後有中郎賞斷碑。"
        ],
        "title": "即事一首",
        "id": "a8b699e0-9b38-4576-b817-b4da73f8f0ca"
    },
    {
        "author": "劉克莊",
        "paragraphs": [
            "雨逗餘寒曉露濃，絮衣著破索重縫。",
            "清狂昔作戴花監，衰病今爲賣菜傭。",
            "負耒耦耕沮桀溺，操盂三祝棄句龍。",
            "暮年飽識西疇事，不問家丘問老農。"
        ],
        "title": "田舍二首  其一",
        "id": "12e74181-da1c-475f-bd4f-b763462cdd7e"
    },
    {
        "author": "劉克莊",
        "paragraphs": [
            "白布衫寬烏角巾，誰知曾扈屬車塵。",
            "行婆內翰共鄰曲，田父拾遺相主賓。",
            "設苜蓿盤殊菲薄，沽茅柴酒半漓淳。",
            "直令爵齒如荀爽，晚節依然愧逸民。"
        ],
        "title": "田舍二首  其二",
        "id": "8de5def0-9f93-44f3-9e8a-69534136f752"
    },
    {
        "author": "劉克莊",
        "paragraphs": [
            "老學多推誼，諸公孰薦雄。",
            "却行吾日暮，渴睡汝冬烘。",
            "宰木經春雨，園花逐曉風。",
            "寢門哀未盡，寓在薤歌中。"
        ],
        "title": "挽林法曹實甫二首  其一",
        "id": "df8c7613-e442-42c7-bb42-003288b9c7f7"
    },
    {
        "author": "劉克莊",
        "paragraphs": [
            "昔我叨馳馹，惟君伴聚螢。",
            "病翁尚佔畢，良友忽幽冥。",
            "古有東方贊，今無貞曜銘。",
            "不知吟幾些，叫得屈原醒。"
        ],
        "title": "挽林法曹實甫二首  其二",
        "id": "e238090c-c53d-4924-8c4a-1a3b6ca50a2d"
    },
    {
        "author": "劉克莊",
        "paragraphs": [
            "同向溪邊卜一丘，獨憐出處不同謀。",
            "吾今老矣佚吾老，子好遊乎與子遊。",
            "漫對芝蘭懷幼度，可教白馬笑之罘。",
            "人生無過家山好，京洛風塵莫久留。"
        ],
        "title": "翀甫姪西上",
        "id": "47409c3e-f31d-4b29-9ee2-1b61430da94e"
    },
    {
        "author": "劉克莊",
        "paragraphs": [
            "都忘几桉有華牋，但怪虹光夜屬天。",
            "唐律胚胎梨嶺作，古文骨髓艾軒傳。",
            "蚤陳董大夫三策，肯覓原夫輩一聯。",
            "若過溪邊叩宗旨，爲余問訊玉堂仙。"
        ],
        "title": "答林逮贄卷因以送行",
        "id": "ad3bb8d6-71fc-4b40-8a46-cdb942a4958d"
    },
    {
        "author": "劉克莊",
        "paragraphs": [
            "顛米含毫野處名，略安欄檻不施扃。",
            "原田足雨陂塘白，天海無雲島嶼青。",
            "鄰叟扶犂耕斥鹵，行人休樹濯清泠。",
            "何時去作軒中客，併欲傳公道德經。"
        ],
        "title": "寄題竹溪平遠軒",
        "id": "c24b1f80-0620-49c3-8e23-294b5729d110"
    },
    {
        "author": "劉克莊",
        "paragraphs": [
            "古人曾道四并難，酒量黄花頓覺寬。",
            "誰與蔡歐脩舊譜，且爲姚魏煖春寒。",
            "飲狂尚欲簪巾舞，漏盡何妨秉燭看。",
            "國色老顔不相稱，世間何處有還丹。"
        ],
        "title": "司令爲牡丹集次坐客韻",
        "id": "c4b1986a-33f1-470a-a5c6-6f96c8996996"
    },
    {
        "author": "劉克莊",
        "paragraphs": [
            "□□藁砧死，先疇自墾耕。",
            "雙飛鸞影拆，獨力燕巢成。",
            "教子鄹人母，持家寡婦清。",
            "今無彤史筆，猶幸有鄉評。"
        ],
        "title": "挽李法曹一鳳內子",
        "id": "ff3b26ef-1945-4171-8841-3252cc15ea43"
    },
    {
        "author": "劉克莊",
        "paragraphs": [
            "玄晏欣然託序行，縕袍被衮豈非榮。",
            "家徒四壁窮難諱，字答三縑禮尚輕。",
            "金薤銀鈎俱妙絕，石泉香餠太清生。",
            "如何更費公搜索，緘送松煤與水晶。"
        ],
        "title": "東澗爲余序後稿余以國帖唐碑古壺潤筆反成□桃拋引小詩謝之",
        "id": "1992beaa-212e-4c7c-8c6a-7fde0c485845"
    },
    {
        "author": "劉克莊",
        "paragraphs": [
            "藏山覆瓿兩相癡，辛苦纔供世俗嗤。",
            "壯不如人徒自悔，老能學易未過時。",
            "懶猶堪草歸田賦，鈍豈能吟對御詩。",
            "惟有聃書宜北面，存元守黑畏人知。"
        ],
        "title": "次韻竹溪一首",
        "id": "5e16a3d4-d3ba-4980-b4aa-7b9412fe9bac"
    },
    {
        "author": "劉克莊",
        "paragraphs": [
            "地荒豈有雕欄護，日烈元無繡幕遮。",
            "九十種俱開謝了，末稍開到後村花。"
        ],
        "title": "諸家牡丹已謝小圃忽開兩朵皆大如斗戲題二絕  其一",
        "id": "86b9812a-80ec-46c0-9cf9-e7d4d295395a"
    },
    {
        "author": "劉克莊",
        "paragraphs": [
            "踏青人被色香迷，擊壤翁看蓓蕾知。",
            "漏籍譜中無可恨，花開殿後未爲遲。"
        ],
        "title": "諸家牡丹已謝小圃忽開兩朵皆大如斗戲題二絕  其二",
        "id": "44e08882-c327-4f49-9877-36f24c2a5779"
    },
    {
        "author": "劉克莊",
        "paragraphs": [
            "暴骸獨柳冤誰雪，藁葬青山過者悲。",
            "甘露殿中空誦賦，沉香亭畔更無詩。"
        ],
        "title": "記牡丹事二首  其一",
        "id": "7b1e24a8-bcff-4d0d-b7be-8ef0b0762f34"
    },
    {
        "author": "劉克莊",
        "paragraphs": [
            "西洛名園墮劫灰，揚州風物更堪哀。",
            "縱携買笑千金去，難喚能行一朵來。"
        ],
        "title": "記牡丹事二首  其二",
        "id": "8a82473f-80d0-4b5e-bd93-b3b8ba3d3c52"
    },
    {
        "author": "劉克莊",
        "paragraphs": [
            "十日陰霾潦未乾，可堪送汝上征鞍。",
            "店荒待米晨炊晏，橋毀呼船野渡難。",
            "尚喜山公銓綜允，莫愁冰氏戶門寒。",
            "筆耕無準先疇薄，且著青衫揖上官。"
        ],
        "title": "送勳姪銓試",
        "id": "e0b74bb4-f3ce-40ce-8bb7-e5080e12e6fa"
    },
    {
        "author": "劉克莊",
        "paragraphs": [
            "忠惠橫經地，今將五十秋。",
            "諸生迎謁廟，吾子往監州。",
            "吏散齋堂靜，朋來鄭校修。",
            "勿嫌員外置，風月滿鴻溝。"
        ],
        "title": "送方添倅",
        "id": "4a4109d7-5ba8-4665-83c0-bad68a0cc499"
    },
    {
        "author": "劉克莊",
        "paragraphs": [
            "厨人失職晏忘炊，頼是先生貫忍饑。",
            "一客覆羹真小事，舉家食粥已多時。",
            "自憐氣餒鮮難膾，漸覺身輕鶴可騎。",
            "屈指故交無厚祿，未知太保李公誰。"
        ],
        "title": "即事二首  其一",
        "id": "539f7bd5-b6d4-4487-ac9a-45e7218e5f51"
    },
    {
        "author": "劉克莊",
        "paragraphs": [
            "厨荒竈鬼未須嗔，君看先師尚在陳。",
            "老退休貪太倉腐，清虛聊嚥上池津。",
            "今無能采金膏者，古有曾逢石髓人。",
            "自笑冰衡三百戶，難分圭撮餉比鄰。"
        ],
        "title": "即事二首  其二",
        "id": "cd93f897-c494-487c-8e86-fff26b34c4bd"
    },
    {
        "author": "劉克莊",
        "paragraphs": [
            "映青藜燈娛目，吸金莖露入脾。",
            "寧作履霜逐子，肯隨向火乞兒。"
        ],
        "title": "六言五首爲倉部弟壽  其一",
        "id": "98aa7d97-42e8-420a-a492-3d9ae1bfc5c6"
    },
    {
        "author": "劉克莊",
        "paragraphs": [
            "幼道一生第五，文淵萬里建侯。",
            "假令加驃騎號，何如騎款段游。"
        ],
        "title": "六言五首爲倉部弟壽  其二",
        "id": "a5f1d6ed-ece5-4715-a5cb-84b3ddd9a489"
    },
    {
        "author": "劉克莊",
        "paragraphs": [
            "天既勞我佚我，侯偶得之失之。",
            "安用爾銅魚使，且伴吾竹馬嬉。"
        ],
        "title": "六言五首爲倉部弟壽  其三",
        "id": "421aff10-58d6-4188-b84e-8bf891f91414"
    },
    {
        "author": "劉克莊",
        "paragraphs": [
            "薄田足可躬稼，餘俸尚堪買山。",
            "家庭有箇郊畤，姬院欠他素蠻。"
        ],
        "title": "六言五首爲倉部弟壽  其四",
        "id": "6609ee8f-4b0c-473b-913f-7090a72eace3"
    },
    {
        "author": "劉克莊",
        "paragraphs": [
            "丹田舊種梨棗，冰柈新摘荔蕉。",
            "年年此夜待月，年年此日迎潮。"
        ],
        "title": "六言五首爲倉部弟壽  其五",
        "id": "a2e9b133-cc06-4629-b884-5623c1eb97fc"
    },
    {
        "author": "劉克莊",
        "paragraphs": [
            "怒潦浮槎去，狂飆拔木飛。",
            "不饒後村荔，如奪首陽薇。",
            "任土包茅闕，過時碩果稀。",
            "誰言長卿渴，且嚥上池肥。"
        ],
        "title": "荔厄一首",
        "id": "b371660d-4c49-405b-9153-7fd9ef0c56c5"
    },
    {
        "author": "劉克莊",
        "paragraphs": [
            "奩封名品餉耆年，誼比□芹曝背然。",
            "帖報能生采薪疾，譜言曾有荔枝仙。",
            "朵頤笑我脾神餒，節腹知君氣□全。",
            "來歲郎官香爛熟，定分千顆沃饞涎。"
        ],
        "title": "以宋香方紅送聽蛙翁答柬云兩年來啖荔顆則動氣按本草等書云荔枝能蠲渴補髓未聞其動氣也口占一首發翁一笑",
        "id": "d4a46723-33b4-4bcb-911d-cab1fbcfe1b1"
    },
    {
        "author": "劉克莊",
        "paragraphs": [
            "上世曾通好，君尊昔托孤。",
            "初聞携一束，俄見賦三都。",
            "皆謂終童雋，安知董相迂。",
            "禿翁老無力，愛助尚區區。"
        ],
        "title": "挽方倅景楫二首  其一",
        "id": "a1013e81-e366-49e0-b988-402849bce80d"
    },
    {
        "author": "劉克莊",
        "paragraphs": [
            "屢薦於諸老，斯人可在廷。",
            "不令客翹館，僅使直都廳。",
            "史漫存融表，墳猶待愈銘。",
            "西風已蕭瑟，哀鐸更堪聽。"
        ],
        "title": "挽方倅景楫二首  其二",
        "id": "c7a60d0f-19a6-44ec-b79f-90bbca724d05"
    },
    {
        "author": "劉克莊",
        "paragraphs": [
            "鏡中雪鬢數莖新，歸作田間負耒民。",
            "仕五十年難諱老，封三百戶敢嫌貧。",
            "諸無物實師龐藴，萬苦非真試子春。",
            "到得邢楊遭勘辨，始知鐵漢是全人。"
        ],
        "title": "仲晦監簿和放翁七十三吟三篇華予初度走筆□韻答之  其一",
        "id": "5b25f444-f22d-44a0-acf3-6b16247688ba"
    },
    {
        "author": "劉克莊",
        "paragraphs": [
            "諸公衮衮幾番新，留得淳熙一老民。",
            "就枕驚回鷄攪睡，委巢飛去燕欺貧。",
            "貪生尚惜桑榆景，排悶全憑麯米春。",
            "頼有平生金石友，年年歲歲記陳人。"
        ],
        "title": "仲晦監簿和放翁七十三吟三篇華予初度走筆□韻答之  其二",
        "id": "70aae48f-b05e-4793-bbe7-697ff0bba654"
    },
    {
        "author": "劉克莊",
        "paragraphs": [
            "□□下飾墨尤新，以史名官不治民。",
            "後死漫爲諸老殿，粗完深愧兩翁貧。",
            "譬牛山木全高壽，讓馬堘花鬭早春。",
            "兀坐空齋形對影，載醪裹飯更無人。"
        ],
        "title": "仲晦監簿和放翁七十三吟三篇華予初度走筆□韻答之  其三",
        "id": "59aff5a0-dfaf-474c-ba43-a2cc02cb5402"
    },
    {
        "author": "劉克莊",
        "paragraphs": [
            "宰社如宰天下，其難舉者莫勝。",
            "忍事吸醋三斗，不飲彊飯二升。"
        ],
        "title": "送强甫赴惠安六言十首  其一",
        "id": "d2174d08-2390-411e-a841-382bca54c9e1"
    },
    {
        "author": "劉克莊",
        "paragraphs": [
            "予奪平心足矣，痛癢以身體之。",
            "薤本何須先拔，蒲鞭不可妄施。"
        ],
        "title": "送强甫赴惠安六言十首  其二",
        "id": "965372ab-23ad-4c06-9015-e75e60f3b4a1"
    },
    {
        "author": "劉克莊",
        "paragraphs": [
            "古云若保赤子，亦曰如烹小鮮。",
            "雉馴萬物遂性，犬吠一村廢眠。"
        ],
        "title": "送强甫赴惠安六言十首  其三",
        "id": "80365ecc-447f-474c-afd7-a166e9a69c5d"
    },
    {
        "author": "劉克莊",
        "paragraphs": [
            "巽以行權亦可，方於事上未然。",
            "或迎使者負弩，或爲刺史挽船。"
        ],
        "title": "送强甫赴惠安六言十首  其四",
        "id": "fefb3ffb-6760-457b-afee-9bcb31f963f5"
    },
    {
        "author": "劉克莊",
        "paragraphs": [
            "腦上筆不會插，心頭肉其忍剜。",
            "乍可儂無花判，莫教渠有租瘢。"
        ],
        "title": "送强甫赴惠安六言十首  其五",
        "id": "48183624-b5bd-4754-bd6d-1ba65550026a"
    },
    {
        "author": "劉克莊",
        "paragraphs": [
            "警報環四面至，急符寓一分寬。",
            "吾兒行矣無怨，太守似元次山。"
        ],
        "title": "送强甫赴惠安六言十首  其六",
        "id": "c26750e6-fda3-4938-b315-ce50003922d6"
    },
    {
        "author": "劉克莊",
        "paragraphs": [
            "彼民若不駭輿，迺翁可就安車。",
            "擊鮮之力不足，啜菽之歡有餘。"
        ],
        "title": "送强甫赴惠安六言十首  其七",
        "id": "312070d7-40af-4cbe-b968-3d51555c38a0"
    },
    {
        "author": "劉克莊",
        "paragraphs": [
            "村叟昔嘗爲宰，溪民今未忘吾。",
            "汝父德薄勿效，前有子野易□。"
        ],
        "title": "送强甫赴惠安六言十首  其八",
        "id": "f6dd69da-67e8-43bb-9fd6-a4b1f0d0c9a7"
    },
    {
        "author": "劉克莊",
        "paragraphs": [
            "得百里地雖小，作三年計勿忙。",
            "但願彼禾稼熟，莫愁汝松菊荒。"
        ],
        "title": "送强甫赴惠安六言十首  其九",
        "id": "56e6a23e-c160-4412-97d0-0536c73c0895"
    },
    {
        "author": "劉克莊",
        "paragraphs": [
            "或問漢庭名卿，僅數洛陽耆英。",
            "汝見諸公執贄，各爲老子寄聲。"
        ],
        "title": "送强甫赴惠安六言十首  其一○",
        "id": "c535daa2-0ea9-489c-9ed4-366faafbe1f6"
    },
    {
        "author": "劉克莊",
        "paragraphs": [
            "送客頻張酒，迎賓久倚轅。",
            "何曾薄西邸，不忍□□□。",
            "宦拙從渠巧，甥榮覺舅尊。",
            "福唐遺父老，應看□□□。"
        ],
        "title": "別陳宗院",
        "id": "999c25c9-5b34-427f-bddb-03f927510c12"
    },
    {
        "author": "劉克莊",
        "paragraphs": [
            "憶惜金鞭觀玉臺，當年並駕盡龍騋。",
            "恰逢居易投詩去，又報奇章袖贄來。",
            "病謝交游空感舊，老無氣力尚憐才。",
            "孟陽殘錦都能幾，莫爲諸君更剪裁。"
        ],
        "title": "憶昔二首  其一",
        "id": "34db8e41-244e-442d-9b68-d20d6fa14179"
    },
    {
        "author": "劉克莊",
        "paragraphs": [
            "猶記顓蒙昔未開，自鞭寧待父師哉。",
            "殘編常到鷄聲徹，警枕頻驚蝶夢迴。",
            "且可徧參學童子，未應一跳至如來。",
            "叢林箇箇談宗旨，誰是禪家大辯才。"
        ],
        "title": "憶昔二首  其二",
        "id": "07951fae-43f6-4a6e-8794-42573415cbf4"
    },
    {
        "author": "劉克莊",
        "paragraphs": [
            "忽忽韶顔變老蒼，叵堪屋角兩輪忙。",
            "羣花獨菊香尤晚，大木惟樗壽最長。",
            "眉有白毫垂過眼，腹無墨汁苦搜腸。",
            "荒村偶有優旃至，且伴兒童看戲場。"
        ],
        "title": "縱筆二首  其一",
        "id": "f5f4bd8f-453e-4c41-b5e3-b9fefbf37b74"
    },
    {
        "author": "劉克莊",
        "paragraphs": [
            "髮似秋霜身槁枝，相逢驚怪此翁誰。",
            "能啖范丈韲鹽日，曾識荆公疥癬時。",
            "不待姓名尊德齒，要知戒臘□鬚眉。",
            "融修漢士中翹楚，商略總堪大小兒。"
        ],
        "title": "縱筆二首  其二",
        "id": "79c7f679-04f3-416d-ab7b-07bde681c073"
    },
    {
        "author": "劉克莊",
        "paragraphs": [
            "碧玉去隨年少易，絳桃留待主君難。",
            "喚郎豈有雲神女，觴客寧無黑牡丹。",
            "漢上謾爲留佩惱，湘東曾被淡粧瞞。",
            "維摩老病禪房冷，一點青燈伴夜闌。"
        ],
        "title": "即事二首  其一",
        "id": "b39801b6-525c-4ccc-a0de-da4786dbfadf"
    },
    {
        "author": "劉克莊",
        "paragraphs": [
            "非人不暖豈其然，卷起桃笙設艾氈。",
            "老物可憎吾頓覺，盛時一失汝堪憐。",
            "有分香妓空遺臭，無散花魔莫惱禪。",
            "多謝小窗半規月，夜深長伴絳紗邊。"
        ],
        "title": "即事二首  其二",
        "id": "5f1950b8-4dad-43c6-af36-834ba0ae62bc"
    },
    {
        "author": "劉克莊",
        "paragraphs": [
            "功名幻妄炊粱枕，歲月奔忙下坂輪。",
            "昔作時來木居士，今爲暑退竹夫人。",
            "白襦裙穩於歸衮，黄獨苗甘似食珍。",
            "老漢禿殘惟齒髮，不妨句子尚尖新。"
        ],
        "title": "老歡",
        "id": "ab84deb4-50ff-421d-a722-35ca2a1e81ea"
    },
    {
        "author": "劉克莊",
        "paragraphs": [
            "幾年共學久相於，中道如遺忽棄予。",
            "韞匵而藏機不密，竊鈎雖小法當誅。",
            "匹夫有罪因懷璧，象罔無心偶得珠。",
            "戒飭家僮嚴護守，即今鼠子巧穿窬。"
        ],
        "title": "余常用小端硯失之經年忽在常賣人手中以錢贖歸紀實二首  其一",
        "id": "29843221-1fce-49a0-8ed0-b0bcde0aacff"
    },
    {
        "author": "劉克莊",
        "paragraphs": [
            "得來矻矻相親附，颺去頻頻入夢思。",
            "盜璧相爭笞掠汝，竊弓子筆亦誅之。",
            "償金在我寧從厚，拜石爲兄苦好奇。",
            "待喚良工鎸硯背，偷兒携出有人知。"
        ],
        "title": "余常用小端硯失之經年忽在常賣人手中以錢贖歸紀實二首  其二",
        "id": "049b33ca-155b-4558-b466-5ef9058d0501"
    },
    {
        "author": "劉克莊",
        "paragraphs": [
            "華轂早于飛，深知夢幻非。",
            "幽閒林下氣，澹素嫁時衣。",
            "客不聞轑釜，兒猶寶斷機。",
            "天風環珮遠，兜率是真歸。"
        ],
        "title": "挽趙碩人二首  其一",
        "id": "023d620f-86aa-477d-88cd-d5d0246a8573"
    },
    {
        "author": "劉克莊",
        "paragraphs": [
            "苦戀萊衣樂，非貪漢繡行。",
            "上方優斡腹，兒未可陳情。",
            "風木終身恨，朝華過眼榮。",
            "誰言彤史廢，阡表自崢嶸。"
        ],
        "title": "挽趙碩人二首  其二",
        "id": "d73630d6-cd4d-4e3a-8f9e-b47ff66ba92d"
    },
    {
        "author": "劉克莊",
        "paragraphs": [
            "昔以縣爲灘，于今倅亦難。",
            "縱令急符下，且放大絃寬。",
            "航海船粳白，游山譜荔丹。",
            "應憐銅墨吏，舒慘在毫端。"
        ],
        "title": "送宇文倅二首  其一",
        "id": "f4198525-552f-45ae-bb20-5024cf107bb1"
    },
    {
        "author": "劉克莊",
        "paragraphs": [
            "祖佐文忠幙，初新肅愍祠。",
            "昔曾瞻古柏，今始識孫枝。",
            "西鄙方頭重，南轅若背馳。",
            "漢朝如諭蜀，草檄舍君誰。"
        ],
        "title": "送宇文倅二首  其二",
        "id": "4fd21e5c-f4d7-4e12-b57a-3e351a01ca43"
    },
    {
        "author": "劉克莊",
        "paragraphs": [
            "迺翁自是里名儒，箴史遺言幼染濡。",
            "設饌禮如初作婦，貤封誼不忍先姑。",
            "色絲尤妙於前製，彤管從刪以後無。",
            "一事可紓存沒恨，即今丹穴有雙雛。"
        ],
        "title": "挽鄭令人二首  其一",
        "id": "726ad272-0d41-4fb4-88e0-62696b34d183"
    },
    {
        "author": "劉克莊",
        "paragraphs": [
            "宗伯中朝第一人，向來曾卜太初鄰。",
            "凝香侯有孤高趣，擁絮翁餘老病身。",
            "嗟汝棄予寧返顧，祝公存我勿傷神。",
            "瑞雲道遠西風冷，想見齋居百歲新。"
        ],
        "title": "挽鄭令人二首  其二",
        "id": "b1b905fe-43c9-41fe-9254-990a044875c1"
    },
    {
        "author": "劉克莊",
        "paragraphs": [
            "書筒舊歲尚諄諄，曾幾何時哭蜀珍。",
            "對紫薇邊還老手，近紅雲處立長身。",
            "禁中視草蒙天笑，湖外埋輪觸相嗔。",
            "直氣雄辭俱已矣，西風懷友一沾巾。"
        ],
        "title": "哭趙百微少蓬二首  其一",
        "id": "3b6d6fdc-c2fb-4f53-ad66-080a809e4fae"
    },
    {
        "author": "劉克莊",
        "paragraphs": [
            "長君尤歲輩流稀，君直西垣我北扉。",
            "襆被本無桑下戀，聯鞍猶記柳邊歸。",
            "錦殘尚足邱遲用，斤妙曾看郢客揮。",
            "聞卜菟裘殊未定，吳中埋玉是耶非。"
        ],
        "title": "哭趙百微少蓬二首  其二",
        "id": "44749f9d-085f-4c51-a1df-a6b280f4b98d"
    },
    {
        "author": "劉克莊",
        "paragraphs": [
            "學士朋來似堵牆，共看老筆出提綱。",
            "綉韉張蓋傳呼寵，不比倡優蓄子長。"
        ],
        "title": "夢與尤木石論史感舊七絕句  其一",
        "id": "6d38da1a-2ecc-4b93-929f-8ff053ef4e1a"
    },
    {
        "author": "劉克莊",
        "paragraphs": [
            "錫山落在暮雲邊，幾載無書寄老仙。",
            "公藝九齡余望八，夢商史稿覺悽然。"
        ],
        "title": "夢與尤木石論史感舊七絕句  其二",
        "id": "c79b33ed-0330-4e3a-8061-37b37822c9e9"
    },
    {
        "author": "劉克莊",
        "paragraphs": [
            "加璧年高公誤矣，免冠髮禿上憐之。",
            "懸知黄鵠飛難返，獨恨青牛去稍遲。"
        ],
        "title": "夢與尤木石論史感舊七絕句  其三",
        "id": "0150c036-2728-44f5-a01a-6f6f3dfe51ff"
    },
    {
        "author": "劉克莊",
        "paragraphs": [
            "眼昏漸覺聚螢難，閑殺蘭臺舊史官。",
            "縱使青藜重下照，細書如蟻不能看。"
        ],
        "title": "夢與尤木石論史感舊七絕句  其四",
        "id": "57f22015-cd81-4873-b542-e59232932398"
    },
    {
        "author": "劉克莊",
        "paragraphs": [
            "金榜朱扉此帝居，舊游恍似夢清都。",
            "可憐白首充修撰，到了藏山一字無。"
        ],
        "title": "夢與尤木石論史感舊七絕句  其五",
        "id": "a1a5b9c9-a996-444b-a3ac-4519921c86ad"
    },
    {
        "author": "劉克莊",
        "paragraphs": [
            "徑畈山栖謝宦情，竹溪巷處閉柴荆。",
            "然藜曾伴劉中壘，起蕝誰招魯兩生。"
        ],
        "title": "夢與尤木石論史感舊七絕句  其六",
        "id": "b53cb3c3-1d84-42e2-9d7b-d16d38130589"
    },
    {
        "author": "劉克莊",
        "paragraphs": [
            "久軒雖貴尚儒癯，商略斯人似蔡謨。",
            "給札曾來爲學士，拂衣不愛作司徒。"
        ],
        "title": "夢與尤木石論史感舊七絕句  其七",
        "id": "a573455c-1a40-4023-8b93-2725929c3571"
    },
    {
        "author": "劉克莊",
        "paragraphs": [
            "性遲故故待霜天，珠蕾金苞带露鮮。",
            "曾有餐之充雅操，又云飲者享高年。",
            "騷留楚客芳菲在，史視胡公糞土然。",
            "莫道先生真鼻塞，幽薌常在枕囊邊。"
        ],
        "title": "菊",
        "id": "88c8089e-12f7-47d9-9c54-83d14a871d17"
    },
    {
        "author": "劉克莊",
        "paragraphs": [
            "紛紛亭錦映池塘，艷冶姿容淡泊粧。",
            "醉去恍疑曾被酒，集來未必可爲裳。",
            "有懷絕色真如面，誰改新名作斷腸。",
            "只合尊前簪老監，石丁之事太微茫。"
        ],
        "title": "芙蓉",
        "id": "9daa7afa-ce52-4cfb-808d-bfb9ad57757e"
    },
    {
        "author": "劉克莊",
        "paragraphs": [
            "聞說秋防急，安危寄閫臣。",
            "無心致羔雁，有分上麒麟。",
            "氈帽環吾境，綸巾頼此人。",
            "晉朝陶庾輩，豈必靠江神。"
        ],
        "title": "送葉制參",
        "id": "f8b7d508-d1f3-45a0-a5f4-727c5a252216"
    },
    {
        "author": "劉克莊",
        "paragraphs": [
            "詩境高吟太白倫，梧州下筆李潮親。",
            "今觀天馬非凡種，肯厭家雞問外人。",
            "力大鰲來吞釣餌，心專虱看似車輪。",
            "盛年出手追風雅，莫與香奩作後塵。"
        ],
        "title": "題方海豐詩卷",
        "id": "8b45ca8c-796d-429a-8e93-47fe19c3c6cc"
    },
    {
        "author": "劉克莊",
        "paragraphs": [
            "漢魏以前猶古雅，宋齊而下稍淫哇。",
            "剪裁貧女機中素，撲賣都人擔上花。",
            "括帖不離初學記，管蠡烏覩大方家。",
            "世間跛鼈難鞭策，安得龍媒出渥洼。"
        ],
        "title": "訓蒙二首  其一",
        "id": "b7e4dd6d-3cde-4979-8a9f-812d29d1665d"
    },
    {
        "author": "劉克莊",
        "paragraphs": [
            "少喜浮名謬激昂，晚溫故讀稍精詳。",
            "易全何患乾坤毀，騷在堪爭日月光。",
            "漆簡字更經學誤，玉臺體出選詩亡。",
            "殘年欲尚鞭吾後，誰道先生已耄荒。"
        ],
        "title": "訓蒙二首  其二",
        "id": "2aae1222-9836-4dc7-a1d2-495d7a632f50"
    },
    {
        "author": "劉克莊",
        "paragraphs": [
            "誠和尚昔挂孤帆，圭上人今架小庵。",
            "老去身無安頓處，挑包便擬作禪參。"
        ],
        "title": "船子和尚遺跡在華亭朱涇之間圭上人即其所誅茅名西亭精舍介竹溪求詩於余寄題三絕  其一",
        "id": "09d60ae9-ec65-4dce-9a78-6c5c0f00a242"
    },
    {
        "author": "劉克莊",
        "paragraphs": [
            "自昔吳僧標致清，經禪之外有詩名。",
            "士衡止在東家住，恨不同聽鶴唳聲。"
        ],
        "title": "船子和尚遺跡在華亭朱涇之間圭上人即其所誅茅名西亭精舍介竹溪求詩於余寄題三絕  其二",
        "id": "9068b4f8-713c-4d9c-90f2-b3954fd2ecf1"
    },
    {
        "author": "劉克莊",
        "paragraphs": [
            "萬頃烟波百尺絲，禪家宗旨有誰知。",
            "自嫌固陋如高叟，却爲僧箋把釣詩。"
        ],
        "title": "船子和尚遺跡在華亭朱涇之間圭上人即其所誅茅名西亭精舍介竹溪求詩於余寄題三絕  其三",
        "id": "906e8a62-b786-4534-a7af-2e1e9f44c581"
    },
    {
        "author": "劉克莊",
        "paragraphs": [
            "雖別號君平，誰知異姓名。",
            "嚴惟下簾坐，張乃挈家行。",
            "烽火連畿輔，冰霜滯客程。",
            "吾窮有詩耳，資汝謁公卿。"
        ],
        "title": "意一元樞稱張君平星術相法小詩將行",
        "id": "e71cf3ec-f38e-43d1-92ea-4d72662b5d0e"
    },
    {
        "author": "劉克莊",
        "paragraphs": [
            "黑幟游魂尚未還，列城處處受風寒。",
            "遥知魯女悲而嘯，深愧龐公遺以安。",
            "道遠家人無恙否，時危身世苟全難。",
            "何時火伴并鄰里，沽酒刲羊賀木蘭。"
        ],
        "title": "久不得池陽書",
        "id": "cd7278ac-aef4-4644-a27d-5af04999e196"
    },
    {
        "author": "劉克莊",
        "paragraphs": [
            "有酒常相覓，無金尚欲揮。",
            "竟騎黄鶴去，誰見素騾飛。",
            "華屋俄零露，蓉城果是非。",
            "自嫌聞道淺，懷舊忽沾衣。"
        ],
        "title": "挽顧君任倅二首  其一",
        "id": "b8647a95-d9ec-4c9e-a129-f586dfa153c0"
    },
    {
        "author": "劉克莊",
        "paragraphs": [
            "占斷慈恩塔，歸來履道坊。",
            "耆英真率社，少尹釣游鄉。",
            "子可傳汾曲，甥能述渭陽。",
            "如聞無恙日，治塚建祠堂。"
        ],
        "title": "挽顧君任倅二首  其二",
        "id": "d9773a37-ebf2-417b-8b04-274654ce70bb"
    },
    {
        "author": "劉克莊",
        "paragraphs": [
            "流輩多凋謝，君侯獨典刑。",
            "德公耆舊傳，子野老人星。",
            "宦路羞由徑，家山預卜塋。",
            "何須更封樹，手種萬松青。"
        ],
        "title": "又一首",
        "id": "ac431605-73e6-4020-a42c-4ebefad9c858"
    },
    {
        "author": "劉克莊",
        "paragraphs": [
            "謗之則喪家狗，譽之則人中龍。",
            "華髮去周柱下，深衣立魯門東。"
        ],
        "title": "記顔六言三首  其一",
        "id": "d7d411c4-cb8b-46ad-b47f-7daac9d1a05b"
    },
    {
        "author": "劉克莊",
        "paragraphs": [
            "坐客驚問誰子，小孫道是吾翁。",
            "文章呼延太尉，鬚眉張鎬相公。"
        ],
        "title": "記顔六言三首  其二",
        "id": "8115a8d0-132a-41ce-8618-f70705a99041"
    },
    {
        "author": "劉克莊",
        "paragraphs": [
            "無空函達元子，有報書絕山公。",
            "非牛溪負苓者，即鹿門采藥翁。"
        ],
        "title": "記顔六言三首  其三",
        "id": "4999761a-64d1-4db1-bb38-9a48d763a365"
    },
    {
        "author": "劉克莊",
        "paragraphs": [
            "老倦逢迎揖客稀，上人乃肯顧柴扉。",
            "愧無林下茶瓜待，忽有空中杖錫飛。",
            "師瘦能吟無本句，吾窮難贈大顛衣。",
            "此行不枉觀南海，探得珊瑚滿載歸。"
        ],
        "title": "贈天台通上人",
        "id": "f4c90418-c742-4cd0-8f14-326a36647a36"
    },
    {
        "author": "劉克莊",
        "paragraphs": [
            "聞說金雞下帝傍，徑從楚澤返虞庠。",
            "當時只道芻言切，今日徐思欖味長。",
            "中壘幾封知有漢，奉天一詔可存唐。",
            "却憐依附冰山者，不信雲開見太陽。"
        ],
        "title": "送三趙",
        "id": "fe827182-a0a5-496b-af73-c3b5c48be9ad"
    },
    {
        "author": "劉克莊",
        "paragraphs": [
            "欲爲乾坤掃積陰，萬言忠憤上穹臨。",
            "相嗔平地風波惡，主聖如天雨露深。",
            "葛藟尚爲庇根計，戎葵難改向陽心。",
            "明時安肯尋斤斧，自古高材出鄧林。"
        ],
        "title": "次君疇洪卿韻送宗學趙優奏",
        "id": "5676187b-a515-4af5-8bd2-5cb74fc0d08a"
    },
    {
        "author": "劉克莊",
        "paragraphs": [
            "不留妄念著胸中，弋者何心更慕鴻。",
            "疇昔直前焚戇草，即今殿後著談叢。",
            "放言遣興詩瓢滿，野史誅姦筆鉞公。",
            "埋骨家山百無恨，聖賢厄蔡更徂東。"
        ],
        "title": "次韻趙優奏良爌投贈二首  其一",
        "id": "03d2188d-f7fe-4027-9d4f-36c71807b3a3"
    },
    {
        "author": "劉克莊",
        "paragraphs": [
            "禿翁無物可將行，在野安能致魯生。",
            "曾伏端門攻鬼質，始知中壘是宗英。",
            "君如丹鳳鳴尤偉，彼化黄熊罪尚輕。",
            "田里誦言仁聖悔，天其或者再昇平。"
        ],
        "title": "次韻趙優奏良爌投贈二首  其二",
        "id": "827f58f9-0b0f-475d-94f3-dc61a5c78ca2"
    },
    {
        "author": "劉克莊",
        "paragraphs": [
            "早衰安敢望年高，鏡裏雙眉有白毫。",
            "消夜賭棋張畫燭，怯寒添絮入綈袍。",
            "百骸受病惟詩健，萬事輸人獨飲豪。",
            "梨栗滿山皆碩果，何須海上訪蟠桃。"
        ],
        "title": "七十四吟十首  其一",
        "id": "f205ab08-568d-4097-bf77-3087c3c9c2eb"
    },
    {
        "author": "劉克莊",
        "paragraphs": [
            "鄰雞呼覺强冠簪，病起屠蘇且淺斟。",
            "旋讀生書無記性，冥搜警句有貪心。",
            "生慙族老封高尚，死慕先賢謚醉吟。",
            "自笑此翁迂闊甚，後千百世待知音。"
        ],
        "title": "七十四吟十首  其二",
        "id": "71581f29-025b-478c-9d7e-15ce18f90e68"
    },
    {
        "author": "劉克莊",
        "paragraphs": [
            "兒縈薄宦女從夫，誰伴龐翁擁地爐。",
            "頗憶都嘗煨芋否，肯歸同賣漉籬無。",
            "春游捉轡惟宗武，晨起稱觴僅阿奴。",
            "一句汝曹牢記取，家山差穩似江湖。"
        ],
        "title": "七十四吟十首  其三",
        "id": "35e26418-dc4e-47f1-88a8-5efe194def96"
    },
    {
        "author": "劉克莊",
        "paragraphs": [
            "萬里當年慕建侯，而今癡坐衲蒙頭。",
            "臭皮袋有形爲累，古錦囊無句可收。",
            "拾穗翁饑歌不輟，散花人黠去難留。",
            "荒村不辦肩輿者，未害先生策杖游。"
        ],
        "title": "七十四吟十首  其四",
        "id": "5330da7a-1f81-4f4b-9887-bdc510cf7d95"
    },
    {
        "author": "劉克莊",
        "paragraphs": [
            "養生之說要形勞，井臼何須晚自操。",
            "齒豁未須煩祝鯁，臂攣殊不礙持螯。",
            "除驅病祟無靈劑，禆補脾神頼老饕。",
            "尚有一襟哀郢淚，久疎夜飲省春遨。"
        ],
        "title": "七十四吟十首  其五",
        "id": "86a3f0ed-74c6-42ac-b6c3-655e12969c28"
    },
    {
        "author": "劉克莊",
        "paragraphs": [
            "翠華未可議時巡，自古安危繫重臣。",
            "聞說紫巖親督戰，孰云赤壁後無人。",
            "諸公盡作鑽天令，老子重爲擊壤民。",
            "萬里陰霾冰霰合，一通露布挽迴春。"
        ],
        "title": "七十四吟十首  其六",
        "id": "af33615b-860c-4287-bcbf-07e447688378"
    },
    {
        "author": "劉克莊",
        "paragraphs": [
            "黠兒蒙蔽聚羣陰，豈料雲收杲日臨。",
            "壞證遺憂與宗社，捷書分喜到山林。",
            "擎天畢竟還高手，偃月從初謬用心。",
            "客自京師傳吉語，放歌不覺有和音。"
        ],
        "title": "七十四吟十首  其七",
        "id": "728a9fa2-c3ca-40cc-aaee-7cb04c9bb62f"
    },
    {
        "author": "劉克莊",
        "paragraphs": [
            "戍邕潰卒導蕃夷，聞說衡湘被禍奇。",
            "羣盜忍殘勝業柏，六丁應護中興碑。",
            "赭君山木渠何罪，招國殤魂鬼亦悲。",
            "早晚嶽雲俱汛掃，挽天河水洗瘡痍。"
        ],
        "title": "七十四吟十首  其八",
        "id": "09f967ae-6bf4-4d08-aa73-000436ea2118"
    },
    {
        "author": "劉克莊",
        "paragraphs": [
            "遊戲人間又一年，非儒非佛復非仙。",
            "歷官甘出倚相後，序齒叨居絳老先。",
            "世難見花常濺淚，時平逢麴亦流涎。",
            "無端風月相勾引，不是先生愛放顛。"
        ],
        "title": "七十四吟十首  其九",
        "id": "926321fa-c72c-4b79-8939-0f54d956f16c"
    },
    {
        "author": "劉克莊",
        "paragraphs": [
            "提鼇批鳳霎時榮，身與浮名孰重輕。",
            "摩詰已爲病居士，伯倫終是大先生。",
            "彼拳雞肋恃朝氣，此把蟹螯猶宿酲。",
            "未必頹然真茗艼，老人羞共少年爭。"
        ],
        "title": "七十四吟十首  其一○",
        "id": "6f1b468a-eb32-4b50-b7e6-c6a49e4f1d0a"
    },
    {
        "author": "劉克莊",
        "paragraphs": [
            "傳聞東澗拜南宮，朝野皆忻泰道通。",
            "不比唐家超子厚，壹如元祐起坡公。",
            "官箴健論猶當續，雪月浮文不必工。",
            "十載帝城無點墨，有懷難託北飛鴻。"
        ],
        "title": "送伯紀禮部造朝兼簡息菴二首  其一",
        "id": "183cd2bf-d5a1-4606-9987-337a29e3e736"
    },
    {
        "author": "劉克莊",
        "paragraphs": [
            "謝遣弓旌久掩關，十年坐閲幾蒲團。",
            "老臣憊不堪將橐，丞相嗔因乞挂冠。",
            "廟算渾如孤注賭，林栖未保一枝安。",
            "暮雲萬疊江閩遠，相見除非插羽翰。"
        ],
        "title": "送伯紀禮部造朝兼簡息菴二首  其二",
        "id": "70b84919-180d-4a44-81aa-6123d35c974e"
    },
    {
        "author": "劉克莊",
        "paragraphs": [
            "用世文章莫太高，空言詎有補絲毫。",
            "呼來誰遣批黄敕，謫去何須著錦袍。",
            "齒耋自應陪九老，詩低不足列三豪。",
            "僕家夢得無標致，愛說玄都觀裏桃。"
        ],
        "title": "居厚弟和七十四吟再賦  其一",
        "id": "d773d63a-cd01-48e4-81a9-cb231ac9cdd2"
    },
    {
        "author": "劉克莊",
        "paragraphs": [
            "聞說朝家念履簪，朵頤安肯學羊斟。",
            "批塗曾舉詞臣職，芹曝終懷野老心。",
            "曉鏡鬢鬚難染摘，夜檠手口尚披吟。",
            "世間蚓竅更鳴和，未識王孫半嶺音。"
        ],
        "title": "居厚弟和七十四吟再賦  其二",
        "id": "cf128cac-7ed1-43c3-be06-14678dc42693"
    },
    {
        "author": "劉克莊",
        "paragraphs": [
            "久拋弓冶作耕夫，故步人猶記鐵爐。",
            "已老安能歌競病，從初不合識之無。",
            "房帷那復伶玄妾，部曲惟餘穎士奴。",
            "春暖小車時一出，絕勝朝士典西湖。"
        ],
        "tags": [
            "西湖"
        ],
        "title": "居厚弟和七十四吟再賦  其三",
        "id": "ef604819-2e10-4241-ba74-b5a6b7ea028d"
    },
    {
        "author": "劉克莊",
        "paragraphs": [
            "麾下偏裨盡拜侯，執俘已漆月氐頭。",
            "飲江馬去黄旗捷，巢幕烏來黑眚收。",
            "上不解衣常北顧，公宜歸衮勿東留。",
            "幾時四野狼烟息，爛醉花間秉燭遊。"
        ],
        "title": "居厚弟和七十四吟再賦  其四",
        "id": "1abe6b2c-683e-4f26-9e1d-0a44244bf66c"
    },
    {
        "author": "劉克莊",
        "paragraphs": [
            "曾厭承明儤直勞，中宵麻卷攬衣操。",
            "退閑久已袖雙手，老懶渠能注二螯。",
            "雲水生涯今易足，人天供養昔非饕。",
            "三家村未聞戎捷，但見樗翁又出遨。"
        ],
        "title": "居厚弟和七十四吟再賦  其五",
        "id": "78b381ac-34e8-427b-9887-44894ad9de46"
    },
    {
        "author": "劉克莊",
        "paragraphs": [
            "列城若箇是張巡，拊髀方思志義臣。",
            "懷印綬亡多委郡，援鍪弧死更無人。",
            "肆雞竿赦還遷客，出褭蹄金聚散民。",
            "待得玄冥解嚴了，東皇太乙又行春。"
        ],
        "title": "居厚弟和七十四吟再賦  其六",
        "id": "288ddd50-0164-44cb-95c5-d02fab263e09"
    },
    {
        "author": "劉克莊",
        "paragraphs": [
            "光堯倉卒幸山陰，或者譌傳蹕再臨。",
            "長算决於春思殿，捷書來自殺胡林。",
            "奔逃尤甚騎豬窘，懲創從前飲馬心。",
            "强作凱歌殊下俚，不如商頌有遺音。"
        ],
        "title": "居厚弟和七十四吟再賦  其七",
        "id": "49317f07-9689-45c0-bd1c-917264b7ba0c"
    },
    {
        "author": "劉克莊",
        "paragraphs": [
            "雪埋磴道古壇夷，疇昔茲遊境絕奇。",
            "石上猶存周故轍，山尖難訪禹殘碑。",
            "雲開天柱峯雖出，血作陳清水可悲。",
            "帝賞戰功無吝色，定分寶枕療金痍。"
        ],
        "title": "居厚弟和七十四吟再賦  其八",
        "id": "872e7b03-438e-4b2d-8211-96ff7f12f665"
    },
    {
        "author": "劉克莊",
        "paragraphs": [
            "占斷溪山不紀年，俗開謗道是獃仙。",
            "馬遲甘殿他人後，棋劣常輸敵手先。",
            "饑咬菜根美熊掌，窮燒柏子當龍涎。",
            "可憐陳竇無精識，欲以繩維大厦顛。"
        ],
        "title": "居厚弟和七十四吟再賦  其九",
        "id": "ac6d90f3-e3a4-4d08-aacf-4cc950fe58c4"
    },
    {
        "author": "劉克莊",
        "paragraphs": [
            "得喪傍觀有悴榮，此翁勘破一毫輕。",
            "讌披香殿猶前日，出大槐宮已隔生。",
            "未許季咸覘老態，旋呼伯雅解春酲。",
            "不知觸氏并蠻氏，勝負元因底事爭。"
        ],
        "title": "居厚弟和七十四吟再賦  其一○",
        "id": "75c4a399-f869-489e-a43a-169517549cd3"
    },
    {
        "author": "劉克莊",
        "paragraphs": [
            "祲掃青山峽，功高赤壁磯。",
            "只宜奉頭竄，莫待剖羓歸。"
        ],
        "title": "景定初元即事十首  其一",
        "id": "43d7f801-89b0-47ad-9f29-c00898dd4892"
    },
    {
        "author": "劉克莊",
        "paragraphs": [
            "糲食憂民瘠，茅廬念士寒。",
            "一生憐此老，錯把兩眉攢。"
        ],
        "title": "景定初元即事十首  其二",
        "id": "f8113466-15b3-494b-a7f1-9f885d7163c4"
    },
    {
        "author": "劉克莊",
        "paragraphs": [
            "諸老雲臺上，人人畫一籌。",
            "奈何令退士，長抱杞人憂。"
        ],
        "title": "景定初元即事十首  其三",
        "id": "5926855f-2a41-4a17-8ae3-210ec333d45f"
    },
    {
        "author": "劉克莊",
        "paragraphs": [
            "昨朝捷旗至，明日警書馳。",
            "避殿猶如故，來庭定幾時。"
        ],
        "title": "景定初元即事十首  其四",
        "id": "b7c1b68a-d051-4fd4-8cf9-3a03808ddf21"
    },
    {
        "author": "劉克莊",
        "paragraphs": [
            "臣繇賀捷表，臣結中興碑。",
            "亙古雄辭在，於今老學誰。"
        ],
        "title": "景定初元即事十首  其五",
        "id": "cbc8791d-3e99-46a8-956f-887f9f235f8a"
    },
    {
        "author": "劉克莊",
        "paragraphs": [
            "客駭蒙倛面，兒扶痀瘻身。",
            "有時臨鏡問，此老是何人。"
        ],
        "title": "景定初元即事十首  其六",
        "id": "99d7e722-0cf1-4059-869e-086273a67a47"
    },
    {
        "author": "劉克莊",
        "paragraphs": [
            "溪水拍浮滿，野花紅白多。",
            "老夫被牽率，信步出雞窠。"
        ],
        "title": "景定初元即事十首  其七",
        "id": "de3137ae-9ccd-40d0-aa4b-3411b316e2c4"
    },
    {
        "author": "劉克莊",
        "paragraphs": [
            "飲狂插紅杏，醉倒藉蒼苔。",
            "董子窺園出，龐公上塚迴。"
        ],
        "title": "景定初元即事十首  其八",
        "id": "72007571-0fa0-43be-83ec-2c512d0b1006"
    },
    {
        "author": "劉克莊",
        "paragraphs": [
            "邕題碑板富，郊因詩句窮。",
            "濡毫乏精婢，隨馬有奚童。"
        ],
        "title": "景定初元即事十首  其九",
        "id": "1badc380-3b9c-4cfb-a87b-4f2e448248c4"
    },
    {
        "author": "劉克莊",
        "paragraphs": [
            "倦攬今書尺，時將晉帖看。",
            "殷生與宰相，一體問平安。"
        ],
        "title": "景定初元即事十首  其一○",
        "id": "b579c10c-d4f5-4e40-af08-9e745a929906"
    },
    {
        "author": "劉克莊",
        "paragraphs": [
            "問訊南溪水，韓張泛幾迴。",
            "侍郎何處在，司業有孫來。"
        ],
        "title": "送延平張生歸南溪",
        "id": "c7c6b474-50de-4fed-98a4-b6001c7d7fd2"
    },
    {
        "author": "劉克莊",
        "paragraphs": [
            "進由孤士列華簪，曾對薰風和舜琴。",
            "資善禮行貂豎肅，議郎疏出馬羣瘖。",
            "畿民猶說張京兆，宮媛皆知李翰林。",
            "麾去招來關氣數，浩穹於此本無心。"
        ],
        "title": "挽翁仲山常卿二首  其一",
        "id": "d21d246f-8db4-4210-b405-4ef21eb32c25"
    },
    {
        "author": "劉克莊",
        "paragraphs": [
            "昔駕輶軒忝外臺，愛文學掾有高才。",
            "曾留太白論文去，亦辱奇章贄卷來。",
            "玉樹枝成終古訣，紫薇花對別人開。",
            "時危國蹙英賢夭，空撚霜髭賦八哀。"
        ],
        "title": "挽翁仲山常卿二首  其二",
        "id": "d73e4e72-717d-4a13-9f70-0d97be948de0"
    },
    {
        "author": "劉克莊",
        "paragraphs": [
            "蔡公遂委篤，朝野共歔欷。",
            "子不稅冕去，王將以衮歸。",
            "風濤如此急，人物眇然稀。",
            "自古難全傳，今無一可譏。"
        ],
        "title": "挽參與蔡公三首  其一",
        "id": "bdbd1e14-7840-402a-b91c-293dfd249db0"
    },
    {
        "author": "劉克莊",
        "paragraphs": [
            "磊落多奇節，源流自父師。",
            "力扶舉幡士，顯拒賣珠兒。",
            "無復金甌覆，空令玉鉞悲。",
            "太常誰議謚，可不采吾詩。"
        ],
        "title": "挽參與蔡公三首  其二",
        "id": "893e173d-72ad-4725-83c0-9c7b236c5f43"
    },
    {
        "author": "劉克莊",
        "paragraphs": [
            "昔任高陽里，登堂執束脩。",
            "深知二郎故，曾接兩翁游。",
            "面棘新班峻，然藜舊話休。",
            "空藏笥中帖，世世寶銀鈎。"
        ],
        "title": "挽參與蔡公三首  其三",
        "id": "096cd9b3-e614-4302-9739-8c02537432b1"
    },
    {
        "author": "劉克莊",
        "paragraphs": [
            "信上多人物，華宗譜最蕃。",
            "遥遥忘世胄，僕僕傍誰門。",
            "眼毒偏奇中，心靈每預言。",
            "禿翁無阿堵，何以贈南轅。"
        ],
        "title": "贈術者施元龍",
        "id": "9a6bd0af-4870-4a9c-be86-e2ed6d1204cb"
    },
    {
        "author": "劉克莊",
        "paragraphs": [
            "誨子如陶母，持身比伯姬。",
            "携扶同出峽，僑寄未還枝。",
            "阡有時而表，魂無所不之。",
            "一端差慰意，徐字與楊碑。"
        ],
        "title": "題孫母陳孺人墓誌",
        "id": "544bbc57-de69-46d5-847d-5a5b276b5cf5"
    },
    {
        "author": "劉克莊",
        "paragraphs": [
            "短後衣裝腰寶刀，空言無實世滔滔。",
            "掉齊虜舌何其易，斬郅支頭豈不豪。",
            "異代武夫猶奪氣，當時文吏苦吹毛。",
            "漢廷誰是持衡者，只罪邀功不賞勞。"
        ],
        "title": "讀陳湯傳",
        "id": "0434bba4-967f-4f40-a042-bdf803a35fa5"
    },
    {
        "author": "劉克莊",
        "paragraphs": [
            "幼作淳熙版籍民，老逢景定改元新。",
            "殘年且盡杯中物，他日誰澆柏下人。",
            "長鑱谷中忙斸雪，小車花外徧尋春。",
            "吾評子美饑寒態，不似堯夫快活身。"
        ],
        "title": "書事十首  其一",
        "id": "378f0a32-afc9-4b47-a92f-e2b46903f7e8"
    },
    {
        "author": "劉克莊",
        "paragraphs": [
            "罪己綸言徧九州，桑榆雖晚尚堪收。",
            "下山東詔爭扶聽，讀奉天書有淚流。",
            "加霍嫖姚冠軍號，拜車丞相富民侯。",
            "崆峒麥熟無人刈，何日王師且少休。"
        ],
        "title": "書事十首  其二",
        "id": "6076d175-e4fc-4294-9ffa-9838e870a28f"
    },
    {
        "author": "劉克莊",
        "paragraphs": [
            "天塹猶艱限臭夷，江邊蚌鷸久相持。",
            "昔珠簾閣俱清野，今琵琶亭亦浚池。",
            "戶萬八千封作麽，計三十六走安之。",
            "平生師慕堯夫者，老去無端也皺眉。"
        ],
        "title": "書事十首  其三",
        "id": "620fba28-beaa-43cc-926e-54766774914b"
    },
    {
        "author": "劉克莊",
        "paragraphs": [
            "生長承平玩細娛，變興倉卒不支吾。",
            "輕裘太守拋鈴下，寶玦郎君泣路隅。",
            "諜報長驅殊未覺，經書大去可勝誅。",
            "世間果有桃源否，千載無人更問途。"
        ],
        "title": "書事十首  其四",
        "id": "d1cc3b44-458d-456e-8952-10452bb00fb9"
    },
    {
        "author": "劉克莊",
        "paragraphs": [
            "旦旦尋斤傑木衰，艱危深動聽鼙思。",
            "賜龍墀對詢韜畧，復雁門踦建義旗。",
            "古有轝迎聾主簿，今誰卧載臏軍師。",
            "不應在野無賢雋，林密山深世未知。"
        ],
        "title": "書事十首  其五",
        "id": "b22f3f61-034d-4a4d-945d-f10d53687a94"
    },
    {
        "author": "劉克莊",
        "paragraphs": [
            "魁柄推移偶屬渠，可堪一擲付狂疏。",
            "文中子處無熏染，桑大夫邊竊緒餘。",
            "癡物汝爲何等相，纖兒吾惜好家居。",
            "時人悞把朱崖比，若比朱崖儘欠書。"
        ],
        "title": "書事十首  其六",
        "id": "2961c152-45af-466a-be2e-18b876d02460"
    },
    {
        "author": "劉克莊",
        "paragraphs": [
            "不知邊信近何如，但見朝朝發虎符。",
            "河北幾於九節度，漠南奚止五單于。",
            "黑天肥瘞猶存孽，紅賊巢荒尚有雛。",
            "安得四方皆猛士，旄頭掃盡一塵無。"
        ],
        "title": "書事十首  其七",
        "id": "7e8e9576-7289-43c9-9592-a0b06936e559"
    },
    {
        "author": "劉克莊",
        "paragraphs": [
            "晉士材疏辯舌優，俗雖虛誕尚清脩。",
            "可容卿等數百輩，亦過江來第一流。",
            "元老縱然揮玉麈，七賢已有執牙籌。",
            "後來靈寶真兒態，書畫惟憑奪與偷。"
        ],
        "title": "書事十首  其八",
        "id": "5698847c-34b9-4e5d-9255-1c5365c02f41"
    },
    {
        "author": "劉克莊",
        "paragraphs": [
            "戰鼙非起自漁陽，到寇皆由偃月堂。",
            "相國裘雖來賀捷，蚩尤旗尚未收芒。",
            "厨車古有刑都市，寶劍今誰請尚方。",
            "莫倚聖朝家法恕，前盧後蔡亦投荒。"
        ],
        "title": "書事十首  其九",
        "id": "3a58edbd-87ef-4b6b-bb00-3efae9e2506e"
    },
    {
        "author": "劉克莊",
        "paragraphs": [
            "漢重貂璫鼎軸輕，力扶弱勢頼公卿。",
            "劾侯常侍如張□，訟石中書有更生。",
            "伺夜九頭猶作祟，過時百舌未收聲。",
            "虞廷可是無儀鳳，底事相看噤不鳴。"
        ],
        "title": "書事十首  其一○",
        "id": "e67e5cef-1856-48a2-a2f7-032cd4c165a7"
    },
    {
        "author": "劉克莊",
        "paragraphs": [
            "世亂朝危節少全，魯公大義薄雲天。",
            "憫忠親以舌舐血，駡賊尸猶爪透拳。",
            "曾餌仙丹元不死，求容鬼質豈其然。",
            "郎君自有翹材客，焉識堂堂父執賢。"
        ],
        "title": "錄顔魯公事",
        "id": "a168aa19-685c-48cd-834a-5ce4a2267a30"
    },
    {
        "author": "劉克莊",
        "paragraphs": [
            "往年羣玉頂，典領偶然同。",
            "我去如廷秀，君來似放翁。",
            "周聃駕牛出，魯叟感麟逢。",
            "縱有招魂些，誰爲寄浙中。"
        ],
        "title": "挽史館資政木石尢公三首  其一",
        "id": "2f0d0a96-2f28-41a2-9faf-e17dc9e4ff25"
    },
    {
        "author": "劉克莊",
        "paragraphs": [
            "雖云鈎二府，終未到頭聽。",
            "密勿多中赤，淹留了汗青。",
            "讒能離主眷，史果有天刑。",
            "太息崇儒世，申公不在廷。"
        ],
        "title": "挽史館資政木石尢公三首  其二",
        "id": "df8d9cb4-892d-4617-a235-38dffff6799e"
    },
    {
        "author": "劉克莊",
        "paragraphs": [
            "歷代名書畫，中原古鼎彝。",
            "不教蕭翼看，常怕米顛知。",
            "此物空盈笈，何人與掌匙。",
            "貴無它嗜好，焉用太清爲。"
        ],
        "title": "挽史館資政木石尢公三首  其三",
        "id": "da5d6409-fea4-4c10-ab50-b241f869c8fe"
    },
    {
        "author": "劉克莊",
        "paragraphs": [
            "向來種花地，曾與五夫鄰。",
            "有客我同姓，見君如故人。",
            "赤身窮至骨，碧眼妙通神。",
            "且問兩元老，何時定秉鈞。"
        ],
        "title": "贈崇安劉相士",
        "id": "adb2d029-f190-47e6-a75b-8e87816061fb"
    },
    {
        "author": "劉克莊",
        "paragraphs": [
            "大江已浪頭白，中原未棗兒紅。",
            "折北不愁春水，吠南何必秋風。"
        ],
        "title": "得江西報六言十首  其一",
        "id": "f0648448-4b77-4b44-812b-4d7475ed4282"
    },
    {
        "author": "劉克莊",
        "paragraphs": [
            "巧發過如蠆毒，困鬭尤防獸窮。",
            "老种有騎河語，小姚無劫寨功。"
        ],
        "title": "得江西報六言十首  其二",
        "id": "900a248a-c2ad-4623-ab95-97ac9c552f13"
    },
    {
        "author": "劉克莊",
        "paragraphs": [
            "師整亦勁敵也，將能彼有人焉。",
            "國老可當十萬，兒輩止消八千。"
        ],
        "title": "得江西報六言十首  其三",
        "id": "6cf24251-e28b-482c-8f15-605bef187071"
    },
    {
        "author": "劉克莊",
        "paragraphs": [
            "石天祠有烟焰，游帷觀亦腥膻。",
            "小龍子入於海，老仙翁飛上天。"
        ],
        "title": "得江西報六言十首  其四",
        "id": "986cfe08-9890-4810-a918-0a7c5fa3ac8f"
    },
    {
        "author": "劉克莊",
        "paragraphs": [
            "金騎越天塹至，水犀破雪浪迴。",
            "兒單于鳴鏑走，父令公免胄來。"
        ],
        "title": "得江西報六言十首  其五",
        "id": "0d66ba89-11a6-4c55-aeeb-c3279a3defca"
    },
    {
        "author": "劉克莊",
        "paragraphs": [
            "□弓已耕甫里，雙旄昔牧宜春。",
            "虎過有殘聚落，鶴歸無舊人民。"
        ],
        "title": "得江西報六言十首  其六",
        "id": "5cd8d269-a40b-400f-9423-f830ed977565"
    },
    {
        "author": "劉克莊",
        "paragraphs": [
            "典午無蜀可也，孫氏畫江守之。",
            "輕裘緩带自若，拔刀斫案不疑。"
        ],
        "title": "得江西報六言十首  其七",
        "id": "f4090f16-9143-4299-8384-a96f1ff17903"
    },
    {
        "author": "劉克莊",
        "paragraphs": [
            "羋姓公子哀郢，黍離大夫憫周。",
            "杜云野老潜哭，谷謂寒儒浪愁。"
        ],
        "title": "得江西報六言十首  其八",
        "id": "cb10f80a-8180-4b4f-969e-6c94753f0472"
    },
    {
        "author": "劉克莊",
        "paragraphs": [
            "四野有農復業，三邊無虜游魂。",
            "作烘虱詩和友，把相牛經教孫。"
        ],
        "title": "得江西報六言十首  其九",
        "id": "89014288-7e55-4fbe-8905-ed6091bc1200"
    },
    {
        "author": "劉克莊",
        "paragraphs": [
            "但見盈城盈野，誰能去食去兵。",
            "山東河北捲土，江右湖南失耕。"
        ],
        "title": "得江西報六言十首  其一○",
        "id": "63463da4-1689-4e29-bece-b8de5e51ec10"
    },
    {
        "author": "劉克莊",
        "paragraphs": [
            "挾彈飛觥迹已陳，賞心事去負芳辰。",
            "數經風雨花尤厄，試說關山柳亦顰。",
            "人到蒼皤方覺老，天無紅綠不成春。",
            "近來未有池塘夢，誰道先生意尚新。"
        ],
        "title": "清明",
        "id": "89348be7-9fa3-4ee3-99d1-37684f840219"
    },
    {
        "author": "劉克莊",
        "paragraphs": [
            "吹去飛來似有情，禁烟時節徧春城。",
            "比氈鋪徑何其窶，擬雪因風得許清。",
            "閲武活殘兒命薄，章臺走倦尹才輕。",
            "滿池無處看金鯽，閑猗朱闌聽唼聲。"
        ],
        "title": "嘲柳花",
        "id": "c903eaf7-eda4-4937-a90d-c51c79b68a5e"
    },
    {
        "author": "劉克莊",
        "paragraphs": [
            "無論晴及雨，歲歲到寒原。",
            "下馬陵如故，書麟筆不存。",
            "心燈長在世，諫笏尚傳孫。",
            "毫髮皆翁賜，難忘罔極恩。"
        ],
        "title": "擷陽阡二首  其一",
        "id": "186e0ae0-ac35-44a6-8cd9-694acd4a5792"
    },
    {
        "author": "劉克莊",
        "paragraphs": [
            "特起雖名世，相承必象賢。",
            "亦嘗紬石室，終莫續銅川。",
            "頗覺卿慙長，徒知物本元。",
            "此生甘寂寂，白首抱遺編。"
        ],
        "title": "擷陽阡二首  其二",
        "id": "009f6398-5f7a-4ffd-90c6-0fda45d5c81b"
    },
    {
        "author": "劉克莊",
        "paragraphs": [
            "聞道江鄉吹戰塵，叵堪鼙皷震于鄰。",
            "荒城少有飛花處，高塚多無擘紙人。",
            "沙塞榆枯難取火，玉關柳少化爲薪。",
            "遥知玉座焦勞處，閑却龍舟閣水濱。"
        ],
        "title": "寒食",
        "id": "27253751-054b-47af-9d1f-2af94f102a4b"
    },
    {
        "author": "劉克莊",
        "paragraphs": [
            "蜀女羞施粉，輕裝愛淡紅。",
            "抹塗尚年少，膏沐爲誰容。"
        ],
        "title": "海棠七首  其一",
        "id": "01676b97-6871-40ec-a700-a6d6c67ff8a1"
    },
    {
        "author": "劉克莊",
        "paragraphs": [
            "范公蜀西曲，陸老劍南詩。",
            "子美渠曾道，淵材輩豈知。"
        ],
        "title": "海棠七首  其二",
        "id": "158e2b57-eeee-48e6-b813-44891ca85718"
    },
    {
        "author": "劉克莊",
        "paragraphs": [
            "莫惜千銀燭，頻添兩玉瓶。",
            "不須擂羯鼓，花睡未曾醒。"
        ],
        "title": "海棠七首  其三",
        "id": "930cc084-db9b-4fbf-8b43-4ecb07092702"
    },
    {
        "author": "劉克莊",
        "paragraphs": [
            "一種穠纖態，三郎未必知。",
            "浪將妃子比，妃子太濃肥。"
        ],
        "title": "海棠七首  其四",
        "id": "1b097ee6-2f66-4ba8-8075-b9ce74ba13a8"
    },
    {
        "author": "劉克莊",
        "paragraphs": [
            "神女漂紅者，顛姨發赤然。",
            "年年吹洗了，未必恕今年。"
        ],
        "title": "海棠七首  其五",
        "id": "09b910c8-35bd-41e3-b17c-2d0dc8e260fe"
    },
    {
        "author": "劉克莊",
        "paragraphs": [
            "恰見如丹粒，俄驚似紫綿。",
            "山翁無供帳，只就落花眠。"
        ],
        "title": "海棠七首  其六",
        "id": "dd6c72a9-ec2e-4186-90c2-4db0abe501ff"
    },
    {
        "author": "劉克莊",
        "paragraphs": [
            "地行臣耄矣，稽首告天公。",
            "藉草千場醉，留花十日紅。"
        ],
        "title": "海棠七首  其七",
        "id": "5c941860-8ab9-401f-8f95-bab830fd62f3"
    },
    {
        "author": "劉克莊",
        "paragraphs": [
            "昔委荆榛誰起廢，今增輪奐不爲奢。",
            "微神通力營經藏，須海潮音轉法華。",
            "况有緊幫王打供，豈無長者子傾家。",
            "此行非作衣鉢計，饒益尤多等算沙。"
        ],
        "title": "送金仙玢上人主講隆壽院",
        "id": "beb27806-e029-4683-9b78-764a610de845"
    },
    {
        "author": "劉克莊",
        "paragraphs": [
            "晴旭常難保，春寒未易禁。",
            "鋒交馬旋濘，室毀燕巢林。",
            "民望兵如雨，人言潦屬陰。",
            "何當抉雲霧，放出太陽臨。"
        ],
        "title": "久雨",
        "id": "3fae5d74-49cd-4b6e-a5ec-5a253f2e0fa6"
    },
    {
        "author": "劉克莊",
        "paragraphs": [
            "不但親傳亦鮑參，妙年青乃過於藍。",
            "一斑昔已窺而見，三顧吾何德以堪。",
            "之子鳳兮真有種，汝曹犢耳可無慙。",
            "自嫌老病難留客，只伴樗翁數刻談。"
        ],
        "title": "漁村林太淵相訪",
        "id": "c402e6cb-ed69-48d3-86c0-eed99b2ee540"
    },
    {
        "author": "劉克莊",
        "paragraphs": [
            "天壽斯文嘿護持，區區二豎莫兒嬉。",
            "炊糜足以留佳客，啖麵賢於聘上醫。",
            "渴見紫芝常入夢，共游黄蘗屢愆期。",
            "溪邊雨過春泥滑，借問門前裹飯誰。"
        ],
        "title": "竹溪痔後齒痛小詩問訊",
        "id": "2aad0b98-f4b7-4b3e-b3a0-c9e9a03c1b7a"
    },
    {
        "author": "劉克莊",
        "paragraphs": [
            "衆聞鳴鏑驚麕散，獨奮空拳躍馬迎。",
            "嚼齒駡聲殊未絕，歸元血面尚如生。",
            "睢陽合祀無南八，河北諸城有杲卿。",
            "可惜援師來已晚，當時巷戰只州兵。"
        ],
        "title": "臨江使君陳華叟哀詩二首  其一",
        "id": "1f6078f2-8862-43d6-9055-df70dd64a945"
    },
    {
        "author": "劉克莊",
        "paragraphs": [
            "去歲相過寂寞濱，心如符券迹參辰。",
            "骨香萬死何曾腐，膝屈千生不復伸。",
            "哀仲行詩誰續古，補中丞傳豈無人。",
            "短歌雖愧招魂作，或可留傳達史臣。"
        ],
        "title": "臨江使君陳華叟哀詩二首  其二",
        "id": "cd527fee-b3db-4bfc-a534-8257ca9f69ab"
    },
    {
        "author": "劉克莊",
        "paragraphs": [
            "雌燕營巢切，鳴鳩愛子均。",
            "荆練孟光飾，玉雪敬姜身。",
            "女史無其匹，宗姬有若人。",
            "里中多作誄，何况忝朱陳。"
        ],
        "title": "挽方揭陽內子一首",
        "id": "2d1c18a6-5af1-41c9-bb1f-e469da39e267"
    },
    {
        "author": "劉克莊",
        "paragraphs": [
            "矯俗非崖異，誅姦似刻深。",
            "世無愛才意，天有不平心。",
            "陋巷貧猶樂，孤墳死尚吟。",
            "絕憐蔚宗史，未及共研尋。"
        ],
        "title": "挽貢士方清卿",
        "id": "d36d700e-ae6a-4919-a8d9-e093ccb36832"
    },
    {
        "author": "劉克莊",
        "paragraphs": [
            "我與蒙倛相類，君似季咸而非。",
            "老子曾傳口訣，道人勿洩天機。"
        ],
        "title": "六言二首贈月蓬道人  其一",
        "id": "a5974f92-561f-4e33-832b-498b6e1d05d2"
    },
    {
        "author": "劉克莊",
        "paragraphs": [
            "希夷所見良是，麻衣之說未然。",
            "幾人能急流退，這漢即平地仙。"
        ],
        "title": "六言二首贈月蓬道人  其二",
        "id": "7c2ef36c-4485-4027-9ca1-958655e83842"
    },
    {
        "author": "劉克莊",
        "paragraphs": [
            "奮雄何勇猛，取履若兒童。",
            "眇是沙中帝，不如圯上翁。"
        ],
        "title": "題畫二首  其一",
        "id": "360e490c-5120-4ddc-9eed-3925b531593d"
    },
    {
        "author": "劉克莊",
        "paragraphs": [
            "絕頂風吹酒，中流浪駭舟。",
            "參軍顛落帽，處士悔科頭。"
        ],
        "title": "題畫二首  其二",
        "id": "ac41f2aa-1c0e-4925-968a-30f8de5e979d"
    },
    {
        "author": "劉克莊",
        "paragraphs": [
            "蹕移退保一隅偏，幅裂纔餘半體全。",
            "恰見測圭營洛邑，忍看披髮祭伊川。",
            "胡行如鬼無逃地，帝剖爲羓得罪天。",
            "直待健兒歸洗甲，補還幾覺北窗眠。"
        ],
        "title": "有感",
        "id": "920e00be-80fc-4ea4-bdac-989060808f3d"
    },
    {
        "author": "劉克莊",
        "paragraphs": [
            "出門一步即天涯，何况迢迢隔九華。",
            "汝性慧於靈照□，翁年高似木蘭爺。",
            "帛書寄遠□□□，□□無憑□□差。",
            "嫁與官人成底事，荆釵只合偶田家。"
        ],
        "title": "得池陽書",
        "id": "7433e0a8-fe55-4308-8384-68584ed3c979"
    },
    {
        "author": "劉克莊",
        "paragraphs": [
            "昔與先君子，同時宰建溪。",
            "晚看康樂鳳，亦割武城雞。",
            "幼嗣萊妻立，新阡樂令遺。",
            "傷心埋玉早，□□遠難携。"
        ],
        "title": "挽羅慶元",
        "id": "759877e5-39b2-4a75-a0a0-9e6df69df2fb"
    },
    {
        "author": "劉克莊",
        "paragraphs": [
            "東漢高士後，晚唐先輩家。",
            "聚螢十年讀，中鵠一毫差。",
            "昔有人還贄，今無佛雨花。",
            "水南士淵藪，彈鋏不須嗟。"
        ],
        "title": "送徐平父往水南",
        "id": "fba5a1d1-34e3-4937-910d-12fe7811122c"
    },
    {
        "author": "劉克莊",
        "paragraphs": [
            "伯厚漢人推雅操，慶餘唐世擅詩盟。",
            "辭家東走先□□，奉對南廊晚策名。",
            "昨日庭移二松種，幾時墳有一芝生。",
            "遥知靈鷲山邊路，烟慘雲愁薤露聲。"
        ],
        "title": "挽朱丞一首",
        "id": "75b0fa27-736f-45aa-a545-e1deb2983d9e"
    },
    {
        "author": "劉克莊",
        "paragraphs": [
            "與人尤嚴師友，名世不在文章。",
            "既是來從顔巷，如何去傍劉牆。"
        ],
        "title": "送顔□之清漳六言三首  其一",
        "id": "bc8c0837-19e0-43dd-8e1b-846fcee639ce"
    },
    {
        "author": "劉克莊",
        "paragraphs": [
            "清漳古佛竺國，尚書令魯郡公。",
            "始信十年夜讀，不如明月春風。"
        ],
        "title": "送顔□之清漳六言三首  其二",
        "id": "f94d1844-b887-47f0-ad1c-846ac4920beb"
    },
    {
        "author": "劉克莊",
        "paragraphs": [
            "昔有華陽真逸，今惟員嶠老仙。",
            "懸弧小余□歲，拈花先我兩年。"
        ],
        "title": "送顔□之清漳六言三首  其三",
        "id": "74f413b5-748a-453c-ad8a-a370f64a748b"
    },
    {
        "author": "劉克莊",
        "paragraphs": [
            "君去民稱頌，吾州錄事廉。",
            "平心决蠻觸，恕筆讞髠鉗。",
            "守法仁人勇，持身處女嚴。",
            "城中旗榜盛，不欠惡詩拈。"
        ],
        "title": "送魏錄事",
        "id": "cda9071c-b054-444a-8fe9-5bac524eb52a"
    },
    {
        "author": "劉克莊",
        "paragraphs": [
            "□上翁新授□□，□□字字費精研。",
            "韓嬰豈敢爲□□，郭象安能□□□。",
            "曾是嘔心多警語，或疑枕膝有奇傳。",
            "溪□□僻□□□，何日真乘入剡船。"
        ],
        "title": "題竹溪近藁二首  其一",
        "id": "bf506a41-e966-4a9c-b8d9-b4328f1b7d31"
    },
    {
        "author": "劉克莊",
        "paragraphs": [
            "□□久讓□□□，□□牆低怯淺攻。",
            "白敏居常嘲杜甫，愈謙自說效盧仝。",
            "三千首探驪頷寶，九萬里摶鵬背風。",
            "欲往從之翅羽短，碧天無際海連空。"
        ],
        "title": "題竹溪近藁二首  其二",
        "id": "4aac0c73-5422-45c2-9759-e0c3692ac26c"
    },
    {
        "author": "劉克莊",
        "paragraphs": [
            "無正文。"
        ],
        "title": "平舟場□□□□□□爲郡人劉某言某有客曰玉□□□□□□一再班荆語而別余贈以二詩□□今□□有盧繩孫貢士過門余倒屣□□□□□平舟者乃其翁也",
        "id": "5caea55b-16b3-45fe-af50-8f0522512bb7"
    },
    {
        "author": "劉克莊",
        "paragraphs": [
            "州牧有佳客，□□□□□。",
            "愛吟老叉句，猶記照隣文。",
            "□□□□□，□□□□□。",
            "吾無恤孤力，懷舊意空勤。"
        ],
        "title": "葵霍□□□□□□小詩還贄",
        "id": "8957fef1-a8fb-4328-bbfa-1dd669f1e38a"
    },
    {
        "author": "劉克莊",
        "paragraphs": [
            "□□□□□□□，拂塵猶認壁間題。",
            "于何林叟自拾□，却遣□□□□□。",
            "白也新詩追鮑庾，遷之自敘本重黎。",
            "不知□□□□□，□在牛欄更向西。"
        ],
        "title": "□□□□次竹溪韵",
        "id": "de4c11f2-1030-42db-b2eb-b7e5761bddaa"
    },
    {
        "author": "劉克莊",
        "paragraphs": [
            "日三百顆沃饞涎，肘後丹方勿浪傳。",
            "晚與放翁爭曠達，荔枝顛向海棠顛。"
        ],
        "title": "采荔二絕  其一",
        "id": "70dc63d3-c78d-414c-af8b-d17d59e9bb6b"
    },
    {
        "author": "劉克莊",
        "paragraphs": [
            "思蓴羹豉辭京洛，爲海棠花客劍川。",
            "帝憫後村翁老病，即家除拜荔枝仙。"
        ],
        "title": "采荔二絕  其二",
        "id": "aab52a2f-a1af-44c6-9102-cddffaf60cca"
    },
    {
        "author": "劉克莊",
        "paragraphs": [
            "□□雖存闕北王，君公已隠牆東□。",
            "□□□□□□□，□下首陽誰拙工。",
            "兄健享年過壽□，□□□□□□蓬。",
            "客嘲賓戲都休管，雙耳新來漸□□。"
        ],
        "title": "和族兄計院二首  其一",
        "id": "0fd8cba3-12ee-4145-bbb7-a434200557f3"
    },
    {
        "author": "劉克莊",
        "paragraphs": [
            "疇昔曾賡殿閣凉，君恩重管舊□□。",
            "□□□□□□誚，賀八惟宜道士裝。",
            "社裏戴花□□□，□□□□□差彊。",
            "摩挲壁記懷今昔，□□□□□□□。"
        ],
        "title": "和族兄計院二首  其二",
        "id": "ad63f3fe-f9fa-4b68-bc42-268f568a389a"
    },
    {
        "author": "劉克莊",
        "paragraphs": [
            "剝啄誰歟沒膝泥，斜封□□□□□。",
            "□□□□□□□，猶勝□來僅糝□。",
            "□□□□□□□，□□□□□□黎。",
            "暮年不記蓬萊路，□□□□□□□。"
        ],
        "title": "次韵竹溪",
        "id": "d3e2ebe2-08b3-4334-85b7-035bb7bf67ad"
    },
    {
        "author": "劉克莊",
        "paragraphs": [
            "猶記摛毫侍玉除，溪傍□□□□□。",
            "□□□□□□久，白首馮唐顧問初。",
            "□□□□□□□，□□□□□無書。",
            "不應更作含色香，□□□□□□□。"
        ],
        "title": "竹溪除司封郎中走筆賀",
        "id": "72b2d5e2-3a31-4552-a114-845255a0c108"
    },
    {
        "author": "劉克莊",
        "paragraphs": [
            "曩歲屢嗟蕭補郡，此行稍喜□居中。",
            "□□□□□□□，清議從來在澤宮。",
            "未必諸生無郭泰，□□□□□□□。",
            "遥知共起淹中蕝，不必畦間拾穗翁。"
        ],
        "title": "送仲晦徐監丞",
        "id": "f23c65b9-0d93-4ace-88d3-475cf1773633"
    },
    {
        "author": "劉克莊",
        "paragraphs": [
            "耄耋即今同隊少，宗盟於我數年加。",
            "陳根尚□□□□，新咏真堪續棣華。",
            "狂老監猶能嗜酒，□□□□□生花。",
            "何時手板抽還了，杖履追隨莫去家。"
        ],
        "title": "被旨趣行和計院兄韻  其一",
        "id": "b36999bf-fa7f-4317-a918-ec6201ff4221"
    },
    {
        "author": "劉克莊",
        "paragraphs": [
            "李邕眉宇誤人看，敢□□□□□翰。",
            "此去□□□□□，向來上雍從和鑾。",
            "□□□□如前夢，烏不相尋待歲寒。",
            "臨□□□開酒禁，人間不似醉鄉寬。"
        ],
        "title": "被旨趣行和計院兄韻  其二",
        "id": "9f543be7-ec98-47a6-85b8-77f2eaa632fb"
    },
    {
        "author": "劉克莊",
        "paragraphs": [
            "□□同登市駿臺，柳邊花底早朝迴。",
            "仕如枘鑿難投合，身幾麾招老去來。",
            "近師曠傍吾豈敢，居枚叟右衆應猜。",
            "暮年怕與家山別，門外弓旌莫苦催。"
        ],
        "title": "行期一首",
        "id": "aeb2e7ec-7158-4ed5-b5fd-da6d59e68e8d"
    },
    {
        "author": "劉克莊",
        "paragraphs": [
            "夾輔曾調鼎，分憂屢建牙。",
            "虜猶聞范老，盜亦說宗爺。",
            "公晚參黄蘗，人癡望白麻。",
            "臨歧却葷茹，應怕念頭差。"
        ],
        "title": "挽柳齋陳公四首  其一",
        "id": "f893d604-a19e-4f5a-8a72-70b71051fd94"
    },
    {
        "author": "劉克莊",
        "paragraphs": [
            "已老烏衣巷，何心虎節門。",
            "予寧無可毀，公尚有流言。",
            "客散翹材館，樵窺獨樂園。",
            "空留殿後者，頭白賦招魂。"
        ],
        "title": "挽柳齋陳公四首  其二",
        "id": "7fc3d52e-ab05-4d3a-9556-81eed8dfa843"
    },
    {
        "author": "劉克莊",
        "paragraphs": [
            "昔有羆當道，今無雀可羅。",
            "憗遺公已矣，殄瘁國如何。",
            "末句拈花笑，前知曳杖歌。",
            "晚交惟趙子，曾作誄文麽。"
        ],
        "title": "挽柳齋陳公四首  其三",
        "id": "56749c2d-9216-47f9-8060-80fff7a531a2"
    },
    {
        "author": "劉克莊",
        "paragraphs": [
            "受學龍圖老，于今五十春。",
            "常爲驚坐客，不比掃門人。",
            "薦我煩金口，酬公盍漆身。",
            "自憐雙鬢禿，扶憊演恩新。"
        ],
        "title": "挽柳齋陳公四首  其四",
        "id": "1860bd23-37a8-49d8-bf15-3d87112bbe95"
    },
    {
        "author": "劉克莊",
        "paragraphs": [
            "參寥燈一點，不審是誰傳。",
            "晚識綱書記，元來在汝邊。"
        ],
        "title": "酬凈慈綱上人三首  其一",
        "id": "8ec34eb8-3a68-4a7e-b444-cc7803421f9a"
    },
    {
        "author": "劉克莊",
        "paragraphs": [
            "和靖肘後訣，不曾埋土中。",
            "煩師試尋看，尋得報衰翁。"
        ],
        "title": "酬凈慈綱上人三首  其二",
        "id": "ba689674-4069-4de4-b1f2-ab110aace114"
    },
    {
        "author": "劉克莊",
        "paragraphs": [
            "社友携詩訪，憐予滿面塵。",
            "么么今出局，不是社中人。"
        ],
        "title": "酬凈慈綱上人三首  其三",
        "id": "a4da8cc5-d660-4169-8ff3-2d6ae18248f3"
    },
    {
        "author": "劉克莊",
        "paragraphs": [
            "邂逅曾傾蓋，殷勤許製鈴。",
            "榮枯一炊黍，聚散兩浮萍。",
            "方喜占郎宿，俄驚隕使星。",
            "遥知華表路，新種短松青。"
        ],
        "title": "挽閩漕章吏部二首  其一",
        "id": "e147d0b3-8201-4ff0-a651-e2340c40c694"
    },
    {
        "author": "劉克莊",
        "paragraphs": [
            "昔我如冰冷，惟公獨歲寒。",
            "杯難洗馬鬣，篋尚寶龍團。",
            "吟筆兄誰和，調琴予忍彈。",
            "蟇陵百餘里，欲往愧衰殘。"
        ],
        "title": "挽閩漕章吏部二首  其二",
        "id": "27a98e3a-2b28-46ad-92e2-5a9708b6ff5b"
    },
    {
        "author": "劉克莊",
        "paragraphs": [
            "安知先長老，不是昔勤公。",
            "爾有五七字，今無六一翁。"
        ],
        "title": "洛浦善先長老贈詩自方無本惠勤答詩二首  其一",
        "id": "d13f461e-d34d-4e70-91b6-5acb3e0a5a94"
    },
    {
        "author": "劉克莊",
        "paragraphs": [
            "入佛名無本，歸儒字浪仙。",
            "韓公雖稍黠，不曉句參禪。"
        ],
        "title": "洛浦善先長老贈詩自方無本惠勤答詩二首  其二",
        "id": "fa5ba723-5080-4f6c-9e53-3c33e76fc314"
    },
    {
        "author": "劉克莊",
        "paragraphs": [
            "老欠人書債，惟公幸恕之。",
            "不逢斲窗處，即值攬衣時。",
            "膽薄書行詔，才慳倚閤詩。",
            "自憐雙鬢禿，猶忝屬車隨。"
        ],
        "title": "答番昜使君胡直院二首  其一",
        "id": "2b32d81a-21fc-4601-9b8b-15fcc9b8f500"
    },
    {
        "author": "劉克莊",
        "paragraphs": [
            "久別番君國，山川遠間之。",
            "惟應殘夢裏，壹似舊游時。",
            "方草淮南詔，難酬渭北詩。",
            "都忘今契闊，但記昔追隨。"
        ],
        "title": "答番昜使君胡直院二首  其二",
        "id": "d0d28f9a-79fd-489d-aad1-82bfe25cd711"
    },
    {
        "author": "劉克莊",
        "paragraphs": [
            "無情蓮炬剪將殘，有樣葫蘆畫不難。",
            "盡笑翰林麻草拙，誰知老子布衾寒。"
        ],
        "title": "壬戌首春十九日鎖宿玉堂四絕  其一",
        "id": "e5b892d0-be7a-4a6b-b2ae-a3e540fefb94"
    },
    {
        "author": "劉克莊",
        "paragraphs": [
            "十年前已卜菟裘，老戀君軒不自由。",
            "衰颯禿翁垂八十，四更燭下作蠅頭。"
        ],
        "title": "壬戌首春十九日鎖宿玉堂四絕  其二",
        "id": "fa044827-c992-4403-8775-6119ad4b2459"
    },
    {
        "author": "劉克莊",
        "paragraphs": [
            "秀師罪我當犁舌，賀母嗔兒欲吐心。",
            "老去未償文字債，始知前世業緣深。"
        ],
        "title": "壬戌首春十九日鎖宿玉堂四絕  其三",
        "id": "e9fe0b6e-6ce2-43c6-b633-1026ac1eca17"
    },
    {
        "author": "劉克莊",
        "paragraphs": [
            "搯腎搜腸極苦辛，先賢曾嘆費精神。",
            "瓣香重發來生願，世世無爲識字人。"
        ],
        "title": "壬戌首春十九日鎖宿玉堂四絕  其四",
        "id": "42c5724c-fa79-4241-9216-136f2ea194c4"
    },
    {
        "author": "劉克莊",
        "paragraphs": [
            "角門閉了曉方開，坐撚霜髭盡雪灰。",
            "縱有浩然堪共直，法嚴不敢喚渠來。"
        ],
        "title": "二月二十日再鎖宿四絕  其一",
        "id": "3b6ecc87-22ef-4a40-9155-e766d1f9242e"
    },
    {
        "author": "劉克莊",
        "paragraphs": [
            "憶昔初寒已拂衣，當時曾悔出山非。",
            "而今老去都忘了，開盡荼梅尚未歸。"
        ],
        "title": "二月二十日再鎖宿四絕  其二",
        "id": "cbd98e3d-a5d6-40df-8267-66b4361f4e51"
    },
    {
        "author": "劉克莊",
        "paragraphs": [
            "才薄何堪草兩麻，封題進了鼓三撾。",
            "平明掣鎖無公事，閑看金魚嚥落花。"
        ],
        "title": "二月二十日再鎖宿四絕  其三",
        "id": "28dc6906-976c-4f9c-a2af-d4e926d18e7b"
    },
    {
        "author": "劉克莊",
        "paragraphs": [
            "上水船須寸寸挨，摩挲空腹愧非才。",
            "熱瞞舍下癡兒女，道是先生視草來。"
        ],
        "title": "二月二十日再鎖宿四絕  其四",
        "id": "2389df4c-074f-47b8-9071-5615948b9a9e"
    },
    {
        "author": "劉克莊",
        "paragraphs": [
            "追陪豹尾恰踰年，劉叟安能望鄧先。",
            "聖主憂賢勤召對，諸公祖道羨登仙。",
            "降庚寅歲雖相似，雌甲辰旬守自憐。",
            "風雨滿天春水闊，不知若箇是君船。"
        ],
        "title": "送鄧侍郎",
        "id": "0089f559-9a1a-4cad-83bd-c854ad26cee0"
    },
    {
        "author": "劉克莊",
        "paragraphs": [
            "手寫八詩寄，耳聾三日驚。",
            "何須論句法，年自讓吾兄。"
        ],
        "title": "三月二日被命祈晴上天竺舟中得六絕句  其一",
        "id": "530053f3-864f-4374-b01d-12402d8440b4"
    },
    {
        "author": "劉克莊",
        "paragraphs": [
            "浪說無文字，楞伽面壁看。",
            "元來有懷挾，一世被麤瞞。"
        ],
        "title": "三月二日被命祈晴上天竺舟中得六絕句  其二",
        "id": "4c7768a4-72ed-4d2a-b1f5-65e5301aac61"
    },
    {
        "author": "劉克莊",
        "paragraphs": [
            "無盡談空學，縱橫膽似天。",
            "如何兜率說，不肯許他禪。"
        ],
        "title": "三月二日被命祈晴上天竺舟中得六絕句  其三",
        "id": "343e4210-8fe3-43fb-94b0-e277878b33e8"
    },
    {
        "author": "劉克莊",
        "paragraphs": [
            "寥昔十年字，新今百八篇。",
            "男兒自傳世，何必託彼傳。"
        ],
        "title": "三月二日被命祈晴上天竺舟中得六絕句  其四",
        "id": "76c070df-7f93-42a7-9e45-b797c304b5cf"
    },
    {
        "author": "劉克莊",
        "paragraphs": [
            "僧句多枯槁，舟公錦繡堆。",
            "如何涉吾地，咄咄逼人來。"
        ],
        "title": "三月二日被命祈晴上天竺舟中得六絕句  其五",
        "id": "31acf390-b1eb-4130-a050-9675ef99f60b"
    },
    {
        "author": "劉克莊",
        "paragraphs": [
            "勤本小家數，韓歐大秀才。",
            "二公需作料，勾入集中來。"
        ],
        "title": "三月二日被命祈晴上天竺舟中得六絕句  其六",
        "id": "b3dc6312-200d-4daf-b98c-cf5a18558ea5"
    },
    {
        "author": "劉克莊",
        "paragraphs": [
            "考詳往事炳蓍龜，精論微言訓戒垂。",
            "度贊元和中興業，徵開貞觀太平基。",
            "覽披賢似銅爲鑑，顧問謙然木就規。",
            "孤遠諛儒叨執卷，白頭兩和緝熙詩。"
        ],
        "title": "恭和御製進讀唐鑑徹章詩",
        "id": "73d7917f-b44e-4dec-9994-4f70d2312bd6"
    },
    {
        "author": "劉克莊",
        "paragraphs": [
            "勛華嗟已遠，最近莫如唐。",
            "祖禹忠於宋，云周監有商。",
            "雖然張萬目，終未立三綱。",
            "貞觀初勤恤，開元未怠荒。",
            "錄忘曲江獻，鏡惜鄭公亡。",
            "節鎮私齋鉞，兵權假貴璫。",
            "甫聞平夏蜀，尋又失河湟。",
            "歷歷前朝事，惓惓治世防。",
            "幾年藏秘府，一日進華光。",
            "主聖勤稽古，臣愚值徹章。",
            "重瞳悉該貫，吶舌愧精詳。",
            "前接夔龍武，後陪鵷鷺行。",
            "舜歌奎宿燦，鎬宴木天凉。",
            "鳳夸分新焙，魚鬚出尚方。",
            "玉驄五花白，寶带萬釘黄。",
            "內醖霑宣勸，朝衣惹御香。",
            "染濡乏才藻，賡載仰明良。",
            "拔擢由民伍，推遷侍帝旁。",
            "榮猶戀旃厦，憊不任簪裳。",
            "尚念申公老，非如賀監狂。"
        ],
        "title": "進讀唐鑑徹章謝恩唐律一首二十韻",
        "id": "8fe4f41c-1c40-4e9d-9746-af6914ae150e"
    },
    {
        "author": "劉克莊",
        "paragraphs": [
            "□□□□□□冠，聖世君師自鑄顔。",
            "海運而南六月息，辰居于北衆星環。",
            "宴開鎬邑升平際，樂奏鈞天縹緲間。",
            "慙愧微臣蒙特起，羨他先輩奪標還。"
        ],
        "title": "恭和御製聞喜宴詩",
        "id": "ce500580-98e3-46c7-b930-203c972f011e"
    },
    {
        "author": "劉克莊",
        "paragraphs": [
            "去春蒙尹召，曾一泛湖光。",
            "和靖應相笑，君房有許忙。"
        ],
        "title": "□□長老住寧國光孝寺併題雪磯三絕  其一",
        "id": "d1a07f6b-3ee0-4cc5-84b5-ecc4b912babc"
    },
    {
        "author": "劉克莊",
        "paragraphs": [
            "占斷一房居，磯邊足釣徒。",
            "如何貪出世，亦典了西湖。"
        ],
        "tags": [
            "西湖"
        ],
        "title": "□□長老住寧國光孝寺併題雪磯三絕  其二",
        "id": "f8e343c2-c6e9-48a3-aadf-ea30422e0259"
    },
    {
        "author": "劉克莊",
        "paragraphs": [
            "昔把釣竿垂，今拈拂子揮。",
            "磯邊漚鳥問，師出幾時歸。"
        ],
        "title": "□□長老住寧國光孝寺併題雪磯三絕  其三",
        "id": "c7887422-c8e0-4d9a-a36f-6dbc83a44763"
    },
    {
        "author": "劉克莊",
        "paragraphs": [
            "孝謹親顔悅，端嚴婦德修。",
            "鵲橋猶紀節，鸞扇忽驚秋。",
            "魯筆王姬卒，湘弦帝子愁。",
            "願言寬聖抱，已返蘂宮游。"
        ],
        "title": "皇女周漢國端孝公主挽詩二首  其一",
        "id": "cfb0468f-1532-4807-82cd-df7b985b7221"
    },
    {
        "author": "劉克莊",
        "paragraphs": [
            "甥館恩通內，妃塋詔卜鄰。",
            "來應自仙佛，去尚戀君親。",
            "望送龍綃濕，封崇鶴表新。",
            "不能秉彤管，羞愧作詞臣。"
        ],
        "title": "皇女周漢國端孝公主挽詩二首  其二",
        "id": "73d2c15e-2237-47cd-aeab-1b076d086cc8"
    },
    {
        "author": "劉克莊",
        "paragraphs": [
            "當年臨鏡學施朱，不信人間有彼姝。",
            "瞥見內家眉樣別，回看鏡裏是村姑。"
        ],
        "title": "寄肅翁紫薇",
        "id": "790f8d8b-b6ae-4706-aa06-5a3ec56c6912"
    },
    {
        "author": "劉克莊",
        "paragraphs": [
            "城郭依稀人物改，橋邊感舊一銷魂。",
            "小童子已成黧黑，久寓公惟見子孫。",
            "耄矣千絲羞覽鏡，去之三紀尚攀轅。",
            "當時手種花無數，問訊而今幾樹存。"
        ],
        "title": "過建陽",
        "id": "ce8c294c-5d03-4686-bae8-1efe994da5a8"
    },
    {
        "author": "劉克莊",
        "paragraphs": [
            "毫揮萬字思如泉，曾映金蓮讀奏篇。",
            "藜杖方燃芸閣上，葉舟忽傍釣臺邊。",
            "詩成渭北空相憶，謀寢淮南恐未然。",
            "君去吾當從此逝，未知握手定何年。"
        ],
        "title": "無題一首",
        "id": "6033e1dd-5a0f-4cc2-9286-de2280487e41"
    },
    {
        "author": "劉克莊",
        "paragraphs": [
            "端平初偶忝朝班，親見仙枝折廣寒。",
            "揭曉名高推虎榜，凌雲賦奏動龍顔。",
            "烹桑猶記攻京尹，諫草何妨上史官。",
            "膜外浮榮姑勿論，長留公是在人間。"
        ],
        "title": "挽林侍郎二首  其一",
        "id": "3958572a-6e95-4b75-ade3-56f4b8913ce6"
    },
    {
        "author": "劉克莊",
        "paragraphs": [
            "玉殿龍墀元會日，千官拜舞奉堯樽。",
            "問周大老今安在，嘆魯靈光尚獨存。",
            "次對職清褒橐從，中書君禿愧□□。",
            "自憐洛社歸差晚，舊話無人可共論。"
        ],
        "title": "挽林侍郎二首  其二",
        "id": "16752960-e25e-4d82-83cf-7079a0edf7b1"
    },
    {
        "author": "劉克莊",
        "paragraphs": [
            "□□抽得不貲身，慚愧君恩厚老臣。",
            "扇障絕勝一青蓋，杖扶安用兩朱輪。",
            "門無造請冠裳懶，室有昭回翰墨珍。",
            "道是全人吾豈敢，溫公纔做九分人。"
        ],
        "title": "和吳警齋侍郎二首  其一",
        "id": "17fa5967-d413-493b-9261-d7eaf6a0b83e"
    },
    {
        "author": "劉克莊",
        "paragraphs": [
            "帝憫龍鍾許放還，夢魂尚記侍威顔。",
            "難陪貢禹王陽後，猶在申公轅固間。",
            "昔領羣仙上蓬島，今爲居士老香山。",
            "癡年八十官三品，不欠浮名只欠閑。"
        ],
        "title": "和吳警齋侍郎二首  其二",
        "id": "3a1c7b8f-5e1d-4ab2-8529-57d8b0c281dd"
    },
    {
        "author": "劉克莊",
        "paragraphs": [
            "嘆惜三良盡，龍鍾一老存。",
            "瓜稀悲摘蔓，豆泣惜同根。",
            "夢句空遺恨，連床不踐言。",
            "奈何令杖者，要絰向寒原。"
        ],
        "title": "挽六二弟二首  其一",
        "id": "ed7da428-1173-4085-9973-7766ab161f70"
    },
    {
        "author": "劉克莊",
        "paragraphs": [
            "向來造詣極深醇，土苴浮名貴重身。",
            "無愧里中稱正士，有辭地下白先人。",
            "大招誰識三號禮，小歛惟消一幅巾。",
            "老別親朋猶作惡，可堪白首哭天倫。"
        ],
        "title": "挽六二弟二首  其二",
        "id": "d5475c8b-3b84-4263-912f-acb95007d6a0"
    },
    {
        "author": "劉克莊",
        "paragraphs": [
            "臺使方求助，征鞍倍道馳。",
            "君懷翁定省，吾念女傷悲。",
            "玉塞烽全少，金閨籍未遲。",
            "暮年怕離別，計日數歸期。"
        ],
        "title": "送陳郎玉汝赴淮南計幕",
        "id": "7e5221a0-af4d-49af-831e-bca3fe9f70eb"
    },
    {
        "author": "劉克莊",
        "paragraphs": [
            "憶昨端平際，煩公尹帝京。",
            "解絃三輔理，免胄一軍驚。",
            "舉國言尊勇，無人議敞輕。",
            "如何開濟手，寂寞向佳城。"
        ],
        "title": "挽顔尚書二首  其一",
        "id": "69908174-9d23-4c70-832b-f70a3d974bea"
    },
    {
        "author": "劉克莊",
        "paragraphs": [
            "昔有顔光祿，依稀即此翁。",
            "祖傳孫愈盛，官與姓皆忠。",
            "遺訓言猶在，楞伽讀未終。",
            "遥知空巷送，笳鼓咽城東。"
        ],
        "title": "挽顔尚書二首  其二",
        "id": "74b25f8d-14fb-4d31-8a4a-85e98749be77"
    },
    {
        "author": "劉克莊",
        "paragraphs": [
            "銀袍鵠立帝當陽，曾看天街馬綴行。",
            "一鼓諸君俱作氣，七襄吾老不成章。",
            "先賢肯靠三場飽，男子須留百世芳。",
            "學取侯家棋埜樣，奏篇日月可爭光。"
        ],
        "title": "次韻徐守宴新進士",
        "id": "b7940910-8738-4290-b54b-e2779c140404"
    },
    {
        "author": "劉克莊",
        "paragraphs": [
            "上將馳齊幣，元台助麥舟。",
            "鄉評榮此母，治命買新丘。",
            "夫婿於陵子，郎君定遠侯。",
            "嗟予衰甚矣，不及酹原頭。"
        ],
        "title": "挽李宜人",
        "id": "1fee91ee-510b-4c87-a3bd-c90c9e4bdcdd"
    },
    {
        "author": "劉克莊",
        "paragraphs": [
            "尊君曾索野堂吟，忽忽歸舟忘至今。",
            "舊有田廬無偃仰，新移花木已幽深。",
            "遠書來責訂金諾，拙咏聊酬挂劍心。",
            "行盡四方垂八十，始知朝市愧山林。"
        ],
        "title": "寄題上饒方氏野堂",
        "id": "51bf4f54-ad84-4e6a-869d-7972ec538180"
    },
    {
        "author": "劉克莊",
        "paragraphs": [
            "重重金殿裏，鎖向帝王家。",
            "縱得游靈沼，何如睡暖沙。"
        ],
        "title": "子真子常餉雙鴛將以五言效顰三首以謝  其一",
        "id": "85ff7b68-f226-4ea4-a32b-1e5b6d009dd9"
    },
    {
        "author": "劉克莊",
        "paragraphs": [
            "栖非梧不憇，渴以醴爲漿。",
            "回首笑鴟輩，方爭腐鼠忙。"
        ],
        "title": "子真子常餉雙鴛將以五言效顰三首以謝  其二",
        "id": "c45a5cbe-8c50-4b67-a790-a6a556a42c41"
    },
    {
        "author": "劉克莊",
        "paragraphs": [
            "顧影矜毛羽，晴川偶泳游。",
            "不知誰打鴨，驚去不回頭。"
        ],
        "title": "子真子常餉雙鴛將以五言效顰三首以謝  其三",
        "id": "5b45bb0d-d9bd-4360-943b-7187e7f2b8b0"
    },
    {
        "author": "劉克莊",
        "paragraphs": [
            "七聚惟莆最僻窮，四明狂客此飄蓬。",
            "聖門性命言猶罕，俚俗支干說未通。",
            "子術縱高於季主，吾年已老似申公。",
            "貧家無處撰車馬，草草搜詩亦欠工。"
        ],
        "title": "贈四明余天與",
        "id": "44dcd219-ff9b-4823-864c-db22edea251d"
    },
    {
        "author": "劉克莊",
        "paragraphs": [
            "去年殿上侍天顔，親見龍墀拜敕還。",
            "瓜地我歸耘舊圃，杏林君去主荒壇。",
            "春光已過三分二，寒食都無數日間。",
            "天氣未佳宜且住，老來不喜聽陽關。"
        ],
        "title": "送鄭甥主龍溪學",
        "id": "bd7c58bb-f554-4a41-8df0-b512afc6834f"
    },
    {
        "author": "劉克莊",
        "paragraphs": [
            "壞局今猶勞聖慮，窮塗自歎失人心。",
            "貴曾顓面居金鼎，謫尚於飛戀繡衾。",
            "罪大□□□柳下，恩寬許卧古藤陰。",
            "殯時惟有青蠅集，此外應無吊客臨。"
        ],
        "title": "書近事二首  其一",
        "id": "ff5ac229-fa29-47b2-982f-090c4a8a8bc0"
    },
    {
        "author": "劉克莊",
        "paragraphs": [
            "石衛尉家先沒入，黔婁生處亦誅求。",
            "客嘲未悟漫天戲，鬼瞰皆知偃月謀。",
            "不許他人分越國，預拚異日去崖州。",
            "傍觀莫枉爲酸鼻，鹿死無魂豈有愁。"
        ],
        "title": "書近事二首  其二",
        "id": "b5e6a5ef-9a8e-4d8e-bfcb-3263c816fe33"
    },
    {
        "author": "劉克莊",
        "paragraphs": [
            "津吏難繩束，灘船易覆翻。",
            "能除一方害，不忝二劉孫。"
        ],
        "title": "送勳姪之官嵢峽五言五首  其一",
        "id": "23081285-7bc0-437e-90ba-3b0ceb84fc68"
    },
    {
        "author": "劉克莊",
        "paragraphs": [
            "李下與瓜田，嫌疑謹未然。",
            "先賢監竹木，不食笋多年。"
        ],
        "title": "送勳姪之官嵢峽五言五首  其二",
        "id": "cf351376-ed8a-454a-8374-9d9a5bf929cf"
    },
    {
        "author": "劉克莊",
        "paragraphs": [
            "襆被囊書去，譏征市與關。",
            "姑全藺卿璧，勿買鄭商環。"
        ],
        "title": "送勳姪之官嵢峽五言五首  其三",
        "id": "51dc1f4d-7ef1-487c-bbc7-9e28e4f02322"
    },
    {
        "author": "劉克莊",
        "paragraphs": [
            "機難下鷗鳥，察至見淵魚。",
            "何日抽回去，商人願出塗。"
        ],
        "title": "送勳姪之官嵢峽五言五首  其四",
        "id": "bc5f7026-8e6e-4758-8507-42d06e612980"
    },
    {
        "author": "劉克莊",
        "paragraphs": [
            "太守今元結，論交四十年。",
            "汝行勿前却，如在父兄邊。"
        ],
        "title": "送勳姪之官嵢峽五言五首  其五",
        "id": "708e6cab-8fb7-439b-8a7e-7edf8682503f"
    },
    {
        "author": "劉克莊",
        "paragraphs": [
            "鼻祖耳孫同嗜好，買山世世種梅花。",
            "直從和靖先生戶，割上寒齋處士家。"
        ],
        "title": "寄題小孤山二首  其一",
        "id": "b916935e-4b90-4c93-92ba-32dd71a46e02"
    },
    {
        "author": "劉克莊",
        "paragraphs": [
            "梅花種子無窮盡，和靖何曾占斷休。",
            "若向鼻端參得透，孤山不必在杭州。"
        ],
        "title": "寄題小孤山二首  其二",
        "id": "e7560d47-63f9-4579-94b8-6eaaf6ed8d86"
    },
    {
        "author": "劉克莊",
        "paragraphs": [
            "象罔得來還失了，寒齋拾去閟藏之。",
            "臨行此物猶難忍，不付他人付二兒。"
        ],
        "title": "奉題付珠二首  其一",
        "id": "aed4ec6a-c01f-4473-9c1b-60fe621b4300"
    },
    {
        "author": "劉克莊",
        "paragraphs": [
            "初祖西來但指心，大光明藏在胸襟。",
            "世間盲漢渾忘却，誤向驪龍頷下尋。"
        ],
        "title": "奉題付珠二首  其二",
        "id": "07bf53ab-e1c9-457b-becb-076b9024e3c9"
    },
    {
        "author": "劉克莊",
        "paragraphs": [
            "天畀村翁一段奇，發函虹氣貫茅茨。",
            "肯移金鼎調元手，爲作玉龍檠雪枝。",
            "絕艷從教百花妬，秘藏莫遣六丁知。",
            "信庵丞相親分付，麽去花光與補之。"
        ],
        "title": "信庵丞相爲余作墨梅二軸謝以小詩",
        "id": "e3467858-9c64-43e0-9c0b-d3fd4a5c306a"
    },
    {
        "author": "劉克莊",
        "paragraphs": [
            "奉常齟齬坐剛腸，月旦評君小奉常。",
            "父子相傳似孤竹，越鄞兩處有甘棠。",
            "人間夢事一炊熟，宰上埋辭萬丈光。",
            "曾識尊公與賢叔，薤歌吟罷意淒涼。"
        ],
        "title": "挽長樂王明府",
        "id": "c1a91899-c2df-45f9-9788-b8e91c2b3582"
    },
    {
        "author": "劉克莊",
        "paragraphs": [
            "勇歸陶子元非矯，素懶嵇公每不堪。",
            "僧賀新堂初見一，友忻舊徑再開三。",
            "渠儂去矣涯之北，此士佳哉斗以南。",
            "遮莫肯招房□客，老夫或可作同參。"
        ],
        "title": "題梁撫幹見一堂",
        "id": "89f007ec-51cf-49b6-9b18-8c9376fe3aa6"
    },
    {
        "author": "劉克莊",
        "paragraphs": [
            "少君早有箕山志，昔者聞之西澗公。",
            "傾盖無堪贈程子，式閭猶記吊林宗。",
            "老夫久已植其杖，此士孰能招以弓。",
            "耄矣心知難再面，亂山千疊暮雲濃。"
        ],
        "title": "送古爲徐聘君",
        "id": "9fcf903e-cff2-4085-891e-fd2d139390fb"
    },
    {
        "author": "劉克莊",
        "paragraphs": [
            "劣知針粟大，出沒似通靈。",
            "不但能膏吻，元來善隠形。"
        ],
        "title": "梅月爲蚤虱所苦各賦二絕",
        "id": "bc343bb3-de78-4e1b-9eef-ef833a3c5002"
    },
    {
        "author": "劉克莊",
        "paragraphs": [
            "稍出床敷上，忽逃衣縫中。",
            "說文真有理，字汝曰跳蟲。"
        ],
        "title": "梅月爲蚤虱所苦各賦二絕 蚤 其一",
        "id": "5a9cba58-6459-47c1-a2c2-08554d2fdcf1"
    },
    {
        "author": "劉克莊",
        "paragraphs": [
            "汝圖膏血飽，吾惜體膚傷。",
            "景略捫差快，宜師撲不妨。"
        ],
        "title": "梅月爲蚤虱所苦各賦二絕 蚤 其二",
        "id": "fe88f700-1a06-4f7a-a767-b10c554dd2eb"
    },
    {
        "author": "劉克莊",
        "paragraphs": [
            "觜利鋒鋩毒，形微膽智麤。",
            "延緣司諫領，遊戲相君鬚。"
        ],
        "title": "梅月爲蚤虱所苦各賦二絕 虱",
        "id": "01660a23-ef59-4e15-9210-a74222501f3f"
    },
    {
        "author": "劉克莊",
        "paragraphs": [
            "奏篇久矣徹凝旒，誰信栖栖負笈游。",
            "新義書之於簡策，微辭知我者春秋。",
            "即今未勸邇英講，他日應煩掌故求。",
            "歷數先儒多晚達，前孫明復後康侯。"
        ],
        "title": "天台楊景清以所進春秋發微示余輒題小詩其後",
        "id": "474fd646-9fd5-4bf5-8189-7678e2006733"
    },
    {
        "author": "劉克莊",
        "paragraphs": [
            "古昔尊年德，今誰問孝廉。",
            "空煩推轂薦，不合相輪尖。",
            "郕叟行歌樂，臺卿自誌謙。",
            "嗟予老而禿，何以發幽潜。"
        ],
        "title": "教授方君孺人劉氏哀詩二首  其一",
        "id": "57b7e79c-8445-42bc-bb52-f75aac8f749e"
    },
    {
        "author": "劉克莊",
        "paragraphs": [
            "伯姊真賢婦，閨門行可師。",
            "雖從合祔禮，似欠悼亡詩。",
            "壁已空遺挂，碑誰補色絲。",
            "嗟乎何及矣，托此識余悲。"
        ],
        "title": "教授方君孺人劉氏哀詩二首  其二",
        "id": "443f8143-21d0-4412-94f8-61832b184d3b"
    },
    {
        "author": "劉克莊",
        "paragraphs": [
            "西齋殘月上窗扉，猶記挑燈共撚髭。",
            "欲見阿連惟有夢，老人無夢亦無詩。"
        ],
        "title": "西齋",
        "id": "5c8b18cf-7f29-4a33-b0c5-6d4b0454328c"
    },
    {
        "author": "劉克莊",
        "paragraphs": [
            "二劉三孔蕭條久，直至君家擅俊聲。",
            "揮麈舊曾參宿老，吹箎蚤合和諸兄。",
            "怪來度度觀詩好，聞說人人有集行。",
            "欲薦子虛無氣力，津亭折柳若爲情。"
        ],
        "title": "題臨江郭君季韓文卷",
        "id": "c2288afd-3bfb-4c2f-80de-1825d7c886a2"
    },
    {
        "author": "劉克莊",
        "paragraphs": [
            "出久孟鄰爭吊賀，去遲防墓畢封塋。",
            "枕戈肯把棋消夜，落筆皆誇檄愈風。",
            "烏幕樂哉賓與主，墨衰行矣孝移忠。",
            "江東將相俱人傑，早向明時策駿功。"
        ],
        "title": "送陳諫議澈赴邊幕二首  其一",
        "id": "b2bba96e-1cc7-4efe-857d-043066732872"
    },
    {
        "author": "劉克莊",
        "paragraphs": [
            "邊郵京遞近如何，警報全稀吉語多。",
            "上說君王自神武，下云宰相已安和。",
            "子方盛壯宜乘塞，吾迫龍鍾懶出窩。",
            "若謁翹材問村叟，爲言顔髮轉蒼皤。"
        ],
        "title": "送陳諫議澈赴邊幕二首  其二",
        "id": "66c65559-a72d-4a75-9ca6-8a1aabdf8fe0"
    },
    {
        "author": "劉克莊",
        "paragraphs": [
            "幽室朝方閉，禪房夕已虛。",
            "反虞兒草草，受吊女呱呱。",
            "石小難鎸誌，庵荒少送車。",
            "老夫詩與誄，泉下亦知無。"
        ],
        "title": "瀾湍送葬一首",
        "id": "73fd014e-e2b5-4bef-b105-920cac1dec37"
    },
    {
        "author": "劉克莊",
        "paragraphs": [
            "楳埜先生子象賢，向來心印得單傳。",
            "諺云蠟燭真明矣，罰止蒲鞭亦肅然。",
            "執贄客多樽有酒，詬租吏少篋無錢。",
            "璽書底事催歸急，不許邦人借一年。"
        ],
        "title": "送徐守寺正二首  其一",
        "id": "b3b50231-96f3-4b2c-af64-1f115d8cc3c4"
    },
    {
        "author": "劉克莊",
        "paragraphs": [
            "聞道君侯欲解麾，士農攀卧共依依。",
            "野人恨作滕民晚，州牧能如結輩稀。",
            "雖有荔枝懶包貢，亦無薏苡可囊歸。",
            "諸公萬一詢衰朽，爲說羊裘坐釣磯。"
        ],
        "title": "送徐守寺正二首  其二",
        "id": "3bf609d5-6675-40b3-86d9-0365eed6865b"
    },
    {
        "author": "劉克莊",
        "paragraphs": [
            "老戀明時未拂衣，留行無勇惜君歸。",
            "和於朝喜羣芳聚，減却春因一片飛。",
            "壩岸柳禁頻折否，玄都桃恐再來非。",
            "東皇太乙方行令，寄語封姨且霽威。"
        ],
        "title": "送雷宜叔右司追錄",
        "id": "91c3810e-9836-49c4-8d8f-e86bb6ed97bd"
    },
    {
        "author": "劉克莊",
        "paragraphs": [
            "鞾袴偏裨謁，旛花父老迎。",
            "跖徒方攫市，結輩忽專城。",
            "勤拊無捐瘠，寬征有願耕。",
            "遥知南詔路，來往漸通行。"
        ],
        "title": "送卓漳州二首  其一",
        "id": "b10e7b29-35c9-4a9c-b508-84676d69a404"
    },
    {
        "author": "劉克莊",
        "paragraphs": [
            "調發煩三郡，跳梁滿四郊。",
            "欲平綠林亂，先革白茅包。",
            "清晝狐歸穴，和風燕返巢。",
            "姑行龔遂策，不必待鋒交。"
        ],
        "title": "送卓漳州二首  其二",
        "id": "1088400b-8d5f-4443-8ae2-2c0b7240ec38"
    },
    {
        "author": "劉克莊",
        "paragraphs": [
            "憶與南宮共說詩，傷心歲晚故人稀。",
            "昔如幽谷鶑相友，今作遼天鶴獨飛。",
            "絕喜王家生福畤，固應米老有元暉。",
            "不須更傍人籬落，名父親傳夜半衣。"
        ],
        "title": "題王推官應麟詩卷",
        "id": "ad21e24d-f7f4-4d03-b552-1eb45d7403eb"
    },
    {
        "author": "劉克莊",
        "paragraphs": [
            "舉子窮通占得失，詞臣進退繫污隆。",
            "拾青伊輩俱騰上，飲墨夫誰不熱中。",
            "有太學生笑韓子，爲西崑者謗歐公。",
            "他時陸氏莊相望，始驗先生造士功。"
        ],
        "title": "問訊竹溪二首  其一",
        "id": "fdb9f66c-f6c4-4e41-beab-a6a5ee9b1085"
    },
    {
        "author": "劉克莊",
        "paragraphs": [
            "幾度書來說乞身，果然跳出軟紅塵。",
            "推黄粱枕了無夢，對紫薇花他有人。",
            "杜老詩猶懷主相，瞿曇法貴等冤親。",
            "竹君樗叟俱强健，天遣相從寂寞濱。"
        ],
        "title": "問訊竹溪二首  其二",
        "id": "2c35efd7-3042-4cef-a113-6f4352d6d186"
    },
    {
        "author": "劉克莊",
        "paragraphs": [
            "萬駑駘裏一龍媒，朝發瑶池暮玉臺。",
            "介甫尤稱原妙質，資深亦歎軾奇才。",
            "席前宣室思渠久，帆近蓬萊作麽回。",
            "此去不應重謫墮，海山笙鶴待君來。"
        ],
        "title": "方蒙仲秘書哀詩三首  其一",
        "id": "67732c30-7d2b-459d-8661-9a5ab375d64b"
    },
    {
        "author": "劉克莊",
        "paragraphs": [
            "方喜燃藜向石渠，豈知僅擁兩輪朱。",
            "非爲郡失好太守，便恐世無行秘書。",
            "酒漬雙雞慚薄薄，表論一鶚謾區區。",
            "即今交道尤難恃，試問原頭幾素車。"
        ],
        "title": "方蒙仲秘書哀詩三首  其二",
        "id": "25e27236-1c1e-4ec5-aeda-3508eb22f90f"
    },
    {
        "author": "劉克莊",
        "paragraphs": [
            "平生最受魯公知，手簡才翁語極悲。",
            "海內奇才都有幾，世間瑞物不多時。",
            "君歸上界騎麟去，客過新陵下馬誰。",
            "筆禿無花衰久矣，可堪拂拭作銘詩。"
        ],
        "title": "方蒙仲秘書哀詩三首  其三",
        "id": "2441229d-3242-4567-82e5-6cd377f105e8"
    },
    {
        "author": "劉克莊",
        "paragraphs": [
            "溪上人來暮叩關，殷勤一紙報平安。",
            "甘泉宿老求閑局，苦縣仙人有廢壇。",
            "拜敕定披新紫氅，榜齋應許舊黄冠。",
            "冰銜怪得緘題異，自起呼童剪燭看。"
        ],
        "title": "聞竹溪得玉局祠二首  其一",
        "id": "0320cd36-0111-4c4f-a582-421e3e62969a"
    },
    {
        "author": "劉克莊",
        "paragraphs": [
            "諸將時時送捷書，未知西事近何如。",
            "劍關昔有豺狼守，焦穫今無玁狁居。",
            "全盛海棠多剪伐，久枯廟柏再扶疏。",
            "漢家似欠相如檄，豈特殊廷要掃除。"
        ],
        "title": "聞竹溪得玉局祠二首  其二",
        "id": "54278c1a-3f80-4bda-a69c-377f3a6c215a"
    },
    {
        "author": "劉克莊",
        "paragraphs": [
            "病索人扶乃寢興，高樓咫尺少曾登。",
            "思慳惟有吟差長，睡少方知老可憎。",
            "榾柮成灰猶凜冽，茅柴似水亦瞢騰。",
            "暮年臨履常兢戰，未敢荒唐說葛藤。"
        ],
        "title": "即事",
        "id": "9efc01f9-006b-45fd-b259-3f869da6f6b1"
    },
    {
        "author": "劉克莊",
        "paragraphs": [
            "汗血早曾空北野，蒼顔晚始對南廊。",
            "風雲志懶功名左，月旦評佳意味長。",
            "玉鏡相從歸吉兆，錦衣不待拜高堂。",
            "吾銘未必堪傳遠，留與賢郎自表岡。"
        ],
        "title": "挽林新恩君用",
        "id": "3bd915a6-852d-492d-8478-2f858ee3b771"
    },
    {
        "author": "劉克莊",
        "paragraphs": [
            "少也矜華整，俄而掃艷穠。",
            "吾常才道韞，汝竟妻南容。",
            "薄味寧蔬素，流芳欠管彤。",
            "伯兄與邱嫂，凈土必相逢。"
        ],
        "title": "方氏姪女哀詩",
        "id": "f5de2499-e5cd-4a0f-83de-d75cc8152b41"
    },
    {
        "author": "劉克莊",
        "paragraphs": [
            "謝公早有遠志，陶子晚知昨非。",
            "帝允我乞骸疏，汝見吾衡氣機。"
        ],
        "title": "再贈月蓬道人六言二首  其一",
        "id": "1636e3cb-f69c-4917-913c-60c73c51bd4b"
    },
    {
        "author": "劉克莊",
        "paragraphs": [
            "還笏去矣休矣，加璧其然豈然。",
            "人間有癡頑老，天上無愚懵仙。"
        ],
        "title": "再贈月蓬道人六言二首  其二",
        "id": "11a7fd9d-2c5b-4625-82f4-4230a7b560f1"
    },
    {
        "author": "劉克莊",
        "paragraphs": [
            "大絳縣人五歲，小魯申公二年。",
            "楞嚴已難筆受，尚書尚可口傳。"
        ],
        "title": "七十八咏六言十首  其一",
        "id": "3d21fda1-686f-49f7-a557-64ea58888316"
    },
    {
        "author": "劉克莊",
        "paragraphs": [
            "年八十官三品，酒一斗詩百篇。",
            "羽化尸解等耳，宮錦漁簑偶然。"
        ],
        "title": "七十八咏六言十首  其二",
        "id": "db180dad-66c4-4a44-b46e-d01cb0953afe"
    },
    {
        "author": "劉克莊",
        "paragraphs": [
            "新貴九遷三接，故交百不一存。",
            "老子進爵曰子，小孫娶婦生孫。"
        ],
        "title": "七十八咏六言十首  其三",
        "id": "568b8870-6b46-4814-86cb-71e9962966a0"
    },
    {
        "author": "劉克莊",
        "paragraphs": [
            "傍人賀我過省，此老矍然失驚。",
            "不曾西山納卷，如何南宮奏名。"
        ],
        "title": "七十八咏六言十首  其四",
        "id": "2c98564e-03b1-4fe5-9d5a-77adc767d69d"
    },
    {
        "author": "劉克莊",
        "paragraphs": [
            "早退似見幾者，晚繆可追悔哉。",
            "已戴華陽巾去，肯扶靈壽杖來。"
        ],
        "title": "七十八咏六言十首  其五",
        "id": "6f6caa75-8c7e-4460-9476-62a663628fb5"
    },
    {
        "author": "劉克莊",
        "paragraphs": [
            "竹林下沈酣者，洛社中起舞人。",
            "與籍糟漢通譜，是灌花翁後身。"
        ],
        "title": "七十八咏六言十首  其六",
        "id": "a0ae8f76-089e-4ff8-86e1-d5976ea148cd"
    },
    {
        "author": "劉克莊",
        "paragraphs": [
            "紅綠各萌春意，朱紫爭敘年勞。",
            "鍾馗七老八大，無人與換藍袍。"
        ],
        "title": "七十八咏六言十首  其七",
        "id": "15298bb8-0aff-495d-8db1-08f1eb66996d"
    },
    {
        "author": "劉克莊",
        "paragraphs": [
            "心炎寵辱交戰，骨朽是非乃公。",
            "物議糞土伯始，史筆芳馨兩龔。"
        ],
        "title": "七十八咏六言十首  其八",
        "id": "ec387de0-d4c4-4b12-8896-7e8f2e71ef92"
    },
    {
        "author": "劉克莊",
        "paragraphs": [
            "慕赤松子辟穀，學黄冠師餐霞。",
            "更無半空鸞鶴，何異深山龜蛇。"
        ],
        "title": "七十八咏六言十首  其九",
        "id": "1be797fc-71cb-41e2-b0f3-d699dbaff8a7"
    },
    {
        "author": "劉克莊",
        "paragraphs": [
            "泛愛親疎平等，任吟古律不拘。",
            "武公耄猶戲謔，白公老尚囁嚅。"
        ],
        "title": "七十八咏六言十首  其一○",
        "id": "9431bb3f-4cbf-47d7-9bf4-f8851207e297"
    },
    {
        "author": "劉克莊",
        "paragraphs": [
            "苦言玉座常追憶，堅卧蒲輪未易招。",
            "昔喜鳳來韶石奏，今愁鼇去海山摇。",
            "覆甌望絕民無福，亡鑑悲深帝輟朝。",
            "欲向蟇陵瀝巵酒，荒烟衰草路迢迢。"
        ],
        "title": "挽意一徐樞二首  其一",
        "id": "69dcfe82-44e5-441e-b4d0-bb67f15b2293"
    },
    {
        "author": "劉克莊",
        "paragraphs": [
            "長公宿草幾番春，猶幸天留一潁濱。",
            "士欲捧盤定盟主，上看折檻記忠臣。",
            "翟門昔有張羅歎，徐墓今無挂劍人。",
            "夫子雅言武公謔，尋思一一可書紳。"
        ],
        "title": "挽意一徐樞二首  其二",
        "id": "930c94ee-9b93-450e-86f5-5bf014b628c3"
    },
    {
        "author": "劉克莊",
        "paragraphs": [
            "漢唐科目各招延，中者端如拾芥然。",
            "明水賦曾拘八韵，大廷策亦限三篇。",
            "竊窺古調諧軒律，留取高吟和舜絃。",
            "聖代作人添舍法，祝君走馬止三年。"
        ],
        "title": "答王與立上舍",
        "id": "367629ef-f8fe-42c2-8685-2b8a938a37c1"
    },
    {
        "author": "劉克莊",
        "paragraphs": [
            "向來思鈍費冥搜，不覺呻吟到白頭。",
            "曾與迺翁分雪案，今看吾子突烟樓。",
            "晚多借月留雲作，却悔升天入海求。",
            "大有英才被詩賺，豈如黄冊取公侯。"
        ],
        "title": "答林祖武",
        "id": "0863ded1-eab3-405d-9847-b572b4b20ffa"
    },
    {
        "author": "劉克莊",
        "paragraphs": [
            "撥盡寒灰轉凜然，拋書數息煖丹田。",
            "蛩吟近作勝前作，鯨吸今年減去年。",
            "薄粥聊糊魯公口，重裘猶聳孟生肩。",
            "幾時風日妍和了，亂插山花藉草眠。"
        ],
        "title": "春寒一首",
        "id": "8fbc1819-74dd-46ae-8330-a309f7996ac4"
    },
    {
        "author": "劉克莊",
        "paragraphs": [
            "坊表猶元老，郊恩自復齋。",
            "美材淹選部，拙宦忤銘臺。",
            "尚意冰銜改，安知玉樹埋。",
            "吾衰阻臨穴，挽友想餘哀。"
        ],
        "title": "挽陳檢□一首",
        "id": "78189ed3-2884-43c6-8e13-2d389848face"
    },
    {
        "author": "劉克莊",
        "paragraphs": [
            "隻手經營費拮据，十年栽接稍扶疏。",
            "猶嫌檜柏純蒼翠，白白紅紅間數株。"
        ],
        "title": "首春九日壽溪三絕  其一",
        "id": "783c58d3-b599-4f01-bea9-2d2cf1953d39"
    },
    {
        "author": "劉克莊",
        "paragraphs": [
            "陶子經丘又尋壑，龐公上塚亦携家。",
            "可憐春事今年早，落盡桃花落杏花。"
        ],
        "title": "首春九日壽溪三絕  其二",
        "id": "e5f0ef49-fc7b-4ab6-9e12-444f7089392a"
    },
    {
        "author": "劉克莊",
        "paragraphs": [
            "渴飲茅柴不計杯，有時跌倒在蒼苔。",
            "松風浩蕩俄吹醒，安用龍巾拭吐哉。"
        ],
        "title": "首春九日壽溪三絕  其三",
        "id": "a8f80025-f140-4644-8b7f-b389d4863280"
    },
    {
        "author": "劉克莊",
        "paragraphs": [
            "叔季詞人雜雅哇，喜君詩卷美無瑕。",
            "朋儕却走避三舍，句律斬新成一家。",
            "肯學小兒烹虱脛，要看大手拔鯨牙。",
            "村翁豈敢持衡尺，直爲癡年兩倍加。"
        ],
        "title": "題林文之詩卷二首  其一",
        "id": "502ac209-5b49-4286-a728-a1762f9aef3a"
    },
    {
        "author": "劉克莊",
        "paragraphs": [
            "君豪自合相推遜，吾老猶堪共切磋。",
            "有許奇奇并怪怪，直將少少勝多多。",
            "風人所作葩而正，治世之音樂以和。",
            "他日薰絃要賡載，勿爲處士五噫歌。"
        ],
        "title": "題林文之詩卷二首  其二",
        "id": "d3406142-9e2e-4d44-91ff-e6ebce17f3b1"
    },
    {
        "author": "劉克莊",
        "paragraphs": [
            "許奉太夫人以往，歐迎大君子而行。",
            "無慙當日四門祖，起敬同時六館生。",
            "反哺兒憐親老大，將雛翁喜世昇平。",
            "劉詩未必如韓筆，聊見臨歧折柳情。"
        ],
        "title": "送歐陽上舍夢桂",
        "id": "3541faad-a273-420f-8f9d-c40bf1bb2277"
    },
    {
        "author": "劉克莊",
        "paragraphs": [
            "周遭闇室工訶夜，偃息朝簷喜曝晴。",
            "𨁝跳似猴難攝伏，縱擒無鼠敢從橫。",
            "儂貪夢蝶防閑弛，汝薄魚餐去住輕。",
            "赤脚蒼頭俱失察，主君姑息不須驚。"
        ],
        "title": "失貓一首",
        "id": "96c14948-20e2-4e68-a349-b4e23e4123e0"
    },
    {
        "author": "劉克莊",
        "paragraphs": [
            "脫髮紛紛雪滿簪，逢春非復少年心。",
            "旋分菜把來窮巷，遥憶花枝滿上林。",
            "寒擁絮衣看謁懶，老耽綺語業緣深。",
            "竹居東道風光主，乞與甘棠蔽芾陰。"
        ],
        "title": "和外弟方遇立春",
        "id": "06d655f8-9ed3-4684-8b6b-4fd2d7c4d8ed"
    },
    {
        "author": "劉克莊",
        "paragraphs": [
            "境與潮陽接，傳聞盜已平。",
            "丁男無轉徙，弧卒有來迎。",
            "東作千村急，南官幾箇清。",
            "廉材遺訓在，努力繼家聲。"
        ],
        "title": "送海豐薛縣尉",
        "id": "58ac1859-7fa8-4895-b2fc-609676519bd0"
    },
    {
        "author": "劉克莊",
        "paragraphs": [
            "奎畫煌煌天上來，遥知繫馬向堂階。",
            "官銜怪得清如許，文館雖然冷亦佳。",
            "尚論鄉先宜合祀，舊傳潮學各分齋。",
            "未應久作諸侯客，帝有薰琴待汝諧。"
        ],
        "title": "送方善夫赴鷺洲山長二首  其一",
        "id": "4969f0e3-7693-47b5-836e-5f7ef4e030c0"
    },
    {
        "author": "劉克莊",
        "paragraphs": [
            "柴門病後少曾開，今日人扶出郭來。",
            "君奉潘輿貧亦樂，我貪漢橐老猶獃。",
            "明師不患無高弟，大匠何嘗有棄材。",
            "若見蓬仙煩問訊，掉頭一去幾時迴。"
        ],
        "title": "送方善夫赴鷺洲山長二首  其二",
        "id": "4fec1669-16bb-4ea5-8ea5-da89fb091714"
    },
    {
        "author": "劉克莊",
        "paragraphs": [
            "賤臣通金閨歲，先帝憑玉几年。",
            "韋曲桑麻如舊，茂陵松柏參天。"
        ],
        "title": "老病六言十首呈竹溪  其一",
        "id": "391edb48-a79a-4aff-b9d5-453e74961ba2"
    },
    {
        "author": "劉克莊",
        "paragraphs": [
            "恰則垂髫兩髧，俄然攬鏡千絲。",
            "昧老聃守黑義，動墨子染白悲。"
        ],
        "title": "老病六言十首呈竹溪  其二",
        "id": "1c6d8946-0a90-4da7-b9a9-6cf5719b5469"
    },
    {
        "author": "劉克莊",
        "paragraphs": [
            "昔似子期善聽，今如祈父不聰。",
            "怕有學人問話，向道老僧害聾。"
        ],
        "title": "老病六言十首呈竹溪  其三",
        "id": "e342aa6d-0e51-437b-a9ed-1ffebf354360"
    },
    {
        "author": "劉克莊",
        "paragraphs": [
            "射虱心法未親，讀蠅頭字不真。",
            "顧我八十餘老，見公兩三分人。"
        ],
        "title": "老病六言十首呈竹溪  其四",
        "id": "e1499454-e4d3-4d8a-999b-07689ee9adf1"
    },
    {
        "author": "劉克莊",
        "paragraphs": [
            "存三四齒皆碎，落第二牙尤衰。",
            "渠能更斫鯨膾，何不姑食肉糜。"
        ],
        "title": "老病六言十首呈竹溪  其五",
        "id": "bd8c7930-606a-45d3-a8dd-61892fa0a6bb"
    },
    {
        "author": "劉克莊",
        "paragraphs": [
            "蕭詧數步聞臭，荀令三日猶香。",
            "老子年來鼻塞，不分鮑肆麝房。"
        ],
        "title": "老病六言十首呈竹溪  其六",
        "id": "b5d88e18-15a4-4605-b561-6208a7777e5c"
    },
    {
        "author": "劉克莊",
        "paragraphs": [
            "客來怕折枝揖，詔下尚扶杖觀。",
            "佩呂翁一瓢易，懸季子六印難。"
        ],
        "title": "老病六言十首呈竹溪  其七",
        "id": "c000f460-9c65-4e76-acb0-82bff47cffbe"
    },
    {
        "author": "劉克莊",
        "paragraphs": [
            "七竅豈堪頻鑿，百骸漸覺不仁。",
            "若非右臂作字，迺公已是廢人。"
        ],
        "title": "老病六言十首呈竹溪  其八",
        "id": "dea3e57f-c810-4048-9c3c-40279727b818"
    },
    {
        "author": "劉克莊",
        "paragraphs": [
            "識鄭尚書曳履，嫌高將軍涴靴。",
            "難伴小兒上樹，且饒跛子看花。"
        ],
        "title": "老病六言十首呈竹溪  其九",
        "id": "137da558-61fd-42f2-b277-665fef2826d9"
    },
    {
        "author": "劉克莊",
        "paragraphs": [
            "假合幻軀難靠，夭壽定數孰逃。",
            "屈子大招奚益，淵明自挽最高。"
        ],
        "title": "老病六言十首呈竹溪  其一○",
        "id": "ab126a93-1ee4-47fc-a246-dd32280596a3"
    },
    {
        "author": "劉克莊",
        "paragraphs": [
            "帝率耆英入社，攀留窮鬼忘年。",
            "華胥國在吾宇，桃花源有別天。"
        ],
        "title": "竹溪再和余亦再作  其一",
        "id": "90ac5d11-dbd8-472d-bf77-5d5a8d1156cb"
    },
    {
        "author": "劉克莊",
        "paragraphs": [
            "老醜難瞞青鏡，純白不生黑絲。",
            "露頂禿鶖堪笑，垂頭病鶴可憐。"
        ],
        "title": "竹溪再和余亦再作  其二",
        "id": "def0ed85-5354-4a54-8dee-1d12519228db"
    },
    {
        "author": "劉克莊",
        "paragraphs": [
            "海潮音入佛耳，薰風句達帝聰。",
            "我已陽喑不語，君無借聽於聾。"
        ],
        "title": "竹溪再和余亦再作  其三",
        "id": "174778b6-f22f-4a9d-8f87-3339ad784c1a"
    },
    {
        "author": "劉克莊",
        "paragraphs": [
            "薄霧乍舒乍卷，空花是假是真。",
            "昔曾有刮膜者，世豈無明眼人。"
        ],
        "title": "竹溪再和余亦再作  其四",
        "id": "2d5647bf-1b0f-45ca-81f3-e32f32449351"
    },
    {
        "author": "劉克莊",
        "paragraphs": [
            "謹守三緘晚嘿，僅含兩齒早衰。",
            "先賢食粥乞米，獃漢炊沙作糜。"
        ],
        "title": "竹溪再和余亦再作  其五",
        "id": "cb753d14-88cb-4c65-82b5-e98aa58f36b0"
    },
    {
        "author": "劉克莊",
        "paragraphs": [
            "紙帳參梅花觀，銅彜炷柏子香。",
            "適夢游旃檀國，覺來元在禪房。"
        ],
        "title": "竹溪再和余亦再作  其六",
        "id": "7368b106-a532-443a-b4cc-1b756939cbe0"
    },
    {
        "author": "劉克莊",
        "paragraphs": [
            "竹馬恍曾聚戲，金魚從美外觀。",
            "隨柱史青牛易，騎呂仙黄鶴難。"
        ],
        "title": "竹溪再和余亦再作  其七",
        "id": "3027ea74-5af6-4a7c-88b1-2de21e18e1d4"
    },
    {
        "author": "劉克莊",
        "paragraphs": [
            "掇英可以忘憂，採薇可以求仁。",
            "忙殺遮西日客，愧死攫白晝人。"
        ],
        "title": "竹溪再和余亦再作  其八",
        "id": "ebfe4d2d-ded0-4740-8467-f413d4c6d4cf"
    },
    {
        "author": "劉克莊",
        "paragraphs": [
            "舍車出郊步屧，繫鞋入院不靴。",
            "未妨扶九節杖，似曾踏八花磚。"
        ],
        "title": "竹溪再和余亦再作  其九",
        "id": "120977dd-60cf-4744-a4ec-f8f97cab60a5"
    },
    {
        "author": "劉克莊",
        "paragraphs": [
            "誰能遯而無悶，吾非惡此欲逃。",
            "林下寂寂人少，花間纍纍塚高。"
        ],
        "title": "竹溪再和余亦再作  其一○",
        "id": "8a4ee181-f222-42a0-88cf-c8869bf96c19"
    },
    {
        "author": "劉克莊",
        "paragraphs": [
            "時節澆松近，人家擘紙歸。",
            "但知題墓好，不笑乞墦非。"
        ],
        "title": "寒食清明十首  其一",
        "id": "4960ddc3-d209-4cbd-abae-d2ed22df9917"
    },
    {
        "author": "劉克莊",
        "paragraphs": [
            "原沉向九泉，推死已千年。",
            "有水皆爭渡，無村不禁烟。"
        ],
        "title": "寒食清明十首  其二",
        "id": "1c0722e1-0b53-4321-9dbe-a7e214bf1ff9"
    },
    {
        "author": "劉克莊",
        "paragraphs": [
            "老人七十八，佳節一百五。",
            "丁寧海棠花，更可數日不。"
        ],
        "title": "寒食清明十首  其三",
        "id": "458fffc3-6ac4-4492-b429-a01f09b7c027"
    },
    {
        "author": "劉克莊",
        "paragraphs": [
            "唐朝知制誥，多付與詩人。",
            "豈有飛花句，虛爲起草臣。"
        ],
        "title": "寒食清明十首  其四",
        "id": "195d5f3a-2467-479e-95ac-44675cc3ce1b"
    },
    {
        "author": "劉克莊",
        "paragraphs": [
            "當年傳畫燭，帝遣快行□。",
            "□□山齋卧，□目自結□。"
        ],
        "title": "寒食清明十首  其五",
        "id": "8e06ae99-af8b-46c4-bb87-818dcb2966f6"
    },
    {
        "author": "劉克莊",
        "paragraphs": [
            "只靠詩娛老，安知病著身。",
            "不能繫白日，且可買青春。"
        ],
        "title": "寒食清明十首  其六",
        "id": "eede1af3-d3f1-4b39-bca8-7c3d5b4cc116"
    },
    {
        "author": "劉克莊",
        "paragraphs": [
            "楊柳堤邊立，荼䕷架下行。",
            "不知一遺老，更看幾清明。"
        ],
        "title": "寒食清明十首  其七",
        "id": "cc055a44-6737-460a-89d8-ea741ddeb834"
    },
    {
        "author": "劉克莊",
        "paragraphs": [
            "向來稱閤老，歸去作園翁。",
            "鬚髮已華皓，紫薇藥應紅。"
        ],
        "title": "寒食清明十首  其八",
        "id": "c1045a5a-6177-4e90-a115-f0463d74450e"
    },
    {
        "author": "劉克莊",
        "paragraphs": [
            "村酒家家熟，溪船處處通。",
            "香山妄分別，學士與誰翁。"
        ],
        "title": "寒食清明十首  其九",
        "id": "3b258951-18a1-4889-a4d0-68720ae1bc69"
    },
    {
        "author": "劉克莊",
        "paragraphs": [
            "輕薄墜鞭子，清狂謁水生。",
            "如何唐老杜，也作麗人行。"
        ],
        "title": "寒食清明十首  其一○",
        "id": "33e3beaa-84e8-4cb8-a297-defaf2288c5c"
    },
    {
        "author": "劉克莊",
        "paragraphs": [
            "秧愁晴暴死，花怕雨摧殘。",
            "野老非常懼，天公不自安。"
        ],
        "title": "春旱忽雨五絕  其一",
        "id": "ef12d1ab-1ede-4a11-8a58-3efb69971f58"
    },
    {
        "author": "劉克莊",
        "paragraphs": [
            "樂歲何嘗飽，春陰忽又晴。",
            "一之其可再，四者每難并。"
        ],
        "title": "春旱忽雨五絕  其二",
        "id": "e8fcc4c8-e274-4d3e-93b8-ce6d1bb94855"
    },
    {
        "author": "劉克莊",
        "paragraphs": [
            "雨似黄流决，雲如黑汁翻。",
            "未言豐九扈，已覺飽千村。"
        ],
        "title": "春旱忽雨五絕  其三",
        "id": "c11c72fe-f03c-441d-9eef-c7f7f90484d7"
    },
    {
        "author": "劉克莊",
        "paragraphs": [
            "周匝荒原徧，延緣斷港通。",
            "馬鬃渠有力，龍骨爾何功。"
        ],
        "title": "春旱忽雨五絕  其四",
        "id": "aeea7e83-b763-4303-b723-3d2e8a466554"
    },
    {
        "author": "劉克莊",
        "paragraphs": [
            "鮭菜饁耕者，雞豚賽社公。",
            "不聞車軋軋，但見鼓鼕鼕。"
        ],
        "title": "春旱忽雨五絕  其五",
        "id": "848451a8-09ea-48a9-b7c3-919ea16720c0"
    },
    {
        "author": "劉克莊",
        "paragraphs": [
            "少日魚同隊，中年雁失群。",
            "寧師楚勝舍，不羨洛機雲。",
            "春夢謝池草，冰銜漢閤人。",
            "向來麾節處，盡說小馮君。"
        ],
        "title": "送居厚弟二首  其一",
        "id": "9794570e-153d-422e-afe2-f9c332268d95"
    },
    {
        "author": "劉克莊",
        "paragraphs": [
            "昨日傳修覲，明朝說祝釐。",
            "予歸寧悻悻，子去亦遲遲。",
            "已草引年疏，重吟聽雨詩。",
            "如何無一字，端的報來期。"
        ],
        "title": "送居厚弟二首  其二",
        "id": "0d31a9b0-5c9f-461d-bb9a-c19507f18da2"
    },
    {
        "author": "劉克莊",
        "paragraphs": [
            "匝地無人管，逢春作意開。",
            "得非迴合浦，又似下瑶臺。",
            "點點垂鮫淚，纍纍奪蚌胎。",
            "主君休愛惜，曾累伏波來。"
        ],
        "title": "真珠花",
        "id": "75e9fd86-bb8f-4110-a3cd-37b539377a03"
    },
    {
        "author": "劉克莊",
        "paragraphs": [
            "族譜康成裔，先儒穀叔孫。",
            "漢廷無表薦，魯壁有書存。",
            "蓮幙翻留滯，萱堂廢凊溫。",
            "吾衰慙宋玉，不解賦招魂。"
        ],
        "title": "挽鄭判官",
        "id": "971adae9-262d-43e6-a7b9-c00dbba9d97e"
    },
    {
        "author": "劉克莊",
        "paragraphs": [
            "倦後入蒲龕，欣時出草庵。",
            "偶圓靈照話，亦於善財參。"
        ],
        "title": "紀游十首  其一",
        "id": "b1499bfe-be5e-4414-817d-581309c95059"
    },
    {
        "author": "劉克莊",
        "paragraphs": [
            "捫蘿伏虎岩，把釣斬蛟潭。",
            "偶有樵夫過，呼來與共談。"
        ],
        "title": "紀游十首  其二",
        "id": "9fb067ee-80d4-46a3-a46f-08a7c08520fd"
    },
    {
        "author": "劉克莊",
        "paragraphs": [
            "昔與二龍友，同尋九鯉祠。",
            "百身何可贖，一老偶然遺。"
        ],
        "title": "紀游十首  其三",
        "id": "7164ef95-269b-4ff9-bc14-59985ee495cb"
    },
    {
        "author": "劉克莊",
        "paragraphs": [
            "二客如龍虎，同登蟹井顛。",
            "吾今成聱叟，渠久作飛仙。"
        ],
        "title": "紀游十首  其四",
        "id": "8e20f920-601b-48fc-9e0b-6bf10f4363ad"
    }
]