[
    {
        "author": "刘克庄",
        "paragraphs": [
            "颇闻四境有絃声，雉傍人飞犬不惊。",
            "在处棠阴应勿伐，等闲花判亦流行。",
            "掞庭子盍摛新藻，绝廪□□□落英。",
            "台府诸公衡尺审，春风荐子有谁争。"
        ],
        "title": "同安权县林丞和余二首趁韵答之  其二",
        "id": "31dedd8f-cfa4-417a-865e-843cf8f6c749"
    },
    {
        "author": "刘克庄",
        "paragraphs": [
            "昔闻华胥与净土，道释寓言非目覩。",
            "此图物色皆华人，太平气象在里许。",
            "竞披野服装束俭，旋泻薄醪盆盎古。",
            "小姑丘嫂丑骇人，襁儿于背行伛偻。",
            "峄桐泗磬未尝试，手持蒉桴叩土鼓。",
            "当时四里安耕凿，百姓焉知有官府。",
            "帝心犹不奈丛脞，欲以黄屋让支父。",
            "乌乎放勋去已远，朝野多事民愁苦。",
            "腐儒未暇论秦汉，齐榷鱼盐鲁税亩。",
            "舟鲛衡麓设讥禁，□若海神愁摘煮。",
            "计臣各操享上说，祸先及农次商贾。",
            "南邻责米借斗斛，西舍诛帛空机杼。",
            "又闻更盼平□□，□□□□□官庾。",
            "何况防秋羽檄急，□□□□选材武。",
            "下乡卒毒惨于蛇，坐衙官恶猛如虎。",
            "十家九亡村落静，存者鬼质身䍀缕。",
            "有时适野挑荠食，亦或逢场戴花舞。",
            "披图茅屋晴窗下，偶然释耒一摩拊。",
            "老农未知陶唐世，过予瞪视口谵语。",
            "暮年憔悴欲移乡，借问此是何处所。"
        ],
        "title": "击壤图",
        "id": "872fa907-6f39-432e-a05a-ef25064908a8"
    },
    {
        "author": "刘克庄",
        "paragraphs": [
            "井灶萧条岁又残，呼童扫地具杯盘。",
            "村舂堪笑生涯俭，家祭方知拜起难。",
            "衲坏蒙头寒自若，烛烧见跋夜将阑。",
            "卧闻傩鼓冬冬过，不与诸孙作伴看。"
        ],
        "title": "乙卯岁除",
        "id": "9a4202c2-66cd-453e-94b4-887aec3d5752"
    },
    {
        "author": "刘克庄",
        "paragraphs": [
            "免骑朝马趁南衙，五见空村换岁华。",
            "旋遣厨人挑荠菜，虚劳座客颂椒花。",
            "不施鬰垒钧编户，虽饮屠苏殿一家。",
            "二十宦游今七十，于身何损复何加。"
        ],
        "title": "丙辰元日",
        "id": "10be8894-ea22-4521-8a67-3629a15af5d7"
    },
    {
        "author": "刘克庄",
        "paragraphs": [
            "早去天知无宦情，急攻人惎有虚名。",
            "老而能学□□少，耄不加刑黜典轻。",
            "宿昔□□□未就，他时血碧尚难平。",
            "吾书岂必行今世，千□□□泣蒯生。"
        ],
        "title": "早去",
        "id": "8484a34a-d2f6-4e99-baa9-22cd11365ef7"
    },
    {
        "author": "刘克庄",
        "paragraphs": [
            "门外沙鸥忽散羣，云何飞矢远寻君。",
            "今身莫是前□干，异世宁无后子云。",
            "早岁多言生悔吝，暮年双聩断知闻。",
            "吾儿谨勿趋华藻，宁使班书议少文。"
        ],
        "title": "门外  其一",
        "id": "2c103c70-1214-4763-b546-c751d2ad3656"
    },
    {
        "author": "刘克庄",
        "paragraphs": [
            "平生孤立懒随群，未爱标名附五君。",
            "投老病身甘碓□，无穷世事等轮云。",
            "牛衣尚许寻初服，蚕室何堪续旧闻。",
            "玉座他年如记忆，安知不讲礼融文。"
        ],
        "title": "门外  其二",
        "id": "c9c657be-f44f-4ee5-885e-81e610910f24"
    },
    {
        "author": "刘克庄",
        "paragraphs": [
            "发脱纷纷不待爬，天将丑怪变妍华。",
            "论为城旦宁非怒，度作沙弥亦自佳。",
            "稚子笑翁簪柏叶，侍人讳老匣菱花。",
            "霜寒尤要泥丸暖，慙愧乌巾著意遮。"
        ],
        "title": "发脱",
        "id": "267d91da-edd7-40d9-bad8-b5b3891a1296"
    },
    {
        "author": "刘克庄",
        "paragraphs": [
            "忆昔春郊共踏青，十人中已九凋零。",
            "溘先未遣随朝露，殿后姑留作曙星。",
            "老眼蝇书犹可读，微聋蚁閙不须听。",
            "申公岁晚殊多事，白首番番诣汉廷。"
        ],
        "title": "忆昔",
        "id": "e3d2d3fd-599a-4cae-8f69-eb5e0f01866b"
    },
    {
        "author": "刘克庄",
        "paragraphs": [
            "贪听谯更夜未眠，偶拈一卷向灯前。",
            "凤箫按谱声声叶，鲛帕盛珠颗颗圆。",
            "洛叟曾规秦学士，蜀公晚喜柳屯田。",
            "江湖冷落词人少，难起花翁傍酒边。"
        ],
        "title": "夜检故书得孙季蕃词有怀其人二首  其一",
        "id": "c0576e23-e949-4209-adca-b6873427992f"
    },
    {
        "author": "刘克庄",
        "paragraphs": [
            "中年豪宕以词行，醉墨淋漓一座倾。",
            "昔竞捧牋求少蕴，今谁沥酒吊耆卿。",
            "戴花起舞生无闷，荐菊为肴死亦清。",
            "愁绝水仙祠畔路，萋萋原草几枯荣。"
        ],
        "title": "夜检故书得孙季蕃词有怀其人二首  其二",
        "id": "c5eb33f5-7a7a-41be-a480-f6c8585b4f28"
    },
    {
        "author": "刘克庄",
        "paragraphs": [
            "木寿尤推栎与樗，观榕可信漆园书。",
            "绝无翡翠来巢此，曾有蚍蜉欲撼渠。",
            "五凤修成安用汝，万牛力挽竟何如。",
            "山头旦旦寻斤斧，拥肿全生计未疎。"
        ],
        "title": "门前榕树",
        "id": "48df0268-ee4e-4d58-b679-31229ec4e22e"
    },
    {
        "author": "刘克庄",
        "paragraphs": [
            "□□凭书作睡媒，夜窗危坐乱书堆。",
            "甫从安乐窝移去，又向华胥国遣回。",
            "转枕易如炊斗黍，据梧听彻奏□□。",
            "□□□□东方白，仍取残编更阖开。"
        ],
        "title": "不寐二首  其一",
        "id": "ca107e81-19c5-4be2-80e5-fae496040d5f"
    },
    {
        "author": "刘克庄",
        "paragraphs": [
            "□□□□听漏筹，簷声得得伴春愁。",
            "残灯似唤人开□，□□□□妾护篝。",
            "昔者鹤曾为道士，俄而蜨又化庄周。",
            "要知梦觉皆虚幻，且拨寒炉起坐休。"
        ],
        "title": "不寐二首  其二",
        "id": "52402302-4f0d-42f2-998b-fc2ce6c5a39d"
    },
    {
        "author": "刘克庄",
        "paragraphs": [
            "莫厌春泥没膝深，公卿皆拔自词林。",
            "鹄袍肯在诸生列，虫篆原非壮士心。",
            "山下久无吾屐齿，苇间忽听子挐音。",
            "年来懒与人谀墓，欲赠刘叉未有金。"
        ],
        "title": "答赴补同人",
        "id": "0557a56a-aa8e-4007-9f80-fa08a133dc5b"
    },
    {
        "author": "刘克庄",
        "paragraphs": [
            "赵傁万篇韩半之，江湖尤重两贤诗。",
            "不须负笈行千里，回首东家自有师。"
        ],
        "title": "答上饶江涛",
        "id": "9d5afab0-3d2c-4f59-8400-a908d43b425f"
    },
    {
        "author": "刘克庄",
        "paragraphs": [
            "仰钻无篚实，平进少梯媒。",
            "一鹤竟归去，万牛难挽回。",
            "空驰驿使召，不见省郎来。",
            "欲挂原头剑，徐君安在哉。"
        ],
        "title": "挽徐吏部二首  其一",
        "id": "5a143ec7-949b-4c58-abcc-ce346dc0ec9b"
    },
    {
        "author": "刘克庄",
        "paragraphs": [
            "昔过高阳里，宫墙许一窥。",
            "有楼藏册子，无院处歌姬。",
            "罗雀闭穷巷，杀鸡留晚炊。",
            "欲携船鲫往，道远叹吾衰。"
        ],
        "title": "挽徐吏部二首  其二",
        "id": "be1e6330-f459-4e2a-8cb4-35db14fcdf5d"
    },
    {
        "author": "刘克庄",
        "paragraphs": [
            "外庸为世冠，内守与时乖。",
            "鲠论传文懿，麟编法止斋。",
            "晚方颛史笔，早不面公槐。",
            "已病犹箴谏，难忘耿耿怀。"
        ],
        "title": "挽蔡遵府阁学二首  其一",
        "id": "11a2a1ff-041e-4758-858f-db0937f57ec3"
    },
    {
        "author": "刘克庄",
        "paragraphs": [
            "俱侍清光迩，相看素发稠。",
            "已拼老聃去，尚意孔戣留。",
            "雌甲何其厄，同庚只么休。",
            "龙钟不出户，持此诔新丘。"
        ],
        "title": "挽蔡遵府阁学二首  其二",
        "id": "d1180000-15ad-4e2b-b920-e64704f47c3f"
    },
    {
        "author": "刘克庄",
        "paragraphs": [
            "丑石榕堪坐，晴坡草可眠。",
            "若非古沂水，亦是小斜川。"
        ],
        "title": "二月初七日寿溪十绝  其一",
        "id": "1109d603-cded-418d-acb4-621ed166a5be"
    },
    {
        "author": "刘克庄",
        "paragraphs": [
            "士不论穷达，离乡即可哀。",
            "白头孙七十，岁岁埽松来。"
        ],
        "title": "二月初七日寿溪十绝  其二",
        "id": "bd1b7d10-f0d4-4f0d-a836-e3d131669b97"
    },
    {
        "author": "刘克庄",
        "paragraphs": [
            "仙不离人世，何须远觅仙。",
            "桃花最深处，更著小渔船。"
        ],
        "title": "二月初七日寿溪十绝  其三",
        "id": "826b5824-9e1f-46d1-9ffe-654d3a7640a0"
    },
    {
        "author": "刘克庄",
        "paragraphs": [
            "广筑长城一，纷纷走避秦。",
            "长城遍天下，底处著逃人。"
        ],
        "title": "二月初七日寿溪十绝  其四",
        "id": "535dfa6f-c6da-493f-b6b7-b44f8b5e8e95"
    },
    {
        "author": "刘克庄",
        "paragraphs": [
            "锁却藏舟屋，丁宁勿浪开。",
            "渔郎最饶舌，曾去引人来。"
        ],
        "title": "二月初七日寿溪十绝  其五",
        "id": "9409b50e-610e-41a0-b7ad-9832914abebc"
    },
    {
        "author": "刘克庄",
        "paragraphs": [
            "□受职于天，李冰周处然。",
            "何曾现灵怪，专一管丰年。"
        ],
        "title": "二月初七日寿溪十绝  其六",
        "id": "d4defee6-df08-4a1d-99c3-ba2edbbcc6a7"
    },
    {
        "author": "刘克庄",
        "paragraphs": [
            "□□宽裁领，蓬头乱插花。",
            "相呼挈牲酒，再拜祷桑麻。"
        ],
        "title": "二月初七日寿溪十绝  其七",
        "id": "f90b7ee4-1cff-4388-a933-89b7de6e10d9"
    },
    {
        "author": "刘克庄",
        "paragraphs": [
            "□□□夜里，折箭传黄旗。",
            "野老心无事，闻之忽皱眉。"
        ],
        "title": "二月初七日寿溪十绝  其八",
        "id": "930a3e85-9adf-4c60-b198-af1c93fda844"
    },
    {
        "author": "刘克庄",
        "paragraphs": [
            "□□眼中人，累累原上坟。",
            "昔作夸毗子，今为冥漠君。"
        ],
        "title": "二月初七日寿溪十绝  其九",
        "id": "d05f2ca4-da30-4f0e-8637-d70f1af269c5"
    },
    {
        "author": "刘克庄",
        "paragraphs": [
            "城郭有时变，市朝回首非。",
            "谁为辽鹤说，第一莫来归。"
        ],
        "title": "二月初七日寿溪十绝  其一○",
        "id": "be500228-e47a-4662-88c2-9ac3943fddfb"
    },
    {
        "author": "刘克庄",
        "paragraphs": [
            "战士不解甲，于今四十年。",
            "尖量太仓粟，烂铸水衡钱。"
        ],
        "title": "即事十绝  其一",
        "id": "88ba3049-751a-4c35-815c-6dd23f5ca71d"
    },
    {
        "author": "刘克庄",
        "paragraphs": [
            "□□传闻恶，邕宜守备孱。",
            "各宜更短制，未可靠巍冠。"
        ],
        "title": "即事十绝  其二",
        "id": "086d247e-12e6-4964-90f3-a9645908e49d"
    },
    {
        "author": "刘克庄",
        "paragraphs": [
            "国蹙公卿耻，诸贤强自宽。",
            "向来沙市冢，太半徙公安。"
        ],
        "title": "即事十绝  其三",
        "id": "ba87840c-11b8-4198-a0c8-36f1bfd4e680"
    },
    {
        "author": "刘克庄",
        "paragraphs": [
            "荆益俱危急，风涛共一舟。",
            "未知策应使，兵已至何州。"
        ],
        "title": "即事十绝  其四",
        "id": "badf7b66-05ab-4a0b-9295-07289588c4f0"
    },
    {
        "author": "刘克庄",
        "paragraphs": [
            "移阃于重庆，支吾亦十霜。",
            "但闻绳魏尚，不见雪陈汤。"
        ],
        "title": "即事十绝  其五",
        "id": "d3831ea8-3865-49cb-9b59-5877b67eea9b"
    },
    {
        "author": "刘克庄",
        "paragraphs": [
            "初谓武陵远，移来不计春。",
            "近传湖户警，愁杀避秦人。"
        ],
        "title": "即事十绝  其六",
        "id": "18d567ce-a3d4-43ba-b05a-da1a2b6e3fe1"
    },
    {
        "author": "刘克庄",
        "paragraphs": [
            "老贼顺流下，周郎凭轼观。",
            "不干春水事，一蹙走曹瞒。"
        ],
        "title": "即事十绝  其七",
        "id": "7317baf4-0c3c-4969-a406-e8bd1d8b0ccc"
    },
    {
        "author": "刘克庄",
        "paragraphs": [
            "玄琰俱年少，能摧百万师。",
            "如何桓幼子，轻议谢家儿。"
        ],
        "title": "即事十绝  其八",
        "id": "bee43626-403f-4e9c-947f-0b949660928c"
    },
    {
        "author": "刘克庄",
        "paragraphs": [
            "饮血吞奴羯，盛溲饷佛貍。",
            "勿论城大小，但问守城谁。"
        ],
        "title": "即事十绝  其九",
        "id": "daa2e9e3-e9d4-4816-8779-a60966dbc62e"
    },
    {
        "author": "刘克庄",
        "paragraphs": [
            "穹庐迫淝水，黄屋幸澶州。",
            "谢傅方争弈，莱公亦掷骰。"
        ],
        "title": "即事十绝  其一○",
        "id": "e0d9525e-2d70-4a10-8ee8-31d73400661b"
    },
    {
        "author": "刘克庄",
        "paragraphs": [
            "幽明虽异趣，追远岂殊哉。",
            "隠隠闻箫鼓，神君尚冢回。"
        ],
        "title": "神君歌十首  其一",
        "id": "d56b7e0e-6c6d-49f5-88e1-ae6416d8d1a2"
    },
    {
        "author": "刘克庄",
        "paragraphs": [
            "草市鱼虾贱，园家芋栗肥。",
            "一城空巷出，万烛送神归。"
        ],
        "title": "神君歌十首  其二",
        "id": "862d934b-f4f6-4f0e-9530-666928ad3f13"
    },
    {
        "author": "刘克庄",
        "paragraphs": [
            "樵苏出林看，士女拥途迎。",
            "要识神通趣，年年此际晴。"
        ],
        "title": "神君歌十首  其三",
        "id": "65b0c624-3cb1-407c-9d71-2ad9b22fb235"
    },
    {
        "author": "刘克庄",
        "paragraphs": [
            "狙裹周公服，优蒙孙叔冠。",
            "无论騃儿女，神亦被渠瞒。"
        ],
        "title": "神君歌十首  其四",
        "id": "f616d602-7636-48ba-8a02-5246d208db0d"
    },
    {
        "author": "刘克庄",
        "paragraphs": [
            "武当并灌口，闻说毁于兵。",
            "独有东南远，人神尚太平。"
        ],
        "title": "神君歌十首  其五",
        "id": "024f6e99-129c-4a95-9d45-705bde1e7c07"
    },
    {
        "author": "刘克庄",
        "paragraphs": [
            "村乐殊音节，蛮讴欠雅驯。",
            "老儒无酌献，歌此送迎神。"
        ],
        "title": "神君歌十首  其六",
        "id": "c3849e12-a5fa-47d9-98cc-3773ddfc4598"
    },
    {
        "author": "刘克庄",
        "paragraphs": [
            "往昔扬州市，神仙爱夜游。",
            "夜来灯与月，不忝小扬州。"
        ],
        "title": "神君歌十首  其七",
        "id": "d4e23316-8e7a-4e55-9fb7-ec901beccae4"
    },
    {
        "author": "刘克庄",
        "paragraphs": [
            "泮涣舞雩乐，懽呼祀蜡忙。",
            "且记童子咏，莫管国人狂。"
        ],
        "title": "神君歌十首  其八",
        "id": "3961651b-72ab-4888-bcec-9edc0c22e8e4"
    },
    {
        "author": "刘克庄",
        "paragraphs": [
            "乱离无醉者，有则以为祥。",
            "慙愧生平世，人人在酔乡。"
        ],
        "title": "神君歌十首  其九",
        "id": "18989bd2-690d-48e4-bb54-06cd12c010ef"
    },
    {
        "author": "刘克庄",
        "paragraphs": [
            "冬冬街鼓动，寂寂市声稀。",
            "祭罢社人散，老巫怀肉归。"
        ],
        "title": "神君歌十首  其一○",
        "id": "6fc381b8-5e09-4406-90ff-c33813052bac"
    },
    {
        "author": "刘克庄",
        "paragraphs": [
            "颇闻谱与寿溪通，桑梓吾宁不敬恭。",
            "东汉聘君真处士，晚唐先辈亦文宗。",
            "方当夭矫惊春蛰，未可呻吟学冻蛩。",
            "老矣麾幢俱屏去，空弮难与子争锋。"
        ],
        "title": "答徐雷震投赠",
        "id": "bb38c796-8d89-4af6-a302-131a0e6e27e0"
    },
    {
        "author": "刘克庄",
        "paragraphs": [
            "泽宫选新俊，鼓箧者云从。",
            "此士堪穿札，同人学避锋。",
            "朝家方教胄，天子必临雍。",
            "去去飞潜异，云山隔几重。"
        ],
        "title": "送黄□赴补",
        "id": "a81705cd-6fec-4bd1-bd19-2b890e6905e4"
    },
    {
        "author": "刘克庄",
        "paragraphs": [
            "京师渠敢泄边机，北耗传讹果是非。",
            "不见红旗加露布，颇传黄屋尚宵衣。",
            "南风不竞师将老，春水方生虏必归。",
            "何日灵台真偃伯，更无一点战尘飞。"
        ],
        "title": "北耗",
        "id": "516adc2e-8cab-4057-8859-fc76f5087e66"
    },
    {
        "author": "刘克庄",
        "paragraphs": [
            "终岁闭柴荆，于君面尚生。",
            "客谈花判健，民道李官清。",
            "方喜片言折，忽因微罪行。",
            "吕侯今秉钺，羔雁必来迎。"
        ],
        "title": "送赵司理归永嘉",
        "id": "1eefbc70-821d-47d8-b93f-60df0e630b29"
    },
    {
        "author": "刘克庄",
        "paragraphs": [
            "家学有渊源，传之于艾轩。",
            "三珠生老蚌，百鸟避雏鹓。",
            "同进谁争贺，诸生定闭蕃。",
            "吾穷无可赆，握手赠君言。"
        ],
        "title": "送林宽夫父子",
        "id": "2db2216f-4bac-40b0-a16c-e932928ca6b7"
    },
    {
        "author": "刘克庄",
        "paragraphs": [
            "吠南初谓予堪侮，折北俄闻彼不支。",
            "挞览果歼强弩下，鬼章有入槛车时。",
            "钟繇捷表前无古，班固铭诗继者谁。",
            "白发腐儒心胆薄，一春林下浪攒眉。"
        ],
        "title": "蜀捷",
        "id": "daf9d0eb-fcee-4fb6-a520-75519e803bc5"
    },
    {
        "author": "刘克庄",
        "paragraphs": [
            "二图心悟非师传，子若通之可以仙。",
            "欲向丹房供洒扫，老人炉灶坏多年。"
        ],
        "title": "题周从龙养生图",
        "id": "a2220565-779b-471d-8dcc-88abf513f76a"
    },
    {
        "author": "刘克庄",
        "paragraphs": [
            "上寿今何憾，殷忧昔备尝。",
            "分灯照邻女，画荻训贤郎。",
            "石窌将开邑，陇阡自表冈。",
            "吾衰彤管废，短些不成章。"
        ],
        "title": "挽刘母王宜人二首  其一",
        "id": "1d67dfc6-9882-486a-861a-e0027237c903"
    },
    {
        "author": "刘克庄",
        "paragraphs": [
            "原上车千两，倾城出送终。",
            "孟邻怀旧好，防墓怆新封。",
            "鹤吊孤峯顶，牛鸣半驿中。",
            "会携刍一束，自往唁林宗。"
        ],
        "title": "挽刘母王宜人二首  其二",
        "id": "75343f24-533c-4a4a-9b00-a0bdb6cc08d1"
    },
    {
        "author": "刘克庄",
        "paragraphs": [
            "□□□兵少，匹马命如丝。",
            "宝玦化为烬，锦囊存者诗。",
            "无丹驻光景，有雪上须眉。",
            "坐阅君三世，如之何勿思。"
        ],
        "title": "挽陈判官",
        "id": "a4220980-fbd3-4009-b90f-4f4ba7d0516e"
    },
    {
        "author": "刘克庄",
        "paragraphs": [
            "仕泉一郡共称贤，今仕于漳想亦然。",
            "非有珠犀堪自献，若无栀蜡可为妍。",
            "恶贪泉水平生洁，缺相轮尖早晚圆。",
            "若是尚书问村叟，衰残恰似挂冠年。"
        ],
        "title": "送林推官",
        "id": "32ae1c8e-846d-422a-a2a4-12252d8cb041"
    },
    {
        "author": "刘克庄",
        "paragraphs": [
            "□□外弟寄双鱼，细读银钩卷复舒。",
            "愧我挂冠方草奏，误君载盾过茆庐。",
            "罢祠久绝支离粟，失势谁看闲杂书。",
            "老畏春寒缩如鳖，坐妨沽酒摘园蔬。"
        ],
        "title": "长溪陈梦雷携表弟赵君玉书相访",
        "id": "a4c373dd-0d1f-40c9-ac54-c1da119670e1"
    },
    {
        "author": "刘克庄",
        "paragraphs": [
            "挽留天语极谆谆，愿为明时远牧民。",
            "倏去居然令国削，至清浑不怕州贫。",
            "断无苞匪聊崇俭，才用蒲鞭亦害仁。",
            "莫比寻常骑竹马，使君元结一流人。"
        ],
        "title": "寄汤伯纪秘书",
        "id": "37148cc8-ed8f-43c7-8f2d-7f11cc8686a7"
    },
    {
        "author": "刘克庄",
        "paragraphs": [
            "天孙机上刀尺，雪儿口里宫商。",
            "愧我元非郢客，恨君不识秦郎。"
        ],
        "title": "六言二首答陈天骥长短句  其一",
        "id": "6ebc65d3-6838-48f1-a929-55cb7ae58b9b"
    },
    {
        "author": "刘克庄",
        "paragraphs": [
            "书裙曾累逐客，坠钗能谤酔翁。",
            "宁作经学博士，勿为曲子相公。"
        ],
        "title": "六言二首答陈天骥长短句  其二",
        "id": "370f997a-8a4f-40cb-b507-422b28e393e8"
    },
    {
        "author": "刘克庄",
        "paragraphs": [
            "粤从紫气度函关，更十年中几赐环。",
            "一叶身轻归去勇，六丁力尽挽来难。",
            "高情常寄纷华外，晚节全观出处间。",
            "别后有书无寄处，聊凭小阮问平安。"
        ],
        "title": "寄汤季庸侍郎",
        "id": "c101e9ee-b65a-45d8-9dcd-371f53c8c089"
    },
    {
        "author": "刘克庄",
        "paragraphs": [
            "疏屡循墙诏屡催，绣衣安得更徘徊。",
            "直从象窟埋轮去，曾向龙墀折槛来。",
            "度岭尊尧心未已，登台叫舜首频回。",
            "遥知行橐无南物，驿使归时且寄梅。"
        ],
        "title": "送广东宪",
        "id": "4922bc6f-4198-429b-a308-57b24b836782"
    },
    {
        "author": "刘克庄",
        "paragraphs": [
            "甫里薄田汾曲庐，儿曹堪垦亦堪居。",
            "惟应水竹并风月，尚属先生未属渠。"
        ],
        "title": "次韵赵克勤吏部六首  其一",
        "id": "491d9cee-542e-4ad6-aa88-9d2b83a05df8"
    },
    {
        "author": "刘克庄",
        "paragraphs": [
            "苔径荒芜薇架斜，树头吹尽不留些。",
            "奴欺主病慵锄草，魔笑翁衰免散花。"
        ],
        "title": "次韵赵克勤吏部六首  其二",
        "id": "fd28fc58-2655-4cbc-8205-d7e276d053cd"
    },
    {
        "author": "刘克庄",
        "paragraphs": [
            "有小林泉傍隠庐，无闲宾客访村居。",
            "辛勤辟地添支径，曲折通溪入浅渠。"
        ],
        "title": "次韵赵克勤吏部六首  其三",
        "id": "75a6a060-9e70-4c9c-8f46-d293d2b5f0e6"
    },
    {
        "author": "刘克庄",
        "paragraphs": [
            "篱边雪畔影横斜，应讶何郎太瘦些。",
            "未可被渠瞒老眼，玉堂茅舍一般花。"
        ],
        "title": "次韵赵克勤吏部六首  其四",
        "id": "bbc3de41-1985-4d91-b32a-7ef1653bcc77"
    },
    {
        "author": "刘克庄",
        "paragraphs": [
            "忆昔承明共直庐，而今寂寞赋闲居。",
            "戴花社里聊容我，起草台边可欠渠。"
        ],
        "title": "次韵赵克勤吏部六首  其五",
        "id": "ba04eb72-d46d-41f1-9d0e-4f234128b0a7"
    },
    {
        "author": "刘克庄",
        "paragraphs": [
            "两鬓星星暮景斜，清狂减似向来些。",
            "短供未至瓶无粟，妖梦皆因笔有花。"
        ],
        "title": "次韵赵克勤吏部六首  其六",
        "id": "64ef9e4f-a2bc-4cdc-b582-bf751e01d23b"
    },
    {
        "author": "刘克庄",
        "paragraphs": [
            "愈悲第二牙辞去，况我今亏第一牙。",
            "嚼比牛饲衰毕现，豁如狗窦丑难遮。",
            "讌陈麟脯真虚设，庖进鱼䐹不必嗟。",
            "岁晚鲁公惟食粥，断无仙骨饭胡麻。"
        ],
        "title": "齿落",
        "id": "b2a76bb3-fe57-4439-9244-56e10b2f452c"
    },
    {
        "author": "刘克庄",
        "paragraphs": [
            "征在生夫子，摩耶育释迦。",
            "人人衣逢掖，个个著袈裟。"
        ],
        "title": "四月八日三绝  其一",
        "id": "404b74a2-ea23-4624-97b9-573e21994038"
    },
    {
        "author": "刘克庄",
        "paragraphs": [
            "九龙吐香水，兹事已千秋。",
            "道是本无垢，年年浴未休。"
        ],
        "title": "四月八日三绝  其二",
        "id": "314e38ea-6842-436a-9d07-ebc7dba757ef"
    },
    {
        "author": "刘克庄",
        "paragraphs": [
            "生曾辞宝位，死却要金棺。",
            "达士发冷笑，痴人被热瞒。"
        ],
        "title": "四月八日三绝  其三",
        "id": "11da9dad-3371-4513-823c-2c63f52352f7"
    },
    {
        "author": "刘克庄",
        "paragraphs": [
            "公卿黠似双环女，权位危于百尺竿。",
            "身在半天贪进步，脚离实地骇傍观。",
            "愈悲登华高难下，载却寻橦险不安。",
            "谁与贵人铭座右，等闲记取退朝看。"
        ],
        "title": "绳技",
        "id": "6d6c6e7e-cca8-441a-b526-dcaf0282b787"
    },
    {
        "author": "刘克庄",
        "paragraphs": [
            "去年一颗难钻核，今岁千林尽著花。",
            "老子有方能辟谷，纯将绛雪代丹砂。"
        ],
        "title": "荔枝二首  其一",
        "id": "e76d6000-1ee6-4f7f-a62f-8308420ac47b"
    },
    {
        "author": "刘克庄",
        "paragraphs": [
            "寂寂南州少物华，有园池处只梅茶。",
            "荔枝花发差平等，不问贫家富贵家。"
        ],
        "title": "荔枝二首  其二",
        "id": "6584318c-7c99-4b2e-996a-170ce6bc01dd"
    },
    {
        "author": "刘克庄",
        "paragraphs": [
            "曾对青藜汉阁中，天风吹散各西东。",
            "白头重得为僚友，同为君王辖竹宫。"
        ],
        "title": "蒙恩复畀明道祠寄呈赵克勤吏部三首  其一",
        "id": "aa702a34-c67f-4d7a-a96f-ce22e670eb38"
    },
    {
        "author": "刘克庄",
        "paragraphs": [
            "柱史荒坛仅有名，可能香火似承平。",
            "却愁旧制难遥领，直要先生出按行。"
        ],
        "title": "蒙恩复畀明道祠寄呈赵克勤吏部三首  其二",
        "id": "6826e196-fe70-4166-9a2b-5ee4ded6bad8"
    },
    {
        "author": "刘克庄",
        "paragraphs": [
            "云台玉局旧曾谙，回首茅山亦再监。",
            "惟有亳祠尤久任，白头三度入冰衔。"
        ],
        "title": "蒙恩复畀明道祠寄呈赵克勤吏部三首  其三",
        "id": "3ce822ab-1b43-4b7d-bc62-895f99928ed8"
    },
    {
        "author": "刘克庄",
        "paragraphs": [
            "贫近山家作此行，潘舆来只费三程。",
            "责儿反鲊嫌疑谨，使妇供鲑奉养清。",
            "吾不入城避瓜李，子因谋野过柴荆。",
            "紫薇老病君房去，自课樵歌代远情。"
        ],
        "title": "陈亨叔司理见遗长牋小诗还贽",
        "id": "37f7cfca-0844-4498-9a02-c0e9e2ea227e"
    },
    {
        "author": "刘克庄",
        "paragraphs": [
            "倏暖俄寒气候偏，未梅一月雨连绵。",
            "移床自笑无干处，炼石渠能补漏天。",
            "风卷杜陵几重屋，江通甫里百弓田。",
            "谁言野老无忧责，据枕终宵不得眠。"
        ],
        "title": "久雨二首  其一",
        "id": "4b0c03c0-9f0d-4e24-b1f0-5501b3d50b5e"
    },
    {
        "author": "刘克庄",
        "paragraphs": [
            "登高四望积云深，失了金乌底处寻。",
            "未可沤麻需潦退，临当晒麦辄天阴。",
            "宝开元画忧岚湿，惜善和书怕蠹侵。",
            "只道闲人无系累，岂知亦有事关心。"
        ],
        "title": "久雨二首  其二",
        "id": "92b91185-241f-41f0-b917-b1264bde92f4"
    },
    {
        "author": "刘克庄",
        "paragraphs": [
            "俱列儒臣侍细毡，各为逐客问归船。",
            "亲贤有诏征刘向，疎远无人赎史迁。",
            "当日金台诸客散，暮年铁壁几人全。",
            "伤心滴露研朱笔，抱在萤窗雪案边。"
        ],
        "title": "挽赵虚斋二首  其一",
        "id": "2df50ec3-74f0-4fa0-80b0-f18b48154180"
    },
    {
        "author": "刘克庄",
        "paragraphs": [
            "前岁山人来访逮，墓田丙舍报余知。",
            "法书尚宝元章帖，拙笔深慙有道碑。",
            "重作大招难尽意，共谈太极永无期。",
            "可怜老病忘昏昼，但记西窗剪烛时。"
        ],
        "title": "挽赵虚斋二首  其二",
        "id": "29bb97ac-6420-4010-a718-c5a3f4223367"
    },
    {
        "author": "刘克庄",
        "paragraphs": [
            "不惟宝剑冲斗，亦自高冠切云。",
            "令祖岂非艾子，先师莫是茅君。"
        ],
        "title": "艾人六言二首  其一",
        "id": "c342e934-6164-4edd-8dbf-58a06b373bd5"
    },
    {
        "author": "刘克庄",
        "paragraphs": [
            "欹枕三彭暂去，烧船五鬼俱还。",
            "我欲膝行倒屣，君无发上冲冠。"
        ],
        "title": "艾人六言二首  其二",
        "id": "2715dfee-8694-494f-913e-accd499d188d"
    },
    {
        "author": "刘克庄",
        "paragraphs": [
            "病起龙钟怯负犁，劣能扶杖视蔬畦。",
            "罢休自笑同刍狗，老去君当恕木鸡。",
            "孤鹤惊飞沙苑箭，群乌嗔借上林栖。",
            "终须觅个安巢处，万叠青山缭碧溪。"
        ],
        "title": "病起",
        "id": "3321f8aa-c146-4ad0-b25b-688960f0f70e"
    },
    {
        "author": "刘克庄",
        "paragraphs": [
            "朝阳凤咮更谁同，回首啾啾笑候虫。",
            "洛下二龙闲马吕，建中两豸数邹龚。",
            "呼来伯雅聊排闷，叱去奴星莫送穷。",
            "华发未交衰飒甚，敢鸣破釜答编钟。"
        ],
        "title": "警斋吴侍郎再和余送行及居厚弟诗各次韵  其一",
        "id": "07015bba-cabe-4e67-bed1-f9ab97601c08"
    },
    {
        "author": "刘克庄",
        "paragraphs": [
            "朝骑宝马听鸡声，夕问归舟灶婢惊。",
            "手扳抽还无责任，谏书讫了少施行。",
            "有时短褐过邻舍，不记巍冠待迩英。",
            "善类合离关世运，非人颊舌所能争。"
        ],
        "title": "警斋吴侍郎再和余送行及居厚弟诗各次韵  其二",
        "id": "42bd7350-c118-4154-be48-736bdb3018cd"
    },
    {
        "author": "刘克庄",
        "paragraphs": [
            "曾听仙韶宴玉津，岂知金弹忽危身。",
            "谁为高树凤凰语，无奈雕笼鹦鹉嗔。",
            "拙射元非落雕手，村眉难比扫蛾人。",
            "新裁白纻衣如雪，一点休教染洛尘。"
        ],
        "title": "警斋吴侍郎再和余送行及居厚弟诗各次韵  其三",
        "id": "5e6af4ed-d9b4-459a-aa7a-99a512c35499"
    },
    {
        "author": "刘克庄",
        "paragraphs": [
            "少小携书借隙光，宵眠常晏起常忙。",
            "莫嫌茅舍曝朝日，犹胜板桥行晓霜。",
            "藜杖久疎前阁老，桃花不记旧台郎。",
            "自惭道学工夫浅，晚却逃儒入老庄。"
        ],
        "title": "警斋吴侍郎再和余送行及居厚弟诗各次韵  其四",
        "id": "517eb537-bb9d-4cb3-a819-d03e4e972d46"
    },
    {
        "author": "刘克庄",
        "paragraphs": [
            "造化生尤物，居然冠众芳。",
            "东家傅粉白，西域返魂香。",
            "真可壻芍药，未妨妃海棠。",
            "平生恨欧九，极口说姚黄。"
        ],
        "title": "梅花一首",
        "id": "8ad7876d-26a3-4eb5-a07c-1099eacb87b5"
    },
    {
        "author": "刘克庄",
        "paragraphs": [
            "梅月炎官尚敛威，纷纷此物傍綀衣。",
            "扑灯似怕光芒掩，撼树都忘力量微。",
            "因爱积阴憎景日，逆知将雨泄天机。",
            "未应蚁子浑无援，时至皆能插羽飞。"
        ],
        "title": "蚍蜉一首",
        "id": "28c43934-14a9-4fc4-a00b-cf15231b4ec5"
    },
    {
        "author": "刘克庄",
        "paragraphs": [
            "背伛水牛泅磵，发白冰蚕吐丝。",
            "貌丑似猴行者，诗瘦于鹤何师。"
        ],
        "title": "揽镜六言三首  其一",
        "id": "0201f84a-add9-4db7-8bdf-b1693d2f7916"
    },
    {
        "author": "刘克庄",
        "paragraphs": [
            "天上映藜已懒，雾中看花不真。",
            "顾我七十余老，见公三两分人。"
        ],
        "title": "揽镜六言三首  其二",
        "id": "502880d4-b952-41f8-b409-4233708c2209"
    },
    {
        "author": "刘克庄",
        "paragraphs": [
            "蚊睫僾然不见，蝇头老矣停披。",
            "盲左邱明作传，瞎张太祝工诗。"
        ],
        "title": "揽镜六言三首  其三",
        "id": "2700e89b-0584-420e-b0c6-bcf425921b4c"
    },
    {
        "author": "刘克庄",
        "paragraphs": [
            "江乡民力已凋疲，妙选名臣往拊绥。",
            "此去天家增保障，向来帝子拥旌麾。",
            "萧生补郡宁忘谏，谢守看山定有诗。",
            "相国若询周柱史，为言健似出关时。"
        ],
        "title": "送林元质侍郎赴宣城二首  其一",
        "id": "96ef8c06-5e41-439c-9538-6abf850b6547"
    },
    {
        "author": "刘克庄",
        "paragraphs": [
            "玉阶接武侍凝旒，岁晚同寻洛社游。",
            "骑竹小儿迎辄去，戴花老监挽难留。",
            "班春行李那容缓，亭午前茅盍少休。",
            "造物殷勤爱公处，傍无妙丽护衣篝。"
        ],
        "title": "送林元质侍郎赴宣城二首  其二",
        "id": "edcf34a5-8445-4fb6-b5f3-a901626de85a"
    },
    {
        "author": "刘克庄",
        "paragraphs": [
            "和调失黏诗句，按摸出格文章。",
            "尽可追陪党进，不消更觅君房。"
        ],
        "title": "抄近藁六言二首  其一",
        "id": "50999e8b-1cf8-4d61-aa53-e09196966131"
    },
    {
        "author": "刘克庄",
        "paragraphs": [
            "东邻莫效西子，南窗何减北扉。",
            "一萤道我来往，焉用宫莲送归。"
        ],
        "title": "抄近藁六言二首  其二",
        "id": "c810f9ef-a10f-4ac2-b462-e73c3b34cf4d"
    },
    {
        "author": "刘克庄",
        "paragraphs": [
            "破题得李程赋，结语取钱起诗。",
            "遂令眊矂举子，不满冬烘主司。"
        ],
        "title": "代举人主司问答六言二首  其一",
        "id": "f461a80f-2b97-4ce4-93ca-e1ede0a188e4"
    },
    {
        "author": "刘克庄",
        "paragraphs": [
            "梦里谁无彩笔，暗中别有朱衣。",
            "苏二得援失荐，欧九黜几取煇。"
        ],
        "title": "代举人主司问答六言二首  其二",
        "id": "72ce6271-7223-4ab9-a340-e0c8291df375"
    },
    {
        "author": "刘克庄",
        "paragraphs": [
            "策杖凌晨出，携筐薄暮归。",
            "未知故山荔，何似首阳薇。"
        ],
        "title": "采荔子十绝  其一",
        "id": "fd5c9f6b-a62d-4905-82c7-69bb30d892e2"
    },
    {
        "author": "刘克庄",
        "paragraphs": [
            "一鹤为前导，奚烦绛节哉。",
            "樵苏私借问，何处地仙来。"
        ],
        "title": "采荔子十绝  其二",
        "id": "f47dcfb2-2e38-4b94-8121-8e02f9816814"
    },
    {
        "author": "刘克庄",
        "paragraphs": [
            "开国何其忝，笺天未必俞。",
            "缴还三百户，换赐一千株。"
        ],
        "title": "采荔子十绝  其三",
        "id": "6def5746-ddcb-40a0-98d8-3e4fb6c16ec1"
    },
    {
        "author": "刘克庄",
        "paragraphs": [
            "日日烦汤使，年年费火攻。",
            "暮龄知艾附，不及荔枝功。"
        ],
        "title": "采荔子十绝  其四",
        "id": "411aa4e4-4887-4089-bca9-1bab00cd7457"
    },
    {
        "author": "刘克庄",
        "paragraphs": [
            "解使冰肠煖，能令玉色腴。",
            "谁能补丹诀，素女绛罗襦。"
        ],
        "title": "采荔子十绝  其五",
        "id": "3b6e1420-93f9-4367-9b81-203a536a4a87"
    },
    {
        "author": "刘克庄",
        "paragraphs": [
            "童子偷无怪，先生老尚馋。",
            "采时留绝顶，猿鸟要分甘。"
        ],
        "title": "采荔子十绝  其六",
        "id": "8b886788-cdbe-4479-87c2-147898a59361"
    },
    {
        "author": "刘克庄",
        "paragraphs": [
            "帝享老臞仙，丹苞实醴泉。",
            "犹嫌无供帐，赐以锦漫天。"
        ],
        "title": "采荔子十绝  其七",
        "id": "f65df970-01a7-4e50-9204-99a4677777a7"
    },
    {
        "author": "刘克庄",
        "paragraphs": [
            "包柚书云尔，分桃传有之。",
            "怜渠生处远，玉食偶然遗。"
        ],
        "title": "采荔子十绝  其八",
        "id": "a7f2ddef-e0e4-46f8-b7b3-818d8408c528"
    },
    {
        "author": "刘克庄",
        "paragraphs": [
            "怀橘悲何及，芸瓜老不任。",
            "摘来先庙祭，洒泪向松阴。"
        ],
        "title": "采荔子十绝  其九",
        "id": "3b52ff29-f800-467f-9d8b-335cbe912ba5"
    },
    {
        "author": "刘克庄",
        "paragraphs": [
            "传得上林种，曾于艮岳栽。",
            "吾君无嗜好，不贡一株来。"
        ],
        "title": "采荔子十绝  其一○",
        "id": "0895a1db-69f5-489c-8bf1-e26a5c491835"
    },
    {
        "author": "刘克庄",
        "paragraphs": [
            "老子瞢腾大化中，支干一字不能通。",
            "请君留取谈天口，去访横渠与了翁。"
        ],
        "title": "赠日者朱俊甫二首  其一",
        "id": "d970b384-2425-4671-90fb-13c6333a1147"
    },
    {
        "author": "刘克庄",
        "paragraphs": [
            "谢公闭墅懒围棋，董相还家且下帷。",
            "见说金瓯殊未定，问君魁柄属之谁。"
        ],
        "title": "赠日者朱俊甫二首  其二",
        "id": "0f803a5b-0287-4bb5-bcc8-0a474bea65c7"
    },
    {
        "author": "刘克庄",
        "paragraphs": [
            "一梦端为文字祥，华宗复出小君章。",
            "无家来去如潮水，有鬼揶揄向路傍。",
            "肯顾雀罗殊郑重，欲为鸡黍愧荒凉。",
            "燕昭殁后金台少，僮瘦馿饥驿堠长。"
        ],
        "title": "赠罗摄官",
        "id": "0240ff65-52a5-404f-a6c8-77dfcdfca228"
    },
    {
        "author": "刘克庄",
        "paragraphs": [
            "壸范班班在里闾，始知列女传非虚。",
            "室无遗桂空花妄，溪有新茔宰树疎。",
            "弟忆雪中联汝句，兄行雷岸寄家书。",
            "自怜戴白龙钟叟，犹向原头驾素车。"
        ],
        "title": "哀仲妹",
        "id": "e8eecc22-8d61-4641-a92e-60dac3c96564"
    },
    {
        "author": "刘克庄",
        "paragraphs": [
            "弆藏古物或千年，汉晋隋唐在目前。",
            "死有一孙堪付托，生惟四友共周旋。",
            "宝扶风簋如原甫，临永兴书逼米颠。",
            "占尽人间最清事，吾碑百世后方传。"
        ],
        "title": "挽方亲来伯",
        "id": "1eb5c3b2-9393-4166-bedf-fbd56365eee2"
    },
    {
        "author": "刘克庄",
        "paragraphs": [
            "往前曾爱铭文嘱，老病安知拟议差。",
            "柏下人埋将宿草，管城子秃已无花。",
            "自慙吾匪三长史，谁误君寻五作家。",
            "今代李邕领袖手，往来碑版不须嗟。"
        ],
        "title": "答杨浩",
        "id": "df4b4415-9f1b-441c-a6a5-da6c9290d32a"
    },
    {
        "author": "刘克庄",
        "paragraphs": [
            "堂闭厨荒藓壁颓，重寻陈迹故堪哀。",
            "残僧远避游山屐，饥雀空窥施食台。",
            "鬓换绝无黑丝出，樽空不见白衣来。",
            "千林摇落秋容老，未有黄花一朵开。"
        ],
        "title": "九日游华严寺二首  其一",
        "id": "de60cd8f-548d-4d24-85f9-b6b1e3e88a99"
    },
    {
        "author": "刘克庄",
        "paragraphs": [
            "古塔东偏景最奇，年深何处认苔基。",
            "碧纱笼毁雷轰壁，黄缬林疎叶脱枝。",
            "鹘没暮云天杳杳，鹤归旧里冢累累。",
            "牛山泪与龙山帽，雨洗风吹在者谁。"
        ],
        "title": "九日游华严寺二首  其二",
        "id": "c6e5a318-0eba-45f9-9298-a76235d4a700"
    },
    {
        "author": "刘克庄",
        "paragraphs": [
            "贽余一两卷，览罢恍然惊。",
            "老子犹坚壁，偏师忽劫营。",
            "今人轻雅道，造物靳诗名。",
            "自笑空空者，将何赠尔行。"
        ],
        "title": "答建士谢旿二首  其一",
        "id": "e5200614-0f48-4200-9ff7-316f8b00904d"
    },
    {
        "author": "刘克庄",
        "paragraphs": [
            "偶有幽人访，柴门始一开。",
            "大颠留偈去，小谢袖诗来。",
            "幞被嫌三宿，挑灯读百回。",
            "惟应双屐齿，历历在莓苔。"
        ],
        "title": "答建士谢旿二首  其二",
        "id": "80981cf3-0b20-4e83-86fe-f73c7ac2cc1b"
    },
    {
        "author": "刘克庄",
        "paragraphs": [
            "未得毛锥力，空将铁砚磨。",
            "暗投主司老，私淑里人多。",
            "三韭何妨饱，双松不待哦。",
            "乡邻惜耆旧，为辍相舂歌。"
        ],
        "title": "挽安溪黄丞",
        "id": "39951a0e-5de3-4b6e-872b-9ca0b94fa5e7"
    },
    {
        "author": "刘克庄",
        "paragraphs": [
            "世儒通易少，公子信人豪。",
            "几载韦编绝，三篇纸价高。",
            "素心鄙温饱，余事及风骚。",
            "台阃招徕广，勾朱不足劳。"
        ],
        "title": "题赵主簿省试议并以将行",
        "id": "9b73b8d9-0628-493f-9919-f32f6171ae12"
    },
    {
        "author": "刘克庄",
        "paragraphs": [
            "昔梦趋旃厦，巍冠预讲论。",
            "孤忠鄙张禹，薄命类虞翻。",
            "稍觉刍言戆，徐瞻玉色温。",
            "放臣绝朝谒，无路可酬恩。"
        ],
        "title": "记梦",
        "id": "c0cd539b-8e58-4607-a78d-3020fff8339d"
    },
    {
        "author": "刘克庄",
        "paragraphs": [
            "空空都没一行书，行行徒矜九尺躯。",
            "面上带妖真可耻，脚中有鬼不容扶。",
            "末年铁拐传仙诀，他日金锥抉冢珠。",
            "泉下定为明允笑，果能看破半山无。"
        ],
        "title": "书事二首  其一",
        "id": "121841b8-69cb-41ea-910c-54e43bb8fb5b"
    },
    {
        "author": "刘克庄",
        "paragraphs": [
            "利刃斩风空恶毒，疾声吠雪似呆颠。",
            "嗟余刍狗木鸡尔，视汝螟蛉蜾蠃然。",
            "墓上将军堪吓鬼，龛中大士且安禅。",
            "不须忏礼如来足，佛与波旬共结缘。"
        ],
        "title": "书事二首  其二",
        "id": "44dca617-e6d0-47ea-8e9b-68b299b4b971"
    },
    {
        "author": "刘克庄",
        "paragraphs": [
            "送去迎来两毂朱，如侯治行极稀疎。",
            "清惟薄采闽山荔，仁不曾苞丙穴鱼。",
            "遗爱验于还印后，归装贫似下车初。",
            "汉廷尚有公卿阙，颇怪龚黄欠玺书。"
        ],
        "title": "饯潘使君二首  其一",
        "id": "09121bea-58c9-41f4-a7a5-c2f20ffc06c4"
    },
    {
        "author": "刘克庄",
        "paragraphs": [
            "一念拳拳帝所临，士民皆谅使君心。",
            "随车雨每孚精祷，下濑船多出俸金。",
            "两载公真茹蘗苦，百年人尚爱棠阴。",
            "从今紧闭袁安户，庭雪平腰径草深。"
        ],
        "title": "饯潘使君二首  其二",
        "id": "20ccbea4-cb2f-4b99-ad58-719d52b0240d"
    },
    {
        "author": "刘克庄",
        "paragraphs": [
            "水心文印虽传嫡，青出于蓝自一家。",
            "尚意祥麟来泰畤，安知怪鵩集长沙。",
            "忤因宫妾头无发，去为将军手污靴。",
            "他日史官如立传，先书气节后词华。"
        ],
        "title": "哭吴卿明辅二首  其一",
        "id": "9593a551-13e8-4ba4-9fef-204bcee3d9f5"
    },
    {
        "author": "刘克庄",
        "paragraphs": [
            "吴兢史法蔡邕碑，每叹斯文尚在兹。",
            "老夺故交堪痛惜，晚征集序未遑为。",
            "单传骨髓惟吾子，空呕心肝向阿谁。",
            "道远束刍携不去，覆翻遗墨岂胜悲。"
        ],
        "title": "哭吴卿明辅二首  其二",
        "id": "c71e171a-eb00-4ccb-8369-e3c7615a095a"
    },
    {
        "author": "刘克庄",
        "paragraphs": [
            "家谱推贤裔，乡评号吉人。",
            "佩银成短梦，冠玉漫长身。",
            "朱轸鸾胶断，青林鹤表新。",
            "空令柱下史，反惜幕中宾。"
        ],
        "title": "挽方惠倅",
        "id": "aa3b8e81-d901-4ce3-828e-6becc691f30e"
    },
    {
        "author": "刘克庄",
        "paragraphs": [
            "履声腾上逼星辰，俄驾朱轓去牧民。",
            "不作金张门下客，亦非牛李党中人。",
            "公宁抽版还丞相，谁更移书责谏臣。",
            "爪距纷纷夸鸷搏，安知鲁野有祥麟。"
        ],
        "title": "挽叶谦夫尚书二首  其一",
        "id": "3a8a126b-8e20-426e-aada-85bf8c2fb3d8"
    },
    {
        "author": "刘克庄",
        "paragraphs": [
            "道山昔谬领羣仙，同舍推公最妙年。",
            "方立班心九霄上，忽骑箕尾列星边。",
            "奏篇谁肯收遗藁，主祭妻为选象贤。",
            "百嶂千峰环县郭，未知何处是新阡。"
        ],
        "title": "挽叶谦夫尚书二首  其二",
        "id": "e23e41f5-d058-4e25-a914-f5167b055889"
    },
    {
        "author": "刘克庄",
        "paragraphs": [
            "叔夜真龙凤矣，嗣宗犹螟蠃然。",
            "一以广陵散死，一以劝进表全。"
        ],
        "title": "冬夜读几案间杂书得六言二十首  其一",
        "id": "36cd2526-7e15-4cff-8609-f509fc0aaf9f"
    },
    {
        "author": "刘克庄",
        "paragraphs": [
            "盘龙恨庾长史，太宰哀李崖州。",
            "达人能和大怨，壮士不报细仇。"
        ],
        "title": "冬夜读几案间杂书得六言二十首  其二",
        "id": "3ee6e446-3808-4f6f-adab-42272a4c72d3"
    },
    {
        "author": "刘克庄",
        "paragraphs": [
            "有教圣愚无类，非人父子勿传。",
            "此乃靖欲反矣，是亦羿有罪焉。"
        ],
        "title": "冬夜读几案间杂书得六言二十首  其三",
        "id": "92bb20ee-ac38-42c2-a34a-d195fee74922"
    },
    {
        "author": "刘克庄",
        "paragraphs": [
            "阴德必食阳报，忮心终为馁魂。",
            "智伯死而无后，愚公子又生孙。"
        ],
        "title": "冬夜读几案间杂书得六言二十首  其四",
        "id": "29a2be83-e62b-454d-9187-bfac469dbfe6"
    },
    {
        "author": "刘克庄",
        "paragraphs": [
            "鬼谷弟子捭阖，东方先生滑稽。",
            "彼哉妾妇道也，上以俳优畜之。"
        ],
        "title": "冬夜读几案间杂书得六言二十首  其五",
        "id": "2d9cb77d-1c2d-45ed-bd7f-d56c22c0c11d"
    },
    {
        "author": "刘克庄",
        "paragraphs": [
            "举世尽兄孔方，无人敢卿五郎。",
            "客喜大夫粪苦，奴夸太尉足香。"
        ],
        "title": "冬夜读几案间杂书得六言二十首  其六",
        "id": "36fede8e-2ac6-4f1b-b5d5-aa0c002f657d"
    },
    {
        "author": "刘克庄",
        "paragraphs": [
            "昔有初祖见性，今无导师指迷。",
            "死底埋震旦东，活底在葱岭西。"
        ],
        "title": "冬夜读几案间杂书得六言二十首  其七",
        "id": "02c6de68-6a78-4bd0-acda-4f242112c144"
    },
    {
        "author": "刘克庄",
        "paragraphs": [
            "人言美恶必复，孰若亲冤两忘。",
            "僧乃谤第二祖，佛不嗔哥利王。"
        ],
        "title": "冬夜读几案间杂书得六言二十首  其八",
        "id": "cde8d9cb-b1f5-4236-b0a3-c7ddf12c9fe4"
    },
    {
        "author": "刘克庄",
        "paragraphs": [
            "横议游侠四出，清流标榜自贤。",
            "血染瓜田方止，尸投浊河可怜。"
        ],
        "title": "冬夜读几案间杂书得六言二十首  其九",
        "id": "eab09bc8-05e1-4697-8089-85e6d1385aeb"
    },
    {
        "author": "刘克庄",
        "paragraphs": [
            "笺疏虫鱼小物，抉挑草木微情。",
            "兔葵累刘梦得，燕泥辜薛道衡。"
        ],
        "title": "冬夜读几案间杂书得六言二十首  其一○",
        "id": "b84b4ed5-fd34-4edb-95ec-0ebc92176cdc"
    },
    {
        "author": "刘克庄",
        "paragraphs": [
            "□□本非家法，偶语安知朝仪。",
            "宫中遂有秘戏，殿上竟问小遗。"
        ],
        "title": "冬夜读几案间杂书得六言二十首  其一一",
        "id": "553b6c0e-9aba-45fa-8857-7ac22979b322"
    },
    {
        "author": "刘克庄",
        "paragraphs": [
            "宋玉口多微词，曼倩言不纯师。",
            "陈赋讽荐枕女，抗义斩卖珠儿。"
        ],
        "title": "冬夜读几案间杂书得六言二十首  其一二",
        "id": "75e61102-bfe5-4d36-b405-a49102c2d6ee"
    },
    {
        "author": "刘克庄",
        "paragraphs": [
            "鹦鹉洲犹自若，铜雀台安在哉。",
            "老瞒真大不道，狂生恃小有才。"
        ],
        "title": "冬夜读几案间杂书得六言二十首  其一三",
        "id": "7cdf5382-912e-4d38-9b78-37d4ed42895f"
    },
    {
        "author": "刘克庄",
        "paragraphs": [
            "巢居吸景休粮，壁观入定放光。",
            "三万里隔弱水，六千劫坐道场。"
        ],
        "title": "冬夜读几案间杂书得六言二十首  其一四",
        "id": "6b8d87ad-89ff-4fe6-9607-c9fb8732cb14"
    },
    {
        "author": "刘克庄",
        "paragraphs": [
            "六郎子晋后身，董君汉廷近亲。",
            "大罗天女男妾，馆陶公主肥人。"
        ],
        "title": "冬夜读几案间杂书得六言二十首  其一五",
        "id": "69517844-7735-47db-b62d-842393d439d5"
    },
    {
        "author": "刘克庄",
        "paragraphs": [
            "进来金丹搀吃，放下玉笛偷吹。",
            "先丁宁雪衣女，勿漏泄锦绷儿。"
        ],
        "title": "冬夜读几案间杂书得六言二十首  其一六",
        "id": "20d99c1d-f0f6-4d82-9c11-50f01ce456ad"
    },
    {
        "author": "刘克庄",
        "paragraphs": [
            "李妹玉曜肤色，梅娘淡粧素衣。",
            "大主嗔老奴爱，三郎怕肥婢知。"
        ],
        "title": "冬夜读几案间杂书得六言二十首  其一七",
        "id": "4b9fe179-121b-4e44-9226-efe3c07634dc"
    },
    {
        "author": "刘克庄",
        "paragraphs": [
            "裙是千叶榴染，鬓似折枝杏簪。",
            "空问天孙乞巧，其奈君王爱憨。"
        ],
        "title": "冬夜读几案间杂书得六言二十首  其一八",
        "id": "816e86cb-23cb-4f5e-8fe5-9946c2e6fe08"
    },
    {
        "author": "刘克庄",
        "paragraphs": [
            "宁置寒冰隘巷，勿长妇人深宫。",
            "儿□昭仪箧内，孙毙季龙抱中。"
        ],
        "title": "冬夜读几案间杂书得六言二十首  其一九",
        "id": "96bc2f60-a72f-4bf1-bef6-a66387aff3a6"
    },
    {
        "author": "刘克庄",
        "paragraphs": [
            "南朝有脂粉气，李唐夸锦绣堆。",
            "接休文声响去，梦太白脚板来。"
        ],
        "title": "冬夜读几案间杂书得六言二十首  其二○",
        "id": "7579bc12-addd-43d4-b329-15eef331dca0"
    },
    {
        "author": "刘克庄",
        "paragraphs": [
            "弟为龟湖妹制碑，伯姬舍我复何之。",
            "今彤史笔嗟谁炳，古锦囊诗独姊知。",
            "起絮撒盐才有间，燎须作粥力安施。",
            "澜湍石畔霜风冷，行路无情亦涕洟。"
        ],
        "title": "哭伯姊二首  其一",
        "id": "b2349d88-7031-48f3-a2b3-5e9d2dff13a7"
    },
    {
        "author": "刘克庄",
        "paragraphs": [
            "幼以木兰为长兄，岂堪垂老隔幽明。",
            "空疎谁更讥匡鼎，友爱何曾詈屈平。",
            "服已降朞从变礼，圣犹尚左况诸生。",
            "追严不必伊蒲供，自有松风与涧声。"
        ],
        "title": "哭伯姊二首  其二",
        "id": "8095042e-0826-4cea-b9e0-d176e1cbe7d5"
    },
    {
        "author": "刘克庄",
        "paragraphs": [
            "明时无复精英气，化作祥风及庆云。",
            "马鬣安能埋此骨，□□亦可与斯文。",
            "当年宾客谁珠履，今日郎君尚练裙。",
            "独有后村翁尚在，匹雏无力漫殷勤。"
        ],
        "title": "答王掀将士",
        "id": "ced0f928-f51b-4568-98f3-83533cbaf623"
    },
    {
        "author": "刘克庄",
        "paragraphs": [
            "朝三暮四昔尚童，踰七望八今成翁。",
            "见佛未肯右肩袒，对客尝称左耳聋。",
            "叩额有疏拜墀下，断腕无麻纳禁中。",
            "自怜老病菁华竭，不及花枝岁岁红。"
        ],
        "title": "新元二首  其一",
        "id": "290eff31-e0ca-4c3b-958f-1220104ac395"
    },
    {
        "author": "刘克庄",
        "paragraphs": [
            "朝来微霰阁轻阴，揽镜空添雪满簪。",
            "官送桃符犹懒写，儿酬椒酒勿多斟。",
            "病于懽事全然淡，老觉春寒未易禁。",
            "惟有改诗成一癖，消磨不尽少年心。"
        ],
        "title": "新元二首  其二",
        "id": "727ed656-d369-410a-9b7b-8deb5912522d"
    },
    {
        "author": "刘克庄",
        "paragraphs": [
            "花木扶疎月露清，昔人来此比登瀛。",
            "不知做得神仙未，身在乔松顶上行。"
        ],
        "title": "梦馆宿二首  其一",
        "id": "b52664db-534e-4ded-b0b6-121ff1e4c1ca"
    },
    {
        "author": "刘克庄",
        "paragraphs": [
            "罡风误送到蓬莱，昔种琪花今已开。",
            "僮鹤来迎俱叹息，老仙又老似前回。"
        ],
        "title": "梦馆宿二首  其二",
        "id": "0ff5c193-1b3a-4862-b9cc-9ddf459641d9"
    },
    {
        "author": "刘克庄",
        "paragraphs": [
            "东路归何及，南柯梦忽醒。",
            "居然鸣挽铎，都未制斋铃。",
            "官已题华表，名空录御屏。",
            "遥知泉下意，犹待竹溪铭。"
        ],
        "title": "挽南雄林使君",
        "id": "8d8fdea0-1476-4756-ba66-3650c7ed6eed"
    },
    {
        "author": "刘克庄",
        "paragraphs": [
            "紫芝仲白飞仙去，常恐英才不复生。",
            "人叹斯文逢厄运，天留此老主齐盟。",
            "执鞭孰可为之御，序齿吾犹事以兄。",
            "未必时人能著价，后千百载话头行。"
        ],
        "title": "题赵西里诗卷二首  其一",
        "id": "99dfc7cb-31ee-4906-9760-d44e55adcbd7"
    },
    {
        "author": "刘克庄",
        "paragraphs": [
            "不向鶑边系宝鞍，海门东畔把鱼竿。",
            "无蒲萄酒博太守，有竹枝歌传小蛮。",
            "到处名山留屐齿，看来元气在毫端。",
            "绣娃辛苦描新样，肯信春风放牡丹。"
        ],
        "title": "题赵西里诗卷二首  其二",
        "id": "3fd2578a-c133-4f25-9990-2a9eba9b4fd2"
    },
    {
        "author": "刘克庄",
        "paragraphs": [
            "百口惟翁懒入闉，讙传画隼出行春。",
            "冶容淇上多游女，群饮街头有醉人。",
            "听黑箫韶成假寐，映青藜杖是前身。",
            "不知谁侍传柑宴，早为君王靖塞尘。"
        ],
        "title": "灯夕守舍",
        "id": "c259f648-20d0-4980-87f2-0834acd31fd0"
    },
    {
        "author": "刘克庄",
        "paragraphs": [
            "江北尘高战鼓酣，惜无赤壁顺风帆。",
            "城池险固为楼百，郡邑萧条有户三。",
            "明主依然劳圣虑，诸君岂得尚清谈。",
            "呜呼颇牧不复作，谁与儿郎共苦甘。"
        ],
        "title": "无题二首  其一",
        "id": "a047b62a-031a-48e9-bf36-b6f7cc8970d3"
    },
    {
        "author": "刘克庄",
        "paragraphs": [
            "夕烽一夕彻甘泉，铸印分弓玉座前。",
            "天狗如雷防急变，佛貍死卯竟譌传。",
            "汉家岂可无三策，胡运何曾有百年。",
            "渐觉风寒逼堂奥，寄声诸老急筹边。"
        ],
        "title": "无题二首  其二",
        "id": "563eace6-a9de-4140-b9ba-3b79224e20c1"
    },
    {
        "author": "刘克庄",
        "paragraphs": [
            "秃翁未敢佚余生，洗竹浇兰立课程。",
            "辛苦谋身无瓮算，殷勤娱耳有瓶笙。",
            "罏寒烧叶回春意，烛尽携书就月明。",
            "一欠伸间分梦觉，何须它日曲池平。"
        ],
        "title": "即事二首  其一",
        "id": "6f7d7ae4-f03e-41a2-9a3d-8c988ab02e5d"
    },
    {
        "author": "刘克庄",
        "paragraphs": [
            "生涯草草旋安排，先架茅堂次竹斋。",
            "傍榾柮边名燠室，有榕树处当凉台。",
            "且饶林下一人去，莫问门前几客来。",
            "新买溪西山数亩，便思辇石更移梅。"
        ],
        "title": "即事二首  其二",
        "id": "c5cb9612-7776-4591-928e-6f22f857f3fb"
    },
    {
        "author": "刘克庄",
        "paragraphs": [
            "春来能得几朝晴，病叟深藏似冻蝇。",
            "独夜山房惟烛影，暮年家乐只簷声。",
            "垫巾此老犹标致，裹饭何人访死生。",
            "村北村南泥滑滑，且宜高卧闭柴荆。"
        ],
        "title": "久雨一首",
        "id": "086302a9-2253-450b-9d6f-745d2bb1d5d4"
    },
    {
        "author": "刘克庄",
        "paragraphs": [
            "东皇太乙漫行春，无頼封姨未霁嗔。",
            "薄酒不红皱靴面，湿薪难直曲钩身。",
            "埋腰健羨单传者，堕指深慙远戍人。",
            "莫笑布衾如铁冷，也胜去傍相君茵。"
        ],
        "title": "春寒二首  其一",
        "id": "925a423d-5975-4255-8667-880e7a117ba9"
    },
    {
        "author": "刘克庄",
        "paragraphs": [
            "百艺惟诗老始工，未应冻死杜陵翁。",
            "耸肩偏怯春衣薄，曝背尤贪晓日红。",
            "草鼓煖于狨坐子，蒲龛清似肉屏风。",
            "几时天地回生意，只费阳和一点功。"
        ],
        "title": "春寒二首  其二",
        "id": "b933fdc0-9e69-4acb-9059-3e0cea964131"
    },
    {
        "author": "刘克庄",
        "paragraphs": [
            "犹记寻梅负酒瓢，当时宾主正丰标。",
            "通宵纵饮烧银烛，搀早催开唤玉箫。",
            "摘艳人亡谁共赏，戴花翁在老无憀。",
            "重来只是新华表，不忍攀枝更折条。"
        ],
        "title": "二月十八日过梅庵追怀主人二首  其一",
        "id": "fec4bf7a-37b1-45e3-a80a-b7d126b7ede4"
    },
    {
        "author": "刘克庄",
        "paragraphs": [
            "惯作梁园座右宾，非惟管鲍亦朱陈。",
            "自从石友幽明隔，谁访瑶妃寂寞滨。",
            "花若无情还有恨，树犹如此况于人。",
            "不知宋玉归何处，口诵招魂一怆神。"
        ],
        "title": "二月十八日过梅庵追怀主人二首  其二",
        "id": "18b17053-7c94-4a73-ae0b-845399da1967"
    },
    {
        "author": "刘克庄",
        "paragraphs": [
            "四壁空留宅，双旌漫典州。",
            "无钱堆别屋，有石压归舟。",
            "纵未封孙叔，犹当庙柳侯。",
            "吾铭皆实录，亦足继前修。"
        ],
        "title": "林贵州哀诗二首  其一",
        "id": "2b8d2e41-6ba0-47c1-ab17-a159f579b0a1"
    },
    {
        "author": "刘克庄",
        "paragraphs": [
            "岁晚淹留潦雾间，朱幡虽宠变苍颜。",
            "颍川凤下来何晚，浪泊鸢飞去不还。",
            "道远返丧新燧改，州贫无赙旅囊悭。",
            "新邱莫叹封茔俭，绝胜痴人锦裹山。"
        ],
        "title": "林贵州哀诗二首  其二",
        "id": "ef600d12-5294-43f9-9f5b-6e5c5966c479"
    },
    {
        "author": "刘克庄",
        "paragraphs": [
            "赵氏源流自副枢，至公清节亢门闾。",
            "绪言犹接淳熙际，亲擢何惭庆历初。",
            "班马定为廉吏传，韩欧无责谏臣书。",
            "可怜衮斧忠邪学，仅向甘泉扈属车。"
        ],
        "title": "待制赵公伯泳哀诗二首  其一",
        "id": "f1277515-f277-4e6f-91cf-851931ae4b02"
    },
    {
        "author": "刘克庄",
        "paragraphs": [
            "忆昔鹓行接武趋，与君肝胆素相孚。",
            "孤忠不忍欺明主，健论真堪立懦夫。",
            "公是意林曾续否，退之手注尚存无。",
            "暮年数出交游泪，莫怪星星满鬓须。"
        ],
        "title": "待制赵公伯泳哀诗二首  其二",
        "id": "155361f4-fb5a-40b6-81f0-703d3597491d"
    },
    {
        "author": "刘克庄",
        "paragraphs": [
            "门前客劝不如住，树头鸟劝不如去。",
            "廷尉重来客又集，丞相欲去门人泣。",
            "客误主人固不少，哀哉人有不如鸟。"
        ],
        "title": "禽言九首 杜鹃",
        "id": "e6fb0939-d073-4aaa-92e0-94f39dcf90cf"
    },
    {
        "author": "刘克庄",
        "paragraphs": [
            "向来客至投辖留，而今避客如避仇。",
            "山禽儆我似有理，何不握发更倒屣。",
            "禽兮禽兮汝岂知，人生衰旺各有时。",
            "主人老病客勿怪，爨冷樽空无管待。"
        ],
        "title": "禽言九首 接客",
        "id": "70cf25f5-6716-4fbe-a43c-0deffd0e4aae"
    },
    {
        "author": "刘克庄",
        "paragraphs": [
            "有鸟有鸟林间呼，声声句句唯怨姑。",
            "夜挑锦字嫌眠懒，晨执帨巾嗔起晚。",
            "老人食性尤难准，冰天求鱼冬责笋。",
            "爷娘错计遣嫁夫，悔不长作闺中姝。",
            "新妇新妇牢记著，人生百年更苦乐。",
            "他时堂上作阿家，莫教新妇云姑恶。"
        ],
        "title": "禽言九首 姑恶",
        "id": "468616a6-a1db-4194-a77b-a6b16f711707"
    },
    {
        "author": "刘克庄",
        "paragraphs": [
            "羊肠汝尚行不得，而况汝兄脚无力。",
            "何曾知有陟冈诗，声声叫兄不容释。",
            "四达之逵如掌平，井廪危道慎无行。",
            "禽鸟微类犹有情，鼻亭公岂不爱兄。"
        ],
        "title": "禽言九首 行不得哥哥",
        "id": "2a757384-037d-44bf-9400-41c3e1b5e011"
    },
    {
        "author": "刘克庄",
        "paragraphs": [
            "朝愁暮愁愁不已，生为愁人死愁鬼。",
            "百禽唯尔尤可喜，劝我移住醉乡里。",
            "刘伶毕卓善自谋，生前死后不识愁。"
        ],
        "title": "禽言九首 提葫芦",
        "id": "2f1fbc2a-4dc1-4544-b602-f57960141687"
    },
    {
        "author": "刘克庄",
        "paragraphs": [
            "贵家纨袴金梭织，贫家布袴才蔽膝。",
            "半夜打门持文书，脱袴贳酒待里胥。",
            "何时赎袴要御寒，亦为官掩催租瘢。"
        ],
        "title": "禽言九首 脱布袴",
        "id": "87e28ae1-3ff8-4a12-9914-4e2c0501eab4"
    },
    {
        "author": "刘克庄",
        "paragraphs": [
            "墙壁虽有劝农文，不如禽语尤殷勤。",
            "春泥滑滑陂水满，晨出下秧薄暮返。",
            "乌呼三农养一兵，汝曹努力勿惰耕。",
            "朱门日高眠未起，却嫌布谷声聒耳。"
        ],
        "title": "禽言九首 布谷",
        "id": "a916f1df-5f62-4ed4-8a9e-f5d4a447aebd"
    },
    {
        "author": "刘克庄",
        "paragraphs": [
            "阿婆八十双鬓皤，屑麦为餠将奉婆。",
            "小家新妇拙烹调，不觉铛热令餠焦。",
            "高堂日晏婆停筯，小姑诃婢郎谴妇。",
            "新妇歛手前谢过，别就热铛翻一个。"
        ],
        "title": "禽言九首 婆餠焦",
        "id": "49fae482-f400-4887-849e-a2384b261b51"
    },
    {
        "author": "刘克庄",
        "paragraphs": [
            "郭公郭公曾君国，魂化为鸟憾未释。",
            "满目山河属别人，旧时宫殿归不得。",
            "更姓改物今千春，历历记忆常如新。",
            "郭公蜀帝两痴绝，自古失国知几人。"
        ],
        "title": "禽言九首 郭公",
        "id": "f66403f6-9a7e-4cc3-bf71-26f40b2ead0b"
    },
    {
        "author": "刘克庄",
        "paragraphs": [
            "吾年开八秩，形槁更心灰。",
            "禅缚病居士，诗殃冻秀才。",
            "无功上麟阁，有案在乌台。",
            "攻苦三千首，谁曾著价来。"
        ],
        "title": "题近藁二首  其一",
        "id": "92f406c7-e26b-4242-94e2-1b92c0e30978"
    },
    {
        "author": "刘克庄",
        "paragraphs": [
            "世间小家数，不瘦失之寒。",
            "都未饱鲸脍，徒然烹虮肝。",
            "于今无对垒，亘古有荒坛。",
            "改窜无全句，明朝更取看。"
        ],
        "title": "题近藁二首  其二",
        "id": "e86aa2fd-d3d3-4d59-872a-48c275dbd68e"
    },
    {
        "author": "刘克庄",
        "paragraphs": [
            "瓦送绣行均一去，如公之去独贤哉。",
            "国侨存校如迂阔，涑水辞枢冀挽回。",
            "聊为先师主精舍，不烦残客到翘村。",
            "半山未是忘情者，重拜头厅便出来。"
        ],
        "title": "瓦送",
        "id": "8081f187-30dc-4eee-995e-105a4dafd8d0"
    },
    {
        "author": "刘克庄",
        "paragraphs": [
            "磐石时时垂钓，茅簷旦旦负暄。",
            "小杓行鱼羹饭，长竿晒犊鼻裈。"
        ],
        "title": "村居即事六言十首  其一",
        "id": "16949433-82f3-48e5-998c-4b99954109dd"
    },
    {
        "author": "刘克庄",
        "paragraphs": [
            "呵冻画灰锻诗，傍人笑汝白痴。",
            "五百年有名世，七十翁如小儿。"
        ],
        "title": "村居即事六言十首  其二",
        "id": "18ee6e4d-397e-41e5-9f58-c59e021e04bc"
    },
    {
        "author": "刘克庄",
        "paragraphs": [
            "钝根无慧能偈，信必有梵志诗。",
            "黄吻少年忘语，庞眉尊者不知。"
        ],
        "title": "村居即事六言十首  其三",
        "id": "6bb6e819-b85f-4d17-90f9-e8d5fd242fac"
    },
    {
        "author": "刘克庄",
        "paragraphs": [
            "老蚌剖胎枯矣，雄鸡断尾弃之。",
            "刎颈交谁捄汝，犁舌狱无出时。"
        ],
        "title": "村居即事六言十首  其四",
        "id": "2e78967d-643e-4027-a575-240056c69e8c"
    },
    {
        "author": "刘克庄",
        "paragraphs": [
            "有时散发松风，有时一剑秋空。",
            "讲易白牛谿上，题诗黄鹤楼中。"
        ],
        "title": "村居即事六言十首  其五",
        "id": "909518ba-2fd7-45db-af86-bb9a28a3e490"
    },
    {
        "author": "刘克庄",
        "paragraphs": [
            "风窗有竹相敲，地炉无叶可烧。",
            "乱书翻覆未了，一灯明灭频挑。"
        ],
        "title": "村居即事六言十首  其六",
        "id": "3f3a7c78-6748-4edf-943a-6993f04b3e75"
    },
    {
        "author": "刘克庄",
        "paragraphs": [
            "一把算未能下，万户棋苦不高。",
            "老子腹中无物，渠侬笑里有刀。"
        ],
        "title": "村居即事六言十首  其七",
        "id": "11ac658e-ff6e-4d16-bc2d-5ee900f200aa"
    },
    {
        "author": "刘克庄",
        "paragraphs": [
            "坐处在细旃上，立时傍红云边。",
            "宁罚公干磨石，可使刘陶铸钱。"
        ],
        "title": "村居即事六言十首  其八",
        "id": "8658a267-c7c2-46a2-8e4d-ed17fb095aa8"
    },
    {
        "author": "刘克庄",
        "paragraphs": [
            "发脱秃鹙无异，背伛橐驼逼真。",
            "不是进贤冠者，亦非灵寿杖人。"
        ],
        "title": "村居即事六言十首  其九",
        "id": "b1c2e646-b2d4-45d7-b137-babff5b33234"
    },
    {
        "author": "刘克庄",
        "paragraphs": [
            "敝缊袍足蔽体，恶草具可享宾。",
            "犊车荣过九锡，鲊饭甘于八珍。"
        ],
        "title": "村居即事六言十首  其一○",
        "id": "538d0daa-6298-478b-8a08-90a16e106a1f"
    },
    {
        "author": "刘克庄",
        "paragraphs": [
            "侍中谲取玉带，尚书苦爱貂蝉。",
            "家破谪黎母矣，冢穿无髑髅焉。"
        ],
        "title": "春夜温故六言二十首  其一",
        "id": "8b5fe2f3-44da-4b92-bb69-37bbf60ef793"
    },
    {
        "author": "刘克庄",
        "paragraphs": [
            "私怨有公论者，反噬非人情哉。",
            "颖叔发修阴事，资深叹轼奇才。"
        ],
        "title": "春夜温故六言二十首  其二",
        "id": "d2c3a681-79ab-48ae-aca8-82ee910af1b6"
    },
    {
        "author": "刘克庄",
        "paragraphs": [
            "鼎镬烹东都党，烟瘴磨元祐人。",
            "但看纸上陈迹，始知陛下至仁。"
        ],
        "title": "春夜温故六言二十首  其三",
        "id": "69443693-e4e1-4c52-9ee5-77ca726f6b6a"
    },
    {
        "author": "刘克庄",
        "paragraphs": [
            "骨朽是非始定，怒炎毁誉未公。",
            "太平呼奇宰相，野狐目半山翁。"
        ],
        "title": "春夜温故六言二十首  其四",
        "id": "87027414-ceb2-4ca7-ba9a-f1b489f360bc"
    },
    {
        "author": "刘克庄",
        "paragraphs": [
            "燕山张皇薄伐，艮岳文饰太平。",
            "黼贺尅复受赏，瓘忧分裂有萌。"
        ],
        "title": "春夜温故六言二十首  其五",
        "id": "d9687649-5a52-4dbd-8fa6-2e4f931c39eb"
    },
    {
        "author": "刘克庄",
        "paragraphs": [
            "门前客已去矣，屋里人安在哉。",
            "寒雀张罗可得，春燕啣泥不来。"
        ],
        "title": "春夜温故六言二十首  其六",
        "id": "e0f6fe86-1b71-4f4e-b986-a3a436506768"
    },
    {
        "author": "刘克庄",
        "paragraphs": [
            "丞相训子尤俭，夫人送女已非。",
            "盥面用瓦盆子，籍足以锦地衣。"
        ],
        "title": "春夜温故六言二十首  其七",
        "id": "6ad9a154-48f2-42de-80c4-7ab5bf28131c"
    },
    {
        "author": "刘克庄",
        "paragraphs": [
            "出入息顷冷暖，翻覆手间雨云。",
            "斩颐从教万段，卖颁不直分文。"
        ],
        "title": "春夜温故六言二十首  其八",
        "id": "adb2549b-048a-4497-9f8b-6a9ca03f372a"
    },
    {
        "author": "刘克庄",
        "paragraphs": [
            "京桧皆黄发老，攸熺各黑头公。",
            "当时号为小相，至今叹作顽童。"
        ],
        "title": "春夜温故六言二十首  其九",
        "id": "b049367d-1e42-4de6-896f-e455ff444c9a"
    },
    {
        "author": "刘克庄",
        "paragraphs": [
            "选人片言授钺，贵臣万里建侯。",
            "平洮致绿石研，复燕得碧云油。"
        ],
        "title": "春夜温故六言二十首  其一○",
        "id": "b44d8dd2-29fa-4b6d-9723-5607bc301a71"
    },
    {
        "author": "刘克庄",
        "paragraphs": [
            "拔舌犯世深忌，枕肱夸师绪言。",
            "徂徕生为鬼怪，伊川死尚还魂。"
        ],
        "title": "春夜温故六言二十首  其一一",
        "id": "3c31629e-3675-4868-bc98-e9a6a30a6166"
    },
    {
        "author": "刘克庄",
        "paragraphs": [
            "子长交游莫捄，孙盛门户几危。",
            "执简而往误矣，阁笔相视得之。"
        ],
        "title": "春夜温故六言二十首  其一二",
        "id": "2cfb1553-8e32-48d1-ba06-7733e5b49506"
    },
    {
        "author": "刘克庄",
        "paragraphs": [
            "书奸书盗不隠，讳周讳鲁若私。",
            "使乱贼惧直笔，于定哀多微辞。"
        ],
        "title": "春夜温故六言二十首  其一三",
        "id": "da24dc94-40c6-4752-b1da-dc2519333fa2"
    },
    {
        "author": "刘克庄",
        "paragraphs": [
            "向来动脚已谬，末后濡尾转非。",
            "伏生力辞不至，申公不合而归。"
        ],
        "title": "春夜温故六言二十首  其一四",
        "id": "5aac4c7c-66c9-4dce-a12b-16400fb752d7"
    },
    {
        "author": "刘克庄",
        "paragraphs": [
            "一部日录付壻，三经新义传儿。",
            "跻翁超乎亚圣，赞父光于仲尼。"
        ],
        "title": "春夜温故六言二十首  其一五",
        "id": "a6158f0f-6140-45c9-a3db-81e8f7bb5bfd"
    },
    {
        "author": "刘克庄",
        "paragraphs": [
            "惩舒之志甚锐，祚宋之言可悲。",
            "浓墨书奸党石，长绳拽粹德碑。"
        ],
        "title": "春夜温故六言二十首  其一六",
        "id": "671a0bc9-e780-4aa9-aba5-6b6d6123af13"
    },
    {
        "author": "刘克庄",
        "paragraphs": [
            "图覇卧薪尝胆，为农拾穗行歌。",
            "短衾敛首形矣，高官如跋疐何。"
        ],
        "title": "春夜温故六言二十首  其一七",
        "id": "25a9b70c-2604-48f2-9c6f-a40e6f079d79"
    },
    {
        "author": "刘克庄",
        "paragraphs": [
            "绝交书谢伊辈，养生论真吾师。",
            "诗无风刺尤妙，史有天刑勿为。"
        ],
        "title": "春夜温故六言二十首  其一八",
        "id": "cc234e7d-a555-46ea-9186-68713196e392"
    },
    {
        "author": "刘克庄",
        "paragraphs": [
            "辨才师苦死爱，文皇帝得许痴。",
            "温韬劫陵大盗，萧翼穿窬小儿。"
        ],
        "title": "春夜温故六言二十首  其一九",
        "id": "371231fd-6ce8-4b6f-8d6e-441515fe45e9"
    },
    {
        "author": "刘克庄",
        "paragraphs": [
            "相郎穴厨而窃，王相坎壁以藏。",
            "十袭为传家宝，一点无入己赃。"
        ],
        "title": "春夜温故六言二十首  其二○",
        "id": "d8bb6756-dc0d-4c6d-8fc6-aa7b4518b400"
    },
    {
        "author": "刘克庄",
        "paragraphs": [
            "堕落红巾手，崎岖白刃间。",
            "死难令北面，囚尚著南冠。",
            "汉使无金赎，相如与璧还。",
            "都将双鬓雪，换得两轮丹。"
        ],
        "title": "挽林韶州  其一",
        "id": "3a806c8b-d28f-4ffd-ad14-be1ede35ad7e"
    },
    {
        "author": "刘克庄",
        "paragraphs": [
            "东起平戎策，铃斋昼掩扉。",
            "身留峤南老，饷至洛中稀。",
            "瘴自茅花起，丧同薏苡归。",
            "不知汤介子，朝论是耶非。"
        ],
        "title": "挽林韶州  其二",
        "id": "c425ddd6-804e-4144-8ef5-a61c315eabc9"
    },
    {
        "author": "刘克庄",
        "paragraphs": [
            "羞问胡奴乞米炊，君恩朴断老儋祠。",
            "蚤赓殿阁微凉作，晚课田园杂兴诗。",
            "洛下共游无在者，巖头末句欲传谁。",
            "天公别有相裨补，素发星星两鬓垂。"
        ],
        "title": "和黄户曹投赠二首  其一",
        "id": "89b404b9-592c-422f-88dd-c3aab3e53f10"
    },
    {
        "author": "刘克庄",
        "paragraphs": [
            "巫医末技有师生，古道今人鲜复行。",
            "受子云玄谁卒业，附韩公传不埋名。",
            "虱犹可以箭锋贯，蝇岂能增秤尾轻。",
            "颇欲他时观续集，定将苍老换朱荣。"
        ],
        "title": "和黄户曹投赠二首  其二",
        "id": "62a18ec2-3281-40f3-b5f2-674cdef5b361"
    },
    {
        "author": "刘克庄",
        "paragraphs": [
            "莱菔可虀秔可炊，绝胜远访碧溪祠。",
            "渠能去伴舒为诰，时有来听鼎说诗。",
            "江夏奇童今属子，金华仙伯更传谁。",
            "锦囊倒赠贫家了，不管旁观笑橐垂。"
        ],
        "title": "又二首  其一",
        "id": "419412ee-18d8-41c5-8f2c-39c081b48924"
    },
    {
        "author": "刘克庄",
        "paragraphs": [
            "诗家事业可怜生，骨朽人间有集行。",
            "锻炼鬼犹惊险语，折磨天亦妬虚名。",
            "长骑馿背嫌肩耸，欲拔鲸牙恨力轻。",
            "吟得擅场成底事，不如黄策挹浮荣。"
        ],
        "title": "又二首  其二",
        "id": "36833224-a569-4817-b5fe-3ef2b7885543"
    },
    {
        "author": "刘克庄",
        "paragraphs": [
            "昔抱遗编事悦堂，蟇陵宰树想荒凉。",
            "问君乡土生悲感，家住秦溪又姓杨。"
        ],
        "title": "答杨公朝",
        "id": "8cb981d8-381e-46c1-af3d-03b77968b831"
    },
    {
        "author": "刘克庄",
        "paragraphs": [
            "晚觉方家总寓言，儋书只说谷神存。",
            "不烦姹女来丹灶，忽有婴儿出顖门。"
        ],
        "title": "鹤会三首  其一",
        "id": "23c7b986-3c92-41f8-9bf4-994ace93b245"
    },
    {
        "author": "刘克庄",
        "paragraphs": [
            "肉眼安能辨圣凡，有时巾褐过城南。",
            "亦无肘后堪传汝，且向纯阳两字参。"
        ],
        "title": "鹤会三首  其二",
        "id": "cfece5c9-903b-4975-9f5f-95f0208f4ae9"
    },
    {
        "author": "刘克庄",
        "paragraphs": [
            "投不赀躯火宅中，须臾鬓雪换颜红。",
            "暮年颇欲从翁去，共过蓬莱听水风。"
        ],
        "title": "鹤会三首  其三",
        "id": "37b57ee9-0669-468b-be73-21ffd9d2d666"
    },
    {
        "author": "刘克庄",
        "paragraphs": [
            "一已为多况百哉，得君诗卷久惊猜。",
            "乍疑姑射山头比，谁唤勾芒雪里回。",
            "委壤可怜渠有命，倾城岂是子无媒。",
            "直须著意描香影，和靖宗人合咏梅。"
        ],
        "title": "林知录和余梅百咏",
        "id": "5dde1053-c60d-4d38-8f0a-7e3a0d0ed107"
    },
    {
        "author": "刘克庄",
        "paragraphs": [
            "狗监知才子，雌堂惜上宾。",
            "归船载画重，清俸买书贫。",
            "已作扶犁叟，难留拄笏人。",
            "洛英如见问，为说卧漳滨。"
        ],
        "title": "送林知录",
        "id": "9e2b3449-9aac-4414-b0d5-00e45bc6a8de"
    },
    {
        "author": "刘克庄",
        "paragraphs": [
            "自说镡津上，辛勤葺数楹。",
            "一家侨寄活，只手拮据成。",
            "俗薄诗人厄，州贫太守清。",
            "闻君不由径，想见揽衣迎。"
        ],
        "title": "周天益辞归延平",
        "id": "6f6a2c0b-09ab-40e3-a7cb-97a9e37cc18b"
    },
    {
        "author": "刘克庄",
        "paragraphs": [
            "三载仙谿上，萧然少府厅。",
            "不曾填格日，但见纂图经。",
            "黄绶离卑冗，青衿冒典刑。",
            "泉潮相接壤，尤可奉亲庭。"
        ],
        "title": "送仙游黄尉",
        "id": "22027778-7a52-4089-9437-6c3b691d5a5c"
    },
    {
        "author": "刘克庄",
        "paragraphs": [
            "贵公葬法妙蓍龟，眼力尤高异管窥。",
            "先世曾从牧堂学，前身疑是涅槃师。",
            "服寒食散方谁验，营土馒头计已迟。",
            "我卜寝丘将斩草，重来莫负老人期。"
        ],
        "title": "赠贵上人",
        "id": "4291ce42-e4d4-422a-a72a-a2a0ad94ce35"
    },
    {
        "author": "刘克庄",
        "paragraphs": [
            "理窟骚坛两罢休，倒持麈柄让名流。",
            "向来袒裼欲暴虎，老去短衣聊饮牛。",
            "敛退始知颜巷乐，迂疎空抱杞天忧。",
            "名山何处无灵药，长笑痴人入海求。"
        ],
        "title": "次韵黄户曹问讯二首  其一",
        "id": "e7fecf8a-5f74-46f8-a1bc-4a34f35fe1fd"
    },
    {
        "author": "刘克庄",
        "paragraphs": [
            "残年宜去亦宜休，出处输渠第一流。",
            "华表归三千岁鹤，具区有四十蹄牛。",
            "吟薰风殿曾微讽，祖夕阳亭尚隠忧。",
            "干鹊噪簷无别喜，书筒诗卷远相求。"
        ],
        "title": "次韵黄户曹问讯二首  其二",
        "id": "3774b946-d76a-4323-9a8d-a014c375dcc1"
    },
    {
        "author": "刘克庄",
        "paragraphs": [
            "哭时闻者亦欷歔，双鹤随声下碧虚。",
            "帝出丝纶照穹壤，官施绰楔表门闾。",
            "今无陶侃谁能尔，古有苏耽莫是渠。",
            "华发史儋曾载笔，尚能浓墨为君书。"
        ],
        "title": "寄题杨𢡟卿孝感堂",
        "id": "3e2bec40-667d-44b6-ae8b-25bb721d7d76"
    },
    {
        "author": "刘克庄",
        "paragraphs": [
            "颗颗苞甘液，年年饫老饕。",
            "绝胜九千岁，三度窃蟠桃。"
        ],
        "title": "摘玉堂红皱玉  其一",
        "id": "52e9a2be-e4f3-476c-b83f-ef93f64065e2"
    },
    {
        "author": "刘克庄",
        "paragraphs": [
            "珍贵均摩勒，甘滋过醴泉。",
            "谓天不吾享，岂不厚诬天。"
        ],
        "title": "摘玉堂红皱玉  其二",
        "id": "cb47bbbe-efec-43e2-9dc3-ed00c13197c9"
    },
    {
        "author": "刘克庄",
        "paragraphs": [
            "村叟相持捋白髭，羨侬健似去年时。",
            "野儒枯槁无师授，传得单方服荔枝。"
        ],
        "title": "樗庵采荔  其一",
        "id": "a0548de7-9025-47f5-9c0b-9c79ab659797"
    },
    {
        "author": "刘克庄",
        "paragraphs": [
            "坠壳纷纷满树间，更抛墙外费防闲。",
            "暗中仍被揶揄笑，此老冬烘可热瞒。"
        ],
        "title": "樗庵采荔  其二",
        "id": "415e8e01-3de1-414b-b9ea-d41b5273536d"
    },
    {
        "author": "刘克庄",
        "paragraphs": [
            "似与孙郎有宿期，共穿紫翠探幽奇。",
            "水帘喷雪非常爽，火伞张空了不知。",
            "蒙衲僧宁非惠远，结茅人莫是凝之。",
            "惜今粉绘无名笔，尚可追摹入拙诗。"
        ],
        "tags": [
            "庐山"
        ],
        "title": "余平生不至庐山六月廿八日夜梦同孙季蕃游焉林木参天瀑声如雷山中物色良是一刹甚幽邃傍人告曰此中有不出院僧余与季蕃欣然访之语未终而觉将晓矣窗外簷溜淋浪纪以二诗  其一",
        "id": "5b92baf6-00b4-418f-b4bf-47f0a8b6af44"
    },
    {
        "author": "刘克庄",
        "paragraphs": [
            "泉声㶁㶁树苍苍，云有高僧占一房。",
            "粮绝罕曾起烟火，佛来不肯下禅床。",
            "缁流谁可传宗旨，黄敕难招坐道场。",
            "何必真分一间住，偶为但过亦清凉。"
        ],
        "tags": [
            "庐山"
        ],
        "title": "余平生不至庐山六月廿八日夜梦同孙季蕃游焉林木参天瀑声如雷山中物色良是一刹甚幽邃傍人告曰此中有不出院僧余与季蕃欣然访之语未终而觉将晓矣窗外簷溜淋浪纪以二诗  其二",
        "id": "e5915f34-339f-4ec9-b41b-5b916c9953d4"
    },
    {
        "author": "刘克庄",
        "paragraphs": [
            "趫捷超山径，咆哮噉土墙。",
            "昔无当道卧，今有税人场。",
            "班特归栏早，韩卢入窦忙。",
            "四方多伏弩，未可恃雄强。"
        ],
        "title": "虎暴二首  其一",
        "id": "f67eb137-f063-49b8-bb00-36c63ba47e77"
    },
    {
        "author": "刘克庄",
        "paragraphs": [
            "噬至饱而止，出为饥所驱。",
            "东邻栈失羖，西舍廐亡驹。",
            "浪说裴旻射，难施抱朴符。",
            "雌雄已堪畏，况挟小于菟。"
        ],
        "title": "虎暴二首  其二",
        "id": "262e5987-1cbd-4fed-8da2-01db228278c2"
    },
    {
        "author": "刘克庄",
        "paragraphs": [
            "徧阅同参入涅槃，傍观尽怪老僧顽。",
            "有诗传世天机浅，无史藏山笔钺闲。",
            "梦境瞿庄更唤醒，醉乡陶阮夹扶还。",
            "吾庐寂寂人稀至，不是先生爱掩关。"
        ],
        "title": "初秋感事三首  其一",
        "id": "49a01fff-2e99-4d0b-856c-54b42ea5092f"
    },
    {
        "author": "刘克庄",
        "paragraphs": [
            "跌荡当年赋两京，晚抛笔砚事春耕。",
            "达空函启已心懒，读夹注书犹眼明。",
            "金匮旧闻虚论次，香奁少作悔流行。",
            "而今老病都休也，起听秋声百感生。"
        ],
        "title": "初秋感事三首  其二",
        "id": "063ee712-089f-47b5-8b13-8fe333382dc5"
    },
    {
        "author": "刘克庄",
        "paragraphs": [
            "恩放归田又数期，少犹迂阔况衰迟。",
            "日非夸父追能及，山岂愚公力可移。",
            "前席虚怀何日报，细旃密启有天知。",
            "太阳所烛皆萌达，不照墙阴藿与葵。"
        ],
        "title": "初秋感事三首  其三",
        "id": "8b7e8c56-70dd-4cc9-8d52-1b6d3f02de44"
    },
    {
        "author": "刘克庄",
        "paragraphs": [
            "君家忠节著先朝，庙院如今稍寂寥。",
            "晋代褒勋侯谢澹，唐人诏姓取颜标。",
            "地寒访我门罗爵，天定看君世珥貂。",
            "欲扫空斋同夜话，山荒黄独尚无苗。"
        ],
        "title": "赠宇文贡士",
        "id": "1f3a2103-4a81-47a2-8e1b-0a2726913db6"
    },
    {
        "author": "刘克庄",
        "paragraphs": [
            "青阳少府笔如椽，袖出骚人体物篇。",
            "往昔上林推蜀客，后来赤壁有坡仙。",
            "自言避地侨江表，谁诵凌云向上前。",
            "萤雪一生家万里，汉庭给札定何年。"
        ],
        "title": "跋青阳尉古赋",
        "id": "ebe6d1a8-5d75-41be-b71f-78c5dae1f440"
    },
    {
        "author": "刘克庄",
        "paragraphs": [
            "犹子知余嗜，封来半尺绡。",
            "谁将一兔颖，写作百鹪鹩。",
            "具体侔针粟，卑飞集苇苕。",
            "笑他九万里，辛苦上云霄。"
        ],
        "title": "尉姪寄百雀图",
        "id": "1eda8430-92e5-461c-9f9a-fcd035807c2d"
    },
    {
        "author": "刘克庄",
        "paragraphs": [
            "依约前生是蠹鱼，坐窗不觉晓钟余。",
            "都忘还笏休官了，浑是担簦应举初。",
            "亥豕安能承谬误，雪萤尚欲补空疎。",
            "玄花生眼蜩鸣耳，贪校新抄数板书。"
        ],
        "title": "夜坐二首  其一",
        "id": "814f9a98-c2ed-414a-b7bc-414d313a175a"
    },
    {
        "author": "刘克庄",
        "paragraphs": [
            "世法人情已尽抛，深林自占一枝巢。",
            "病来不饮疎欢伯，老去惟书作淡交。",
            "马尾动烦刊笔误，蝇头尚可就灯抄。",
            "山空月落商歌起，不管秋风卷屋茅。"
        ],
        "title": "夜坐二首  其二",
        "id": "6aed0800-9ca4-44b9-b7df-e9a4171436f5"
    },
    {
        "author": "刘克庄",
        "paragraphs": [
            "虽作尧时击壤民，田家忧乐尚关身。",
            "抱珠难起龙公睡，走石谁撩飓毋嗔。"
        ],
        "title": "秋旱继以大风即事十首  其一",
        "id": "eff29944-874a-40ac-8e23-9b79eff1069f"
    },
    {
        "author": "刘克庄",
        "paragraphs": [
            "苹末萧萧忽怒飞，松公欲仆竹君欹。",
            "无人委曲镌风伯，晚稻方花最怕吹。"
        ],
        "title": "秋旱继以大风即事十首  其二",
        "id": "b234ce58-a856-41d1-b8bd-ba090cfc98a2"
    },
    {
        "author": "刘克庄",
        "paragraphs": [
            "作苦三时逸在冬，安知一篑尚亏功。",
            "愁闻地籁吹羊角，不见天瓢滴马鬃。"
        ],
        "title": "秋旱继以大风即事十首  其三",
        "id": "e098cb32-ab10-45dc-9e56-53973dbeb1a9"
    },
    {
        "author": "刘克庄",
        "paragraphs": [
            "曾立龙墀忝近臣，深知玉座最忧民。",
            "近传奎画蠲租赋，稽首觚棱祝圣人。"
        ],
        "title": "秋旱继以大风即事十首  其四",
        "id": "2f0aa86c-c126-4d05-bd5f-6228e5782a18"
    },
    {
        "author": "刘克庄",
        "paragraphs": [
            "吴中见说亦枯焦，勺水如金汲路遥。",
            "但有清尘无洒道，不能破块止鸣条。"
        ],
        "title": "秋旱继以大风即事十首  其五",
        "id": "efa0636b-e9fd-46a3-8764-4bfe7fb50f69"
    },
    {
        "author": "刘克庄",
        "paragraphs": [
            "抱瓮区区溉旱苗，忍饥终胜似操瓢。",
            "饮尧井水耕尧野，偶作樵歌亦誉尧。"
        ],
        "title": "秋旱继以大风即事十首  其六",
        "id": "bf78ce99-bedf-4321-9a55-b274921f1fac"
    },
    {
        "author": "刘克庄",
        "paragraphs": [
            "古人一念感而通，不待焚巫祭雨工。",
            "汤反诸身防六事，汉移其咎责三公。"
        ],
        "title": "秋旱继以大风即事十首  其七",
        "id": "1193fdc4-498e-4c21-a3fd-aae18a1d0fe4"
    },
    {
        "author": "刘克庄",
        "paragraphs": [
            "老农相戒早输官，何日爰书得少宽。",
            "明府安知帘外事，路人却见水中瘢。"
        ],
        "title": "秋旱继以大风即事十首  其八",
        "id": "aefd392a-31a2-4b5d-8adf-628c79179e9c"
    },
    {
        "author": "刘克庄",
        "paragraphs": [
            "禹功远矣世犹思，谁谷吾州頼两陂。",
            "待与閟宫碑岁月，并为神作送迎诗。"
        ],
        "title": "秋旱继以大风即事十首  其九",
        "id": "719c3cbd-2066-440b-95c8-353fdb109f88"
    },
    {
        "author": "刘克庄",
        "paragraphs": [
            "少耽章句老明农，无意为文忽自工。",
            "戏作小诗说场圃，细看似可续豳风。"
        ],
        "title": "秋旱继以大风即事十首  其一○",
        "id": "894929db-422c-4a80-812f-d8febaed4c46"
    },
    {
        "author": "刘克庄",
        "paragraphs": [
            "苍苔满意上庭除，应为新来客屦疎。",
            "老圃宁无螬半李，贫家尚有鼠余蔬。",
            "身光退士吟招隠，儿劝尊公赋遂初。",
            "已与山灵盟歃了，龙钟断不就安车。"
        ],
        "title": "杂兴十首  其一",
        "id": "90062234-591b-4efe-bd48-958f1a136a37"
    },
    {
        "author": "刘克庄",
        "paragraphs": [
            "曾忝开元供奉班，君恩全护放还山。",
            "诸公纵欲俎豆汝，老子安能笔砚间。",
            "试拂毛锥嗟已秃，便扶灵寿亦何颜。",
            "回头猿鹤休相笑，犹胜周颙去不还。"
        ],
        "title": "杂兴十首  其二",
        "id": "28d611e6-ccae-481b-9025-d77a691a7162"
    },
    {
        "author": "刘克庄",
        "paragraphs": [
            "少喜清谈拙自谋，行年至此复焉求。",
            "归休谁肯争幽谷，贫杀犹堪买沃洲。",
            "笛作曾垂安石泪，扇遮难护彦回羞。",
            "伯阳老去差奸黠，真出函关不少留。"
        ],
        "title": "杂兴十首  其三",
        "id": "25106cd2-e297-42ae-ab43-216be1e3b48a"
    },
    {
        "author": "刘克庄",
        "paragraphs": [
            "旋插疎篱设矮扉，仅容老子自娱嬉。",
            "国蜗角上何嫌小，巢鸟窠边不觉危。",
            "石椁无陈鸡絮者，朱门有设雀罗时。",
            "平泉花木奇樟桧，辛苦栽培竟属谁。"
        ],
        "title": "杂兴十首  其四",
        "id": "4893ecc7-4efc-461d-baa1-e761aab16518"
    },
    {
        "author": "刘克庄",
        "paragraphs": [
            "鬓发萧萧牙齿疎，耄荒不记兔园书。",
            "有时待月□□榭，蓦地看花命小车。",
            "早慕两龚辞病去，晚从二仲卜邻居。",
            "阿戎解执牙筹耳，嵇阮中间却顿渠。"
        ],
        "title": "杂兴十首  其五",
        "id": "71312aba-347d-4f2f-a2d5-6fbb29bdd498"
    },
    {
        "author": "刘克庄",
        "paragraphs": [
            "何止才疎亦命悭，暮年身世寄田间。",
            "望尘早不游金谷，投笔今难戍玉关。",
            "日祷泥龙晴自若，昼骑秧马夕方还。",
            "跳丸只了东西走，不道能苍壮士颜。"
        ],
        "title": "杂兴十首  其六",
        "id": "f6ea699a-529b-4a1b-8a63-3c4ef80591d7"
    },
    {
        "author": "刘克庄",
        "paragraphs": [
            "淳熙以后绍熙前，曹马灰寒不复燃。",
            "宁作归来词引避，可为劝进表求全。",
            "斜川妙语超言外，广武狂谈发酒边。",
            "頼有遗文堪可质，世谁陶阮岂其然。"
        ],
        "title": "杂兴十首  其七",
        "id": "63a235f3-108e-4ffe-89ce-2de70e5fe468"
    },
    {
        "author": "刘克庄",
        "paragraphs": [
            "诸公衮衮一番新，留得山林著放臣。",
            "鞍破马移它廐去，巢空燕觉主家贫。",
            "甥陪棋局何须客，儿举篮舆不觅人。",
            "膜外浮荣酒中趣，看来二者孰关身。"
        ],
        "title": "杂兴十首  其八",
        "id": "a0b80d8f-c15c-4c3d-b74e-70c50539786b"
    },
    {
        "author": "刘克庄",
        "paragraphs": [
            "回首危途尚可惊，三家村里送余生。",
            "入无奥主常孤立，归有邻翁可耦耕。",
            "骂坐不闻因耳重，悬车已决觉身轻。",
            "小诗何必诸公诵，自向闲时咏太平。"
        ],
        "title": "杂兴十首  其九",
        "id": "0990d48d-1b37-4b84-8d8e-b14e500ff111"
    },
    {
        "author": "刘克庄",
        "paragraphs": [
            "古书踳驳承讹久，新义支离折衷难。",
            "孔墨达观无异道，触蛮角立有争端。",
            "壁中科斗经传写，瓮里酰鸡味笔残。",
            "老子暮年亲勘破，束书阁上不须看。"
        ],
        "title": "杂兴十首  其一○",
        "id": "cf1c40db-9580-44b5-8451-3bcf97c8a758"
    },
    {
        "author": "刘克庄",
        "paragraphs": [
            "两翁仕不至丞郎，名节能流百世芳。",
            "穷巷号为通德里，旧书藏在善和坊。",
            "古楹日敝加丹刻，老柏年深益黛苍。",
            "太守怀贤崇教化，乡先生盍祭于乡。"
        ],
        "title": "太守宋监丞新三先生祠刊二刘遗文以二诗纪实  其一",
        "id": "d6d50880-7131-4c6b-9d84-df6470cd5988"
    },
    {
        "author": "刘克庄",
        "paragraphs": [
            "俱事重华著直声，百年藏藁未流行。",
            "世评谏疏如刘向，公读遗书感乐生。",
            "里有襄阳耆旧传，史无齐鲁大臣名。",
            "孤孙白首荒家学，甘作滕民负耒耕。"
        ],
        "title": "太守宋监丞新三先生祠刊二刘遗文以二诗纪实  其二",
        "id": "ed89b052-b2f7-41a1-98c8-0fa5fc603ec2"
    },
    {
        "author": "刘克庄",
        "paragraphs": [
            "当年双璧甲科郎，未羨燕山五桂芳。",
            "奏赋何曾因狗监，谏书直乞罢鹰坊。",
            "聚萤窗冷韦编蠹，下马陵芜宰树苍。",
            "不是使君来北海，邦人岂识郑公乡。"
        ],
        "title": "使君次韵再赋二首  其一",
        "id": "94e01e21-a1b1-4983-9706-e45fc7437263"
    },
    {
        "author": "刘克庄",
        "paragraphs": [
            "下车不识疾呼声，郡政清平教亦行。",
            "曹相治齐宾盖老，何侯在楚厚龚生。",
            "甘棠通国俱怀惠，遗藁因公得记名。",
            "老受一廛无以报，先畴不腆尚堪耕。"
        ],
        "title": "使君次韵再赋二首  其二",
        "id": "9d1fbb53-dff1-4e0f-b728-3c18c53ac163"
    },
    {
        "author": "刘克庄",
        "paragraphs": [
            "东林百草摇落，老圃数株白红。",
            "楚客空悲岁晏，班姬错怨秋风。"
        ],
        "title": "芙蓉六言四首  其一",
        "id": "b7f71a37-45be-48ec-91e0-0a439e96a216"
    },
    {
        "author": "刘克庄",
        "paragraphs": [
            "雪白露初泣晓，酒红日欲平西。",
            "王姬何彼秾矣，美人清扬婉兮。"
        ],
        "title": "芙蓉六言四首  其二",
        "id": "df23eed2-8444-498b-bf1b-c6277a58b35b"
    },
    {
        "author": "刘克庄",
        "paragraphs": [
            "月地不离人世，花城岂必仙家。",
            "且容康节向月，不羨曼卿主花。"
        ],
        "title": "芙蓉六言四首  其三",
        "id": "6204e9a6-dc3e-4477-9f8e-c543c12b42f0"
    },
    {
        "author": "刘克庄",
        "paragraphs": [
            "羞作太真妃帐，宁为屈大夫裳。",
            "帝赏此花高节，别赐一名拒霜。"
        ],
        "title": "芙蓉六言四首  其四",
        "id": "8853ae31-bdf3-4ef4-9e3a-4ae66bbbb7ff"
    },
    {
        "author": "刘克庄",
        "paragraphs": [
            "忆昔并居封驳地，相期叶力共推车。",
            "惯看东阁批黄敕，同向南衙沮白麻。",
            "高兴竟归安石墅，大疑犹访魏舒家。",
            "仅存一鉴今亡矣，想见昕朝亦叹嗟。"
        ],
        "title": "端明无惰赵公哀诗二首  其一",
        "id": "d24c0fa1-ca86-4460-a916-f8d276f2c3be"
    },
    {
        "author": "刘克庄",
        "paragraphs": [
            "惜身顾影世滔滔，叹息斯人振古豪。",
            "中垒老犹献封事，三闾去尚作离骚。",
            "无金可遗贫如故，加璧难招节更高。",
            "有泪数行刍一束，若为飞渡浙江涛。"
        ],
        "title": "端明无惰赵公哀诗二首  其二",
        "id": "3be8704b-c98e-41c2-9ad2-2866aa9f41c2"
    },
    {
        "author": "刘克庄",
        "paragraphs": [
            "主人尤爱竹，老病鲜窥园。",
            "粟鼠竞携子，箨龙空长孙。",
            "化为玉版去，留得锦绷存。",
            "虽有监临者，贪眠昼闭门。"
        ],
        "title": "惜笋二首  其一",
        "id": "41f218b8-06d9-4a6b-9d44-bdf6de3f941e"
    },
    {
        "author": "刘克庄",
        "paragraphs": [
            "手移孤竹氏，遍地长孙枝。",
            "挺挺堪传嫡，疎疎欲咎谁。",
            "汝馋犹可忍，吾俗恐难医。",
            "虽有监临法，宽柔不忍施。"
        ],
        "title": "惜笋二首  其二",
        "id": "afad8d7d-bd13-448d-b513-1188d60be411"
    },
    {
        "author": "刘克庄",
        "paragraphs": [
            "径草齐腰人迹稀，凌晨忽有叩柴扉。",
            "远携吾子出疆贽，来看先生杜德机。",
            "许燕颔侯行且验，评鸢肩夭是耶非。",
            "惜无斗酒堪浇汝，一曲劳歌赠北归。"
        ],
        "title": "赠天台陈相士",
        "id": "0765b004-8449-402f-8c8a-ede98f4e5701"
    },
    {
        "author": "刘克庄",
        "paragraphs": [
            "竹溪满口相称说，韩慥林间一辈流。",
            "少不如人今已老，天之命我子难修。",
            "桑蓬壮志无成就，箕斗虚名有悔尤。",
            "试为端蓍占岁晚，几囤枣实几蹄牛。"
        ],
        "title": "赠日者程士熙",
        "id": "2fb69c5a-43b9-4e95-9a90-4b361e2dccf7"
    },
    {
        "author": "刘克庄",
        "paragraphs": [
            "竹间梧畔故应佳，非但才高诗亦葩。",
            "世胄蚤通枢相谱，里人知是大魁家。",
            "谁言陶令才为米，不遣潘郎再种花。",
            "□□云深华表远，北风无頼送哀笳。"
        ],
        "title": "挽郑永福",
        "id": "06f38c78-1fff-4840-91c8-a742063b8ee1"
    },
    {
        "author": "刘克庄",
        "paragraphs": [
            "平生憎鲍鱼肆，何处割山麝房。",
            "试与君评花品，不如渠有国香。"
        ],
        "title": "寄题赵尉若钰兰所六言四首  其一",
        "id": "ab2f7162-3ae1-40ff-9cc9-aa202556de6a"
    },
    {
        "author": "刘克庄",
        "paragraphs": [
            "屈子平章荃蕙，荀卿区别芷槐。",
            "志洁真饮露者，性恶似渐滫来。"
        ],
        "title": "寄题赵尉若钰兰所六言四首  其二",
        "id": "344e1ff0-7e63-46df-be48-3bd38e1f9fc2"
    },
    {
        "author": "刘克庄",
        "paragraphs": [
            "高标可敬难狎，幽香似有如无。",
            "世间少别花者，海上多逐臭夫。"
        ],
        "title": "寄题赵尉若钰兰所六言四首  其三",
        "id": "d496a449-aa98-4ae8-99b7-c7d03239836b"
    },
    {
        "author": "刘克庄",
        "paragraphs": [
            "遶林寻香不见，对花写貌失真。",
            "痴人鼻孔无辨，俗子毫端有尘。"
        ],
        "title": "寄题赵尉若钰兰所六言四首  其四",
        "id": "98e4ac66-3d4c-43a0-80c7-86e71857c36e"
    },
    {
        "author": "刘克庄",
        "paragraphs": [
            "忆昔骎骎逼要津，迂疎谁遣批龙鳞。",
            "羞为庆历一不肖，妄意熙宁三舍人。",
            "鬼质若非天夺魄，累臣岂有地容身。",
            "江湖社友应相问，为说萧萧雪鬓新。"
        ],
        "title": "答括士李同二首  其一",
        "id": "7bfff010-5bf2-4cab-856c-86c44de3df6d"
    },
    {
        "author": "刘克庄",
        "paragraphs": [
            "秃翁门巷冷涔涔，僮报诗人远见寻。",
            "微露毫芒足奇怪，少加煅炼愈高深。",
            "肯来邺下从公干，待向关中说季心。",
            "黄鹄池边需应制，劝君莫学冻蛩吟。"
        ],
        "title": "答括士李同二首  其二",
        "id": "481240ce-0d7d-4018-88fe-b12c0b762b9d"
    },
    {
        "author": "刘克庄",
        "paragraphs": [
            "尚记鸣琴锦水滨，华宗赞府偶同寅。",
            "涉哦松笔规随我，传种花词脍炙人。",
            "潘令鬓毛两堆雪，崔丞诗赋一微尘。",
            "览君姓氏询乡里，旧事关心感慨频。"
        ],
        "title": "赠永福黄国孙",
        "id": "9692f167-dfbb-46e2-971d-5eabbde553a0"
    },
    {
        "author": "刘克庄",
        "paragraphs": [
            "平进差贤似躁求，乃翁岂不为儿谋。",
            "今寒畯士难京秩，古子男邦亦小侯。",
            "翘馆讵宜频造请，孤山虽好勿淹留。",
            "谁言此老心如铁，临别无端作许愁。"
        ],
        "title": "强甫西上",
        "id": "a39fba82-6c2d-437e-b6e4-d8ae8940c656"
    },
    {
        "author": "刘克庄",
        "paragraphs": [
            "醇谨真贤胄，廉能亦吏师。",
            "潘花一手种，韩木百年思。",
            "良友招魂些，遗民堕泪碑。",
            "今无黄绢笔，书墓叹吾衰。"
        ],
        "title": "挽薛潮州",
        "id": "c8d24514-b392-4e19-8fcb-a8c0e29a944a"
    },
    {
        "author": "刘克庄",
        "paragraphs": [
            "四壁萧萧落叶声，招留聊试子交情。",
            "不应华屋延珠履，得似蓬窗共铁檠。",
            "幞被都无三宿恋，重裘未觉一寒生。",
            "暮年彼此懽悰薄，相对清谈听断更。"
        ],
        "title": "留别表弟方时父二首  其一",
        "id": "90348dd5-bf81-4276-84cb-577af2d79293"
    },
    {
        "author": "刘克庄",
        "paragraphs": [
            "忆昔分携今再闰，君犹黑鬓我霜颠。",
            "绝怜卢弟真才子，若比殷兄尚少年。",
            "渭北几时重把酒，山阴作么便回船。",
            "未知后会平安否，搔首临风意惘然。"
        ],
        "title": "留别表弟方时父二首  其二",
        "id": "a7318baf-a58d-41c9-8202-6fea5885c1ee"
    },
    {
        "author": "刘克庄",
        "paragraphs": [
            "贫道我儿孝，姑云此妇贤。",
            "诸郎丹穴种，夫子玉堂仙。",
            "□□□宁忍，煎胶法不传。",
            "多情潘骑省，应赋悼亡篇。"
        ],
        "title": "挽方宜人二首  其一",
        "id": "c4660d34-a712-44ee-bbe2-c23df0409b2d"
    },
    {
        "author": "刘克庄",
        "paragraphs": [
            "分断金钗股，全遮玉镜辉。",
            "竟令鸾独舞，愁见雉双飞。",
            "月照梁鸿案，尘凝孟母机。",
            "平生竺干学，至此是真归。"
        ],
        "title": "挽方宜人二首  其二",
        "id": "be4b119d-8d86-4735-b984-38e4275a6489"
    },
    {
        "author": "刘克庄",
        "paragraphs": [
            "不冻肩山耸，方暄鬓雪浓。",
            "或云寿者相，敢道德人容。",
            "补助无灵药，扶持頼瘦筇。",
            "傍观莫相笑，年事合龙钟。"
        ],
        "title": "记颜二首  其一",
        "id": "d2d2e828-9ad3-4835-9189-caff128dc301"
    },
    {
        "author": "刘克庄",
        "paragraphs": [
            "恰才犹两髧，倏忽已双皤。",
            "昔似卫洗马，今成郭橐驼。",
            "窝中老康节，龛里活弥陀。",
            "纵使加冠剑，其如丑怪何。"
        ],
        "title": "记颜二首  其二",
        "id": "5eace4fe-d117-4e27-8dcc-bcf2d686dd9b"
    },
    {
        "author": "刘克庄",
        "paragraphs": [
            "闽土资生少，农家作苦多。",
            "尚能盖牛屋，未肯入鸡窠。",
            "社里戴花舞，原头拾穗歌。",
            "设令生汉代，堪冠力田科。"
        ],
        "title": "田舍即事十首  其一",
        "id": "2ee89630-60d4-4a6c-9704-063e6dc4ab1c"
    },
    {
        "author": "刘克庄",
        "paragraphs": [
            "场圃先修筑，囷仓次补完。",
            "坐居邻叟下，身杂役夫间。",
            "荷蓧侵星出，肩禾束蕴还。",
            "小窗残卷在，未敢便偷闲。"
        ],
        "title": "田舍即事十首  其二",
        "id": "f71bcb42-ac1f-4230-97e4-93af93c2016d"
    },
    {
        "author": "刘克庄",
        "paragraphs": [
            "此日田舍汉，当年省禁臣。",
            "丝纶隔世事，蓑笠暮年身。",
            "龙弃真初祖，羊求在近邻。",
            "南朝足名士，吾独爱吾真。"
        ],
        "title": "田舍即事十首  其三",
        "id": "07c0f0a8-81bf-4a25-afb8-770d1d260d39"
    },
    {
        "author": "刘克庄",
        "paragraphs": [
            "事国尝陈力，明农晚乞骸。",
            "击鲜儿勿费，执醤老难偕。",
            "仅可从沮溺，安能望赐回。",
            "几曾识奇字，门外客休来。"
        ],
        "title": "田舍即事十首  其四",
        "id": "fc6f805d-cdcc-4543-b157-397ac31f32df"
    },
    {
        "author": "刘克庄",
        "paragraphs": [
            "小筑三家聚，新篘万户春。",
            "昔豪几腐胁，今病罕沾唇。",
            "太古华胥氏，丰年畏垒人。",
            "超然市朝外，未易葛天民。"
        ],
        "title": "田舍即事十首  其五",
        "id": "fab1d156-cafe-44df-a565-14a2ef4cfe94"
    },
    {
        "author": "刘克庄",
        "paragraphs": [
            "畴昔元疎懒，如今转耄荒。",
            "都忘高士传，仅记庶人章。",
            "栖亩牛羊饱，开囷雀鼠忙。",
            "老农识慙愧，先议道官仓。"
        ],
        "title": "田舍即事十首  其六",
        "id": "c00056d8-b87b-4c19-bbb0-437876b9fdb6"
    },
    {
        "author": "刘克庄",
        "paragraphs": [
            "小榭无丹雘，低墙略塈茨。",
            "辛勤趋穑事，快活过花时。",
            "懒献嘉禾颂，闲赓滞穗诗。",
            "幸生太平世，不乐复何为。"
        ],
        "title": "田舍即事十首  其七",
        "id": "4ffbaaa6-8ccd-444e-8b47-ec66192bb7f1"
    },
    {
        "author": "刘克庄",
        "paragraphs": [
            "浅甽须穿浚，荒畦要粪除。",
            "何尝舍耒出，亦或带经锄。",
            "古有神农学，今传氾胜书。",
            "野儒曾涉猎，未可议空疎。"
        ],
        "title": "田舍即事十首  其八",
        "id": "43394ff2-134c-4adf-82f0-eff95c6c1303"
    },
    {
        "author": "刘克庄",
        "paragraphs": [
            "比屋篝车满，深林鼓笛喧。",
            "簇花迎妇担，抛果浴儿盆。",
            "古礼曾求野，先民或灌园。",
            "子孙记吾语，切勿羨华轩。"
        ],
        "title": "田舍即事十首  其九",
        "id": "11e22928-3e4e-4f5c-b077-2ea436e03224"
    },
    {
        "author": "刘克庄",
        "paragraphs": [
            "凋邑租符紧，荒祠木偶新。",
            "吏谈长官健，巫托社公嗔。",
            "烹犬看承客，吹螺降送神。",
            "二豪怀肉返，去诳别村人。"
        ],
        "title": "田舍即事十首  其一○",
        "id": "d09961d9-c097-4398-8cc9-d01996498b6a"
    },
    {
        "author": "刘克庄",
        "paragraphs": [
            "上世师朱氏，慈闱祖艾轩。",
            "惓惓纂遗绪，历历识前言。",
            "柳记多先友，迁书頼外孙。",
            "悲哉此奇士，寂寞向寒原。"
        ],
        "title": "挽方倅巖仲二首  其一",
        "id": "a6f6efd5-7279-444b-8e93-6972c76b949f"
    },
    {
        "author": "刘克庄",
        "paragraphs": [
            "身后青名在，辛勤卜此阡。",
            "书丹翰林笔，埋玉息庵钱。",
            "葛帔孤谁托，蒿簪妇亦贤。",
            "许丞无事业，千古以廉传。"
        ],
        "title": "挽方倅巖仲二首  其二",
        "id": "c43a9cb9-5d90-41ca-9a40-dd843a4d0dd6"
    },
    {
        "author": "刘克庄",
        "paragraphs": [
            "灯窗磨岁月，竹帛勒功名。",
            "晦迹溪西隠，终身谷口耕。",
            "似山犹有漏，于佛悟无生。",
            "尚喜家驹骏，何惭辅嗣甥。"
        ],
        "title": "挽郑郎公卫夫妇二首  其一",
        "id": "90f4234d-9146-413e-a2fe-96bba2fe8bb5"
    },
    {
        "author": "刘克庄",
        "paragraphs": [
            "遗言传属纩，内则冠幽闺。",
            "刘尹真长妹，黔娄处士妻。",
            "鸾离暮年恨，鹤吊冻云迷。",
            "慧性无生灭，幡花导向西。"
        ],
        "title": "挽郑郎公卫夫妇二首  其二",
        "id": "3b2d191f-537c-4bca-ac32-3c7c9d02191d"
    },
    {
        "author": "刘克庄",
        "paragraphs": [
            "犹记甲申引见，传头几度春风。",
            "短梦听钧天乐，一生泣鼎湖弓。"
        ],
        "title": "题同班小录  其一",
        "id": "d92f23aa-9e06-4157-9de2-87277c8fd42b"
    },
    {
        "author": "刘克庄",
        "paragraphs": [
            "周章鹤碧朝服，咫尺猩红御袍。",
            "风号先帝陵木，霜著孤臣鬓毛。"
        ],
        "title": "题同班小录  其二",
        "id": "17b42755-b0c1-40d8-9532-a2a7a54e7ece"
    },
    {
        "author": "刘克庄",
        "paragraphs": [
            "帐殿久移南内，桥山已隔西兴。",
            "同时谒帝评事，回首不忘茂陵。"
        ],
        "title": "题同班小录  其三",
        "id": "aae3345e-970b-4db7-9f88-0c8a52ba4dd2"
    },
    {
        "author": "刘克庄",
        "paragraphs": [
            "一息营升斗，留翁寂寞滨。",
            "白头携暮子，来作祝尧人。"
        ],
        "title": "丁巳启建二首  其一",
        "id": "ea9c3325-0777-4b09-95d1-997c5e55d927"
    },
    {
        "author": "刘克庄",
        "paragraphs": [
            "有意祝灵椿，无堪献野芹。",
            "玉杯真缪巧，金镜最忠勤。"
        ],
        "title": "丁巳启建二首  其二",
        "id": "5ce6b811-ee43-46c8-bbe8-6b33f6b39b67"
    },
    {
        "author": "刘克庄",
        "paragraphs": [
            "坐久乌薪尽，呼童扫叶忙。",
            "海风过雪冷，冬夜抵年长。",
            "故纸真糟粕，枯骴孰臭香。",
            "老无闲记性，读罢转头忘。"
        ],
        "title": "夜坐二首  其一",
        "id": "5e7593e3-d5b7-47d8-9c96-e33f1c9db4b9"
    },
    {
        "author": "刘克庄",
        "paragraphs": [
            "并拥三重絮，犹新二尺檠。",
            "屋高先见月，城远忽闻更。",
            "藜杖光芒歇，茅柴力量轻。",
            "若非簷铁响，淡杀老书生。"
        ],
        "title": "夜坐二首  其二",
        "id": "12e56e2f-72b6-4ca1-b743-6417af809fe2"
    },
    {
        "author": "刘克庄",
        "paragraphs": [
            "髫龀随二亲，旅泊承天寺。",
            "姆抱殿上嬉，忽覩瞿昙氏。"
        ],
        "title": "南山感旧  其一",
        "id": "43adc7d2-1b0e-4c79-a5d7-2233db81ae3a"
    },
    {
        "author": "刘克庄",
        "paragraphs": [
            "自从出腹来，未尝识奇伟。",
            "顾瞻忽眩晃，冷汗如泼水。"
        ],
        "title": "南山感旧  其二",
        "id": "4b69890d-0abf-45eb-a111-b9e108fd3240"
    },
    {
        "author": "刘克庄",
        "paragraphs": [
            "战掉病三日，汤熨乃能起。",
            "譬如秦武阳，震慴白帝子。"
        ],
        "title": "南山感旧  其三",
        "id": "e87cbed2-ea76-4f5a-a911-0404822e5d14"
    },
    {
        "author": "刘克庄",
        "paragraphs": [
            "弹指七十年，颜发遽如此。",
            "棒喝夹攻之，碓磨备尝矣。"
        ],
        "title": "南山感旧  其四",
        "id": "72841d26-31fe-4219-9893-92cf2010c217"
    },
    {
        "author": "刘克庄",
        "paragraphs": [
            "既具顶门眼，逐得少林髓。",
            "南山梵王宫，规模自唐始。"
        ],
        "title": "南山感旧  其五",
        "id": "fc9a9b09-b282-4fc1-86f1-ce0c74b38f22"
    },
    {
        "author": "刘克庄",
        "paragraphs": [
            "轮奂绝钜丽，像设尤卓诡。",
            "瓣香大雄前，恍然忆稚齿。"
        ],
        "title": "南山感旧  其六",
        "id": "1860df85-0c6a-4f72-87a1-9a0bb7fda9c3"
    },
    {
        "author": "刘克庄",
        "paragraphs": [
            "侬久离怖畏，佛亦生欢喜。",
            "却看丈六身，僬侥国人尔。"
        ],
        "title": "南山感旧  其七",
        "id": "1c731b65-b088-4aaa-a083-893592c862f3"
    },
    {
        "author": "刘克庄",
        "paragraphs": [
            "一麾踰峤几星霜，岁晚乘云觐帝傍。",
            "方喜吾丘来春计，又闻翁子去怀章。",
            "百弓别业虽清旷，九尺长身已老苍。",
            "原上悲风吹宰树，伤心鸡絮莫携将。"
        ],
        "title": "挽陈建昌",
        "id": "b069ae01-3641-4049-8f74-801e55565542"
    },
    {
        "author": "刘克庄",
        "paragraphs": [
            "同云作色日潜辉，咄咄玄冥未霁威。",
            "驿使能无一枝寄，客程应有六花飞。",
            "乌公恩重宜亲谒，绛老年高可蚤归。",
            "想见仙霞三尺雪，布衾如铁起添衣。"
        ],
        "title": "连日寒甚怀强甫二首  其一",
        "id": "0fee8c84-755e-499e-9065-793c15347792"
    },
    {
        "author": "刘克庄",
        "paragraphs": [
            "人生各有稻粱谋，暂去家庭作远游。",
            "年事但看翁齿发，天寒深念汝衣裘。",
            "履霜我独知琴操，立雪谁来问话头。",
            "但愿茅簷相保守，千书说不尽离愁。"
        ],
        "title": "连日寒甚怀强甫二首  其二",
        "id": "9abee2ff-0be2-49e8-bb7d-fad7895616f6"
    },
    {
        "author": "刘克庄",
        "paragraphs": [
            "曾为魔女摄入，亦被罔明唤回。",
            "锦覆陷穽可畏，铁铸门关勿开。"
        ],
        "title": "夜读传灯杂书六言八首  其一",
        "id": "662bfb9b-7972-446b-8f5b-1bc2a9af6cb2"
    },
    {
        "author": "刘克庄",
        "paragraphs": [
            "稍喜世缘渐薄，尚嫌家事相关。",
            "种子入豹林谷，庞公遯鹿门山。"
        ],
        "title": "夜读传灯杂书六言八首  其二",
        "id": "eac3092e-9954-4b7b-9f43-d426c19639e8"
    },
    {
        "author": "刘克庄",
        "paragraphs": [
            "达人蘧蘧梦觉，呆汉屑屑往来。",
            "剪断郭郎线索，送还赵老灯台。"
        ],
        "title": "夜读传灯杂书六言八首  其三",
        "id": "b472e917-2bc3-49a0-8f8e-b1e1fbd5248d"
    },
    {
        "author": "刘克庄",
        "paragraphs": [
            "神秀元来得法，志公了不见几。",
            "半夜一钵南迈，明朝只履西归。"
        ],
        "title": "夜读传灯杂书六言八首  其四",
        "id": "d51958f0-b558-4f76-8160-51a4c17dae47"
    },
    {
        "author": "刘克庄",
        "paragraphs": [
            "麟经之笔既绝，蚕室之书遂行。",
            "聃非二子同传，齐鲁两生失名。"
        ],
        "title": "夜读传灯杂书六言八首  其五",
        "id": "8266f119-8415-4dda-9da8-ee3b0eb45633"
    },
    {
        "author": "刘克庄",
        "paragraphs": [
            "悠然东篱把菊，登彼西山采薇。",
            "重华去我已久，神农没矣安归。"
        ],
        "title": "夜读传灯杂书六言八首  其六",
        "id": "a12a1340-eff6-410e-aea4-b13725c1c402"
    },
    {
        "author": "刘克庄",
        "paragraphs": [
            "赠半山翁甚美，责临淄公不轻。",
            "大苏肯念旧恶，小宋犹有宿酲。"
        ],
        "title": "夜读传灯杂书六言八首  其七",
        "id": "db1d97f7-2bd8-4b0b-acc9-c944b7f5dc97"
    },
    {
        "author": "刘克庄",
        "paragraphs": [
            "孙以献公称祖，妻以康子谥夫。",
            "何必议郎博士，千秋万岁称呼。"
        ],
        "title": "夜读传灯杂书六言八首  其八",
        "id": "f1b428a1-1905-41f2-8091-22b9fb5a7ab5"
    },
    {
        "author": "刘克庄",
        "paragraphs": [
            "过去生平一念差，偶因薄技忝清华。",
            "宁吟韩子将归操，不草韦郎起复麻。",
            "绮语预愁无间狱，纶言见笑当行家。",
            "而今老矣全瘖了，匹似枯株不著花。"
        ],
        "title": "仲晦昆仲求近稿戏答二首  其一",
        "id": "819858b5-3379-4865-a9cb-41a05d44f12f"
    },
    {
        "author": "刘克庄",
        "paragraphs": [
            "辛苦搜肠更撚须，适资谈者指瑕瑜。",
            "中郎碑好犹名愧，吏部铭高未免谀。",
            "余忿燕泥能道否，遗言鹤唳可闻乎。",
            "从今一字休思索，千古文人一律愚。"
        ],
        "title": "仲晦昆仲求近稿戏答二首  其二",
        "id": "e58b6b81-5b84-40f0-98e2-bcef01051bb0"
    },
    {
        "author": "刘克庄",
        "paragraphs": [
            "道人三昧力，手阅几巖砖。",
            "既用功追琢，何忧质得坚。",
            "玉因石攻美，月以斧修圆。",
            "非遇良工剖，陶泓不受镌。"
        ],
        "title": "赠洪道人圆定",
        "id": "836a3b5b-f8d2-4e7d-9983-59e07a1bb89d"
    },
    {
        "author": "刘克庄",
        "paragraphs": [
            "忆与诸贤共造廷，暮年屈指略凋零。",
            "颜郎衫色有时紫，潘令鬓毛无日青。",
            "小草自应慙远志，落英犹足制颓龄。",
            "左丞岂识吾诗者，举向村姑倚树听。"
        ],
        "title": "岁晚试笔一首",
        "id": "7d714605-fd3d-4eb9-86e7-19802ecb572a"
    },
    {
        "author": "刘克庄",
        "paragraphs": [
            "嘘呵肌理泉润，拊摩德性玉温。",
            "可谓无毫发恨，何曾犯斧凿痕。"
        ],
        "title": "题研六言四首  其一",
        "id": "f8b8d502-8677-4069-a027-487d21061544"
    },
    {
        "author": "刘克庄",
        "paragraphs": [
            "其面固已晬然，其背贵不可言。",
            "宁捧以供李白，勿举以掷郑畋。"
        ],
        "title": "题研六言四首  其二",
        "id": "54970b5f-1da7-41de-a977-7aed523a2bca"
    },
    {
        "author": "刘克庄",
        "paragraphs": [
            "无驳杂者其色，不磷缁者其德。",
            "方巖求之不得，后村不求而获。"
        ],
        "title": "题研六言四首  其三",
        "id": "92793255-b23d-4d70-9a22-37e72624ae91"
    },
    {
        "author": "刘克庄",
        "paragraphs": [
            "眼如胡僧之碧，口如老庞之吸。",
            "子云要伴玄草，添丁勿翻墨汁。"
        ],
        "title": "题研六言四首  其四",
        "id": "90ee2674-6505-4164-86a8-33acd5023947"
    },
    {
        "author": "刘克庄",
        "paragraphs": [
            "虚费灯窗一世勤，老师曾许与斯文。",
            "玉台不善谐新咏，金匮犹堪记旧闻。",
            "浅学安能演繁露，华堂苦爱诵微云。",
            "史香骚艳无穷尽，叹息何人共摘熏。"
        ],
        "title": "纵笔二首  其一",
        "id": "a1b4cc40-23a4-49de-9b92-14409304be51"
    },
    {
        "author": "刘克庄",
        "paragraphs": [
            "风月佳时一放怀，幸无章绶束筋骸。",
            "眵昏端以亲灯故，忧患皆从识字来。",
            "受业门人留不住，载醪客子尽教回。",
            "闭门自了身心事，寄语时贤莫浪猜。"
        ],
        "title": "纵笔二首  其二",
        "id": "f376fe35-61cb-4544-9f57-c58ca2811554"
    },
    {
        "author": "刘克庄",
        "paragraphs": [
            "眉宇巑岏鬓秃残，愧君模写向冰纨。",
            "削瓜古有形相肖，掷果今无众聚观。",
            "且可夷犹狎鸥鹭，不消夭矫比龙鸾。",
            "去为将相开生面，莫貌山翁骨相寒。"
        ],
        "title": "示画者",
        "id": "1332fc69-f4e6-479d-ad42-b17c706fa1fa"
    },
    {
        "author": "刘克庄",
        "paragraphs": [
            "恩赐残骸得返耕，孤臣安敢厌承明。",
            "羊肠曾有单车覆，牛背那无一笛横。",
            "俗子休疑眉宇异，痴人错望耳毫生。",
            "老身虽厄心常泰，听取商歌遶屋声。"
        ],
        "title": "书感",
        "id": "a4c60780-4b33-4ba7-9da1-ce0a7383335c"
    },
    {
        "author": "刘克庄",
        "paragraphs": [
            "妙在心通与理融，卓然有见是英雄。",
            "大儒晚作韩考异，往哲曾非墨尚同。",
            "折角争希郭有道，鬀眉求似狄梁公。",
            "可怜老学孤无助，月落参横读未终。"
        ],
        "title": "对卷",
        "id": "54614085-1c89-4005-a7cb-e9440bbb407f"
    },
    {
        "author": "刘克庄",
        "paragraphs": [
            "丝切登盘菜，花垂插鬓幡。",
            "老人总无分，回施与诸孙。"
        ],
        "title": "立春二首  其一",
        "id": "fc42f6ca-cc1f-490f-8dfe-905dbc2f16fa"
    },
    {
        "author": "刘克庄",
        "paragraphs": [
            "枯槁蒙膏润，谁非喜雨人。",
            "儿童翻懊恼，惜不看鞭春。"
        ],
        "title": "立春二首  其二",
        "id": "0036dacf-3921-4152-8dfe-45a12ea670b2"
    },
    {
        "author": "刘克庄",
        "paragraphs": [
            "忿欲伤生甚斧斨，易言惩窒味尤长。",
            "古人明著佩韦戒，前辈犹烦按剑防。",
            "养似鬭鸡逢纪渻，避如决鹿见毛嫱。",
            "小斋扫去闲书画，专揭吾诗置座傍。"
        ],
        "title": "忿欲一首",
        "id": "ac8b02a6-b9e6-4379-8780-a72015a3b75b"
    },
    {
        "author": "刘克庄",
        "paragraphs": [
            "烟燻野狐怪，雨熄毕方譌。",
            "惟有三彭黠，深藏不畏傩。"
        ],
        "title": "观傩二首  其一",
        "id": "aa2fc1ed-2cb8-4ffc-928a-751875e12595"
    },
    {
        "author": "刘克庄",
        "paragraphs": [
            "祓除啸梁祟，惊走散花魔。",
            "切莫敺穷鬼，相从岁月多。"
        ],
        "title": "观傩二首  其二",
        "id": "b59071fe-7140-4f81-9164-632e7f9a6724"
    },
    {
        "author": "刘克庄",
        "paragraphs": [
            "儿童烧爆竹，妇女治椒花。",
            "独有龙钟叟，凄凉感岁华。"
        ],
        "title": "岁除二首  其一",
        "id": "16f8d0f3-53e0-4e8d-9517-58485fc57bbf"
    },
    {
        "author": "刘克庄",
        "paragraphs": [
            "冰衔常恁么，雪鬓转皤然。",
            "一事差堪喜，诗多似去年。"
        ],
        "title": "岁除二首  其二",
        "id": "a4a13b3f-cf21-45d9-b122-346de96b8ad2"
    },
    {
        "author": "刘克庄",
        "paragraphs": [
            "过去光阴箭离弦，河清易俟鬓难玄。",
            "再加孔子从心岁，三倍周郎破贼年。",
            "耄齿阻陪鸠杖列，瞽言曾献兽樽前。",
            "磻溪淇澳吾何敢，且学香山也自贤。"
        ],
        "title": "戊午元日二首  其一",
        "id": "71187c96-c527-49d3-b3af-46cf7492a3c0"
    },
    {
        "author": "刘克庄",
        "paragraphs": [
            "败絮萧然拥病身，久疎朝谒作闲人。",
            "公卿各趁黄麾仗，宾客谁看乌角巾。",
            "菱照无情难讳老，杏梢作意已撩春。",
            "卧闻儿女夸翁健，诗句年光一样新。"
        ],
        "title": "戊午元日二首  其二",
        "id": "fdf6e0c9-b903-49d3-b569-8d12d562f3e6"
    },
    {
        "author": "刘克庄",
        "paragraphs": [
            "二昆南北各驱驰，季复随群试有司。",
            "蕃衍皆因先世积，荒嬉端为乃翁慈。",
            "争名古有笞儿语，任运吾无责子诗。",
            "万一原夫能末缀，采蒲裹粽待归期。"
        ],
        "title": "送山甫铨试二首并寄强甫  其一",
        "id": "a143e5d6-3d5f-4dd6-aadc-154195f8bb83"
    },
    {
        "author": "刘克庄",
        "paragraphs": [
            "家事如今亦尽传，此冠未挂待何年。",
            "忍抛老汉□□畔，去傍渠侬水镜边。",
            "逆旅我能几时客，自家□□□人怜。",
            "归鸿数寄平安字，莫遣衰翁望眼穿。"
        ],
        "title": "送山甫铨试二首并寄强甫  其二",
        "id": "1f7d9519-7a0b-4617-8318-3f6305839900"
    },
    {
        "author": "刘克庄",
        "paragraphs": [
            "久无羔雁聘遗贤，白首邱园气最全。",
            "聊与荆公续诗选，不闻谯叟入经筵。",
            "讲师翁庶几三昧，朴学余才说一篇。",
            "两侍细旃莫推挽，谀儒此愧若为湔。"
        ],
        "title": "挽南皋刘二先生  其一",
        "id": "650e6535-ea21-4ca4-90b5-1a328231c666"
    },
    {
        "author": "刘克庄",
        "paragraphs": [
            "少时已诵水心铭，今息庵文可并行。",
            "椿算过如大君子，蒲轮莫致老先生。",
            "纵无掌故来传诏，盍有门人与易名。",
            "尝辱蓬山授经说，蟇陵道远一伤情。"
        ],
        "title": "挽南皋刘二先生  其二",
        "id": "4028ed48-f274-46a5-99d9-68e08860f4bc"
    },
    {
        "author": "刘克庄",
        "paragraphs": [
            "报道东方欲辨晨，强扶衰惫起冠绅。",
            "差贤眇者与跛者，窃比封人祝圣人。",
            "野老岂知蒙帝力，农夫稍有告余春。",
            "不须景慕斜川叟，且作田间击壤民。"
        ],
        "title": "天基节口占二首  其一",
        "id": "08349440-66b6-4856-84ba-350055fc7644"
    },
    {
        "author": "刘克庄",
        "paragraphs": [
            "赫风隠隠听宫县，曾立红云一朵边。",
            "天语下询颜不远，帝歌自作墨犹鲜。",
            "台郎谁是玄都旧，舆尉安知绛老年。",
            "散吏宫花能几许，诸孙争怕落人先。"
        ],
        "title": "天基节口占二首  其二",
        "id": "b13a8017-a888-41ca-be0a-fd67e7c88e49"
    },
    {
        "author": "刘克庄",
        "paragraphs": [
            "元日至人日，未有不晴时。",
            "剥复观周易，吟哦及杜诗。",
            "将开户北向，折到杏南枝。",
            "不得东风力，余寒岂易支。"
        ],
        "title": "人日",
        "id": "9823fcb0-caab-4b0a-951e-8086c5034bf5"
    },
    {
        "author": "刘克庄",
        "paragraphs": [
            "懊悔平生择术差，誓将秋实代春华。",
            "幸无大节污青史，曾有狂言坏白麻。",
            "已约宗雷同入社，且饶燕许自成家。",
            "傍人不必争残线，秃笔何因肯再花。"
        ],
        "title": "君畴仰晦茂功蒙仲和余差须韵二诗再答二首  其一",
        "id": "4eb02dc8-d969-4581-afff-d157a6b08860"
    },
    {
        "author": "刘克庄",
        "paragraphs": [
            "衡与脩皆捋虎须，不论公干与元瑜。",
            "讥弹山寺诗为谤，指点沧洲疏似谀。",
            "毛垢人将吹洗汝，涅磨渠不磷缁乎。",
            "劝君刊落闲枝叶，佩服高柴一字愚。"
        ],
        "title": "君畴仰晦茂功蒙仲和余差须韵二诗再答二首  其二",
        "id": "17ebfb4a-f69c-43ad-958c-8805bc9cef40"
    },
    {
        "author": "刘克庄",
        "paragraphs": [
            "渠观英游转首空，玄都葵麦几春风。",
            "米郎笔绝九霄上，子骏星移五管东。",
            "雅拜从渠投石友，遗言以子为山公。",
            "定应去判芙蓉馆，不堕蛮云蜑雨中。"
        ],
        "title": "挽赵漕克勤礼部二首  其一",
        "id": "a5689aec-10af-400c-a373-62a6080ebdc1"
    },
    {
        "author": "刘克庄",
        "paragraphs": [
            "息影空山与世疎，感君意气独勤渠。",
            "颇怜凤阁舍人老，犹寄羊城使者书。",
            "化鹤安知耽是我，骑鲸难问白何如。",
            "岂无莼鲫堪携去，衰病谁扶上素车。"
        ],
        "title": "挽赵漕克勤礼部二首  其二",
        "id": "8a210f3a-ed5b-45d8-a07f-52b1de83eeee"
    },
    {
        "author": "刘克庄",
        "paragraphs": [
            "久矣庞公懒入城，偶逢节序尚牵情。",
            "盛鸱夷酒出行乐，铸褭蹄金难买晴。",
            "不与贤豪竞华毂，且随儿女看优棚。",
            "老儒更为明时喜，闻说西南黑祲清。"
        ],
        "title": "灯夕二首  其一",
        "id": "76f3cb3d-22d7-4cac-9f72-e47aa3b6d8c2"
    },
    {
        "author": "刘克庄",
        "paragraphs": [
            "本子流传自柳荣，著行线彩鬭鲜明。",
            "似从傀儡家传出，又说熙河帅教成。",
            "边地烽烟差向里，中州灯火尚承平。",
            "何尝夜夺昆仑隘，真为君王奏凯声。"
        ],
        "title": "灯夕二首  其二",
        "id": "fe47baa8-463b-4932-8eab-f4d518d0c869"
    },
    {
        "author": "刘克庄",
        "paragraphs": [
            "春风才扇已微和，灯市新年笑语多。",
            "时有老农行拾穗，岂无太史笔归禾。",
            "少留楼上三通鼓，休记云间第一歌。",
            "传说遨头诗句好，曹刘墙短不难过。"
        ],
        "title": "又和宋侯三首  其一",
        "id": "2b75123b-16a7-4d90-8690-54751bf9fc62"
    },
    {
        "author": "刘克庄",
        "paragraphs": [
            "铃斋教令得民和，月色今宵十倍多。",
            "节物人家俱插柳，霁华田舍可鞭禾。",
            "坐中客醉僛僛舞，陌上花开缓缓歌。",
            "老子尚堪牵率在，夜归已有木鱼过。"
        ],
        "title": "又和宋侯三首  其二",
        "id": "2ba018b0-6485-420f-b036-38749268d71f"
    },
    {
        "author": "刘克庄",
        "paragraphs": [
            "梨园部里奏云和，衰惰烦公发药多。",
            "有啭春鶑觞客酒，无如龙马暴民禾。",
            "盍陪天下传柑宴，且听民间秀麦歌。",
            "归对蓬窗灯一点，却疑太乙夜相过。"
        ],
        "title": "又和宋侯三首  其三",
        "id": "5584a3fa-f773-4cf7-9796-560224ffb03f"
    },
    {
        "author": "刘克庄",
        "paragraphs": [
            "处处笙歌杂诵谣，盍簪一笑共今宵。",
            "宛然上齿尊三老，非若班廷序百僚。",
            "乡饮讵宜先仗出，虞人不必以弓招。",
            "明时各适鸢鱼性，在野尤和似在朝。"
        ],
        "title": "和居厚弟一首",
        "id": "ffa49b20-807b-467d-bed9-b9eef373a379"
    },
    {
        "author": "刘克庄",
        "paragraphs": [
            "处和昔牧罗浮郡，不载南州一物还。",
            "酝藉汝何惭小阮，空疎吾谬作梁山。",
            "步趋诸老先生后，遨兀斋郎太祝间。",
            "华发病翁无喜事，直须春榜一开颜。"
        ],
        "title": "送质甫姪铨试",
        "id": "abf3f118-2538-4a2f-a443-05c3d9bad95c"
    },
    {
        "author": "刘克庄",
        "paragraphs": [
            "茜袂黄眉出满城，贤侯游豫顺民情。",
            "鼓声足验村田乐，月色遥占辇路晴。",
            "定有儒臣映藜仗，又闻京尹折莲棚。",
            "祠官一瓣无它祝，但愿旄头尽扫清。"
        ],
        "title": "宋侯和灯夕诗再用韵二首  其一",
        "id": "266d3173-0ccd-4b5f-b92c-c3beb90a0876"
    },
    {
        "author": "刘克庄",
        "paragraphs": [
            "近传桂管置行营，想见临淮号令明。",
            "书载舞干文德远，曲名破阵武功成。",
            "小儿队整遗风在，大将坛荒旧址平。",
            "未得军前实消息，强歌安得有欢声。"
        ],
        "title": "宋侯和灯夕诗再用韵二首  其二",
        "id": "2a3cd1a7-2ca8-4145-b95e-85c1ba447c46"
    },
    {
        "author": "刘克庄",
        "paragraphs": [
            "材名汉廷选，文学孔门科。",
            "不仿治安策，宜赓喜起歌。",
            "三麾老龚遂，一榻病维摩。",
            "此事悬于命，吁嗟可奈何。"
        ],
        "title": "挽林计院二首  其一",
        "id": "51e751c6-cc72-414a-a24d-e628edbb6bd8"
    },
    {
        "author": "刘克庄",
        "paragraphs": [
            "检点齐年友，凋零重可悲。",
            "君逢庚子鵩，我叹甲辰雌。",
            "鸥社同盟少，蟇陵会哭谁。",
            "暮龄多感慨，邻笛更须吹。"
        ],
        "title": "挽林计院二首  其二",
        "id": "83eb3cb4-fc84-4340-9ce1-84848d0eb576"
    },
    {
        "author": "刘克庄",
        "paragraphs": [
            "渔阳之鼓动地，蚩尤之旗竟天。",
            "梨园弟子按乐，竹宫方士求仙。"
        ],
        "title": "录汉唐事六言五首  其一",
        "id": "ae306156-d9a3-4ea8-a7dd-ed49b1becde4"
    },
    {
        "author": "刘克庄",
        "paragraphs": [
            "群雄竞起问鼎，老贼傍观朵颐。",
            "汾阴三趾去矣，桐江一丝系之。"
        ],
        "title": "录汉唐事六言五首  其二",
        "id": "24d3bb90-d6f1-4bea-b1f2-d2eaf6857884"
    },
    {
        "author": "刘克庄",
        "paragraphs": [
            "二圣已重劝了，西京无一尘飞。",
            "白衣山人辞去，青袍拾遗步归。"
        ],
        "title": "录汉唐事六言五首  其三",
        "id": "ebc370a2-d09b-4876-9d5d-00b985514c8e"
    },
    {
        "author": "刘克庄",
        "paragraphs": [
            "文叔亲临卧所，君房邀过台司。",
            "脚加帝腹一笑，身居鼎足尚痴。"
        ],
        "title": "录汉唐事六言五首  其四",
        "id": "0f84a12a-6a8c-490c-83b2-38cb6680bd30"
    },
    {
        "author": "刘克庄",
        "paragraphs": [
            "燕许秉笔封岱，欧虞挥翰登瀛。",
            "宁死开元贞观，勿生天宝广明。"
        ],
        "title": "录汉唐事六言五首  其五",
        "id": "7152e20d-4a89-477f-93ae-20e380fc1cdf"
    },
    {
        "author": "刘克庄",
        "paragraphs": [
            "自笑狂吟浪窃名，敢将孤垒敌长城。",
            "才高君策追风骠，计急吾陈背水兵。",
            "远道书来如面见，异时序反托诗行。",
            "残年无复游吴楚，樽酒何由得细评。"
        ],
        "title": "答章林伯",
        "id": "d73a03c2-bfd4-4810-aac6-7dea496ef3d6"
    },
    {
        "author": "刘克庄",
        "paragraphs": [
            "曾掌兰台纂旧闻，亦瞻玉座和来薰。",
            "戆愚漫有诛奸笔，疎拙元无乞巧文。",
            "执简自知愧南董，免冠谁肯救朱云。",
            "消磨不尽惟诗在，社友寻盟意尚勤。"
        ],
        "title": "南康赵明府赠予四诗和其首篇二首  其一",
        "id": "bb02c7ea-e6a0-49eb-aaaa-5bf9223d9f93"
    },
    {
        "author": "刘克庄",
        "paragraphs": [
            "二老风流接见闻，余香未远尚堪薰。",
            "明师岂不使人巧，老仆安能重子文。",
            "策蹇何由追抹电，化龙吾亦愿为云。",
            "从来作圣功夫处，不在生知在积勤。"
        ],
        "title": "南康赵明府赠予四诗和其首篇二首  其二",
        "id": "36b65591-8453-45f5-89b1-3d21a0f51957"
    },
    {
        "author": "刘克庄",
        "paragraphs": [
            "拂榻迟居久，今才问戍瓜。",
            "海乡真佛国，府主似包家。",
            "友喜吟添稿，胥惊判有花。",
            "笋柑妙天下，长铗不须嗟。"
        ],
        "title": "送黄户曹",
        "id": "43b40d94-3ac7-4383-bd62-95480ae794ff"
    },
    {
        "author": "刘克庄",
        "paragraphs": [
            "丹炉爆裂话头差，揽镜颜苍两鬓华。",
            "不记省中咏薇药，径归韦曲问桑麻。",
            "卿云方荐汉郊庙，郊岛难鸣唐国家。",
            "谁向玄都君子说，有春风处有桃花。"
        ],
        "title": "君畴仲晦蒙仲再和余差须二诗警斋侍郎又继之趁韵走谢  其一",
        "id": "b9f7478c-ea61-4ff3-9d79-f192ee59e41a"
    },
    {
        "author": "刘克庄",
        "paragraphs": [
            "垢衣忘澣虱游须，岂有村情似长瑜。",
            "作圣德诗无乃怪，进文鉴序近于谀。",
            "热中人有谗余者，殿后天将寿我乎。",
            "晚觉陶翁嗔子懒，不如坡老愿儿愚。"
        ],
        "title": "君畴仲晦蒙仲再和余差须二诗警斋侍郎又继之趁韵走谢  其二",
        "id": "fbda2dfe-6d98-44b3-ad20-e60afdba8c4e"
    },
    {
        "author": "刘克庄",
        "paragraphs": [
            "千层坠为一毫差，还了鱼须脱革华。",
            "数尺了无怀内锦，三斤空有话头麻。",
            "早曾谒帝吟薰殿，晚欲逃儒入墨家。",
            "自笑老人心尚骏，故吾不换换新花。"
        ],
        "title": "奉酬吴洪二公三和之什  其一",
        "id": "3669b00e-cacf-4fff-b9c4-9d8cc8abb5b4"
    },
    {
        "author": "刘克庄",
        "paragraphs": [
            "衰容懒镊白髭须，新咏难追纪少瑜。",
            "攀槛公曾排禹佞，下帷我亦鄙弘谀。",
            "瓶沽何必太玄也，褐博尝闻大勇乎。",
            "捽茹脍肝均一饱，不知谁圣复谁愚。"
        ],
        "title": "奉酬吴洪二公三和之什  其二",
        "id": "212422a9-fde4-4eea-aab0-a48c19f908fe"
    },
    {
        "author": "刘克庄",
        "paragraphs": [
            "神仙富贵拟皆差，已把云台让仲华。",
            "幸有庾郎三种韭，别无滕叔两车麻。",
            "斩新句子包诸体，放泼腔儿令一家。",
            "白白红红满山谷，不知天女散何花。"
        ],
        "title": "答卓常簿二首  其一",
        "id": "cf320012-da94-4f3b-9f95-dae857aa66f2"
    },
    {
        "author": "刘克庄",
        "paragraphs": [
            "点点新霜上鬓须，深藏谁辨握中瑜。",
            "曾为上寝斜封滥，可使人讥曲学谀。",
            "已作凤飞天外者，安能凫泛水中乎。",
            "近来赠诔多虚美，自考平生合谥愚。"
        ],
        "title": "答卓常簿二首  其二",
        "id": "7880bc2a-a2bc-46ff-b2aa-26f7f8d000f4"
    },
    {
        "author": "刘克庄",
        "paragraphs": [
            "壮志蹉跎隠事差，瓣香稽首向南华。",
            "岁收别业无千绢，晨起斋厨止一麻。",
            "麦饭何妨荐寒食，榆钱元不济贫家。",
            "金瓶烂熳簪姚魏，谁问幽兰涧底花。"
        ],
        "title": "诸公和差须二诗不已又得二首  其一",
        "id": "d16f567c-7e8b-4961-9007-3346254c3b71"
    },
    {
        "author": "刘克庄",
        "paragraphs": [
            "乏萧生表褚公须，那更痴年已倍瑜。",
            "爱北征诗穷愈壮，鄙东封稿死犹谀。",
            "誉臣亦有毁臣者，知我宁无罪我乎。",
            "惜取宝珍常自照，底须揭日耀群愚。"
        ],
        "title": "诸公和差须二诗不已又得二首  其二",
        "id": "a54abf6f-491d-4882-87f9-27d1c249e3c1"
    },
    {
        "author": "刘克庄",
        "paragraphs": [
            "驾鸡栖尾隼舆行，取次亭台若幻成。",
            "五亩季方荣独乐，一麾侯岂厌承明。",
            "芳时别驾联镳出，归晚华灯夹道迎。",
            "留得广平春却否，传闻已有玺书旌。"
        ],
        "title": "陪宋侯赵倅过仓部弟家园宾主有诗次韵二首  其一",
        "id": "ea618a86-307f-47e9-aec9-e4f6dbac6705"
    },
    {
        "author": "刘克庄",
        "paragraphs": [
            "偶陪小队谢池行，云澹风轻雨未成。",
            "梦草诗情全老退，见花病眼尚分明。",
            "即今樵笛村童和，当日金莲院吏迎。",
            "得向骚坛分半席，绝胜一品与三旌。"
        ],
        "title": "陪宋侯赵倅过仓部弟家园宾主有诗次韵二首  其二",
        "id": "27511be6-f78d-4da0-a35a-cf481b6be746"
    },
    {
        "author": "刘克庄",
        "paragraphs": [
            "朱幡奉诏省春耕，扫去阴霾旋放晴。",
            "应有罗敷随马看，不烦桃叶渡江迎。",
            "棠阴民各为封植，木德侯方体发生。",
            "少借一年天肯否，要看穑宝得秋成。"
        ],
        "title": "次韵使君劭农一首",
        "id": "29820a71-0194-4d5f-a5d5-ea8018a127b2"
    },
    {
        "author": "刘克庄",
        "paragraphs": [
            "少者游方老守闾，独携鱼菽荐幽墟。",
            "何时汝辈无行役，岁岁为翁策蹇馿。"
        ],
        "title": "中𡼢春祀二首  其一",
        "id": "79803868-4bba-49ea-8bda-334197ab494e"
    },
    {
        "author": "刘克庄",
        "paragraphs": [
            "归鞍常苦夕阳催，小憩聊分饮胙杯。",
            "万一得年如小父，尚堪十度扫松来。"
        ],
        "title": "中𡼢春祀二首  其二",
        "id": "92c3d187-39e4-43d8-95cc-9c9c1c9b778e"
    },
    {
        "author": "刘克庄",
        "paragraphs": [
            "吾评此记前无古，历历溪山在目中。",
            "潦后数椽谁朴斲，云间千尺忽青红。",
            "比滁亭笔尤高简，与洛桥碑角长雄。",
            "父老皆云侯苦节，咄嗟幻出化人宫。"
        ],
        "title": "延平汤使君惠双溪楼记跋以小诗",
        "id": "8bca49d6-45c3-4900-a12c-87fcb4ab6279"
    },
    {
        "author": "刘克庄",
        "paragraphs": [
            "四山寂寞南塘死，此事今谁得绪余。",
            "耳冷不闻前辈论，眼明犹读后生书。",
            "我如蒲柳惊秋早，君似芙蕖出水初。",
            "此别未知重面日，可堪回首送轩车。"
        ],
        "title": "次韵别宋希仁",
        "id": "bfc27aec-5492-4444-aeec-98157be21825"
    },
    {
        "author": "刘克庄",
        "paragraphs": [
            "忆昔乘云觐帝傍，一时耸听凤鸣阳。",
            "久无老子出幽谷，曾有谪仙流夜郎。",
            "嘿似铜人姑勿论，忧能玉汝义何伤。",
            "唾壶麈尾俱麾去，只挈随身古锦囊。"
        ],
        "title": "题张遯夫诗卷",
        "id": "f9022126-ef08-4d97-a2d4-1bd3f6854881"
    },
    {
        "author": "刘克庄",
        "paragraphs": [
            "懒即蓬莱访具茨，平分不费一钱赀。",
            "子綦隠几而闻者，太白停杯以问之。",
            "螃蠏螯肥毋与事，琵琶调下莫题诗。",
            "是知二老回头笑，不料清源有此奇。"
        ],
        "title": "蒙仲书监通守温陵以戴尚书肖望李内翰元善尝历是官即西偏作室匾以西清风月宾主唱和甚盛次韵二首  其一",
        "id": "5e95c2a4-d9b8-4a5c-85a5-a87ad0b591c9"
    },
    {
        "author": "刘克庄",
        "paragraphs": [
            "自北及南捷径行，冰厅消得此嘉名。",
            "且参光霁儒家景，谁管歌呼吏舍声。",
            "碎安道琴时好淡，种文正竹话偏清。",
            "每闻酬倡皆皮陆，耄矣无因共脍鲸。"
        ],
        "title": "蒙仲书监通守温陵以戴尚书肖望李内翰元善尝历是官即西偏作室匾以西清风月宾主唱和甚盛次韵二首  其二",
        "id": "240dd3b9-86c2-4605-8320-b903eaa7e920"
    },
    {
        "author": "刘克庄",
        "paragraphs": [
            "昔一平津阁，今随孟博车。",
            "径趋乌幕远，渐向鲤廷疎。",
            "分袂三年别，平安两字书。",
            "何时迎昼绣，携酒煮溪鱼。"
        ],
        "title": "送陈郎玉汝之官二首  其一",
        "id": "00781199-89b7-48ae-833f-56ff2299a3ac"
    },
    {
        "author": "刘克庄",
        "paragraphs": [
            "管鲍交三世，朱陈共一村。",
            "居慙阿承女，获事太丘孙。",
            "惜别吾钟爱，相宾右格言。",
            "应怜垂白叟，计日望回辕。"
        ],
        "title": "送陈郎玉汝之官二首  其二",
        "id": "138e7d7b-3324-40fc-8958-6a4636b74936"
    },
    {
        "author": "刘克庄",
        "paragraphs": [
            "髫龀参诸老，辱置书册前。",
            "上起马本纪，下迄李续编。",
            "积勤迫榆景，扶病登木天。",
            "貌丑况古粧，臂短非善缘。",
            "时人讪晚谬，弟子嘲昼眠。",
            "堕甑懒回顾，弃扇羞乞怜。",
            "众皆惊曲径，余惟泥方穿。",
            "平生忧世病，华佗不能痊。",
            "仰即丹凤鶱，俯视磨蚁旋。",
            "居常哂触蛮，安肯分济川。",
            "舐鼎堪骨蜕，载质从心悁。",
            "何当坐一月，大胜读十年。",
            "惜哉已耄及，晨镜雪满颠。",
            "僊家能返童，肘后傥能传。"
        ],
        "title": "警斋侍郎和放翁与茶山五言寄余次韵一首",
        "id": "d60f4732-2cae-4dfa-a35f-262fdcd04134"
    },
    {
        "author": "刘克庄",
        "paragraphs": [
            "怪来喜事上双眉，袖有恬轩老子诗。",
            "几个□□□□断，十年长敢比肩随。",
            "古耆旧传犹堪续，今少微星更是谁。",
            "笑杀太清刘管辖，此冠不挂待何时。"
        ],
        "title": "答尤溪赵广文",
        "id": "4de703c7-2933-49cf-b5f3-eea314e7cc32"
    },
    {
        "author": "刘克庄",
        "paragraphs": [
            "一从五窦联芳后，直至君家四桂堂。",
            "莫是燕山传下本，又疑蟾窟摘来香。",
            "即今录续题千佛，伊昔栽培记十郎。",
            "却笑郄生太矜露，一枝未足诧名场。"
        ],
        "title": "题尤溪赵氏连桂堂",
        "id": "6ded61dc-5bfb-49ed-ab2e-fa3cf34ca4bc"
    },
    {
        "author": "刘克庄",
        "paragraphs": [
            "织素尘机长寂寞，燎黄锦诰谩荣华。",
            "堪同络秀书前史，谁为王符访外家。"
        ],
        "title": "戊午上巳谒何恭人坟三绝  其一",
        "id": "4cca0e82-bf77-46cd-a3b2-e6adde287d49"
    },
    {
        "author": "刘克庄",
        "paragraphs": [
            "华堂不洎千钟养，荒垅空遗四尺封。",
            "愁绝狐狸潭畔路，不知更扫几番松。"
        ],
        "title": "戊午上巳谒何恭人坟三绝  其二",
        "id": "5dd8cdf6-5549-464a-8101-efdfb6a9dcb9"
    },
    {
        "author": "刘克庄",
        "paragraphs": [
            "当日封崇殊草创，末年付授绝悲哀。",
            "子孙记取吾翁语，斗酒单鸡岁岁来。"
        ],
        "title": "戊午上巳谒何恭人坟三绝  其三",
        "id": "db0b62fc-36d8-42ad-897c-1c33aad33e82"
    },
    {
        "author": "刘克庄",
        "paragraphs": [
            "南荡浅堪戽，北沟干可田。",
            "龙船无顿处，欲起待明年。"
        ],
        "title": "夏旱五首  其一",
        "id": "ef0e05b1-3adb-4fba-b2d6-eb598afcb9b8"
    },
    {
        "author": "刘克庄",
        "paragraphs": [
            "井以瓶罂竭，溪堪揭厉行。",
            "蟹泉一摘子，辛苦上山迎。"
        ],
        "title": "夏旱五首  其二",
        "id": "11a18342-cf7c-4815-afa7-be77eadcf696"
    },
    {
        "author": "刘克庄",
        "paragraphs": [
            "尚食停珍膳，清斋祷竹宫。",
            "方当歌云汉，未可和薰风。"
        ],
        "title": "夏旱五首  其三",
        "id": "c0f05ca0-247f-4602-9078-419a0533e417"
    },
    {
        "author": "刘克庄",
        "paragraphs": [
            "奴挈军持去，丁宁费耳提。",
            "汝宁缓花坞，吾欲救蔬畦。"
        ],
        "title": "夏旱五首  其四",
        "id": "cd8a8263-5230-4e1c-b2d6-3bf39e2a2385"
    },
    {
        "author": "刘克庄",
        "paragraphs": [
            "士穷犹可忍，拾穗亦可歌。",
            "岁事还如此，畦间有穗么。"
        ],
        "title": "夏旱五首  其五",
        "id": "c5b6a093-195d-4a92-ba6d-1fb01d99da8a"
    },
    {
        "author": "刘克庄",
        "paragraphs": [
            "箫鼓修雩祭，风雷起古湫。",
            "虽无豢龙氏，尚有斩蛟侯。"
        ],
        "title": "喜雨五首  其一",
        "id": "68a7a158-9104-4b11-90cf-93f7abf252ff"
    },
    {
        "author": "刘克庄",
        "paragraphs": [
            "点点沃枯焦，声声伴寂寥。",
            "五更初听雨，千载后闻韶。"
        ],
        "title": "喜雨五首  其二",
        "id": "41a6303f-6ede-4af2-913d-106a2afbddf5"
    },
    {
        "author": "刘克庄",
        "paragraphs": [
            "巫祝呼神去，缁黄送水还。",
            "若非宿来雨，仙圣亦慙颜。"
        ],
        "title": "喜雨五首  其三",
        "id": "b02484b6-680f-4558-9305-68101b5d96d2"
    },
    {
        "author": "刘克庄",
        "paragraphs": [
            "昕朝避黄屋，露祷动苍穹。",
            "野老安知帝，豚蹄赛社公。"
        ],
        "title": "喜雨五首  其四",
        "id": "81da8028-8ad2-4027-a6a3-9656e16c2096"
    },
    {
        "author": "刘克庄",
        "paragraphs": [
            "在处陂池白，宁愁汲路遥。",
            "老犹堪抱瓮，穷未至操瓢。"
        ],
        "title": "喜雨五首  其五",
        "id": "b9531302-baca-4c48-8f75-6792b0a19922"
    },
    {
        "author": "刘克庄",
        "paragraphs": [
            "之子幽栖恨未深，飞泉来处有亭临。",
            "觚悬木杪犹烦耳，易在床头且洗心。",
            "夸士十浆须五馈，痴人一帚享千金。",
            "箕山颍水应如故，太息巢由不可寻。"
        ],
        "title": "寄题心泉",
        "id": "bc4a429b-5c1c-4008-854e-bfb7e8df3683"
    },
    {
        "author": "刘克庄",
        "paragraphs": [
            "复置汉平准，稍修隋义仓。",
            "羣公犹禹稷，陛下况尧汤。"
        ],
        "title": "久雨五首  其一",
        "id": "c1027306-5dfa-4305-ab04-fe7c5eee93d4"
    },
    {
        "author": "刘克庄",
        "paragraphs": [
            "昔忧腹不谷，今恐耳生禾。",
            "谁向卫公说，翻瓢莫太多。"
        ],
        "title": "久雨五首  其二",
        "id": "1805230c-7843-439f-88d8-356f82ae487b"
    },
    {
        "author": "刘克庄",
        "paragraphs": [
            "试倚高楼望，桑田化渺弥。",
            "安知为野老，农事上双眉。"
        ],
        "title": "久雨五首  其三",
        "id": "b7d8c5a9-e95d-4a8f-affb-eb07ad06f6ed"
    },
    {
        "author": "刘克庄",
        "paragraphs": [
            "噫声初发窍，巨浸倏漫空。",
            "我欲镌箕毕，为天节雨风。"
        ],
        "title": "久雨五首  其四",
        "id": "48d5213c-a96b-4fad-a0bf-c62dd5c0b277"
    },
    {
        "author": "刘克庄",
        "paragraphs": [
            "久断过从客，尤妨刈获夫。",
            "羲和应烂醉，晨起失金乌。"
        ],
        "title": "久雨五首  其五",
        "id": "db7cf9f8-7727-4b32-9ca7-a0963260fab2"
    },
    {
        "author": "刘克庄",
        "paragraphs": [
            "渡江太史后，当世大儒门。",
            "诸老贤宗子，文公爱嫡孙。",
            "不来陪讲席，却去护留屯。",
            "寂寞冯唐老，无人为上言。"
        ],
        "title": "挽朱吏部子明二首  其一",
        "id": "2d274058-31ce-4c01-8f06-2963399ade02"
    },
    {
        "author": "刘克庄",
        "paragraphs": [
            "忝居言偃室，偶在郑公乡。",
            "尽识阶庭秀，多窥屋壁藏。",
            "数行杜陵泪，一瓣孔林香。",
            "吾老无行役，何由沥奠觞。"
        ],
        "title": "挽朱吏部子明二首  其二",
        "id": "c6e2f2bf-ea89-44d3-93e5-a70d5ac59d13"
    },
    {
        "author": "刘克庄",
        "paragraphs": [
            "□□尚纷扰，烛龙深伏藏。",
            "金鸡不能忍，腾出照扶桑。"
        ],
        "title": "喜晴一首",
        "id": "5eb1cc1f-c155-4188-89aa-09bda0e0c8db"
    },
    {
        "author": "刘克庄",
        "paragraphs": [
            "熟读公诗文，高出骚选前。",
            "蹇余相追逐，严句入杜编。",
            "里鼓闻咸池，山歌混葛天。",
            "刀圭靳付授，分寸难扳缘。",
            "偶逢浮丘伯，月下吹箫眠。",
            "凤咮不可和，蚓窍殊自怜。",
            "披我云锦裳，易去短褐穿。",
            "啖我玉井藕，洒然渴肺痊。",
            "回澜使东之，斡天令左旋。",
            "斯文恃砥柱，诸老随游川。",
            "交游愧忝窃，薰摘劳结悁。",
            "当论先后觉，宁较大小年。",
            "已得渥漥骏，共登昆仑颠。",
            "指点归宿处，目览非耳传。"
        ],
        "title": "警斋侍郎舟和放翁五言过奖衰朽且示雄文二编次韵一首",
        "id": "88facf0b-fd2c-419f-a6dc-e6b4bb4fcaa4"
    },
    {
        "author": "刘克庄",
        "paragraphs": [
            "郎宿临初度，村翁喜欲颠。",
            "要知侬甲子，老弟已稀年。"
        ],
        "title": "仓部弟生日五绝  其一",
        "id": "19fc4690-9a4a-464f-807f-a805844e7f17"
    },
    {
        "author": "刘克庄",
        "paragraphs": [
            "爵并开乡邑，官皆视大蓬。",
            "年龄高畧似，须发黑难同。"
        ],
        "title": "仓部弟生日五绝  其二",
        "id": "0e752a74-fd64-461b-9f68-96d93948d4a5"
    },
    {
        "author": "刘克庄",
        "paragraphs": [
            "我昔单栖久，君今半被空。",
            "天公将老寿，裨补两鳏翁。"
        ],
        "title": "仓部弟生日五绝  其三",
        "id": "12d96310-7d42-4055-8a5b-eb37bb146680"
    },
    {
        "author": "刘克庄",
        "paragraphs": [
            "菰甘因辍送，荔熟亦均分。",
            "食指真欺我，脾神不似君。"
        ],
        "title": "仓部弟生日五绝  其四",
        "id": "66ca8184-db6b-4a7e-8b61-e84541e4edb6"
    },
    {
        "author": "刘克庄",
        "paragraphs": [
            "平生老兄弟，岁晚共婆娑。",
            "苏氏推同叔，程家说二哥。"
        ],
        "title": "仓部弟生日五绝  其五",
        "id": "9ba6a825-383c-424c-ada0-32b6aad021be"
    },
    {
        "author": "刘克庄",
        "paragraphs": [
            "节腹羞浮食，徐行畏疾颠。",
            "仙须有癯相，贵亦出长年。"
        ],
        "title": "仓部弟和前韵再得五首  其一",
        "id": "4d3feb34-2a4d-4f5e-815b-af3531d47fdd"
    },
    {
        "author": "刘克庄",
        "paragraphs": [
            "莫放双眉皱，休嗟两鬓蓬。",
            "耆英图里看，若个弟兄同。"
        ],
        "title": "仓部弟和前韵再得五首  其二",
        "id": "fc71e74a-ab24-4801-81d1-b6395f9e8083"
    },
    {
        "author": "刘克庄",
        "paragraphs": [
            "荆花开渐少，瓜蔓摘几空。",
            "頼有长头子，相从秃鬓翁。"
        ],
        "title": "仓部弟和前韵再得五首  其三",
        "id": "c8dc9330-f2ed-439e-838a-9bded133f429"
    },
    {
        "author": "刘克庄",
        "paragraphs": [
            "秧马催予出，铜鱼羨子分。",
            "无莲照学士，有竹比封君。"
        ],
        "title": "仓部弟和前韵再得五首  其四",
        "id": "4e11d2df-816b-4448-abba-6986fd8c59e1"
    },
    {
        "author": "刘克庄",
        "paragraphs": [
            "甫昔排阊阖，雄曾赋馺娑。",
            "而今行不得，切莫唤哥哥。"
        ],
        "title": "仓部弟和前韵再得五首  其五",
        "id": "004dce9e-4054-41a2-8794-633560a88e2b"
    },
    {
        "author": "刘克庄",
        "paragraphs": [
            "精卫衔寃切，轻生志可怜。",
            "只愁石易尽，不道海难填。",
            "幻化存遗魄，飞鸣累一拳。",
            "终朝纳芥子，何日变桑田。",
            "鹃怨啼成血，鸱沉怒拍天。",
            "君看尝胆者，终有沼吴年。"
        ],
        "title": "精卫衔石填海",
        "id": "6c3f9670-aec8-4b55-8df9-777c2cdf1bc5"
    },
    {
        "author": "刘克庄",
        "paragraphs": [
            "谤东家丘如狗，誉太史儋犹龙。",
            "卿可自用卿法，吾未始出吾宗。"
        ],
        "title": "六言五首赠李相士景春  其一",
        "id": "8436861a-edc9-4201-8980-5ece47c86405"
    },
    {
        "author": "刘克庄",
        "paragraphs": [
            "少年勿议宿士，阿瞒自是相师。",
            "蒙叟馘黄项槁，桓郎眼小声雌。"
        ],
        "title": "六言五首赠李相士景春  其二",
        "id": "a57e19f6-9879-4575-a034-3201fb1d445e"
    },
    {
        "author": "刘克庄",
        "paragraphs": [
            "马公带些火色，孟生不合山肩。",
            "争问唐举相法，谁赠君平卦钱。"
        ],
        "title": "六言五首赠李相士景春  其三",
        "id": "9fe823f8-90e1-4f0f-a2e3-23615d38a45e"
    },
    {
        "author": "刘克庄",
        "paragraphs": [
            "被人看杀叔宝，无地逃生伯喈。",
            "试问天人眉宇，何如土木形骸。"
        ],
        "title": "六言五首赠李相士景春  其四",
        "id": "845086f2-fc62-46bc-a4c3-1a87e2cfc880"
    },
    {
        "author": "刘克庄",
        "paragraphs": [
            "眼有紫棱安用，眉无黄色何妨。",
            "自断非封侯相，尚堪作牧牛郎。"
        ],
        "title": "六言五首赠李相士景春  其五",
        "id": "87fefd7f-b6c3-4ab9-99dd-fad611fb0e75"
    },
    {
        "author": "刘克庄",
        "paragraphs": [
            "少狂蕴奇志，探索删画前。",
            "安能一措辞，何止三绝编。",
            "俚音和薰风，短梦游钧天。",
            "竟无鱼水分，姑了萤雪缘。",
            "北扉失脚堕，南窗抱膝眠。",
            "宁为英雄笑，不受儿女怜。",
            "徐侯金闺彦，岁晚铁砚穿。",
            "掊击羣疑亡，发药沉疴痊。",
            "鲸浪怒喷薄，蚁封妙回旋。",
            "精博昔骑省，奇逸今师川。",
            "望古多慷慨，感时尝忧悁。",
            "肯羨萧芥荣，甘保樗栎年。",
            "君有论绝交，吾无书辨颠。",
            "倡和诳饥腹，聊与好事传。"
        ],
        "title": "再和仲晦监簿",
        "id": "54acf409-81a7-45fb-8870-5caaf4885983"
    },
    {
        "author": "刘克庄",
        "paragraphs": [
            "性慧于灵照女，年小似善财童。",
            "急急之符夺汝，琅琅之音恼翁。"
        ],
        "title": "兑女余最小孙也慧而夭悼以六言二首  其一",
        "id": "223280cc-c92f-4d46-885b-5cedad77c45c"
    },
    {
        "author": "刘克庄",
        "paragraphs": [
            "不合小时了了，可堪长夜茫茫。",
            "暮年欠汝泪债，已干更滴数行。"
        ],
        "title": "兑女余最小孙也慧而夭悼以六言二首  其二",
        "id": "2f6adc15-0d34-4d9f-b0cf-f4c6a19409de"
    },
    {
        "author": "刘克庄",
        "paragraphs": [
            "昔冠南宫淡墨书，当年万卷各名糊。",
            "至今处子尚绰约，应笑老婆曾抹涂。",
            "咏庆云图如著色，和薰风句肯从谀。",
            "行三十里余方悟，敢与杨脩较智愚。"
        ],
        "title": "借韵跋林肃翁省题诗",
        "id": "d43053dd-a1f6-4314-8eae-89352b0392af"
    },
    {
        "author": "刘克庄",
        "paragraphs": [
            "行世安能保不刊，自怜敝帚笑傍观。",
            "熏香未可疎班马，抓痒无过看杜韩。",
            "雷挟六丁来取易，天教两鸟不鸣难。",
            "吾闻海上鲸堪脍，休把鸾刀切蚁肝。"
        ],
        "title": "温陵诸贤接刊拙稿竹溪直院有诗助譟戏和一首",
        "id": "7c2d4b07-5ae1-41a9-ac9a-d4c60553189a"
    },
    {
        "author": "刘克庄",
        "paragraphs": [
            "谷目多名士，西轩与石门。",
            "族皆通一谱，君独秀诸孙。",
            "叔季斯人少，耆英几个存。",
            "可怜同社叟，反袂赋招魂。"
        ],
        "title": "挽陈梧州二首  其一",
        "id": "b8cf8b5c-b824-4637-863a-c272476f33ee"
    },
    {
        "author": "刘克庄",
        "paragraphs": [
            "小室夷之筑，荒州舜所藏。",
            "身过冰蘗苦，面带瘴茅黄。",
            "察使临阳子，遗民笑化光。",
            "定知廉吏传，他日一名香。"
        ],
        "title": "挽陈梧州二首  其二",
        "id": "49c03e6b-238e-4b14-a8ea-32134e35af4d"
    },
    {
        "author": "刘克庄",
        "paragraphs": [
            "险绝朝鲜国，微茫海四环。",
            "帝于焉驻跸，人以此名山。",
            "虏讋天威近，师行雪浪间。",
            "车旗临鸟道，草木识龙颜。",
            "露布虬须喜，铙歌鸭绿还。",
            "可怜房与魏，扈从不随班。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 驻跸山",
        "id": "cc2564eb-efa9-4985-8a2e-b76ac89dbc96"
    },
    {
        "author": "刘克庄",
        "paragraphs": [
            "造化于微物，生生品汇兹。",
            "流萤倏然集，腐草化而为。",
            "雨迳陈荄积，寒塘碧色衰。",
            "与星鬭光彩，助月吐神奇。",
            "明灭形无定，枯荣理孰推。",
            "莫矜太阳近，会有肃霜时。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 腐草化为萤",
        "id": "9d7462c1-bc75-4c48-9bad-bb7e3a4eb5ee"
    },
    {
        "author": "刘克庄",
        "paragraphs": [
            "越石通身胆，英英管乐俦。",
            "防秋戍孤垒，乘月上高楼。",
            "粉堞齐云逈，冰轮出海浮。",
            "目中无虏骑，笑里有边筹。",
            "枭羯言犹壮，闻鸡志未酬。",
            "素娥知往事，犹照丽谯头。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 乘月登楼",
        "id": "809558eb-dfc4-455f-b3d8-03837bf8be98"
    },
    {
        "author": "刘克庄",
        "paragraphs": [
            "齐鲁多方士，荒唐竞自媒。",
            "微茫隔烟雾，向望祀蓬莱。",
            "甲帐云旗下，离宫月户开。",
            "海难架桥渡，风易引船回。",
            "求药童安在，乘槎使不来。",
            "空令仁圣悔，世岂有仙哉。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 望祀蓬莱",
        "id": "1c84c556-94a0-454c-b8ea-d6aa2ede1d35"
    },
    {
        "author": "刘克庄",
        "paragraphs": [
            "天下名山众，巖巖独岱崇。",
            "圣朝久熙洽，天子乃登封。",
            "清跸临危顶，钩陈备祲容。",
            "下观红日出，中起白云浓。",
            "太史陪祀见，燕公载笔从。",
            "安知千载后，樵者斧坛松。"
        ],
        "tags": [
            "泰山"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 登封泰山",
        "id": "efa70f4b-2be0-434e-a021-ce40c662af5f"
    },
    {
        "author": "刘克庄",
        "paragraphs": [
            "式也堪其选，非赀所可为。",
            "谁知省郎者，自处牧羊儿。",
            "夜幞青绫被，晨趋白玉墀。",
            "都忘列宿贵，甘慕乘田卑。",
            "衣布犹平日，烹桑耸一时。",
            "回头怜犬子，空献上林辞。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 为郎牧羊",
        "id": "b5aa63e1-7110-482b-86ac-a7425328a493"
    },
    {
        "author": "刘克庄",
        "paragraphs": [
            "通国兴仁逊，浑然太古时。",
            "不营分表事，肯拾道傍遗。",
            "山步多樵笛，郊行足酒旗。",
            "马应无失塞，羊岂有亡歧。",
            "坠李羞三咽，堆金畏四知。",
            "如何仙圣境，著得窃桃儿。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 道不拾遗",
        "id": "1948b4ab-e609-4fe9-8c03-316e95c028cd"
    },
    {
        "author": "刘克庄",
        "paragraphs": [
            "五叶英雄主，长驱等拉摧。",
            "单于先退舍，天子自登台。",
            "鸣镝经营远，乘舆警跸来。",
            "穹庐空漠遁，黄屋半天开。",
            "鴈塞三更月，龙廷一炬灰。",
            "公卿争上寿，扈从翠华回。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 登单于台",
        "id": "14d8ea71-5196-4c93-a2b9-2cc1c07d4181"
    },
    {
        "author": "刘克庄",
        "paragraphs": [
            "莫爱于公主，情钟掌上珠。",
            "是谁误天子，遣嫁与单于。",
            "帝女生而贵，王姬礼亦殊。",
            "竟令乘凤侣，远适牧羊奴。",
            "不信和戎者，真能保塞无。",
            "如何丈人行，金絮奉胡雏。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 公主嫁单于",
        "id": "1d3fac25-421e-4ba3-93a3-0d85abc1831a"
    },
    {
        "author": "刘克庄",
        "paragraphs": [
            "百动俱休息，遥闻野外鸡。",
            "起提孤剑舞，肯恋一枝栖。",
            "乍枕琱戈寝，俄惊绛帻啼。",
            "自嗟褐宽博，不觉褎昂低。",
            "茅店寒声绝，函关晓色迷。",
            "细腰方按曲，风雨漫凄凄。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 闻鸡起舞",
        "id": "f7fd7342-14e4-44e1-9bc1-4b088983b9fd"
    },
    {
        "author": "刘克庄",
        "paragraphs": [
            "婉彼小家女，终年乐事稀。",
            "忍寒惟业织，晓至尚闻机。",
            "漏听铜壶滴，梭随玉腕挥。",
            "只愁老姑促，忘送素娥归。",
            "甚矣献裘切，伤哉恤纬微。",
            "盈庭皆赐帛，何以补宵衣。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 寒机晓犹织",
        "id": "5bbd2f83-cf09-4db1-9f6f-8cfdb75f4a8c"
    },
    {
        "author": "刘克庄",
        "paragraphs": [
            "试听舆人诵，如何是太平。",
            "有生遂其性，无象得而名。",
            "刁斗三边静，锄耰万里耕。",
            "毋庸奏奎聚，不必诵河清。",
            "尧岂容知识，文非以色声。",
            "樵歌殊质俚，未足赞休明。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 太平无象二首 其一",
        "id": "b7409178-d831-4802-b076-0cc1c5705a11"
    },
    {
        "author": "刘克庄",
        "paragraphs": [
            "治象难言说，风谣采道涂。",
            "太平于此盛，旷古以来无。",
            "腰笛童鞭犊，烹葵妇馌夫。",
            "文如未见者，尧岂可名乎。",
            "礼乐河汾策，衣冠洛社图。",
            "□□工黼黻，笔力若为摹。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 太平无象二首 其二",
        "id": "988d011d-98ad-4db6-81f0-b4b51f228007"
    },
    {
        "author": "刘克庄",
        "paragraphs": [
            "祖席为谁设，诸公愧二疎。",
            "虽无人主眷，頼有史官书。",
            "故里山川近，都门供帐初。",
            "百城图画笔，几两送寒车。",
            "老氏先知足，逋翁晚定储。",
            "萧生亦宫傅，岁晏竟何如。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 祖饯二疎",
        "id": "88cba3dd-af53-4ba4-b244-b421b1a7e4a8"
    },
    {
        "author": "刘克庄",
        "paragraphs": [
            "夜境沉沉寂，高城忽四更。",
            "山收霾净尽，月吐魄初生。",
            "已过三通鼓，犹残二尺檠。",
            "始疑千嶂合，徐觉半窗明。",
            "顾兔空留照，荒鸡太少情。",
            "应须烦玉斧，缺处更修成。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 四更山吐月",
        "id": "af8c2406-5488-42af-a86d-8639acb17749"
    },
    {
        "author": "刘克庄",
        "paragraphs": [
            "关法晨方度，其如夜未明。",
            "危机真虎口，急计假鸡鸣。",
            "唱罢城乌起，闻来野雉惊。",
            "秦人百二险，齐客两三声。",
            "珠履颜何厚，狐裘计已行。",
            "昭王见事缓，食顷遣追兵。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 鸡鸣度关",
        "id": "cbcd022c-0ea4-4425-896e-919ecc290c8a"
    },
    {
        "author": "刘克庄",
        "paragraphs": [
            "治化无深浅，要诸久始知。",
            "遗民它日泪，太傅向来碑。",
            "反袂缘何事，轻裘若在时。",
            "勋名一片石，尸祝百年思。",
            "不比山公醉，惟应湛辈悲。",
            "征南亦深刻，感慨者为谁。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 堕泪碑",
        "id": "44a4c288-2d28-433a-970f-c80f538baf3f"
    },
    {
        "author": "刘克庄",
        "paragraphs": [
            "五字非容易，须曾断几茎。",
            "身虽居破屋，人比作长城。",
            "塞北李都尉，江东阮步兵。",
            "偏师攻不下，老将望而惊。",
            "立帜骚坛峻，降旗敌垒平。",
            "可怜秦系辈，浅陋欲争衡。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 五言长城",
        "id": "5014c485-989a-407b-9a65-3ee6a0dca648"
    },
    {
        "author": "刘克庄",
        "paragraphs": [
            "夫子昔居地，流传后代看。",
            "竹藏壁中简，杏落水边坛。",
            "流藻尤蘩盛，依槐免折残。",
            "一时雩舞乐，千古孔林寒。",
            "渔父系舟听，门人舍瑟叹。",
            "世多伐木者，吾道欲行难。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 杏坛",
        "id": "1709fca6-50b0-4c2d-a1ef-35abd5094273"
    },
    {
        "author": "刘克庄",
        "paragraphs": [
            "安石心夷旷，难将浅见窥。",
            "能拼百弓墅，只赌一枰棋。",
            "苻虏投鞭急，羊生对弈迟。",
            "土山今乞汝，泉石更由谁。",
            "侍女收残局，羣儿走捷旗。",
            "拊筝并折屐，无喜亦无悲。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 围棋赌墅",
        "id": "010816bd-7a19-414c-abce-854ae51237b4"
    },
    {
        "author": "刘克庄",
        "paragraphs": [
            "绝塞多为窟，秦时所筑城。",
            "因怜吾马渴，教饮彼泉清。",
            "霜雪卢龙塞，风烟骠骑营。",
            "远从贰师垒，瞥过武安坑。",
            "心警投鞭虏，身先荷杵兵。",
            "宁为伏波死，不作李陵生。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 饮马长城窟",
        "id": "70331e5f-5090-4833-b6f7-21e3474768ca"
    },
    {
        "author": "刘克庄",
        "paragraphs": [
            "塞鴈先荒徼，猨弓莫射渠。",
            "心怀南向意，足有北来书。",
            "翔集鸿毛迅，缄题鸟迹疎。",
            "上言存魏阙，下说厌穹庐。",
            "陇右平安远，云中探报虚。",
            "不知子卿妇，锦字托谁欤。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 鴈足书",
        "id": "2587812f-6171-430a-a7a6-e4353ed8791d"
    },
    {
        "author": "刘克庄",
        "paragraphs": [
            "小径通车辙，全家隠薜萝。",
            "俗人望崖返，长者及门多。",
            "往往知蜗舍，时时叩雀罗。",
            "鸡栖伯厚去，犊驾太丘过。",
            "骥尾聊同托，骊驹且莫歌。",
            "平生疑泄柳，不纳意如何。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 门多长者车",
        "id": "f1676810-40a5-4006-931d-9e6af7df8c03"
    },
    {
        "author": "刘克庄",
        "paragraphs": [
            "月里谁横笛，秋深战垒闲。",
            "别吹新曲调，偏照旧关山。",
            "响激商飙起，声随陇水潺。",
            "远传边塞外，高入广寒间。",
            "解白嫦娥发，能苍壮士颜。",
            "倚楼人谩拜，何日凯歌还。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 笛里关山月",
        "id": "f0b8b4b2-4846-47b4-b29d-bd1081cae999"
    },
    {
        "author": "刘克庄",
        "paragraphs": [
            "河势尤湍急，滔滔去莫留。",
            "此行期死敌，既济遂焚舟。",
            "背水陈师出，乘风纵燎休。",
            "若非拼血战，不复渡黄流。",
            "竹帛今犹载，桑榆晚始收。",
            "后来烧栈道，毋乃祖余谋。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 济河焚舟",
        "id": "127cfa51-f381-4700-9c79-91a597af2f15"
    },
    {
        "author": "刘克庄",
        "paragraphs": [
            "父隠于渔者，怜渠后骑追。",
            "得船从此逝，赠剑漠然辞。",
            "一叶吾贫甚，千金子宝之。",
            "仅存钓竿在，焉用太阿为。",
            "齐客弹何鄙，徐君挂尚疑。",
            "不如苇间叟，千古励清规。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 渔父辞剑",
        "id": "1783ffc5-f47c-49c9-abde-113de52f6e13"
    },
    {
        "author": "刘克庄",
        "paragraphs": [
            "种蠡功名士，吾评蠡最优。",
            "五湖足春水，一叶寄扁舟。",
            "变姓乘单舸，翻身退急流。",
            "千金徒铸象，万里孰驯鸥。",
            "震泽鲈堪脍，苏台鹿已游。",
            "君王既称霸，求尽沼吴谋。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 扁舟五湖",
        "id": "5bd8afe9-eab3-43d0-88fc-23add57e6cad"
    },
    {
        "author": "刘克庄",
        "paragraphs": [
            "君子防微谨，嫌疑远未然。",
            "从来纳履处，不傍种瓜田。",
            "樊圃芸初熟，耕畦瓞已绵。",
            "黄台虽可摘，东郭未尝穿。",
            "尾虎惩危道，挥蝇慕昔贤。",
            "浪云择地蹈，濡血在山前。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 瓜田不纳履",
        "id": "71feb5e7-8d80-422a-bc56-ee9503b7b5ea"
    },
    {
        "author": "刘克庄",
        "paragraphs": [
            "李下虽云僻，行人冷处看。",
            "彼方垂美实，渠可整巍冠。",
            "才见花初缟，俄惊核可钻。",
            "吾宁垫雨过，君欲切云难。",
            "鶑集枝多折，螬侵颗半残。",
            "谁令服章甫，拘束畏傍观。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 李下不整冠",
        "id": "298c7a90-5a99-4b38-952f-d623586c286b"
    },
    {
        "author": "刘克庄",
        "paragraphs": [
            "□□□琴癖，渊明独不然。",
            "所藏聊备物，欲拊更无絃。",
            "焦尾珍无价，朱丝绝有年。",
            "曾参徽外趣，肯向谱中传。",
            "抱在王门下，弹于日影边。",
            "两生为巧累，益见此翁贤。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 无絃琴",
        "id": "6e01a4a8-0a47-4aca-a48b-de5c82aa2541"
    },
    {
        "author": "刘克庄",
        "paragraphs": [
            "汲汲怀人梦，皇皇救世功。",
            "有心哉鲁叟，所见者周公。",
            "政绩简编在，精神寤寐通。",
            "宛如尚为左，忘却已迁东。",
            "凤去经纶远，麟来笔削终。",
            "空令千载下，跪奠两楹中。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 梦见周公",
        "id": "f662a05f-4759-4340-bf64-d22d74741ab1"
    },
    {
        "author": "刘克庄",
        "paragraphs": [
            "静院闭花时，沉沉昼漏移。",
            "偶然声出户，应是客围碁。",
            "夜寂推枰响，机深落子迟。",
            "恼禅天女去，入定老僧知。",
            "鹄至难传艺，鶑啼许借枝。",
            "须臾分局势，何待烂柯为。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 棋声花院闭",
        "id": "cfb67d48-c3ea-4486-9523-c3feee7c942c"
    },
    {
        "author": "刘克庄",
        "paragraphs": [
            "陌上儿童说，时清长吏贤。",
            "岂能无朴教，不过示蒲鞭。",
            "采彼轻柔质，施诸牧御权。",
            "坐令强梗者，若挞市朝然。",
            "院舍棠阴合，圜扉草色鲜。",
            "弛笞能败子，威爱贵兼全。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 蒲鞭",
        "id": "a8b18032-79f7-4405-b5dc-d3625a929c4d"
    },
    {
        "author": "刘克庄",
        "paragraphs": [
            "午杵谁敲臼，山童髻两髽。",
            "偶因声隔竹，不觉意思茶。",
            "北牖沉沉静，南墙故故遮。",
            "微闻孤杵响，初试一旗斜。",
            "门掩王猷宅，泉甘陆羽家。",
            "搜肠搅文字，毋乃太清耶。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 隔竹敲茶臼",
        "id": "90495cdb-8930-485f-9d3d-1b9b26175dbc"
    },
    {
        "author": "刘克庄",
        "paragraphs": [
            "获处从西鄙，胡然瑞物臻。",
            "子因书曰狩，世始识为麟。",
            "出匪于中国，来常以圣人。",
            "皆云麕且角，谁辨兽而仁。",
            "已叹吾无位，于嗟汝不辰。",
            "茂陵好奇怪，得者惜非真。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 西狩获麟",
        "id": "f6468b76-877e-4f70-b3e7-58690a5093ee"
    },
    {
        "author": "刘克庄",
        "paragraphs": [
            "不为刘郎屈，萧然钓远汀。",
            "当时无此客，其象见于星。",
            "龙衮思同学，羊裘谒广庭。",
            "九行仰黄道，一曜动青冥。",
            "帝座容伸足，云台肯绘形。",
            "少微非大隠，光彩谩荧荧。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 客星",
        "id": "f815d0be-247f-4573-91f4-0ee63b8d0f2e"
    },
    {
        "author": "刘克庄",
        "paragraphs": [
            "月体无拘碍，那堪得水清。",
            "暂从掬处动，还在水中明。",
            "长物瓢安用，寒光握不盈。",
            "注眸蟾彩乱，入掌蚌珠生。",
            "顾兔攀难住，骑鲸捉太轻。",
            "犹胜倒持版，去作晋公卿。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 掬水月在手",
        "id": "f9a6a146-7420-4c92-adcb-bb59d5187065"
    },
    {
        "author": "刘克庄",
        "paragraphs": [
            "偶弄闲花久，春浓晚露晞。",
            "是谁设香供，终日满人衣。",
            "戏把繁枝玩，常愁一片飞。",
            "疑薰沉水过，似惹御罏归。",
            "若爱流芳远，深怜逐臭非。",
            "平生好奇服，未忍改菲菲。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 弄花香满衣",
        "id": "da4e549b-263d-44d7-b858-c9977ca9ff34"
    },
    {
        "author": "刘克庄",
        "paragraphs": [
            "肃在于方寸，高高已嘿知。",
            "端能令雨若，焉敢诿天时。",
            "此念渊冰凛，其机影响随。",
            "宝薰一队起，银竹四簷垂。",
            "有物皆膏润，无民更怨咨。",
            "谆谆书喜闵，麟笔寓箴规。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 肃时雨若",
        "id": "4a71dfde-eb0a-4f5b-b263-735e20dfa50f"
    },
    {
        "author": "刘克庄",
        "paragraphs": [
            "饮啄于身切，宜无决择然。",
            "岂其阳忍渴，嫌以盗名泉。",
            "北泽行犹至，东陵恶莫湔。",
            "羞为滥觞者，宁作挂瓢贤。",
            "激齿希高士，流涎异醉仙。",
            "枯肠一勺足，勿傍石门边。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 渴不饮盗泉水",
        "id": "74bffc2f-0ebb-4b86-acee-d5f1c7592921"
    },
    {
        "author": "刘克庄",
        "paragraphs": [
            "触热慵休息，谁知志士心。",
            "既名为恶木，不可就繁阴。",
            "炎赫当三伏，轮囷欲百寻。",
            "蔽牛徒隠映，下马复沉吟。",
            "浊世无孤竹，中原有邓林。",
            "飘然远游兴，散发更披襟。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 热不息恶木阴",
        "id": "9100c7b0-eeb2-4991-ae91-513b1f7009e5"
    },
    {
        "author": "刘克庄",
        "paragraphs": [
            "一砚常摩拊，宁容点涴痕。",
            "洗教残墨去，乞与小鱼吞。",
            "巖石微尘浣，漥泉寸鬣翻。",
            "安知马肝紫，姑爱麝胶浑。",
            "体制该秦篆，飞腾慕禹门。",
            "校人勿烹汝，腹有素书存。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 洗砚鱼吞墨",
        "id": "d0c26c19-1a8a-4d03-8b83-af41d17ea4e7"
    },
    {
        "author": "刘克庄",
        "paragraphs": [
            "吾鹤尤驯扰，俄如引避然。",
            "何曾厌茅舍，多是为茶烟。",
            "活计穷桑苎，枯肠老玉川。",
            "苍头犹爨下，丹顶已松颠。",
            "渴饮谁能免，高飞尔自贤。",
            "须臾休茗事，却下竹傍边。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 烹茶鹤避烟",
        "id": "6fe61a86-b6b5-421c-80a3-4bfd1e48b6ec"
    },
    {
        "author": "刘克庄",
        "paragraphs": [
            "古寺何年废，松门月似冰。",
            "间然孰为主，敲者只归僧。",
            "地僻禅扃寂，天高兔魄升。",
            "周游何处晚，剥啄有谁譍。",
            "未易分邻烛，又难上佛灯。",
            "安知无岛辈，开户结诗盟。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 僧敲月下门",
        "id": "3813b3a8-5043-4c28-9116-4238eb5687dc"
    },
    {
        "author": "刘克庄",
        "paragraphs": [
            "清早披衣起，春深好事家。",
            "非干眠警枕，自是惜名花。",
            "培溉疎泉脉，攀翻带露葩。",
            "看常先晓蝶，来未散晨鸦。",
            "风恶为台避，晴烘著幙遮。",
            "古人云昼短，莫待夕阳斜。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 惜花春起早",
        "id": "dfeffa42-6cac-43cd-bb86-91a25858d26e"
    },
    {
        "author": "刘克庄",
        "paragraphs": [
            "性癖多幽事，尤于爱月偏。",
            "远从天际待，迟至夜深眠。",
            "方恨冰轮缺，俄欣玉镜圆。",
            "且哦丹桂下，未傍大槐边。",
            "快欲骑鲸去，轻如化蝶然。",
            "徘徊惜余景，窗下映陈编。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 爱月夜眠迟",
        "id": "45184989-5f71-4561-8445-7b5fe0f4e6e4"
    },
    {
        "author": "刘克庄",
        "paragraphs": [
            "胜负无常数，先观曲直知。",
            "隠然壮吾国，孰敢敌王师。",
            "致讨皆声罪，徂征必有辞。",
            "一言明逆顺，大势决雄雌。",
            "缟素炎图定，包茅霸业基。",
            "后儒喜穿凿，妄意说升陑。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 师直为壮",
        "id": "d77650a4-c980-4ca5-97d0-4621ae1feaca"
    },
    {
        "author": "刘克庄",
        "paragraphs": [
            "植物惟松柏，苍苍贯四时。",
            "岁虽寒不改，人到老方知。",
            "风籁龙吟冷，冰枝鹤立危。",
            "一株独青在，万木后凋谁。",
            "齐寝樵苏矣，秦宫点涴之。",
            "斧斤寻未已，善保栋梁姿。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 岁寒知松柏 其一",
        "id": "dede8108-3a6a-4e26-b3b5-d9aaea241882"
    },
    {
        "author": "刘克庄",
        "paragraphs": [
            "松柏无姿媚，平时未易看。",
            "要知渠特操，直待岁隆寒。",
            "塞草枯先白，江枫冷变丹。",
            "凛然友青士，至此识苍官。",
            "物遁天刑少，人全晚节难。",
            "惟应漆园叟，与蕣合而观。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 岁寒知松柏 其二",
        "id": "072e1cd1-5f68-4a10-8258-64c335bc60bd"
    },
    {
        "author": "刘克庄",
        "paragraphs": [
            "珠玉嫌轻衒，深藏意自佳。",
            "不归胡贾手，却入褐夫怀。",
            "宽博宁儒戏，从容与道偕。",
            "用之荐郊庙，舍则媚渊崖。",
            "龙起惊空藏，虹来贯小斋。",
            "平生不求售，非为价难谐。"
        ],
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 被褐怀珠玉",
        "id": "4c978aba-81e1-4c3f-96fc-5580890674fd"
    },
    {
        "author": "刘克庄",
        "paragraphs": [
            "文度何须膝上，阿奴姑可目前。",
            "载驰载驱王事，一喜一惧父年。"
        ],
        "title": "送明甫赴铜铅场六言七首  其一",
        "id": "29320224-b14b-442f-97f2-935cc03e7bc8"
    },
    {
        "author": "刘克庄",
        "paragraphs": [
            "盐铁论儿读否，聚歛臣子攻之。",
            "公卿大夫民贼，贤良文学汝师。"
        ],
        "title": "送明甫赴铜铅场六言七首  其二",
        "id": "6dcae574-948b-4384-975d-032c0860ef0a"
    },
    {
        "author": "刘克庄",
        "paragraphs": [
            "山程行店绝少，官舍去家匪遥。",
            "吾闻粉□□□，□□红巾已枭。"
        ],
        "title": "送明甫赴铜铅场六言七首  其三",
        "id": "1ac8b9b0-75f2-4f9a-9970-242fd67ba7df"
    },
    {
        "author": "刘克庄",
        "paragraphs": [
            "旦市有攫金者，地灵岂爱宝哉。",
            "零陵贪而乳尽，合浦清而蚌回。"
        ],
        "title": "送明甫赴铜铅场六言七首  其四",
        "id": "15a7276b-fa36-4031-aa23-53e2ec36640e"
    },
    {
        "author": "刘克庄",
        "paragraphs": [
            "世禄鲜由礼法，家驹勿使荒嬉。",
            "但愿儿读十纸，孰云孙隔一皮。"
        ],
        "title": "送明甫赴铜铅场六言七首  其五",
        "id": "02e1249c-b338-4fa7-9ac6-8a3dcd0fc438"
    },
    {
        "author": "刘克庄",
        "paragraphs": [
            "化蝶但贪睡美，舐犊尚为爱牵。",
            "三年不见心痗，十日无书眼穿。"
        ],
        "title": "送明甫赴铜铅场六言七首  其六",
        "id": "ba3a2c0c-9369-46e3-94d8-08cfffd35f5a"
    },
    {
        "author": "刘克庄",
        "paragraphs": [
            "懒值悬弧浑不记，老当还笏复奚疑。",
            "潞公未得为全福，晚惜斋旄尚涕垂。"
        ],
        "title": "戊午生朝和居厚弟五绝  其一",
        "id": "8b8b086a-8bdc-4d85-b0c9-52a45ebf3639"
    },
    {
        "author": "刘克庄",
        "paragraphs": [
            "符辈安能刬且编，可怜辛苦事雕镌。",
            "绝絃举世无能听，覆瓿他时未必传。"
        ],
        "title": "戊午生朝和居厚弟五绝  其二",
        "id": "65ab2349-e564-47ef-aae4-9a35d4923b0c"
    },
    {
        "author": "刘克庄",
        "paragraphs": [
            "□□□□□□□，□□□□□□□。",
            "□□□□□□从，晚福全输于少公。"
        ],
        "title": "戊午生朝和居厚弟五绝  其三",
        "id": "34f4e121-358a-441e-8b43-2b73679099fe"
    },
    {
        "author": "刘克庄",
        "paragraphs": [
            "灵龟曳尾防钻壳，老蚌潜光怕剖珠。",
            "史笔久无两龚传，画家曾有二疎图。"
        ],
        "title": "戊午生朝和居厚弟五绝  其四",
        "id": "9c5c8cf3-5f39-44e4-ac57-531b5a8d69ee"
    },
    {
        "author": "刘克庄",
        "paragraphs": [
            "曾结诗絇玉座傍，放狂归去老知章。",
            "钝迟一任嘲元白，迂阔皆因駮录黄。"
        ],
        "title": "戊午生朝和居厚弟五绝  其五",
        "id": "69d8c9e6-1bc5-4f4a-bf7f-744ba6803aa1"
    },
    {
        "author": "刘克庄",
        "paragraphs": [
            "议郎座上识郎君，窃意趋庭有异闻。",
            "客屦今无同辈在，书灯昔与长公分。",
            "虫冰寒暑余侵耄，萤雪光阴子尚勤。",
            "见说架签犹万卷，肯将浊臭博清芬。"
        ],
        "title": "昔与仙游傅常博父子游从识其幼子方总角晚归田里忽袖二诗见访余开八秩君亦六十矣感叹之余因次其韵  其一",
        "id": "36043b4a-0e35-470c-8a58-5fc48a379d7b"
    },
    {
        "author": "刘克庄",
        "paragraphs": [
            "窗下陈编懒更窥，还丹难染镜中丝。",
            "后生可畏前贤远，妄校皆封老将奇。",
            "辟谷差贤东郭乞，归耕莫待北山移。",
            "凤凰池听渠侬夺，不夺溪边放鸭池。"
        ],
        "title": "昔与仙游傅常博父子游从识其幼子方总角晚归田里忽袖二诗见访余开八秩君亦六十矣感叹之余因次其韵  其二",
        "id": "fea52ea2-05ba-4775-b51e-34e54061afe5"
    },
    {
        "author": "刘克庄",
        "paragraphs": [
            "昔忝玉麟招，主君解衣衣。",
            "于时事会来，中原方鼎沸。",
            "封侯命大谬，更仆谈未既。",
            "俯仰四十年，岁月堪累欷。",
            "多垒诸公辱，万灶大农费。",
            "玁狁至于泾，颛臾近于费。",
            "譬如寝积薪，徒幸火然未。",
            "边人厌虏暴，别都尚王气。",
            "管钥居守尊，衮钺宗臣贵。",
            "呼吸草檄书，蒐拣拔茅汇。",
            "粲粲玄英孙，鲁叟之所畏。",
            "枚邹愿游梁，陈阮亦客魏。",
            "非惟揖将军，抑可欢大尉。",
            "杀羊必及斟，啖鹅肯移毅。",
            "拙谋鄙画江，长策在耕渭。",
            "驾驭雄狡服，拊摩军民慰。",
            "要当扫旄头，宁论烂羊胃。",
            "病翁越世久，嚼蜡淡无味。",
            "胆薄怯观井，忧深遑恤纬。",
            "临分执玉手，苦言君勿讳。"
        ],
        "title": "送方蒙仲赴辟江阃分韵得既字",
        "id": "323757c2-c9e3-4425-9b63-a59533afbcf0"
    },
    {
        "author": "刘克庄",
        "paragraphs": [
            "昔人曾叹择栖难，今子翱游二相间。",
            "对弈未妨看露布，论诗未合上斋坛。",
            "沉来铁鏁真儿戏，吟退毡裘却凯还。",
            "班固作铭繇捷表，待揩老眼细传观。"
        ],
        "title": "再送蒙仲二首  其一",
        "id": "f5ab06a4-3c8d-42c0-85d7-bbd24315b1c7"
    },
    {
        "author": "刘克庄",
        "paragraphs": [
            "送君怀旧一销魂，谢墅孙陵髣髴存。",
            "下濑楼船皆万斛，曲江宫殿尚千门。",
            "笑陈狎客为俳体，与晋诸贤洗泪痕。",
            "定有奇谋裨玉帐，莫挥麈尾事清言。"
        ],
        "title": "再送蒙仲二首  其二",
        "id": "e1391db1-b773-41fe-b554-77f4b4446f05"
    },
    {
        "author": "刘克庄",
        "paragraphs": [
            "二人共读道旁碑，一敏一钝天赋之。",
            "敏者过目跃骑去，钝者停鞭方凝思。",
            "哀哉德祖丹颈祸，伏于伯喈黄绢辞。",
            "古人服善有公是，回也知十赐知二。",
            "圣师笑曰女弗如，未闻端木惎颜氏。",
            "呜呼向使颜氏逢若人，未知何地堪容身。"
        ],
        "title": "题读碑图",
        "id": "fff384f7-711c-4400-8e0d-2072c6baf373"
    },
    {
        "author": "刘克庄",
        "paragraphs": [
            "石椁隄防速朽，金棺粧点湼槃。",
            "说干矢橛差胜，恋臭皮袋一般。"
        ],
        "title": "溪庵放言十首  其一",
        "id": "5450d0d7-0bf9-42fe-bd71-a5117fe35210"
    },
    {
        "author": "刘克庄",
        "paragraphs": [
            "八斛四斗舍利，一丈六尺金身。",
            "右胁已寂已灭，双趺是妄是真。"
        ],
        "title": "溪庵放言十首  其二",
        "id": "3757a63b-f4fb-4669-ab0a-6288170bb578"
    },
    {
        "author": "刘克庄",
        "paragraphs": [
            "拟拉陶潜入社，不消王翰卜邻。",
            "有梦通华胥国，无德薰晋鄙人。"
        ],
        "title": "溪庵放言十首  其三",
        "id": "b2cfa695-0157-4858-a843-d0fd2012be8f"
    },
    {
        "author": "刘克庄",
        "paragraphs": [
            "客子相过有携，先生烂醉如泥。",
            "暮年尚可三爵，他日不烦只鸡。"
        ],
        "title": "溪庵放言十首  其四",
        "id": "cda10723-2326-48af-8679-a768899d7821"
    },
    {
        "author": "刘克庄",
        "paragraphs": [
            "辟疆驱名士出，穰侯怕说客来。",
            "樗庵无一钱事，柴门作八字开。"
        ],
        "title": "溪庵放言十首  其五",
        "id": "82289bee-37a6-4c41-92a5-64c55a7fcab2"
    },
    {
        "author": "刘克庄",
        "paragraphs": [
            "少而汲汲皇皇，老犹踽踽凉凉。",
            "即今归□□□，□□起瞻四方。"
        ],
        "title": "溪庵放言十首  其六",
        "id": "cd85f5a2-6905-4013-9613-97992b8cf1bb"
    },
    {
        "author": "刘克庄",
        "paragraphs": [
            "蒙叟之言卓诡，尹喜之事诞夸。",
            "白云腾上尸假，紫气横空眼花。"
        ],
        "title": "溪庵放言十首  其七",
        "id": "afbfbf5a-8850-4717-a787-7190632028cf"
    },
    {
        "author": "刘克庄",
        "paragraphs": [
            "林处士功行满，谯先生须眉苍。",
            "见说两川丧乱，不知二叟在亡。"
        ],
        "title": "溪庵放言十首  其八",
        "id": "9f8f6e49-b403-4cc7-90b4-fa60761a0a78"
    },
    {
        "author": "刘克庄",
        "paragraphs": [
            "废陵有斧柏盗，清野无浇松人。",
            "百年幸生佛国，一点不吹战尘。"
        ],
        "title": "溪庵放言十首  其九",
        "id": "d630ff4a-a7c7-46d8-9839-6d05ee41305d"
    },
    {
        "author": "刘克庄",
        "paragraphs": [
            "市朝易得虚夸，乡井难讳实年。",
            "还笏殿前已晚，饰巾牖下差贤。"
        ],
        "title": "溪庵放言十首  其一○",
        "id": "99a3eb0a-94d8-4bdf-a809-12d2b01ce5fd"
    },
    {
        "author": "刘克庄",
        "paragraphs": [
            "往昔少司农，朱幡牧刺桐。",
            "见碑怀叔子，有庙祀文翁。",
            "家法惟清白，军储必腐红。",
            "遥知门户肃，不与贾胡通。"
        ],
        "title": "别宋倅一首",
        "id": "fd8cc9e5-1133-4e66-b781-34e644c617ac"
    },
    {
        "author": "刘克庄",
        "paragraphs": [
            "高阳狂生六十余，入谒自通臣博徒。",
            "刘季嫚士如庸奴，对客濯足以两姝。",
            "生云足下扶义初，奈何不礼长者乎。",
            "隆准一笑延坐隅，与随何辈载后车。",
            "刻六国印识尤迂，向微留侯几误渠。",
            "胡雏闻人说汉书，千载而下犹揶揄。",
            "掉舌所得良区区，投身沸鼎何其愚。",
            "呜呼，博徒果不贤腐儒。"
        ],
        "title": "郦生长揖图",
        "id": "cd33c493-81a1-436d-a920-a7d9de6a4307"
    },
    {
        "author": "刘克庄",
        "paragraphs": [
            "路傍纷纷送者谁，相顾泪下如绠縻。",
            "妻牵郎衣留不得，儿抱爷颈尤可悲。",
            "寄声征夫且止泪，矫情勿为识者窥。",
            "国贫端坐养士耳，汝曹衣廪民血髓。",
            "边头战士寒堕指，霜风猎猎阵云起，湓城善地亦靠里。"
        ],
        "title": "观调发四首  其一",
        "id": "236f5f3e-37b9-42e8-bb64-2d3532fd7fc6"
    },
    {
        "author": "刘克庄",
        "paragraphs": [
            "南州健儿生佛国，平时宽博如逢掖。",
            "一朝烟尘起荆益，半夜虎符来抽摘。",
            "逗挠法严羽檄迫，仓皇受甲面蓝色。",
            "病夫少也曾从戎，今成新丰折臂翁。",
            "儿郎行矣早策功，安知行间无吕蒙。",
            "虏来定作太尉公，虏去暴露赏亦浓。"
        ],
        "title": "观调发四首  其二",
        "id": "f80027e0-28fd-4bbd-9013-9a4e2257f8b3"
    },
    {
        "author": "刘克庄",
        "paragraphs": [
            "大胡自来未易当，谓鞭可投沙可囊。",
            "庙谟先事自为备，天堑虽险难撤防。",
            "健儿白叟乡之望，愿闻一语以自壮。",
            "老儒无以激发君，历历为君说名将。",
            "武襄贵不除黥文，韩岳亦隶河北军。",
            "当时䍀缕何足云，异日挂剑图元勋。"
        ],
        "title": "观调发四首  其三",
        "id": "d6da82f8-2ed0-4f1b-8cb8-2bdf253ffb94"
    },
    {
        "author": "刘克庄",
        "paragraphs": [
            "胡马止能战平地，安知东南有长技。",
            "大江无时起风涛，下濑楼船如屋高。",
            "丕坚二子曾夺魄，曰彼有人此勍敌。",
            "当时百万鸟兽奔，况尔小丑真游魂。",
            "妇语藁砧闬语罢，鼓行勿信傍人吓。",
            "明年汉淮春水生，凯旋笳吹来相迎。"
        ],
        "title": "观调发四首  其四",
        "id": "bbb92536-3864-4968-b5a9-1ec16d45c1d9"
    },
    {
        "author": "刘克庄",
        "paragraphs": [
            "拒霜过了菊又悭，纨扇知收觉薄寒。",
            "邻有新篘谋醉易，家无旧绣补衣难。",
            "今谁狂客同吹帽，老不中书合免冠。",
            "人到暮年亲旧少，登临非复曩时欢。"
        ],
        "title": "九日二首  其一",
        "id": "f3fbb73d-c9bf-415d-a2f8-f9285b30c302"
    },
    {
        "author": "刘克庄",
        "paragraphs": [
            "戏马呼鹰盖世豪，废台千载委蓬蒿。",
            "不愁绛县疑年甲，生怕清溪照鬓毛。",
            "浊酒闷人聊饮湿，小楼携客准登高。",
            "落英果可充肠否，空和陶诗续楚骚。"
        ],
        "title": "九日二首  其二",
        "id": "cf20957d-2529-43e6-87d8-8deaacb5b867"
    },
    {
        "author": "刘克庄",
        "paragraphs": [
            "某邱某水晚重游，绝胜才翁在许州。",
            "懒学少年条痛楚，且同骚客赋牢愁。",
            "悬知五鬼为渠祟，不晓三彭有底仇。",
            "兀坐蓬窗无意绪，冻蛩唧唧更鸣秋。"
        ],
        "title": "三和友人有所思韵",
        "id": "3362d3d0-b63e-4bd4-b682-da39d3a41da6"
    },
    {
        "author": "刘克庄",
        "paragraphs": [
            "昔年东观接英游，岁晚南柯各拜州。",
            "炊黍有时成幻梦，著书自古要穷愁。",
            "散花魔女聊相恼，□□□□□□仇。",
            "诏募佽飞求跅弛，与公投笔去防秋。"
        ],
        "title": "四和",
        "id": "632eb1ca-0b77-4ab4-af11-f9b14f320d99"
    },
    {
        "author": "刘克庄",
        "paragraphs": [
            "鸡絮交懽远，琵琶寄恨深。",
            "早知胡地冷，永巷亦甘心。"
        ],
        "title": "杂题十首  其一",
        "id": "14ef9e98-a68f-4473-853b-1274cd2b30e4"
    },
    {
        "author": "刘克庄",
        "paragraphs": [
            "鴈足书良是，鸾胶事已非。",
            "如何子卿内，不待藁砧归。"
        ],
        "title": "杂题十首  其二",
        "id": "3141dc1b-714a-45a7-9783-8c3f82606043"
    },
    {
        "author": "刘克庄",
        "paragraphs": [
            "人事多翻覆，由来不可量。",
            "安知议郎女，远嫁左贤王。"
        ],
        "title": "杂题十首  其三",
        "id": "63482ed6-b372-4dcc-99bc-b2cd3bef8c66"
    },
    {
        "author": "刘克庄",
        "paragraphs": [
            "寄语涉川女，安知往问津。",
            "水神不妬汝，偏妬冶容人。"
        ],
        "title": "杂题十首  其四",
        "id": "ef2481bb-ee63-495b-8506-2b1351a7ad9d"
    },
    {
        "author": "刘克庄",
        "paragraphs": [
            "短梦曾留枕，余情更献珰。",
            "宓妃空绝代，不得偶陈王。"
        ],
        "title": "杂题十首  其五",
        "id": "f98de4b5-c9ef-4244-bea9-15cd26c69048"
    },
    {
        "author": "刘克庄",
        "paragraphs": [
            "春煖披香殿，夜寒长信宫。",
            "帝方安祸水，妾敢怨秋风。"
        ],
        "title": "杂题十首  其六",
        "id": "627f386e-eb94-48d4-be72-e4b719a977f6"
    },
    {
        "author": "刘克庄",
        "paragraphs": [
            "姊弟皆殊色，专房擅主恩。",
            "何曾送归妾，但见啄皇孙。"
        ],
        "title": "杂题十首  其七",
        "id": "3be5a636-c4ba-4f43-bbcf-17dfd067359e"
    },
    {
        "author": "刘克庄",
        "paragraphs": [
            "父魄下沉渊，儿声上彻天。",
            "向令逢孔氏，是亦女参骞。"
        ],
        "title": "杂题十首  其八",
        "id": "92b048e7-b365-464d-84b6-e68849784d89"
    },
    {
        "author": "刘克庄",
        "paragraphs": [
            "淑妃寒食语，千载尚堪哀。",
            "不念同光帝，□□□□□。"
        ],
        "title": "杂题十首  其九",
        "id": "60004546-880d-4bb8-a3cc-72219f8371b8"
    },
    {
        "author": "刘克庄",
        "paragraphs": [
            "刘季开基主，周昌托子臣。",
            "不能活如意，何况戚夫人。"
        ],
        "title": "杂题十首  其一○",
        "id": "d8996f86-2ae3-4dcc-8e4f-3cddbfd8d28c"
    },
    {
        "author": "刘克庄",
        "paragraphs": [
            "博雅今萧翼，招延小孟尝。",
            "虽操牙算子，不废□□□。",
            "祕箧珍储富，公车荐墨香。",
            "惟应猿鹤怨，三载□□房。"
        ],
        "title": "送方楷之官",
        "id": "29811d14-aa0e-4426-b928-0e10f3be7218"
    },
    {
        "author": "刘克庄",
        "paragraphs": [
            "久罢长鲸吸，宁逃鼹鼠嘲。",
            "不蒙药王力，悮绝曲生交。",
            "扑鼻诗情动，浇胸世事抛。",
            "暮龄寻旧好，如以漆投胶。"
        ],
        "title": "余自戊申春得疾止酒十年戊午秋开戒小饮二首  其一",
        "id": "12a2725b-2310-4072-98d2-6d0c8441ae8b"
    },
    {
        "author": "刘克庄",
        "paragraphs": [
            "自是病躯孱，元非饮量悭。",
            "灾星俄引去，美禄稍支还。",
            "兀兀醺酣后，蘧蘧解脱间。",
            "祖云谁缚汝，妙语颇相关。"
        ],
        "title": "余自戊申春得疾止酒十年戊午秋开戒小饮二首  其二",
        "id": "8d107603-1b90-4782-9c54-42f904a699d4"
    },
    {
        "author": "刘克庄",
        "paragraphs": [
            "五十盆苍翠，皆从异县求。",
            "不能防狡窟，未免破鸿沟。",
            "惨甚兵初过，苛于吏倍抽。",
            "渠侬慕铜臭，肯为国香谋。"
        ],
        "title": "漳兰为丁窃货其半纪实四首  其一",
        "id": "3f589824-9602-4606-998c-4454b1d730d1"
    },
    {
        "author": "刘克庄",
        "paragraphs": [
            "主人拙樊圃，家贼巧穿窬。",
            "鼠子敢予侮，麟翁以盗书。",
            "空搔双白鬓，不奈一长须。",
            "自笑关防晚，花傍且燕居。"
        ],
        "title": "漳兰为丁窃货其半纪实四首  其二",
        "id": "1086c504-2c31-4c39-abbd-a23418abd64d"
    },
    {
        "author": "刘克庄",
        "paragraphs": [
            "池远疎浇溉，墙低劣蔽遮。",
            "初无虎守杏，况有蝶穿花。",
            "薄采难纫佩，深培待茁芽。",
            "嗟余愧迂叟，招汝兴仍赊。"
        ],
        "title": "漳兰为丁窃货其半纪实四首  其三",
        "id": "fa26fc34-4285-4ea6-8134-0d0adc081d3c"
    },
    {
        "author": "刘克庄",
        "paragraphs": [
            "离骚赏风韵，百卉莫之先。",
            "菊止香九日，莸曾臭十年。",
            "麝房吾割爱，鲍肆尔垂涎。",
            "晏相惜花者，红梅被窃然。"
        ],
        "title": "漳兰为丁窃货其半纪实四首  其四",
        "id": "7bebedb6-2e9a-4f58-8ca7-ce073399943b"
    },
    {
        "author": "刘克庄",
        "paragraphs": [
            "人彘昔擅宠，夺嫡谋甚工。",
            "留侯莫容喙，何况短后雄。",
            "挽回龙准帝，全頼皓首翁。",
            "昔去避嬴世，今来安刘宗。",
            "吕妪及新君，略未闻褒崇。",
            "岂非羽翼成，翩然返橘中。",
            "奈何一代史，不载四叟终。",
            "商山有遗庙，郭谓太古风。"
        ],
        "title": "蒙仲以二画寿予生朝各题一诗 四皓图",
        "id": "59f05320-d67f-4de7-a4d8-8af335530b26"
    },
    {
        "author": "刘克庄",
        "paragraphs": [
            "□汉七叶主，励精致中兴。",
            "非惟霸王杂，亦以刑名绳。",
            "哀哉三能臣，来如蛾赴灯。",
            "贤矣二大夫，逝若鱼脱罾。",
            "韩藓至崛彊，异世犹服膺。",
            "嗟余归已晚，钓游记昔曾。",
            "虽无都门饯，幸有下泽乘。",
            "独恨赐金尽，无以懽亲朋。"
        ],
        "title": "蒙仲以二画寿予生朝各题一诗 二疎图",
        "id": "98df8e68-9bd6-47b3-a1db-7f79371e4155"
    },
    {
        "author": "刘克庄",
        "paragraphs": [
            "败荷折蓼溪村景，黄叶青苔野老家。",
            "頼有海棠相煖热，小春重放一番花。"
        ],
        "title": "冬煖海棠盛开三绝  其一",
        "id": "dc2f54b2-4c22-4763-8bd1-a4a65f074aa1"
    },
    {
        "author": "刘克庄",
        "paragraphs": [
            "少为紫陌看花郎，岁晚维摩住病坊。",
            "忽被彩云瞒老眼，错呼青女作红娘。"
        ],
        "title": "冬煖海棠盛开三绝  其二",
        "id": "5ff280a2-2ec0-40e9-af49-7de8feb133a4"
    },
    {
        "author": "刘克庄",
        "paragraphs": [
            "当年手种满河阳，人树而今各老苍。",
            "谁向棠阴遗老说，潘郎不是旧潘郎。"
        ],
        "title": "冬煖海棠盛开三绝  其三",
        "id": "48d8fc61-2371-4d48-b8b5-97bc458cecc2"
    },
    {
        "author": "刘克庄",
        "paragraphs": [
            "高耸心抽笔直，下蟠上锐塔圆。",
            "深入蛰龙穴处，肯傍眠牛石边。"
        ],
        "title": "余作生坟何生谦致桧十株答以六言二首  其一",
        "id": "41775dae-7735-49e0-8445-6d50e838a298"
    },
    {
        "author": "刘克庄",
        "paragraphs": [
            "一奴荷锸足矣，二客穿冢谁哉。",
            "宰上又添十桧，庭前不必三槐。"
        ],
        "title": "余作生坟何生谦致桧十株答以六言二首  其二",
        "id": "6c141033-1d76-41cf-9e63-68b57ddd7972"
    },
    {
        "author": "刘克庄",
        "paragraphs": [
            "好事过子云，谪仙访贺老。",
            "载醪谈文字，其乐侔击考。",
            "子猷稍崖异，入剡殊草草。",
            "船头一籧篨，船尾一村僚。",
            "飞扬滕巽怒，飘瞥林岫缟。",
            "何曾携爨具，清景自可饱。",
            "溪边处士庐，雪深无人扫。",
            "肯来斯已奇，倏去良亦好。",
            "游子有饥色，主人省行搅。",
            "异世觉绘事，拊掌为绝倒。"
        ],
        "title": "题崔白访戴图",
        "id": "4c25bb70-a4a0-42b0-9b6e-3d1e62a93836"
    },
    {
        "author": "刘克庄",
        "paragraphs": [
            "山阴茧纸见者希，辨才传之于永师。",
            "行年八十手不释，栖之梁上鬼莫窥。",
            "虬须天子欲得之，威以祸福僧诡辞。",
            "智勇至此无所施，相国房公乃设奇。",
            "东台御史奉诏驰，易服变姓谒老缁。",
            "止客置醴因联诗，评书订画犹埙箎。",
            "稍稍益狎不见疑，卷而怀之若拾遗。",
            "须臾□都得台移，都督传诏来龙墀。",
            "僧绝复苏成白痴，始悟学究即绣衣。",
            "文皇如尧房如夔，磊磊落落两曜垂。",
            "谲取一帖安肯为，帖归天上神护持。",
            "搨本之价犹不赀，他日昭陵以自随。",
            "温韬掘者果是非，世人空宝定武碑。"
        ],
        "title": "题赚兰亭图",
        "id": "78c529b8-13e2-482f-b796-7d5a3ad9c0fc"
    },
    {
        "author": "刘克庄",
        "paragraphs": [
            "且与古梅为友，未论茯苓可仙。",
            "一寸灵根蟠地，十年黛色参天。"
        ],
        "title": "溪庵种蓻六言八首  其一",
        "id": "16ae1899-61e1-44e1-91e7-56b7ef250319"
    },
    {
        "author": "刘克庄",
        "paragraphs": [
            "卿辈败人清思，此君有岁寒心。",
            "宁许子猷借宅，莫放阿戎入林。"
        ],
        "title": "溪庵种蓻六言八首  其二",
        "id": "cbcaa189-c224-4a57-bdfc-0e6f216f95ce"
    },
    {
        "author": "刘克庄",
        "paragraphs": [
            "悟漆园自伐语，爱淮南招隠章。",
            "臭与流芳孰愈，老而弥辣何妨。"
        ],
        "title": "溪庵种蓻六言八首  其三",
        "id": "fa52f532-fe1a-4a72-945f-349acbd2a3f3"
    },
    {
        "author": "刘克庄",
        "paragraphs": [
            "此翁见事常迟，八秩尚移荔枝。",
            "何曾无戴白老，会须有擘红时。"
        ],
        "title": "溪庵种蓻六言八首  其四",
        "id": "a20eb2eb-58a3-4c81-af03-6f96d94ae115"
    },
    {
        "author": "刘克庄",
        "paragraphs": [
            "功名胡蝶梦里，心力橐驼传中。",
            "环合千林苍翠，参差数株白红。"
        ],
        "title": "溪庵种蓻六言八首  其五",
        "id": "154e6794-3c70-4def-a93c-c6712063015e"
    },
    {
        "author": "刘克庄",
        "paragraphs": [
            "阆苑花神妬艳，晏家园吏偷春。",
            "当时传一二本，今日化千亿身。"
        ],
        "title": "溪庵种蓻六言八首  其六",
        "id": "63c077ae-38e5-4d2e-ac72-5f47ac613ee6"
    },
    {
        "author": "刘克庄",
        "paragraphs": [
            "蟠踞祠前得地，生长石间弃才。",
            "子美咏歌不足，之罘苦招未来。"
        ],
        "title": "溪庵种蓻六言八首  其七",
        "id": "e8ec7137-368c-488c-98cd-63ef3a014ec3"
    },
    {
        "author": "刘克庄",
        "paragraphs": [
            "杜曲有攒眉老，汉庭无友辱人。",
            "但看灵妃启齿，不烦里女傚颦。"
        ],
        "title": "溪庵种蓻六言八首  其八",
        "id": "e2632681-728e-47fa-915d-3edded95506b"
    },
    {
        "author": "刘克庄",
        "paragraphs": [
            "白雪通身洁，丹砂傅顶红。",
            "赠余有深意，志义与闲通。"
        ],
        "title": "竹溪惠白鷼三绝  其一",
        "id": "10b7de24-e456-44ac-bd14-2cd3266c303d"
    },
    {
        "author": "刘克庄",
        "paragraphs": [
            "鹦鹉鹪鹩赋，鷼宁愧二虫。",
            "吾衰边幅窘，姑置小池中。"
        ],
        "title": "竹溪惠白鷼三绝  其二",
        "id": "92542fec-50bd-41d4-81c5-9d80de15a2c1"
    },
    {
        "author": "刘克庄",
        "paragraphs": [
            "世有殊尤物，天悭赋咏才。",
            "恨渠生较晚，不及见邹枚。"
        ],
        "title": "竹溪惠白鷼三绝  其三",
        "id": "1e74db74-bfa0-483c-940d-7ca63092bbab"
    },
    {
        "author": "刘克庄",
        "paragraphs": [
            "连墙终岁少相过，时听书声警睡魔。",
            "懒续胶絃欢意薄，虽分风月皱眉多。",
            "廉如玉雪谁知者，仕止牙绯奈命何。",
            "昨送华轩今哭墓，伤心相挽不成歌。"
        ],
        "title": "挽宋泉倅",
        "id": "e058eef6-2462-4ba8-b5a7-eb52adcffd17"
    },
    {
        "author": "刘克庄",
        "paragraphs": [
            "姝丽如同产，朱铅各异施。",
            "吾方参素女，渠自比□□。"
        ],
        "title": "种莲一首",
        "id": "4927f527-7ef9-4af6-b7b9-14b406ab6bf0"
    },
    {
        "author": "刘克庄",
        "paragraphs": [
            "岚翠屏环墅，溪光练抹坤。",
            "尚书华栋改，先辈钓矶存。",
            "久卧漳滨疾，谁招楚泽魂。",
            "昔慙葵卫足，今喜叶归根。",
            "自志台卿墓，休争谢傅墩。",
            "牧慵贪草暖，鸟急怕林昏。",
            "时许樵分席，何烦客扫门。",
            "早嫌皮袋臭，晚悟髑髅尊。",
            "童子便高枕，偷儿瞰短垣。",
            "岁寒始知柏，劫火不焚璠。",
            "恩未忘簪履，衰难恋廐轩。",
            "抽身脱胶扰，掩耳避啾喧。",
            "联句那无藉，藏书幸有繁。",
            "故交频煖热，新贵断寒暄。",
            "篱落多疎阙，犹须折柳樊。"
        ],
        "title": "志仁监簿示五言十五韵夸徐潭之胜次韵一首",
        "id": "ae04587d-fcf3-4f35-9bcf-df44106cb1cd"
    },
    {
        "author": "刘克庄",
        "paragraphs": [
            "龚陈盛事记当年，重见奎星聚旧躔。",
            "瑞日赋工岂迷色，庆云诗妙似非烟。",
            "驰千里足相期远，占百花头孰敢先。",
            "老子扶衰看昼锦，琼林春好莫留连。"
        ],
        "title": "和乡守朱监丞劝驾一首",
        "id": "dcb69f39-2066-4a9e-b067-b85717210c7c"
    },
    {
        "author": "刘克庄",
        "paragraphs": [
            "绝出雕虫辈，相期竹马年。",
            "二魁家有样，四世里兴贤。",
            "雪鬓吾还笏，霜蹄汝著鞭。",
            "微疴真换骨，骨换不难仙。"
        ],
        "title": "送德甫姪省试",
        "id": "4d3f6a47-62b0-4120-902e-127db4edeeb4"
    },
    {
        "author": "刘克庄",
        "paragraphs": [
            "束起蒲鞭教令清，郡人未识疾呼声。",
            "瓯闽莫不兴于学，虞芮忘其所以争。",
            "父老见棠思旧爱，儿童骑竹若初迎。",
            "何须更说郎官省，小却犹当拜水衡。"
        ],
        "title": "饯乡守宋监丞二首  其一",
        "id": "e6321031-c8da-4f49-b6d1-2151c75ce16c"
    },
    {
        "author": "刘克庄",
        "paragraphs": [
            "牛屋渔矶在履封，晚将身世托春风。",
            "荒原拾穗谁怜我，小队寻花屡屈公。",
            "耄有须眉如盖老，衰无歌诵美文翁。",
            "明时各遂飞潜性，去矣鞭鸾碧落中。"
        ],
        "title": "饯乡守宋监丞二首  其二",
        "id": "1779968f-0112-4efd-89e0-911eaa96343e"
    },
    {
        "author": "刘克庄",
        "paragraphs": [
            "脱白披缁迹涉奇，傍人能说举幡时。",
            "禅家合掌来参请，乌寺摇头不住持。",
            "喜舍未逢大檀越，实封输与小沙弥。",
            "是凡是圣都休问，且为渠看一袖诗。"
        ],
        "title": "赠音上人",
        "id": "56219136-60e9-4c36-b7f1-1678d6fe0153"
    },
    {
        "author": "刘克庄",
        "paragraphs": [
            "江湖少菰米，京洛足风尘。",
            "生命主穷鬼，赠诗多贵人。",
            "芒鞋双堠远，斗籴一家贫。",
            "吾力轻于羽，安能举百钧。"
        ],
        "title": "赠王月轩用意一韵",
        "id": "c3d27d45-d05e-4e42-8566-2aec5b5b82ba"
    },
    {
        "author": "刘克庄",
        "paragraphs": [
            "久向优场脱戏衫，亦无布袋杖头担。",
            "化弥勒身千百亿，问绛人年七十三。",
            "诸老萧疎留后殿，高僧灭度少同参。",
            "未应春事全无分，醉折缃桃蒲帽簪。"
        ],
        "title": "己未元日",
        "id": "0a8ccfc4-0a59-493e-8650-454c0aca7927"
    },
    {
        "author": "刘克庄",
        "paragraphs": [
            "扫地南来蜂出窠，裔夷谋夏欲如何。",
            "传闻挞览毙一矢，惊走单于骑六骡。",
            "匹马只轮番部曲，寸天尺地汉山河。",
            "晋公幕府多名士，不欠寒儒作凯歌。"
        ],
        "title": "淮捷一首",
        "id": "2a4ba7f3-d235-49b7-9e18-3ddb3bf56a4f"
    },
    {
        "author": "刘克庄",
        "paragraphs": [
            "孔明筹笔即天威，谢傅围棋亦事机。",
            "武骑散群望洋退，佛貍忍渴饮溲归。"
        ],
        "title": "凯歌十首呈贾枢使  其一",
        "id": "00ddc288-136b-4d8b-9191-cf40d6a4b8ed"
    },
    {
        "author": "刘克庄",
        "paragraphs": [
            "翦称名将岂其然，汲汲惟求宅与田。",
            "见说淮兵殊死战，相公喝犒是私钱。"
        ],
        "title": "凯歌十首呈贾枢使  其二",
        "id": "3c125305-d5a8-460b-b5a4-be835ec9b1ed"
    },
    {
        "author": "刘克庄",
        "paragraphs": [
            "活俘万户虏无酋，拔寨宵奔黑祲收。",
            "不用偏师追出塞，杀胡林只在扬州。"
        ],
        "title": "凯歌十首呈贾枢使  其三",
        "id": "5d5f6b4c-bfbf-44bd-8877-2735a243d574"
    },
    {
        "author": "刘克庄",
        "paragraphs": [
            "东南立国惟王谢，西北筹边只范韩。",
            "公不衮衣假黄钺，吾能右衽更巍冠。"
        ],
        "title": "凯歌十首呈贾枢使  其四",
        "id": "c16c61c9-96a7-4d43-a59d-d9f6bb9d95d1"
    },
    {
        "author": "刘克庄",
        "paragraphs": [
            "君亲一念与天通，麾下人人可即戎。",
            "岂敢全躯顾妻子，相公将母在军中。"
        ],
        "title": "凯歌十首呈贾枢使  其五",
        "id": "e3077457-4daf-4c53-bc1a-9ab3cb0c6323"
    },
    {
        "author": "刘克庄",
        "paragraphs": [
            "将谓长淮已荡平，岂知什堑又颠坑。",
            "从今莫近他城子，怕有南人夜斫营。"
        ],
        "title": "凯歌十首呈贾枢使  其六",
        "id": "c68efdf8-7b29-4896-ab52-311d6ea01ad7"
    },
    {
        "author": "刘克庄",
        "paragraphs": [
            "清野都无寸草留，暴师塞下欲何求。",
            "东风借便天亡敌，春水方生早去休。"
        ],
        "title": "凯歌十首呈贾枢使  其七",
        "id": "90ef523c-fe1f-4c91-9b31-97cc58ce033a"
    },
    {
        "author": "刘克庄",
        "paragraphs": [
            "羽檄联翩趣募兵，单枪一剑觅功名。",
            "健儿争欲趋淮阃，宣相相看若父兄。"
        ],
        "title": "凯歌十首呈贾枢使  其八",
        "id": "ce7d232d-cfb9-4354-b82f-5bbb0e6f0a28"
    },
    {
        "author": "刘克庄",
        "paragraphs": [
            "残党分兵尽扑除，游魂多不返穹庐。",
            "肃清执至龙颜喜，又奏淮西有捷书。"
        ],
        "title": "凯歌十首呈贾枢使  其九",
        "id": "039ab1c2-0947-434b-b8aa-674905a56cfe"
    },
    {
        "author": "刘克庄",
        "paragraphs": [
            "自古勋名勒鼎彝，老于文学即今谁。",
            "腐儒尚可军马司，试作平淮第二碑。"
        ],
        "title": "凯歌十首呈贾枢使  其一○",
        "id": "5783f039-42ac-4069-b40e-d715389fc60c"
    },
    {
        "author": "刘克庄",
        "paragraphs": [
            "拂袖归来计未疎，别规爽垲卜新居。",
            "即今独擅百弓地，当日惟携一束书。",
            "户外何须置行马，坐中不必尽悬鱼。",
            "渠亦若与人家国，输与兴公赋遂初。"
        ],
        "title": "饮良翁宫教新第二首  其一",
        "id": "b45dbef7-593b-42f2-a2da-f2145090c958"
    },
    {
        "author": "刘克庄",
        "paragraphs": [
            "负郭依山远市廛，高宜台榭下宜田。",
            "径当膏抹从盘谷，似向丹青见辋川。",
            "别墅暮年□□□，□□□□□南迁。",
            "与君幸已抽身了，共结黄鸡白酒缘。"
        ],
        "title": "饮良翁宫教新第二首  其二",
        "id": "7ac31078-f2f2-48a0-9072-027901d69976"
    },
    {
        "author": "刘克庄",
        "paragraphs": [
            "老懒尤于笔砚疎，难陪骑省赋闲居。",
            "去周柱下谁为史，传邺侯家尚有书。",
            "台馈不烦公粟肉，户租难办客车鱼。",
            "侧旁万一邻堪买，便拟诛茅近太初。"
        ],
        "title": "次韵二首  其一",
        "id": "203573fe-33f9-4ef0-88fa-1da57533dc43"
    },
    {
        "author": "刘克庄",
        "paragraphs": [
            "半生窃禄取禾廛，晚节休官失秫田。",
            "伴陆先生游甫里，同陶征士访斜川。",
            "凤池信美其如夺，鶑谷虽幽不愿迁。",
            "自笑刘墙如许短，谪仙坛未易扳缘。"
        ],
        "title": "次韵二首  其二",
        "id": "59aadcde-f030-445e-8fc4-76f8c3afcc97"
    },
    {
        "author": "刘克庄",
        "paragraphs": [
            "忘机沤鸟日相亲，鼻祖曾言畏四邻。",
            "幸有山林容此老，不将篱落寄他人。",
            "谁能交结今韩吕，犹记周旋昔郑陈。",
            "晞发中庭蹻足卧，绝胜雅拜望车尘。"
        ],
        "title": "翌日宫教惠诗次韵二首  其一",
        "id": "999413a8-4b2c-4974-9b58-2b0ccec7a30e"
    },
    {
        "author": "刘克庄",
        "paragraphs": [
            "即令身在水云间，不著斯人玉笋班。",
            "子美步归犹恋阙，浩然肩耸径还山。",
            "人情薄似平原酒，世路危于滟滪滩。",
            "华栋把茅皆幻假，祝君黄发映朱颜。"
        ],
        "title": "翌日宫教惠诗次韵二首  其二",
        "id": "e08e4ea0-491b-4650-be65-3b83e30629cd"
    },
    {
        "author": "刘克庄",
        "paragraphs": [
            "阮生未老各情亲，谁道先生不觌邻。",
            "莫管弹丸惊鸭者，岂无沽酒与鱼人。",
            "何曾膝上推文度，亦许车中载小陈。",
            "赐第京师即山铸，得如跳出软红尘。"
        ],
        "title": "次韵二首  其一",
        "id": "dbf0d2e0-e229-426d-8a29-52e42d5ab81a"
    },
    {
        "author": "刘克庄",
        "paragraphs": [
            "投老参陪杖屦间，颇容摘宋更薰班。",
            "端能面我九年壁，不惜分君一半山。",
            "绝喜庚桑来畏垒，懒为涑水续君滩。",
            "夷居巷处何尝陋，但看当年孔与颜。"
        ],
        "title": "次韵二首  其二",
        "id": "49369b59-d438-467c-b557-30b1ef4bcf2c"
    },
    {
        "author": "刘克庄",
        "paragraphs": [
            "少济南生十岁，与磻溪叟同庚。",
            "陈巖方氏耆隽，后村老子师兄。"
        ],
        "title": "题听蛙方君写生六言",
        "id": "ac96c3d9-a268-4ec9-8a57-882b591cf3d7"
    },
    {
        "author": "刘克庄",
        "paragraphs": [
            "暮年衰老读书慵，惟有杯中兴尚浓。",
            "枕曲惰人真远祖，看花跛子亦同宗。",
            "鮆鱼虾䱹何亏汝，螺蠃螟蛉妄议侬。",
            "帝赐醉乡为食邑，此生不必更移封。"
        ],
        "title": "小饮",
        "id": "c98abae7-2373-46d7-9776-1a47f2aee81e"
    },
    {
        "author": "刘克庄",
        "paragraphs": [
            "病鹤尚能孤唳，冻萤相守残编。",
            "世间有豁达老，天上无愚戆仙。"
        ],
        "title": "试笔六言二首  其一",
        "id": "74ec86cd-0636-40c3-ab30-2f51918a09ab"
    },
    {
        "author": "刘克庄",
        "paragraphs": [
            "薰玉蕤香解秽，挽银河水涤尘。",
            "虽非补造化笔，不似食烟火人。"
        ],
        "title": "试笔六言二首  其二",
        "id": "21a556b5-575a-4591-9746-01c93008a2b6"
    },
    {
        "author": "刘克庄",
        "paragraphs": [
            "过了田光盛壮时，年今望八复奚为。",
            "薄浇磊磈嫌红酒，懒读聱牙喜白诗。",
            "释子书求名卵塔，社人卜请记丛祠。",
            "吾文谁道难施用，后有中郎赏断碑。"
        ],
        "title": "即事一首",
        "id": "a8b699e0-9b38-4576-b817-b4da73f8f0ca"
    },
    {
        "author": "刘克庄",
        "paragraphs": [
            "雨逗余寒晓露浓，絮衣著破索重缝。",
            "清狂昔作戴花监，衰病今为卖菜佣。",
            "负耒耦耕沮桀溺，操盂三祝弃句龙。",
            "暮年饱识西畴事，不问家丘问老农。"
        ],
        "title": "田舍二首  其一",
        "id": "12e74181-da1c-475f-bd4f-b763462cdd7e"
    },
    {
        "author": "刘克庄",
        "paragraphs": [
            "白布衫宽乌角巾，谁知曾扈属车尘。",
            "行婆内翰共邻曲，田父拾遗相主宾。",
            "设苜蓿盘殊菲薄，沽茅柴酒半漓淳。",
            "直令爵齿如荀爽，晚节依然愧逸民。"
        ],
        "title": "田舍二首  其二",
        "id": "8de5def0-9f93-44f3-9e8a-69534136f752"
    },
    {
        "author": "刘克庄",
        "paragraphs": [
            "老学多推谊，诸公孰荐雄。",
            "却行吾日暮，渴睡汝冬烘。",
            "宰木经春雨，园花逐晓风。",
            "寝门哀未尽，寓在薤歌中。"
        ],
        "title": "挽林法曹实甫二首  其一",
        "id": "df8c7613-e442-42c7-bb42-003288b9c7f7"
    },
    {
        "author": "刘克庄",
        "paragraphs": [
            "昔我叨驰驲，惟君伴聚萤。",
            "病翁尚占毕，良友忽幽冥。",
            "古有东方赞，今无贞曜铭。",
            "不知吟几些，叫得屈原醒。"
        ],
        "title": "挽林法曹实甫二首  其二",
        "id": "e238090c-c53d-4924-8c4a-1a3b6ca50a2d"
    },
    {
        "author": "刘克庄",
        "paragraphs": [
            "同向溪边卜一丘，独怜出处不同谋。",
            "吾今老矣佚吾老，子好游乎与子游。",
            "漫对芝兰怀幼度，可教白马笑之罘。",
            "人生无过家山好，京洛风尘莫久留。"
        ],
        "title": "翀甫姪西上",
        "id": "47409c3e-f31d-4b29-9ee2-1b61430da94e"
    },
    {
        "author": "刘克庄",
        "paragraphs": [
            "都忘几桉有华牋，但怪虹光夜属天。",
            "唐律胚胎梨岭作，古文骨髓艾轩传。",
            "蚤陈董大夫三策，肯觅原夫辈一联。",
            "若过溪边叩宗旨，为余问讯玉堂仙。"
        ],
        "title": "答林逮贽卷因以送行",
        "id": "ad3bb8d6-71fc-4b40-8a46-cdb942a4958d"
    },
    {
        "author": "刘克庄",
        "paragraphs": [
            "颠米含毫野处名，略安栏槛不施扃。",
            "原田足雨陂塘白，天海无云岛屿青。",
            "邻叟扶犂耕斥卤，行人休树濯清泠。",
            "何时去作轩中客，并欲传公道德经。"
        ],
        "title": "寄题竹溪平远轩",
        "id": "c24b1f80-0620-49c3-8e23-294b5729d110"
    },
    {
        "author": "刘克庄",
        "paragraphs": [
            "古人曾道四并难，酒量黄花顿觉宽。",
            "谁与蔡欧脩旧谱，且为姚魏煖春寒。",
            "饮狂尚欲簪巾舞，漏尽何妨秉烛看。",
            "国色老颜不相称，世间何处有还丹。"
        ],
        "title": "司令为牡丹集次坐客韵",
        "id": "c4b1986a-33f1-470a-a5c6-6f96c8996996"
    },
    {
        "author": "刘克庄",
        "paragraphs": [
            "□□藁砧死，先畴自垦耕。",
            "双飞鸾影拆，独力燕巢成。",
            "教子鄹人母，持家寡妇清。",
            "今无彤史笔，犹幸有乡评。"
        ],
        "title": "挽李法曹一凤内子",
        "id": "ff3b26ef-1945-4171-8841-3252cc15ea43"
    },
    {
        "author": "刘克庄",
        "paragraphs": [
            "玄晏欣然托序行，缊袍被衮岂非荣。",
            "家徒四壁穷难讳，字答三缣礼尚轻。",
            "金薤银钩俱妙绝，石泉香餠太清生。",
            "如何更费公搜索，缄送松煤与水晶。"
        ],
        "title": "东涧为余序后稿余以国帖唐碑古壶润笔反成□桃抛引小诗谢之",
        "id": "1992beaa-212e-4c7c-8c6a-7fde0c485845"
    },
    {
        "author": "刘克庄",
        "paragraphs": [
            "藏山覆瓿两相痴，辛苦才供世俗嗤。",
            "壮不如人徒自悔，老能学易未过时。",
            "懒犹堪草归田赋，钝岂能吟对御诗。",
            "惟有聃书宜北面，存元守黑畏人知。"
        ],
        "title": "次韵竹溪一首",
        "id": "5e16a3d4-d3ba-4980-b4aa-7b9412fe9bac"
    },
    {
        "author": "刘克庄",
        "paragraphs": [
            "地荒岂有雕栏护，日烈元无绣幕遮。",
            "九十种俱开谢了，末稍开到后村花。"
        ],
        "title": "诸家牡丹已谢小圃忽开两朵皆大如斗戏题二绝  其一",
        "id": "86b9812a-80ec-46c0-9cf9-e7d4d295395a"
    },
    {
        "author": "刘克庄",
        "paragraphs": [
            "踏青人被色香迷，击壤翁看蓓蕾知。",
            "漏籍谱中无可恨，花开殿后未为迟。"
        ],
        "title": "诸家牡丹已谢小圃忽开两朵皆大如斗戏题二绝  其二",
        "id": "44e08882-c327-4f49-9877-36f24c2a5779"
    },
    {
        "author": "刘克庄",
        "paragraphs": [
            "暴骸独柳冤谁雪，藁葬青山过者悲。",
            "甘露殿中空诵赋，沉香亭畔更无诗。"
        ],
        "title": "记牡丹事二首  其一",
        "id": "7b1e24a8-bcff-4d0d-b7be-8ef0b0762f34"
    },
    {
        "author": "刘克庄",
        "paragraphs": [
            "西洛名园堕劫灰，扬州风物更堪哀。",
            "纵携买笑千金去，难唤能行一朵来。"
        ],
        "title": "记牡丹事二首  其二",
        "id": "8a82473f-80d0-4b5e-bd93-b3b8ba3d3c52"
    },
    {
        "author": "刘克庄",
        "paragraphs": [
            "十日阴霾潦未干，可堪送汝上征鞍。",
            "店荒待米晨炊晏，桥毁呼船野渡难。",
            "尚喜山公铨综允，莫愁冰氏户门寒。",
            "笔耕无准先畴薄，且著青衫揖上官。"
        ],
        "title": "送勋姪铨试",
        "id": "e0b74bb4-f3ce-40ce-8bb7-e5080e12e6fa"
    },
    {
        "author": "刘克庄",
        "paragraphs": [
            "忠惠横经地，今将五十秋。",
            "诸生迎谒庙，吾子往监州。",
            "吏散斋堂静，朋来郑校修。",
            "勿嫌员外置，风月满鸿沟。"
        ],
        "title": "送方添倅",
        "id": "4a4109d7-5ba8-4665-83c0-bad68a0cc499"
    },
    {
        "author": "刘克庄",
        "paragraphs": [
            "厨人失职晏忘炊，頼是先生贯忍饥。",
            "一客覆羹真小事，举家食粥已多时。",
            "自怜气馁鲜难脍，渐觉身轻鹤可骑。",
            "屈指故交无厚禄，未知太保李公谁。"
        ],
        "title": "即事二首  其一",
        "id": "539f7bd5-b6d4-4487-ac9a-45e7218e5f51"
    },
    {
        "author": "刘克庄",
        "paragraphs": [
            "厨荒灶鬼未须嗔，君看先师尚在陈。",
            "老退休贪太仓腐，清虚聊咽上池津。",
            "今无能采金膏者，古有曾逢石髓人。",
            "自笑冰衡三百户，难分圭撮饷比邻。"
        ],
        "title": "即事二首  其二",
        "id": "cd93f897-c494-487c-8e86-fff26b34c4bd"
    },
    {
        "author": "刘克庄",
        "paragraphs": [
            "映青藜灯娱目，吸金茎露入脾。",
            "宁作履霜逐子，肯随向火乞儿。"
        ],
        "title": "六言五首为仓部弟寿  其一",
        "id": "98aa7d97-42e8-420a-a492-3d9ae1bfc5c6"
    },
    {
        "author": "刘克庄",
        "paragraphs": [
            "幼道一生第五，文渊万里建侯。",
            "假令加骠骑号，何如骑款段游。"
        ],
        "title": "六言五首为仓部弟寿  其二",
        "id": "a5f1d6ed-ece5-4715-a5cb-84b3ddd9a489"
    },
    {
        "author": "刘克庄",
        "paragraphs": [
            "天既劳我佚我，侯偶得之失之。",
            "安用尔铜鱼使，且伴吾竹马嬉。"
        ],
        "title": "六言五首为仓部弟寿  其三",
        "id": "421aff10-58d6-4188-b84e-8bf891f91414"
    },
    {
        "author": "刘克庄",
        "paragraphs": [
            "薄田足可躬稼，余俸尚堪买山。",
            "家庭有个郊畤，姬院欠他素蛮。"
        ],
        "title": "六言五首为仓部弟寿  其四",
        "id": "6609ee8f-4b0c-473b-913f-7090a72eace3"
    },
    {
        "author": "刘克庄",
        "paragraphs": [
            "丹田旧种梨枣，冰柈新摘荔蕉。",
            "年年此夜待月，年年此日迎潮。"
        ],
        "title": "六言五首为仓部弟寿  其五",
        "id": "a2e9b133-cc06-4629-b884-5623c1eb97fc"
    },
    {
        "author": "刘克庄",
        "paragraphs": [
            "怒潦浮槎去，狂飙拔木飞。",
            "不饶后村荔，如夺首阳薇。",
            "任土包茅阙，过时硕果稀。",
            "谁言长卿渴，且咽上池肥。"
        ],
        "title": "荔厄一首",
        "id": "b371660d-4c49-405b-9153-7fd9ef0c56c5"
    },
    {
        "author": "刘克庄",
        "paragraphs": [
            "奁封名品饷耆年，谊比□芹曝背然。",
            "帖报能生采薪疾，谱言曾有荔枝仙。",
            "朵颐笑我脾神馁，节腹知君气□全。",
            "来岁郎官香烂熟，定分千颗沃馋涎。"
        ],
        "title": "以宋香方红送听蛙翁答柬云两年来啖荔颗则动气按本草等书云荔枝能蠲渴补髓未闻其动气也口占一首发翁一笑",
        "id": "d4a46723-33b4-4bcb-911d-cab1fbcfe1b1"
    },
    {
        "author": "刘克庄",
        "paragraphs": [
            "上世曾通好，君尊昔托孤。",
            "初闻携一束，俄见赋三都。",
            "皆谓终童隽，安知董相迂。",
            "秃翁老无力，爱助尚区区。"
        ],
        "title": "挽方倅景楫二首  其一",
        "id": "a1013e81-e366-49e0-b988-402849bce80d"
    },
    {
        "author": "刘克庄",
        "paragraphs": [
            "屡荐于诸老，斯人可在廷。",
            "不令客翘馆，仅使直都厅。",
            "史漫存融表，坟犹待愈铭。",
            "西风已萧瑟，哀铎更堪听。"
        ],
        "title": "挽方倅景楫二首  其二",
        "id": "c7a60d0f-19a6-44ec-b79f-90bbca724d05"
    },
    {
        "author": "刘克庄",
        "paragraphs": [
            "镜中雪鬓数茎新，归作田间负耒民。",
            "仕五十年难讳老，封三百户敢嫌贫。",
            "诸无物实师庞蕴，万苦非真试子春。",
            "到得邢杨遭勘辨，始知铁汉是全人。"
        ],
        "title": "仲晦监簿和放翁七十三吟三篇华予初度走笔□韵答之  其一",
        "id": "5b25f444-f22d-44a0-acf3-6b16247688ba"
    },
    {
        "author": "刘克庄",
        "paragraphs": [
            "诸公衮衮几番新，留得淳熙一老民。",
            "就枕惊回鸡搅睡，委巢飞去燕欺贫。",
            "贪生尚惜桑榆景，排闷全凭曲米春。",
            "頼有平生金石友，年年岁岁记陈人。"
        ],
        "title": "仲晦监簿和放翁七十三吟三篇华予初度走笔□韵答之  其二",
        "id": "70aae48f-b05e-4793-bbe7-697ff0bba654"
    },
    {
        "author": "刘克庄",
        "paragraphs": [
            "□□下饰墨尤新，以史名官不治民。",
            "后死漫为诸老殿，粗完深愧两翁贫。",
            "譬牛山木全高寿，让马堘花鬭早春。",
            "兀坐空斋形对影，载醪裹饭更无人。"
        ],
        "title": "仲晦监簿和放翁七十三吟三篇华予初度走笔□韵答之  其三",
        "id": "59aff5a0-dfaf-474c-ba43-a2cc02cb5402"
    },
    {
        "author": "刘克庄",
        "paragraphs": [
            "宰社如宰天下，其难举者莫胜。",
            "忍事吸醋三斗，不饮彊饭二升。"
        ],
        "title": "送强甫赴惠安六言十首  其一",
        "id": "d2174d08-2390-411e-a841-382bca54c9e1"
    },
    {
        "author": "刘克庄",
        "paragraphs": [
            "予夺平心足矣，痛痒以身体之。",
            "薤本何须先拔，蒲鞭不可妄施。"
        ],
        "title": "送强甫赴惠安六言十首  其二",
        "id": "965372ab-23ad-4c06-9015-e75e60f3b4a1"
    },
    {
        "author": "刘克庄",
        "paragraphs": [
            "古云若保赤子，亦曰如烹小鲜。",
            "雉驯万物遂性，犬吠一村废眠。"
        ],
        "title": "送强甫赴惠安六言十首  其三",
        "id": "80365ecc-447f-474c-afd7-a166e9a69c5d"
    },
    {
        "author": "刘克庄",
        "paragraphs": [
            "巽以行权亦可，方于事上未然。",
            "或迎使者负弩，或为刺史挽船。"
        ],
        "title": "送强甫赴惠安六言十首  其四",
        "id": "fefb3ffb-6760-457b-afee-9bcb31f963f5"
    },
    {
        "author": "刘克庄",
        "paragraphs": [
            "脑上笔不会插，心头肉其忍剜。",
            "乍可侬无花判，莫教渠有租瘢。"
        ],
        "title": "送强甫赴惠安六言十首  其五",
        "id": "48183624-b5bd-4754-bd6d-1ba65550026a"
    },
    {
        "author": "刘克庄",
        "paragraphs": [
            "警报环四面至，急符寓一分宽。",
            "吾儿行矣无怨，太守似元次山。"
        ],
        "title": "送强甫赴惠安六言十首  其六",
        "id": "c26750e6-fda3-4938-b315-ce50003922d6"
    },
    {
        "author": "刘克庄",
        "paragraphs": [
            "彼民若不骇舆，迺翁可就安车。",
            "击鲜之力不足，啜菽之欢有余。"
        ],
        "title": "送强甫赴惠安六言十首  其七",
        "id": "312070d7-40af-4cbe-b968-3d51555c38a0"
    },
    {
        "author": "刘克庄",
        "paragraphs": [
            "村叟昔尝为宰，溪民今未忘吾。",
            "汝父德薄勿效，前有子野易□。"
        ],
        "title": "送强甫赴惠安六言十首  其八",
        "id": "f6dd69da-67e8-43bb-9fd6-a4b1f0d0c9a7"
    },
    {
        "author": "刘克庄",
        "paragraphs": [
            "得百里地虽小，作三年计勿忙。",
            "但愿彼禾稼熟，莫愁汝松菊荒。"
        ],
        "title": "送强甫赴惠安六言十首  其九",
        "id": "56e6a23e-c160-4412-97d0-0536c73c0895"
    },
    {
        "author": "刘克庄",
        "paragraphs": [
            "或问汉庭名卿，仅数洛阳耆英。",
            "汝见诸公执贽，各为老子寄声。"
        ],
        "title": "送强甫赴惠安六言十首  其一○",
        "id": "c535daa2-0ea9-489c-9ed4-366faafbe1f6"
    },
    {
        "author": "刘克庄",
        "paragraphs": [
            "送客频张酒，迎宾久倚辕。",
            "何曾薄西邸，不忍□□□。",
            "宦拙从渠巧，甥荣觉舅尊。",
            "福唐遗父老，应看□□□。"
        ],
        "title": "别陈宗院",
        "id": "999c25c9-5b34-427f-bddb-03f927510c12"
    },
    {
        "author": "刘克庄",
        "paragraphs": [
            "忆惜金鞭观玉台，当年并驾尽龙騋。",
            "恰逢居易投诗去，又报奇章袖贽来。",
            "病谢交游空感旧，老无气力尚怜才。",
            "孟阳残锦都能几，莫为诸君更剪裁。"
        ],
        "title": "忆昔二首  其一",
        "id": "34db8e41-244e-442d-9b68-d20d6fa14179"
    },
    {
        "author": "刘克庄",
        "paragraphs": [
            "犹记颛蒙昔未开，自鞭宁待父师哉。",
            "残编常到鸡声彻，警枕频惊蝶梦回。",
            "且可徧参学童子，未应一跳至如来。",
            "丛林个个谈宗旨，谁是禅家大辩才。"
        ],
        "title": "忆昔二首  其二",
        "id": "07951fae-43f6-4a6e-8794-42573415cbf4"
    },
    {
        "author": "刘克庄",
        "paragraphs": [
            "忽忽韶颜变老苍，叵堪屋角两轮忙。",
            "羣花独菊香尤晚，大木惟樗寿最长。",
            "眉有白毫垂过眼，腹无墨汁苦搜肠。",
            "荒村偶有优旃至，且伴儿童看戏场。"
        ],
        "title": "纵笔二首  其一",
        "id": "f5f4bd8f-453e-4c41-b5e3-b9fefbf37b74"
    },
    {
        "author": "刘克庄",
        "paragraphs": [
            "发似秋霜身槁枝，相逢惊怪此翁谁。",
            "能啖范丈韲盐日，曾识荆公疥癣时。",
            "不待姓名尊德齿，要知戒腊□须眉。",
            "融修汉士中翘楚，商略总堪大小儿。"
        ],
        "title": "纵笔二首  其二",
        "id": "79c7f679-04f3-416d-ab7b-07bde681c073"
    },
    {
        "author": "刘克庄",
        "paragraphs": [
            "碧玉去随年少易，绛桃留待主君难。",
            "唤郎岂有云神女，觞客宁无黑牡丹。",
            "汉上谩为留佩恼，湘东曾被淡粧瞒。",
            "维摩老病禅房冷，一点青灯伴夜阑。"
        ],
        "title": "即事二首  其一",
        "id": "b39801b6-525c-4ccc-a0de-da4786dbfadf"
    },
    {
        "author": "刘克庄",
        "paragraphs": [
            "非人不暖岂其然，卷起桃笙设艾毡。",
            "老物可憎吾顿觉，盛时一失汝堪怜。",
            "有分香妓空遗臭，无散花魔莫恼禅。",
            "多谢小窗半规月，夜深长伴绛纱边。"
        ],
        "title": "即事二首  其二",
        "id": "5f1950b8-4dad-43c6-af36-834ba0ae62bc"
    },
    {
        "author": "刘克庄",
        "paragraphs": [
            "功名幻妄炊粱枕，岁月奔忙下坂轮。",
            "昔作时来木居士，今为暑退竹夫人。",
            "白襦裙稳于归衮，黄独苗甘似食珍。",
            "老汉秃残惟齿发，不妨句子尚尖新。"
        ],
        "title": "老欢",
        "id": "ab84deb4-50ff-421d-a722-35ca2a1e81ea"
    },
    {
        "author": "刘克庄",
        "paragraphs": [
            "几年共学久相于，中道如遗忽弃予。",
            "韫匵而藏机不密，窃钩虽小法当诛。",
            "匹夫有罪因怀璧，象罔无心偶得珠。",
            "戒饬家僮严护守，即今鼠子巧穿窬。"
        ],
        "title": "余常用小端砚失之经年忽在常卖人手中以钱赎归纪实二首  其一",
        "id": "29843221-1fce-49a0-8ed0-b0bcde0aacff"
    },
    {
        "author": "刘克庄",
        "paragraphs": [
            "得来矻矻相亲附，飏去频频入梦思。",
            "盗璧相争笞掠汝，窃弓子笔亦诛之。",
            "偿金在我宁从厚，拜石为兄苦好奇。",
            "待唤良工镌砚背，偷儿携出有人知。"
        ],
        "title": "余常用小端砚失之经年忽在常卖人手中以钱赎归纪实二首  其二",
        "id": "049b33ca-155b-4558-b466-5ef9058d0501"
    },
    {
        "author": "刘克庄",
        "paragraphs": [
            "华毂早于飞，深知梦幻非。",
            "幽闲林下气，澹素嫁时衣。",
            "客不闻轑釜，儿犹宝断机。",
            "天风环珮远，兜率是真归。"
        ],
        "title": "挽赵硕人二首  其一",
        "id": "023d620f-86aa-477d-88cd-d5d0246a8573"
    },
    {
        "author": "刘克庄",
        "paragraphs": [
            "苦恋莱衣乐，非贪汉绣行。",
            "上方优斡腹，儿未可陈情。",
            "风木终身恨，朝华过眼荣。",
            "谁言彤史废，阡表自峥嵘。"
        ],
        "title": "挽赵硕人二首  其二",
        "id": "d73630d6-cd4d-4e3a-8f9e-b47ff66ba92d"
    },
    {
        "author": "刘克庄",
        "paragraphs": [
            "昔以县为滩，于今倅亦难。",
            "纵令急符下，且放大絃宽。",
            "航海船粳白，游山谱荔丹。",
            "应怜铜墨吏，舒惨在毫端。"
        ],
        "title": "送宇文倅二首  其一",
        "id": "f4198525-552f-45ae-bb20-5024cf107bb1"
    },
    {
        "author": "刘克庄",
        "paragraphs": [
            "祖佐文忠幙，初新肃愍祠。",
            "昔曾瞻古柏，今始识孙枝。",
            "西鄙方头重，南辕若背驰。",
            "汉朝如谕蜀，草檄舍君谁。"
        ],
        "title": "送宇文倅二首  其二",
        "id": "4fd21e5c-f4d7-4e12-b57a-3e351a01ca43"
    },
    {
        "author": "刘克庄",
        "paragraphs": [
            "迺翁自是里名儒，箴史遗言幼染濡。",
            "设馔礼如初作妇，貤封谊不忍先姑。",
            "色丝尤妙于前制，彤管从删以后无。",
            "一事可纾存没恨，即今丹穴有双雏。"
        ],
        "title": "挽郑令人二首  其一",
        "id": "726ad272-0d41-4fb4-88e0-62696b34d183"
    },
    {
        "author": "刘克庄",
        "paragraphs": [
            "宗伯中朝第一人，向来曾卜太初邻。",
            "凝香侯有孤高趣，拥絮翁余老病身。",
            "嗟汝弃予宁返顾，祝公存我勿伤神。",
            "瑞云道远西风冷，想见斋居百岁新。"
        ],
        "title": "挽郑令人二首  其二",
        "id": "b1b905fe-43c9-41fe-9254-990a044875c1"
    },
    {
        "author": "刘克庄",
        "paragraphs": [
            "书筒旧岁尚谆谆，曾几何时哭蜀珍。",
            "对紫薇边还老手，近红云处立长身。",
            "禁中视草蒙天笑，湖外埋轮触相嗔。",
            "直气雄辞俱已矣，西风怀友一沾巾。"
        ],
        "title": "哭赵百微少蓬二首  其一",
        "id": "3b6d6fdc-c2fb-4f53-ad66-080a809e4fae"
    },
    {
        "author": "刘克庄",
        "paragraphs": [
            "长君尤岁辈流稀，君直西垣我北扉。",
            "幞被本无桑下恋，联鞍犹记柳边归。",
            "锦残尚足邱迟用，斤妙曾看郢客挥。",
            "闻卜菟裘殊未定，吴中埋玉是耶非。"
        ],
        "title": "哭赵百微少蓬二首  其二",
        "id": "44749f9d-085f-4c51-a1df-a6b280f4b98d"
    },
    {
        "author": "刘克庄",
        "paragraphs": [
            "学士朋来似堵墙，共看老笔出提纲。",
            "绣鞯张盖传呼宠，不比倡优蓄子长。"
        ],
        "title": "梦与尤木石论史感旧七绝句  其一",
        "id": "6d38da1a-2ecc-4b93-929f-8ff053ef4e1a"
    },
    {
        "author": "刘克庄",
        "paragraphs": [
            "锡山落在暮云边，几载无书寄老仙。",
            "公艺九龄余望八，梦商史稿觉悽然。"
        ],
        "title": "梦与尤木石论史感旧七绝句  其二",
        "id": "c79b33ed-0330-4e3a-8061-37b37822c9e9"
    },
    {
        "author": "刘克庄",
        "paragraphs": [
            "加璧年高公误矣，免冠发秃上怜之。",
            "悬知黄鹄飞难返，独恨青牛去稍迟。"
        ],
        "title": "梦与尤木石论史感旧七绝句  其三",
        "id": "0150c036-2728-44f5-a01a-6f6f3dfe51ff"
    },
    {
        "author": "刘克庄",
        "paragraphs": [
            "眼昏渐觉聚萤难，闲杀兰台旧史官。",
            "纵使青藜重下照，细书如蚁不能看。"
        ],
        "title": "梦与尤木石论史感旧七绝句  其四",
        "id": "57f22015-cd81-4873-b542-e59232932398"
    },
    {
        "author": "刘克庄",
        "paragraphs": [
            "金榜朱扉此帝居，旧游恍似梦清都。",
            "可怜白首充修撰，到了藏山一字无。"
        ],
        "title": "梦与尤木石论史感旧七绝句  其五",
        "id": "a1a5b9c9-a996-444b-a3ac-4519921c86ad"
    },
    {
        "author": "刘克庄",
        "paragraphs": [
            "径畈山栖谢宦情，竹溪巷处闭柴荆。",
            "然藜曾伴刘中垒，起蕝谁招鲁两生。"
        ],
        "title": "梦与尤木石论史感旧七绝句  其六",
        "id": "b53cb3c3-1d84-42e2-9d7b-d16d38130589"
    },
    {
        "author": "刘克庄",
        "paragraphs": [
            "久轩虽贵尚儒癯，商略斯人似蔡谟。",
            "给札曾来为学士，拂衣不爱作司徒。"
        ],
        "title": "梦与尤木石论史感旧七绝句  其七",
        "id": "a573455c-1a40-4023-8b93-2725929c3571"
    },
    {
        "author": "刘克庄",
        "paragraphs": [
            "性迟故故待霜天，珠蕾金苞带露鲜。",
            "曾有餐之充雅操，又云饮者享高年。",
            "骚留楚客芳菲在，史视胡公粪土然。",
            "莫道先生真鼻塞，幽芗常在枕囊边。"
        ],
        "title": "菊",
        "id": "88c8089e-12f7-47d9-9c54-83d14a871d17"
    },
    {
        "author": "刘克庄",
        "paragraphs": [
            "纷纷亭锦映池塘，艳冶姿容淡泊粧。",
            "醉去恍疑曾被酒，集来未必可为裳。",
            "有怀绝色真如面，谁改新名作断肠。",
            "只合尊前簪老监，石丁之事太微茫。"
        ],
        "title": "芙蓉",
        "id": "9daa7afa-ce52-4cfb-808d-bfb9ad57757e"
    },
    {
        "author": "刘克庄",
        "paragraphs": [
            "闻说秋防急，安危寄阃臣。",
            "无心致羔雁，有分上麒麟。",
            "毡帽环吾境，纶巾頼此人。",
            "晋朝陶庾辈，岂必靠江神。"
        ],
        "title": "送叶制参",
        "id": "f8b7d508-d1f3-45a0-a5f4-727c5a252216"
    },
    {
        "author": "刘克庄",
        "paragraphs": [
            "诗境高吟太白伦，梧州下笔李潮亲。",
            "今观天马非凡种，肯厌家鸡问外人。",
            "力大鳌来吞钓饵，心专虱看似车轮。",
            "盛年出手追风雅，莫与香奁作后尘。"
        ],
        "title": "题方海丰诗卷",
        "id": "8b45ca8c-796d-429a-8e93-47fe19c3c6cc"
    },
    {
        "author": "刘克庄",
        "paragraphs": [
            "汉魏以前犹古雅，宋齐而下稍淫哇。",
            "剪裁贫女机中素，扑卖都人担上花。",
            "括帖不离初学记，管蠡乌覩大方家。",
            "世间跛鼈难鞭策，安得龙媒出渥洼。"
        ],
        "title": "训蒙二首  其一",
        "id": "b7e4dd6d-3cde-4979-8a9f-812d29d1665d"
    },
    {
        "author": "刘克庄",
        "paragraphs": [
            "少喜浮名谬激昂，晚温故读稍精详。",
            "易全何患干坤毁，骚在堪争日月光。",
            "漆简字更经学误，玉台体出选诗亡。",
            "残年欲尚鞭吾后，谁道先生已耄荒。"
        ],
        "title": "训蒙二首  其二",
        "id": "2aae1222-9836-4dc7-a1d2-495d7a632f50"
    },
    {
        "author": "刘克庄",
        "paragraphs": [
            "诚和尚昔挂孤帆，圭上人今架小庵。",
            "老去身无安顿处，挑包便拟作禅参。"
        ],
        "title": "船子和尚遗迹在华亭朱泾之间圭上人即其所诛茅名西亭精舍介竹溪求诗于余寄题三绝  其一",
        "id": "09d60ae9-ec65-4dce-9a78-6c5c0f00a242"
    },
    {
        "author": "刘克庄",
        "paragraphs": [
            "自昔吴僧标致清，经禅之外有诗名。",
            "士衡止在东家住，恨不同听鹤唳声。"
        ],
        "title": "船子和尚遗迹在华亭朱泾之间圭上人即其所诛茅名西亭精舍介竹溪求诗于余寄题三绝  其二",
        "id": "9068b4f8-713c-4d9c-90f2-b3954fd2ecf1"
    },
    {
        "author": "刘克庄",
        "paragraphs": [
            "万顷烟波百尺丝，禅家宗旨有谁知。",
            "自嫌固陋如高叟，却为僧笺把钓诗。"
        ],
        "title": "船子和尚遗迹在华亭朱泾之间圭上人即其所诛茅名西亭精舍介竹溪求诗于余寄题三绝  其三",
        "id": "906e8a62-b786-4534-a7af-2e1e9f44c581"
    },
    {
        "author": "刘克庄",
        "paragraphs": [
            "虽别号君平，谁知异姓名。",
            "严惟下帘坐，张乃挈家行。",
            "烽火连畿辅，冰霜滞客程。",
            "吾穷有诗耳，资汝谒公卿。"
        ],
        "title": "意一元枢称张君平星术相法小诗将行",
        "id": "e71cf3ec-f38e-43d1-92ea-4d72662b5d0e"
    },
    {
        "author": "刘克庄",
        "paragraphs": [
            "黑帜游魂尚未还，列城处处受风寒。",
            "遥知鲁女悲而啸，深愧庞公遗以安。",
            "道远家人无恙否，时危身世苟全难。",
            "何时火伴并邻里，沽酒刲羊贺木兰。"
        ],
        "title": "久不得池阳书",
        "id": "cd7278ac-aef4-4644-a27d-5af04999e196"
    },
    {
        "author": "刘克庄",
        "paragraphs": [
            "有酒常相觅，无金尚欲挥。",
            "竟骑黄鹤去，谁见素骡飞。",
            "华屋俄零露，蓉城果是非。",
            "自嫌闻道浅，怀旧忽沾衣。"
        ],
        "title": "挽顾君任倅二首  其一",
        "id": "b8647a95-d9ec-4c9e-a129-f586dfa153c0"
    },
    {
        "author": "刘克庄",
        "paragraphs": [
            "占断慈恩塔，归来履道坊。",
            "耆英真率社，少尹钓游乡。",
            "子可传汾曲，甥能述渭阳。",
            "如闻无恙日，治冢建祠堂。"
        ],
        "title": "挽顾君任倅二首  其二",
        "id": "d9773a37-ebf2-417b-8b04-274654ce70bb"
    },
    {
        "author": "刘克庄",
        "paragraphs": [
            "流辈多凋谢，君侯独典刑。",
            "德公耆旧传，子野老人星。",
            "宦路羞由径，家山预卜茔。",
            "何须更封树，手种万松青。"
        ],
        "title": "又一首",
        "id": "ac431605-73e6-4020-a42c-4ebefad9c858"
    },
    {
        "author": "刘克庄",
        "paragraphs": [
            "谤之则丧家狗，誉之则人中龙。",
            "华发去周柱下，深衣立鲁门东。"
        ],
        "title": "记颜六言三首  其一",
        "id": "d7d411c4-cb8b-46ad-b47f-7daac9d1a05b"
    },
    {
        "author": "刘克庄",
        "paragraphs": [
            "坐客惊问谁子，小孙道是吾翁。",
            "文章呼延太尉，须眉张镐相公。"
        ],
        "title": "记颜六言三首  其二",
        "id": "8115a8d0-132a-41ce-8618-f70705a99041"
    },
    {
        "author": "刘克庄",
        "paragraphs": [
            "无空函达元子，有报书绝山公。",
            "非牛溪负苓者，即鹿门采药翁。"
        ],
        "title": "记颜六言三首  其三",
        "id": "4999761a-64d1-4db1-bb38-9a48d763a365"
    },
    {
        "author": "刘克庄",
        "paragraphs": [
            "老倦逢迎揖客稀，上人乃肯顾柴扉。",
            "愧无林下茶瓜待，忽有空中杖锡飞。",
            "师瘦能吟无本句，吾穷难赠大颠衣。",
            "此行不枉观南海，探得珊瑚满载归。"
        ],
        "title": "赠天台通上人",
        "id": "f4c90418-c742-4cd0-8f14-326a36647a36"
    },
    {
        "author": "刘克庄",
        "paragraphs": [
            "闻说金鸡下帝傍，径从楚泽返虞庠。",
            "当时只道刍言切，今日徐思榄味长。",
            "中垒几封知有汉，奉天一诏可存唐。",
            "却怜依附冰山者，不信云开见太阳。"
        ],
        "title": "送三赵",
        "id": "fe827182-a0a5-496b-af73-c3b5c48be9ad"
    },
    {
        "author": "刘克庄",
        "paragraphs": [
            "欲为干坤扫积阴，万言忠愤上穹临。",
            "相嗔平地风波恶，主圣如天雨露深。",
            "葛藟尚为庇根计，戎葵难改向阳心。",
            "明时安肯寻斤斧，自古高材出邓林。"
        ],
        "title": "次君畴洪卿韵送宗学赵优奏",
        "id": "5676187b-a515-4af5-8bd2-5cb74fc0d08a"
    },
    {
        "author": "刘克庄",
        "paragraphs": [
            "不留妄念著胸中，弋者何心更慕鸿。",
            "畴昔直前焚戆草，即今殿后著谈丛。",
            "放言遣兴诗瓢满，野史诛奸笔钺公。",
            "埋骨家山百无恨，圣贤厄蔡更徂东。"
        ],
        "title": "次韵赵优奏良爌投赠二首  其一",
        "id": "03d2188d-f7fe-4027-9d4f-36c71807b3a3"
    },
    {
        "author": "刘克庄",
        "paragraphs": [
            "秃翁无物可将行，在野安能致鲁生。",
            "曾伏端门攻鬼质，始知中垒是宗英。",
            "君如丹凤鸣尤伟，彼化黄熊罪尚轻。",
            "田里诵言仁圣悔，天其或者再升平。"
        ],
        "title": "次韵赵优奏良爌投赠二首  其二",
        "id": "827f58f9-0b0f-475d-94f3-dc61a5c78ca2"
    },
    {
        "author": "刘克庄",
        "paragraphs": [
            "早衰安敢望年高，镜里双眉有白毫。",
            "消夜赌棋张画烛，怯寒添絮入绨袍。",
            "百骸受病惟诗健，万事输人独饮豪。",
            "梨栗满山皆硕果，何须海上访蟠桃。"
        ],
        "title": "七十四吟十首  其一",
        "id": "f205ab08-568d-4097-bf77-3087c3c9c2eb"
    },
    {
        "author": "刘克庄",
        "paragraphs": [
            "邻鸡呼觉强冠簪，病起屠苏且浅斟。",
            "旋读生书无记性，冥搜警句有贪心。",
            "生慙族老封高尚，死慕先贤谥醉吟。",
            "自笑此翁迂阔甚，后千百世待知音。"
        ],
        "title": "七十四吟十首  其二",
        "id": "71581f29-025b-478c-9d7e-15ce18f90e68"
    },
    {
        "author": "刘克庄",
        "paragraphs": [
            "儿萦薄宦女从夫，谁伴庞翁拥地炉。",
            "颇忆都尝煨芋否，肯归同卖漉篱无。",
            "春游捉辔惟宗武，晨起称觞仅阿奴。",
            "一句汝曹牢记取，家山差稳似江湖。"
        ],
        "title": "七十四吟十首  其三",
        "id": "35e26418-dc4e-47f1-88a8-5efe194def96"
    },
    {
        "author": "刘克庄",
        "paragraphs": [
            "万里当年慕建侯，而今痴坐衲蒙头。",
            "臭皮袋有形为累，古锦囊无句可收。",
            "拾穗翁饥歌不辍，散花人黠去难留。",
            "荒村不办肩舆者，未害先生策杖游。"
        ],
        "title": "七十四吟十首  其四",
        "id": "5330da7a-1f81-4f4b-9887-bdc510cf7d95"
    },
    {
        "author": "刘克庄",
        "paragraphs": [
            "养生之说要形劳，井臼何须晚自操。",
            "齿豁未须烦祝鲠，臂挛殊不碍持螯。",
            "除驱病祟无灵剂，禆补脾神頼老饕。",
            "尚有一襟哀郢泪，久疎夜饮省春遨。"
        ],
        "title": "七十四吟十首  其五",
        "id": "86a3f0ed-74c6-42ac-b6c3-655e12969c28"
    },
    {
        "author": "刘克庄",
        "paragraphs": [
            "翠华未可议时巡，自古安危系重臣。",
            "闻说紫巖亲督战，孰云赤壁后无人。",
            "诸公尽作钻天令，老子重为击壤民。",
            "万里阴霾冰霰合，一通露布挽回春。"
        ],
        "title": "七十四吟十首  其六",
        "id": "af33615b-860c-4287-bcbf-07e447688378"
    },
    {
        "author": "刘克庄",
        "paragraphs": [
            "黠儿蒙蔽聚羣阴，岂料云收杲日临。",
            "坏证遗忧与宗社，捷书分喜到山林。",
            "擎天毕竟还高手，偃月从初谬用心。",
            "客自京师传吉语，放歌不觉有和音。"
        ],
        "title": "七十四吟十首  其七",
        "id": "728a9fa2-c3ca-40cc-aaee-7cb04c9bb62f"
    },
    {
        "author": "刘克庄",
        "paragraphs": [
            "戍邕溃卒导蕃夷，闻说衡湘被祸奇。",
            "羣盗忍残胜业柏，六丁应护中兴碑。",
            "赭君山木渠何罪，招国殇魂鬼亦悲。",
            "早晚岳云俱汛扫，挽天河水洗疮痍。"
        ],
        "title": "七十四吟十首  其八",
        "id": "09f967ae-6bf4-4d08-aa73-000436ea2118"
    },
    {
        "author": "刘克庄",
        "paragraphs": [
            "游戏人间又一年，非儒非佛复非仙。",
            "历官甘出倚相后，序齿叨居绛老先。",
            "世难见花常溅泪，时平逢曲亦流涎。",
            "无端风月相勾引，不是先生爱放颠。"
        ],
        "title": "七十四吟十首  其九",
        "id": "926321fa-c72c-4b79-8939-0f54d956f16c"
    },
    {
        "author": "刘克庄",
        "paragraphs": [
            "提鼇批凤霎时荣，身与浮名孰重轻。",
            "摩诘已为病居士，伯伦终是大先生。",
            "彼拳鸡肋恃朝气，此把蟹螯犹宿酲。",
            "未必颓然真茗艼，老人羞共少年争。"
        ],
        "title": "七十四吟十首  其一○",
        "id": "6f1b468a-eb32-4b50-b7e6-c6a49e4f1d0a"
    },
    {
        "author": "刘克庄",
        "paragraphs": [
            "传闻东涧拜南宫，朝野皆忻泰道通。",
            "不比唐家超子厚，壹如元祐起坡公。",
            "官箴健论犹当续，雪月浮文不必工。",
            "十载帝城无点墨，有怀难托北飞鸿。"
        ],
        "title": "送伯纪礼部造朝兼简息庵二首  其一",
        "id": "183cd2bf-d5a1-4606-9987-337a29e3e736"
    },
    {
        "author": "刘克庄",
        "paragraphs": [
            "谢遣弓旌久掩关，十年坐阅几蒲团。",
            "老臣惫不堪将橐，丞相嗔因乞挂冠。",
            "庙算浑如孤注赌，林栖未保一枝安。",
            "暮云万叠江闽远，相见除非插羽翰。"
        ],
        "title": "送伯纪礼部造朝兼简息庵二首  其二",
        "id": "70b84919-180d-4a44-81aa-6123d35c974e"
    },
    {
        "author": "刘克庄",
        "paragraphs": [
            "用世文章莫太高，空言讵有补丝毫。",
            "呼来谁遣批黄敕，谪去何须著锦袍。",
            "齿耋自应陪九老，诗低不足列三豪。",
            "仆家梦得无标致，爱说玄都观里桃。"
        ],
        "title": "居厚弟和七十四吟再赋  其一",
        "id": "d773d63a-cd01-48e4-81a9-cb231ac9cdd2"
    },
    {
        "author": "刘克庄",
        "paragraphs": [
            "闻说朝家念履簪，朵颐安肯学羊斟。",
            "批涂曾举词臣职，芹曝终怀野老心。",
            "晓镜鬓须难染摘，夜檠手口尚披吟。",
            "世间蚓窍更鸣和，未识王孙半岭音。"
        ],
        "title": "居厚弟和七十四吟再赋  其二",
        "id": "cf128cac-7ed1-43c3-be06-14678dc42693"
    },
    {
        "author": "刘克庄",
        "paragraphs": [
            "久抛弓冶作耕夫，故步人犹记铁炉。",
            "已老安能歌竞病，从初不合识之无。",
            "房帷那复伶玄妾，部曲惟余颖士奴。",
            "春暖小车时一出，绝胜朝士典西湖。"
        ],
        "tags": [
            "西湖"
        ],
        "title": "居厚弟和七十四吟再赋  其三",
        "id": "ef604819-2e10-4241-ba74-b5a6b7ea028d"
    },
    {
        "author": "刘克庄",
        "paragraphs": [
            "麾下偏裨尽拜侯，执俘已漆月氐头。",
            "饮江马去黄旗捷，巢幕乌来黑眚收。",
            "上不解衣常北顾，公宜归衮勿东留。",
            "几时四野狼烟息，烂醉花间秉烛游。"
        ],
        "title": "居厚弟和七十四吟再赋  其四",
        "id": "1abe6b2c-683e-4f26-9e1d-0a44244bf66c"
    },
    {
        "author": "刘克庄",
        "paragraphs": [
            "曾厌承明儤直劳，中宵麻卷揽衣操。",
            "退闲久已袖双手，老懒渠能注二螯。",
            "云水生涯今易足，人天供养昔非饕。",
            "三家村未闻戎捷，但见樗翁又出遨。"
        ],
        "title": "居厚弟和七十四吟再赋  其五",
        "id": "78b381ac-34e8-427b-9887-44894ad9de46"
    },
    {
        "author": "刘克庄",
        "paragraphs": [
            "列城若个是张巡，拊髀方思志义臣。",
            "怀印绶亡多委郡，援鍪弧死更无人。",
            "肆鸡竿赦还迁客，出褭蹄金聚散民。",
            "待得玄冥解严了，东皇太乙又行春。"
        ],
        "title": "居厚弟和七十四吟再赋  其六",
        "id": "288ddd50-0164-44cb-95c5-d02fab263e09"
    },
    {
        "author": "刘克庄",
        "paragraphs": [
            "光尧仓卒幸山阴，或者譌传跸再临。",
            "长算决于春思殿，捷书来自杀胡林。",
            "奔逃尤甚骑猪窘，惩创从前饮马心。",
            "强作凯歌殊下俚，不如商颂有遗音。"
        ],
        "title": "居厚弟和七十四吟再赋  其七",
        "id": "49317f07-9689-45c0-bd1c-917264b7ba0c"
    },
    {
        "author": "刘克庄",
        "paragraphs": [
            "雪埋磴道古坛夷，畴昔兹游境绝奇。",
            "石上犹存周故辙，山尖难访禹残碑。",
            "云开天柱峯虽出，血作陈清水可悲。",
            "帝赏战功无吝色，定分宝枕疗金痍。"
        ],
        "title": "居厚弟和七十四吟再赋  其八",
        "id": "872e7b03-438e-4b2d-8211-96ff7f12f665"
    },
    {
        "author": "刘克庄",
        "paragraphs": [
            "占断溪山不纪年，俗开谤道是呆仙。",
            "马迟甘殿他人后，棋劣常输敌手先。",
            "饥咬菜根美熊掌，穷烧柏子当龙涎。",
            "可怜陈窦无精识，欲以绳维大厦颠。"
        ],
        "title": "居厚弟和七十四吟再赋  其九",
        "id": "ac6d90f3-e3a4-4d08-aacf-4cc950fe58c4"
    },
    {
        "author": "刘克庄",
        "paragraphs": [
            "得丧傍观有悴荣，此翁勘破一毫轻。",
            "讌披香殿犹前日，出大槐宫已隔生。",
            "未许季咸觇老态，旋呼伯雅解春酲。",
            "不知触氏并蛮氏，胜负元因底事争。"
        ],
        "title": "居厚弟和七十四吟再赋  其一○",
        "id": "75c4a399-f869-489e-a43a-169517549cd3"
    },
    {
        "author": "刘克庄",
        "paragraphs": [
            "祲扫青山峡，功高赤壁矶。",
            "只宜奉头窜，莫待剖羓归。"
        ],
        "title": "景定初元即事十首  其一",
        "id": "43d7f801-89b0-47ad-9f29-c00898dd4892"
    },
    {
        "author": "刘克庄",
        "paragraphs": [
            "粝食忧民瘠，茅庐念士寒。",
            "一生怜此老，错把两眉攒。"
        ],
        "title": "景定初元即事十首  其二",
        "id": "f8113466-15b3-494b-a7f1-9f885d7163c4"
    },
    {
        "author": "刘克庄",
        "paragraphs": [
            "诸老云台上，人人画一筹。",
            "奈何令退士，长抱杞人忧。"
        ],
        "title": "景定初元即事十首  其三",
        "id": "5926855f-2a41-4a17-8ae3-210ec333d45f"
    },
    {
        "author": "刘克庄",
        "paragraphs": [
            "昨朝捷旗至，明日警书驰。",
            "避殿犹如故，来庭定几时。"
        ],
        "title": "景定初元即事十首  其四",
        "id": "b7c1b68a-d051-4fd4-8cf9-3a03808ddf21"
    },
    {
        "author": "刘克庄",
        "paragraphs": [
            "臣繇贺捷表，臣结中兴碑。",
            "亘古雄辞在，于今老学谁。"
        ],
        "title": "景定初元即事十首  其五",
        "id": "cbc8791d-3e99-46a8-956f-887f9f235f8a"
    },
    {
        "author": "刘克庄",
        "paragraphs": [
            "客骇蒙倛面，儿扶痀瘘身。",
            "有时临镜问，此老是何人。"
        ],
        "title": "景定初元即事十首  其六",
        "id": "99d7e722-0cf1-4059-869e-086273a67a47"
    },
    {
        "author": "刘克庄",
        "paragraphs": [
            "溪水拍浮满，野花红白多。",
            "老夫被牵率，信步出鸡窠。"
        ],
        "title": "景定初元即事十首  其七",
        "id": "de3137ae-9ccd-40d0-aa4b-3411b316e2c4"
    },
    {
        "author": "刘克庄",
        "paragraphs": [
            "饮狂插红杏，醉倒藉苍苔。",
            "董子窥园出，庞公上冢回。"
        ],
        "title": "景定初元即事十首  其八",
        "id": "72007571-0fa0-43be-83ec-2c512d0b1006"
    },
    {
        "author": "刘克庄",
        "paragraphs": [
            "邕题碑板富，郊因诗句穷。",
            "濡毫乏精婢，随马有奚童。"
        ],
        "title": "景定初元即事十首  其九",
        "id": "1badc380-3b9c-4cfb-a87b-4f2e448248c4"
    },
    {
        "author": "刘克庄",
        "paragraphs": [
            "倦揽今书尺，时将晋帖看。",
            "殷生与宰相，一体问平安。"
        ],
        "title": "景定初元即事十首  其一○",
        "id": "b579c10c-d4f5-4e40-af08-9e745a929906"
    },
    {
        "author": "刘克庄",
        "paragraphs": [
            "问讯南溪水，韩张泛几回。",
            "侍郎何处在，司业有孙来。"
        ],
        "title": "送延平张生归南溪",
        "id": "c7c6b474-50de-4fed-98a4-b6001c7d7fd2"
    },
    {
        "author": "刘克庄",
        "paragraphs": [
            "进由孤士列华簪，曾对薰风和舜琴。",
            "资善礼行貂竖肃，议郎疏出马羣瘖。",
            "畿民犹说张京兆，宫媛皆知李翰林。",
            "麾去招来关气数，浩穹于此本无心。"
        ],
        "title": "挽翁仲山常卿二首  其一",
        "id": "d21d246f-8db4-4210-b405-4ef21eb32c25"
    },
    {
        "author": "刘克庄",
        "paragraphs": [
            "昔驾輶轩忝外台，爱文学掾有高才。",
            "曾留太白论文去，亦辱奇章贽卷来。",
            "玉树枝成终古诀，紫薇花对别人开。",
            "时危国蹙英贤夭，空撚霜髭赋八哀。"
        ],
        "title": "挽翁仲山常卿二首  其二",
        "id": "d73e4e72-717d-4a13-9f70-0d97be948de0"
    },
    {
        "author": "刘克庄",
        "paragraphs": [
            "蔡公遂委笃，朝野共歔欷。",
            "子不税冕去，王将以衮归。",
            "风涛如此急，人物眇然稀。",
            "自古难全传，今无一可讥。"
        ],
        "title": "挽参与蔡公三首  其一",
        "id": "bdbd1e14-7840-402a-b91c-293dfd249db0"
    },
    {
        "author": "刘克庄",
        "paragraphs": [
            "磊落多奇节，源流自父师。",
            "力扶举幡士，显拒卖珠儿。",
            "无复金瓯覆，空令玉钺悲。",
            "太常谁议谥，可不采吾诗。"
        ],
        "title": "挽参与蔡公三首  其二",
        "id": "893e173d-72ad-4725-83c0-9c7b236c5f43"
    },
    {
        "author": "刘克庄",
        "paragraphs": [
            "昔任高阳里，登堂执束脩。",
            "深知二郎故，曾接两翁游。",
            "面棘新班峻，然藜旧话休。",
            "空藏笥中帖，世世宝银钩。"
        ],
        "title": "挽参与蔡公三首  其三",
        "id": "096cd9b3-e614-4302-9739-8c02537432b1"
    },
    {
        "author": "刘克庄",
        "paragraphs": [
            "信上多人物，华宗谱最蕃。",
            "遥遥忘世胄，仆仆傍谁门。",
            "眼毒偏奇中，心灵每预言。",
            "秃翁无阿堵，何以赠南辕。"
        ],
        "title": "赠术者施元龙",
        "id": "9a6bd0af-4870-4a9c-be86-e2ed6d1204cb"
    },
    {
        "author": "刘克庄",
        "paragraphs": [
            "诲子如陶母，持身比伯姬。",
            "携扶同出峡，侨寄未还枝。",
            "阡有时而表，魂无所不之。",
            "一端差慰意，徐字与杨碑。"
        ],
        "title": "题孙母陈孺人墓志",
        "id": "544bbc57-de69-46d5-847d-5a5b276b5cf5"
    },
    {
        "author": "刘克庄",
        "paragraphs": [
            "短后衣装腰宝刀，空言无实世滔滔。",
            "掉齐虏舌何其易，斩郅支头岂不豪。",
            "异代武夫犹夺气，当时文吏苦吹毛。",
            "汉廷谁是持衡者，只罪邀功不赏劳。"
        ],
        "title": "读陈汤传",
        "id": "0434bba4-967f-4f40-a042-bdf803a35fa5"
    },
    {
        "author": "刘克庄",
        "paragraphs": [
            "幼作淳熙版籍民，老逢景定改元新。",
            "残年且尽杯中物，他日谁浇柏下人。",
            "长镵谷中忙斸雪，小车花外徧寻春。",
            "吾评子美饥寒态，不似尧夫快活身。"
        ],
        "title": "书事十首  其一",
        "id": "378f0a32-afc9-4b47-a92f-e2b46903f7e8"
    },
    {
        "author": "刘克庄",
        "paragraphs": [
            "罪己纶言徧九州，桑榆虽晚尚堪收。",
            "下山东诏争扶听，读奉天书有泪流。",
            "加霍嫖姚冠军号，拜车丞相富民侯。",
            "崆峒麦熟无人刈，何日王师且少休。"
        ],
        "title": "书事十首  其二",
        "id": "6076d175-e4fc-4294-9ffa-9838e870a28f"
    },
    {
        "author": "刘克庄",
        "paragraphs": [
            "天堑犹艰限臭夷，江边蚌鹬久相持。",
            "昔珠帘阁俱清野，今琵琶亭亦浚池。",
            "户万八千封作么，计三十六走安之。",
            "平生师慕尧夫者，老去无端也皱眉。"
        ],
        "title": "书事十首  其三",
        "id": "620fba28-beaa-43cc-926e-54766774914b"
    },
    {
        "author": "刘克庄",
        "paragraphs": [
            "生长承平玩细娱，变兴仓卒不支吾。",
            "轻裘太守抛铃下，宝玦郎君泣路隅。",
            "谍报长驱殊未觉，经书大去可胜诛。",
            "世间果有桃源否，千载无人更问途。"
        ],
        "title": "书事十首  其四",
        "id": "d1cc3b44-458d-456e-8952-10452bb00fb9"
    },
    {
        "author": "刘克庄",
        "paragraphs": [
            "旦旦寻斤杰木衰，艰危深动听鼙思。",
            "赐龙墀对询韬畧，复雁门踦建义旗。",
            "古有轝迎聋主簿，今谁卧载膑军师。",
            "不应在野无贤隽，林密山深世未知。"
        ],
        "title": "书事十首  其五",
        "id": "b22f3f61-034d-4a4d-945d-f10d53687a94"
    },
    {
        "author": "刘克庄",
        "paragraphs": [
            "魁柄推移偶属渠，可堪一掷付狂疏。",
            "文中子处无熏染，桑大夫边窃绪余。",
            "痴物汝为何等相，纤儿吾惜好家居。",
            "时人悮把朱崖比，若比朱崖尽欠书。"
        ],
        "title": "书事十首  其六",
        "id": "2961c152-45af-466a-be2e-18b876d02460"
    },
    {
        "author": "刘克庄",
        "paragraphs": [
            "不知边信近何如，但见朝朝发虎符。",
            "河北几于九节度，漠南奚止五单于。",
            "黑天肥瘗犹存孽，红贼巢荒尚有雏。",
            "安得四方皆猛士，旄头扫尽一尘无。"
        ],
        "title": "书事十首  其七",
        "id": "7e8e9576-7289-43c9-9592-a0b06936e559"
    },
    {
        "author": "刘克庄",
        "paragraphs": [
            "晋士材疏辩舌优，俗虽虚诞尚清脩。",
            "可容卿等数百辈，亦过江来第一流。",
            "元老纵然挥玉麈，七贤已有执牙筹。",
            "后来灵宝真儿态，书画惟凭夺与偷。"
        ],
        "title": "书事十首  其八",
        "id": "5698847c-34b9-4e5d-9255-1c5365c02f41"
    },
    {
        "author": "刘克庄",
        "paragraphs": [
            "战鼙非起自渔阳，到寇皆由偃月堂。",
            "相国裘虽来贺捷，蚩尤旗尚未收芒。",
            "厨车古有刑都市，宝剑今谁请尚方。",
            "莫倚圣朝家法恕，前卢后蔡亦投荒。"
        ],
        "title": "书事十首  其九",
        "id": "3a58edbd-87ef-4b6b-bb00-3efae9e2506e"
    },
    {
        "author": "刘克庄",
        "paragraphs": [
            "汉重貂珰鼎轴轻，力扶弱势頼公卿。",
            "劾侯常侍如张□，讼石中书有更生。",
            "伺夜九头犹作祟，过时百舌未收声。",
            "虞廷可是无仪凤，底事相看噤不鸣。"
        ],
        "title": "书事十首  其一○",
        "id": "e67e5cef-1856-48a2-a2f7-032cd4c165a7"
    },
    {
        "author": "刘克庄",
        "paragraphs": [
            "世乱朝危节少全，鲁公大义薄云天。",
            "悯忠亲以舌舐血，骂贼尸犹爪透拳。",
            "曾饵仙丹元不死，求容鬼质岂其然。",
            "郎君自有翘材客，焉识堂堂父执贤。"
        ],
        "title": "录颜鲁公事",
        "id": "a168aa19-685c-48cd-834a-5ce4a2267a30"
    },
    {
        "author": "刘克庄",
        "paragraphs": [
            "往年羣玉顶，典领偶然同。",
            "我去如廷秀，君来似放翁。",
            "周聃驾牛出，鲁叟感麟逢。",
            "纵有招魂些，谁为寄浙中。"
        ],
        "title": "挽史馆资政木石尢公三首  其一",
        "id": "2f0d0a96-2f28-41a2-9faf-e17dc9e4ff25"
    },
    {
        "author": "刘克庄",
        "paragraphs": [
            "虽云钩二府，终未到头听。",
            "密勿多中赤，淹留了汗青。",
            "谗能离主眷，史果有天刑。",
            "太息崇儒世，申公不在廷。"
        ],
        "title": "挽史馆资政木石尢公三首  其二",
        "id": "df8d9cb4-892d-4617-a235-38dffff6799e"
    },
    {
        "author": "刘克庄",
        "paragraphs": [
            "历代名书画，中原古鼎彝。",
            "不教萧翼看，常怕米颠知。",
            "此物空盈笈，何人与掌匙。",
            "贵无它嗜好，焉用太清为。"
        ],
        "title": "挽史馆资政木石尢公三首  其三",
        "id": "da5d6409-fea4-4c10-ab50-b241f869c8fe"
    },
    {
        "author": "刘克庄",
        "paragraphs": [
            "向来种花地，曾与五夫邻。",
            "有客我同姓，见君如故人。",
            "赤身穷至骨，碧眼妙通神。",
            "且问两元老，何时定秉钧。"
        ],
        "title": "赠崇安刘相士",
        "id": "adb2d029-f190-47e6-a75b-8e87816061fb"
    },
    {
        "author": "刘克庄",
        "paragraphs": [
            "大江已浪头白，中原未枣儿红。",
            "折北不愁春水，吠南何必秋风。"
        ],
        "title": "得江西报六言十首  其一",
        "id": "f0648448-4b77-4b44-812b-4d7475ed4282"
    },
    {
        "author": "刘克庄",
        "paragraphs": [
            "巧发过如虿毒，困鬭尤防兽穷。",
            "老种有骑河语，小姚无劫寨功。"
        ],
        "title": "得江西报六言十首  其二",
        "id": "900a248a-c2ad-4623-ab95-97ac9c552f13"
    },
    {
        "author": "刘克庄",
        "paragraphs": [
            "师整亦劲敌也，将能彼有人焉。",
            "国老可当十万，儿辈止消八千。"
        ],
        "title": "得江西报六言十首  其三",
        "id": "6cf24251-e28b-482c-8f15-605bef187071"
    },
    {
        "author": "刘克庄",
        "paragraphs": [
            "石天祠有烟焰，游帷观亦腥膻。",
            "小龙子入于海，老仙翁飞上天。"
        ],
        "title": "得江西报六言十首  其四",
        "id": "986cfe08-9890-4810-a918-0a7c5fa3ac8f"
    },
    {
        "author": "刘克庄",
        "paragraphs": [
            "金骑越天堑至，水犀破雪浪回。",
            "儿单于鸣镝走，父令公免胄来。"
        ],
        "title": "得江西报六言十首  其五",
        "id": "0d66ba89-11a6-4c55-aeeb-c3279a3defca"
    },
    {
        "author": "刘克庄",
        "paragraphs": [
            "□弓已耕甫里，双旄昔牧宜春。",
            "虎过有残聚落，鹤归无旧人民。"
        ],
        "title": "得江西报六言十首  其六",
        "id": "5cd8d269-a40b-400f-9423-f830ed977565"
    },
    {
        "author": "刘克庄",
        "paragraphs": [
            "典午无蜀可也，孙氏画江守之。",
            "轻裘缓带自若，拔刀斫案不疑。"
        ],
        "title": "得江西报六言十首  其七",
        "id": "f4090f16-9143-4299-8384-a96f1ff17903"
    },
    {
        "author": "刘克庄",
        "paragraphs": [
            "芈姓公子哀郢，黍离大夫悯周。",
            "杜云野老潜哭，谷谓寒儒浪愁。"
        ],
        "title": "得江西报六言十首  其八",
        "id": "cb10f80a-8180-4b4f-969e-6c94753f0472"
    },
    {
        "author": "刘克庄",
        "paragraphs": [
            "四野有农复业，三边无虏游魂。",
            "作烘虱诗和友，把相牛经教孙。"
        ],
        "title": "得江西报六言十首  其九",
        "id": "89014288-7e55-4fbe-8905-ed6091bc1200"
    },
    {
        "author": "刘克庄",
        "paragraphs": [
            "但见盈城盈野，谁能去食去兵。",
            "山东河北卷土，江右湖南失耕。"
        ],
        "title": "得江西报六言十首  其一○",
        "id": "63463da4-1689-4e29-bece-b8de5e51ec10"
    },
    {
        "author": "刘克庄",
        "paragraphs": [
            "挟弹飞觥迹已陈，赏心事去负芳辰。",
            "数经风雨花尤厄，试说关山柳亦颦。",
            "人到苍皤方觉老，天无红绿不成春。",
            "近来未有池塘梦，谁道先生意尚新。"
        ],
        "title": "清明",
        "id": "89348be7-9fa3-4ee3-99d1-37684f840219"
    },
    {
        "author": "刘克庄",
        "paragraphs": [
            "吹去飞来似有情，禁烟时节徧春城。",
            "比毡铺径何其窭，拟雪因风得许清。",
            "阅武活残儿命薄，章台走倦尹才轻。",
            "满池无处看金鲫，闲猗朱阑听唼声。"
        ],
        "title": "嘲柳花",
        "id": "c903eaf7-eda4-4937-a90d-c51c79b68a5e"
    },
    {
        "author": "刘克庄",
        "paragraphs": [
            "无论晴及雨，岁岁到寒原。",
            "下马陵如故，书麟笔不存。",
            "心灯长在世，谏笏尚传孙。",
            "毫发皆翁赐，难忘罔极恩。"
        ],
        "title": "撷阳阡二首  其一",
        "id": "186e0ae0-ac35-44a6-8cd9-694acd4a5792"
    },
    {
        "author": "刘克庄",
        "paragraphs": [
            "特起虽名世，相承必象贤。",
            "亦尝䌷石室，终莫续铜川。",
            "颇觉卿慙长，徒知物本元。",
            "此生甘寂寂，白首抱遗编。"
        ],
        "title": "撷阳阡二首  其二",
        "id": "009f6398-5f7a-4ffd-90c6-0fda45d5c81b"
    },
    {
        "author": "刘克庄",
        "paragraphs": [
            "闻道江乡吹战尘，叵堪鼙皷震于邻。",
            "荒城少有飞花处，高冢多无擘纸人。",
            "沙塞榆枯难取火，玉关柳少化为薪。",
            "遥知玉座焦劳处，闲却龙舟阁水滨。"
        ],
        "title": "寒食",
        "id": "27253751-054b-47af-9d1f-2af94f102a4b"
    },
    {
        "author": "刘克庄",
        "paragraphs": [
            "蜀女羞施粉，轻装爱淡红。",
            "抹涂尚年少，膏沐为谁容。"
        ],
        "title": "海棠七首  其一",
        "id": "01676b97-6871-40ec-a700-a6d6c67ff8a1"
    },
    {
        "author": "刘克庄",
        "paragraphs": [
            "范公蜀西曲，陆老剑南诗。",
            "子美渠曾道，渊材辈岂知。"
        ],
        "title": "海棠七首  其二",
        "id": "158e2b57-eeee-48e6-b813-44891ca85718"
    },
    {
        "author": "刘克庄",
        "paragraphs": [
            "莫惜千银烛，频添两玉瓶。",
            "不须擂羯鼓，花睡未曾醒。"
        ],
        "title": "海棠七首  其三",
        "id": "930cc084-db9b-4fbf-8b43-4ecb07092702"
    },
    {
        "author": "刘克庄",
        "paragraphs": [
            "一种秾纤态，三郎未必知。",
            "浪将妃子比，妃子太浓肥。"
        ],
        "title": "海棠七首  其四",
        "id": "1b097ee6-2f66-4ba8-8075-b9ce74ba13a8"
    },
    {
        "author": "刘克庄",
        "paragraphs": [
            "神女漂红者，颠姨发赤然。",
            "年年吹洗了，未必恕今年。"
        ],
        "title": "海棠七首  其五",
        "id": "09b910c8-35bd-41e3-b17c-2d0dc8e260fe"
    },
    {
        "author": "刘克庄",
        "paragraphs": [
            "恰见如丹粒，俄惊似紫绵。",
            "山翁无供帐，只就落花眠。"
        ],
        "title": "海棠七首  其六",
        "id": "dd6c72a9-ec2e-4186-90c2-4db0abe501ff"
    },
    {
        "author": "刘克庄",
        "paragraphs": [
            "地行臣耄矣，稽首告天公。",
            "藉草千场醉，留花十日红。"
        ],
        "title": "海棠七首  其七",
        "id": "5c941860-8ab9-401f-8f95-bab830fd62f3"
    },
    {
        "author": "刘克庄",
        "paragraphs": [
            "昔委荆榛谁起废，今增轮奂不为奢。",
            "微神通力营经藏，须海潮音转法华。",
            "况有紧帮王打供，岂无长者子倾家。",
            "此行非作衣钵计，饶益尤多等算沙。"
        ],
        "title": "送金仙玢上人主讲隆寿院",
        "id": "beb27806-e029-4683-9b78-764a610de845"
    },
    {
        "author": "刘克庄",
        "paragraphs": [
            "晴旭常难保，春寒未易禁。",
            "锋交马旋泞，室毁燕巢林。",
            "民望兵如雨，人言潦属阴。",
            "何当抉云雾，放出太阳临。"
        ],
        "title": "久雨",
        "id": "3fae5d74-49cd-4b6e-a5ec-5a253f2e0fa6"
    },
    {
        "author": "刘克庄",
        "paragraphs": [
            "不但亲传亦鲍参，妙年青乃过于蓝。",
            "一斑昔已窥而见，三顾吾何德以堪。",
            "之子凤兮真有种，汝曹犊耳可无慙。",
            "自嫌老病难留客，只伴樗翁数刻谈。"
        ],
        "title": "渔村林太渊相访",
        "id": "c402e6cb-ed69-48d3-86c0-eed99b2ee540"
    },
    {
        "author": "刘克庄",
        "paragraphs": [
            "天寿斯文嘿护持，区区二竖莫儿嬉。",
            "炊糜足以留佳客，啖面贤于聘上医。",
            "渴见紫芝常入梦，共游黄蘗屡愆期。",
            "溪边雨过春泥滑，借问门前裹饭谁。"
        ],
        "title": "竹溪痔后齿痛小诗问讯",
        "id": "2aad0b98-f4b7-4b3e-b3a0-c9e9a03c1b7a"
    },
    {
        "author": "刘克庄",
        "paragraphs": [
            "众闻鸣镝惊麕散，独奋空拳跃马迎。",
            "嚼齿骂声殊未绝，归元血面尚如生。",
            "睢阳合祀无南八，河北诸城有杲卿。",
            "可惜援师来已晚，当时巷战只州兵。"
        ],
        "title": "临江使君陈华叟哀诗二首  其一",
        "id": "1f6078f2-8862-43d6-9055-df70dd64a945"
    },
    {
        "author": "刘克庄",
        "paragraphs": [
            "去岁相过寂寞滨，心如符券迹参辰。",
            "骨香万死何曾腐，膝屈千生不复伸。",
            "哀仲行诗谁续古，补中丞传岂无人。",
            "短歌虽愧招魂作，或可留传达史臣。"
        ],
        "title": "临江使君陈华叟哀诗二首  其二",
        "id": "cd527fee-b3db-4bfc-a534-8257ca9f69ab"
    },
    {
        "author": "刘克庄",
        "paragraphs": [
            "雌燕营巢切，鸣鸠爱子均。",
            "荆练孟光饰，玉雪敬姜身。",
            "女史无其匹，宗姬有若人。",
            "里中多作诔，何况忝朱陈。"
        ],
        "title": "挽方揭阳内子一首",
        "id": "2d1c18a6-5af1-41c9-bb1f-e469da39e267"
    },
    {
        "author": "刘克庄",
        "paragraphs": [
            "矫俗非崖异，诛奸似刻深。",
            "世无爱才意，天有不平心。",
            "陋巷贫犹乐，孤坟死尚吟。",
            "绝怜蔚宗史，未及共研寻。"
        ],
        "title": "挽贡士方清卿",
        "id": "d36d700e-ae6a-4919-a8d9-e093ccb36832"
    },
    {
        "author": "刘克庄",
        "paragraphs": [
            "我与蒙倛相类，君似季咸而非。",
            "老子曾传口诀，道人勿泄天机。"
        ],
        "title": "六言二首赠月蓬道人  其一",
        "id": "a5974f92-561f-4e33-832b-498b6e1d05d2"
    },
    {
        "author": "刘克庄",
        "paragraphs": [
            "希夷所见良是，麻衣之说未然。",
            "几人能急流退，这汉即平地仙。"
        ],
        "title": "六言二首赠月蓬道人  其二",
        "id": "7c2ef36c-4485-4027-9ca1-958655e83842"
    },
    {
        "author": "刘克庄",
        "paragraphs": [
            "奋雄何勇猛，取履若儿童。",
            "眇是沙中帝，不如圯上翁。"
        ],
        "title": "题画二首  其一",
        "id": "360e490c-5120-4ddc-9eed-3925b531593d"
    },
    {
        "author": "刘克庄",
        "paragraphs": [
            "绝顶风吹酒，中流浪骇舟。",
            "参军颠落帽，处士悔科头。"
        ],
        "title": "题画二首  其二",
        "id": "ac41f2aa-1c0e-4925-968a-30f8de5e979d"
    },
    {
        "author": "刘克庄",
        "paragraphs": [
            "跸移退保一隅偏，幅裂才余半体全。",
            "恰见测圭营洛邑，忍看披发祭伊川。",
            "胡行如鬼无逃地，帝剖为羓得罪天。",
            "直待健儿归洗甲，补还几觉北窗眠。"
        ],
        "title": "有感",
        "id": "920e00be-80fc-4ea4-bdac-989060808f3d"
    },
    {
        "author": "刘克庄",
        "paragraphs": [
            "出门一步即天涯，何况迢迢隔九华。",
            "汝性慧于灵照□，翁年高似木兰爷。",
            "帛书寄远□□□，□□无凭□□差。",
            "嫁与官人成底事，荆钗只合偶田家。"
        ],
        "title": "得池阳书",
        "id": "7433e0a8-fe55-4308-8384-68584ed3c979"
    },
    {
        "author": "刘克庄",
        "paragraphs": [
            "昔与先君子，同时宰建溪。",
            "晚看康乐凤，亦割武城鸡。",
            "幼嗣莱妻立，新阡乐令遗。",
            "伤心埋玉早，□□远难携。"
        ],
        "title": "挽罗庆元",
        "id": "759877e5-39b2-4a75-a0a0-9e6df69df2fb"
    },
    {
        "author": "刘克庄",
        "paragraphs": [
            "东汉高士后，晚唐先辈家。",
            "聚萤十年读，中鹄一毫差。",
            "昔有人还贽，今无佛雨花。",
            "水南士渊薮，弹铗不须嗟。"
        ],
        "title": "送徐平父往水南",
        "id": "fba5a1d1-34e3-4937-910d-12fe7811122c"
    },
    {
        "author": "刘克庄",
        "paragraphs": [
            "伯厚汉人推雅操，庆余唐世擅诗盟。",
            "辞家东走先□□，奉对南廊晚策名。",
            "昨日庭移二松种，几时坟有一芝生。",
            "遥知灵鹫山边路，烟惨云愁薤露声。"
        ],
        "title": "挽朱丞一首",
        "id": "75b0fa27-736f-45aa-a545-e1deb2983d9e"
    },
    {
        "author": "刘克庄",
        "paragraphs": [
            "与人尤严师友，名世不在文章。",
            "既是来从颜巷，如何去傍刘墙。"
        ],
        "title": "送颜□之清漳六言三首  其一",
        "id": "bc8c0837-19e0-43dd-8e1b-846fcee639ce"
    },
    {
        "author": "刘克庄",
        "paragraphs": [
            "清漳古佛竺国，尚书令鲁郡公。",
            "始信十年夜读，不如明月春风。"
        ],
        "title": "送颜□之清漳六言三首  其二",
        "id": "f94d1844-b887-47f0-ad1c-846ac4920beb"
    },
    {
        "author": "刘克庄",
        "paragraphs": [
            "昔有华阳真逸，今惟员峤老仙。",
            "悬弧小余□岁，拈花先我两年。"
        ],
        "title": "送颜□之清漳六言三首  其三",
        "id": "74f413b5-748a-453c-ad8a-a370f64a748b"
    },
    {
        "author": "刘克庄",
        "paragraphs": [
            "君去民称颂，吾州录事廉。",
            "平心决蛮触，恕笔谳髠钳。",
            "守法仁人勇，持身处女严。",
            "城中旗榜盛，不欠恶诗拈。"
        ],
        "title": "送魏录事",
        "id": "cda9071c-b054-444a-8fe9-5bac524eb52a"
    },
    {
        "author": "刘克庄",
        "paragraphs": [
            "□上翁新授□□，□□字字费精研。",
            "韩婴岂敢为□□，郭象安能□□□。",
            "曾是呕心多警语，或疑枕膝有奇传。",
            "溪□□僻□□□，何日真乘入剡船。"
        ],
        "title": "题竹溪近藁二首  其一",
        "id": "bf506a41-e966-4a9c-b8d9-b4328f1b7d31"
    },
    {
        "author": "刘克庄",
        "paragraphs": [
            "□□久让□□□，□□墙低怯浅攻。",
            "白敏居常嘲杜甫，愈谦自说效卢仝。",
            "三千首探骊颔宝，九万里抟鹏背风。",
            "欲往从之翅羽短，碧天无际海连空。"
        ],
        "title": "题竹溪近藁二首  其二",
        "id": "4aac0c73-5422-45c2-9759-e0c3692ac26c"
    },
    {
        "author": "刘克庄",
        "paragraphs": [
            "无正文。"
        ],
        "title": "平舟场□□□□□□为郡人刘某言某有客曰玉□□□□□□一再班荆语而别余赠以二诗□□今□□有卢绳孙贡士过门余倒屣□□□□□平舟者乃其翁也",
        "id": "5caea55b-16b3-45fe-af50-8f0522512bb7"
    },
    {
        "author": "刘克庄",
        "paragraphs": [
            "州牧有佳客，□□□□□。",
            "爱吟老叉句，犹记照隣文。",
            "□□□□□，□□□□□。",
            "吾无恤孤力，怀旧意空勤。"
        ],
        "title": "葵霍□□□□□□小诗还贽",
        "id": "8957fef1-a8fb-4328-bbfa-1dd669f1e38a"
    },
    {
        "author": "刘克庄",
        "paragraphs": [
            "□□□□□□□，拂尘犹认壁间题。",
            "于何林叟自拾□，却遣□□□□□。",
            "白也新诗追鲍庾，迁之自叙本重黎。",
            "不知□□□□□，□在牛栏更向西。"
        ],
        "title": "□□□□次竹溪韵",
        "id": "de4c11f2-1030-42db-b2eb-b7e5761bddaa"
    },
    {
        "author": "刘克庄",
        "paragraphs": [
            "日三百颗沃馋涎，肘后丹方勿浪传。",
            "晚与放翁争旷达，荔枝颠向海棠颠。"
        ],
        "title": "采荔二绝  其一",
        "id": "70dc63d3-c78d-414c-af8b-d17d59e9bb6b"
    },
    {
        "author": "刘克庄",
        "paragraphs": [
            "思莼羹豉辞京洛，为海棠花客剑川。",
            "帝悯后村翁老病，即家除拜荔枝仙。"
        ],
        "title": "采荔二绝  其二",
        "id": "aab52a2f-a1af-44c6-9102-cddffaf60cca"
    },
    {
        "author": "刘克庄",
        "paragraphs": [
            "□□虽存阙北王，君公已隠墙东□。",
            "□□□□□□□，□下首阳谁拙工。",
            "兄健享年过寿□，□□□□□□蓬。",
            "客嘲宾戏都休管，双耳新来渐□□。"
        ],
        "title": "和族兄计院二首  其一",
        "id": "0fd8cba3-12ee-4145-bbb7-a434200557f3"
    },
    {
        "author": "刘克庄",
        "paragraphs": [
            "畴昔曾赓殿阁凉，君恩重管旧□□。",
            "□□□□□□诮，贺八惟宜道士装。",
            "社里戴花□□□，□□□□□差彊。",
            "摩挲壁记怀今昔，□□□□□□□。"
        ],
        "title": "和族兄计院二首  其二",
        "id": "ad63f3fe-f9fa-4b68-bc42-268f568a389a"
    },
    {
        "author": "刘克庄",
        "paragraphs": [
            "剥啄谁欤没膝泥，斜封□□□□□。",
            "□□□□□□□，犹胜□来仅糁□。",
            "□□□□□□□，□□□□□□黎。",
            "暮年不记蓬莱路，□□□□□□□。"
        ],
        "title": "次韵竹溪",
        "id": "d3e2ebe2-08b3-4334-85b7-035bb7bf67ad"
    },
    {
        "author": "刘克庄",
        "paragraphs": [
            "犹记摛毫侍玉除，溪傍□□□□□。",
            "□□□□□□久，白首冯唐顾问初。",
            "□□□□□□□，□□□□□无书。",
            "不应更作含色香，□□□□□□□。"
        ],
        "title": "竹溪除司封郎中走笔贺",
        "id": "72b2d5e2-3a31-4552-a114-845255a0c108"
    },
    {
        "author": "刘克庄",
        "paragraphs": [
            "曩岁屡嗟萧补郡，此行稍喜□居中。",
            "□□□□□□□，清议从来在泽宫。",
            "未必诸生无郭泰，□□□□□□□。",
            "遥知共起淹中蕝，不必畦间拾穗翁。"
        ],
        "title": "送仲晦徐监丞",
        "id": "f23c65b9-0d93-4ace-88d3-475cf1773633"
    },
    {
        "author": "刘克庄",
        "paragraphs": [
            "耄耋即今同队少，宗盟于我数年加。",
            "陈根尚□□□□，新咏真堪续棣华。",
            "狂老监犹能嗜酒，□□□□□生花。",
            "何时手板抽还了，杖履追随莫去家。"
        ],
        "title": "被旨趣行和计院兄韵  其一",
        "id": "b36999bf-fa7f-4317-a918-ec6201ff4221"
    },
    {
        "author": "刘克庄",
        "paragraphs": [
            "李邕眉宇误人看，敢□□□□□翰。",
            "此去□□□□□，向来上雍从和銮。",
            "□□□□如前梦，乌不相寻待岁寒。",
            "临□□□开酒禁，人间不似醉乡宽。"
        ],
        "title": "被旨趣行和计院兄韵  其二",
        "id": "9f543be7-ec98-47a6-85b8-77f2eaa632fb"
    },
    {
        "author": "刘克庄",
        "paragraphs": [
            "□□同登市骏台，柳边花底早朝回。",
            "仕如枘凿难投合，身几麾招老去来。",
            "近师旷傍吾岂敢，居枚叟右众应猜。",
            "暮年怕与家山别，门外弓旌莫苦催。"
        ],
        "title": "行期一首",
        "id": "aeb2e7ec-7158-4ed5-b5fd-da6d59e68e8d"
    },
    {
        "author": "刘克庄",
        "paragraphs": [
            "夹辅曾调鼎，分忧屡建牙。",
            "虏犹闻范老，盗亦说宗爷。",
            "公晚参黄蘗，人痴望白麻。",
            "临歧却荤茹，应怕念头差。"
        ],
        "title": "挽柳斋陈公四首  其一",
        "id": "f893d604-a19e-4f5a-8a72-70b71051fd94"
    },
    {
        "author": "刘克庄",
        "paragraphs": [
            "已老乌衣巷，何心虎节门。",
            "予宁无可毁，公尚有流言。",
            "客散翘材馆，樵窥独乐园。",
            "空留殿后者，头白赋招魂。"
        ],
        "title": "挽柳斋陈公四首  其二",
        "id": "7fc3d52e-ab05-4d3a-9556-81eed8dfa843"
    },
    {
        "author": "刘克庄",
        "paragraphs": [
            "昔有罴当道，今无雀可罗。",
            "憗遗公已矣，殄瘁国如何。",
            "末句拈花笑，前知曳杖歌。",
            "晚交惟赵子，曾作诔文么。"
        ],
        "title": "挽柳斋陈公四首  其三",
        "id": "56749c2d-9216-47f9-8060-80fff7a531a2"
    },
    {
        "author": "刘克庄",
        "paragraphs": [
            "受学龙图老，于今五十春。",
            "常为惊坐客，不比扫门人。",
            "荐我烦金口，酬公盍漆身。",
            "自怜双鬓秃，扶惫演恩新。"
        ],
        "title": "挽柳斋陈公四首  其四",
        "id": "1860bd23-37a8-49d8-bf15-3d87112bbe95"
    },
    {
        "author": "刘克庄",
        "paragraphs": [
            "参寥灯一点，不审是谁传。",
            "晚识纲书记，元来在汝边。"
        ],
        "title": "酬净慈纲上人三首  其一",
        "id": "8ec34eb8-3a68-4a7e-b444-cc7803421f9a"
    },
    {
        "author": "刘克庄",
        "paragraphs": [
            "和靖肘后诀，不曾埋土中。",
            "烦师试寻看，寻得报衰翁。"
        ],
        "title": "酬净慈纲上人三首  其二",
        "id": "ba689674-4069-4de4-b1f2-ab110aace114"
    },
    {
        "author": "刘克庄",
        "paragraphs": [
            "社友携诗访，怜予满面尘。",
            "么么今出局，不是社中人。"
        ],
        "title": "酬净慈纲上人三首  其三",
        "id": "a4da8cc5-d660-4169-8ff3-2d6ae18248f3"
    },
    {
        "author": "刘克庄",
        "paragraphs": [
            "邂逅曾倾盖，殷勤许制铃。",
            "荣枯一炊黍，聚散两浮萍。",
            "方喜占郎宿，俄惊陨使星。",
            "遥知华表路，新种短松青。"
        ],
        "title": "挽闽漕章吏部二首  其一",
        "id": "e147d0b3-8201-4ff0-a651-e2340c40c694"
    },
    {
        "author": "刘克庄",
        "paragraphs": [
            "昔我如冰冷，惟公独岁寒。",
            "杯难洗马鬣，箧尚宝龙团。",
            "吟笔兄谁和，调琴予忍弹。",
            "蟇陵百余里，欲往愧衰残。"
        ],
        "title": "挽闽漕章吏部二首  其二",
        "id": "27a98e3a-2b28-46ad-92e2-5a9708b6ff5b"
    },
    {
        "author": "刘克庄",
        "paragraphs": [
            "安知先长老，不是昔勤公。",
            "尔有五七字，今无六一翁。"
        ],
        "title": "洛浦善先长老赠诗自方无本惠勤答诗二首  其一",
        "id": "d13f461e-d34d-4e70-91b6-5acb3e0a5a94"
    },
    {
        "author": "刘克庄",
        "paragraphs": [
            "入佛名无本，归儒字浪仙。",
            "韩公虽稍黠，不晓句参禅。"
        ],
        "title": "洛浦善先长老赠诗自方无本惠勤答诗二首  其二",
        "id": "fa5ba723-5080-4f6c-9e53-3c33e76fc314"
    },
    {
        "author": "刘克庄",
        "paragraphs": [
            "老欠人书债，惟公幸恕之。",
            "不逢斲窗处，即值揽衣时。",
            "胆薄书行诏，才悭倚合诗。",
            "自怜双鬓秃，犹忝属车随。"
        ],
        "title": "答番昜使君胡直院二首  其一",
        "id": "2b32d81a-21fc-4601-9b8b-15fcc9b8f500"
    },
    {
        "author": "刘克庄",
        "paragraphs": [
            "久别番君国，山川远间之。",
            "惟应残梦里，壹似旧游时。",
            "方草淮南诏，难酬渭北诗。",
            "都忘今契阔，但记昔追随。"
        ],
        "title": "答番昜使君胡直院二首  其二",
        "id": "d0d28f9a-79fd-489d-aad1-82bfe25cd711"
    },
    {
        "author": "刘克庄",
        "paragraphs": [
            "无情莲炬剪将残，有样葫芦画不难。",
            "尽笑翰林麻草拙，谁知老子布衾寒。"
        ],
        "title": "壬戌首春十九日锁宿玉堂四绝  其一",
        "id": "e5b892d0-be7a-4a6b-b2ae-a3e540fefb94"
    },
    {
        "author": "刘克庄",
        "paragraphs": [
            "十年前已卜菟裘，老恋君轩不自由。",
            "衰飒秃翁垂八十，四更烛下作蝇头。"
        ],
        "title": "壬戌首春十九日锁宿玉堂四绝  其二",
        "id": "fa044827-c992-4403-8775-6119ad4b2459"
    },
    {
        "author": "刘克庄",
        "paragraphs": [
            "秀师罪我当犁舌，贺母嗔儿欲吐心。",
            "老去未偿文字债，始知前世业缘深。"
        ],
        "title": "壬戌首春十九日锁宿玉堂四绝  其三",
        "id": "e9fe0b6e-6ce2-43c6-b633-1026ac1eca17"
    },
    {
        "author": "刘克庄",
        "paragraphs": [
            "搯肾搜肠极苦辛，先贤曾叹费精神。",
            "瓣香重发来生愿，世世无为识字人。"
        ],
        "title": "壬戌首春十九日锁宿玉堂四绝  其四",
        "id": "42c5724c-fa79-4241-9216-136f2ea194c4"
    },
    {
        "author": "刘克庄",
        "paragraphs": [
            "角门闭了晓方开，坐撚霜髭尽雪灰。",
            "纵有浩然堪共直，法严不敢唤渠来。"
        ],
        "title": "二月二十日再锁宿四绝  其一",
        "id": "3b6ecc87-22ef-4a40-9155-e766d1f9242e"
    },
    {
        "author": "刘克庄",
        "paragraphs": [
            "忆昔初寒已拂衣，当时曾悔出山非。",
            "而今老去都忘了，开尽荼梅尚未归。"
        ],
        "title": "二月二十日再锁宿四绝  其二",
        "id": "cbd98e3d-a5d6-40df-8267-66b4361f4e51"
    },
    {
        "author": "刘克庄",
        "paragraphs": [
            "才薄何堪草两麻，封题进了鼓三挝。",
            "平明掣锁无公事，闲看金鱼咽落花。"
        ],
        "title": "二月二十日再锁宿四绝  其三",
        "id": "28dc6906-976c-4f9c-a2af-d4e926d18e7b"
    },
    {
        "author": "刘克庄",
        "paragraphs": [
            "上水船须寸寸挨，摩挲空腹愧非才。",
            "热瞒舍下痴儿女，道是先生视草来。"
        ],
        "title": "二月二十日再锁宿四绝  其四",
        "id": "2389df4c-074f-47b8-9071-5615948b9a9e"
    },
    {
        "author": "刘克庄",
        "paragraphs": [
            "追陪豹尾恰踰年，刘叟安能望邓先。",
            "圣主忧贤勤召对，诸公祖道羨登仙。",
            "降庚寅岁虽相似，雌甲辰旬守自怜。",
            "风雨满天春水阔，不知若个是君船。"
        ],
        "title": "送邓侍郎",
        "id": "0089f559-9a1a-4cad-83bd-c854ad26cee0"
    },
    {
        "author": "刘克庄",
        "paragraphs": [
            "手写八诗寄，耳聋三日惊。",
            "何须论句法，年自让吾兄。"
        ],
        "title": "三月二日被命祈晴上天竺舟中得六绝句  其一",
        "id": "530053f3-864f-4374-b01d-12402d8440b4"
    },
    {
        "author": "刘克庄",
        "paragraphs": [
            "浪说无文字，楞伽面壁看。",
            "元来有怀挟，一世被麤瞒。"
        ],
        "title": "三月二日被命祈晴上天竺舟中得六绝句  其二",
        "id": "4c7768a4-72ed-4d2a-b1f5-65e5301aac61"
    },
    {
        "author": "刘克庄",
        "paragraphs": [
            "无尽谈空学，纵横胆似天。",
            "如何兜率说，不肯许他禅。"
        ],
        "title": "三月二日被命祈晴上天竺舟中得六绝句  其三",
        "id": "343e4210-8fe3-43fb-94b0-e277878b33e8"
    },
    {
        "author": "刘克庄",
        "paragraphs": [
            "寥昔十年字，新今百八篇。",
            "男儿自传世，何必托彼传。"
        ],
        "title": "三月二日被命祈晴上天竺舟中得六绝句  其四",
        "id": "76c070df-7f93-42a7-9e45-b797c304b5cf"
    },
    {
        "author": "刘克庄",
        "paragraphs": [
            "僧句多枯槁，舟公锦绣堆。",
            "如何涉吾地，咄咄逼人来。"
        ],
        "title": "三月二日被命祈晴上天竺舟中得六绝句  其五",
        "id": "31acf390-b1eb-4130-a050-9675ef99f60b"
    },
    {
        "author": "刘克庄",
        "paragraphs": [
            "勤本小家数，韩欧大秀才。",
            "二公需作料，勾入集中来。"
        ],
        "title": "三月二日被命祈晴上天竺舟中得六绝句  其六",
        "id": "b3dc6312-200d-4daf-b98c-cf5a18558ea5"
    },
    {
        "author": "刘克庄",
        "paragraphs": [
            "考详往事炳蓍龟，精论微言训戒垂。",
            "度赞元和中兴业，征开贞观太平基。",
            "览披贤似铜为鉴，顾问谦然木就规。",
            "孤远谀儒叨执卷，白头两和缉熙诗。"
        ],
        "title": "恭和御制进读唐鉴彻章诗",
        "id": "73d7917f-b44e-4dec-9994-4f70d2312bd6"
    },
    {
        "author": "刘克庄",
        "paragraphs": [
            "勋华嗟已远，最近莫如唐。",
            "祖禹忠于宋，云周监有商。",
            "虽然张万目，终未立三纲。",
            "贞观初勤恤，开元未怠荒。",
            "录忘曲江献，镜惜郑公亡。",
            "节镇私斋钺，兵权假贵珰。",
            "甫闻平夏蜀，寻又失河湟。",
            "历历前朝事，惓惓治世防。",
            "几年藏秘府，一日进华光。",
            "主圣勤稽古，臣愚值彻章。",
            "重瞳悉该贯，呐舌愧精详。",
            "前接夔龙武，后陪鹓鹭行。",
            "舜歌奎宿灿，镐宴木天凉。",
            "凤夸分新焙，鱼须出尚方。",
            "玉骢五花白，宝带万钉黄。",
            "内酝霑宣劝，朝衣惹御香。",
            "染濡乏才藻，赓载仰明良。",
            "拔擢由民伍，推迁侍帝旁。",
            "荣犹恋旃厦，惫不任簪裳。",
            "尚念申公老，非如贺监狂。"
        ],
        "title": "进读唐鉴彻章谢恩唐律一首二十韵",
        "id": "8fe4f41c-1c40-4e9d-9746-af6914ae150e"
    },
    {
        "author": "刘克庄",
        "paragraphs": [
            "□□□□□□冠，圣世君师自铸颜。",
            "海运而南六月息，辰居于北众星环。",
            "宴开镐邑升平际，乐奏钧天缥缈间。",
            "慙愧微臣蒙特起，羨他先辈夺标还。"
        ],
        "title": "恭和御制闻喜宴诗",
        "id": "ce500580-98e3-46c7-b930-203c972f011e"
    },
    {
        "author": "刘克庄",
        "paragraphs": [
            "去春蒙尹召，曾一泛湖光。",
            "和靖应相笑，君房有许忙。"
        ],
        "title": "□□长老住宁国光孝寺并题雪矶三绝  其一",
        "id": "d1a07f6b-3ee0-4cc5-84b5-ecc4b912babc"
    },
    {
        "author": "刘克庄",
        "paragraphs": [
            "占断一房居，矶边足钓徒。",
            "如何贪出世，亦典了西湖。"
        ],
        "tags": [
            "西湖"
        ],
        "title": "□□长老住宁国光孝寺并题雪矶三绝  其二",
        "id": "f8e343c2-c6e9-48a3-aadf-ea30422e0259"
    },
    {
        "author": "刘克庄",
        "paragraphs": [
            "昔把钓竿垂，今拈拂子挥。",
            "矶边沤鸟问，师出几时归。"
        ],
        "title": "□□长老住宁国光孝寺并题雪矶三绝  其三",
        "id": "c7887422-c8e0-4d9a-a36f-6dbc83a44763"
    },
    {
        "author": "刘克庄",
        "paragraphs": [
            "孝谨亲颜悦，端严妇德修。",
            "鹊桥犹纪节，鸾扇忽惊秋。",
            "鲁笔王姬卒，湘弦帝子愁。",
            "愿言宽圣抱，已返蘂宫游。"
        ],
        "title": "皇女周汉国端孝公主挽诗二首  其一",
        "id": "cfb0468f-1532-4807-82cd-df7b985b7221"
    },
    {
        "author": "刘克庄",
        "paragraphs": [
            "甥馆恩通内，妃茔诏卜邻。",
            "来应自仙佛，去尚恋君亲。",
            "望送龙绡湿，封崇鹤表新。",
            "不能秉彤管，羞愧作词臣。"
        ],
        "title": "皇女周汉国端孝公主挽诗二首  其二",
        "id": "73d2c15e-2237-47cd-aeab-1b076d086cc8"
    },
    {
        "author": "刘克庄",
        "paragraphs": [
            "当年临镜学施朱，不信人间有彼姝。",
            "瞥见内家眉样别，回看镜里是村姑。"
        ],
        "title": "寄肃翁紫薇",
        "id": "790f8d8b-b6ae-4706-aa06-5a3ec56c6912"
    },
    {
        "author": "刘克庄",
        "paragraphs": [
            "城郭依稀人物改，桥边感旧一销魂。",
            "小童子已成黧黑，久寓公惟见子孙。",
            "耄矣千丝羞览镜，去之三纪尚攀辕。",
            "当时手种花无数，问讯而今几树存。"
        ],
        "title": "过建阳",
        "id": "ce8c294c-5d03-4686-bae8-1efe994da5a8"
    },
    {
        "author": "刘克庄",
        "paragraphs": [
            "毫挥万字思如泉，曾映金莲读奏篇。",
            "藜杖方燃芸阁上，叶舟忽傍钓台边。",
            "诗成渭北空相忆，谋寝淮南恐未然。",
            "君去吾当从此逝，未知握手定何年。"
        ],
        "title": "无题一首",
        "id": "6033e1dd-5a0f-4cc2-9286-de2280487e41"
    },
    {
        "author": "刘克庄",
        "paragraphs": [
            "端平初偶忝朝班，亲见仙枝折广寒。",
            "揭晓名高推虎榜，凌云赋奏动龙颜。",
            "烹桑犹记攻京尹，谏草何妨上史官。",
            "膜外浮荣姑勿论，长留公是在人间。"
        ],
        "title": "挽林侍郎二首  其一",
        "id": "3958572a-6e95-4b75-ade3-56f4b8913ce6"
    },
    {
        "author": "刘克庄",
        "paragraphs": [
            "玉殿龙墀元会日，千官拜舞奉尧樽。",
            "问周大老今安在，叹鲁灵光尚独存。",
            "次对职清褒橐从，中书君秃愧□□。",
            "自怜洛社归差晚，旧话无人可共论。"
        ],
        "title": "挽林侍郎二首  其二",
        "id": "16752960-e25e-4d82-83cf-7079a0edf7b1"
    },
    {
        "author": "刘克庄",
        "paragraphs": [
            "□□抽得不赀身，惭愧君恩厚老臣。",
            "扇障绝胜一青盖，杖扶安用两朱轮。",
            "门无造请冠裳懒，室有昭回翰墨珍。",
            "道是全人吾岂敢，温公才做九分人。"
        ],
        "title": "和吴警斋侍郎二首  其一",
        "id": "17fa5967-d413-493b-9261-d7eaf6a0b83e"
    },
    {
        "author": "刘克庄",
        "paragraphs": [
            "帝悯龙钟许放还，梦魂尚记侍威颜。",
            "难陪贡禹王阳后，犹在申公辕固间。",
            "昔领羣仙上蓬岛，今为居士老香山。",
            "痴年八十官三品，不欠浮名只欠闲。"
        ],
        "title": "和吴警斋侍郎二首  其二",
        "id": "3a1c7b8f-5e1d-4ab2-8529-57d8b0c281dd"
    },
    {
        "author": "刘克庄",
        "paragraphs": [
            "叹惜三良尽，龙钟一老存。",
            "瓜稀悲摘蔓，豆泣惜同根。",
            "梦句空遗恨，连床不践言。",
            "奈何令杖者，要绖向寒原。"
        ],
        "title": "挽六二弟二首  其一",
        "id": "ed7da428-1173-4085-9973-7766ab161f70"
    },
    {
        "author": "刘克庄",
        "paragraphs": [
            "向来造诣极深醇，土苴浮名贵重身。",
            "无愧里中称正士，有辞地下白先人。",
            "大招谁识三号礼，小歛惟消一幅巾。",
            "老别亲朋犹作恶，可堪白首哭天伦。"
        ],
        "title": "挽六二弟二首  其二",
        "id": "d5475c8b-3b84-4263-912f-acb95007d6a0"
    },
    {
        "author": "刘克庄",
        "paragraphs": [
            "台使方求助，征鞍倍道驰。",
            "君怀翁定省，吾念女伤悲。",
            "玉塞烽全少，金闺籍未迟。",
            "暮年怕离别，计日数归期。"
        ],
        "title": "送陈郎玉汝赴淮南计幕",
        "id": "7e5221a0-af4d-49af-831e-bca3fe9f70eb"
    },
    {
        "author": "刘克庄",
        "paragraphs": [
            "忆昨端平际，烦公尹帝京。",
            "解絃三辅理，免胄一军惊。",
            "举国言尊勇，无人议敞轻。",
            "如何开济手，寂寞向佳城。"
        ],
        "title": "挽颜尚书二首  其一",
        "id": "69908174-9d23-4c70-832b-f70a3d974bea"
    },
    {
        "author": "刘克庄",
        "paragraphs": [
            "昔有颜光禄，依稀即此翁。",
            "祖传孙愈盛，官与姓皆忠。",
            "遗训言犹在，楞伽读未终。",
            "遥知空巷送，笳鼓咽城东。"
        ],
        "title": "挽颜尚书二首  其二",
        "id": "74b25f8d-14fb-4d31-8a4a-85e98749be77"
    },
    {
        "author": "刘克庄",
        "paragraphs": [
            "银袍鹄立帝当阳，曾看天街马缀行。",
            "一鼓诸君俱作气，七襄吾老不成章。",
            "先贤肯靠三场饱，男子须留百世芳。",
            "学取侯家棋埜样，奏篇日月可争光。"
        ],
        "title": "次韵徐守宴新进士",
        "id": "b7940910-8738-4290-b54b-e2779c140404"
    },
    {
        "author": "刘克庄",
        "paragraphs": [
            "上将驰齐币，元台助麦舟。",
            "乡评荣此母，治命买新丘。",
            "夫婿于陵子，郎君定远侯。",
            "嗟予衰甚矣，不及酹原头。"
        ],
        "title": "挽李宜人",
        "id": "1fee91ee-510b-4c87-a3bd-c90c9e4bdcdd"
    },
    {
        "author": "刘克庄",
        "paragraphs": [
            "尊君曾索野堂吟，忽忽归舟忘至今。",
            "旧有田庐无偃仰，新移花木已幽深。",
            "远书来责订金诺，拙咏聊酬挂剑心。",
            "行尽四方垂八十，始知朝市愧山林。"
        ],
        "title": "寄题上饶方氏野堂",
        "id": "51bf4f54-ad84-4e6a-869d-7972ec538180"
    },
    {
        "author": "刘克庄",
        "paragraphs": [
            "重重金殿里，锁向帝王家。",
            "纵得游灵沼，何如睡暖沙。"
        ],
        "title": "子真子常饷双鸳将以五言效颦三首以谢  其一",
        "id": "85ff7b68-f226-4ea4-a32b-1e5b6d009dd9"
    },
    {
        "author": "刘克庄",
        "paragraphs": [
            "栖非梧不憇，渴以醴为浆。",
            "回首笑鸱辈，方争腐鼠忙。"
        ],
        "title": "子真子常饷双鸳将以五言效颦三首以谢  其二",
        "id": "c45a5cbe-8c50-4b67-a790-a6a556a42c41"
    },
    {
        "author": "刘克庄",
        "paragraphs": [
            "顾影矜毛羽，晴川偶泳游。",
            "不知谁打鸭，惊去不回头。"
        ],
        "title": "子真子常饷双鸳将以五言效颦三首以谢  其三",
        "id": "5b45bb0d-d9bd-4360-943b-7187e7f2b8b0"
    },
    {
        "author": "刘克庄",
        "paragraphs": [
            "七聚惟莆最僻穷，四明狂客此飘蓬。",
            "圣门性命言犹罕，俚俗支干说未通。",
            "子术纵高于季主，吾年已老似申公。",
            "贫家无处撰车马，草草搜诗亦欠工。"
        ],
        "title": "赠四明余天与",
        "id": "44dcd219-ff9b-4823-864c-db22edea251d"
    },
    {
        "author": "刘克庄",
        "paragraphs": [
            "去年殿上侍天颜，亲见龙墀拜敕还。",
            "瓜地我归耘旧圃，杏林君去主荒坛。",
            "春光已过三分二，寒食都无数日间。",
            "天气未佳宜且住，老来不喜听阳关。"
        ],
        "title": "送郑甥主龙溪学",
        "id": "bd7c58bb-f554-4a41-8df0-b512afc6834f"
    },
    {
        "author": "刘克庄",
        "paragraphs": [
            "坏局今犹劳圣虑，穷涂自叹失人心。",
            "贵曾颛面居金鼎，谪尚于飞恋绣衾。",
            "罪大□□□柳下，恩宽许卧古藤阴。",
            "殡时惟有青蝇集，此外应无吊客临。"
        ],
        "title": "书近事二首  其一",
        "id": "ff5ac229-fa29-47b2-982f-090c4a8a8bc0"
    },
    {
        "author": "刘克庄",
        "paragraphs": [
            "石卫尉家先没入，黔娄生处亦诛求。",
            "客嘲未悟漫天戏，鬼瞰皆知偃月谋。",
            "不许他人分越国，预拼异日去崖州。",
            "傍观莫枉为酸鼻，鹿死无魂岂有愁。"
        ],
        "title": "书近事二首  其二",
        "id": "b5e6a5ef-9a8e-4d8e-bfcb-3263c816fe33"
    },
    {
        "author": "刘克庄",
        "paragraphs": [
            "津吏难绳束，滩船易覆翻。",
            "能除一方害，不忝二刘孙。"
        ],
        "title": "送勋姪之官嵢峡五言五首  其一",
        "id": "23081285-7bc0-437e-90ba-3b0ceb84fc68"
    },
    {
        "author": "刘克庄",
        "paragraphs": [
            "李下与瓜田，嫌疑谨未然。",
            "先贤监竹木，不食笋多年。"
        ],
        "title": "送勋姪之官嵢峡五言五首  其二",
        "id": "cf351376-ed8a-454a-8374-9d9a5bf929cf"
    },
    {
        "author": "刘克庄",
        "paragraphs": [
            "幞被囊书去，讥征市与关。",
            "姑全蔺卿璧，勿买郑商环。"
        ],
        "title": "送勋姪之官嵢峡五言五首  其三",
        "id": "51dc1f4d-7ef1-487c-bbc7-9e28e4f02322"
    },
    {
        "author": "刘克庄",
        "paragraphs": [
            "机难下鸥鸟，察至见渊鱼。",
            "何日抽回去，商人愿出涂。"
        ],
        "title": "送勋姪之官嵢峡五言五首  其四",
        "id": "bc5f7026-8e6e-4758-8507-42d06e612980"
    },
    {
        "author": "刘克庄",
        "paragraphs": [
            "太守今元结，论交四十年。",
            "汝行勿前却，如在父兄边。"
        ],
        "title": "送勋姪之官嵢峡五言五首  其五",
        "id": "708e6cab-8fb7-439b-8a7e-7edf8682503f"
    },
    {
        "author": "刘克庄",
        "paragraphs": [
            "鼻祖耳孙同嗜好，买山世世种梅花。",
            "直从和靖先生户，割上寒斋处士家。"
        ],
        "title": "寄题小孤山二首  其一",
        "id": "b916935e-4b90-4c93-92ba-32dd71a46e02"
    },
    {
        "author": "刘克庄",
        "paragraphs": [
            "梅花种子无穷尽，和靖何曾占断休。",
            "若向鼻端参得透，孤山不必在杭州。"
        ],
        "title": "寄题小孤山二首  其二",
        "id": "e7560d47-63f9-4579-94b8-6eaaf6ed8d86"
    },
    {
        "author": "刘克庄",
        "paragraphs": [
            "象罔得来还失了，寒斋拾去閟藏之。",
            "临行此物犹难忍，不付他人付二儿。"
        ],
        "title": "奉题付珠二首  其一",
        "id": "aed4ec6a-c01f-4473-9c1b-60fe621b4300"
    },
    {
        "author": "刘克庄",
        "paragraphs": [
            "初祖西来但指心，大光明藏在胸襟。",
            "世间盲汉浑忘却，误向骊龙颔下寻。"
        ],
        "title": "奉题付珠二首  其二",
        "id": "07bf53ab-e1c9-457b-becb-076b9024e3c9"
    },
    {
        "author": "刘克庄",
        "paragraphs": [
            "天畀村翁一段奇，发函虹气贯茅茨。",
            "肯移金鼎调元手，为作玉龙檠雪枝。",
            "绝艳从教百花妬，秘藏莫遣六丁知。",
            "信庵丞相亲分付，么去花光与补之。"
        ],
        "title": "信庵丞相为余作墨梅二轴谢以小诗",
        "id": "e3467858-9c64-43e0-9c0b-d3fd4a5c306a"
    },
    {
        "author": "刘克庄",
        "paragraphs": [
            "奉常龃龉坐刚肠，月旦评君小奉常。",
            "父子相传似孤竹，越鄞两处有甘棠。",
            "人间梦事一炊熟，宰上埋辞万丈光。",
            "曾识尊公与贤叔，薤歌吟罢意凄凉。"
        ],
        "title": "挽长乐王明府",
        "id": "c1a91899-c2df-45f9-9788-b8e91c2b3582"
    },
    {
        "author": "刘克庄",
        "paragraphs": [
            "勇归陶子元非矫，素懒嵇公每不堪。",
            "僧贺新堂初见一，友忻旧径再开三。",
            "渠侬去矣涯之北，此士佳哉斗以南。",
            "遮莫肯招房□客，老夫或可作同参。"
        ],
        "title": "题梁抚干见一堂",
        "id": "89f007ec-51cf-49b6-9b18-8c9376fe3aa6"
    },
    {
        "author": "刘克庄",
        "paragraphs": [
            "少君早有箕山志，昔者闻之西涧公。",
            "倾盖无堪赠程子，式闾犹记吊林宗。",
            "老夫久已植其杖，此士孰能招以弓。",
            "耄矣心知难再面，乱山千叠暮云浓。"
        ],
        "title": "送古为徐聘君",
        "id": "9fcf903e-cff2-4085-891e-fd2d139390fb"
    },
    {
        "author": "刘克庄",
        "paragraphs": [
            "劣知针粟大，出没似通灵。",
            "不但能膏吻，元来善隠形。"
        ],
        "title": "梅月为蚤虱所苦各赋二绝",
        "id": "bc343bb3-de78-4e1b-9eef-ef833a3c5002"
    },
    {
        "author": "刘克庄",
        "paragraphs": [
            "稍出床敷上，忽逃衣缝中。",
            "说文真有理，字汝曰跳虫。"
        ],
        "title": "梅月为蚤虱所苦各赋二绝 蚤 其一",
        "id": "5a9cba58-6459-47c1-a2c2-08554d2fdcf1"
    },
    {
        "author": "刘克庄",
        "paragraphs": [
            "汝图膏血饱，吾惜体肤伤。",
            "景略扪差快，宜师扑不妨。"
        ],
        "title": "梅月为蚤虱所苦各赋二绝 蚤 其二",
        "id": "fe88f700-1a06-4f7a-a767-b10c554dd2eb"
    },
    {
        "author": "刘克庄",
        "paragraphs": [
            "觜利锋铓毒，形微胆智麤。",
            "延缘司谏领，游戏相君须。"
        ],
        "title": "梅月为蚤虱所苦各赋二绝 虱",
        "id": "01660a23-ef59-4e15-9210-a74222501f3f"
    },
    {
        "author": "刘克庄",
        "paragraphs": [
            "奏篇久矣彻凝旒，谁信栖栖负笈游。",
            "新义书之于简策，微辞知我者春秋。",
            "即今未劝迩英讲，他日应烦掌故求。",
            "历数先儒多晚达，前孙明复后康侯。"
        ],
        "title": "天台杨景清以所进春秋发微示余辄题小诗其后",
        "id": "474fd646-9fd5-4bf5-8189-7678e2006733"
    },
    {
        "author": "刘克庄",
        "paragraphs": [
            "古昔尊年德，今谁问孝廉。",
            "空烦推毂荐，不合相轮尖。",
            "郕叟行歌乐，台卿自志谦。",
            "嗟予老而秃，何以发幽潜。"
        ],
        "title": "教授方君孺人刘氏哀诗二首  其一",
        "id": "57b7e79c-8445-42bc-bb52-f75aac8f749e"
    },
    {
        "author": "刘克庄",
        "paragraphs": [
            "伯姊真贤妇，闺门行可师。",
            "虽从合祔礼，似欠悼亡诗。",
            "壁已空遗挂，碑谁补色丝。",
            "嗟乎何及矣，托此识余悲。"
        ],
        "title": "教授方君孺人刘氏哀诗二首  其二",
        "id": "443f8143-21d0-4412-94f8-61832b184d3b"
    },
    {
        "author": "刘克庄",
        "paragraphs": [
            "西斋残月上窗扉，犹记挑灯共撚髭。",
            "欲见阿连惟有梦，老人无梦亦无诗。"
        ],
        "title": "西斋",
        "id": "5c8b18cf-7f29-4a33-b0c5-6d4b0454328c"
    },
    {
        "author": "刘克庄",
        "paragraphs": [
            "二刘三孔萧条久，直至君家擅俊声。",
            "挥麈旧曾参宿老，吹箎蚤合和诸兄。",
            "怪来度度观诗好，闻说人人有集行。",
            "欲荐子虚无气力，津亭折柳若为情。"
        ],
        "title": "题临江郭君季韩文卷",
        "id": "c2288afd-3bfb-4c2f-80de-1825d7c886a2"
    },
    {
        "author": "刘克庄",
        "paragraphs": [
            "出久孟邻争吊贺，去迟防墓毕封茔。",
            "枕戈肯把棋消夜，落笔皆夸檄愈风。",
            "乌幕乐哉宾与主，墨衰行矣孝移忠。",
            "江东将相俱人杰，早向明时策骏功。"
        ],
        "title": "送陈谏议澈赴边幕二首  其一",
        "id": "b2bba96e-1cc7-4efe-857d-043066732872"
    },
    {
        "author": "刘克庄",
        "paragraphs": [
            "边邮京递近如何，警报全稀吉语多。",
            "上说君王自神武，下云宰相已安和。",
            "子方盛壮宜乘塞，吾迫龙钟懒出窝。",
            "若谒翘材问村叟，为言颜发转苍皤。"
        ],
        "title": "送陈谏议澈赴边幕二首  其二",
        "id": "66c65559-a72d-4a75-9ca6-8a1aabdf8fe0"
    },
    {
        "author": "刘克庄",
        "paragraphs": [
            "幽室朝方闭，禅房夕已虚。",
            "反虞儿草草，受吊女呱呱。",
            "石小难镌志，庵荒少送车。",
            "老夫诗与诔，泉下亦知无。"
        ],
        "title": "澜湍送葬一首",
        "id": "73fd014e-e2b5-4bef-b105-920cac1dec37"
    },
    {
        "author": "刘克庄",
        "paragraphs": [
            "楳埜先生子象贤，向来心印得单传。",
            "谚云蜡烛真明矣，罚止蒲鞭亦肃然。",
            "执贽客多樽有酒，诟租吏少箧无钱。",
            "玺书底事催归急，不许邦人借一年。"
        ],
        "title": "送徐守寺正二首  其一",
        "id": "b3b50231-96f3-4b2c-af64-1f115d8cc3c4"
    },
    {
        "author": "刘克庄",
        "paragraphs": [
            "闻道君侯欲解麾，士农攀卧共依依。",
            "野人恨作滕民晚，州牧能如结辈稀。",
            "虽有荔枝懒包贡，亦无薏苡可囊归。",
            "诸公万一询衰朽，为说羊裘坐钓矶。"
        ],
        "title": "送徐守寺正二首  其二",
        "id": "3bf609d5-6675-40b3-86d9-0365eed6865b"
    },
    {
        "author": "刘克庄",
        "paragraphs": [
            "老恋明时未拂衣，留行无勇惜君归。",
            "和于朝喜羣芳聚，减却春因一片飞。",
            "坝岸柳禁频折否，玄都桃恐再来非。",
            "东皇太乙方行令，寄语封姨且霁威。"
        ],
        "title": "送雷宜叔右司追录",
        "id": "91c3810e-9836-49c4-8d8f-e86bb6ed97bd"
    },
    {
        "author": "刘克庄",
        "paragraphs": [
            "鞾袴偏裨谒，旛花父老迎。",
            "跖徒方攫市，结辈忽专城。",
            "勤拊无捐瘠，宽征有愿耕。",
            "遥知南诏路，来往渐通行。"
        ],
        "title": "送卓漳州二首  其一",
        "id": "b10e7b29-35c9-4a9c-b508-84676d69a404"
    },
    {
        "author": "刘克庄",
        "paragraphs": [
            "调发烦三郡，跳梁满四郊。",
            "欲平绿林乱，先革白茅包。",
            "清昼狐归穴，和风燕返巢。",
            "姑行龚遂策，不必待锋交。"
        ],
        "title": "送卓漳州二首  其二",
        "id": "1088400b-8d5f-4443-8ae2-2c0b7240ec38"
    },
    {
        "author": "刘克庄",
        "paragraphs": [
            "忆与南宫共说诗，伤心岁晚故人稀。",
            "昔如幽谷鶑相友，今作辽天鹤独飞。",
            "绝喜王家生福畤，固应米老有元晖。",
            "不须更傍人篱落，名父亲传夜半衣。"
        ],
        "title": "题王推官应麟诗卷",
        "id": "ad21e24d-f7f4-4d03-b552-1eb45d7403eb"
    },
    {
        "author": "刘克庄",
        "paragraphs": [
            "举子穷通占得失，词臣进退系污隆。",
            "拾青伊辈俱腾上，饮墨夫谁不热中。",
            "有太学生笑韩子，为西昆者谤欧公。",
            "他时陆氏庄相望，始验先生造士功。"
        ],
        "title": "问讯竹溪二首  其一",
        "id": "fdb9f66c-f6c4-4e41-beab-a6a5ee9b1085"
    },
    {
        "author": "刘克庄",
        "paragraphs": [
            "几度书来说乞身，果然跳出软红尘。",
            "推黄粱枕了无梦，对紫薇花他有人。",
            "杜老诗犹怀主相，瞿昙法贵等冤亲。",
            "竹君樗叟俱强健，天遣相从寂寞滨。"
        ],
        "title": "问讯竹溪二首  其二",
        "id": "2c35efd7-3042-4cef-a113-6f4352d6d186"
    },
    {
        "author": "刘克庄",
        "paragraphs": [
            "万驽骀里一龙媒，朝发瑶池暮玉台。",
            "介甫尤称原妙质，资深亦叹轼奇才。",
            "席前宣室思渠久，帆近蓬莱作么回。",
            "此去不应重谪堕，海山笙鹤待君来。"
        ],
        "title": "方蒙仲秘书哀诗三首  其一",
        "id": "67732c30-7d2b-459d-8661-9a5ab375d64b"
    },
    {
        "author": "刘克庄",
        "paragraphs": [
            "方喜燃藜向石渠，岂知仅拥两轮朱。",
            "非为郡失好太守，便恐世无行秘书。",
            "酒渍双鸡惭薄薄，表论一鹗谩区区。",
            "即今交道尤难恃，试问原头几素车。"
        ],
        "title": "方蒙仲秘书哀诗三首  其二",
        "id": "25e27236-1c1e-4ec5-aeda-3508eb22f90f"
    },
    {
        "author": "刘克庄",
        "paragraphs": [
            "平生最受鲁公知，手简才翁语极悲。",
            "海内奇才都有几，世间瑞物不多时。",
            "君归上界骑麟去，客过新陵下马谁。",
            "笔秃无花衰久矣，可堪拂拭作铭诗。"
        ],
        "title": "方蒙仲秘书哀诗三首  其三",
        "id": "2441229d-3242-4567-82e5-6cd377f105e8"
    },
    {
        "author": "刘克庄",
        "paragraphs": [
            "溪上人来暮叩关，殷勤一纸报平安。",
            "甘泉宿老求闲局，苦县仙人有废坛。",
            "拜敕定披新紫氅，榜斋应许旧黄冠。",
            "冰衔怪得缄题异，自起呼童剪烛看。"
        ],
        "title": "闻竹溪得玉局祠二首  其一",
        "id": "0320cd36-0111-4c4f-a582-421e3e62969a"
    },
    {
        "author": "刘克庄",
        "paragraphs": [
            "诸将时时送捷书，未知西事近何如。",
            "剑关昔有豺狼守，焦获今无玁狁居。",
            "全盛海棠多剪伐，久枯庙柏再扶疏。",
            "汉家似欠相如檄，岂特殊廷要扫除。"
        ],
        "title": "闻竹溪得玉局祠二首  其二",
        "id": "54278c1a-3f80-4bda-a69c-377f3a6c215a"
    },
    {
        "author": "刘克庄",
        "paragraphs": [
            "病索人扶乃寝兴，高楼咫尺少曾登。",
            "思悭惟有吟差长，睡少方知老可憎。",
            "榾柮成灰犹凛冽，茅柴似水亦瞢腾。",
            "暮年临履常兢战，未敢荒唐说葛藤。"
        ],
        "title": "即事",
        "id": "9efc01f9-006b-45fd-b259-3f869da6f6b1"
    },
    {
        "author": "刘克庄",
        "paragraphs": [
            "汗血早曾空北野，苍颜晚始对南廊。",
            "风云志懒功名左，月旦评佳意味长。",
            "玉镜相从归吉兆，锦衣不待拜高堂。",
            "吾铭未必堪传远，留与贤郎自表冈。"
        ],
        "title": "挽林新恩君用",
        "id": "3bd915a6-852d-492d-8478-2f858ee3b771"
    },
    {
        "author": "刘克庄",
        "paragraphs": [
            "少也矜华整，俄而扫艳秾。",
            "吾常才道韫，汝竟妻南容。",
            "薄味宁蔬素，流芳欠管彤。",
            "伯兄与邱嫂，净土必相逢。"
        ],
        "title": "方氏姪女哀诗",
        "id": "f5de2499-e5cd-4a0f-83de-d75cc8152b41"
    },
    {
        "author": "刘克庄",
        "paragraphs": [
            "谢公早有远志，陶子晚知昨非。",
            "帝允我乞骸疏，汝见吾衡气机。"
        ],
        "title": "再赠月蓬道人六言二首  其一",
        "id": "1636e3cb-f69c-4917-913c-60c73c51bd4b"
    },
    {
        "author": "刘克庄",
        "paragraphs": [
            "还笏去矣休矣，加璧其然岂然。",
            "人间有痴顽老，天上无愚懵仙。"
        ],
        "title": "再赠月蓬道人六言二首  其二",
        "id": "11a7fd9d-2c5b-4625-82f4-4230a7b560f1"
    },
    {
        "author": "刘克庄",
        "paragraphs": [
            "大绛县人五岁，小鲁申公二年。",
            "楞严已难笔受，尚书尚可口传。"
        ],
        "title": "七十八咏六言十首  其一",
        "id": "3d21fda1-686f-49f7-a557-64ea58888316"
    },
    {
        "author": "刘克庄",
        "paragraphs": [
            "年八十官三品，酒一斗诗百篇。",
            "羽化尸解等耳，宫锦渔蓑偶然。"
        ],
        "title": "七十八咏六言十首  其二",
        "id": "db180dad-66c4-4a44-b46e-d01cb0953afe"
    },
    {
        "author": "刘克庄",
        "paragraphs": [
            "新贵九迁三接，故交百不一存。",
            "老子进爵曰子，小孙娶妇生孙。"
        ],
        "title": "七十八咏六言十首  其三",
        "id": "568b8870-6b46-4814-86cb-71e9962966a0"
    },
    {
        "author": "刘克庄",
        "paragraphs": [
            "傍人贺我过省，此老矍然失惊。",
            "不曾西山纳卷，如何南宫奏名。"
        ],
        "title": "七十八咏六言十首  其四",
        "id": "2c98564e-03b1-4fe5-9d5a-77adc767d69d"
    },
    {
        "author": "刘克庄",
        "paragraphs": [
            "早退似见几者，晚缪可追悔哉。",
            "已戴华阳巾去，肯扶灵寿杖来。"
        ],
        "title": "七十八咏六言十首  其五",
        "id": "6f6caa75-8c7e-4460-9476-62a663628fb5"
    },
    {
        "author": "刘克庄",
        "paragraphs": [
            "竹林下沈酣者，洛社中起舞人。",
            "与籍糟汉通谱，是灌花翁后身。"
        ],
        "title": "七十八咏六言十首  其六",
        "id": "a0ae8f76-089e-4ff8-86e1-d5976ea148cd"
    },
    {
        "author": "刘克庄",
        "paragraphs": [
            "红绿各萌春意，朱紫争叙年劳。",
            "钟馗七老八大，无人与换蓝袍。"
        ],
        "title": "七十八咏六言十首  其七",
        "id": "15298bb8-0aff-495d-8db1-08f1eb66996d"
    },
    {
        "author": "刘克庄",
        "paragraphs": [
            "心炎宠辱交战，骨朽是非乃公。",
            "物议粪土伯始，史笔芳馨两龚。"
        ],
        "title": "七十八咏六言十首  其八",
        "id": "ec387de0-d4c4-4b12-8896-7e8f2e71ef92"
    },
    {
        "author": "刘克庄",
        "paragraphs": [
            "慕赤松子辟谷，学黄冠师餐霞。",
            "更无半空鸾鹤，何异深山龟蛇。"
        ],
        "title": "七十八咏六言十首  其九",
        "id": "1be797fc-71cb-41e2-b0f3-d699dbaff8a7"
    },
    {
        "author": "刘克庄",
        "paragraphs": [
            "泛爱亲疎平等，任吟古律不拘。",
            "武公耄犹戏谑，白公老尚嗫嚅。"
        ],
        "title": "七十八咏六言十首  其一○",
        "id": "9431bb3f-4cbf-47d7-9bf4-f8851207e297"
    },
    {
        "author": "刘克庄",
        "paragraphs": [
            "苦言玉座常追忆，坚卧蒲轮未易招。",
            "昔喜凤来韶石奏，今愁鼇去海山摇。",
            "覆瓯望绝民无福，亡鉴悲深帝辍朝。",
            "欲向蟇陵沥巵酒，荒烟衰草路迢迢。"
        ],
        "title": "挽意一徐枢二首  其一",
        "id": "69dcfe82-44e5-441e-b4d0-bb67f15b2293"
    },
    {
        "author": "刘克庄",
        "paragraphs": [
            "长公宿草几番春，犹幸天留一颍滨。",
            "士欲捧盘定盟主，上看折槛记忠臣。",
            "翟门昔有张罗叹，徐墓今无挂剑人。",
            "夫子雅言武公谑，寻思一一可书绅。"
        ],
        "title": "挽意一徐枢二首  其二",
        "id": "930c94ee-9b93-450e-86f5-5bf014b628c3"
    },
    {
        "author": "刘克庄",
        "paragraphs": [
            "汉唐科目各招延，中者端如拾芥然。",
            "明水赋曾拘八韵，大廷策亦限三篇。",
            "窃窥古调谐轩律，留取高吟和舜絃。",
            "圣代作人添舍法，祝君走马止三年。"
        ],
        "title": "答王与立上舍",
        "id": "367629ef-f8fe-42c2-8685-2b8a938a37c1"
    },
    {
        "author": "刘克庄",
        "paragraphs": [
            "向来思钝费冥搜，不觉呻吟到白头。",
            "曾与迺翁分雪案，今看吾子突烟楼。",
            "晚多借月留云作，却悔升天入海求。",
            "大有英才被诗赚，岂如黄册取公侯。"
        ],
        "title": "答林祖武",
        "id": "0863ded1-eab3-405d-9847-b572b4b20ffa"
    },
    {
        "author": "刘克庄",
        "paragraphs": [
            "拨尽寒灰转凛然，抛书数息煖丹田。",
            "蛩吟近作胜前作，鲸吸今年减去年。",
            "薄粥聊糊鲁公口，重裘犹耸孟生肩。",
            "几时风日妍和了，乱插山花藉草眠。"
        ],
        "title": "春寒一首",
        "id": "8fbc1819-74dd-46ae-8330-a309f7996ac4"
    },
    {
        "author": "刘克庄",
        "paragraphs": [
            "坊表犹元老，郊恩自复斋。",
            "美材淹选部，拙宦忤铭台。",
            "尚意冰衔改，安知玉树埋。",
            "吾衰阻临穴，挽友想余哀。"
        ],
        "title": "挽陈检□一首",
        "id": "78189ed3-2884-43c6-8e13-2d389848face"
    },
    {
        "author": "刘克庄",
        "paragraphs": [
            "只手经营费拮据，十年栽接稍扶疏。",
            "犹嫌桧柏纯苍翠，白白红红间数株。"
        ],
        "title": "首春九日寿溪三绝  其一",
        "id": "783c58d3-b599-4f01-bea9-2d2cf1953d39"
    },
    {
        "author": "刘克庄",
        "paragraphs": [
            "陶子经丘又寻壑，庞公上冢亦携家。",
            "可怜春事今年早，落尽桃花落杏花。"
        ],
        "title": "首春九日寿溪三绝  其二",
        "id": "e5f0ef49-fc7b-4ab6-9e12-444f7089392a"
    },
    {
        "author": "刘克庄",
        "paragraphs": [
            "渴饮茅柴不计杯，有时跌倒在苍苔。",
            "松风浩荡俄吹醒，安用龙巾拭吐哉。"
        ],
        "title": "首春九日寿溪三绝  其三",
        "id": "a8f80025-f140-4644-8b7f-b389d4863280"
    },
    {
        "author": "刘克庄",
        "paragraphs": [
            "叔季词人杂雅哇，喜君诗卷美无瑕。",
            "朋侪却走避三舍，句律斩新成一家。",
            "肯学小儿烹虱胫，要看大手拔鲸牙。",
            "村翁岂敢持衡尺，直为痴年两倍加。"
        ],
        "title": "题林文之诗卷二首  其一",
        "id": "502ac209-5b49-4286-a728-a1762f9aef3a"
    },
    {
        "author": "刘克庄",
        "paragraphs": [
            "君豪自合相推逊，吾老犹堪共切磋。",
            "有许奇奇并怪怪，直将少少胜多多。",
            "风人所作葩而正，治世之音乐以和。",
            "他日薰絃要赓载，勿为处士五噫歌。"
        ],
        "title": "题林文之诗卷二首  其二",
        "id": "d3406142-9e2e-4d44-91ff-e6ebce17f3b1"
    },
    {
        "author": "刘克庄",
        "paragraphs": [
            "许奉太夫人以往，欧迎大君子而行。",
            "无慙当日四门祖，起敬同时六馆生。",
            "反哺儿怜亲老大，将雏翁喜世升平。",
            "刘诗未必如韩笔，聊见临歧折柳情。"
        ],
        "title": "送欧阳上舍梦桂",
        "id": "3541faad-a273-420f-8f9d-c40bf1bb2277"
    },
    {
        "author": "刘克庄",
        "paragraphs": [
            "周遭闇室工诃夜，偃息朝簷喜曝晴。",
            "𨁝跳似猴难摄伏，纵擒无鼠敢从横。",
            "侬贪梦蝶防闲弛，汝薄鱼餐去住轻。",
            "赤脚苍头俱失察，主君姑息不须惊。"
        ],
        "title": "失猫一首",
        "id": "96c14948-20e2-4e68-a349-b4e23e4123e0"
    },
    {
        "author": "刘克庄",
        "paragraphs": [
            "脱发纷纷雪满簪，逢春非复少年心。",
            "旋分菜把来穷巷，遥忆花枝满上林。",
            "寒拥絮衣看谒懒，老耽绮语业缘深。",
            "竹居东道风光主，乞与甘棠蔽芾阴。"
        ],
        "title": "和外弟方遇立春",
        "id": "06d655f8-9ed3-4684-8b6b-4fd2d7c4d8ed"
    },
    {
        "author": "刘克庄",
        "paragraphs": [
            "境与潮阳接，传闻盗已平。",
            "丁男无转徙，弧卒有来迎。",
            "东作千村急，南官几个清。",
            "廉材遗训在，努力继家声。"
        ],
        "title": "送海丰薛县尉",
        "id": "58ac1859-7fa8-4895-b2fc-609676519bd0"
    },
    {
        "author": "刘克庄",
        "paragraphs": [
            "奎画煌煌天上来，遥知系马向堂阶。",
            "官衔怪得清如许，文馆虽然冷亦佳。",
            "尚论乡先宜合祀，旧传潮学各分斋。",
            "未应久作诸侯客，帝有薰琴待汝谐。"
        ],
        "title": "送方善夫赴鹭洲山长二首  其一",
        "id": "4969f0e3-7693-47b5-836e-5f7ef4e030c0"
    },
    {
        "author": "刘克庄",
        "paragraphs": [
            "柴门病后少曾开，今日人扶出郭来。",
            "君奉潘舆贫亦乐，我贪汉橐老犹呆。",
            "明师不患无高弟，大匠何尝有弃材。",
            "若见蓬仙烦问讯，掉头一去几时回。"
        ],
        "title": "送方善夫赴鹭洲山长二首  其二",
        "id": "4fec1669-16bb-4ea5-8ea5-da89fb091714"
    },
    {
        "author": "刘克庄",
        "paragraphs": [
            "贱臣通金闺岁，先帝凭玉几年。",
            "韦曲桑麻如旧，茂陵松柏参天。"
        ],
        "title": "老病六言十首呈竹溪  其一",
        "id": "391edb48-a79a-4aff-b9d5-453e74961ba2"
    },
    {
        "author": "刘克庄",
        "paragraphs": [
            "恰则垂髫两髧，俄然揽镜千丝。",
            "昧老聃守黑义，动墨子染白悲。"
        ],
        "title": "老病六言十首呈竹溪  其二",
        "id": "1c6d8946-0a90-4da7-b9a9-6cf5719b5469"
    },
    {
        "author": "刘克庄",
        "paragraphs": [
            "昔似子期善听，今如祈父不聪。",
            "怕有学人问话，向道老僧害聋。"
        ],
        "title": "老病六言十首呈竹溪  其三",
        "id": "e342aa6d-0e51-437b-a9ed-1ffebf354360"
    },
    {
        "author": "刘克庄",
        "paragraphs": [
            "射虱心法未亲，读蝇头字不真。",
            "顾我八十余老，见公两三分人。"
        ],
        "title": "老病六言十首呈竹溪  其四",
        "id": "e1499454-e4d3-4d8a-999b-07689ee9adf1"
    },
    {
        "author": "刘克庄",
        "paragraphs": [
            "存三四齿皆碎，落第二牙尤衰。",
            "渠能更斫鲸脍，何不姑食肉糜。"
        ],
        "title": "老病六言十首呈竹溪  其五",
        "id": "bd8c7930-606a-45d3-a8dd-61892fa0a6bb"
    },
    {
        "author": "刘克庄",
        "paragraphs": [
            "萧詧数步闻臭，荀令三日犹香。",
            "老子年来鼻塞，不分鲍肆麝房。"
        ],
        "title": "老病六言十首呈竹溪  其六",
        "id": "b5d88e18-15a4-4605-b561-6208a7777e5c"
    },
    {
        "author": "刘克庄",
        "paragraphs": [
            "客来怕折枝揖，诏下尚扶杖观。",
            "佩吕翁一瓢易，悬季子六印难。"
        ],
        "title": "老病六言十首呈竹溪  其七",
        "id": "c000f460-9c65-4e76-acb0-82bff47cffbe"
    },
    {
        "author": "刘克庄",
        "paragraphs": [
            "七窍岂堪频凿，百骸渐觉不仁。",
            "若非右臂作字，迺公已是废人。"
        ],
        "title": "老病六言十首呈竹溪  其八",
        "id": "dea3e57f-c810-4048-9c3c-40279727b818"
    },
    {
        "author": "刘克庄",
        "paragraphs": [
            "识郑尚书曳履，嫌高将军涴靴。",
            "难伴小儿上树，且饶跛子看花。"
        ],
        "title": "老病六言十首呈竹溪  其九",
        "id": "137da558-61fd-42f2-b277-665fef2826d9"
    },
    {
        "author": "刘克庄",
        "paragraphs": [
            "假合幻躯难靠，夭寿定数孰逃。",
            "屈子大招奚益，渊明自挽最高。"
        ],
        "title": "老病六言十首呈竹溪  其一○",
        "id": "ab126a93-1ee4-47fc-a246-dd32280596a3"
    },
    {
        "author": "刘克庄",
        "paragraphs": [
            "帝率耆英入社，攀留穷鬼忘年。",
            "华胥国在吾宇，桃花源有别天。"
        ],
        "title": "竹溪再和余亦再作  其一",
        "id": "90ac5d11-dbd8-472d-bf77-5d5a8d1156cb"
    },
    {
        "author": "刘克庄",
        "paragraphs": [
            "老丑难瞒青镜，纯白不生黑丝。",
            "露顶秃鹙堪笑，垂头病鹤可怜。"
        ],
        "title": "竹溪再和余亦再作  其二",
        "id": "def0ed85-5354-4a54-8dee-1d12519228db"
    },
    {
        "author": "刘克庄",
        "paragraphs": [
            "海潮音入佛耳，薰风句达帝聪。",
            "我已阳喑不语，君无借听于聋。"
        ],
        "title": "竹溪再和余亦再作  其三",
        "id": "174778b6-f22f-4a9d-8f87-3339ad784c1a"
    },
    {
        "author": "刘克庄",
        "paragraphs": [
            "薄雾乍舒乍卷，空花是假是真。",
            "昔曾有刮膜者，世岂无明眼人。"
        ],
        "title": "竹溪再和余亦再作  其四",
        "id": "2d5647bf-1b0f-45ca-81f3-e32f32449351"
    },
    {
        "author": "刘克庄",
        "paragraphs": [
            "谨守三缄晚嘿，仅含两齿早衰。",
            "先贤食粥乞米，呆汉炊沙作糜。"
        ],
        "title": "竹溪再和余亦再作  其五",
        "id": "cb753d14-88cb-4c65-82b5-e98aa58f36b0"
    },
    {
        "author": "刘克庄",
        "paragraphs": [
            "纸帐参梅花观，铜彜炷柏子香。",
            "适梦游旃檀国，觉来元在禅房。"
        ],
        "title": "竹溪再和余亦再作  其六",
        "id": "7368b106-a532-443a-b4cc-1b756939cbe0"
    },
    {
        "author": "刘克庄",
        "paragraphs": [
            "竹马恍曾聚戏，金鱼从美外观。",
            "随柱史青牛易，骑吕仙黄鹤难。"
        ],
        "title": "竹溪再和余亦再作  其七",
        "id": "3027ea74-5af6-4a7c-88b1-2de21e18e1d4"
    },
    {
        "author": "刘克庄",
        "paragraphs": [
            "掇英可以忘忧，采薇可以求仁。",
            "忙杀遮西日客，愧死攫白昼人。"
        ],
        "title": "竹溪再和余亦再作  其八",
        "id": "ebfe4d2d-ded0-4740-8467-f413d4c6d4cf"
    },
    {
        "author": "刘克庄",
        "paragraphs": [
            "舍车出郊步屧，系鞋入院不靴。",
            "未妨扶九节杖，似曾踏八花砖。"
        ],
        "title": "竹溪再和余亦再作  其九",
        "id": "120977dd-60cf-4744-a4ec-f8f97cab60a5"
    },
    {
        "author": "刘克庄",
        "paragraphs": [
            "谁能遯而无闷，吾非恶此欲逃。",
            "林下寂寂人少，花间累累冢高。"
        ],
        "title": "竹溪再和余亦再作  其一○",
        "id": "8a4ee181-f222-42a0-88cf-c8869bf96c19"
    },
    {
        "author": "刘克庄",
        "paragraphs": [
            "时节浇松近，人家擘纸归。",
            "但知题墓好，不笑乞墦非。"
        ],
        "title": "寒食清明十首  其一",
        "id": "4960ddc3-d209-4cbd-abae-d2ed22df9917"
    },
    {
        "author": "刘克庄",
        "paragraphs": [
            "原沉向九泉，推死已千年。",
            "有水皆争渡，无村不禁烟。"
        ],
        "title": "寒食清明十首  其二",
        "id": "1c0722e1-0b53-4321-9dbe-a7e214bf1ff9"
    },
    {
        "author": "刘克庄",
        "paragraphs": [
            "老人七十八，佳节一百五。",
            "丁宁海棠花，更可数日不。"
        ],
        "title": "寒食清明十首  其三",
        "id": "458fffc3-6ac4-4492-b429-a01f09b7c027"
    },
    {
        "author": "刘克庄",
        "paragraphs": [
            "唐朝知制诰，多付与诗人。",
            "岂有飞花句，虚为起草臣。"
        ],
        "title": "寒食清明十首  其四",
        "id": "195d5f3a-2467-479e-95ac-44675cc3ce1b"
    },
    {
        "author": "刘克庄",
        "paragraphs": [
            "当年传画烛，帝遣快行□。",
            "□□山斋卧，□目自结□。"
        ],
        "title": "寒食清明十首  其五",
        "id": "8e06ae99-af8b-46c4-bb87-818dcb2966f6"
    },
    {
        "author": "刘克庄",
        "paragraphs": [
            "只靠诗娱老，安知病著身。",
            "不能系白日，且可买青春。"
        ],
        "title": "寒食清明十首  其六",
        "id": "eede1af3-d3f1-4b39-bca8-7c3d5b4cc116"
    },
    {
        "author": "刘克庄",
        "paragraphs": [
            "杨柳堤边立，荼䕷架下行。",
            "不知一遗老，更看几清明。"
        ],
        "title": "寒食清明十首  其七",
        "id": "cc055a44-6737-460a-89d8-ea741ddeb834"
    },
    {
        "author": "刘克庄",
        "paragraphs": [
            "向来称合老，归去作园翁。",
            "须发已华皓，紫薇药应红。"
        ],
        "title": "寒食清明十首  其八",
        "id": "c1045a5a-6177-4e90-a115-f0463d74450e"
    },
    {
        "author": "刘克庄",
        "paragraphs": [
            "村酒家家熟，溪船处处通。",
            "香山妄分别，学士与谁翁。"
        ],
        "title": "寒食清明十首  其九",
        "id": "3b258951-18a1-4889-a4d0-68720ae1bc69"
    },
    {
        "author": "刘克庄",
        "paragraphs": [
            "轻薄坠鞭子，清狂谒水生。",
            "如何唐老杜，也作丽人行。"
        ],
        "title": "寒食清明十首  其一○",
        "id": "33e3beaa-84e8-4cb8-a297-defaf2288c5c"
    },
    {
        "author": "刘克庄",
        "paragraphs": [
            "秧愁晴暴死，花怕雨摧残。",
            "野老非常惧，天公不自安。"
        ],
        "title": "春旱忽雨五绝  其一",
        "id": "ef12d1ab-1ede-4a11-8a58-3efb69971f58"
    },
    {
        "author": "刘克庄",
        "paragraphs": [
            "乐岁何尝饱，春阴忽又晴。",
            "一之其可再，四者每难并。"
        ],
        "title": "春旱忽雨五绝  其二",
        "id": "e8fcc4c8-e274-4d3e-93b8-ce6d1bb94855"
    },
    {
        "author": "刘克庄",
        "paragraphs": [
            "雨似黄流决，云如黑汁翻。",
            "未言丰九扈，已觉饱千村。"
        ],
        "title": "春旱忽雨五绝  其三",
        "id": "c11c72fe-f03c-441d-9eef-c7f7f90484d7"
    },
    {
        "author": "刘克庄",
        "paragraphs": [
            "周匝荒原徧，延缘断港通。",
            "马鬃渠有力，龙骨尔何功。"
        ],
        "title": "春旱忽雨五绝  其四",
        "id": "aeea7e83-b763-4303-b723-3d2e8a466554"
    },
    {
        "author": "刘克庄",
        "paragraphs": [
            "鲑菜馌耕者，鸡豚赛社公。",
            "不闻车轧轧，但见鼓冬冬。"
        ],
        "title": "春旱忽雨五绝  其五",
        "id": "848451a8-09ea-48a9-b7c3-919ea16720c0"
    },
    {
        "author": "刘克庄",
        "paragraphs": [
            "少日鱼同队，中年雁失群。",
            "宁师楚胜舍，不羨洛机云。",
            "春梦谢池草，冰衔汉合人。",
            "向来麾节处，尽说小冯君。"
        ],
        "title": "送居厚弟二首  其一",
        "id": "9794570e-153d-422e-afe2-f9c332268d95"
    },
    {
        "author": "刘克庄",
        "paragraphs": [
            "昨日传修觐，明朝说祝厘。",
            "予归宁悻悻，子去亦迟迟。",
            "已草引年疏，重吟听雨诗。",
            "如何无一字，端的报来期。"
        ],
        "title": "送居厚弟二首  其二",
        "id": "0d31a9b0-5c9f-461d-bb9a-c19507f18da2"
    },
    {
        "author": "刘克庄",
        "paragraphs": [
            "匝地无人管，逢春作意开。",
            "得非回合浦，又似下瑶台。",
            "点点垂鲛泪，累累夺蚌胎。",
            "主君休爱惜，曾累伏波来。"
        ],
        "title": "真珠花",
        "id": "75e9fd86-bb8f-4110-a3cd-37b539377a03"
    },
    {
        "author": "刘克庄",
        "paragraphs": [
            "族谱康成裔，先儒谷叔孙。",
            "汉廷无表荐，鲁壁有书存。",
            "莲幙翻留滞，萱堂废凊温。",
            "吾衰慙宋玉，不解赋招魂。"
        ],
        "title": "挽郑判官",
        "id": "971adae9-262d-43e6-a7b9-c00dbba9d97e"
    },
    {
        "author": "刘克庄",
        "paragraphs": [
            "倦后入蒲龛，欣时出草庵。",
            "偶圆灵照话，亦于善财参。"
        ],
        "title": "纪游十首  其一",
        "id": "b1499bfe-be5e-4414-817d-581309c95059"
    },
    {
        "author": "刘克庄",
        "paragraphs": [
            "扪萝伏虎岩，把钓斩蛟潭。",
            "偶有樵夫过，呼来与共谈。"
        ],
        "title": "纪游十首  其二",
        "id": "9fb067ee-80d4-46a3-a46f-08a7c08520fd"
    },
    {
        "author": "刘克庄",
        "paragraphs": [
            "昔与二龙友，同寻九鲤祠。",
            "百身何可赎，一老偶然遗。"
        ],
        "title": "纪游十首  其三",
        "id": "7164ef95-269b-4ff9-bc14-59985ee495cb"
    },
    {
        "author": "刘克庄",
        "paragraphs": [
            "二客如龙虎，同登蟹井颠。",
            "吾今成聱叟，渠久作飞仙。"
        ],
        "title": "纪游十首  其四",
        "id": "8e20f920-601b-48fc-9e0b-6bf10f4363ad"
    }
]