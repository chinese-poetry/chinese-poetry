[
    {
        "author": "岳珂",
        "paragraphs": [
            "道本于身，真積乃全。",
            "貫以一誠，雖人實天。",
            "元祐之初，帝賚良弼。",
            "匪康其躬，爲民而出。",
            "龍起于洛，雲興于嵩。",
            "有澤其膏，四海之豐。",
            "方其未驤，一念下土。",
            "九關雖扃，編此守虎。",
            "及其既用，草偃維風。",
            "群賢鱗差，滃然而從。",
            "天以誠開，民以誠格。",
            "混融流通，何索何獲。",
            "有崇南山，太平之基。",
            "巖巖具瞻，維公宜之。",
            "平生不欺，涵泳浹洽。",
            "心畫之作，爲天下法。",
            "取人以直，持己以謙。",
            "豈徒幅箋，二德之兼。",
            "榮光屬天，公書在櫝。",
            "有德有言，溫其如玉。"
        ],
        "title": "司馬文正公集序帖贊",
        "id": "95531c17-b34f-404f-b946-0f7652f047b3"
    },
    {
        "author": "岳珂",
        "paragraphs": [
            "雲濤稽天，睨而陸之。",
            "神龍在淵，頷而觸之。",
            "一世諞諞，稚而畜之。",
            "節堅氣全，墨卿卜之。",
            "淳古簡嚴，芝繇僕之。",
            "勁直不然，䖃鮓目之。"
        ],
        "title": "蘇文忠公書簡帖贊",
        "id": "21bd4b92-5ecc-41d7-87f9-43d42203645f"
    },
    {
        "author": "岳珂",
        "paragraphs": [
            "事師之情，期以百世。",
            "言雖不多，意則獨至。",
            "識以歲月，越王之孫。",
            "式時覽觀，用考大倫。"
        ],
        "title": "蘇文忠歸潁帖贊",
        "id": "ff72f6ab-cba5-4177-a67f-5eacad1a8fa5"
    },
    {
        "author": "岳珂",
        "paragraphs": [
            "懷絕世之清音，歎媸妍之難諶。",
            "慨丸墨之未改，挹古人而寄心。",
            "褐黯黯以如漆，笏琅琅而抵金。",
            "貯冰壺其自如，渺一塵之弗侵。",
            "彼遠臭以何歸，謾花柳之繁陰。",
            "姓昧昧以污人，雖千年而亦瘖。",
            "予得此詩，跫然長吟。",
            "想先生之清標，契謫仙于同襟。",
            "凌九垓而神會，豈入海之可尋。",
            "方將抱月乘風，携壺命琴。",
            "短墨帝于玄圃，挾客卿于翰林。",
            "快騎鯨而翳鳳，遂登高而俯深。",
            "執此卷而撰杖，筮得朋于盍簪。",
            "秋露其滴，玉蜍自斟。",
            "捧詩硯之如箕，淬詞鋒之發鐔。",
            "付張李于一吷，視滄溟于蹄𨁊。",
            "逸興天游，浩無古今。",
            "斗杓回光，曦車發晨。",
            "承謦欬于緒言，猶足以投微機于芥針也。"
        ],
        "title": "蘇文忠潘墨詩帖贊",
        "id": "d53ffc28-16a4-4fe8-83ed-14e792b19499"
    },
    {
        "author": "岳珂",
        "paragraphs": [
            "西湖之名，杭潁異轍。",
            "然皆足以寄七絃之清調，而共千里之明月。",
            "方指地而辨訛，客鬨堂而纓絕。",
            "迄五日之考據，驗注編于一閲。",
            "是詩之來，予目所別。",
            "昔也傳觀，今焉秘笈。",
            "歎人事之易變，何凋零之飄忽。",
            "然則記歲月于所見，而逸名氏于可闕，亦予之所不忍恝也。"
        ],
        "tags": [
            "西湖"
        ],
        "title": "蘇文忠西湖聽琴觀月詩帖贊",
        "id": "0bf235f6-4943-4d66-8fba-60b58b8f84ac"
    },
    {
        "author": "岳珂",
        "paragraphs": [
            "物隨春而欣榮，詩之偶成，何間乎虎跑之與女城。",
            "縱筆而書，冰谷梅英。",
            "凡是歲月之與所因，予皆不必强評。",
            "惟當即先生雜出之書，以考先生所寄之情，其何以異乎孤山之清也。"
        ],
        "title": "蘇文忠二詩帖贊",
        "id": "b142f21d-567e-4c12-a076-d639e005d278"
    },
    {
        "author": "岳珂",
        "paragraphs": [
            "小字鵠引騫而翔，大字虎卧靖且莊。",
            "我藏遺帖雖盈箱，尚歎鉅刻無滌黄。",
            "誰憐神物開混茫，想見醉墨猶淋浪。",
            "此題要補束晳亡，更恐有詩書雪堂。"
        ],
        "title": "蘇文忠大字詩帖贊",
        "id": "d7499082-f7d5-4998-9a15-6d5b7c0d7e65"
    },
    {
        "author": "岳珂",
        "paragraphs": [
            "登高而賦，維以思古。",
            "二難之風，意健句嫵。",
            "黯然塵楮，筆勢軒翥。",
            "真兮不諼，我懷陟岵。"
        ],
        "title": "蘇文忠蕭丞相樓二詩帖贊",
        "id": "1a217365-0956-4830-b1ef-908ed3d7954d"
    },
    {
        "author": "岳珂",
        "paragraphs": [
            "佛法離住相，色相本非實。",
            "云何阿羅漢，可以色相求。",
            "居士宰官身，祇園夙親近。",
            "會發宏願深，現此廣長舌。",
            "于後像法世，讚歎說偈言。",
            "筆力涵虛空，三昧出胸臆。",
            "撞開癡愚網，透出大千界。",
            "我昔睹殊勝，會聞諸佛說。",
            "以音聲求我，不能見如來。",
            "偈語復云何，能離音聲見。",
            "今當解佛意，一切有爲法。",
            "非偈亦非贊，應作如此觀。"
        ],
        "title": "蘇文忠羅漢偈帖贊",
        "id": "04368284-06a4-44ec-8fdd-84272471913c"
    },
    {
        "author": "岳珂",
        "paragraphs": [
            "周禾同穎，趙玉連璧。",
            "層見間出，又其偉特。",
            "有美潁濱，味道自得。",
            "既相師于父子，又齋驅于翰墨。",
            "吾評其人，概猶可識。",
            "蓋嚴重端肅者老泉之教，而淳勁邁往者長公之德。",
            "謂余不信，視此手澤。"
        ],
        "title": "蘇文定衙前至京湖三口帖贊",
        "id": "2df47711-8c88-49b2-b20f-1dc6bbe76db8"
    },
    {
        "author": "岳珂",
        "paragraphs": [
            "文字之祥，厥有原委。",
            "父師昆弟，以及諸子。",
            "文兮斜川，道兮潁水。",
            "以文貫道，一家濟美。",
            "施及翰林，特游戲耳。",
            "于風味中，亦復是似。",
            "以坡爲骨，以潁爲髓。",
            "蘇門之英，來者視此。"
        ],
        "title": "二蘇文登趨闕二帖贊",
        "id": "2aca3454-331b-4260-ac70-f47b3b170493"
    },
    {
        "author": "岳珂",
        "paragraphs": [
            "崇觀太平，博雅彙征，秀出簪纓。",
            "楚羋蜀劉，三英并輈，道祖其儔。",
            "沈浸深醇，薰陶見聞，厥藝以振。",
            "方旅蘭芝，水清獻奇，發千古機。",
            "擷其所長，韜鋒斂鋩，類曲水之觴。",
            "即權合經，不特製名，雅韵盡呈。",
            "涇芾已仙，是書之傳，孰探其天。",
            "風期九垓，黄鵠下來，然予言哉。"
        ],
        "title": "薛道祖書簡帖贊",
        "id": "f0de6e41-995c-4fc3-85a6-d942d0a09de8"
    },
    {
        "author": "岳珂",
        "paragraphs": [
            "朋友之宿草未黄，眷眷于舊藏。",
            "畫史之詆訾未忘，齗齗乎弗償。",
            "鳩搶枋而下垂，鶴唳天而高翔。",
            "誰能游九垓以問太虛，其必有以別二子之短長也。"
        ],
        "title": "薛道祖鵓鴣帖贊",
        "id": "c7ac9079-98e1-47b6-9598-f39c35aacf01"
    },
    {
        "author": "岳珂",
        "paragraphs": [
            "帖之疑也，非取而并不足以爲證，非視其印不足以爲信。",
            "既信矣，又何加焉，曰一以訂吾友之言，一以貽吾家之傳。",
            "傷彼苟且，祗益可憐。",
            "於虖昔賢。"
        ],
        "title": "薛道祖書簡重本三帖贊",
        "id": "170c53a7-5af8-4d45-9783-6d0cea6ee6d5"
    },
    {
        "author": "岳珂",
        "paragraphs": [
            "中秘法書之積，自淳化至于崇觀富矣，而未加別也。",
            "翰墨博雅之能，自劉米逮于道祖著矣，而未多閲也。",
            "伯牙之珍，百世知音。",
            "偉奇能之表表，本和樂之愔愔。",
            "予嘗歎太平之盛際，士大夫可以盡其好尚之心，盤薄時清，彷徉書淫。",
            "彼何預于帝力，殆有類乎魚鳶之在天淵，各自得以遂其高深也。"
        ],
        "title": "薛道祖秘閣詩帖贊",
        "id": "f7e35521-9118-4042-9ba9-9c46493db95e"
    },
    {
        "author": "岳珂",
        "paragraphs": [
            "此君之清閟，昌黎所憩，何啻得其細。",
            "三鳳之呈瑞，非實不餌，亦姑即其意。",
            "予陋且蔽，嘗竊歎喟，謂必見其真與境契，而後可以處絕塵之地。",
            "歸而對，出而棄，十寒而一暴，久暌而暫慰，則亦何足以得二者之味。",
            "詩乎竹乎，予將求其所以無愧。"
        ],
        "title": "薛道祖清閟閣詩帖贊",
        "id": "a09471ce-a97d-463d-9908-94a86efea5ee"
    },
    {
        "author": "岳珂",
        "paragraphs": [
            "菊粲粲兮東籬，蓮的的兮西風。",
            "是皆不受夫一塵之染，而特立于九秋之中。",
            "予固喜其潔清而自全，亦以觀其筆之妙而句之工也。"
        ],
        "title": "薛道祖二花詩帖贊",
        "id": "b5b0e79d-2b56-445b-bcfd-6baa088fc3b4"
    },
    {
        "author": "岳珂",
        "paragraphs": [
            "詩以情寄，而拳拳乎子姪之示。",
            "又使之寶而勿棄，亦足以見其得意。"
        ],
        "title": "薛道祖寄黄魯直詩帖贊",
        "id": "704ba0bd-d8b7-466a-9b98-ed1d1e5753ec"
    },
    {
        "author": "岳珂",
        "paragraphs": [
            "畫以有聲著，詩以無聲名。",
            "有聲者道祖之所已知，無聲者道祖之所欲爲而未能者也。"
        ],
        "title": "薛道祖白石潭詩帖贊",
        "id": "c379d571-4f38-437d-8c99-37937a1b132e"
    },
    {
        "author": "岳珂",
        "paragraphs": [
            "夾路濃陰野興長，荼䕷想見競年芳。",
            "至今四月花如雪，猶带河東翰墨香。"
        ],
        "title": "薛道祖荼䕷詩帖贊",
        "id": "58b8476a-6969-4b93-84f0-40c32250fbce"
    },
    {
        "author": "岳珂",
        "paragraphs": [
            "仲氏既不能定其名，經行又不能指其地。",
            "睹奇逸于筆勢，想溪山于詩意，瞭然景物之皆備，又何必吾身之親至也。"
        ],
        "title": "薛道祖經行詩帖贊",
        "id": "e939de6d-d7e9-4a17-aea5-4a058ece45b5"
    },
    {
        "author": "岳珂",
        "paragraphs": [
            "詩至江西，始別宗派。",
            "字豈無祖，人其有待。",
            "鶴瘠鸞鎩，松寒石怪。",
            "彼有髮僧，尚聞謦欬。"
        ],
        "title": "黄魯直書簡帖贊",
        "id": "d2af44ba-bcee-4288-aba4-c6b4d81004f9"
    },
    {
        "author": "岳珂",
        "paragraphs": [
            "賜帖不知其幾，而今獲其一。",
            "四印之錯出，百年之湮鬰，神呵鬼護，見此遺物。",
            "嗚呼，此固先德之所寓，而匪止于絕世之名筆。",
            "既軼而獲此繡質，子孫守之謹勿失。"
        ],
        "title": "黄魯直先王賜帖贊",
        "id": "c8e0be8d-3593-485e-88ce-fd666fa0788f"
    },
    {
        "author": "岳珂",
        "paragraphs": [
            "學以進乎道，不止於决科也。",
            "厭飫優柔，貴精不貴多也。",
            "得失奇偶，固末如之何也。",
            "指端而言，所以勉其切磋也。",
            "三致意于丁寧，式爾心之訛也。",
            "因私淑以儆諸後學，又有以見前輩用心之不頗也。"
        ],
        "title": "黄魯直覺民讀書帖贊",
        "id": "723bac30-dfef-4c60-8706-8a3355c6c419"
    },
    {
        "author": "岳珂",
        "paragraphs": [
            "山谷書法，本于天才。",
            "變而成家，如萬壑崖。",
            "骨瘦氣清，霜寒籟哀。",
            "故其言曰，法安出哉。",
            "我師我心，奚彼之儕。",
            "今觀此書，自葉而荄。",
            "斂其角圭，以復成才。",
            "規矩崛奇，關機闔開。",
            "故其跋曰，自本心來。",
            "誰其知言，嘻噫絜齋。"
        ],
        "title": "黄魯直食麵帖贊",
        "id": "72785cae-c175-4e94-a42d-cd0ceb4d9536"
    },
    {
        "author": "岳珂",
        "paragraphs": [
            "帖字三十蹟如濕，弔古其逢驚啜泣。",
            "公來姑孰甫翔集，書翰從容豈遑及。",
            "此帖之獲雖此邑，時猶可疑蠹誰葺。",
            "至寶道旁世收拾，乃以齧殘棄緗笈。",
            "五湖浪卷四海立，墨風雨中起蛟蟄。"
        ],
        "title": "黄魯直一笑帖贊",
        "id": "f4601d2c-6eee-432d-8c04-5fb2a6e87207"
    },
    {
        "author": "岳珂",
        "paragraphs": [
            "湯以濡唇，蔬以適口。",
            "撫藜腸而自驚，奚龍腦之猶取。",
            "予方筍蕨是茹，蘗荼是友。",
            "發遺帖而一笑，正恐楊妃之百驛，未足以比庾郎之三韭也。"
        ],
        "title": "黄魯直湯方蔬法帖贊",
        "id": "3fcb17fe-3c01-4090-bd8d-e0d3e1dc5ddf"
    },
    {
        "author": "岳珂",
        "paragraphs": [
            "茶雖以藥煎，斯失正味。",
            "字託以筆試，斯失正體。",
            "以先生而比王定國，抑未知其何似。",
            "于賦之尾，與他本異，又莫詳其孰是。",
            "要皆知乎識者之議，敬藏以俟。"
        ],
        "title": "黄魯直煎茶賦帖贊",
        "id": "89a29bb0-6fa5-44ae-bc8f-22850931a3a6"
    },
    {
        "author": "岳珂",
        "paragraphs": [
            "事師之情，期以百世。",
            "言雖不多，意則獨至。",
            "識以歲月，越王之孫。",
            "式時覽觀，用考大倫。"
        ],
        "title": "蘇文忠歸潁帖贊",
        "id": "bfa5e2ed-a726-4c87-982f-6038e971a129"
    },
    {
        "author": "岳珂",
        "paragraphs": [
            "以蜜爲酒，昉于東坡，託詩以傳，百世不磨。",
            "然而濁爲賢而清爲聖，泛爲醪而盎爲酇。",
            "自古以降，厥名孔多，要皆不以甜稱，惟少陵昌黎始有如蜜若飴之歌。",
            "豈時人酸鹹之嗜大概略同，予固未辨其趣之如何也。"
        ],
        "title": "黄魯直真一酒詩帖贊",
        "id": "3c7705e6-1a28-4b06-b5c1-d9cdd6c1fe7b"
    },
    {
        "author": "岳珂",
        "paragraphs": [
            "句法之奇，日鍊月鍛。",
            "鳥輕之過疾詎穩，馿上之推敲未判。",
            "長吉之心欲嘔，彌明之息猶鼾。",
            "天巧呈露，風期汗漫。",
            "予方遡詩派而未能，所以掩斯卷而三歎也。"
        ],
        "title": "黄魯直詩稿帖贊",
        "id": "7e91ae53-e602-415c-8779-0dc7e74e6b35"
    },
    {
        "author": "岳珂",
        "paragraphs": [
            "詞以寓意，何適非理。",
            "游戲翰墨，亦或張弛。",
            "此篇所傳，觀蜡之比。",
            "樂而不淫，庶幾在此。"
        ],
        "title": "黄魯直催繡詞帖贊",
        "id": "a99c48b6-dbae-4365-b10d-5f3797c3c185"
    },
    {
        "author": "岳珂",
        "paragraphs": [
            "德量維昔該乾坤，藝成而下道乃尊。",
            "堂堂魏公古大臣，劫火同燬靈光存。",
            "直躬致主無間言，餘事翰墨何足論。",
            "百年劍佩紛如雲，不於其書於其人。"
        ],
        "title": "蘇魏公到鎮出京二帖贊",
        "id": "5e6aa62a-2918-43a0-9e5e-2354433ab7d1"
    },
    {
        "author": "岳珂",
        "paragraphs": [
            "符祐戰，九河溢，砥柱植兮。",
            "珪確競，天地昏，清風滌兮。",
            "大中之道，關百聖而不熄兮。",
            "用之不失其時，公獨得兮。",
            "公筆之不倚，而字之不泐兮。",
            "公意之不偏，而態之不迫兮。",
            "我觀此書，公心尚可覿兮。"
        ],
        "title": "范忠宣南都帖贊",
        "id": "08d3f91c-9f03-4149-9b67-412cfe0317db"
    },
    {
        "author": "岳珂",
        "paragraphs": [
            "公心如鐵，萬仞壁立。",
            "聲名百年，翰墨十襲。",
            "絕景獨睨，奔塵莫及。",
            "曰誰爲之，目不妄入。"
        ],
        "title": "劉忠定書簡帖贊",
        "id": "eba6e935-bd3b-4cb1-8b2e-b8fa97aa51b2"
    },
    {
        "author": "岳珂",
        "paragraphs": [
            "予登五老峰，其下蓋有山房焉。",
            "繚閣層廊，疏松秀篁，泉璆夜鳴，谷繡晨張。",
            "公方讀書其間，蓋已會此趣于胸中之藏。",
            "然則摛墨池之華，擷綵筆之芳，發其緒餘，書尺七襄，固知其自然雲錦之章也。"
        ],
        "title": "李公擇嘉裕帖贊",
        "id": "a67d247a-cd20-48e8-bffe-b9ebda7c8958"
    },
    {
        "author": "岳珂",
        "paragraphs": [
            "遺墨之四行，煜其如晨星之爛。",
            "是曰元祐之名臣，所當考而申之以贊。",
            "久藏弗治，客見而歎，持並所携，毫髮無間，予是以知其非贋。"
        ],
        "title": "孫莘老報狀帖贊",
        "id": "9261bfb6-535d-440b-a637-d05caea51d93"
    },
    {
        "author": "岳珂",
        "paragraphs": [
            "士之以道義相從，豈計其功，而况乎公。",
            "當其任紬繹唐事之寄，所以極簡編之從容。",
            "亦既上成書于邇英，而公猶得以三百年之鑑，信其遺風。",
            "則是一紀之淹，乃所以就百世之功。",
            "石渠蘭臺，片言帝聰，考槃弗爲，皦然初終，尤以見公之于元豐。",
            "蓋盡其魏闕之心，而裕陵之于溫國，未嘗不知其畎畝之忠也。",
            "此帖之存，公心天通。",
            "詆斥之誣，吁嗟麟窮。"
        ],
        "title": "范正獻書畢帖贊",
        "id": "9c254828-65bb-483d-af1e-ed71c770aa7b"
    },
    {
        "author": "岳珂",
        "paragraphs": [
            "思魏徵之棠，不如列疏屏之十漸。",
            "愛衛公之柏，不如存丹扆之五箴。",
            "諫說豈騰口，格君當以心。",
            "想引筆而行墨，方危冠而正襟。",
            "追古事以比迹，見忠臣之慮深。",
            "是雖不足契當時之感悟，不猶可以鏡方來之佞壬。",
            "此左氏所以憤乾谿之痛，而三歎于祈招之德音。"
        ],
        "title": "范正獻奏議帖贊",
        "id": "33deab8b-df18-49c1-a953-9eec86532a6d"
    },
    {
        "author": "岳珂",
        "paragraphs": [
            "結字小而密，氣放以逸。",
            "措意婉而妍，神閉以全。",
            "公固不以書名，蓋無一而非天。",
            "然則汪洋澹泊，一倡三歎，考之東坡先生之言，蓋不特公之文爲然也。"
        ],
        "title": "張文潛九華帖贊",
        "id": "76d15e51-9e53-4406-94dc-6ea853be87eb"
    },
    {
        "author": "岳珂",
        "paragraphs": [
            "昔江淹夢五色筆，而不以能書稱。",
            "天昌其文，字偕以行，如公辭章，淹豈能京。",
            "既已禪長公之文籙，奚必夸大令之墨精。",
            "託敬賢之盛心，尚遺蹟之可憑。",
            "然則我得其詩，手之而不釋。",
            "予方將借荆國之書，以爲此帖之評。"
        ],
        "title": "秦少游書簡帖贊",
        "id": "2fdd9f98-ec8f-4767-8e57-0ce68807951e"
    },
    {
        "author": "岳珂",
        "paragraphs": [
            "姑溪之水清且漪，青山之源衍而汰。",
            "鍾此奇士，亦一雋快。",
            "風義磅礴，筆鋒嶮怪。",
            "蓋已具書體之五雲，不但得發遣之三昧。"
        ],
        "title": "李端叔命駕神仙二帖",
        "id": "651e4cbd-0cdd-4c69-a390-bcb192bccdb9"
    },
    {
        "author": "岳珂",
        "paragraphs": [
            "元祐多世臣。",
            "公之德，由忠文。",
            "岷有阜，江有源。",
            "傳是帖，存名門。"
        ],
        "title": "范資政早饌帖贊",
        "id": "e298095e-da27-44db-aa7c-bf9e70c69052"
    },
    {
        "author": "岳珂",
        "paragraphs": [
            "代言無讇辭，居約見素守。",
            "元無刀劈口，乃若神運肘。",
            "立身本孤直，落筆已耐久。",
            "家聲到于今，此帖儻不朽。"
        ],
        "title": "錢文肅家書三帖贊",
        "id": "96b6aca3-170e-454a-b815-4e397321dacd"
    },
    {
        "author": "岳珂",
        "paragraphs": [
            "公以好古兼博識，固宜著聲于翰墨。",
            "予觀此帖，實在京師之定力，是時蓋初掃元祐之迹。",
            "使其不爲三子之累，則後日之筆當不至于輕擲也。"
        ],
        "title": "林文節定力帖贊",
        "id": "dda28c3c-8e21-410f-8b0b-05039fd3688a"
    },
    {
        "author": "岳珂",
        "paragraphs": [
            "平甫之與荆公，蓋當同而異，而公則當異而同者也。",
            "當刺謁之相從，以朋友之切磋，極兄弟之友恭。",
            "使合同異之見，而惟是之歸，予知其必有以助善政于熙豐也。"
        ],
        "title": "林文節參候帖贊",
        "id": "55ceafd4-7a09-4a2c-9c28-7c7f6f9bcbde"
    },
    {
        "author": "岳珂",
        "paragraphs": [
            "歐稱醉翁，公稱醒老。",
            "尚論平生，豈以詩考。",
            "慶曆之滁，元祐之湖。",
            "醒歟醉歟，醉歟醒歟。"
        ],
        "title": "林文節贈賈收詩稿二詩帖贊",
        "id": "ca7e7786-0a16-438b-a7d4-9e02067b0ac0"
    },
    {
        "author": "岳珂",
        "paragraphs": [
            "漢大中大夫東方曼倩之對孝武曰：誠得天下賢士公卿在位，咸得其序。",
            "譬如以周召爲丞相，仲尼居御史府，畢公高備拾遺，蘧伯玉爲太傅，博士則以顔閔，執金吾以季路，衛尉以卞嚴子，光祿以仲山甫，郡守以子産，詹事以孔父，史魚司直，申伯爲御，下至旄頭式候亦羿萬之伍，則唐虞之隆，成康之際，陳功比德，自無以喻。",
            "武帝爲之大笑，蓋甚言其難遇也。",
            "今視元祐之時，彼固何足慕哉。",
            "群賢拔茅，大奸脫距。",
            "如確如惠，必斥必去。",
            "師保萬民，維溫維潞。",
            "大老既歸，百揆時序。",
            "師表以韓，押麻以呂。",
            "班廷謝門，紛鵷振鷺。",
            "守正如王，博聞如顧。",
            "錢劉曾孔，滃雲蒸霧。",
            "其未登于錄者又不可一二數。",
            "宣制正衙，天人交助，翕然閭巷，曰司馬雨。",
            "公蓋異時攘臂于代言之間，而染指于同省之賂，顧猶有是語。",
            "則是非之公，蓋未嘗不具也。",
            "然則插齒吐吻，擢項結股。",
            "委蛇其跡，偊旅其步。",
            "雖辨知閎達溢于文辭，而詼諧者猶皆不之與，後之君子其必知所去取矣。",
            "幅紙之得，正邪以寓。",
            "式闚厥衷，逸史是補。"
        ],
        "title": "林文節元祐日記帖贊",
        "id": "8497503a-8856-4a71-abf4-a9ba599ee5a9"
    },
    {
        "author": "岳珂",
        "paragraphs": [
            "史本乎公，不厭於複。",
            "重觀紹聖以來之記述，初無及于鄭雍。",
            "非親札之具存，雖欲考之而孰從。",
            "如王誼李祉之實迹，徧考史錄，皆無預乎此案之中。",
            "酈保姓名，亦各不同。",
            "至于韓忠彥力諫興獄，直乞陛下且與含容。",
            "安燾面析章惇，以爲鄉風。",
            "此皆繫其人之大節，而金匱之汗青，皆泯泯于二人之忠。",
            "凡此帖紙之所具，以同時附會白帖子之人，猶能秉直以寫其衷。",
            "抑可以見人心之是非，本無所蔽蒙也。",
            "然于此時，凡六人者皆有所抗論，獨雍首尾噤然若不預者。",
            "佩玉端委，接武夔龍，又何其無一言之獻替，廣于四聰耶。",
            "迎合于始，循默于終，而迄不免于黨籍之歸，此枉道事人之所以不勝於直躬也。"
        ],
        "title": "林文節紹聖日記前帖贊",
        "id": "876df76a-4293-4573-8938-cef628ae709e"
    },
    {
        "author": "岳珂",
        "paragraphs": [
            "進築之法，自古兵法所未有，而始于本朝。",
            "予意其欲毀齒而兒不知，所以爲是漸取而漸摇。",
            "曾不虞乎兵分力疲，反足以啟戎心之驕。",
            "方聖主之側身，凜天變之未消。",
            "章呂合謀，惟敵是挑。",
            "豈知夫璿璣七政之必齊，而舞干兩階之自足以格有苗哉。",
            "我鼓其鼛，我弓其弨，此帖之存，聖心是昭。"
        ],
        "title": "林文節紹聖日記後帖贊",
        "id": "c09fe763-b2bd-476a-ba50-48a533c92f43"
    },
    {
        "author": "岳珂",
        "paragraphs": [
            "猗龍眠，本書仙。",
            "工而妍，畫亦然。",
            "醉之趣，醒不傳。",
            "題此詩，比逃禪。"
        ],
        "title": "李伯時醉卧圖詩帖贊",
        "id": "32c8d4a8-2c91-4191-9158-0784087db7d2"
    },
    {
        "author": "岳珂",
        "paragraphs": [
            "同文之獄，諸賢非一族。",
            "殄瘁之悲，獨及于禹玉。",
            "豈一人之言，自爲之反復。",
            "傷哉利祿。"
        ],
        "title": "文周翰盛暑帖贊",
        "id": "591fbca7-f42a-4abc-8dff-93da1aa7b86b"
    },
    {
        "author": "岳珂",
        "paragraphs": [
            "祖孫百年，兄弟一世。",
            "歸乎其全，抑有公議。",
            "遺墨散軼，得自名裔。",
            "人其監茲，豈必名位。"
        ],
        "title": "曾文昭時寒帖贊",
        "id": "f4bef790-55ae-4654-b6ca-5b6c3ed48f79"
    },
    {
        "author": "岳珂",
        "paragraphs": [
            "我登吞海，而帖適至。",
            "事雖偶然，不啻有意。",
            "彼江山者，秀無古今。",
            "丘壑市朝，則二其必。",
            "阿大中郎，煌煌虎節。",
            "金閨卷懷，亦既殊轍。",
            "同此登覽，而趣不同。",
            "雲霄並翔，翬翟冥鴻。",
            "矢詞胸襟，浩蕩萬里。",
            "比興所存，二疏是企。",
            "清詩勝景，何地無之。",
            "不縶不維，景則我隨。",
            "征塵障天，我亦倦翼，遺墨未渝，微躬奚息。",
            "南零之波，上派于湓。",
            "詩其警予，以諗侯門。"
        ],
        "title": "晁无咎金山詩帖贊",
        "id": "68c8df20-2299-4b39-b7ce-33c5b8567469"
    },
    {
        "author": "岳珂",
        "paragraphs": [
            "士有直躬，夷險靡易。",
            "事君以堯，距詖如墨。",
            "筆力勁挺，德聲昭植。",
            "不倚不流，是謂心畫。"
        ],
        "title": "陳忠肅書簡帖贊",
        "id": "46d59f24-b8b4-4cd1-a779-d4d9821e2b62"
    },
    {
        "author": "岳珂",
        "paragraphs": [
            "尺瑜寸瑕，工所不棄。",
            "如公平生，抑有清議。",
            "雖翰墨之僅存，亦世俗之共毖。",
            "予獨區區于別白，是亦或出于有意。",
            "昔鄒忠公以言得罪，士皆縮頸以避去。",
            "公乃折簡以自麗，由是而去，蓋已無懟。",
            "然則操觚刻槧，片言幅紙，其知所以行己也必矣。",
            "以字達識，以識行字，舉一知二，茲帖之所以可貴。"
        ],
        "title": "蔣觀文錢塘天府二帖贊",
        "id": "306ccaad-d7d8-4b61-b842-451c981c3754"
    },
    {
        "author": "岳珂",
        "paragraphs": [
            "欲溯其洄，先涉其流。",
            "欲觀其人，先視其與游。",
            "東坡之名，在昌黎武威之間。",
            "而師之能，亦文暢秘演之儔。",
            "德必有鄰，而人焉廋。",
            "世于是可以察予之去留。"
        ],
        "title": "佛印清勝帖贊",
        "id": "4197af33-d498-4756-b877-b7f30e01a114"
    },
    {
        "author": "岳珂",
        "paragraphs": [
            "帖中書督字，法當爲篤，世間豈有不識字參寥子耶。",
            "應世以文，特師之粗，于此乎何拘，維以觀其書。"
        ],
        "title": "參寥新秋帖贊",
        "id": "20991ca7-e8e7-41c6-960a-b0ca4bc87010"
    },
    {
        "author": "岳珂",
        "paragraphs": [
            "論書自晉始，蓋因其風俗之清而流之于妍。",
            "降而六代，又以其習尚之篤而溺之于專。",
            "維唐設科，身判書言。",
            "作成自初，歐褚爭先，薛靚張顛，顔真迎便。",
            "中世而後，雖經生楷隸，猶得以揚鑣而鳴鞭。",
            "五季日卑，吾宋興焉。",
            "士以德進，捨藝之偏。",
            "既窒其進取之塗，故世之以書名家者，皆不雜以人而純乎天。",
            "更八葉之豫豐，乃設學而詳延。",
            "有芾者出，集其大全。",
            "蓋繇羲獻而來，遡崇觀而前，或營萃以拔棘，或宮牆而及肩，或小醇而大疵，或舍正而取權。",
            "六書之統，殆所謂芾之死不得其傳也。",
            "巘巘喬嶽，洋洋大川，草木風雲，波濤蛟黿。",
            "我繫此評，其然豈然。",
            "較三十里，後八百年。"
        ],
        "title": "米元章書簡帖贊",
        "id": "c1caace2-6f6b-4045-b2c4-82237c02878f"
    },
    {
        "author": "岳珂",
        "paragraphs": [
            "永和之蘭亭，列序時人。",
            "文字之不磨，千載莫鄰。",
            "彼睎顔之徒雖未足倫，觀其所傳，亦庶幾彷彿乎清塵。"
        ],
        "title": "米元章靈峰行記帖贊",
        "id": "6140100f-6ff2-4af8-b490-9515945734bd"
    },
    {
        "author": "岳珂",
        "paragraphs": [
            "公謂是硯，生平之所無。",
            "彼美硯山，乃易其所居。",
            "既舍其所寶，聊假以自娛，其亦人之情歟。"
        ],
        "title": "米元章獲硯帖贊",
        "id": "463931ec-0c06-473b-a75a-16808cc70462"
    },
    {
        "author": "岳珂",
        "paragraphs": [
            "昔大令書壁，作方丈大字，觀者至數百人。",
            "蓋能書家嘗以收斂觀楷則，而以縱放觀精神。",
            "予觀此書，大不失倫。",
            "蓋自智而慧者筆下有天真之悟，而惟清與凈者胸中無一點之塵也。"
        ],
        "title": "米元章四大字帖贊",
        "id": "db0df264-3dda-4f17-95b3-13749374186b"
    },
    {
        "author": "岳珂",
        "paragraphs": [
            "呼嗟乎丕，摧幹弱支。",
            "予讀此詩，何異乎煮豆而燃萁。",
            "弔古以詩，觀帖以奇。",
            "瑶鈿銀泥，以侈厥題。"
        ],
        "title": "米元章曹子建應詔詩帖贊",
        "id": "cd41310a-a046-4b15-8339-4cc755ce7474"
    },
    {
        "author": "岳珂",
        "paragraphs": [
            "桑柘之利被天下，而不足以芘一女。",
            "鬢蓬手筥，而身不縷。",
            "雲織霧組，便疏曲戶。",
            "世之類此者，又何可勝數。",
            "是將誰尤，曰本是務。",
            "彼棄我取，維終以無窶。"
        ],
        "title": "米元章蠶賦帖贊",
        "id": "0d601827-61b7-48b9-9e1e-cfc0697b1a45"
    },
    {
        "author": "岳珂",
        "paragraphs": [
            "華胄遥遥楚國，宗風的的曹溪。",
            "喚起爭名米老，奎光長照珍題。"
        ],
        "title": "米元章黄龍帖贊",
        "id": "196362ba-7dad-4d08-a54a-ee8769185d7a"
    },
    {
        "author": "岳珂",
        "paragraphs": [
            "事上官當以信。",
            "溢美而言，是謂私徇。",
            "唐君果何人，而得此于寶晉。",
            "予蓋于是三歎，則前朝之得士，而未暇及筆法之神雋也。"
        ],
        "title": "米元章獄空行帖贊",
        "id": "28b604fa-5d98-419a-aa8b-5c7f6df53ba4"
    },
    {
        "author": "岳珂",
        "paragraphs": [
            "四詩之作，句新而詞伉。",
            "兩軸之書，意軒而神王。",
            "合此名蹟，奇變萬狀。",
            "予得此詩，季春既望。",
            "風激海而濺霧，月穿雲而崩浪。",
            "開函卷舒于小萬有之上，作而歎曰，是可以領略山川之清壯矣。",
            "予方望紫烟之岫，具黄篾之舫，友二妙于百載，寓三歎于一倡。",
            "正使持此而列衡門之素壁，亦足對雲錦之九疊，而夸瀑布之千丈也。"
        ],
        "title": "米元章四大字詩帖贊",
        "id": "f26a3475-0523-40f0-b407-f9e20a401de4"
    },
    {
        "author": "岳珂",
        "paragraphs": [
            "海嶽之東西，見于印而驗于碑。",
            "觀乎此詩，景與物隨。",
            "於虖噫嚱，此皆是也，夫豈復有今是而昨非。",
            "江湯湯其不移，山窿窿其不虧。",
            "登兮覽兮，予言其如之。"
        ],
        "title": "米元章海嶽詩帖贊",
        "id": "37b1c75f-ca84-427b-aac1-32908a49dfb1"
    },
    {
        "author": "岳珂",
        "paragraphs": [
            "壺嶺九華，營是一枝，何異乎持琬琰以易羊皮。",
            "硯之不存，而寶此詩，抑類乎舍魚兔而守筌蹄。",
            "不我後先，得于斯是，几席江山，庶幾見之。"
        ],
        "title": "米元章硯山詩帖贊",
        "id": "aad4e4b5-f133-42ab-957d-2cb4e5ed3714"
    },
    {
        "author": "岳珂",
        "paragraphs": [
            "公嘗有凈名之詩曰：殷勤顧景物，爲爾老南徐。",
            "考乎此篇，則出無晴雨之待，觀無陰霽之殊。",
            "晝呼竹輿，暮詠歸塗。",
            "既不舍于斯須，其必邇于海嶽之故廬。",
            "如曰易硯山之寶儲，登樓平章，維王及蘇，自西徂東，乃獲奠居。",
            "此所謂舍其舊而新是圖，予固因以驗予記與跋之皆不誣也。"
        ],
        "title": "米元章甘露詩帖贊",
        "id": "b9473cd8-3691-45b8-8725-70b9c3f236c2"
    },
    {
        "author": "岳珂",
        "paragraphs": [
            "月之行空，四海清輝，豈獨于一觀見之。",
            "覽層宇之翬，地高而天隨，而後可以觀公之詩。"
        ],
        "title": "米元章寶月觀詩帖贊",
        "id": "4ddfed44-3c5d-4ecc-8e26-267c9cee0f3f"
    },
    {
        "author": "岳珂",
        "paragraphs": [
            "登覽之勝，隨寓有感。",
            "野燒之觀，玉石俱慘。",
            "逞志一快，忘彼物情。",
            "是以老氏惡夫佳兵。",
            "觀乎觀乎，彼以爲觀而予以爲懲。"
        ],
        "title": "米元章鑑遠前詩帖贊",
        "id": "7f60a832-ee05-498a-a191-123633a20ab4"
    },
    {
        "author": "岳珂",
        "paragraphs": [
            "野燒之觀，予嘗以爲歎。",
            "此詩之存，予又以爲欣。",
            "一鑑遠耳，而戚休之以身，天乎非人。"
        ],
        "title": "米元章鑑遠後詩帖贊",
        "id": "04c4dd1c-bb34-4b0d-9986-d45e658324b4"
    },
    {
        "author": "岳珂",
        "paragraphs": [
            "賑濟者何人，催租者何司。",
            "有令如斯，而無救于背馳。",
            "此古人所以設官以採詩也。"
        ],
        "title": "米元章催租詩帖贊",
        "id": "0229e9d4-90c3-4784-9f54-5e06f9340794"
    },
    {
        "author": "岳珂",
        "paragraphs": [
            "槐竹之與居，栩栩乎華胥。",
            "予方發韓滉之連艫，午陰之繁維，以驅原隰之車。",
            "蓋健羨乎一身之閑，所以縱玩乎八體之書。"
        ],
        "title": "米元章槐前竹後詩帖贊",
        "id": "963c5bf4-41c3-4e64-99dd-f393b5fc26ef"
    },
    {
        "author": "岳珂",
        "paragraphs": [
            "北山之麓有奇觀，景絕人奇乃無間。",
            "賦非雕蟲句有眼，千古雄姿想蕭散。",
            "我觀此卷字老懶，猶似古彝親數頮。",
            "借公舊詩聊永歎，跪閲墨皇三復返。"
        ],
        "title": "米元章壯觀前詩帖贊",
        "id": "a970bd3e-2511-4638-b76d-3fa97076942f"
    },
    {
        "author": "岳珂",
        "paragraphs": [
            "四朞之不到，雪與日杲。",
            "停舟不棹，無嫌乎衝冒。",
            "出此詩畫，摹寫天巧。",
            "觀之壯，思之老，詩乎可考。"
        ],
        "title": "米元章壯觀後帖贊",
        "id": "a3d18979-3d01-424d-a65a-569e317f9a6d"
    },
    {
        "author": "岳珂",
        "paragraphs": [
            "天上文章一酒星，生平只欠換鵝經。",
            "奇才逸思通千古，留待南宮眼爲青。"
        ],
        "title": "米元章姑孰詩帖贊",
        "id": "e9213339-0206-4536-bbcd-e29f9b71a62a"
    },
    {
        "author": "岳珂",
        "paragraphs": [
            "道林之名，予不得而知。",
            "雲泉松石之勝寫于漣漪，必其地之景物足以稱其詩也。",
            "今其陳跡杳然，已無復遺。",
            "予蓋嘗登瑞墨之基，渺一境之陂陀，皆平蕪與荒畦，又惡睹所謂畢世相忘之奇。",
            "泉陊雲歸，松橋斧隨，世固多有之。",
            "而予獨于此奇其北向之悲也。"
        ],
        "title": "米元章道林詩帖贊",
        "id": "15cee5c8-eec5-498b-a3a1-c4ba31ec4603"
    },
    {
        "author": "岳珂",
        "paragraphs": [
            "金陵之賞心，天下之奇觀，真足以當南宮之詩翰。",
            "予之持節登覽非一旦，而得此詩八年之泮奐。",
            "吁嗟公兮，豈料百年而售此詩于三萬兮。"
        ],
        "title": "米元章賞心詩帖贊",
        "id": "73548383-4a73-4774-9003-37fcece8dce1"
    },
    {
        "author": "岳珂",
        "paragraphs": [
            "太平得協于夢卜，濃墨大軸，予未知其誰祝。",
            "韓呂之穀，王蔡之辱，尚四海之欲。"
        ],
        "title": "米元章壽時宰詞帖贊",
        "id": "7b7322c7-4d7f-4fe9-913a-0ce37101bec6"
    },
    {
        "author": "岳珂",
        "paragraphs": [
            "予觀柳少師，在唐以能書聞。",
            "當時碑誌或非其筆，則人以不孝議其子孫。",
            "噫嚱，陳君之傳，夫豈以其文。",
            "如寶晉省，亦庶幾乎其人矣。"
        ],
        "title": "米元章墓誌帖贊",
        "id": "6c02af0f-a25d-4927-b6b3-1f5be7d4d05d"
    },
    {
        "author": "岳珂",
        "paragraphs": [
            "我佛住世，大開方便。",
            "有大士者，現自在身。",
            "以千手眼，一一接引。",
            "指示群迷，照破諸妄。",
            "如是我聞，佛說了義。",
            "諸鈴杵鐸，寶塔經卷。",
            "輪拂瓔珞，種種所執。",
            "凡所執者，俱非有相。",
            "智慧清凈，肉眼慧眼，佛法天眼，種種所見。",
            "凡所見者，俱非有著。",
            "以無相故，釋諸纏縛，一切衆生，得大解脫。",
            "以無著故，具足圓明，一切衆生，得大知見。",
            "佛尚無相，何况于讚。",
            "佛身常住，即心是佛。",
            "稻麻竹葦，無限劑數。",
            "彼頂戴者，皆真實相。",
            "百千萬億，何况於身。",
            "涪皤說法，如標月指。",
            "標本在手，何者爲月。",
            "寶晉寫讚，如轉輪王。",
            "運轉隨人，終不成道。",
            "我不見憕，我不執筆。",
            "非見非□，手眼皆具。",
            "稽首大士，大慈悲故。",
            "去我妄想，即見如來。"
        ],
        "title": "米元章書山谷大悲憕贊帖贊",
        "id": "6954dcc2-80ed-42a3-81b2-402cfc0ee5a6"
    },
    {
        "author": "岳珂",
        "paragraphs": [
            "論帖至晉，書法之祖。",
            "遡晉而西，又舉一武。",
            "撲散質寓，意妍態魯。",
            "禁臠之藏，尚覿真古。"
        ],
        "title": "米元章臨晉武帝大水帖贊",
        "id": "8708a420-926d-4573-905b-25ba830bf053"
    },
    {
        "author": "岳珂",
        "paragraphs": [
            "八月一帖，無爲寶晉之刻，則其初也。",
            "兵燬而後重取而鎸，遺其精而得其粗也。",
            "京口供軍之碑，紹興所傳，芾之書也。",
            "此帖亦其同時，同出于尚方之儲也。",
            "芾之嗜帖，所謂麻紙十萬，足以驗其平生之工夫也。",
            "字與跋皆不同，蓋所臨雖出一手，而其所得之時日則殊也。",
            "供軍帖字之所以寡，出于率意之真，而此二帖則皆臨而非摹也。",
            "京口海嶽，芾所居也。",
            "兩臨本之並傳，尚可以見其人之緒餘也。"
        ],
        "title": "米元章臨謝安八月帖贊",
        "id": "a1db971b-710e-4e6e-b286-39fd6ea3bbf2"
    },
    {
        "author": "岳珂",
        "paragraphs": [
            "永之法，妍而婉。",
            "芾之體，峭以健。",
            "馬牛其風，神合志通。",
            "彼妍我峭，惟神克肖。",
            "故曰袒裼不浼，夜戶不啟。",
            "善學柳下惠，莫如魯男子，芾其知此。"
        ],
        "title": "米元章臨智永千文真草帖贊",
        "id": "73b0214c-51ff-4345-9511-9f06d2813dfc"
    },
    {
        "author": "岳珂",
        "paragraphs": [
            "東淮餉府供軍堂，壁有龕石鸞鵠翔。",
            "問之何石摹破羌，曾傍雲漢分天章，廷陵刻此侈寵光。",
            "後四十年猶煒煌，我持搨本謹毖藏。",
            "三年徙倚玩未央，客來袖出雲一張。",
            "曾染復古隃麋香，珠璣別出十九行。",
            "驚喜比並走且僵，摛華絢彩交相望。",
            "宛然並粲如英皇，幾年絕識高君王。",
            "尚取鑒定煩諸郎，半歸左畹半尚方。",
            "駕言駰隰留餘芳，今夕何夕獲干將。",
            "鏌鋣未睹龍已驤，吳侯攀髯歸帝鄉。",
            "秋虹挾月常貫窗，誰能籋雲開斗房。",
            "携書伴我老柴桑，要隨神物恢混茫，更斲此石封苔蒼。",
            "六丁雷電未可量，會見難起初平羊。"
        ],
        "title": "米元章臨右軍四帖贊",
        "id": "e1c6641c-0c2e-4a86-a771-93ffa9c60258"
    },
    {
        "author": "岳珂",
        "paragraphs": [
            "熠煜客星，顒逵之伍乎。",
            "軒冕相禪，泉石之嫵乎。",
            "美疢惡石，天所痼乎。",
            "情之所鍾，同此趣乎。",
            "排九閶之雲，巫咸之訴乎。",
            "後千年有人，垤澤之呼乎。"
        ],
        "title": "米元章臨右軍玉潤帖贊",
        "id": "b1c35d64-c3f7-46f7-9b02-44110fe977ff"
    },
    {
        "author": "岳珂",
        "paragraphs": [
            "義獻之蹟，臨者米也。",
            "遡觀欣書，乃二體也。",
            "隨珠卞璧，萃此紙也。",
            "以鑒得之，亦可紀也。"
        ],
        "title": "米元章臨筆精日寒二帖贊",
        "id": "1fb2a3c1-cd47-4126-adf9-230834fc70bf"
    },
    {
        "author": "岳珂",
        "paragraphs": [
            "芾贊謝安帖，而嘉其得太帝之翰墨。",
            "龍跡震驚，言猶未泐，豈知其身被帝澤也哉。",
            "士患不能，不患不知。",
            "百世俟聖，乃今見之，予將以之爲行己之師。"
        ],
        "title": "米元章臨王獻之臺符帖贊",
        "id": "2a0eb6b6-bfed-4db0-8e57-472a4d4b0ef6"
    },
    {
        "author": "岳珂",
        "paragraphs": [
            "字有十五，如月當戶。",
            "騰輝以望，靡忒今古。",
            "匪獻莫具，匪芾莫祖。",
            "誰其修之，有玉其斧。"
        ],
        "title": "米元章臨王獻之東問帖贊",
        "id": "fe9894d3-2886-4bdc-9a9f-9b71455809fb"
    },
    {
        "author": "岳珂",
        "paragraphs": [
            "楷正而端方，維顔之長。",
            "軒昂而自善，維米之體。",
            "多嗜而博愛，故能有其態。",
            "略迹而取神，故不沒其真。",
            "是曰唐放生之碑。",
            "作者書之，能者摹之。",
            "江陰之王，畀我儲之。",
            "五御既調，又日驅之。",
            "於虖後生，誰能如之。"
        ],
        "title": "米元章臨顔真卿放生池帖贊",
        "id": "1f70f4a4-e504-4f9c-9127-5cd2adc862ea"
    },
    {
        "author": "岳珂",
        "paragraphs": [
            "寶晉大字之刻，嘗同公遊。",
            "必嗜好之素同，故忘情乎尋壑之與經丘。",
            "予嘗陋貞觀慰問之不收。",
            "得此帖于鄉，考百年之風流。",
            "識者文曰：此吾宋之邵蘇州也。"
        ],
        "title": "邵仲恭展晤省見二帖贊",
        "id": "a258597f-e225-4ef4-b550-17717fc13359"
    },
    {
        "author": "岳珂",
        "paragraphs": [
            "公用王氏學術，終始不易。",
            "雖有歉于識，然亦足以知其自信之力。",
            "一偏之溺，異端之惑，視此手蹟。"
        ],
        "title": "龔深父南康帖贊",
        "id": "fe98197e-a39e-4e1b-838b-cf1235dc8d96"
    },
    {
        "author": "岳珂",
        "paragraphs": [
            "無盡之學，出入孔釋。",
            "故其筆法倜儻斜直，于跌宕中時入繩墨。",
            "亦猶即紹聖以侮元祐之正，用大觀以反崇寧之譎。",
            "凡是心之所藴，已畢寓于聲畫。",
            "雖曰自蓋，斷猶可識。",
            "使其知根荄之物則，而推以芟葛藤之蒙闃。",
            "如是帖者，亦可以爲傳世之名蹟矣。"
        ],
        "title": "張文忠至都帖贊",
        "id": "ddceb9e2-ba6e-4448-b446-ba58dbbcdb2f"
    },
    {
        "author": "岳珂",
        "paragraphs": [
            "太平宰相張天覺，草聖之神何卓犖。",
            "幾年嘉禾識奇作，餘事猶令墨池涸。",
            "仙源三月桃雨落，雲黑洞深風色惡。",
            "夢回滿紙字如昨，喚起龍蛇見頭角。"
        ],
        "title": "張文忠草書韓退之桃源詩帖贊",
        "id": "fe124b0a-38fd-4eeb-8b13-285dcdced5e9"
    },
    {
        "author": "岳珂",
        "paragraphs": [
            "公爲中司，排擊元祐故臣，而猶拳拳于伊洛之門人。",
            "豈奏疏陳事或爲世資而詘，而作詩懷友固不害于私情之伸耶。",
            "於虖，是私情也，而實出于公言。",
            "此吾之所以重歎，而列之于斯文也。"
        ],
        "title": "趙清憲挽辭帖贊",
        "id": "7d86b562-4c83-415c-a4cb-e9d70b46417f"
    },
    {
        "author": "岳珂",
        "paragraphs": [
            "豫章之東湖，有公之居。",
            "西山薦圖，咮鳳滴蜍。",
            "伊波之餘，而無以昌其書。",
            "嗚呼。"
        ],
        "title": "吳開府前日帖贊",
        "id": "b126fc44-8f60-4976-8fb3-49a31f23f2d9"
    },
    {
        "author": "岳珂",
        "paragraphs": [
            "張無盡嘗謂公奇男子，夢中劇談若或見之。",
            "矧予于手蹟之遺，猶足以睹百年之風姿。",
            "仕繫于時，才高用違，覽者未嘗不三歎息于斯。",
            "嘻。"
        ],
        "title": "章申公屏居帖贊",
        "id": "d4ec0b7b-19e9-4c59-bc5a-b3aa90230a75"
    },
    {
        "author": "岳珂",
        "paragraphs": [
            "九字在紙，落落晨星。",
            "此帖之傳，猶及太平。",
            "意象軒昂，足稱其名。",
            "作此贊焉，惟字之評。"
        ],
        "title": "薛黄門春聚帖贊",
        "id": "f79d1fff-af8e-47a1-b872-53548b846e30"
    },
    {
        "author": "岳珂",
        "paragraphs": [
            "仕以行義，有時乎爲貧也。",
            "兄弟之間，情事貴乎真也。",
            "公起異科，事不患不伸也。",
            "囊封叩閽，因以警夫君也。",
            "忠既弗售，反以痼終身也。",
            "扶持之難，曷敢尤夫人也。",
            "今觀斯帖，凜乎其若存也。",
            "於虖文元，有以教子孫也。",
            "德之不孤，吾知必有鄰也。"
        ],
        "title": "晁之道促裝帖贊",
        "id": "6e38ad4e-4e29-4b5b-923e-88e9876bccc8"
    },
    {
        "author": "岳珂",
        "paragraphs": [
            "金斗之魁祥，爛兮流光。",
            "玉墀之西廂，頎兮荷囊。",
            "寶墨之淋浪，蔚兮遺芳。",
            "百年之巾緗，宜兮毖藏。"
        ],
        "title": "霍仁仲指教帖贊",
        "id": "58ef063e-590c-48e8-90b0-f9f0969c04d8"
    },
    {
        "author": "岳珂",
        "paragraphs": [
            "辭以情達，義以氣激。",
            "以素心期，託名手筆。",
            "都曹之獲，中寓其一。",
            "尚想風流，太平人物。"
        ],
        "title": "葛文康書簡帖贊",
        "id": "a479eaea-93b4-49b2-b242-30d0720cc1bc"
    },
    {
        "author": "岳珂",
        "paragraphs": [
            "王氏之鬻他帖也，有紙繅其間。",
            "予見其粉墨闌珊，既磨而殘。",
            "而考其氏名，輒長愾而永歎。",
            "曰予聞之叢談，是與忠惠者若是班乎。",
            "今驗其字體，則豪放而具骨力，激越而競波瀾。",
            "使名節足以齊馳，亦何羨乎二難。",
            "然而所立所趨，其視忠惠，何啻汙池之于泰山。",
            "故雖鬻駔尚得而唾棄之，世之以藝稱者，斯亦足以觀矣。"
        ],
        "tags": [
            "泰山"
        ],
        "title": "二蔡陪輔展晤二帖贊",
        "id": "08bdf62e-14f8-4a8c-a084-28710d0e0e7b"
    },
    {
        "author": "岳珂",
        "paragraphs": [
            "書名之行，始于東夷。",
            "歸而範模，則有餘師。",
            "中興幾人，存此絕技。",
            "太平之風，尚想漸被。"
        ],
        "title": "徐明叔競向熱傳達二帖贊",
        "id": "60a9dacc-dfcf-408e-98bc-4183d2e86930"
    },
    {
        "author": "岳珂",
        "paragraphs": [
            "左太沖賦三都十年，門牆藩溷皆著紙筆。",
            "予意其因以寓墨池模倣之妙，而未必徒以詫記事備言之述。",
            "不然則亦焉用是物也。",
            "如公書法，或者得太沖之彷彿乎。",
            "有鳳樓之手，以侈其標度。",
            "有香奩之澤，以醖其風骨。",
            "體具態全，夫豈一日。",
            "清真之名，公所自出。",
            "世不當徒以考公之詞賦，尚可因是著公之翰墨也。"
        ],
        "title": "周美成友議帖贊",
        "id": "190702ba-40a5-4073-836d-e5372813c228"
    },
    {
        "author": "岳珂",
        "paragraphs": [
            "結字清而峻，用筆精而穩。",
            "雖牋以粉，而墨蹟猶未損。",
            "公之功名，予固未暇論。",
            "而所謂書法，要必有所本矣。"
        ],
        "title": "翁端朝輕利帖贊",
        "id": "d135ba6c-870d-47b0-951a-c0d82724f06e"
    },
    {
        "author": "岳珂",
        "paragraphs": [
            "所書如此，而事如彼。",
            "既悅我目，亦冷我齒。",
            "我錄此事，與郗超比。",
            "名焉不刊，帖亦奚毀。"
        ],
        "title": "吳王造見應命二帖贊",
        "id": "ddf0b126-a687-48dc-b3d0-ba0785455eec"
    },
    {
        "author": "岳珂",
        "paragraphs": [
            "堅冰履霜，誨盜慢藏。",
            "戒隳乎復隍，亡繫乎苞桑。",
            "一乎柔以御剛，確其信于殊方。",
            "以是謀國，迄于靖康。",
            "則讀易之無一得，蓋公之所愧，殆非空言以成報章。",
            "尚其監茲，前事不忘。"
        ],
        "title": "耿黄門讀易帖贊",
        "id": "66a88e80-43fd-4a70-86ac-301a22a3ca6d"
    },
    {
        "author": "岳珂",
        "paragraphs": [
            "黄霸爲相，功名減于治郡。",
            "尺或不足，而有餘于寸。",
            "文翰聲跡，百年一瞬。",
            "遺帖得于其家，殆亦足以傳信。"
        ],
        "title": "汪忠定栗冽帖贊",
        "id": "e3bede14-72a3-4610-9677-783342791123"
    },
    {
        "author": "岳珂",
        "paragraphs": [
            "士孰不排難，貴乎安以徐。",
            "士孰不立節，貴乎平以舒。",
            "既家國之兼全，亦身名之裕如。",
            "是與夫激切奮跲，纓冠曼胡者，蓋已同功而殊塗。",
            "我思其人，猶及屋烏，而况乎遺書。"
        ],
        "title": "朱忠靖按巡郡寄邸報三帖贊",
        "id": "d655b6b5-f56c-4213-a940-a83dc5ddacfd"
    },
    {
        "author": "岳珂",
        "paragraphs": [
            "沮徒民于中原，廣好生于帝堯。",
            "亦既三已，歸而漁樵。",
            "而書尺之間，造次不忘乎本朝。",
            "此所以爲中興之大僚也。"
        ],
        "title": "滕資政山中帖贊",
        "id": "0bed441d-ad79-4f1d-abb1-c1e1df21e5da"
    },
    {
        "author": "岳珂",
        "paragraphs": [
            "以公姓之麟定，執登壇之牛耳。",
            "即信厚以爲俊奇，蓋一家之自爲體。",
            "以道對時，居夷何愧。",
            "此鑑堂之所以處己，而予察之于此。"
        ],
        "title": "趙伯山寶鍊帖贊",
        "id": "bc828f72-71a2-4e5b-bda2-36b4c0e5eba2"
    },
    {
        "author": "岳珂",
        "paragraphs": [
            "公兩登西掖，前後抗論數十疏，可謂剛且勁。",
            "而扈衛江右，遭時不競。",
            "斯亦可以言命矣。",
            "夫遺學所傳，雖未足以盡乎平生，而亦足以見其行己之簡敬也。"
        ],
        "title": "劉資政符寶帖贊",
        "id": "aa0a3ca5-984b-4a24-a0f1-1a722d7fd0da"
    },
    {
        "author": "岳珂",
        "paragraphs": [
            "早登金扉踏仙鰲，晚陪大政歸擁旄。",
            "石林風月出處高，清心妙寄同揮毫。",
            "麗如雲錦披宮袍，橫走健態霜鶻捎。",
            "萬里筆陣誰能鏖，摧鋒今識真孟勞。"
        ],
        "title": "葉左丞同升遂意二帖贊",
        "id": "f02b354a-3d83-47f6-9c89-99124ec925f2"
    },
    {
        "author": "岳珂",
        "paragraphs": [
            "仕同時也，志同歸也。",
            "相與以心，無町畦也。",
            "職位接踵，亦相齊也。",
            "噫嚱此帖，比傳衣也。"
        ],
        "title": "沈忠敏勞軍帖贊",
        "id": "9a3fac0c-98f9-40bd-bbe9-e5ca688aed35"
    },
    {
        "author": "岳珂",
        "paragraphs": [
            "人心大義，不作不奮。",
            "楚漢之間，較者尺寸。",
            "翼翼京邑，九聖所都。",
            "時方多艱，天下之樞。",
            "勢進則張，狙詐作使。",
            "聚而遺毒，不人則己。",
            "一退則衄，彼莫我宗。",
            "于敵弗施，各逞其鋒。",
            "天方授吾，狼貪如罕。",
            "使乘其弊，隻輪不返。",
            "機失于昨，何救匪今。",
            "方憤之人，未弱之心。",
            "京國有君，河外有統。",
            "如彼見關，孰不鼓勇。",
            "犖犖忠簡，蓍數龜陳。",
            "瞭其胸中，七十之身。",
            "黄汪何知，愛以姑息。",
            "捐之中原，俾自爲敵。",
            "謂不可敵，公方渡河。",
            "連壁百萬，馬騰士歌。",
            "公心何愛，憤至于死。",
            "紐不在上，雖締易弛。",
            "滎陽勿守，漢業豈高。",
            "屠狗販儈，何吠不嘈。",
            "公之皇皇，意固有謂。",
            "究觀後來，公則知至。",
            "人謂公跡，如祖豫州。",
            "河南晉土，未終其謀。",
            "人謂公身，如葛丞相。",
            "祁山屢出，竟沮凋喪。",
            "惟我謂公，特知所先。",
            "用公之言，必也萬全。",
            "三光其分，五岳其裂。",
            "天乎奈何，誰實爲孽。",
            "精衛往矣，所填者波。",
            "叫于九閽，公心不磨。"
        ],
        "title": "宗忠簡留守司二劄家書吾友三帖贊",
        "id": "81c6a79c-e757-4ab7-a30e-b938d6271a9d"
    },
    {
        "author": "岳珂",
        "paragraphs": [
            "赫蹏之紙，幅不盈咫。",
            "字雜衆體，詩具二美。",
            "不軼不毀，相維天只。",
            "意質功偉，有志視此。"
        ],
        "title": "宗忠簡贈陳秀才詩帖贊",
        "id": "2e9eb3f8-5022-4076-896f-1421dfb14b24"
    },
    {
        "author": "岳珂",
        "paragraphs": [
            "事君有大義，彼國家之不計，而惟顧乎妻子之避地。",
            "則執筆舐痔，惟苟活是視，岸然不愧，固其素志。",
            "于予乎何議。"
        ],
        "title": "孫仲益和議帖贊",
        "id": "e6f49a3e-5984-4b12-a94b-bad6bde96d85"
    },
    {
        "author": "岳珂",
        "paragraphs": [
            "其作字得東坡之骨，而加以平實。",
            "得山谷之體，而去其越軼。",
            "其應世接物得馬少游之善，而持以卑詘。",
            "故先生者施之長上，居士者待其儔匹，兄之又所以示其親且密。",
            "意厚詞悉，情真制質。",
            "列之籤帙，神采坌溢。",
            "雖不識者，亦將曰此隠君子之筆也。"
        ],
        "title": "蘇養直書簡帖贊",
        "id": "990f8dd6-141a-4e83-aa8d-819041641ec5"
    },
    {
        "author": "岳珂",
        "paragraphs": [
            "彼黄四娘，詩于杜陵。",
            "先南懷芝，果何等僧。",
            "視其與游，尚或可喜。",
            "于帖之存，以識驥尾。"
        ],
        "title": "蘇養直與四僧書簡帖贊",
        "id": "52b135b5-ae93-42ea-a49d-48335f49cd14"
    },
    {
        "author": "岳珂",
        "paragraphs": [
            "予在京江，蓋慣識江南之秋。",
            "一成之去，而虛作十年之留也。"
        ],
        "title": "蘇養直留客詩帖贊",
        "id": "3a3fc72a-f13a-40d3-8a3b-3598d560a2e6"
    },
    {
        "author": "岳珂",
        "paragraphs": [
            "洛陽耆英，淪于朔塵。",
            "三十年有人，典型之存。",
            "炙手絕倫，一日之伸。",
            "梅花兮繽紛，孤山兮片雲。"
        ],
        "title": "朱希真書簡帖贊",
        "id": "3e417a02-937d-46ff-afaf-2e4f59e783db"
    },
    {
        "author": "岳珂",
        "paragraphs": [
            "文康之學導其源，文定之學濬其流。",
            "三世之帖俱傳于予家，其亦足以見植槐之志，而占良冶之裘也歟。"
        ],
        "title": "葛常之犀表帖贊",
        "id": "54410022-d61e-4518-b7e4-629b32cccebe"
    },
    {
        "author": "岳珂",
        "paragraphs": [
            "廬山之下仙佛之廬，多公題扁，予熟其體矣。",
            "而今見其帖，大抵小則遒而大則婉。",
            "豈所施有異，而筆法亦隨以變。",
            "遒而不流于介，婉而不失其健，予猶愧乎知書之淺。"
        ],
        "tags": [
            "庐山"
        ],
        "title": "蔣宣卿書簡帖贊",
        "id": "45876b67-80e1-4aaa-9840-ec75671aecd4"
    },
    {
        "author": "岳珂",
        "paragraphs": [
            "用情之真，視古庶幾。",
            "他帖雖不能盡知，筆法皆清而奇。",
            "我標淳風，以戒言詭。"
        ],
        "title": "劉季高書簡帖贊",
        "id": "94685000-4983-408d-b4e7-7ac87c9b0f89"
    },
    {
        "author": "岳珂",
        "paragraphs": [
            "情叶事之宜，筆力亦稱之。",
            "雖得于歙水之湄，然望而識其爲苕溪也。"
        ],
        "title": "劉行簡前日帖贊",
        "id": "9d4b35d1-762c-4e7f-866e-34105cc9b4ca"
    },
    {
        "author": "岳珂",
        "paragraphs": [
            "以勁筆力，作往來帖。",
            "婉有餘妍，莊不可狎。",
            "古者文武，初非二流。",
            "繫於卿士，予其從周。"
        ],
        "title": "劉忠武書簡帖贊",
        "id": "be5fa1b6-780a-45ee-921c-57ca952bc5fb"
    },
    {
        "author": "岳珂",
        "paragraphs": [
            "予表此詩，蓋欲天下知將帥未嘗無人。",
            "夫豈必弧矢之棄而筆硯之親。",
            "合之一，歧之分。",
            "噫嚱斯藏，何忝于文。"
        ],
        "title": "劉忠武五詩帖贊",
        "id": "e3079963-1075-445b-9734-19794db3fdf8"
    },
    {
        "author": "岳珂",
        "paragraphs": [
            "道之在人，日用皆其事也。",
            "待物必誠，所以達乎義也。",
            "延平之津，伊洛之涯涘也。",
            "筆端波瀾，亦可想其似也。"
        ],
        "title": "楊文靖早間帖贊",
        "id": "d8a92b61-b036-4cb9-94f9-49cb6bca138e"
    },
    {
        "author": "岳珂",
        "paragraphs": [
            "小書楷則本晉人，降而唐世體益真。",
            "妙趨要識筆有神，行行清妍雜奇偉。",
            "奇爲精神楷爲體，吳君筆力備諸此。"
        ],
        "title": "吳傳朋書簡帖贊",
        "id": "d7c7d55d-ec1c-496e-8d37-8e998430822f"
    },
    {
        "author": "岳珂",
        "paragraphs": [
            "天絲兮舞空，春光兮怡融。",
            "杲麗日兮柔風，想八仙兮飲中。",
            "倒景兮騎虹，落紙兮游龍。",
            "俱上下兮西東，笑春歸兮無蹤。",
            "墨皇兮化工，留玩兮何窮。"
        ],
        "title": "吳傳朋游絲書飲中八仙歌帖贊",
        "id": "6eda3db8-e529-492e-a017-768bf6005bbc"
    },
    {
        "author": "岳珂",
        "paragraphs": [
            "陶陶孟春，草木莽只。",
            "白日昭昭，照下土只。",
            "瘴烟浩淫，雜海霧只。",
            "憔悴行吟，閴島嶼只。",
            "公乎歸徠，無嫪此詩句只。",
            "黎母之居，家炎陬只。",
            "崒嵂盤鬰，蔽雲浮只。",
            "蝮虺鰅鱅，蜒僻幽只。",
            "人跡闃絕，魑魅仇只。",
            "公乎歸徠，空山不可以久游只。",
            "鳴鳶跕跕，墮滄溟只。",
            "蛟蜃噀雨，晝冥冥只。",
            "折肱見沫，瞻斗星只。",
            "夕照黄濁，波濤腥只。",
            "公乎歸徠，落景不可以久停只。",
            "茅葦叢薄，桃李囚只。",
            "韶容駘蕩，異中州只。",
            "陽龢弗舒，金石流只。",
            "短狐秘蜮，起蟄坏只。",
            "公乎歸徠，春不可留只。",
            "卉服椎髻，駢蜓艕只。",
            "咿嚘啁哳，言莫諒只。",
            "烹蛇茹蠱，食且恙只。",
            "眇其愁予，雖迥曠只。",
            "公乎歸徠，歡不可並只。",
            "毒洳下濕，既沮疫只。",
            "煩蒸焚惔，交戰迫只。",
            "中鬰鬲痞，悼憭慓只。",
            "層冰肅霜，接朝夕只。",
            "公乎歸徠，寒兮無與乎體力只。",
            "長鯨層浪，隔帝家只。",
            "鳥春蠱秋，送年華只。",
            "星河八月，記流槎只。",
            "杳杳萬里，誰還沙只。",
            "公乎歸徠，衰兮不關乎齒牙只。",
            "公乎歸徠，秦川之衍夷，公所生只。",
            "解梁風鹹，民萃營只。",
            "土厚水深，衎易平只。",
            "洪河大川，坎不盈只。",
            "居之而安，樂不可名只。",
            "公乎歸徠，洛水之繁庶，公所寓只。",
            "龍門伊闕，風氣聚只。",
            "葩奇俗淳，康汰阜只。",
            "圖淵書囿，今古慕只。",
            "資之而深，適不可喻只。",
            "公乎歸徠，無歎乎江上只。",
            "紫蓋黄旗，天所王只。",
            "浮埃蔽蒙，騁遠望只。",
            "聖主如天，既殛放只。",
            "聊以永懷，無沮喪只。",
            "公乎歸徠，無悼乎天邊只。",
            "資善大議，同諸賢只。",
            "復讎正義，維萬年只。",
            "質乎人心，靡或偏只。",
            "守此正中，無遷延只。",
            "噫嚱詩乎，公以寫我心只。",
            "彼蒼者天，杳難諶只。",
            "吁嗟時乎，天以畀我公只。",
            "彼亡者秦，曷克終只。",
            "樂只韶只，舜之昭只。",
            "無議其將，聖維堯只。",
            "讒慝煽凶，同盛朝只。",
            "公乎歸徠，尚予家之招只。"
        ],
        "title": "趙忠簡送春詩帖贊",
        "id": "af1a3bc2-8522-435b-80e7-a9319328d83b"
    },
    {
        "author": "岳珂",
        "paragraphs": [
            "范本蜀望，世仍忠嘉。",
            "南渡而來，人門莫加。",
            "帝咨典型，詔起幽遐。",
            "翊媺銅龍，執經金華。",
            "筆取端重，而兼奇葩。",
            "儒先所推，奚待詡夸。",
            "有偉豐公，如璧不瑕。",
            "卷懷樞庭，寓賞梅花。",
            "公從北方，共之天涯。",
            "均德比誼，而兼葭莩。",
            "寒谷將春，輕陰不遮。",
            "潔樽斯從，寄驛匪賒。",
            "倡汝和予，屏淫斥哇。",
            "託彼陰晴，以寫正邪。",
            "愛君之心，對越靡差。",
            "一瞬百年，遺墨驚鴉。",
            "臭兮同蘭，好兮投瓜。",
            "二公其仙，星箕漢槎。",
            "如此帖者，可復得耶。",
            "清並玉雪，秀同綺霞。",
            "矢辭以藏，庸識名家。"
        ],
        "title": "范元長觀梅詩帖贊",
        "id": "4f271736-1326-4cba-adda-48618da5d199"
    },
    {
        "author": "岳珂",
        "paragraphs": [
            "眼底中興日月，手中建筆虹霓。",
            "造化功成秋兔，先生原有新詩。"
        ],
        "title": "陳參政簡易帖贊",
        "id": "93cceb22-14d2-47bd-a905-dbf0beacf834"
    },
    {
        "author": "岳珂",
        "paragraphs": [
            "至誠動天，中貫三極。",
            "堂堂南陽，繼以魏國。",
            "山嶽鼎震，江河釜溢。",
            "群生失寧，乃見人傑。",
            "大義既信，人紀復植。",
            "于晦冥中，揭以日月。",
            "操固漢賊，敵禍宋祏。",
            "萬段之磔，吾耻未滌。",
            "不共戴履，矧肯屈膝。",
            "祁山屢却，淮隴迭出。",
            "非不拙沮，之死靡易。",
            "我觀史冊，二公與匹。",
            "功雖不同，心則如一。",
            "隆興至今，耳目尚及。",
            "遺墨之寶，已若尺璧。",
            "造次皆忠，言猶未泐。",
            "天維可絕，地軸可折。",
            "公心之磨，此理則熄。",
            "兩朝開濟，萬古闔闢。",
            "繫此詩之，以媲廟柏。"
        ],
        "title": "張忠獻時義誠力二帖贊",
        "id": "12abb524-8bd1-45bc-a217-4feb6d79b03d"
    },
    {
        "author": "岳珂",
        "paragraphs": [
            "秦禍滔天，鯨洶九淵。",
            "淪胥以顛，而我謂不然。",
            "如公之賢，泰山巋然。",
            "奔流百川，何傷乎一卷。",
            "野史所編，人心之傳。",
            "匪石則遷，誰爲之燎原。",
            "兩家之先，義比仲連。",
            "覽此卷焉，不知其涕漣。"
        ],
        "tags": [
            "泰山"
        ],
        "title": "李莊簡三字帖贊",
        "id": "bdce08cd-dfd1-4f8d-a860-92f3532b332d"
    },
    {
        "author": "岳珂",
        "paragraphs": [
            "秦火燎原，衣冠塗炭。",
            "繞指之柔，出乎百鍛。",
            "如公之剛，猶死憂患。",
            "時歟命歟，一覽三歎。"
        ],
        "title": "王敏節歡喜帖贊",
        "id": "f20d7c96-5188-40b8-a65c-986e5b197d3d"
    },
    {
        "author": "岳珂",
        "paragraphs": [
            "態跌宕而奇偉，姿高明而通詭。",
            "此書得于其里，茲可想見其人矣。"
        ],
        "title": "翟忠惠秋杪帖贊",
        "id": "af08b20f-74e5-451e-b029-fa704118b893"
    },
    {
        "author": "岳珂",
        "paragraphs": [
            "陝服之俗重于義。",
            "公家府谷，殆且百世，予不能知子友之兄弟。",
            "爲謀而如己，交情之不替，亦足以見前修之志。"
        ],
        "title": "折樞密子友帖贊",
        "id": "650d462d-3418-42f7-8cef-9f6f3f2150cc"
    },
    {
        "author": "岳珂",
        "paragraphs": [
            "古稱君相不言命。",
            "執國大政，而猶拳拳于富貴功名之競。",
            "其言雖獨應，予猶以爲病。"
        ],
        "title": "孫參政知命帖贊",
        "id": "a678a12b-e9d9-47c2-9341-c3d99324a9c7"
    },
    {
        "author": "岳珂",
        "paragraphs": [
            "虐焰熏天，而公以勺水欲救其燎原。",
            "觀公之帖，雖久別之一見，亦將以歸之時數之自然。",
            "胸中所處者素定，宜其敢于攖豺虺之鋒，而吐天下之公言也。"
        ],
        "title": "何恭敏料理帖贊",
        "id": "51482717-7392-4438-9448-f5b36fe40f30"
    },
    {
        "author": "岳珂",
        "paragraphs": [
            "予官京口，前後十年，接公之枌榆兮。",
            "讀耆舊傳，慨想其人，莫覿其居兮。",
            "維帖之得，題標失真，幾以迷其初兮。",
            "覺民跋證莫近斯，于以識公書兮。"
        ],
        "title": "張章簡康寧帖贊",
        "id": "a12a31ef-505b-4d85-a125-832f86dcca23"
    },
    {
        "author": "岳珂",
        "paragraphs": [
            "昔東晉王茂弘諸人，登新亭，望長淮，自謂風景不殊，舉目有山河之異。",
            "至今想之，猶鬰乎其有餘哀。",
            "矧預瑶牒，登玉階，而寄宗國之懷者耶。",
            "王業偏安于海瀕，故都久棄于蒿萊。",
            "主議者方貪天之功，而肆其雄猜。",
            "朝士沉空，不復向來。",
            "率兆乎滔天之讒，而迄乎和議之開。",
            "此有志者所以歎于嗟之麟，而思當道之豺也。",
            "嗚呼，鍾簴百年，邊塵尚霾。",
            "悠悠蒼天，彼何人哉。"
        ],
        "title": "趙德麟召還詩帖贊",
        "id": "3bc6ceeb-a08c-4574-aa40-48da218c06a3"
    },
    {
        "author": "岳珂",
        "paragraphs": [
            "絃管之流聲，景物之感情。",
            "激徵含商，舒華發英。",
            "固所以合融怡于自然，而惜流轉之不停。",
            "亦猶夫見穿花之蛺蝶，賦點水之蜻蜓。",
            "思盡醉于風光，而典春衣于杜陵也。"
        ],
        "title": "周少隠留春詞帖贊",
        "id": "a9c7d63f-d1e8-4a3c-8ac0-8d5ab3179c6d"
    },
    {
        "author": "岳珂",
        "paragraphs": [
            "上嗣服之初載，首以忠之一字，褒顯邦之臣二人。",
            "亦既表百年之宗儒，遂復開千社之舊勳。",
            "嗚呼，英衛善用兵，房杜濟以文。",
            "惜先生之位弗克究，故先世之志亦終莫之伸也。",
            "遺帖之存，手墨如新。",
            "我藏孔宜，對于褒綸。"
        ],
        "title": "張文忠奉告晴快二帖贊",
        "id": "99c91d89-76d0-479b-9cd2-7b5779a64a21"
    },
    {
        "author": "岳珂",
        "paragraphs": [
            "父子而善書，自羲獻而始也。",
            "寥寥千載，固已莫之擬也。",
            "至于我朝，有楚國之羋也。",
            "不隕其名，雖未濟厥美也。",
            "其讀父書，亦非括之比也。",
            "瞠乎望洋，混混猶此水也。",
            "此帖之觀，尚可見其體也。"
        ],
        "title": "米玄暉書簡帖贊",
        "id": "abd8d1f2-c975-4d57-aead-82081bf154f9"
    },
    {
        "author": "岳珂",
        "paragraphs": [
            "山氣之微明，湖光之清浚。",
            "軒中之人秀而隠，予固未之論。",
            "獨是一篇之題，自是于古無所與遜。",
            "知益知損，予意猶有儷乎孔門爲國之哂也。"
        ],
        "title": "米玄暉秀軒詩帖",
        "id": "5be24d3f-d534-4424-b668-fcb30cbc8cad"
    },
    {
        "author": "岳珂",
        "paragraphs": [
            "予家有山林集，觀寶晉自製之詞，每不逮乎平日之文。",
            "豈句律之未工，疑用志之或分。",
            "偉筆力之扛鼎，得過庭之異聞。",
            "陶冶性情，自爲陽春。",
            "既寓意于館甥，亦秘笈而自珍。",
            "予嘗商略函書，彷彿梁塵，規矩合作，勺簫奪倫。",
            "竊以爲夫君金縷之衣，亦未足以換墨練之裙也。"
        ],
        "title": "米玄暉陽春詞帖贊",
        "id": "27e7b39b-db5e-40aa-9d24-9a32050f6102"
    },
    {
        "author": "岳珂",
        "paragraphs": [
            "公立柱下，直聲凜如。",
            "氣則不餒，而况于書。",
            "待人以情，真意浹洽。",
            "于嗟前修，動則可法。"
        ],
        "title": "潘子賤改月帖贊",
        "id": "b814eeb0-7e21-4ce3-b6e3-3f8cde0a8133"
    },
    {
        "author": "岳珂",
        "paragraphs": [
            "矰繳之冥鴻，人心所同。",
            "是內舉者何足以害其公。",
            "世道之趨，或汙或隆。",
            "此帖之存，所以愧今日之憧憧。"
        ],
        "title": "胡已茂鶚章帖贊",
        "id": "c7856cb1-539d-4ded-bdb6-65c3ede0518d"
    },
    {
        "author": "岳珂",
        "paragraphs": [
            "塗水漣漪未改，薌林風月如新。",
            "一紙重觀遺蹟，百年無復斯人。"
        ],
        "title": "向伯恭旁午帖贊",
        "id": "ad33ad9e-e9d9-46e4-8089-4e66af540442"
    },
    {
        "author": "岳珂",
        "paragraphs": [
            "其忠足以繼忠顯，其教足以傳西樞。",
            "其略足以佐魏公，其識足以知二吳。",
            "於虖，斯亦足以列寶真之儲矣。"
        ],
        "title": "劉彥修江岸帖贊",
        "id": "5a0c48a1-37aa-446d-be6f-6e45ef512952"
    },
    {
        "author": "岳珂",
        "paragraphs": [
            "當邊境之多虞，士君子出而備馳驅，見于盈咫之書。",
            "觀其六鑾之行，雖擇日亦不可以少須，其時爲何如。",
            "燀燀出車，投袂以趨。",
            "毋寧以家而忘此匈奴，豈其私是圖。",
            "此敵愾之士，必即是以察忠臣之區區也。"
        ],
        "title": "梁仲謀去月帖贊",
        "id": "f856d55d-2326-4633-b244-f42bf8865124"
    },
    {
        "author": "岳珂",
        "paragraphs": [
            "意有不可，束带之立弗與也。",
            "事所當盡，杭葦之急弗顧也。",
            "詩不云乎，駪駪征夫，每懷靡及。",
            "覽此遺墨，斯足以觀君子之于役，而考古義于原隰矣。",
            "再拜什襲，噫吾何執。"
        ],
        "title": "魏邦達聖訓帖贊",
        "id": "bc850991-b06c-4663-a309-b05af374ec63"
    },
    {
        "author": "岳珂",
        "paragraphs": [
            "納交以道，不殊乎丘園。",
            "觀政以人，歎息于求賢。",
            "言情以真，無事乎脅肩。",
            "此前輩之流風，今不復見者幾百年矣。",
            "使覽者跫然曰：古道之存，存乎尺箋，盍思乎勉旃。",
            "則如寶真者，亦將預有榮焉。"
        ],
        "title": "汪彥章譽望求賢薦書三帖贊",
        "id": "0d8756a2-5c29-4b1a-841b-859d2b1c5706"
    },
    {
        "author": "岳珂",
        "paragraphs": [
            "勁而柔，端而遒。",
            "奔八驥，回九牛。",
            "功玉鉉，名金甌。",
            "藏此書，識前修。"
        ],
        "title": "朱文靖報稱帖贊",
        "id": "7df73d27-f679-45a6-89df-ee1e1abe4254"
    },
    {
        "author": "岳珂",
        "paragraphs": [
            "筆勢之偉，筆意之詣，筆法之粹，是三者固足以名家而無愧矣。",
            "於虖，祐陵天縱八體，公蒙識拔，獨在初歲，亦宜有此具美也。",
            "寶此幅紙，以見太平之游藝，惟秘閣是視。"
        ],
        "title": "劉無言餉茶帖贊",
        "id": "231e7935-bb29-46a3-97a9-11765d41f031"
    },
    {
        "author": "岳珂",
        "paragraphs": [
            "輞川之勝，新詩之詠，所以適性也。",
            "繭紙之瑩，筆力之勁，所以寫興也。",
            "維詩與筆，景物交映也。",
            "並于唐圖，于是爲稱也。"
        ],
        "title": "劉無言輞川詩帖贊",
        "id": "5eff1aac-9e6f-4e22-8fe9-9dc8a378c1ca"
    },
    {
        "author": "岳珂",
        "paragraphs": [
            "呂氏一門，我朝韋平。",
            "衣冠既南，孰爲典型。",
            "猗歟北扉，翰墨騰英。",
            "難進之風，藹于心聲。",
            "其進維何，風雷隠砰。",
            "賤霸尊王，萬古作程。",
            "天將開之，以豁聵盲。",
            "孰遏其萌，維盜實憎。",
            "觀公初心，何止懲羹。",
            "親朋斯升，方喜彙征。",
            "私書之詒，猶欲却行。",
            "豈願空言，與乳臭爭。",
            "道之將宏，非人所能。",
            "俯首事讎，衆方若酲。",
            "詎知禍胎，自漢公卿。",
            "淪胥一談，大呂爲輕。",
            "綸音一頒，四海竦聆。",
            "臧宮鳴劍，賈誼請纓。",
            "書下奉天，已識中興。",
            "曲筆誰歟，反肆譏評。",
            "陰險何知，雲收霧明。",
            "公帖初獲，我心未寧。",
            "謂彼噂沓，臆度以情。",
            "是或鼠腐，猶疑鴻冥。",
            "既見公書，懇懇至誠。",
            "視彼儻來，雖寵若驚。",
            "肯以王言，屈于奸朋。",
            "公義既昭，公論既明。",
            "迨今百年，猶歉混并。",
            "時歟數歟，迄莫我聽。",
            "公帖雲烟，公心日星。",
            "彼犬之狺，何吠非形。",
            "天澄氣清，修竹蘭亭。",
            "閲此帖焉，對于汗青。"
        ],
        "title": "呂居仁瞻仰收召二帖贊",
        "id": "a0482d7b-aa11-4cc9-83c5-100b3088c020"
    },
    {
        "author": "岳珂",
        "paragraphs": [
            "九派之沕潏，注于溟渤，寓此詩筆。",
            "烟霞之痼疾，園涉以日，紓寫盤鬰。",
            "予于西江，搜抉遺軼，備體之一。"
        ],
        "title": "李商老酬答詩帖",
        "id": "44e5b3de-9745-4f78-950a-e9be8371e945"
    },
    {
        "author": "岳珂",
        "paragraphs": [
            "隆興聖主臨盛朝，元臣堂堂冠蟬貂。",
            "鎮撫百度服天驕，九鼎安固屹莫摇。",
            "凜然遺墨松後凋，美錦不裼璞不雕。",
            "百年攸熺均童妖，惜我喬木屈艾蕭。",
            "圍棋賭墅意自消，後來偉蹟何岧嶢。",
            "我來郿塢鳥焚巢，乃見拱璧污脂膋。",
            "卷藏再拜刻琰瑶，百花藩溷隨飄飄。",
            "願續洛譜從午橋，不問處所知春饒。"
        ],
        "title": "陳文正黄庭帖贊",
        "id": "8b4b8a14-6bfe-4f24-90f3-be721a1b1fb8"
    },
    {
        "author": "岳珂",
        "paragraphs": [
            "危微精一，傳之在心。",
            "二典勳華，光于有臨。",
            "大原自天，端倪孰尋。",
            "豈無疇咨，培高浚深。",
            "寢明以昌，舉元難壬。",
            "烝哉明良，嗣此德音。",
            "匪鑑而諷，匪鑑而箴。",
            "啟迪在初，有開宸襟。",
            "巖廊南風，袗衣鼓琴。",
            "淵躍籋雲，匣鉶發鐔。",
            "達其已充，澤彼蒼黔。",
            "王度之恢，如玉如金。",
            "進而虞淵，賓暘發霠。",
            "坱圠機衡，開闔陽陰。",
            "九韶其諧，萬奏皆瘖。",
            "退而卷懷，藝圃書林。",
            "出入歐顔，而加𣂏斟。",
            "湛湛秋江，岧岧春岑。",
            "如彼德人，危冠整簪。",
            "不伐不矜，森嚴深沉。",
            "我考問學，惟心靡諶。",
            "端平自我，何用弗欽。",
            "重抵九鼎，價踰萬琛。",
            "惟帖可觀，爲世砭鍼。",
            "尚信我言，匪今斯今。"
        ],
        "title": "史忠定蚤作帖贊",
        "id": "30f89775-8b31-48f3-b68e-b76e7d8c1d5b"
    },
    {
        "author": "岳珂",
        "paragraphs": [
            "公作隸古，與先漢侔。",
            "發爲書翰，順塗挾輈。",
            "公相孝宗，曾不少留。",
            "歸安一丘，始終休休。",
            "我護淮餉，祖公前修。",
            "登華信亭，步得江樓。",
            "摩挲石題，瞻睇銀鈎。",
            "風靜鵲巢，月明沙鷗。",
            "意公其來，偕造物游。",
            "蹟則不磨，心兮焉求。"
        ],
        "title": "洪文惠盍簪帖贊",
        "id": "b6ffbf43-12b5-4001-b5cd-91e36593a8b9"
    },
    {
        "author": "岳珂",
        "paragraphs": [
            "仕遭時，相真主。",
            "材之充，澤斯普。",
            "以端逸，御妍嫵。",
            "諒予言，法當取。"
        ],
        "title": "蔣丞相得男帖贊",
        "id": "b3be92eb-29e3-4dc9-be71-0024ca34f3f2"
    },
    {
        "author": "岳珂",
        "paragraphs": [
            "方長鯨之干誅，駭百川之騰浪。",
            "撼坤軸其欲裂，有雍公之忠壯。",
            "策數船之奇勳，射天狼于北向。",
            "既旄頭之夜殞，窘紛披而投仗。",
            "歎微管其左衽，曾垂褒于素王。",
            "凜百年而若存，耿英氣于江上。",
            "攬遺帖以在手，並風雲而獻壯。",
            "斂胸中之倔奇，爲筆下之豪放。",
            "念舊交于漕輓，寓執訊之還往。",
            "慨寶傳之至今，猶足慰夫馳想。",
            "予嘗考史牒之終始，論餘功于翼亮。",
            "觀其位上宰以秉成，猶未忘大義之獨唱。",
            "謂取秦而下燕，可拊背而扼吭。",
            "軒墀靡慕于金鉉，節斧乃頒于玉帳。",
            "當王業溺于積安之久，而人心頓有振起之望。",
            "迨時數之未偶，墜妖星于五丈。",
            "故議者不見于異時之所就，而得以寘疑于當日之自將。",
            "何鴆毒之難瘳，本亡秦之蠱喪。",
            "嗟群情習見于苟且，宜隻手莫支于締創。",
            "予所以抱遺槧于五紀，悼成心于一相。",
            "既什襲以致其尊慕，又三歎而繼之惆悵也。"
        ],
        "title": "虞忠肅萬里帖贊",
        "id": "6f5c8ddc-8db3-49cc-8c63-307a9927ea4f"
    },
    {
        "author": "岳珂",
        "paragraphs": [
            "書尺之作趨簡便，情之所託斯可見。",
            "志雖少貶言猶婉，體雖少拙敬猶簡。",
            "堂堂相國緇衣彥，明哲自將亦通願。",
            "竦然述贊覽遺卷，我欲以之參世變。"
        ],
        "title": "曾丞相臨平帖贊",
        "id": "c428a7fd-7896-4238-a129-5e33de10ad3a"
    },
    {
        "author": "岳珂",
        "paragraphs": [
            "漢輕法言，耳目所忽。",
            "予藏于湖，亦近世物。",
            "氣並華劍，烈同段笏。",
            "匪尚其容，亦尚其骨。"
        ],
        "title": "張安國書簡帖贊",
        "id": "c2596021-accd-4ee3-981b-2f1840e937bb"
    },
    {
        "author": "岳珂",
        "paragraphs": [
            "玉妃粲粲怯詩瘦，秦艷蘇腴略先後。",
            "于湖筆力並奇秀，手執遺篇欲三嗅。"
        ],
        "title": "張安國寫坡詩帖贊",
        "id": "bff7c1e0-410f-4106-905f-5cb9c7d8fd77"
    },
    {
        "author": "岳珂",
        "paragraphs": [
            "在易之頤，飲食以節。",
            "推而廣之，有是三說。",
            "蒸壺發羃，衰髮滿幘。",
            "機赤乳白，未死神泣。",
            "萬金之璧，護一蟻缺。",
            "彼過分者，于我何得。",
            "昔傳者詩，今見者帖。",
            "昔以事戒，今以理悅。",
            "吁嗟先生，何學非易。",
            "稱此翰墨，是謂知德。"
        ],
        "title": "張安國東坡三養帖贊",
        "id": "a43cfce0-cde5-4261-93b0-b82ba165ebbd"
    },
    {
        "author": "岳珂",
        "paragraphs": [
            "英宰翼天縡，治象開淳熙。",
            "雖云簡牘間，已具梁棟資。",
            "瀛海渺且清，壺山秀而滋。",
            "膚寸起膏澤，筆意儻可知。"
        ],
        "title": "陳正獻權攝帖贊",
        "id": "fb46bf37-57f2-49d7-a1d1-90517cef9822"
    },
    {
        "author": "岳珂",
        "paragraphs": [
            "詞真意浹，不屈不狎，端重有法。",
            "此近世名臣之帖。",
            "承平流風，尚或可接，予欲以此觀相業。"
        ],
        "title": "梁文靖南安漳巖泉福三帖贊",
        "id": "dbc7e4b2-804f-4f9e-b71a-5f0cfaa950f5"
    },
    {
        "author": "岳珂",
        "paragraphs": [
            "縱之而矩不逾，歛之而鋒無餘。",
            "實藴而華敷，雲爛而霞舒。",
            "雖曰近世之書，亦足以爲軒几之娛。",
            "久而信，信而傳，其殆留而爲後世之須。",
            "噫嚱石湖。"
        ],
        "title": "范參政行臺兩司常州成都四帖贊",
        "id": "e69f2db4-fd97-4dd0-9aa4-25a64ff3aa4a"
    },
    {
        "author": "岳珂",
        "paragraphs": [
            "當平世而概想齋壇之國士，因送客而遂及陽關之舊知。",
            "蓋拊髀之思，在上弗替。",
            "故淳熙之士夫，亦不敢一日而忘可將之奇。",
            "斯帖之傳，固未易例以近世之詩也。"
        ],
        "title": "范參政書懷詩帖贊",
        "id": "d8c5614a-b83b-41e8-928b-a8919acf6251"
    },
    {
        "author": "岳珂",
        "paragraphs": [
            "謹嚴而穩愜，一筆之涉，足寓心法。",
            "淳熙之相業，動守檢押。",
            "耳目猶接，列于書籍，百體不乏。",
            "是曰王魯公之帖。"
        ],
        "title": "王文定省中要津二帖贊",
        "id": "b2f05686-0a73-4b63-b91c-3241966a2d0b"
    },
    {
        "author": "岳珂",
        "paragraphs": [
            "廬陵之文忠，前歐而後周。",
            "筆法之可稽，歐勁而周柔。",
            "苟內心之是似，豈外蹟之能求。",
            "予嘗遡平原之津，望二典之樓。",
            "想公從容子墨客卿間，猶足以接六一之風流也。"
        ],
        "title": "周文忠寶眷帖贊",
        "id": "a56360d5-9184-42f2-83c7-d227745244ec"
    },
    {
        "author": "岳珂",
        "paragraphs": [
            "紫巖之傳，原委一忠。",
            "遡而伊濂，根本一中。",
            "事君致身，其用則同。",
            "自我淑人，派于五峰。",
            "力久積真，至公而充。",
            "淳熙之間，天下爲公。",
            "守道彬彬，洙泗之風。",
            "公于是時，不下禹功。",
            "據德游藝，言立志通。",
            "故其遺書，筆意俱工。",
            "我得而藏，敢忘所宗。",
            "淵淵其心，皜皜其容。",
            "學冠穹壤，名儕岱嵩。",
            "萬世仰之，曰人中龍。"
        ],
        "title": "張宣公書簡帖贊",
        "id": "022e26ef-aeb4-4d3a-95ce-600373b629ae"
    },
    {
        "author": "岳珂",
        "paragraphs": [
            "自吾道之既南，閩浙湘潭，鼎立而三。",
            "聖塗康莊，先生蓋與之揚鑣而並驂矣。",
            "觀其家人唯諾之際，惟理義是探，惟人物是耽，惟世道是參。",
            "公取飽諳，包羅渾涵，舍是弗譚。",
            "其亦如夫任重道遠，必求其所謂合人己而無慚者耶。",
            "璧瑴珠駢，有此尺函。",
            "式嚴厥藏，勿蠹勿蟫。"
        ],
        "title": "陸文安書稿泛舟二帖贊",
        "id": "f28329bf-9b61-4844-b9e8-6f7decdb9ffd"
    },
    {
        "author": "岳珂",
        "paragraphs": [
            "治粹于隆古，元凱之懿，根于篤誠。",
            "世澤未傾，英髦代興。",
            "非不卓犖，絕乎逕庭。",
            "而斯道之正，獨未有以韋平之家，而繼孟荀之鳴者。",
            "豈天心之昌我朝，固得其人而後行耶。",
            "儒服獨立，出于簪纓。",
            "百聖微言，闡我金籝。",
            "使萬世而下，洙泗有所繫，伊濂有所承。",
            "正傳未墜而迄續，絕學將晦而復明。",
            "所謂派徐歷許，沿申遡榮。",
            "簣覆基峙，源澄流清。",
            "殆匪一日之積，偶然而生。",
            "至于道以身立，忠以死爭。",
            "斡泰否之機，開剝復之萌。",
            "其昆弟剛毅之操，家庭講貫之精，又何其集義之不餒，而爲人之難能也。",
            "我讀五帖，言言典型。",
            "文史潘吳，詩書邵程。",
            "望群賢于忠讜，驗本體于寬平。",
            "則雖小而見諸簡牘之接物，亦奚以異于塤箎之同聲。",
            "晻若前陳，如龜之明。",
            "仁遠德輶，欲舉曷勝。",
            "於戲二難，古誰與京。",
            "倡與和與，展也其成。"
        ],
        "title": "呂成公寬平通鑑佚老三帖贊",
        "id": "b182017c-e509-4133-8858-4033d1268f79"
    },
    {
        "author": "岳珂",
        "paragraphs": [
            "猗望舒，盛三五。",
            "光璇儀，韵金縷。",
            "偉健筆，作奇語。",
            "誰知音，傳樂府。"
        ],
        "title": "范元卿中秋詞帖贊",
        "id": "dab4f5cd-ec1d-4c6c-853d-5da4ad1e1699"
    },
    {
        "author": "岳珂",
        "paragraphs": [
            "以文籙傳家，以相業濟時。",
            "貂冠絳裳，予猶及見其丰儀。",
            "簡牘所傳，是以爲近世之奇。",
            "一瞬卅年，贊而藏之。"
        ],
        "title": "葛文定關外帖贊",
        "id": "653d2b77-e458-47eb-992e-fa82b165ac45"
    },
    {
        "author": "岳珂",
        "paragraphs": [
            "偉茲帖之奇瑰兮，羌筆力之有神。",
            "走緘縢之來詔兮，並垂棘而足珍。",
            "從鯉庭而載求兮，得陳亢之異聞。",
            "書三閭之孤忠兮，將爭光兮儀鄰。",
            "予嘗竊寘疑兮，謂意或有在也。",
            "方淳熙之繼明兮，德如天其大也。",
            "挈道統而在上兮，固無嫉邪之害也。",
            "先生之溯伊濂兮，又非沅湘之派也。",
            "寓物以寫興兮，自前世以固然。",
            "豈先生之適正兮，乃獨取于沉淵。",
            "行或過乎中庸兮，雖爲法而不可。",
            "其忠君愛國之誠兮，亦不虞乎後日之禍。",
            "彼不學兮，周公仲尼。",
            "知莊士與醇儒兮，或羞稱之。",
            "律風雅之末流兮，若未免于或變。",
            "使交有所發兮，亦足以迪天性民彝之善。",
            "以今日之書兮，固非出于感時。",
            "則異時之集注兮，亦何病乎俗人之悕。",
            "原屈原之心兮，宗國之楚。",
            "作春秋兮，固安在乎黜周而王魯。",
            "先儒之心兮，百聖之矩。",
            "藏此帖兮，昭于今古。"
        ],
        "title": "朱文公離騷經贊",
        "id": "4bf15e53-7c1b-42f9-bf8a-9f843d7e1f6a"
    },
    {
        "author": "岳珂",
        "paragraphs": [
            "道統之傳，洙泗濂伊。",
            "公于淳熙，萬古一時。",
            "言名之輿，世泯其轍。",
            "皎皎綱常，首載先烈。",
            "粵古大臣，以國爲身。",
            "浚源培根，茲爲愛君。",
            "總干徂征，拜疏輒發。",
            "外寧內憂，間不容髮。",
            "復讎大義，不振不隨。",
            "易安于危，本則先之。",
            "先王之忠，與萊公對。",
            "讒夫孔多，百欽若輩。",
            "彼姑息者，大義一毛。",
            "謂我徒勞，群吠以嘈。",
            "事是蹟訛。"
        ],
        "title": "朱文公儲議帖贊",
        "id": "64158039-ecd4-442c-a9b6-6e6006c427f7"
    },
    {
        "author": "岳珂",
        "paragraphs": [
            "真宰之出，維天降才。",
            "既玉于成，勳名九垓。",
            "山川出雲，時雨必至。",
            "道之將行，公揭魁瑞。",
            "問學已正，淵源已充。",
            "險夷一塗，奚有于躬。",
            "紹熙季年，國勢𣕕杌。",
            "手扶重輪，公爲時出。",
            "屹若九鼎，不震不摇。",
            "公秉國成，端委以朝。",
            "拔茅斯征，苞桑斯戒。",
            "匪兕之時，乘否于泰。",
            "有棐至誠，雲開于衡。",
            "顧不能排，噂𠴲背憎。",
            "公能者天，豈曰臧氏。",
            "汗青萬年，則有公議。",
            "我昔齔齒，拜公江干。",
            "公顧而奇，信乎庭蘭。",
            "三十八年，始得遺帖。",
            "憂邊謹微，抑寓相業。",
            "字端而莊，德謙而光。",
            "于閒暇時，憲型四方。",
            "書藏在奩，百世如對。",
            "尚想公儀，灑掃進退。"
        ],
        "title": "趙忠定濠梁帖贊",
        "id": "b8ab815f-4d4c-42c7-b05e-fb592ab32786"
    },
    {
        "author": "岳珂",
        "paragraphs": [
            "珥貂佩玉之舒徐兮。",
            "引筆行墨之豐腴兮。",
            "閲世論人以其書兮。",
            "尚可以想慶元之初兮。"
        ],
        "title": "余忠肅典贍益辨二帖贊",
        "id": "a531c980-6c3f-44ad-82c6-066900f253d1"
    },
    {
        "author": "岳珂",
        "paragraphs": [
            "於惟紹興，扶危支傾。",
            "揠校涖戎，不識一丁。",
            "先王奮呼，起自諸生。",
            "經通誼明，筆妙墨精。",
            "翠微之詩，五嶽之盟。",
            "祁陽整旅，東松紀行。",
            "蹟徧九州，氣凌三精。",
            "粵時出師，首茲抗旌。",
            "規模弗愆，忠憤莫攖。",
            "上心載嘉，奎章式形。",
            "謂朕何憂，惟爾責成。",
            "以百萬師，觀我甲兵。",
            "僅四十里，復我舊京。",
            "日郤陽侯，星隕中營。",
            "萇血遂碧，狐史漫青。",
            "天不誘衷，曷其底寧。",
            "傷哉離騷，坐此修能，冰鏤芷馨。",
            "惟帝鑒忠，惟人與誠。",
            "烈並褒鄂，志恢幽并。",
            "有奕龍跡，遹昭駿聲。",
            "遺墨既刊，大猷是經。",
            "對于廟祧，豈惟雲仍。"
        ],
        "title": "鄂忠武王出師疏帖贊",
        "id": "10673d57-047d-4be0-ab2a-8db695594ceb"
    },
    {
        "author": "岳珂",
        "paragraphs": [
            "昔李西平之在鳳翔，嘗以直道致主。",
            "慕魏鄭公，雖叔度之進言，猶毅然而不從。",
            "謂幸備于將相，詎愛身而苟容。",
            "猗歟先王，亦師文忠。",
            "凡引筆而行墨，皆刻志而比蹤。",
            "今觀碑刻之在天下，雖小大真行之異工，視此帖之所傳，蓋不約而皆同。",
            "然則有犯無隠，挺焉直躬。",
            "唾當道之豺狼，嬰九淵之神龍。",
            "蓋當心摹手追之時，已有之死不顧之遺風矣。"
        ],
        "title": "鄂忠武王書簡帖贊",
        "id": "f3a38cb4-7a1d-4b89-a42a-ef39ca099494"
    },
    {
        "author": "岳珂",
        "paragraphs": [
            "先王筆法源于蘇，奕然世體繇庭趨。",
            "奩中手澤他豈無，義與事比當特書。",
            "巨編剪取刪繁蕪，盛心端可傳遺孤。",
            "百年小楷照乘珠，爲問汗青誰董狐。"
        ],
        "title": "銀青制劄帖贊",
        "id": "6e102c54-8e0b-444e-bd89-813bbffce94d"
    },
    {
        "author": "岳珂",
        "paragraphs": [
            "嗚呼死生，如一旦暮。",
            "達觀其大，等視來去。",
            "如古之聖賢，所謂曳杖山木之歌，啟手淵冰之語，其皆超然知所處矣。",
            "手澤之存，慨其孺慕。",
            "贊詩不文，以配陟岵。"
        ],
        "title": "銀青清白頌語贊",
        "id": "da161f68-ffa6-4261-a797-3e7c33984088"
    },
    {
        "author": "岳珂",
        "paragraphs": [
            "釋老之異，佞者惟酷喜，排者惟疾觝。",
            "死生之大，達者晦其理，昧者尚其詭。",
            "喪祭之正，徇古者失于泥，行今者溺于鄙。",
            "如遺訓者，亦可以守而勿墜矣。",
            "我懷緒言，杯棬之比。",
            "子孫傳家，真蹟在此。"
        ],
        "title": "大寧夫人二書贊",
        "id": "01092e42-2e4d-435c-87c4-dea706d7d944"
    },
    {
        "author": "岳珂",
        "paragraphs": [
            "薛在近世，意莊體葩。",
            "倣而肖耶，偶其好耶。",
            "筆動聖鑒，藝兼詞華。",
            "繫詩而藏，維以傳家。"
        ],
        "title": "吏部二詞帖贊",
        "id": "3731c2b0-9a3e-456c-b949-8f5e2d106618"
    },
    {
        "author": "岳珂",
        "paragraphs": [
            "永祐當臨御，重熙極泰亨。",
            "物窮隍土復，地大蘗牙萌。",
            "蕞爾瀛懦國，違吾海上盟。",
            "烽烟昏九土，氛霧塞三精。",
            "於赫中興主，初專九伯征。",
            "赤符觀炳炳，嘉兆得庚庚。",
            "四七膺休運，三千協一誠。",
            "乾坤恢闢闔，日月洗明清。",
            "天授睢壇筴，風興渭水英。",
            "維時臣大父，摇迹聖廛氓。",
            "寶匣鳴長劍，雄冠彯曼纓。",
            "衣裘供羿射，燈火近韓檠。",
            "聖世方求駿，明神豈舍騂。",
            "始從魚鑰守，小㭊羽林兵。",
            "嘗敵無車乘，麾軍不鼓鉦。",
            "熏門摧彥政，汜水從閭勍。",
            "馹召班龍節，犀軍下雀桁。",
            "王師俱蓄縮，游騎愈縱橫。",
            "馬渡朝迎敵，鍾山夜駐營。",
            "狂瀾身砥柱，大厦手支撐。",
            "敵焰猶繁熾，吳都忽震驚。",
            "東巡傳警蹕，右袒半公卿。",
            "憤起宜興旅，追收建業城。",
            "大江誰飲馬，五嶽更刑牲。",
            "一蕩西江李，重殲固石彭。",
            "利兵驅虎豹，傑觀築鯢鯨。",
            "玉帳旋平廣，銅符遂帥荆。",
            "皇靈期濯濯，王事分傍傍。",
            "沙漠驚風鶴，山林息聚蝱。",
            "神州宜亟復，六郡乃先爭。",
            "桀犬徒馮壘，苗民敢抗衡。",
            "銳師掀狡窟，高堞覆堅棚。",
            "鼎道兵方進，湖湘寇輒平。",
            "幾年兇禍結，八日駿功成。",
            "叛將因資用，降人豈畏阬。",
            "開疆下商虢，結約到磁洺。",
            "謀帥難張俊，還兵慮酈瓊。",
            "但虞遺後患，初匪厭紛更。",
            "沔鄂重歸鎮，齊劉尚據京。",
            "且羞離楚饌，未用渡河罌。",
            "細柳千屯竈，柔桑萬瓦甍。",
            "流民俱授畝，戰士亦從耕。",
            "夫澮縈如带，原田畫若枰。",
            "連雲登美稼，淅玉飯香秔。",
            "芻輓從今省，兵儲亦頓贏。",
            "吏貪無鼠碩，民佚異魴頳。",
            "姑定鴻溝約，交馳絕域伻。",
            "鄰歡新玉帛，宴衎樂簧笙。",
            "未幾邊摇草，惡知野食苹。",
            "禮容方濟濟，革乘忽軿軿。",
            "睿斷昭雄赳，天威震隠谹。",
            "六師紛霧集，萬竈盛雷轟。",
            "戎駕爰方啟，神鋒莫敢攖。",
            "童髫欣再見，父老喜前迎。",
            "義氣通諸夏，謳聲沸八紘。",
            "官兵颺隼鷙，廢壘泣鼯猩。",
            "跬步歸京闕，朝衣詣寢楹。",
            "晉軍傳鶴唳，楚幕聽烏鳴。",
            "機會乘今日，雌雄決此行。",
            "幸成十載績，歸捧萬年觥。",
            "何事東來詔，遄追北指旌。",
            "撫膺皆壯士，牽袂有啼嬰。",
            "嶪岌登樞極，雍容儼珮珩。",
            "身雖處廊廟，志則在幽并。",
            "豈意中原略，深違時相情。",
            "和親徒效敬，投几不聞罃。",
            "正爾先鞭著，居然謗篋盈。",
            "兇威摇吏牘，風旨動臺抨。",
            "梟虺饑吞噬，鷹獒樂使令。",
            "衆髽常忌冠，同浴不譏裎。",
            "遠慮爲徼福，先驅謂緩程。",
            "一言鳴仗馬，千丈下喬鶑。",
            "盍考謝赦表，兼覿賜劄評。",
            "許身無少愧，憂國甚於酲。",
            "彼潛宜投虎，能言不離鸚。",
            "鳥翾身蚤箙，兔健足先烹。",
            "有客悲周道，何人恤魯祊。",
            "同時惟切齒，來者但懲羹。",
            "長夜何時旦，沉陰幾日晴。",
            "是非從久定，禍否待終傾。",
            "先帝資神武，深仇愴父兄。",
            "每懷得頗牧，胡忍棄韓黥。",
            "哲監何嘗惑，孤忠果漸明。",
            "岳陽還舊號，嶺表返諸惸。",
            "故壘營新祀，畿封闢賜塋。",
            "用心傳舜子，述事廣文聲。",
            "甘雨興餘槁，青天豁久盲。",
            "先臣死不朽，聖德浩難名。",
            "陛下今湯禹，王臣昔散閎。",
            "令圖天廣大，盛烈日鏗鍧。",
            "心術參堯運，規模紹漢宏。",
            "遺形高閣繪，良股盛朝賡。",
            "故將欣非遠，微臣矧敢輕。",
            "傳訛稽史謬，敗俗訂言詝。",
            "日繫無虛筆，雲章有滿籯。",
            "竹書皆歷歷，玉訓尚鏗鏗。",
            "願輟清朝暇，叨承乙夜呈。",
            "作詩哀寺孟，覽奏念緹縈。",
            "恩錫茅封寵，光昭衮字榮。",
            "誓懷如皦日，忠報畢餘生。"
        ],
        "title": "經進百韻詩",
        "id": "815ec474-3ae6-4e33-8418-2d9fb4ac1777"
    },
    {
        "author": "岳珂",
        "paragraphs": [
            "路入平山萬木清，松蘿薈蔚接烟甍。",
            "鹿跑泉眼涵秋影，雁带雲容度晚晴。",
            "花徑有時傳相國，蘚碑無字紀昭明。",
            "六朝金粉今何處，贏得十年蕙帳名。"
        ],
        "title": "玉蕊花",
        "id": "942b8069-ab81-4829-be94-309c1248b664"
    },
    {
        "author": "岳珂",
        "paragraphs": [
            "行也布袋，坐也布袋。",
            "放下布袋，多少自在。"
        ],
        "title": "布袋和尚頌",
        "id": "b37d87b0-d18d-490d-9c4f-35495dedf287"
    },
    {
        "author": "岳珂",
        "paragraphs": [
            "傑宇翬聯接孔牆，盛朝人物仰堂堂。",
            "憑熊曾識棠陰芾，睎驥何堪粃政揚。",
            "配祀有人存折檻，奉祠無路愧題梁。",
            "平山遺像猶多闕，幸趁春風薦羽觴。"
        ],
        "title": "思賢堂",
        "id": "a1a21a3d-2f30-41b0-b965-768fc69325ff"
    },
    {
        "author": "岳珂",
        "paragraphs": [
            "下簾宴坐自焚香，酒力醒時冬夜長。",
            "憂國寸心應未爐，夜深頻起看天狼。"
        ],
        "title": "偶題",
        "id": "531dc90b-3c7d-40a3-9b4e-eb163714544c"
    },
    {
        "author": "岳珂",
        "paragraphs": [
            "東松一建幾經春，景物清幽匪俗鄰。",
            "曾識當年駐金節，尚存遺墨勒堅珉。",
            "晚生不復究前烈，所幸猶來拂壁塵。",
            "市虎欺天疇敢爾，東風回首一霑巾。"
        ],
        "title": "東松庵",
        "id": "7578d0d4-f820-4943-8156-634bcd0ab63c"
    },
    {
        "author": "岳珂",
        "paragraphs": [
            "秋枕竹鳴屋，晝棋松掩關。",
            "雨晴猶濕徑，雲薄不藏山。",
            "未洗中原恨，誰消永日閑。",
            "西風動征隰，空愧鬢毛斑。"
        ],
        "title": "鶴林寺",
        "id": "454a2e12-514b-413f-b5ec-e755d46fdda6"
    },
    {
        "author": "岳珂",
        "paragraphs": [
            "動指不須占染鼎，去毛切莫拗蒸壺。"
        ],
        "title": "句  其一",
        "id": "d9fc6f31-23e4-4fd1-95ed-395eae2cce9d"
    },
    {
        "author": "岳珂",
        "paragraphs": [
            "片雲出岫猶知倦，流水吟湘肯伴牢。"
        ],
        "title": "句  其二",
        "id": "b3d6ef1e-2558-4304-a7ae-351e772a9b75"
    },
    {
        "author": "岳珂",
        "paragraphs": [
            "尚有奏篇煩狗盜，肯辭馳傳爲駹臣。"
        ],
        "title": "句  其三",
        "id": "eda71c87-e1f8-43ac-84c3-3558d4ec538c"
    },
    {
        "author": "程公許",
        "paragraphs": [
            "龍吟兮九淵，鶴唳兮九天。",
            "飛僊兮下寥闊，鶴可馭兮龍可鞭。",
            "白雲兮坌谷，飛泉兮鳴筑。",
            "掇瑶草兮帝庭，搴瓊林兮木末。",
            "問老僊兮何爲，珠庭宴兮悅怡。",
            "啟瓊笈兮探道帙，盼靈童兮往授之。",
            "粲僊李兮芳奕葉，主斯文兮千歲期。",
            "維嵩嶽兮峻極，繄甫申兮孕質。",
            "彼圩頂兮尼丘，非毓聖兮何述。",
            "偉茲山兮萬仞，獨載英兮一家。",
            "下培塿兮何有，上帝閽兮可排。",
            "龍奮髯兮翔騫，鶴整翮兮褊褼。",
            "灑瓢滴兮澤苗槁，何蕙帳兮吾久淹。"
        ],
        "title": "擬九頌  其一",
        "id": "2ab2b911-8a78-4ac2-9f82-ec06866838e3"
    },
    {
        "author": "程公許",
        "paragraphs": [
            "馳余馬兮南北，慨永懷兮故國。",
            "豈喬木兮吾敬，繄世臣兮取則。",
            "許史兮金張，煜煜兮煌煌。",
            "薰天兮富貴，達觀兮粃糠。",
            "水有源兮木有本，傳不傳兮天若吝。",
            "彼高密兮崇門，後何稱兮子孫。",
            "維指李兮蟠根，光萬丈兮斯文。",
            "父子兮昆弟，面命兮叮嚀。",
            "闖戶兮車不停軌，滿堂兮烜朱與紫。",
            "顧所重兮未然，寧以彼兮易此。",
            "佩禮義兮服詩書，保厥美兮久不渝。",
            "百世兮嗣守，張赫奕兮吾閭。",
            "守一經兮範金石，寧鄭公兮專通儒。"
        ],
        "title": "擬九頌  其二",
        "id": "dd67577a-c7e5-4dcb-8d0e-c12f860b18e0"
    },
    {
        "author": "程公許",
        "paragraphs": [
            "修眉兮連娟，曼翠靄兮麻源。",
            "君門獰兮九虎，蹇予留兮三年。",
            "三峨之山兮遠萬里，見似人兮胡不喜。",
            "半輪秋兮促公歸，空高徑兮班屐齒。",
            "蹈夷險兮一心，既何戚兮何欣。",
            "忍較功兮曲突，莽蒼狗兮白雲。",
            "清風颯兮綺疏，明月耿兮庭徐。",
            "紛縹帙兮插架，尚青衿兮來趨。",
            "渺天涯兮延佇，時與拂兮蠹魚。",
            "雪堂兮躬耕，萬古兮芳馨。",
            "匪天窮兮人厄，九鼎重兮斯文。"
        ],
        "title": "擬九頌  其三",
        "id": "f81b90c7-4566-4850-a60e-6844f28f2c83"
    },
    {
        "author": "程公許",
        "paragraphs": [
            "水平湖兮溶溶，鴈鳴秋兮雝雝。",
            "氣相求兮聲相應，渺萬里兮葭葺叢。",
            "晴雲淡兮天宇清，行不亂兮字縱橫。",
            "伊美人兮心和平，韻塤箎兮錦繡文。",
            "湖光澹兮酒溫巵，鑑湖影兮燭鬚眉。",
            "縱百坡兮何聚散，如此水兮湼不緇。",
            "彼弋人兮奚慕，何南北兮定處。",
            "嫋嫋兮秋風，瀟瀟兮夜雨。",
            "飛鳴兮向陽，何心兮稻粱。",
            "望層空兮接羽，友鴻鵠兮高翔。"
        ],
        "title": "擬九頌  其四",
        "id": "988fffe9-e210-4063-a36b-84042f45b511"
    },
    {
        "author": "程公許",
        "paragraphs": [
            "貌棱層兮心潔貞，玉韞質兮金作聲。",
            "芙蓉冠兮獨立，佩寶璐兮繽紛。",
            "胡拳拳兮石友，期歲晚兮相守。",
            "瞠俗眼兮老醜，自心知兮堅久。",
            "彼平泉兮森離立，紛品第兮羅甲乙。",
            "吾何嗜兮狷介，寧與汝兮同癖。",
            "琴書兮左右，龜鶴兮前後。",
            "覿面兮崢嶸，忘言兮一笑。",
            "泰山兮非大，拳石兮非小。",
            "體無不具兮，性何不有。",
            "喦喦兮層霄，藹膚寸兮澤九州。",
            "時卷舒兮爲世，亙古今兮獨超。"
        ],
        "tags": [
            "泰山"
        ],
        "title": "擬九頌  其五",
        "id": "c6753eca-c6d8-4759-9e0e-150058224924"
    },
    {
        "author": "程公許",
        "paragraphs": [
            "葵傾心兮向陽，車導迷兮指南。",
            "彼赫曦兮麗晝，奚信耳兮銅盤。",
            "路通行兮九軌，奚窘步兮媻姍。",
            "理有窒兮必通，物無幽兮不闡。",
            "懿君子兮姱修，曾何心兮獨善。",
            "曼余目兮流觀，瞻咫尺兮威顔。",
            "慨冥行兮一世，撫余衷兮獨安。",
            "惟納約兮自牖，苟牆面兮孰誘。",
            "擁前旒兮余察，昏擿埴兮余考。",
            "周道兮如砥，君子兮所履。",
            "彼矇叟兮何知，跬步兮千里。",
            "倚檻兮永歌，君門九重兮奈何。",
            "倚皇明兮寤鑒，蹈前修兮不頗。"
        ],
        "title": "擬九頌  其六",
        "id": "d0a3f52d-6a14-4d41-92e1-ba53a1d1eb8b"
    },
    {
        "author": "程公許",
        "paragraphs": [
            "滄海兮渺瀰，杳莫見兮津涯。",
            "愕風濤兮澒洞，問靈皇兮何之。",
            "天蒼蒼兮正色，水混混兮相接。",
            "何人心兮過險，陡平陸兮震懾。",
            "維水流兮不盈，縱涉險兮心亨。",
            "亦可載兮可溺，毋以弱兮意輕。",
            "兀漏舟兮彭湃，矧維楫兮不戒。",
            "羌左重兮右輕，曾何恃兮弗敗。",
            "引余袂兮褰余裳，整余柂兮屹余檣。",
            "舟中人兮乃心一，險可濟兮患可防。",
            "乘流兮上下，如平武兮康莊。",
            "思古人兮莫我遌，志尊堯兮慨以慷。",
            "固天命兮有當，繄人謀兮允臧。"
        ],
        "title": "擬九頌  其七",
        "id": "19614547-279b-4882-ac5b-2e32089aeb2a"
    },
    {
        "author": "程公許",
        "paragraphs": [
            "東方兮煌煌，烜吾目兮晨光。",
            "耳翰音兮三唱，屏羣英兮遠藏。",
            "攬衣兮起起，危檻兮徙倚。",
            "寧餐華兮學僊，何炙背兮誇美。",
            "衆鼾睡兮昏莫知，我心惻兮獨徘徊。",
            "胡羲馭兮不少尼，恐君行兮迫崦嵫。",
            "晞余髮兮扶桑，騁余乘兮暘谷。",
            "翫咸池兮洗光，佇閶闔兮開鑰。",
            "建采旄兮飛虹，駕蜿蜒兮八龍。",
            "鸞鳳兮前導，靈鳥兮後從。",
            "於微閭兮發軔，景未仄兮帝宮。",
            "及曜靈兮未晏，尚察余兮從容。"
        ],
        "title": "擬九頌  其八",
        "id": "5fa5b929-6da8-4305-8a70-b180e8d561b8"
    },
    {
        "author": "程公許",
        "paragraphs": [
            "桑枝綠兮麥齊腰，醴泉山下兮春和柔。",
            "有美一人兮山之曲，薜荔屋兮蕙裯。",
            "溪流兮清瀏，嵐靄兮穠秀。",
            "鳥語韻兮清風，花氣馥兮晴晝。",
            "山中人兮衮繡衣，汎濫游兮憺忘歸。",
            "溉千頃兮芳茝，藝百畝兮留夷。",
            "歲暮兮華實，折以遺兮所思。",
            "懷渺渺兮何極，時不可兮再得。",
            "丹鳳兮飛飛，何兩美兮未合。",
            "山中人兮忍淹留，皇渴佇兮石田秋。",
            "樂行兮憂違，余心兮焉求。",
            "草萋碧兮日婉娩，炯四目兮余袂挽。",
            "披霞縕兮紬瓊編，倚僊翁兮與周旋。",
            "樂莫樂兮醴泉之墅，役薪水兮公忍余棄。",
            "凌汎景兮從之遊，渺下顧兮一稊米。"
        ],
        "title": "擬九頌  其九",
        "id": "e988f5da-268e-43eb-b515-d57bac5fb1ce"
    },
    {
        "author": "程公許",
        "paragraphs": [
            "五氣兮順行，萬彙兮嘉生。",
            "繄人兮有異，毓其秀兮最靈。",
            "紛總總兮橫目，何一濁兮一清。",
            "豈后皇兮爾私，命曰賢兮粹精。",
            "雖才品兮靡易，匪先覺兮曷程。",
            "誕空桑兮開有殷，崧嶽降兮周之禎。",
            "矧皇運兮配天，作之輔兮差肩。",
            "藹遺芳兮簡編，屹柱石兮多賢。",
            "眷指李兮嫡裔，祖柱下兮老僊。",
            "扶輿兮瑞霧，溶洩兮非煙。",
            "鞭鸞兮馭鶴，抉雲漢兮來九天。",
            "粲文瑞兮郁郁，帝所賫兮坤軸。",
            "經天兮日星，緯地兮嶽瀆。",
            "綿萬禩兮不泯，爲生民兮耳目。"
        ],
        "title": "述九頌  其一",
        "id": "8ebf70e0-c956-40f9-8db0-1df2a8368982"
    },
    {
        "author": "程公許",
        "paragraphs": [
            "岷山兮五嶽丈人，大江兮四瀆之尊。",
            "羌鬰積兮佳氣，固人物兮載英。",
            "環兩川兮千里，何江鄉兮專媺。",
            "匯千頃兮玻瓈，龍與鶴兮集止。",
            "山之隠者聃耳孫，子正見兮楊氏女。",
            "乘汎景兮軼罡風，藹僊蹤兮山之趾。",
            "稟帝命兮叢霄，聊世人兮游戲。",
            "五男子兮翹英，今嶢嶢兮鼎峙。",
            "彼談遷兮世史官，悵有歉兮晜及季。",
            "真人兮高翔，盼塵寰兮粃糠。",
            "憫俗兮惛瞀，蹇余佩兮熒煌。",
            "老翁泉兮龍鶴之雲，前蘇後李兮藹芳馨。",
            "岷可礪兮江可竭，不可沫兮英與靈。"
        ],
        "title": "述九頌  其二",
        "id": "d738036a-c0b5-4cf1-b0ff-4d9b491efef3"
    },
    {
        "author": "程公許",
        "paragraphs": [
            "天不椓兮斯文，寄命脈兮哲人。",
            "爛咸陽兮焰虐，不可燬兮六經。",
            "苟日月兮可晦，何天地兮長存。",
            "言不文兮行不遠，義欲正兮詞欲贍。",
            "學之荒兮氣之浮，匪艱深兮必蹇淺。",
            "公昔來兮帝旁，佩瓊蕤兮雲錦裳。",
            "六龍兮伏軫，從之兮彩凰。",
            "愍世兮溷濁，下掃兮不祥。",
            "屈宋兮導前，卿雲兮翼後。",
            "韓柳兮並馳，杜李兮齊驟。",
            "建安七子兮隨行，江左諸謝兮羅左右。",
            "抗吾旃兮典籍場，軼吾轂兮風雅囿。",
            "探金匱兮秘圖，掞國華兮冊書。",
            "範金石兮揚律呂，散人世兮猶緒餘。",
            "民之生兮有司命，彼指南兮亦有車。",
            "秉斯印兮千萬壽，後有覺兮余楷模。"
        ],
        "title": "述九頌  其三",
        "id": "0d1813fc-a9e8-489a-9fd0-83b4e72636a0"
    },
    {
        "author": "程公許",
        "paragraphs": [
            "郊見帝兮琮璜，瑟彼瓚兮流斯黄。",
            "物有專兮靈粹，寧糅雜兮尋常。",
            "懿君子兮毓德，可蠡測兮藴藏。",
            "稟堪輿兮間氣，學遠紹兮皇王。",
            "探墜緒兮鄒魯，集臯夔兮衆芳。",
            "俗薆薆兮要艾，紛余佩兮蘭纕。",
            "衆襜襜兮冶服，爛余裳兮織襄。",
            "石渠兮紫橐，斗樞兮萬閣。",
            "持衆美兮效君，寧濡跡兮康國。",
            "世惛惛兮莫吾與，矯茲媚兮私處。",
            "畦於閭兮珣琪，藝瓊蔬兮玄圃。",
            "暖晴旭兮養和，霏瑞霧兮來下。",
            "苟昭質兮莫虧，猶可遺兮遠者。",
            "及羲鞭兮未晏，導帝之兮軌路。"
        ],
        "title": "述九頌  其四",
        "id": "0db228a6-0989-4eeb-9763-d0e50a8c954b"
    },
    {
        "author": "程公許",
        "paragraphs": [
            "蘿門兮薜戶，宛其姝兮靜女。",
            "撫瑶瑟兮清歌，歌不絕兮如縷。",
            "事君子兮歲幾何，薺非甘兮蘗非苦。",
            "金石兮貞心，恩深兮雨露。",
            "豔半額兮姱倡，豈娥眉兮能嫵。",
            "山之顛兮虎豹嗥，波洶洶兮蛟龍饕。",
            "君欲行兮孰導，隠余思兮鬰陶。",
            "願一列兮無從，首倦櫛兮頻搔。",
            "寶輅兮瑶轍，道阻兮積雪。",
            "君何志兮遠遊，危斷綏兮惙惙。",
            "歲冉冉兮將遒，蹇奚淹兮山椒。",
            "愕噦鳳兮戾止，曰有詔兮汝謀。",
            "日有食兮仍曜，景有晏兮復朝。",
            "苟蓀薆兮弗諼，聊延佇兮中洲。"
        ],
        "title": "述九頌  其五",
        "id": "ff5641a6-97e4-4c61-ac59-fd8bc5751063"
    },
    {
        "author": "程公許",
        "paragraphs": [
            "蚩尤旗兮飛炱，天狗墮兮隠雷。",
            "天運兮日蹙，目漲兮氛埃。",
            "一失兮一得，孰强兮孰弱。",
            "莽三垂兮骨縱橫，恣强敵兮橫奔突。",
            "天萬里兮杳莫知，何一朝兮飛羽愕。",
            "皇乃眷兮西顧，愴赤子兮何負。",
            "白駒兮來思，忍空谷兮逸豫。",
            "有俶兮東方，千騎兮煌煌。",
            "淑旂兮綏章，往欽兮汝臧。",
            "膏余車兮秣余馬，遲汝不來兮盍整余駕。",
            "忽霧塞兮飈回，梗綠林兮轔藉。",
            "不我後兮我前，幸劫災兮天假。",
            "怒轍兮徒勞，鼎魚兮焉逃。",
            "民生兮何尤，膏火兮煎熬。",
            "蛟涎兮脫禍，父母兮鞠我。",
            "集鴈兮中洲，作之屏兮蜀之左。",
            "內訌兮外阻，誰禦兮誰拒。",
            "膚寸兮鬰遥岑，先一州兮後天下。"
        ],
        "title": "述九頌  其六",
        "id": "5cdda83d-726e-4d5f-98d3-7fafd673f0a9"
    },
    {
        "author": "程公許",
        "paragraphs": [
            "奫淪兮澤有水，渺莫窺兮涯涘。",
            "鼓之雷兮噓之風，沛萬里兮流莫止。",
            "潏濤瀾兮汎東洋，張乾綱兮翕坤紀。",
            "渺觀兮古今，賢運兮齊軌。",
            "狼跋兮其胡，赤舄兮几几。",
            "東征兮遲遲，滔滔兮不歸。",
            "歸來兮何時，繡裳兮衮衣。",
            "美人兮嫮好，思不見兮令人老。",
            "昔與余兮成言，忍棄之兮異道。",
            "九疑兮緬哉，重華兮宴娭。",
            "蒼龍兮峙闕，岧嶢兮帝臺。",
            "蕙裯兮芷幄，從之兮九垓。",
            "麾青虬兮以梁，驂孔鸞兮以駕。",
            "靄雲旃兮繽紛，恍松喬兮來御。",
            "步咫尺兮帝軒，帝一笑兮何言。",
            "恍流盼兮下土，掃埃氛兮九埏。",
            "余左兮汝右，余先兮汝後。",
            "汝作朕兮股肱，拜稽首兮皇萬壽。"
        ],
        "title": "述九頌  其七",
        "id": "39f9fe06-48cc-4b40-9486-c4660c95e214"
    },
    {
        "author": "程公許",
        "paragraphs": [
            "一之日兮周正，建子兮良辰。",
            "黄鐘兮起律，魯臺兮望雲。",
            "氣機兮翕闢，往來兮不停。",
            "皇揆予兮初度，秉幼志兮潔貞。",
            "延日月兮察幽，睎雨露兮瀹氛。",
            "蓀拳拳兮余愛，何險艱兮弛勤。",
            "與蓀違兮星紀，思專專兮曷已。",
            "九折臂兮成醫，信情質兮可恃。",
            "端策兮以占，有孚兮韋編。",
            "陰極兮陽復，豈賢運兮不然。",
            "矧甲子兮一周，測天度兮循環。",
            "丹臺兮定錄，壽紀兮日延。",
            "理無窒兮不亨，物去故兮就新。",
            "蠖屈兮求信，根之歸兮再榮。",
            "彼涸陰兮毓質，亦忍俟兮陽春。",
            "洪鈞兮密庸，播物兮無垠。",
            "開八荒兮壽域，如華胥兮大庭。"
        ],
        "title": "述九頌  其八",
        "id": "0c93e673-c50f-4e7d-adfb-1dfb8939f744"
    },
    {
        "author": "程公許",
        "paragraphs": [
            "天門開兮九重，爛鈎陳兮紫宮。",
            "烜舜瞳兮萬里，穆五絃兮從容。",
            "予唱兮孰和，勞心兮𢥞𢥞。",
            "渺煙塵兮蕭瑟，慨世途兮荆棘。",
            "上帝兮孔仁，賫予兮良弼。",
            "金碧波兮漲漪淪，妖氛洗兮景氣新。",
            "皇軫思兮六合，佇公來兮經營。",
            "天蒼兮地厚，日月兮悠久。",
            "民命兮以延，國脈兮以壽。",
            "雲鬅鬙兮僊者家，瑶之臺兮戶瓊玖。",
            "飯寶屑兮醴玄霜，脯擘麟兮果梨棗。",
            "馭鶴兮鞭龍，故山兮春風。",
            "吾誰侶兮赤松，匪上玄兮曷從。",
            "撫塵劫兮浩蕩，燕鈞天兮樂融。",
            "長接引兮羣品，與龍漢兮無窮。"
        ],
        "title": "述九頌  其九",
        "id": "2206110b-aee9-4577-bbcf-74e47cc74f8b"
    },
    {
        "author": "程公許",
        "paragraphs": [
            "有閟兮寒泉，運而往兮幾何年。",
            "地靈兮啟秀，不我後兮不我先。",
            "川媚珠兮圓折，蓮吐岫兮便娟。",
            "坤文郁兮瑞世，所思邈兮西都之虞淵。",
            "芳至今兮未沫，世載英兮昌維。",
            "其已考槃兮山之阿，龜何以兮食只。",
            "築之垣兮登登，忽而凹兮窈而深。",
            "累甓兮尋丈，刳木兮虛心。",
            "木爲仁兮仁者靜，水閡險兮中不失信。",
            "矧生數兮土以培，固受命兮獨也正。",
            "孰牖兮孰窒，孰導兮觱沸。",
            "否傾以亨兮繄所遭，余何喪兮何得。",
            "美人兮委蛇，泂酌兮永歌。",
            "昔泥不食兮匪我吝，今渫可汲兮湛不波。",
            "韋絕編兮堂上，晤三聖兮惝怳。",
            "有孚兮坎習，不窮兮井養。",
            "消息兮盈虛，道之體兮易之象。",
            "沛吾輈兮八荒，志拯溺兮靡遑。",
            "雞鳴喈喈兮霜月曉，紛紜歸夢兮殷轆轤之下銀床。",
            "萬家兮渴飲，渺千里兮相望。",
            "猿奚悲兮鶴奚怨，旱欲霖兮川欲航。",
            "功成兮不居，媲彼泉兮有常。",
            "纓可濯兮滄浪，鯉可羞兮漢之姜。",
            "修綆兮汲古，涴新學兮肺腸。",
            "美人兮歸何時，樂莫樂兮舊鄉。"
        ],
        "title": "亨泉詞",
        "id": "9d56562d-02a0-4be0-bda7-4f662aed613b"
    },
    {
        "author": "程公許",
        "paragraphs": [
            "攬飛雲兮遐思，軼迅飈兮流目。",
            "涪之水兮渺瀰，祕殊境兮仙谷。",
            "彼僊谷兮何有，辟埃氛兮泬寥。",
            "森幽篁兮擁翠，蓊嘉栢兮相樛。",
            "路窈窕兮山盤紆，田可稼兮谿可漁。",
            "谷中人兮歸何時，霧冥冥兮雨霏霏。",
            "人心洪濤兮衝君航，世途羊腸兮隤君馬。",
            "盍舍策兮停橈，聊相羊兮田野。",
            "蘭室兮蕙裯，鶴舞兮猿嗥。",
            "君歸來兮何樂，澹無取兮焉求。",
            "敷床兮千萬軸，問何如兮嶽之麓。",
            "慨視世兮搶攘，忍潔身兮幽獨。",
            "谷中人兮無淹留，靄膚寸兮澤九州。",
            "芳菲菲兮未沫，期歲晚兮逍遥。"
        ],
        "title": "仙谷詞送別西憲楊少卿奉祠東歸",
        "id": "36a2041e-f111-4f7b-a09d-a0c45380c3c4"
    },
    {
        "author": "程公許",
        "paragraphs": [
            "丹山之巖兮阻且深，丹山之雲兮閟其霖。",
            "中有姝兮靜處，冠岌峨兮瑶簪。",
            "方轍兮坎滯，聊返轡兮穹林。",
            "辛夷兮爲屋，芷幄兮蘭衾。",
            "世與我兮異好，不可揉兮精金。",
            "信有味兮恬漠，亦何怨兮寡朋。",
            "猿嗥兮鶴憤，鳥悲兮蛟吟。",
            "忽西崦兮墮日，急響絕兮玉琴。",
            "載營魄兮焉逝，空桂枝兮蕭森。",
            "朔風兮陵厲，白晝兮多陰。",
            "素車兮丹旐，曷返兮遥岑。",
            "天高兮地厚，古往兮來今。",
            "彼達觀兮超曠，奚死生兮愛憎。",
            "四方兮上下，杳眇兮莫尋。",
            "鶴歸兮何日，瑶草碧兮勞我心。",
            "涕浪浪兮霑襟，君無滯兮遠淫。",
            "歸來兮娛樂，故山兮崚嶒。"
        ],
        "title": "撰先伯桂隠先生哀詞",
        "id": "a5a13b1f-acfc-468a-94c5-0921a4f4875b"
    },
    {
        "author": "程公許",
        "paragraphs": [
            "商飈之蕭瑟兮，百草莽其披離。",
            "何深林之敷蕙兮，藹芳華其不虧。",
            "物有生而專媺兮，豈伊人而不然。",
            "閴濬房其窈窕兮，非從夫將孰稱賢。",
            "媚璇源之駛瀏兮，四僊之峰其𡽱嶪。",
            "衮衣藹其碩膚兮，笄珈配之煒曄。",
            "有齋季女淑且明兮，天作之對奚苟求。",
            "懿玉屏之有孫兮，嗣寬閒之潔修。",
            "面嘉命其必敬戒兮，庶幾君子之好逑。",
            "歌福履之將兮，詠室家之宜。",
            "敝屣珠玉吾何有兮，佩禮義而服書詩。",
            "顧俗好之騖榮兮，得則盈而失則沮。",
            "媺君子其獨不羣兮，期百歲而偕處。",
            "夫何孤鸞一朝而舞鏡兮，悼亡賦而鬢霜。",
            "念天秩之有典兮，幽明離隔其忍忘。",
            "冷辟邪而燼絕兮，疊旁行其蛛蟊。",
            "耿松岡之夜月兮，尚欣欣以從舅姑之遊。",
            "悼人命其孰司兮，參大衍其非夭。",
            "信流芳之未沫兮，豈獨華髮而曰壽。",
            "苟天理之可恃兮，君子之步其丹霄。",
            "湯沐大國日可冀兮，尚足慰芳魂於一丘。"
        ],
        "title": "安人趙氏哀詞",
        "id": "e3716a78-d332-4611-9cd4-a15e551914d1"
    },
    {
        "author": "程公許",
        "paragraphs": [
            "於赫圓宰，視聽自民。",
            "惟聖能饗，非德莫親。",
            "乃眷炎宋，受命以仁。",
            "十有三葉，涵海毓春。",
            "德厚流光，施及吾君。",
            "歷數有歸，兆協大橫。",
            "性篤孝恭，天縱睿神。",
            "思皇帝統，積累艱勤。",
            "譬彼菑田，是播是耘。",
            "遺大朕躬，曷其敢寧。",
            "嗣訓九年，端拱嚴宸。",
            "權綱復歸，如日宣精。",
            "姦憸投荒，耆哲揚廷。",
            "與物更始，三載惟寅。",
            "宗祀戒期，歷吉中辛。",
            "孚號萬方，以肅先庚。",
            "飭我玉幣，潔我粢盛。",
            "秋霖淫泆，俄浹六旬。",
            "法宮祗懼，虔祈百靈。",
            "爐沉未燼，如谷應聲。",
            "飈籟號起，霧祲歛昏。",
            "凡百執事，肄習彬彬。",
            "戊辰齋居，彌竭精純。",
            "昧旦盛服，天仗肅陳。",
            "爰趨殊庭，溯瞻九閎。",
            "眷我道祖，凝神窈冥。",
            "濬發靈源，流福無垠。",
            "旋蹕清廟，感惻蒿焄。",
            "端冕對越，秉心著存。",
            "暨入禰室，有涕其零。",
            "僾若有見，愾如有聞。",
            "景緯陸離，瑞靄輪囷。",
            "乃備法駕，玉軑金輪。",
            "蒼龍載驅，和鸞鏘鳴。",
            "黄纛晅晝，翠蕤梢雲。",
            "還復齋寢，以須肇禋。",
            "重屋啟邃，八牖徹扃。",
            "秸席純敷，蠟炬交熒。",
            "金石森列，豆籩苾芬。",
            "有雨其𩃎，激電震霆。",
            "先事以戒，升奠而停。",
            "皇心益祗，惕若持盈。",
            "上帝降鑒，富媼式憑。",
            "二后嚴配，五帝侍軒。",
            "陛級陟降，食飲樂欣。",
            "禮儀既備，廷列九賓。",
            "宣旨輟賀，免御端門。",
            "天降威靈，寧不震驚。",
            "省咎宸扆，肆眚八紘。",
            "相古肆祀，酒冽牡騂。",
            "託物薦忱，惟德之馨。",
            "玉带之圖，奉高所營。",
            "蓋第圜水，入自崑崙。",
            "辯說踳駁，舛厥本源。",
            "若稽皇祐，裁自帝尊。",
            "合祛參侑，不凟不煩。",
            "維時泰和，穆穆迓衡。",
            "尚勞聖慮，抑加鴻名。",
            "制詔辠己，千古日星。",
            "其在於今，履運艱屯。",
            "經躔錯度，水旱洊臻。",
            "寇盜虔劉，公私窶貧。",
            "國論轇轕，政條放紛。",
            "所宜急急，補壞支傾。",
            "皇帝明哲，問學日新。",
            "夔夔翼翼，是究是詢。",
            "廣內九重，方丈八珍。",
            "采翠眩轉，尊罍溢醇。",
            "皇情泊然，堯采若顰。",
            "沓來封章，敷列典墳。",
            "旰不遑食，坐或達晨。",
            "雖躬其劬，未凝厥勳。",
            "因饗而思，咎證之頻。",
            "天誘帝衷，躋之乾淳。",
            "天啟神斷，旋乾轉坤。",
            "抵龜蔽志，敭號列紳。",
            "若古有訓，股肱惟人。",
            "進退以禮，艱哉選掄。",
            "匪余則私，弛弛必更。",
            "皤皤一老，爲世重輕。",
            "毋徐其驅，擾我心旌。",
            "奚蠹莫理，奚墜莫撐。",
            "孰枉而陟，孰賢而湮。",
            "孰道之同，而返丘園。",
            "遲汝之來，秉我化鈞。",
            "莫莫葛藟，芘其本根。",
            "有來贊祼，麟趾振振。",
            "時庸展親，金帛脤膰。",
            "慨昔急難，在原脊令。",
            "豈不爾矜，義或奪恩。",
            "盍考故實，以厚人倫。",
            "言路之闢，公論以信。",
            "誰窒其來，歲久積堙。",
            "亦既疏瀹，源清則亨。",
            "毋厭其鯁，而其佞言。",
            "藥石我愛，醪醴我醒。",
            "好惡之岐，治忽以分。",
            "民亦勞止，魴尾其赬。",
            "託之守宰，爾撫爾循。",
            "邊以警聞，皇皇算緡。",
            "吏緣爲姦，星火急征。",
            "慨彼嘉殖，耗於螣螟。",
            "戢貪禁苛，前令蓋申。",
            "祁祁中原，百年荆榛。",
            "天狼耀芒，較昔則獰。",
            "摲我邊關，殲我邊氓。",
            "汔可小休，亦人之情。",
            "儻得少暇，修其政刑。",
            "毋寧翫愒，以縱鯨吞。",
            "維是四端，急甚救焚。",
            "天何言哉，警戒諄諄。",
            "仁愛之心，與父母均。",
            "皇帝曰咨，爾公爾卿。",
            "其左右我，以經以綸。",
            "鼎雉申儆，中興有殷。",
            "雲漢懼災，王化復行。",
            "維思無邪，負扆有銘。",
            "敢不參倚，日省吾身。",
            "我闕汝規，毋我逢迎。",
            "淵冰虎尾，始終一誠。",
            "神示神考，寧不我聽。",
            "百臣司蕝，虔恭駿奔。",
            "跪誦祝冊，如帝其聆。",
            "式稽周頌，進戒九閽。",
            "敬之敬之，毋圯於成。",
            "海深岳崇，不廢涓塵。",
            "圖易於艱，渝險而平。",
            "天錫帝壽，如古大椿。",
            "天祚景運，萬億子孫。",
            "臣雖不敏，知力於文。",
            "泚筆以俟，矢歌維清。"
        ],
        "title": "明禋進戒詩",
        "id": "6265b054-adac-4ed4-85b0-4fddaa15eba3"
    },
    {
        "author": "程公許",
        "paragraphs": [
            "夙好在巖壑，强持縛纓簪。",
            "野性當奈何，惝恍如驚麕。",
            "京華百萬家，𧥄𧥄瓦疊鱗。",
            "海氣蕩煩暑，作威凌轢人。",
            "湖山招我來，九里松風清。",
            "稽首靈鷲山，西瞻目若營。",
            "云何一峰碧，飛來如羽輕。",
            "俗見囿畛域，達觀渺沙塵。",
            "不見毗耶離，示病老浄名。",
            "古掌斷世界，猶如陶家輪。",
            "竺慧去不返，雪猿呼莫聞。",
            "斯言誰與證，萬壑空烟雲。",
            "老禪法龍象，談麈紛縱橫。",
            "萍蓬萬里外，繾綣猶鄉情。",
            "齋盂乳鋪玉，茗椀花糝瓊。",
            "兩腋扶清風，取意巖壑行。",
            "冷泉掬清泚，五峰凌崢嶸。",
            "真賞味無味，內觀湛空明。",
            "可能一枝筇，雲水自由身。",
            "永愧隠峰老，勇決拂衣巾。"
        ],
        "title": "遊靈隠寺",
        "id": "d89731bf-9924-4b38-866b-8cba07ea4797"
    },
    {
        "author": "程公許",
        "paragraphs": [
            "齋心謁殊庭，異境目力眩。",
            "積陰疑漏天，媧石誰與鍊。",
            "列仙喜我至，一笑晴景現。",
            "絮雲斂太空，螺翠敞大面。",
            "正位儼宸極，羣峰拱星弁。",
            "烟雲互吐吞，草木鬰葱蒨。",
            "錯磨金碧麗，襞積霞綺絢。",
            "平生飫看山，及茲頗創見。",
            "常聞西城君，承詔通明殿。",
            "玉虬層空來，寶室仙境擅。",
            "真侶萬五千，朝夕侍游燕。",
            "凝神杳渺間，稽首瓣香薦。",
            "倏看碧瑶岑，坌起白雲片。",
            "溟涬含一氣，瞬息閲千變。",
            "意恐大隗迷，或作巨鼇抃。",
            "仙者奚異人，豈忍爲獨善。",
            "利欲膏火熬，是非蠻觸戰。",
            "持是以求仙，何異沙作膳。",
            "吾身信浮漚，世事如掣電。",
            "本來一晶明，初不假方便。",
            "隨緣聊爾耳，可使爲物轉。",
            "寸田須鋤耘，老屋亟營繕。",
            "行迷及未遠，補過以無倦。",
            "飈游如有聞，印我本誓願。",
            "他年童初館，或可備精選。"
        ],
        "title": "連日快晴登金華菴觀大面諸峰",
        "id": "c2dcb3bb-06a7-48c9-9107-500216af5a03"
    },
    {
        "author": "程公許",
        "paragraphs": [
            "智禪生峩下，稚齒希空門。",
            "落髮受具戒，持鉢巡諸村。",
            "有如摩尼珠，烱然古井渾。",
            "又若大明鏡，不受塵垢昏。",
            "衰世不見理，窺天於覆盆。",
            "誓將昌祖道，特用報佛恩。",
            "得法歸燕社，閉口不復論。",
            "眷言古叢城，往事空劍痕。",
            "誰規此浮屠，峻極壓厚坤。",
            "意令五濁海，親見兩足尊。",
            "末法裨販盛，遺教髣髴存。",
            "破律會十方，有詔下九閽。",
            "法席遴厥選，爐香冷復溫。",
            "豎拂集龍象，催粥吼鯨鯤。",
            "能使幽衢暝，豁開若木暾。",
            "空花眩俗眼，孰辦牢脚跟。",
            "斯道許津梁，如天柱崑崙。",
            "施金方山積，巧匠猶水奔。",
            "請以六度法，爲拔六欲根。",
            "諸君快說偈，羣魔驚褫魂。",
            "何時共峻陟，層霄疑可捫。",
            "勿謂蟹井小，可敵鯨海吞。"
        ],
        "title": "古碑塔寺改律爲禪鄉大夫招凌雲智禪師主法席規模就整侯丞用晦爲賦揭章和者成軸書來索和",
        "id": "e5f5c6d6-b12f-4382-8946-6c967c04ac70"
    },
    {
        "author": "程公許",
        "paragraphs": [
            "璧簡薦寶室，襟裾馥旃檀。",
            "眷言石交舊，可憚脚力酸。",
            "層崖一劍裂，陰壑千古寒。",
            "數椽棲泬寥，小樓面巑岏。",
            "風穴激虎嘯，石洞掀龍蟠。",
            "是日朔吹慘，舞空雪花漫。",
            "開尊聊暖熱，芼蔬勸加餐。",
            "心事喜我同，晤言藹清歡。",
            "欲去有餘戀，小駐搜奇觀。",
            "評畫過神品，誓鬼猶故壇。",
            "君家古叢城，甲第十畝寬。",
            "胡獨嗜幽寂，而樂茲考槃。",
            "戍邱漸相迫，住山殊未安。",
            "春風動倅馬，雲霄插雙翰。",
            "儻念猿鶴怨，無多貪熱官。"
        ],
        "title": "投龍寶室洞天過延慶觀訪王倅共父劍峰精舍",
        "id": "73fe42f0-012c-4460-920f-b1d8d70136da"
    },
    {
        "author": "程公許",
        "paragraphs": [
            "老樹萬安驛，古井羅真山。",
            "玉虬五雲車，仙翁此往還。",
            "雲蹤久不刓，汎景疑可攀。",
            "憶昔摛藻頖，題詩揭松關。",
            "抱琴唐昌來，快晴春物妍。",
            "截竹倚伶俜，引袂飛褊褼。",
            "歷階一稽首，爲我展笑顔。",
            "善救無棄物，廣度隨有緣。",
            "殊庭遥相望，異關非浪傳。",
            "道士多野朴，山肴親潔蠲。",
            "披榛爲前導，𣂏酒勤款延。",
            "墨池鑑寒藻，書臺滃非烟。",
            "所著何隠帙，乃忍慳不傳。",
            "空餘六六峰，可想格筆椽。",
            "最憐覆盂亭，秀出層巒顛。",
            "周遭碧霞嶂，莽蒼雲海連。",
            "酒囤擬泂酌，花坪夐連娟。",
            "暝色阻窮探，夜雨得佳眠。",
            "塵緣一相誤，凡骨何當仙。",
            "雲霞豈不戀，簡書當趣旋。",
            "神丹夜澗火，青藜洞中天。",
            "仙翁如點頭，未忍甘棄捐。"
        ],
        "title": "羅仙宮道士留午飯後遍覽山中佳景三十六峰羅列几席夜雨達旦客枕甚清",
        "id": "932f0bec-a832-49d4-9651-7b50b617a15b"
    },
    {
        "author": "程公許",
        "paragraphs": [
            "失脚塵土窄，謁歸旬朔暫。",
            "迂徑款名山，攀險得幽翫。",
            "平川開靄杳，長江遠疏散。",
            "驅車松柏陰，闖戶風日淡。",
            "樓居規制古，殿壁丹青暗。",
            "仙翁李八百，曾舉陟霄漢。",
            "遺跡古未陳，見我若笑粲。",
            "靈液噴幽喦，枯楠茁新幹。",
            "黄冠肅延勞，綠茗勸澆灌。",
            "饑腸殷雷蟄，塵慮忽冰泮。",
            "碑閲唐隸遒，詩爲處士歎。",
            "三生學精苦，一日升汗漫。",
            "我豈無宿緣，心猶憫世難。",
            "思見甲兵洗，永息氈毳悍。",
            "王度式金玉，民勞拔塗炭。",
            "翛然一儒腐，不自省疏緩。",
            "强令事馳驅，終覺窘羈絆。",
            "何當脫屣去，託跡烟霞伴。",
            "宮洞吟步虛，丹經嚴靜觀。",
            "太初以爲鄰，巧歷那可算。",
            "松風天末來，爲我發永歎。"
        ],
        "tags": [
            "长江"
        ],
        "title": "過金堂迂路登三學山李八百仙人道場",
        "id": "6a1d4d72-dfc6-451c-9247-7519dca9601f"
    },
    {
        "author": "程公許",
        "paragraphs": [
            "剛風軼飛浮，叢霄隠寥闊。",
            "其上仙者家，俯世塵漠漠。",
            "慨我志遠遊，幽思無與豁。",
            "披雲一長嘯，曾舉騎轇轕。",
            "整袂謁靈君，授我一丸藥。",
            "侍宴旬始宮，從遊紫虛閣。",
            "琅函閟道帙，許我抽玉鑰。",
            "玄期記三生，廣度有夙諾。",
            "世氛日澒洞，帝念慘不樂。",
            "願借萬里風，從君駕鸞鶴。",
            "鞭雷揮斗柄，夔罔併縶縛。",
            "掃清六合塵，景象囘閶闔。",
            "帝命不可稽，侍晨司校錄。",
            "永劫保澄明，何問癡仙愕。"
        ],
        "title": "擬古二章  其一",
        "id": "66d400b1-100e-4c4f-9409-1e6c89ef503d"
    },
    {
        "author": "程公許",
        "paragraphs": [
            "霜英濾雲母，月華吐幽魄。",
            "濬房鎖葳蕤，弄杼夜咿軋。",
            "天寒日苦短，篋不貯寸帛。",
            "嬋娟空自妍，襟袖無乃窄。",
            "停機掩孤嚬，欲歌心已咽。",
            "積此萬縷工，織成苧羅白。",
            "蹇修來何時，復關滯塗轍。",
            "女無終不嫁，謹勿昧所擇。",
            "忍寒青瑣窗，熏麝翠羅幙。",
            "粲粲雙明璫，團團雙白璧。",
            "稚齒昔所娛，翫之不能斁。",
            "春風蕩繁囿，觸眼會良匹。",
            "擷芳索幽占，兩美斯有合。",
            "及茲歲未晏，爲君媚芳澤。"
        ],
        "title": "擬古二章  其二",
        "id": "febe16ac-298f-418a-876f-3f5b09d0ff46"
    },
    {
        "author": "程公許",
        "paragraphs": [
            "人頭接劍門，濯濯危髻綰。",
            "一峰表獨立，層崖平若剷。",
            "有一偉丈夫，遠莫辨眉眼。",
            "異聞驗清源，奇質自天産。",
            "三生舊緣契，邂逅一笑莞。",
            "江流怒未平，父功子其僝。",
            "坐令老蛙縛，笑看離堆鏟。",
            "陸海擅兩川，利百倍灞滻。",
            "神聖杳難詰，事或載編簡。",
            "明德遠矣哉，椒漿酌盈琖。"
        ],
        "title": "人頭山肅謁石壁清源真君像",
        "id": "82b36d74-e38a-4c5d-b6b0-388296c13404"
    },
    {
        "author": "程公許",
        "paragraphs": [
            "曉馳光祿坂，暑憩鹽亭縣。",
            "嵯峨山疊雲，窈窕溪橫練。",
            "長憐少陵叟，浪走天涯徧。",
            "耿然憂國心，甘作忍饑面。",
            "世難今略平，軍行余後殿。",
            "憑高慨往哲，欲去有餘戀。"
        ],
        "title": "鹽亭登高山廟",
        "id": "b5797d3f-7565-45d0-abb9-d585d3e6495a"
    },
    {
        "author": "程公許",
        "paragraphs": [
            "斯文一綫流，伊川師弟子。",
            "萍梗記經行，丹青肖容止。",
            "升堂如有聞，虛心探厥旨。",
            "毋與時俗競，溺心於口耳。"
        ],
        "title": "景行堂",
        "id": "338a5be5-33c2-4f23-a7b1-32f387a4866b"
    },
    {
        "author": "程公許",
        "paragraphs": [
            "道秘不可傳，非文無以貫。",
            "君看聖畫易，風行水上渙。",
            "誰令鞶帨工，能使雅鄭亂。",
            "六經日麗天，諸子雲霧散。"
        ],
        "title": "貫道堂",
        "id": "4be1115f-71a5-4a50-a959-52573ea783e1"
    },
    {
        "author": "程公許",
        "paragraphs": [
            "務學有彝訓，左右逢其原。",
            "後生巧穿鑿，末派迷本源。",
            "世不有先覺，誰當警羣昏。",
            "佩衿來于于，千古師道尊。"
        ],
        "title": "逢源堂",
        "id": "1206a555-9f6e-4e5f-8c88-c37c720f7380"
    },
    {
        "author": "程公許",
        "paragraphs": [
            "隆中抱膝吟，意豈慕聞達。",
            "翻然起潛蟄，了不愆宿諾。",
            "廢興渠有命，忠直理難奪。",
            "出處士所重，羞死荀文若。"
        ],
        "title": "卧龍亭",
        "id": "40503d5e-fd58-4856-986b-288211751f98"
    },
    {
        "author": "程公許",
        "paragraphs": [
            "道義日羣居，閒暇一游息。",
            "小亭擁芳榮，長江鑑空碧。",
            "風雩不盡春，庭草有生色。",
            "習學自孔氏，深體而默識。"
        ],
        "tags": [
            "长江"
        ],
        "title": "小亭",
        "id": "32775bd8-ce1e-48a0-81d8-3046f729530f"
    },
    {
        "author": "程公許",
        "paragraphs": [
            "層樓架蒲牢，其下表奇觀。",
            "江連內外流，山列遠近案。",
            "烽火日平安，烟霞奉娛翫。",
            "蔽芾南國棠，挺特九秋幹。"
        ],
        "title": "題枕带雙流閣",
        "id": "d60dabd8-8269-47e7-b830-a7336f19ff8c"
    },
    {
        "author": "程公許",
        "paragraphs": [
            "羣峰最高處，一席如鏡平。",
            "烟霞敞松牖，風月棲茅楹。",
            "仙姑紫綺裘，飛步白玉京。",
            "揮手一長嘯，四海風塵清。"
        ],
        "title": "圓嶠",
        "id": "3870321e-2d77-449f-884c-8de72995ae23"
    },
    {
        "author": "程公許",
        "paragraphs": [
            "樓臺錯圖畫，高低各雲烟。",
            "小車倦登覽，危欄且囘旋。",
            "滄波納暝色，溟濛同一天。",
            "此中有真賞，題詩謝雕鎸。"
        ],
        "title": "水雲天",
        "id": "4b4c85ae-2021-4313-8fc4-4bc362526d08"
    },
    {
        "author": "程公許",
        "paragraphs": [
            "淫雨三月賒，點篷今夕止。",
            "蕭晨企璇漢，微雲散霞綺。",
            "鴨綠澹不波，軟翠浄如洗。",
            "吾行及端月，餘寒未云已。",
            "何以寫幽情，無多佳句子。"
        ],
        "title": "解纜凌雲快晴",
        "id": "9fe8d0ab-c50a-4481-baef-1d6bb5cf8e58"
    },
    {
        "author": "程公許",
        "paragraphs": [
            "劍北山巑岏，刺眼亂矛戟。",
            "烟雲借光景，稍覺含秀色。",
            "倚檣寄遐瞻，慨我三友益。",
            "有懷無與晤，搔首暮雲碧。"
        ],
        "title": "舟行過昭化望遠山秀色柬幕中諸丈",
        "id": "d77e9aa7-ef27-42bc-9315-29fd0ade9a71"
    },
    {
        "author": "程公許",
        "paragraphs": [
            "凜秋天氣佳，令節天賜沐。",
            "客居意莫展，勝賞諾已宿。",
            "風澹湖不波，霧斂山更簇。",
            "畫舫厭囂喧，筍輿恣追逐。",
            "閒尋水樂洞，嵌空韻琴筑。",
            "烟雲互吞吐，臺館適涼燠。",
            "非無人力勝，亦自天巧足。",
            "側步滑青苔，醉面爽飛瀑。",
            "風篁轉幽徑，龍井鑑寒玉。",
            "默堂定未起，清風誰與續。",
            "四海兩仙翁，三生緣契熟。",
            "定知明月夜，屐響答空谷。",
            "歸路取名園，移尊屢更僕。",
            "凍雨不成泥，騶騎未須趣。",
            "峨岷渺何在，萬里勞遠目。",
            "安得天瓢翻，盡把邊塵沃。",
            "文昌德宏毅，承旨氣肅穆。",
            "溫雅奉常卿，忠憤膠庠博。",
            "宮講靜有儀，正字竭忠告。",
            "而我贅其間，自省羞樸樕。",
            "明堂索桴棟，底用采卷曲。",
            "平生邱壑姿，本不耐羈束。",
            "撫事長鬰陶，臨觴轉顰顣。",
            "故園俯大江，繞屋藝嘉木。",
            "何以娛歲晚，籬落森杞菊。",
            "糗糧幸有儲，那不返耕築。"
        ],
        "title": "重陽陪諸鄉丈遊水樂洞過風篁嶺龍井張飲觀兩蘇仙辯才法師像晚憩楊家梅園歸路小雨",
        "id": "b1600ea4-08ee-4b20-b749-f5cb2c061664"
    },
    {
        "author": "程公許",
        "paragraphs": [
            "邂逅非宿期，意行得奇眺。",
            "三生湖山緣，青眼不改舊。",
            "飛榜漾湖光，躡屐梯雲嶠。",
            "玉立緱嶺仙，灑落我同調。",
            "沖懷寄寥闊，塵外恣吟嘯。",
            "瞇目東華塵，誰識此中妙。",
            "吾儕骯髒資，如痼不可療。",
            "溷溷渠得知，不自恥牛後。",
            "已矣毋復言，恐貽水仙笑。"
        ],
        "title": "同王萬里山行",
        "id": "218fe0a8-50e6-4bde-9576-0bd04be6b11f"
    },
    {
        "author": "程公許",
        "paragraphs": [
            "風林舞霜葉，野水收寒溪。",
            "旭日愛清美，良友欣招携。",
            "近遊南巖麓，遠躡樵人蹊。",
            "世未變野處，地已呈榱題。",
            "鍊石既有穴，補天亦餘梯。",
            "仰睇磴可涉，窮擇日從低。",
            "窅深有神護，險絕令心悽。",
            "我歸期再出，後會豈終暌。",
            "第膺三接寵，未許尋高棲。"
        ],
        "title": "次李晉仲同遊南巖韻",
        "id": "d0a90188-3a16-403e-953e-7a96a9433913"
    },
    {
        "author": "程公許",
        "paragraphs": [
            "丈夫爲世用，釣築辭巖溪。",
            "不用身徇道，固可卷而携。",
            "侃侃紫陽翁，不踐桃李蹊。",
            "淳熙用不終，歸途此留題。",
            "坐令南巖高，萬丈誰能梯。",
            "倘止論茲山，僅亦培塿低。",
            "今如峴首碑，千載令人悽。",
            "我輩何適莫，但觀道合暌。",
            "鳥獸不可羣，仲尼非棲棲。"
        ],
        "title": "晉仲文學淵邃方爲朝陽鳴鳳僕所次前韻及之而洊賜佳章招隠敢再次韻以反之以資他日重會一笑",
        "id": "6682da41-ba1b-4cf4-a6b4-a31cfa7fb9ed"
    },
    {
        "author": "程公許",
        "paragraphs": [
            "恭惟同出自，斯文其在茲。",
            "白衣帝王師，古聞今所疑。",
            "慘澹涪江濱，烟雨寒無炊。",
            "一編洗心易，後學之蓍龜。",
            "學禪譙夫子，窺牆胡不麾。",
            "茲道貫三極，何曾限籓籬。",
            "柱史接武來，相望幾何時。",
            "舊隠勤汛掃，大書挺雄奇。",
            "江山著羈臣，千古同一悲。",
            "渠自氣浩然，何成復何虧。",
            "高堂儼遺像，寶墨鎸豐碑。",
            "往者不可作，搔首空涕洟。",
            "蕭蕭北巖松，悠悠我之思。"
        ],
        "title": "遊涪州北巖",
        "id": "f04454c4-cfff-47dd-92fb-939e6d3c5045"
    },
    {
        "author": "程公許",
        "paragraphs": [
            "夙嗜一邱壑，誓言苦難踐。",
            "夢踏西山雲，陟降原復巘。",
            "世紛不可耐，道根日以淺。",
            "永愧龕中定，三歎涕如霰。",
            "君從柯山來，行盡蜀山險。",
            "不憚屐齒蠟，恣襞蘭亭繭。",
            "毫端花五色，優曇時一現。",
            "翛翛塵外趣，歷歷眼中見。",
            "人生歡會少，摶沙隨手散。",
            "何以慰瞻思，英詞展黄絹。"
        ],
        "title": "和江平叔遊無爲山詩韻",
        "id": "b38af1e8-d79c-48b1-a17f-3353ad042cf4"
    },
    {
        "author": "程公許",
        "paragraphs": [
            "褊性不諧俗，泛梗歸無家。",
            "故人右扶風，雙旌擁崇牙。",
            "款門及暇日，褰裳躡飛霞。",
            "維南古道場，諸天集毗耶。",
            "巍撐鳳鶱舞，岌起龍騰拏。",
            "坡仙舊詩刻，清芬郁天葩。",
            "雲表塔標峻，具區帆影賒。",
            "萬象森湊泊，窮探忽谽谺。",
            "金輿度窈窕，翠幄巧蔽遮。",
            "昔賢此幽棲，禪扉寂無譁。",
            "蕭爽萬竿竹，芬甘一甌茶。",
            "清泉茁蘭茗，黄粉飄松花。",
            "意疑人境外，身漾天漢槎。",
            "浮生能幾何，騖智那有涯。",
            "神龜寶巾笥，曳尾寧坳漥。",
            "所嗜在閒曠，何心事雄夸。",
            "洪崖石交舊，歲晚蔗境佳。",
            "心源秋水澹，藝苑春容奢。",
            "冢上木遽拱，海山棗如瓜。",
            "今古一轉燭，聚散猶摶沙。",
            "暮江趣浮鷁，城樹喧棲鴉。",
            "願言借一窗，爐香繙楞伽。"
        ],
        "title": "自道場山至何山讀故人洪舜俞內翰詩刻追和",
        "id": "79d6f3da-287f-4b1c-8fd7-c37b6502595b"
    },
    {
        "author": "程公許",
        "paragraphs": [
            "益以搤爲國，前後闢兩門。",
            "劍棧徑偪側，峽江浪崩奔。",
            "盤礴六十州，奠位西南坤。",
            "天險豈輕設，參旗寧易捫。",
            "我行當嚴冬，岸沙高漲痕。",
            "絕壁走猱玃，深潭伏鼉黿。",
            "東逝注滄海，西來非一源。",
            "相傳石筍三，下接灧澦根。",
            "長懷草廬公，受遺龍準孫。",
            "志節局不展，德義深可尊。",
            "矧伊躍馬壯，得與同日論。",
            "形勢今猶昔，世故難爲言。",
            "撫事重感慨，遐瞻莽塵昏。",
            "空餘瀼西東，未泯冰雪魂。",
            "臘殘春意動，清波躍河豚。",
            "撾鼓趣下峽，渚宮同一尊。"
        ],
        "title": "連日駐白帝城懷古感事閲陸放翁詩集追和其韻",
        "id": "1c105132-097d-47ec-93dd-3feca9be8165"
    },
    {
        "author": "程公許",
        "paragraphs": [
            "隨牒倦塵土，歸夢長紛紜。",
            "及歸歲阻饑，負米良艱勤。",
            "細摹食粥帖，長歌送窮文。",
            "忽捧毛生檄，往擷魯宮芹。",
            "元方與猶子，念我當離羣。",
            "折柬期諸彥，褰裳集江濆。",
            "追送三十里，酒炙羅繽紛。",
            "夜航語達旦，摻袂俄夕曛。",
            "汀蘆黯囘首，風萍悵輕分。",
            "時危事遠役，所遇無一欣。",
            "元戎調新律，笑談靜邊氛。",
            "容我坐無氈，峩冠誦皇墳。",
            "采蘭勸加餐，伐木友多聞。",
            "諸君志姱修，未可恬耕耘。",
            "努力崇令猷，時來皆青雲。"
        ],
        "title": "中元節日登舟赴官巴西兄姪偕親友追送三十里乃別相顧悽黯舟行得此詩以寄",
        "id": "ba49a8eb-be18-43df-9d02-4888dd0a7dfc"
    },
    {
        "author": "程公許",
        "paragraphs": [
            "披襟白蘋風，蕩槳碧瀾月。",
            "若下酒可斟，顧渚茗堪啜。",
            "茲遊足娛翫，所遇皆勝絕。",
            "四海齊齋翁，清風傳奕葉。",
            "平生心本朝，峩冠蓬怒髮。",
            "子皮五湖棹，烟波時出沒。"
        ],
        "title": "弔齊齋先生尚書文節倪公  其一",
        "id": "2981dc65-e8e8-4b1d-8280-029ccbc12994"
    },
    {
        "author": "程公許",
        "paragraphs": [
            "仕道昔有訓，退處非爲名。",
            "齊竽醉聒耳，虞絃自希聲。",
            "清波貫霅苕，空翠浮弁衡。",
            "圖史足怡悅，風月無將迎。",
            "生世我已後，景行寧忘情。",
            "昂昂雞羣鶴，慰我雙眼明。"
        ],
        "title": "弔齊齋先生尚書文節倪公  其二",
        "id": "3e8082fe-6568-4f45-8e75-7f0c899bc0b5"
    },
    {
        "author": "程公許",
        "paragraphs": [
            "萬頃湖浪碧，一點浮玉青。",
            "先生此考槃，有道甘沉冥。",
            "植柳蔭水檻，栽蓮繞風亭。",
            "感慨手遺奏，精神超列星。",
            "鴻鵠既層舉，鴞鴆爭刷翎。",
            "克家類季子，隧碑新刻銘。"
        ],
        "title": "弔齊齋先生尚書文節倪公  其三",
        "id": "1a46bf94-2222-431f-98d1-015d21fbc9df"
    },
    {
        "author": "程公許",
        "paragraphs": [
            "風塵日騷屑，耆哲晨星稀。",
            "九原不可作，斯文今誰歸。",
            "臨風想孤標，把酒哦落暉。",
            "扁刻見尚友，雪堂密傳衣。",
            "歸帆拂蘋波，晴烟抹松扉。",
            "滿篋貯寶刻，展誦省昨非。"
        ],
        "title": "弔齊齋先生尚書文節倪公  其四",
        "id": "fe8e7c87-5a2d-462a-8a8c-4171aae5dc76"
    },
    {
        "author": "程公許",
        "paragraphs": [
            "陰沍閟陽和，快晴差愜意。",
            "怒飈妬心賞，清遊殊鮮味。",
            "繫船枯葦叢，悶損兀坐睡。",
            "斷港麴塵波，見引著勝地。",
            "逕梅佇攬結，堤柳是才思。",
            "尤憐石交舊，勸我取一醉。",
            "異事詫白詩，偶同二月二。"
        ],
        "title": "劉園",
        "id": "f8d854cd-1c14-4017-ab82-20b68a6904dd"
    },
    {
        "author": "程公許",
        "paragraphs": [
            "雨潤莘野犁，水給漢陰甕。",
            "一爲大烹鼎，玉食此焉供。",
            "一如朽木偶，肯受關索弄。",
            "顯晦勢則然，達觀等一夢。",
            "可憐蓬甕生，萬卷皆成誦。",
            "靜退一何勇，本不借慫慂。",
            "使孔孟復起，必能與折衷。",
            "世道日以隘，古心誰與共。",
            "君家太史公，以文瑞吾宋。",
            "崛奇莊騷語，雅淡商周頌。",
            "學力探窅深，天巧妙機綜。",
            "風流被諸孫，璆琳富包貢。",
            "若若綬滿朝，傱傱清燕奉。",
            "那知一畝宮，有士苦吟諷。",
            "寐語甘自怡，經綸付時棟。",
            "伊余曩在列，竊自恥陰拱。",
            "斥去職蕃宣，翫愒糜廩俸。",
            "何階繆推激，爲我破愚憃。",
            "由唐及國朝，作者亦已衆。",
            "元氣所融會，諒亦勞藝種。",
            "苦心欲其工，何者適於用。",
            "當知正始音，若睹治世鳳。",
            "覽輝千仞岡，一洗羣目瞢。",
            "諛聞我自知，可能相引重。",
            "乞閒會得請，敢覬百錢送。",
            "假道願款門，單車屏徒從。",
            "不妨蒿藋逕，容我於二仲。",
            "秋風來有期，心旌轉飛動。"
        ],
        "title": "贈修水黄君子行",
        "id": "587402f3-62b6-4aa3-a534-82983e2d8b4b"
    },
    {
        "author": "程公許",
        "paragraphs": [
            "艷冶昭陽妃，嬌好浣紗女。",
            "盛時一轉盼，零落委黄土。",
            "彼姝秋胡婦，真節甘獨守。",
            "煒煒編簡上，芳聲乃持久。",
            "我欲呼緒風，酹以一觴酒。",
            "君看澗底松，閲世幾寒暑。",
            "丈夫要如此，千載可尚友。",
            "鬼蜮玩阿瞞，何妨摻撾鼓。",
            "平生書五車，一字不堪煮。",
            "愾我左右手，雙顧石棱紫。",
            "忍窮學師道，覓句迫徐俯。",
            "橫陳味嚼蠟，下筆迅流水。",
            "憶昨涪江濱，對吟夜床雨。",
            "胡爲輕判袂，愁凭烏皮几。",
            "人生如飛蓬，飄落無定所。",
            "那知錦官城，尊酒又同舉。",
            "草玄幾垂絲，筆力造化補。",
            "自我交斯人，短翅思決起。",
            "不因得趣同，那覺同心苦。",
            "至今浮山夢，歷歷西窗語。",
            "齋厨厭苜蓿，塵甑窘禾稆。",
            "忍饑搜枯腸，數息保氣母。",
            "何當陪勝賞，一醉詩分取。",
            "終恐吃期期，輸君白玉麈。"
        ],
        "title": "和景韓贈子敬末章韻",
        "id": "e87a63b2-018e-4a7b-bb3f-56016ca67a6d"
    },
    {
        "author": "程公許",
        "paragraphs": [
            "陰陽無停機，寒暑迭更代。",
            "迅商俄慄憀，炎官亟斂退。",
            "巖壑有餘妍，雨晴皆可愛。",
            "迫迮紅塵海，適喜翠屏對。"
        ],
        "title": "唐文權郡見前作和韻見教乃賦詩三首以答之  其一",
        "id": "9d116ebb-73f5-4969-9389-eaf65ba18bb5"
    },
    {
        "author": "程公許",
        "paragraphs": [
            "魯國久仙去，詩偕芙蓉秋。",
            "淵淵韻金石，往往餘巖丘。",
            "象賢來題輿，同聲應鳴璆。",
            "清渭發源遠，濁涇難混流。"
        ],
        "title": "唐文權郡見前作和韻見教乃賦詩三首以答之  其二",
        "id": "df450a76-8ae5-468b-9e44-f4b55995637f"
    },
    {
        "author": "程公許",
        "paragraphs": [
            "贊房容久愒，遊子奚所嘆。",
            "樹老晝常寂，雲埋宵易寒。",
            "龕燈對青熒，手箑失白團。",
            "撫運忽有感，秋防趣三單。"
        ],
        "title": "唐文權郡見前作和韻見教乃賦詩三首以答之  其三",
        "id": "2da0999f-f506-44d4-880d-348da3d410f5"
    },
    {
        "author": "程公許",
        "paragraphs": [
            "避影惡木陰，忍渴貪泉水。",
            "君看象渡河，步步須徹底。",
            "士當秉特操，盛行貴知止。",
            "佳境著蔗根，苦或起瓜蔕。",
            "上尊錫方進，萬事咨伯始。",
            "孰能超然觀，貫之以一理。",
            "瓢飲有餘樂，我自味無味。",
            "憶登君子堂，積雪幾沒趾。",
            "雙鶴舞前除，穟烟縈素几。",
            "疊石肖嶮崿，俯檻鑑清泚。",
            "旌招還此來，歸夢曷能已。",
            "紅塵交轡語，新律吐瓊蕊。",
            "千載友元亮，顧未忍違世。",
            "將壇建鼓旗，許我陪末至。",
            "政恐如濁涇，難以汩清渭。",
            "俗氛日轇轕，菉茨亂蓀芷。",
            "爲君歌停雲，倦翮思决起。",
            "念歸悵無家，素食心所恥。",
            "安得三間茅，託身安穩地。",
            "一編岫雲吟，枯腸或能擬。"
        ],
        "title": "宗博宮講何丈以諸賢所賦清賦堂詩軸示教借和元韻附軸尾",
        "id": "dab3f69d-d0ea-4b02-a797-d1eb807aeda8"
    },
    {
        "author": "程公許",
        "paragraphs": [
            "天下最佳處，惟二室三川。",
            "一氣所融結，何地無雲烟。",
            "憶遊古南安，倦憩大觀前。",
            "十洲與三島，渺莽雲水連。",
            "追隨子邵子，飛步山房巔。",
            "醉歸迷夕靄，笑歌呼渡船。",
            "至今詩篋中，秀色餘芳鮮。",
            "永願借一壑，抱耒耕石田。",
            "不學谷口隠，姓名京師傳。",
            "邂逅大馮君，爲我開愁邊。",
            "烟霞粲畫本，風月起筆椽。",
            "上有玉山莊，遥挹峩峰妍。",
            "士爲聲利役，何如擁腫全。",
            "脫粟幸可飽，苦茶宜活煎。",
            "畫計不用決，與山終薄緣。",
            "三間苟完矣，萬松想蒼然。",
            "羊腸摧君輈，問君歸何年。",
            "早逐山房翁，江郊掉吟鞭。",
            "往來成二老，日醉壺中天。",
            "對峙五言城，寫之七絲絃。",
            "勿遣俗士駕，汙我青苔錢。"
        ],
        "title": "題夾江馮臨父玉山莊圖",
        "id": "ebbca1e8-99fe-4336-99dd-25fbc2d5d620"
    },
    {
        "author": "程公許",
        "paragraphs": [
            "良辰不可久，飛幰會華館。",
            "雕俎粲陳前，羽觴勸引滿。",
            "危柱瑟難和，急軫琴失按。",
            "含思以亮激，響入凌霄漢。",
            "四坐聽我歌，歌罷倚長歎。",
            "勿遣歌聲悲，悲多聽者慘。",
            "振轡騰康莊，及此歲未晏。"
        ],
        "title": "今日良宴會",
        "id": "028e97a9-5e55-4617-b696-b21353c7d9af"
    },
    {
        "author": "程公許",
        "paragraphs": [
            "憶昔吏錦城，寄隠雲水鄉。",
            "蕭散不任事，上官容我狂。",
            "短篷漾空明，舞棹歌滄浪。",
            "會心多勝友，一舉累十觴。",
            "芳春樂事饒，飛幰集寶坊。",
            "意行無定在，有花即相羊。",
            "馬蹄穿夜市，奚奴背詩囊。",
            "三年一炊黍，舊遊想微茫。",
            "誰知涪江濱，側翅不得翔。",
            "醉飲無與和，三歎熱中腸。",
            "雨晴好風景，輕輿便晚涼。",
            "亂絮撲晚靄，牡丹泫殘粧。",
            "春物能幾何，營巢燕飛忙。",
            "茶事迫榆火，餳膠催粥香。",
            "我本樂烟霞，失身縛簪裳。",
            "官曹幸云冷，詩債可不償。",
            "錦城未即去，十景茲難忘。",
            "安能窘邊幅，低頭甘鎖韁。",
            "升沈自天分，矯情恐有妨。",
            "借我白玉壺，爲君歌慨慷。"
        ],
        "title": "春事無幾端居蕭索追懷成都舊遊慨然有賦",
        "id": "ca8e4bbd-ee7b-4d94-8a0a-f6ba02200a25"
    },
    {
        "author": "程公許",
        "paragraphs": [
            "煌煌帝王都，列第喧絲竹。",
            "林園競選勝，四匝湖山曲。",
            "誰知南屏下，老叟甘幽獨。",
            "憶從古栝來，紅頰鬢鬢綠。",
            "王侯爭倒屣，交友爲屬目。",
            "引觴百壺倒，授簡千穎禿。",
            "功名良誤人，日月如轉轂。",
            "侵尋四十年，一往不可復。",
            "浮雲玩身世，投老寄僧屋。",
            "堅忍不苟求，趺坐淡無欲。",
            "人生固幻夢，要須有歸宿。",
            "買山豈不念，探囊一捧腹。",
            "舊交上連璧，情未忘伐木。",
            "蘇臺香正凝，寶婺駕已夙。",
            "談笑百金揮，拮据三間足。",
            "何妨山水窟，就訊高燥卜。",
            "行矣不可遲，片帆浪花蹙。",
            "歸來督工師，涓選亟營築。",
            "開軒納雲水，繞檻藝松菊。",
            "身閒心自平，長把黄庭讀。"
        ],
        "title": "餞寄菴居士龔彥質",
        "id": "1e2a25d8-a690-4760-a896-7b9d7564d51f"
    },
    {
        "author": "程公許",
        "paragraphs": [
            "峨眉三日雨，客館六月秋。",
            "幽懷無與娛，欹枕清夜遊。",
            "炎官失聲勢，萬木皆商謳。",
            "一涼德我厚，耿耿何隠憂。",
            "憂多白人頭，頭白可復休。",
            "積陰忤正氣，潢流冒崇邱。",
            "世故莽難期，病根寧易瘳。",
            "履霜不知戒，堅冰諒難尤。",
            "天運不停機，明當火西流。",
            "勿以餘熱在，而忘晚歲謀。",
            "家貧迫短晷，及時戒衣裘。"
        ],
        "title": "三伏中積雨如秋",
        "id": "e9a250aa-b0b3-4bf3-87e0-df393b8f0ab9"
    },
    {
        "author": "程公許",
        "paragraphs": [
            "季夏苦積陰，泥逕殊窘步。",
            "彼姝水花紅，媚此晴色暮。",
            "邂逅小山桂，纔洗仙掌露。",
            "相携齋閣來，不著丹鉛污。",
            "杲之與黄香，胡爲此同聚。",
            "向來古錦九，散落不知數。",
            "吟腸久荒澁，幽賞但默喻。",
            "殷勤吳市仙，能供巖壑趣。",
            "詩味淡愈佳，交情凝有素。",
            "我願同蔦蘿，得與長松附。"
        ],
        "title": "縣圃蓮花方開同時木犀吐芳劉光遠仙尉賦詩爲和韻",
        "id": "d2084463-f4d4-4ab9-85c4-4550edc65a5f"
    },
    {
        "author": "程公許",
        "paragraphs": [
            "涉秋苦多陰，嬋娟喜見乍。",
            "天巧竟作難，借此三五夜。",
            "屯雲滃四面，如騖俗士駕。",
            "寶坊盍朋簪，尊酒共清話。",
            "諸君讀書眼，明不失纖罅。",
            "天眼物昏之，誰爲彎弓射。",
            "連宵耿孤吟，虛窗自高挂。",
            "竹風靜逾爽，露葉燦可畫。",
            "夢踏市橋去，醉眠僧榻借。",
            "陰晴且勿言，幽賞可能罷。",
            "恨欠截老龍，三弄倚風榭。",
            "酒酣歌慨慷，四坐勿渠詫。",
            "邊塵日澒洞，志士惜閒暇。",
            "君看古聖賢，憂樂以天下。",
            "持此閲人多，何但如傳舍。",
            "短氣吐復吞，欲言恐遭駡。",
            "徑思投紱去，甘老漁樵社。",
            "世論熟脂韋，人物歎衰謝。",
            "相期崇令猷，蘭鮑觀所化。"
        ],
        "title": "十四日同張伯修羅堅甫大智賞月探韻即事感興殊激懦衷翌日會保福辱詩示教借張大韻同賦",
        "id": "bbd75981-d343-4226-a92a-e525dbc2a489"
    },
    {
        "author": "程公許",
        "paragraphs": [
            "雅志厭闤闠，考槃樂郊墟。",
            "言歸憩桑梓，不憚躬拮据。",
            "歲晚此棲宿，佳氣鬰扶輿。",
            "淫雨度陽節，晴雲吐月梳。",
            "獨酌良亦佳，所思在羣居。",
            "晨興喜復晴，草具何可徐。",
            "黄花有餘馥，白酒無多儲。",
            "清灘蟄雷吼，輕霞綵幄舒。",
            "翳然林水間，舒嘯天籟虛。",
            "雪髯醉先起，衆賓且躊躇。",
            "人生有定分，適意不願餘。",
            "衣食粗能給，吾當賦遂初。",
            "相期晚節堅，結社同樵漁。"
        ],
        "title": "重陽後一日親友會飲於滄洲以初九未成旬重陽即此辰探韻得初未二字  其一",
        "id": "03dae60c-77a1-4645-8dfc-0fb014e74bf4"
    },
    {
        "author": "程公許",
        "paragraphs": [
            "風露澹秋容，汀洲肅秋氣。",
            "吾廬倚高寒，遊目周品彙。",
            "既空買山資，恨欠除堂費。",
            "醪觴漾籬菊，淺酌殊有味。",
            "蜜餌雜園蔬，何妨食之既。",
            "興酣一憑眺，情感怱累愾。",
            "裔夷恃天驕，邊關猶鼎沸。",
            "殺氣纏慘澹，將材乏沈毅。",
            "吁嗟楚芡荒，遑恤頃筐暨。",
            "腐儒拙料事，積憂漫如蝟。",
            "伊昔賢哲人，用智奔流未。",
            "駟隙詎容追，蟻潰可不畏。",
            "索裘已較晚，寒機密經緯。"
        ],
        "title": "重陽後一日親友會飲於滄洲以初九未成旬重陽即此辰探韻得初未二字  其二",
        "id": "d09b913a-7d97-405f-b3db-6d8024d2eb76"
    },
    {
        "author": "程公許",
        "paragraphs": [
            "湖蕩匝城府，堤柳一徑通。",
            "森戟晝漏永，闃如墟野中。",
            "掣鈴三日留，鬰鬰殊寡悰。",
            "登埤展遐眺，盪我磊磈胸。",
            "溝畦磨衲麗，烟蕪圖采工。",
            "廣文一尊酒，邂逅清賞同。",
            "慨昔石林老，小駐雙旌紅。",
            "燕坐鳬鶩退，行散龜鶴從。",
            "得句陵子美，高世猶房公。",
            "想此據胡牀，長嘯延清風。",
            "想此躡珠履，和月吸酒鍾。",
            "想此援采毫，醉題揖遥峰。",
            "想此披綺裘，憑高目征鴻。",
            "逸駕渺難追，風光爲誰容。",
            "空餘翰墨香，披拂葭葦叢。",
            "翠琰子由賦，正聲響笙鏞。",
            "千年古徐州，綺疏貫晴虹。",
            "過眼不再讀，恨我性識蒙。",
            "喬木噪晚鴉，低囘馬首東。",
            "綠綺有餘韻，因之訊仙翁。"
        ],
        "title": "過房公湖臨發廣文載酒登南樓聽隠士陳希逸彈琴讀鴈湖先生詩及悅齋先生賦",
        "id": "b8cc5d85-5db7-4e26-a89c-ae664f6124b0"
    },
    {
        "author": "程公許",
        "paragraphs": [
            "去年遊凌雲，傳觀一篇書。",
            "問客誰所作，作者安少愚。",
            "少愚賓城人，萬里走東吳。",
            "憫俗日搶攘，正途欲荒蕪。",
            "磊塊不能平，憂憤何當攄。",
            "推枕一長歎，落筆萬字餘。",
            "才難繆取舍，政棼費爬梳。",
            "國讎不可忘，儲德要力扶。",
            "肝膈無留藏，首末詳繹鋪。",
            "吾豈貪狥名，致主於唐虞。",
            "書成詣匭投，甘心斧鉞誅。",
            "九天隔雲雨，萬目爭睢盱。",
            "聖恩不忍殺，放使歸田廬。",
            "我心日起敬，未見長欷歔。",
            "今年科詔頒，君來試成都。",
            "邂逅忽傾蓋，名下信不虛。",
            "貌不踰中人，若爲膽滿軀。",
            "革囊三尺劍，束書一蹇馿。",
            "蹙頞談世事，抵掌嗤俗儒。",
            "慨慷三策陳，傲睨衆口諛。",
            "諸公眼如月，誰遣紫奪朱。",
            "少愚囅然笑，得失毫髮如。",
            "行止諒由天，通塞何關渠。",
            "歸歟三間茅，搜我萬卷儲。",
            "抱膝梁父吟，曲肱味道腴。",
            "雅志期古人，昂昂千里駒。",
            "安能徇衆兆，汎汎水中鳬。",
            "今晨忽叩門，謁我摻執袪。",
            "劇談重激昂，欲去仍踟躕。",
            "時俗競佻巧，捷徑爭馳趨。",
            "悅耳或爲忠，仕道寧免迂。",
            "啗以鼎食味，誘以蛾眉姝。",
            "煌煌萬釘饒，翼翼潭府居。",
            "衆醉日以酣，獨立誰爲徒。",
            "世豈有巢由，甘受泥滓汙。",
            "或俛首州縣，或遁跡樵漁。",
            "顧謂今乏材，毋乃幾厚誣。",
            "失計如我輩，苟爲五斗驅。",
            "有志困風塵，浮沉非故吾。",
            "思昔新法行，士有鄭介夫。",
            "斥監安上門，憤世膽氣粗。",
            "一朝勾驛傳，奏疏列畫圖。",
            "天子惻然感，民力幾少蘇。",
            "九原凜如生，千載足起予。",
            "荆舒最護短，植黨盤要途。",
            "如何職冗賤，九關許叫呼。",
            "偪仄復偪仄，視今良可吁。",
            "喧然衆楚咻，甘作嬴秦拘。",
            "所以見君子，羞汗如隕珠。",
            "牛驥不同皁，雞鳳寧同笯。",
            "要當操此心，聖賢爲範模。",
            "借問蘭玉棄，如何蕭艾敷。",
            "詩成爲君歌，臨風怳喑嗚。",
            "向來清廟瑟，忍濫齊門竽。"
        ],
        "title": "送安少愚下第東歸",
        "id": "ee6ca2d3-125e-4f04-bf4b-41d0796b42eb"
    },
    {
        "author": "程公許",
        "paragraphs": [
            "終南徑甚捷，結茆鄰帝鄉。",
            "朝爲谷口翁，暮爲省中郎。",
            "先生獨何事，寄傲臨滄浪。",
            "才高世莫染，德薰名自香。",
            "青黄分誰數，膏火竟堪傷。",
            "遊心聖賢域，脫身憂患場。",
            "世路雖齟齬，天衢自騰驤。",
            "捫虱竟誰見，卧龍興何長。",
            "借居仲奄里，未升公德堂。",
            "十年逐流擯，千里坐相忘。",
            "頹齡或可借，辟穀豈無方。",
            "終期繼青蓮，摇筆頌紫陽。"
        ],
        "title": "贈吳郡諸居士",
        "id": "2c6c425d-9ef3-4608-bf0d-23ca3fa258a6"
    },
    {
        "author": "程公許",
        "paragraphs": [
            "憶昔下吳會，拜公古渝州。",
            "別來忽星紀，不知幾三秋。",
            "豈不願舂糧，占烏渠渠屋。",
            "良期苦難儷，千里勞遠目。",
            "公家難兄弟，與蜀關重輕。",
            "峨眉疊連娟，石筍屹崢嶸。",
            "維國有著龜，維士有司命。",
            "並生天地間，受命獨也正。",
            "憂端日搶攘，世論滋軟熟。",
            "誰謂空谷遠，有美人如玉。",
            "我如南州橘，托根非不深。",
            "踰淮恐成枳，望遠勞我心。",
            "鮐背髮皤然，齒頰探骨鯁。",
            "跪履乞一言，書紳以自儆。"
        ],
        "title": "過眉山謁鄉耆宿李八丈提刑",
        "id": "387cc778-c33b-4ab7-a041-750ac4607559"
    },
    {
        "author": "程公許",
        "paragraphs": [
            "仙曹寄江干，吏隠適吾願。",
            "西軒館梅友，屋老狸鼠覘。",
            "坐令高世姿，不耐塵網罥。",
            "殷勤數問訊，餘力稍營繕。",
            "八窗敞虛明，孤標對老健。",
            "佇立慘澹中，恍覺容采絢。",
            "天風發奇芬，霜月潑冷艷。",
            "官卑苟逃責，交淡日相見。",
            "凍摇哦詩吻，堅作忍饑面。",
            "癡頑信可憐，無取復奚羨。",
            "村醪未必佳，苦味且耐嚥。",
            "洗醆壽親尊，春和元不欠。",
            "勿競桃李場，恐爲吾友玷。"
        ],
        "title": "述志",
        "id": "3c71b069-14c2-4898-8998-bf933e346006"
    },
    {
        "author": "程公許",
        "paragraphs": [
            "髧髦聯鴈隊，娛侍三老人。",
            "清風一家法，歡顔四時春。",
            "轉爥二十年，俯仰含悲辛。",
            "聚散泡起滅，了知幻非真。",
            "忽忽如有見，耿耿恨難平。",
            "孝愛自天性，寧與迹俱陳。"
        ],
        "title": "三年銜恤絕不吟詩既奉祥祭觸緒摧裂偶得古詩三章呈叔逢兄併似彥威姪  其一",
        "id": "5b515d02-d074-49a1-bd27-2a3574af44be"
    },
    {
        "author": "程公許",
        "paragraphs": [
            "母慈不逮養，翁健長相依。",
            "重關一囘首，及瓜時當歸。",
            "平安墨未乾，諱問心有疑。",
            "繭足跛菅屨，高堂空繐幃。",
            "罔象不可索，流光倏如馳。",
            "五鼎嗟奚及，一生風樹悲。"
        ],
        "title": "三年銜恤絕不吟詩既奉祥祭觸緒摧裂偶得古詩三章呈叔逢兄併似彥威姪  其二",
        "id": "c3645065-699d-41db-b55d-e52193d3cfbe"
    },
    {
        "author": "程公許",
        "paragraphs": [
            "秋風殷巖壑，萬木皆商謳。",
            "棘人有餘哀，攬衣良夜遒。",
            "三年輟清吟，寸腸堆百憂。",
            "淚眥日以眵，霜根一何稠。",
            "棣華幸有依，竹林可俱遊。",
            "心事期歲晚，庶無墜前修。"
        ],
        "title": "三年銜恤絕不吟詩既奉祥祭觸緒摧裂偶得古詩三章呈叔逢兄併似彥威姪  其三",
        "id": "dabc6237-6b31-40f3-b250-a9d804930a10"
    },
    {
        "author": "程公許",
        "paragraphs": [
            "風埃曀八表，濤瀾浩無涯。",
            "岧嶢崑崙峰，高與星緯排。",
            "真人撫元運，太虛以爲家。",
            "控轡下碧落，蜚步凌紫霞。",
            "周覽興未已，歸憩誰與偕。",
            "喬松撫瑶瑟，偓佺薦瓊花。",
            "顰蹙睨塵世，腐鼠紛攫拏。",
            "迢遥五雲佩，蕩漾八月槎。",
            "我欲往從之，層雲不可階。",
            "素心耿相照，退當三月齋。"
        ],
        "title": "遊仙二章上范殿撰潔菴先生  其一",
        "id": "be14ea5e-fcb4-4a5b-b14f-e11f02359c92"
    },
    {
        "author": "程公許",
        "paragraphs": [
            "空山學仙子，幽獨性成癖。",
            "誰令一念差，失脚塵網密。",
            "隨緣翫泡影，隠思曉繼夕。",
            "了了三生夢，掣電了無跡。",
            "豈不志遠遊，誰爲傅羽翼。",
            "抱關覘紫氣，跪履問黄石。",
            "靜慮儻冥契，玄機詎難入。",
            "縞髮古仙公，遺世而獨立。",
            "惝恍如有遇，一言曰守一。",
            "引臂許相從，長生託瑶籍。"
        ],
        "title": "遊仙二章上范殿撰潔菴先生  其二",
        "id": "4b211ce4-a228-47bd-9ba5-cb937ab1f4f7"
    },
    {
        "author": "程公許",
        "paragraphs": [
            "風塵三十年，世途日險窄。",
            "嬋娟棄土梗，倚市競容澤。",
            "大雅何寂寥，志士三歎息。",
            "維皇惠斯文，爲國永壽脉。",
            "靈光巋獨存，碩果有不食。",
            "坤維返全璧，北墅歸散策。",
            "天開景氣新，晴破層冰積。",
            "疇咨耿宵慮，圖任先耆德。",
            "披雲絢天章，趣駕覲宸極。",
            "喉舌俄申命，股肱待宣力。",
            "解絃未爲難，航險那可忽。",
            "涇渭不同流，薰蕕詎相入。",
            "所虞憤失職，陰拱或伺隙。",
            "事須衆賢和，乃可殄行堲。",
            "沉幾陛下聖，虛己言路闢。",
            "稍欣元氣充，猶慮外憂迫。",
            "敵情任反覆，廟論須謹密。",
            "功名百尺竿，家國萬金璧。",
            "平生一知己，瓣香無愧色。",
            "駑怯勉荷擔，遲頑費推激。",
            "大艑駕雲濤，薰風飽帆席。",
            "丁寧耳面命，遠別何須惜。",
            "寬以七月程，修門拜赤舄。"
        ],
        "title": "送悅齋先生",
        "id": "75f202d2-938c-4bf4-a0e0-a5513a1c8d4d"
    },
    {
        "author": "程公許",
        "paragraphs": [
            "永平昔全盛，舊學尊五更。",
            "惜哉趨舍繆，眩眼車服榮。",
            "恭惟自孔氏，時止亦時行。",
            "心泰無不足，外內誰重輕。"
        ],
        "title": "上後樂劉先生左史十首用襄陽詩兩句行藏堅晚節進退法先民爲韻  其一",
        "id": "4460f995-fb0a-47b0-90e0-dfbff14f2703"
    },
    {
        "author": "程公許",
        "paragraphs": [
            "峩豸凜霜簡，立螭迫荷囊。",
            "從渠衆醉酣，我自深林芳。",
            "歲晚髮雪白，德稱腰鞓黄。",
            "世無香山老，誰與論行藏。"
        ],
        "title": "上後樂劉先生左史十首用襄陽詩兩句行藏堅晚節進退法先民爲韻  其二",
        "id": "4b5c189c-beed-41b6-848a-fcb836304e28"
    },
    {
        "author": "程公許",
        "paragraphs": [
            "前谿文緯國，東谿學草玄。",
            "補處自天授，絕韋待誰編。",
            "淵源後谿水，脈絡千載傳。",
            "茲事端不朽，松石同其堅。"
        ],
        "title": "上後樂劉先生左史十首用襄陽詩兩句行藏堅晚節進退法先民爲韻  其三",
        "id": "f3073aea-0107-419a-8b5b-bd1d204ffa2a"
    },
    {
        "author": "程公許",
        "paragraphs": [
            "厚德最耐看，士當論志遠。",
            "沄沄物歸根，混混泉有本。",
            "眼明長庚曉，心知歲華晚。",
            "後生須榘矱，所願加餐飯。"
        ],
        "title": "上後樂劉先生左史十首用襄陽詩兩句行藏堅晚節進退法先民爲韻  其四",
        "id": "109988e2-c4a7-4acc-9780-54273a92174e"
    },
    {
        "author": "程公許",
        "paragraphs": [
            "鹿門憶龐公，栗里懷靖節。",
            "我嘗評斯人，用則同稷契。",
            "空谷倚逍遥，風塵俱騷屑。",
            "明發耿不寐，長歌彌激烈。"
        ],
        "title": "上後樂劉先生左史十首用襄陽詩兩句行藏堅晚節進退法先民爲韻  其五",
        "id": "294833b7-bca5-47eb-9be5-147831a5e623"
    },
    {
        "author": "程公許",
        "paragraphs": [
            "事往置勿言，積厚報豈恡。",
            "毫眉兩山尊，照眼雙璧潤。",
            "衮衮生公侯，世佩斯文印。",
            "譬之水盈科，吾方見其進。"
        ],
        "title": "上後樂劉先生左史十首用襄陽詩兩句行藏堅晚節進退法先民爲韻  其六",
        "id": "bc3aae4d-8d1e-4eda-bc15-2c0b48f2d0ee"
    },
    {
        "author": "程公許",
        "paragraphs": [
            "楚都初拜公，里門跪承誨。",
            "一言忽喚醒，頓首汗浹背。",
            "志遠苦力短，寸進而尺退。",
            "大書揭齋顔，朝夕警不逮。"
        ],
        "title": "上後樂劉先生左史十首用襄陽詩兩句行藏堅晚節進退法先民爲韻  其七",
        "id": "5f7bb17b-f998-4b9a-a2c3-8d1c8cf3b6d3"
    },
    {
        "author": "程公許",
        "paragraphs": [
            "月冷塞垣刁，塵暗西風箑。",
            "所思天一方，飄飄管寧帢。",
            "我欲往從之，問以安樂法。",
            "雲深波浩蕩，定自鷗鳥狎。"
        ],
        "title": "上後樂劉先生左史十首用襄陽詩兩句行藏堅晚節進退法先民爲韻  其八",
        "id": "9b20e4d3-abaf-492b-af9b-77cabfafede7"
    },
    {
        "author": "程公許",
        "paragraphs": [
            "千載嗣韓統，斯文諒關天。",
            "字衮失所歸，何以革其先。",
            "陟屺有遺恨，琢石圖方鎸。",
            "百拜涕綆縻，萬一彤史傳。"
        ],
        "title": "上後樂劉先生左史十首用襄陽詩兩句行藏堅晚節進退法先民爲韻  其九",
        "id": "19b9bce6-60eb-4838-932b-eef877a30ec7"
    },
    {
        "author": "程公許",
        "paragraphs": [
            "負米困風塵，靦顔白頭親。",
            "歎息執戈苦，走也猶幸民。",
            "依依孔牆夢，拍拍芹水春。",
            "安得萬里風，駕予往問津。"
        ],
        "title": "上後樂劉先生左史十首用襄陽詩兩句行藏堅晚節進退法先民爲韻  其一○",
        "id": "c88d10d2-9220-45e3-aac3-2e4485dde47b"
    },
    {
        "author": "程公許",
        "paragraphs": [
            "何侯起膠庠，巋立諸老後。",
            "霜空茂檜栢，驚秋笑蒲柳。",
            "平生經世心，短舞困長袖。",
            "白頭謁承明，彩闥炳郎宿。",
            "去國一漁舟，順風輕放溜。",
            "寒花耀荒寒，靈芝茁腐朽。",
            "身閒澹無慮，歲熟宜釀酒。",
            "更將自性觀，妙契得無漏。"
        ],
        "title": "和大著何兵部  其一",
        "id": "13f92f83-b757-4a2e-999b-06e980cf1f5b"
    },
    {
        "author": "程公許",
        "paragraphs": [
            "憶昔歲云暮，言趨君子堂。",
            "昕班偶同歸，三度金節涼。",
            "木天並英遊，東壁分餘光。",
            "日者對宸扆，直聲動巖廊。",
            "豈不志歸田，胡遽喧巧簧。",
            "別久花竹秀，山積書傳香。",
            "時無塵外交，若許令支郎。",
            "願言從之遊，珪璧保聞望。"
        ],
        "title": "和大著何兵部  其二",
        "id": "33858267-56d4-415c-b637-3c7224dda582"
    },
    {
        "author": "程公許",
        "paragraphs": [
            "白苧裁春衫，京塵可得緇。",
            "一麾江海去，何成復何虧。",
            "馳驅兩輪朱，蕭騷雙鬢絲。",
            "所欣歲功就，千里春臺熙。",
            "素念恥伐檀，煩政戒楚茨。",
            "同心何自來，邂逅得我師。",
            "金華仙去遠，文其不在茲。",
            "諸公競唐體，頹流誰檝維。",
            "命將騷雅壇，幸子無牢辭。",
            "爲我緩節歌，紓我商謳悲。",
            "邊塵塞鄉國，介鱗語侏𠌯。",
            "登樓仲宣賦，遣興子美詩。",
            "懷歸自無計，慘戚將奚爲。",
            "排雲天九重，抒我危苦詞。"
        ],
        "title": "和廬陵士尹八俊投贈韻",
        "id": "bd3dd3a5-ca56-47b7-a5a1-608fec9555ba"
    },
    {
        "author": "程公許",
        "paragraphs": [
            "高堂八十親，備福九五疇。",
            "虎節安山國，鴈序班霜秋。",
            "積善有源委，觸目皆琳璆。",
            "一笑壽觴舉，背蘐可忘憂。"
        ],
        "title": "壽張敬立二首  其一",
        "id": "c451e264-8a4f-4b2e-9cb1-84c40c4a327c"
    },
    {
        "author": "程公許",
        "paragraphs": [
            "育德譬源泉，務學如農疇。",
            "盈科會歸海，力穡當有秋。",
            "期君懋遠業，東序陳大璆。",
            "對敭竭忠鯁，一洗宵旰憂。"
        ],
        "title": "壽張敬立二首  其二",
        "id": "693bc3a3-cd2e-40ac-adca-19dbe2396c6e"
    },
    {
        "author": "程公許",
        "paragraphs": [
            "榮途驚一世，志士獨苦心。",
            "君看曲江公，中宵梁父吟。",
            "豈無平反笑，可使貫索沉。",
            "獨醒睨衆醉，枉尺那直尋。",
            "世事本前期，朱明多盛陰。",
            "氣運有伸屈，扶持要賢能。",
            "金甌一擲誤，天步深淵臨。",
            "瓊圃擷衆芳，願以遺美人。",
            "繡斧岷雪外，閶闔雲海深。",
            "請彈薰風絃，再拜壽斝斟。",
            "功名儻來耳，一念君與親。"
        ],
        "title": "上憲使張郎中壽借西山集中甲申秋所賦雨荷詩韻",
        "id": "c317105f-5f15-4b76-a6aa-796213d86bec"
    },
    {
        "author": "程公許",
        "paragraphs": [
            "並生宇宙間，分殊理則同。",
            "訂頑有明訓，造化與同功。",
            "心腹與手足，疴癢均我躬。",
            "皇皇一仁字，天下皆爲公。"
        ],
        "title": "壽憲使江寺簿八首以座右公廉勤謹忠信和緩八字爲韻  其一",
        "id": "965d746f-eda0-4d37-8dae-1570e14cb85e"
    },
    {
        "author": "程公許",
        "paragraphs": [
            "人心無底谷，貪求何自饜。",
            "徇名膏火熬，徇財刀蜜甜。",
            "受命獨也正，取造物者廉。",
            "孤竹有世守，範防無乃嚴。"
        ],
        "title": "壽憲使江寺簿八首以座右公廉勤謹忠信和緩八字爲韻  其二",
        "id": "038e7c5d-4f82-4faf-8c82-3c34a0f851ca"
    },
    {
        "author": "程公許",
        "paragraphs": [
            "咸池浴曉光，西汜俄夕曛。",
            "流景寧我貰，用志可不勤。",
            "王事念靡盬，聖恩期策勳。",
            "歲晚須糗糧，及時力耕耘。"
        ],
        "title": "壽憲使江寺簿八首以座右公廉勤謹忠信和緩八字爲韻  其三",
        "id": "5bc7b42e-2a10-4d8d-97ff-46ac44b9132b"
    },
    {
        "author": "程公許",
        "paragraphs": [
            "吾師孔子孫，云莫見乎隠。",
            "所以盡性學，必於獨也謹。",
            "兩間陟降異，一念堂奧近。",
            "何但丹筆持，能使明克允。"
        ],
        "title": "壽憲使江寺簿八首以座右公廉勤謹忠信和緩八字爲韻  其四",
        "id": "338b598d-5fa8-4260-b0a4-2d1ea89f0f56"
    },
    {
        "author": "程公許",
        "paragraphs": [
            "乾坤奠崇卑，君臣分則同。",
            "中心一有慊，何以字曰忠。",
            "孔曾爲榘矱，伊周其事功。",
            "千載誰嗣音，我願順下風。"
        ],
        "title": "壽憲使江寺簿八首以座右公廉勤謹忠信和緩八字爲韻  其五",
        "id": "7a3fdf62-d620-46bc-8f6d-b5d6aec6c8d7"
    },
    {
        "author": "程公許",
        "paragraphs": [
            "豚魚自物耳，猶可孚以信。",
            "疑心一芥我，相靡而相刃。",
            "君看易中孚，義取說而巽。",
            "虛心竊實理，可不精體認。"
        ],
        "title": "壽憲使江寺簿八首以座右公廉勤謹忠信和緩八字爲韻  其六",
        "id": "c94c8b1c-564c-4b80-8659-be474e7b1191"
    },
    {
        "author": "程公許",
        "paragraphs": [
            "和與同近似，同乃異於和。",
            "九官遜虞廷，儆戒而賡歌。",
            "不然水濟水，後患將如何。",
            "期公調鼎食，一柱障頹波。"
        ],
        "title": "壽憲使江寺簿八首以座右公廉勤謹忠信和緩八字爲韻  其七",
        "id": "5afd69e9-e301-499f-9629-c94aab9c299a"
    },
    {
        "author": "程公許",
        "paragraphs": [
            "緩有用有體，事須明眼看。",
            "用欲行而宜，體則偏於緩。",
            "射審固而發，斯理一以貫。",
            "仁靜壽可占，巧歷那得算。"
        ],
        "title": "壽憲使江寺簿八首以座右公廉勤謹忠信和緩八字爲韻  其八",
        "id": "86e2f1ef-96d5-4538-9573-8bfbfe0b6f8f"
    },
    {
        "author": "程公許",
        "paragraphs": [
            "並生覆載間，肖翹無小大。",
            "陰陽所發舒，榮瘁各變態。",
            "若爲壽命獨，厥有松柏檜。",
            "鬰鬰被澗阿，童童狀車蓋。",
            "神明扶正直，霜雪表堅耐。",
            "豈不願擁腫，而使匠石愛。",
            "大厦須柱撐，寧免萬牛載。",
            "一柱屹擎天，羣生此依頼。",
            "尚念楹桷材，無可柞棫拔。",
            "風雨任震凌，安宅遍宇內。"
        ],
        "title": "上游參預壽二首  其一",
        "id": "dfb4b074-35b5-4a6e-90a8-d6a3ac2d7b8d"
    },
    {
        "author": "程公許",
        "paragraphs": [
            "河流貫陝虢，底柱自中立。",
            "江水迸瞿唐，灧澦制其溢。",
            "豈此一拳多，雲根閟奇質。",
            "檜柏相因依，烟霞老山澤。",
            "閟世縱堅久，於人果奚益。",
            "漲洪彌八埏，睨視如己溺。",
            "巖巖國嵩岱，萬仞峙鐵壁。",
            "隻手障狂瀾，九鼎奠磐石。",
            "我自不動心，深根而寧極。",
            "還歸金泉山，采藥鍊金液。"
        ],
        "title": "上游參預壽二首  其二",
        "id": "005f7168-2f4b-4187-af87-5377897a84fd"
    },
    {
        "author": "程公許",
        "paragraphs": [
            "聖道如太極，品彙自生成。",
            "二人各言志，點也心和平。",
            "春風發高詠，懷哉沂水濱。",
            "千載寄遐思，光景無邊春。",
            "一潭鑑寒碧，方寸洞虛明。",
            "執卷恍瞻前，舍瑟鏗有聲。",
            "勿遣柱後文，醨我春風醇。",
            "穹舞麗景舒，琴歌南薰清。",
            "誰知此中樂，天理皆流行。"
        ],
        "title": "壽曹大博以東憲臺治新築亭館扁榜寄意 詠歸亭",
        "id": "eb402a55-12e0-4cfe-8e05-0cc008c2e1bd"
    },
    {
        "author": "程公許",
        "paragraphs": [
            "蔚藍水中天，岧嶢千萬重。",
            "樓觀聳烟霞，光景浮星虹。",
            "天上老仙伯，萬劫冰雪容。",
            "笑下金華山，長歌唳霜鴻。",
            "一去五百年，山頭忽重逢。",
            "身衣直指繡，神超蓬海東。",
            "摇蕩瓊臺光，拍浮玻瓈鍾。",
            "瓊臺縱可樂，虞庭渴夔龍。",
            "丹鳳銜詔來，入侍甘泉宮。"
        ],
        "title": "壽曹大博以東憲臺治新築亭館扁榜寄意 垂光亭",
        "id": "b3d33109-a92f-4e7b-a9b9-2b73793fdeb8"
    },
    {
        "author": "程公許",
        "paragraphs": [
            "涪江駛清瀏，四山玉連環。",
            "中有一掌平，萬井浮晴烟。",
            "鶑花隨世界，妙語發天慳。",
            "公來抉其秘，作堂娛燕閒。",
            "襲芳皆俗好，伐木友士賢。",
            "念昔白波洶，止沸談笑間。",
            "熙熙春臺樂，誰知有今年。",
            "初度沸歡謠，願公眉壽延。",
            "移此世界春，浩蕩彌八埏。"
        ],
        "title": "壽曹大博以東憲臺治新築亭館扁榜寄意 鶑花世界",
        "id": "54d7ea7c-d523-4184-ae8d-c7dba27f926f"
    },
    {
        "author": "程公許",
        "paragraphs": [
            "岧嶢崑崙顛，縹緲虛皇宅。",
            "下睨四大洲，何啻一塵積。",
            "萬類託其間，擾擾無暫息。",
            "强弱互吞噬，殺氣干斗極。",
            "虛皇燕五雲，憑軒慘不懌。",
            "絳節授金童，瓊函探寶冊。",
            "運會有度期，欲藉老仙伯。"
        ],
        "title": "壽喬平章三首  其一",
        "id": "f33b6892-2196-4abd-a542-0ed616e905ad"
    },
    {
        "author": "程公許",
        "paragraphs": [
            "老仙何自來，文焰貫東壁。",
            "八十五春秋，骨健神氣溢。",
            "權衡有定度，蓍蔡無遺策。",
            "若非安期生，定是李八百。",
            "堅苦海津梁，壽斯文命脉。",
            "后皇大所畀，陶冶妙無迹。",
            "故山豈不思，老屋須柱石。"
        ],
        "title": "壽喬平章三首  其二",
        "id": "f258ceee-8e31-4306-95e8-1f0e2efbd4cf"
    },
    {
        "author": "程公許",
        "paragraphs": [
            "屋老當奈何，風雨撼四壁。",
            "主公志經營，所頼有匠石。",
            "度材林藪幽，計土帑廥積。",
            "心思妙規製，指授契繩尺。",
            "逮其萬間具，夫豈一人力。",
            "柱天紀元功，眉壽永無極。",
            "周宣當中興，拜手歌考室。"
        ],
        "title": "壽喬平章三首  其三",
        "id": "3a5f9ba5-a948-4e22-a290-3a00e379a6f6"
    },
    {
        "author": "程公許",
        "paragraphs": [
            "氣運有盈虛，品物迭滋耗。",
            "人生於兩間，誰能長不老。",
            "胡爲翫鮮榮，而獨恨枯槁。",
            "婉孌兒女態，愛惜容色好。",
            "志士競修名，覽鏡慨華皓。",
            "所念固有殊，達觀同一笑。",
            "本來真妙明，何有少壯老。",
            "茲理非言傳，惟心自深造。"
        ],
        "title": "屏居北郊自秋涉冬絕省人事觸緒有感託之諷吟書雲前一日緝成八章寓興抒情非以言詩也  其一",
        "id": "d6affd4e-33ca-49d6-af5a-5917c1cbf52a"
    },
    {
        "author": "程公許",
        "paragraphs": [
            "斷梗得棲泊，高堂擁圖書。",
            "中宵風露氣，營我方寸軀。",
            "靜慮何易感，有銜莫能袪。",
            "今古一瞬息，智愚等丘墟。",
            "戰奪日相尋，死生互吞屠。",
            "念此耿無寐，推枕長嗟吁。",
            "天理諒好還，人謀何可疏。"
        ],
        "title": "屏居北郊自秋涉冬絕省人事觸緒有感託之諷吟書雲前一日緝成八章寓興抒情非以言詩也  其二",
        "id": "63a0cc9b-983b-4f5a-a80d-ad2a77659fff"
    },
    {
        "author": "程公許",
        "paragraphs": [
            "宿嗜本幽閒，世途倦馳騁。",
            "迫茲門戶託，强把冠佩整。",
            "招手誤一來，麾退諒予警。",
            "寬恩假郡寄，靜俟亦天幸。",
            "橐空歸無家，旅泊仰微廩。",
            "如聞爛柯谷，宛似飛仙境。",
            "苦饑問豹胎，留渴須遠井。",
            "天將厚所畀，吾寧不少忍。",
            "睡起一欠伸，篆烟凝晝永。"
        ],
        "title": "屏居北郊自秋涉冬絕省人事觸緒有感託之諷吟書雲前一日緝成八章寓興抒情非以言詩也  其三",
        "id": "be0eab60-a575-415e-a9a2-0dab2781edae"
    },
    {
        "author": "程公許",
        "paragraphs": [
            "口爲禍之穽，異者同之仇。",
            "誰能噤不語，兀兀如羈囚。",
            "我豈好違俗，心未忘好修。",
            "本不慕華顯，寧有忮與求。",
            "逍遥鵬鷃同，貧賤非所羞。",
            "風濤漲平陸，駕予一虛舟。",
            "未如泯機智，鷗鳥與之游。",
            "吾今已得師，稽首漆園周。"
        ],
        "title": "屏居北郊自秋涉冬絕省人事觸緒有感託之諷吟書雲前一日緝成八章寓興抒情非以言詩也  其四",
        "id": "2e03ce6a-5b88-444b-b935-c85634c91a07"
    },
    {
        "author": "程公許",
        "paragraphs": [
            "鳥飛暮知還，螘微亦有藏。",
            "遊子悵無託，故鄉那得忘。",
            "轒轀歲橫騖，生涯日淒涼。",
            "骨肉各竄匿，冢祠缺烝嘗。",
            "萬里一緘書，臨風淚千行。",
            "垂白念汝兄，憂樂苦相望。",
            "安得附羽翮，奮飛同一觴。"
        ],
        "title": "屏居北郊自秋涉冬絕省人事觸緒有感託之諷吟書雲前一日緝成八章寓興抒情非以言詩也  其五",
        "id": "0694d584-cd99-4bc6-aac8-3465f3267990"
    },
    {
        "author": "程公許",
        "paragraphs": [
            "西陲失支吾，如老屋積腐。",
            "牆闥縱蹂躪，堂屋何依怙。",
            "伊誰階此厲，乃爲元老誤。",
            "疾痛切吾身，利鈍難逆睹。",
            "瘴暑困新恩，隕星泣忠武。",
            "梁壞將安仰，天高杳難訴。",
            "向來十二樓，捲簾誤一顧。",
            "灑淚嫁時衣，誰與論心素。"
        ],
        "title": "屏居北郊自秋涉冬絕省人事觸緒有感託之諷吟書雲前一日緝成八章寓興抒情非以言詩也  其六",
        "id": "59b89ca1-b768-40cb-aa0a-fe82e4b53766"
    },
    {
        "author": "程公許",
        "paragraphs": [
            "坤維以文瑞，民俗本柔淑。",
            "何代無戰爭，冤哉今爾酷。",
            "戎馬塞里墟，劫鈔遍林谷。",
            "平生金石交，屈指半鬼錄。",
            "從子尤可哀，別歸奉水菽。",
            "伯姪併戕殞，荼毒復荼毒。",
            "探囊數幅書，吞聲不忍讀。",
            "崑崗焮烈焰，寧辨石與玉。",
            "叩首一爐香，請爲遺黎贖。"
        ],
        "title": "屏居北郊自秋涉冬絕省人事觸緒有感託之諷吟書雲前一日緝成八章寓興抒情非以言詩也  其七",
        "id": "a3317984-eae6-4f14-b848-611389e3ec52"
    },
    {
        "author": "程公許",
        "paragraphs": [
            "南山翠鬅鬙，四荔拱故宅。",
            "采衣侍三壽，教愛如夙昔。",
            "曉然一夢闌，無復萬里隔。",
            "了知恩愛縛，障我修行力。",
            "亦嘗勤遍參，漸欲空結習。",
            "妄念絕攀援，自性非假借。",
            "百千三昧門，惟此一事實。",
            "持問諸老禪，少露真消息。"
        ],
        "title": "屏居北郊自秋涉冬絕省人事觸緒有感託之諷吟書雲前一日緝成八章寓興抒情非以言詩也  其八",
        "id": "fde8aba2-3ec5-4ad9-8977-04ce01fd10d3"
    },
    {
        "author": "程公許",
        "paragraphs": [
            "弱齡誦書史，所慕在經世。",
            "靦顔科目中，頗恨愆素志。",
            "天府兩貢書，恥逐時粧媚。",
            "諸公誤賞音，偶玷春官第。",
            "王明渴疇咨，臨軒有故事。",
            "明當鼓枻下，陛對去天咫。",
            "采蘭有常供，胡爲輕萬里。",
            "趨庭願有聞，丁寧汝其識。",
            "謹無曲學阿，恐作儒冠恥。",
            "士當志遠大，富貴餘事耳。",
            "百拜請書紳，誓言其敢替。",
            "萬古洙泗傳，豈爲青紫計。"
        ],
        "title": "理舟入奉大對臨發有賦",
        "id": "1220a0ec-0735-4287-8278-a1a5bb82cc8e"
    },
    {
        "author": "程公許",
        "paragraphs": [
            "祝冊頒九重，郊丘以晴禱。",
            "小臣職駿奔，單車倦塗潦。",
            "崇阜踰巘崿，層壇敷秸藁。",
            "中興念經始，面勢若天造。",
            "濤雲日兩潮，幄霧山四抱。",
            "袍毳亦可人，杖藜共幽討。",
            "枯梅傲巖晚，陰壑得寒早。",
            "勳華昔同來，奎文絢麗藻。",
            "山靈沐高澤，虹彩軼晴昊。",
            "苔蹊幾窘步，椶榦撐健倒。",
            "嵌竇咽泉流，金石韻擊考。",
            "齋廬耿燈青，簷花垂带縞。",
            "苦憐風力癡，未快霾陰掃。",
            "排雲出烏輪，測景進黄道。",
            "六合還清明，烟霞願投老。"
        ],
        "title": "良月十六日以祈晴宿齋郊壇寺僧拉登梅巖讀高孝兩朝宸翰記事",
        "id": "4ea38cb4-0791-48af-9dac-ed301b761899"
    },
    {
        "author": "程公許",
        "paragraphs": [
            "四海一奇男，象賢真柬之。",
            "繡斧外執法，滯淹猶在斯。",
            "冰壑棟梁具，鳳梭雲錦機。",
            "粉省趨含香，璽書嗇封泥。",
            "生平方寸丹，雲端雙闕齊。",
            "小試川楫手，晒網蘆中磯。",
            "以道拯世溺，先事防繻袽。",
            "三江昔怒號，一席今淪漪。",
            "平波浄縠浪，祥風浹瑶池。",
            "八極匯濤瀾，四顧蛟涎危。",
            "孰能戒維楫，重與歌平夷。"
        ],
        "title": "和憲使張郎中",
        "id": "41207204-4fbd-472d-8661-15ab3da03530"
    },
    {
        "author": "程公許",
        "paragraphs": [
            "四海一道鄉，千古有生意。",
            "元宗得君侯，風流是以似。",
            "窅然天機深，寧以物欲累。",
            "丈夫要如此，步步皆實地。"
        ],
        "title": "上茶使鄒郎中孟卿  其一",
        "id": "c1e8792f-40fe-44d6-b55b-02eaca1e6e9e"
    },
    {
        "author": "程公許",
        "paragraphs": [
            "政術自學術，本來同一機。",
            "後生溺華采，用世理或違。",
            "恭惟自孔氏，六籍探指歸。",
            "心清事自簡，吏瘠民則肥。"
        ],
        "title": "上茶使鄒郎中孟卿  其二",
        "id": "be17d712-b3ca-43e9-b2a0-a72fa7d48df4"
    },
    {
        "author": "程公許",
        "paragraphs": [
            "忍話去年事，令我膽欲碎。",
            "公獨於此時，砥柱衆流匯。",
            "事難見君子，爾曹費車載。",
            "海山危風濤，當有巨鼇戴。"
        ],
        "title": "上茶使鄒郎中孟卿  其三",
        "id": "6749ac4a-61aa-439f-885a-2ce13a8688b4"
    },
    {
        "author": "程公許",
        "paragraphs": [
            "節傳擁玉帳，天遣西南來。",
            "怦怦朱絲繩，皎皎明鏡臺。",
            "稂莠亟芟夷，本根費栽培。",
            "度外廣物色，世豈真乏才。"
        ],
        "title": "上茶使鄒郎中孟卿  其四",
        "id": "68dda37c-b74b-4f91-829c-551c88710896"
    },
    {
        "author": "程公許",
        "paragraphs": [
            "廣文官獨冷，博士冗不治。",
            "况此侯國泮，贅哉童子師。",
            "蕭散非鄭老，文章慙退之。",
            "可能冰雪地，一借春風吹。"
        ],
        "title": "上茶使鄒郎中孟卿  其五",
        "id": "14d1d4bd-5149-4ea9-99b6-dd75e9a76f0d"
    },
    {
        "author": "程公許",
        "paragraphs": [
            "東皇司發生，何以忽僤怒。",
            "旱乾遍兩川，陰陽錯常度。",
            "侍晨秉清德，方嶽煩卧護。",
            "隠憂切四體，曉夕煎百慮。",
            "尪暴奚以爲，丘禱元有素。",
            "皇明一頷首，膏澤倏如霔。",
            "豐隆鼓增氣，耕父愁失據。",
            "苧桑鬰華滋，餠餌當厭飫。",
            "乃知天九重，不隔香一炷。",
            "宇宙滿戈甲，椎剝劇刀鋸。",
            "殺氣慘未除，衆慼那得籲。",
            "毋以休咎徵，諉曰水旱數。",
            "憂端轉搶攘，邦本須愛護。",
            "願公遲東歸，爲帝寬西顧。",
            "以萬金良藥，起衆兆沉痼。",
            "使民安農疇，櫜弓藏武庫。",
            "爲霖澤四海，媲迹商巖傅。"
        ],
        "title": "喜雨上西清崔先生",
        "id": "a67d870d-86cf-41e6-92fb-80ce1a45d264"
    },
    {
        "author": "程公許",
        "paragraphs": [
            "庚子歲維夏，亢陽一何驕。",
            "侵尋徂暑迫，惻怛聖慮焦。",
            "祈禱喧三農，雩祀奔百僚。",
            "商飈忽以厲，老魃意愈囂。",
            "萬井沸湯釜，四野烜赤熛。",
            "俄聞罪己詔，還下中興朝。",
            "寶香款太一，嘉薦羞廟祧。",
            "移蹕給孤園，熏心梵音潮。",
            "芝蓋屏不御，鸞扇亦罷摇。",
            "還宮慘玉色，轉燭翻天瓢。",
            "小臣忝侍祠，囊封叩層霄。",
            "帝念亦勞止，暵災殊未消。",
            "良月始沾洽，封畿轉蕭條。",
            "白瑞彌渴望，沍陰那易料。",
            "測景展繡紋，飛霜困青要。",
            "麥芒鬰不吐，蔬甲半已凋。",
            "足蹷叢祠趨，潔蠲沉水燒。",
            "忱念交肸蠁，同雲散瓊瑶。",
            "夜窗訝明皎，曉檻俄紛飄。",
            "天意竟作慳，瞬息倏已消。",
            "冬瘟幸稍壓，蝗蟄故自饒。",
            "東皇趣命駕，北斗將旋杓。",
            "更須絮亂撥，間作珠碎跳。",
            "儻幸尺許積，庶幾食可邀。",
            "民脈餘幾何，邦儲况復枵。",
            "但知骨髓瀝，遑恤膏火焦。",
            "老我雜班綴，素絲颯飄蕭。",
            "强令典綸綍，拙不工琢雕。",
            "炯茲方寸丹，敢以後福徼。",
            "世味本枯淡，癙思劇蒸敲。",
            "灑血書綠章，飛神羾清飂。",
            "玉食自不甘，黄竹寧復謠。",
            "扶持倚梁棟，諮詢及芻蕘。",
            "正途會四闢，賢旌欲旁招。",
            "上帝如悔禍，盜賊非難梟。",
            "斂盡戰鋒慘，重使農畝劭。",
            "玉燭調氣機，黼扆寬旰宵。",
            "量才愧擁腫，賦分甘漁樵。",
            "經綸有管樂，議論付董鼂。",
            "故山歸去來，歲晚樂逍遥。",
            "曝背茅簷日，擊壤歌帝堯。"
        ],
        "title": "工侍國史奉御香禱雪上竺前一夕雪瑞已應道間志喜成詩以示敬借韻同賦",
        "id": "f3377d55-cf9d-4b3b-ae36-693799d545ef"
    },
    {
        "author": "程公許",
        "paragraphs": [
            "璧月行素空，流魄寒潭水。",
            "水非與月期，月豈待濯洗。",
            "天光發於定，妙契元一理。",
            "士生無南北，樂在相知心。",
            "同行不同調，有如辰與參。",
            "一言針芥投，山水皆知音。",
            "畏齋天下士，執鞭愧我後。",
            "當時儉府蓮，最說庾公秀。",
            "十年一欠伸，西樓黯回首。",
            "油幢古夔子，鎖棘外南宮。",
            "寶鑑貯英裁，氈筆題至公。",
            "訊舊一以悽，浩蕩華表風。",
            "宇縣莽烟塵，人物嘆今眇。",
            "蘭芷閟其芳，所御或荼蓼。",
            "隠思不遑寐，令我憂心悄。",
            "古今幾枰棋，勝敗無常形。",
            "世豈欠國手，一著何可輕。",
            "但恐當局迷，渠知死可生。",
            "向來一寸心，行世幾濩落。",
            "矯性動有妨，幽思誰與豁。",
            "爲君歌慨慷，長風起天末。"
        ],
        "title": "代上夔帥丁文伯",
        "id": "95f993ef-609d-4814-be15-f7128d72bf99"
    },
    {
        "author": "程公許",
        "paragraphs": [
            "瀆江萬里來，武林一年客。",
            "飄摇無定棲，一一得安宅。",
            "委巷遠塵囂，八窗耿虛白。",
            "冰曹省造請，公退味禪寂。",
            "乃者赤熛怒，橫爲閭井厄。",
            "羈貧幸我貰，安坐有慙色。",
            "侯門意睥睨，府檄加峻迫。",
            "倉皇襆衣被，包裹到書冊。",
            "曲臺許借居，虛堂暫休息。",
            "砌蛩伴宵吟，樹鴉趣晨汲。",
            "隨寓亦足娛，一枝更須擇。",
            "是身如浮雲，何所爲定跡。",
            "顧憐性梗野，雅嗜祇泉石。",
            "陳力怯荷殳，康屯况無策。",
            "强顔雜班綴，頗覺非本色。",
            "時清早得歸，永願守蓬蓽。"
        ],
        "title": "入都一年餘舍館五遷最後得楊園空屋僻遠市囂寬潔爽塏火後莊文府以中旨攘奪倉皇徙寓奉常之寅清堂成五言長篇",
        "id": "ddd78ddc-89c3-4907-978c-8030f7e97b84"
    },
    {
        "author": "程公許",
        "paragraphs": [
            "令節恩賜沐，把菊開清尊。",
            "天涯信音來，拆緘爲一欣。",
            "展視未竟幅，淚雨溢帨帉。",
            "辭家甫八年，邊塵覆全坤。",
            "平生幾親故，半爲兵死魂。",
            "縱脫虎口涎，亦復馬鬣墳。",
            "所幸二猶子，從弟偕諸孫。",
            "崎嶇矛戟中，偶得性命存。",
            "意欲守丘壠，死不去榆枌。",
            "是時陳理卿，受命開帥垣。",
            "奮身艱危際，勉圖戡濟勳。",
            "鏟壕峙城壁，鋤荒列營屯。",
            "敵至誓固守，爲力良艱勤。",
            "變故起肘腋，轅帳塞轒轀。",
            "一死事則已，萬恨誰與論。",
            "遺氓能幾何，天未許貸原。",
            "貔虎蹔斂退，寇盜還紛紛。",
            "哀我數子者，挈孥競驚奔。",
            "亦不免維縶，恐迫甚溺焚。",
            "掠奪幸得脫，歸來匿空村。",
            "生涯蕩無餘，暴斂何寡恩。",
            "萬里遠訴我，重我憂心熏。",
            "爾苦我得知，爾創我得捫。",
            "豈不憶松檟，歲時薦炮燔。",
            "永惟宗祀計，忍自遏其源。",
            "威也託我久，尚以窮愁言。",
            "寧不思爾曹，命危豺虎羣。",
            "安得田二頃，有屋休寒暄。",
            "順風招之來，相與共饔餐。",
            "皇后職生化，蟄蟄庶且蕃。",
            "胡忍趣其斃，獮割如羔豚。",
            "夙傳老上殞，國亂猶絲棼。",
            "若爲秋風高，已復羣吠狺。",
            "呼童具黑瀋，襞紙當前軒。",
            "萬一郵傳通，庶幾信息聞。",
            "嚴裝理航棹，及春下荆門。",
            "余公新受鉞，尚義氣薄雲。",
            "感我骨肉念，不難隻手援。",
            "茲計不早决，噬臍何復云。",
            "憤極思一吐，聲出輒復吞。",
            "長謠欲上訴，九穹隔重閽。",
            "劫運極必復，玉石可不分。"
        ],
        "title": "去歲重陽日得彥威信附六月間二小姪及從弟姪所寄書自蜀閫遞中附至歷言去冬今春所遭兵禍及有司督迫科調之苦喜其存全哀其窘蹙灑涕如霰寄訊邀其下峽而邊事又告急未知其達與否也會杪冬見邸報宣諭使者余公侍郎改命授鉞盡護蜀師意欲以此事歸控骨肉會聚茲事其諧矣喜極涕零遂成長篇",
        "id": "0b8268db-7b62-40dd-8576-56a541194482"
    },
    {
        "author": "程公許",
        "paragraphs": [
            "建國維藝祖，受命同有虞。",
            "除苛五閏後，返朴邃古初。",
            "滿盈持以道，德澤久不渝。",
            "平治二百年，中原忽榛蕪。",
            "定亂得高皇，如日升昏衢。",
            "執中嗣堂播，奕葉垂範模。",
            "破碎今已殘，敵人踵闚𨵦。",
            "危哉武休破，漢沔幾丘墟。",
            "成功頼諸將，三蜀仍覆盂。",
            "收藏問何時，官已迫征輸。",
            "開倉儲百穀，爲我供軍須。",
            "閉關且堅守，民力庶少蘇。"
        ],
        "title": "感事建除體二首  其一",
        "id": "771ddb6f-0ed1-425a-9809-b9c8531a741b"
    },
    {
        "author": "程公許",
        "paragraphs": [
            "建大將旗鼓，遴選茲維艱。",
            "除授得其人，國勢維泰山。",
            "滿朝綬若若，熟謀須萬全。",
            "平生想衛霍，摧枯無留難。",
            "定論真黷武，亦足激懦孱。",
            "執爵酹太宮，感慨清淚潸。",
            "破敵豈無策，百年祇長嘆。",
            "危機屢反復，地險失故關。",
            "成敗雖運數，人謀忌訑謾。",
            "收民心第一，根本無創殘。",
            "開納智與勇，及時護風寒。",
            "閉口勿多言，天道諒好還。"
        ],
        "tags": [
            "泰山"
        ],
        "title": "感事建除體二首  其二",
        "id": "bad93e3a-b858-495e-bce1-3c38eb09db58"
    },
    {
        "author": "程公許",
        "paragraphs": [
            "驅車木皮口，地接嘉陵市。",
            "山川鬰盤紆，草木慘憔悴。",
            "昔在歲辛卯，大將何憨子。",
            "行營與賊遇，力戰遂死此。",
            "道逢田舍翁，款曲問所以。",
            "耳目親見聞，朴忠今無比。",
            "沉鷙老不衰，甘苦同戰士。",
            "以此得士心，急難不相棄。",
            "閫制力主和，豈虞敵情詭。",
            "幣篚方交馳，羽書俄狎至。",
            "初冬二十五，坌入我內地。",
            "或渡河而馳，或截路以伺。",
            "俄然斡腹來，陡若自天墜。",
            "諸軍抽摘餘，精銳能有幾。",
            "千兵僅烏合，轉鬭殊未已。",
            "可忍負將軍，同生亦同死。",
            "落日塵土昏，鼓寒聲不起。",
            "至今堆阜間，白骨猶紛委。",
            "語罷聲悽哽，相顧潛灑淚。",
            "念昔佐戎軒，世屯未云弭。",
            "主公極仁明，慘惻念此事。",
            "露章求恤典，爵子嚴廟祀。",
            "意將勸忠臣，爲國當盡瘁。",
            "儒守陳西和，武將田與李。",
            "後先被褒錄，名姓編國史。",
            "敵知吾有人，心寧不畏忌。",
            "自古重徂征，司命在主帥。",
            "委託或非人，險阻那可恃。",
            "嗚呼數君子，一死甘若薺。",
            "推原其本心，死奚益於世。",
            "事大繆不然，舍生而取義。",
            "乃知丈人吉，易自有深旨。",
            "往轍忍復云，方來那得諱。",
            "長謠激凄風，嗚咽嘉陵水。"
        ],
        "title": "木皮口紀事爲故沔戎帥何進賦也",
        "id": "9ef7a2fa-0608-49fd-9d9c-ddc383311a55"
    },
    {
        "author": "程公許",
        "paragraphs": [
            "煌煌洛陽城，衢術萬國通。",
            "車塵日交騖，襟期那易同。",
            "目成者誰歟，言笑春怡融。",
            "我自商聲歌，君亦手絲桐。",
            "西風忽以厲，高情逐雲鴻。",
            "輟筆金鑾坡，一麾滄海東。",
            "補過要汲直，草詔須陸公。",
            "盈庭愕相顧，蹇蹇胡不容。",
            "君去我獨留，我闕誰與攻。",
            "况復狗尾續，羞顔蓮炬紅。"
        ],
        "title": "祖餞三山趙茂實二首  其一",
        "id": "0973f3b0-8bdc-4c67-bf7f-89aeee519258"
    },
    {
        "author": "程公許",
        "paragraphs": [
            "三生巖壑姿，失脚紅塵踏。",
            "羨君得郡去，勝事踵康樂。",
            "雲海渺無津，烟霞互開闔。",
            "似聞石門蘚，猶带屐齒蠟。",
            "惜哉荒遊誤，竟爲時論薄。",
            "秉誼以事君，奚間暌與合。",
            "矧是侯社貴，艱哉保障託。",
            "宣室恐渴思，趣歸職獻納。",
            "我拙念請閒，鴈蕩恣飛屩。",
            "及君留郡齋，爲我拂塵榻。"
        ],
        "title": "祖餞三山趙茂實二首  其二",
        "id": "1418c9ee-4d31-4944-9250-0ab2b9a086fd"
    },
    {
        "author": "程公許",
        "paragraphs": [
            "國家全盛時，幅員萬里長。",
            "委幣到空谷，靡才不周行。",
            "豈其貴自珍，而病匿弗彰。",
            "南渡今百年，蜀遠天一方。",
            "彝典僅歲貢，幾人與庭揚。",
            "况復多沮撓，誰不甘摧藏。",
            "戎軒起耆哲，禮羅極精詳。",
            "穎脫者家父，玉質而金相。",
            "邂逅志念同，惻怛根本傷。",
            "拔尤首推轂，有詔催嚴裝。",
            "吾黨一吐氣，彙征類破荒。",
            "慨昔升璧水，瀝血籲紫皇。",
            "百壬眩縮頸，斯文彌耿光。",
            "倫魁合騫飛，吏選何回翔。",
            "孰知五色絲，未盡一皂囊。",
            "殺氣昏宇宙，洚流渺津梁。",
            "何以却外侮，盍先正皇綱。",
            "翕合賢德聚，更須股肱良。",
            "壽脈庶可續，客邪不難防。",
            "癙思耿宵寤，傾耳鳴朝陽。",
            "名節勉自立，官職那得忙。",
            "大難我同榜，諸老競剡章。",
            "渠豈州縣材，籍甚英俊場。",
            "相期上連璧，少待同飛航。",
            "我自分斂退，爲君喜激昂。",
            "流目大江滿，執手薰風凉。",
            "豈無佩繽紛，奮起相頡頏。",
            "世味竟落寞，暇日聊相羊。",
            "友誼古所重，心知遠難忘。",
            "歲晚有良約，岷山瑶草芳。"
        ],
        "title": "送本仲聘君分韻得良字",
        "id": "f00adfdc-7999-4203-9d1a-7a32a6e1dd84"
    },
    {
        "author": "程公許",
        "paragraphs": [
            "雨響清客夢，雨晴催客行。",
            "迥野曉寥落，界天玉崢嶸。",
            "銀海眩雙照，瓊鈎對孤明。",
            "英雲强吐吞，杲日還晶熒。",
            "邂逅得奇觀，瞻相愜幽情。",
            "意疑邃古初，立極扶西傾。",
            "誰知絕險外，復有蓬婆城。",
            "青天危輓輸，剽攘加怖驚。",
            "奏函籲衆慼，仁言韙宗英。",
            "早願虎口奪，少紓魴尾赬。",
            "不勞嚴僕射，分弓窺敵營。"
        ],
        "title": "以堰事走永康宿金馬早行見雪山排霄極明麗因感行役之苦邛守程叔達郎中便民五事欲牛溪轉船朝廷下其議於帥臣監司不知衆議僉諧否也",
        "id": "a47d695c-e990-4193-ac62-54d44023ee5e"
    },
    {
        "author": "程公許",
        "paragraphs": [
            "穿江慨秦守，瞻岷懷子長。",
            "成書著不刊，明德益難忘。",
            "千載志尚友，百里職勸相。",
            "每負伐檀恥，欲期盡心償。",
            "籠石飽冬霽，雲車喧春陽。",
            "經始愧前哲，憫勞得仇香。",
            "選勝山水窟，浣我冰雪腸。",
            "飛幰集諸彥，引睇周八荒。",
            "暖翠凝黛面，晴雲抹川梁。",
            "清歌勸引滿，佳趣殊未央。",
            "舉頭萬仞雪，中有千斯倉。",
            "采薇亦勞止，薄斂恐未遑。",
            "何當洗甲兵，無以累廟堂。",
            "文移寬郡邑，靴鞭却藩方。",
            "源清流乃浚，葉瘁根必傷。",
            "念此意惝怳，憑高歌慨慷。",
            "不如邀飛仙，更與釂一觴。"
        ],
        "title": "又以堰事滯留姜主簿學父載酒相勞於離堆新繁宰鮮于子清永康理曹季德夫導江士鮮于才卿同會",
        "id": "8a9453aa-6b97-44e9-b0ce-977303607a10"
    },
    {
        "author": "程公許",
        "paragraphs": [
            "丈人氣湖海，合卧百尺樓。",
            "引袖麾八極，無處豁前眸。",
            "肯以治城志，而忘天下憂。",
            "窘步爭徑捷，危炊迷劍頭。",
            "攀天限九閽，起家先一州。",
            "顧瞻衆山會，慘澹春色浮。",
            "憑高展遐眺，幾幅烟雨秋。",
            "象緯逼紫宸，飈輪通十洲。",
            "吏衙散鳬鶩，野盟參鷺鷗。",
            "所思隔秋水，倚天看吳鉤。",
            "寄懷廣莫外，任運逍遥遊。",
            "遐哉郝使君，一往歲月遒。",
            "名字著不朽，實繄杜參謀。",
            "後先五百年，意氣有此不。",
            "不須蘇門嘯，我自商聲謳。",
            "烟霞雜揮灑，風月共獻酬。",
            "跡忝梁苑舊，目送涪江流。",
            "可能呼小艇，醉歌賡四愁。",
            "宇縣暗矛戟，田原輟耡耰。",
            "念公志經綸，季孟忠武侯。",
            "肯袖斲泥手，江海寂寞休。",
            "檻前水東注，鼓枻不可留。",
            "撫翼附青雲，忍滯鶑谷幽。"
        ],
        "title": "李西清先生創凌霄觀於潼川府治紅樓之上賦詩敬和韻",
        "id": "12a4666f-fe70-44cb-94fb-073274026a98"
    },
    {
        "author": "程公許",
        "paragraphs": [
            "夙昔抱奇志，取友周四方。",
            "遠遊阻風塵，隠思鬰衷腸。",
            "羞以麋鹿性，綴茲鴛鷺行。",
            "三年去復還，同省皆望郎。",
            "劉侯交最久，德履金玉相。",
            "佩瓊矯衆嫮，製荷耿孤芳。",
            "暫寄錦衾直，倚登白玉堂。",
            "忽以刺郡請，翻然整歸裝。",
            "安輿擁鶴髮，懷綬榮錦鄉。",
            "那知槜李城，騎竹喧道傍。",
            "矯首候鳴騶，如渴須飲漿。",
            "紫禁屢入對，從前幾封章。",
            "肯袖活國手，春疇課耕桑。",
            "納約易爲入，公寧久回翔。",
            "熟看氣弘毅，致遠可易量。",
            "蹇我歸未能，遲留重慙惶。",
            "亦思丐一麾，庶以毫髮償。",
            "樂莫樂心知，執手歌慷慨。",
            "安得飛霞佩，雲霄相頡頏。"
        ],
        "title": "送考功劉大著出守嘉禾分韻得相字",
        "id": "63ea7c74-ec96-4905-bfd2-61f8df8273b1"
    },
    {
        "author": "程公許",
        "paragraphs": [
            "君來我去國，我還君得州。",
            "世事巧違人，參辰不同謀。",
            "庚午蜀貢琛，君名亞龍頭。",
            "回翔三十年，班序晚見收。",
            "邊聲震宇縣，樞筦須良籌。",
            "心期白粉闈，晉扈翠雲裘。",
            "忽以外庸請，高軒擁前騶。",
            "展也清廟器，若爲南國侯。",
            "事會轉轇轕，材難費搜求。",
            "似聞石廩峰，瓊佩鬰飛浮。",
            "其下維清湘，杜蘭滿汀洲。",
            "官閒足娛玩，聊以寬隠憂。",
            "良會當有期，玉泉來蹇修。",
            "芳聲保不沫，歲晏終綢繆。",
            "我迂諒無補，行世况鮮儔。",
            "言歸承明直，塵容祇含羞。",
            "思土重紆軫，風埃苦淹留。",
            "佇君建名業，同理溯峽舟。",
            "白首三間茅，相依岷峨陬。"
        ],
        "title": "送李季才戶部出守衡陽",
        "id": "ce8315f8-ca0d-4632-8845-d316ee2b26f5"
    },
    {
        "author": "程公許",
        "paragraphs": [
            "生不逮治古，郊藪觀鳳麟。",
            "頗愛麋鹿性，似是我輩人。",
            "食苹詠周雅，祝網依湯仁。",
            "幸不主八卦，非關十二辰。",
            "無魂休我欺，掇皮詳皆真。",
            "佳哉喻生筆，能與元吉倫。",
            "雅可簿書堆，坐有澗壑春。",
            "適意自起卧，匿樹如徼巡。",
            "便思投手板，長嘯岸白綸。",
            "藉爾爲我駕，仙會陪末陳。",
            "人生幾舜華，洞天自靈椿。",
            "謹護此畫本，勿遣侵俗塵。"
        ],
        "title": "遂寧喻生畫鹿甚精介同官梁知丞謁余因令作八幅圖帳適赤城觀主惠一鹿甚馴未數日忽又一鹿奔至縣圃非邑士所豢養者竟不詳其所自來物理感召畫龍而致真龍似未足爲誕也借邑士張權父詩韻以贈之",
        "id": "0a46eaa0-b905-497a-8c05-6e5b40aa6015"
    },
    {
        "author": "程公許",
        "paragraphs": [
            "璣衡斡霄極，裘葛參歲功。",
            "榮瘁均一氣，何獨悲秋風。",
            "往哲不我待，今俗誰與同。",
            "渥丹易槁木，鬢鬒忽飛蓬。",
            "丈夫秉壯節，自信無終窮。",
            "願勒羲和鞭，長繫扶桑東。"
        ],
        "title": "縣齋秋懷  其一",
        "id": "95e29851-fc45-4323-ace4-e90f56164ebb"
    },
    {
        "author": "程公許",
        "paragraphs": [
            "弱齡去激昂，漸老增感慨。",
            "所親日以疏，既往不可貸。",
            "世途轉艱棘，意行懼顛沛。",
            "乾坤一戰場，今古幾變態。",
            "超超浮丘伯，何修獨堅耐。",
            "駕言從之游，永嘯塵劫外。"
        ],
        "title": "縣齋秋懷  其二",
        "id": "52c28230-36c4-442a-bba0-f288948095e0"
    },
    {
        "author": "程公許",
        "paragraphs": [
            "幼學自魯鄒，素心卑管商。",
            "誰令簡書縛，課我星火忙。",
            "我自友古人，渠肯兄孔方。",
            "飛檄浩盈几，泛窺隠中腸。",
            "閣束且登樓，雲鴻秋著行。"
        ],
        "title": "縣齋秋懷  其三",
        "id": "fc876ba2-777a-4f1c-a7a3-4535df9c15e8"
    },
    {
        "author": "程公許",
        "paragraphs": [
            "春渠鍼綠秧，秋畦壓黄雲。",
            "積憂稍緩带，轉手俄空囷。",
            "况彼東人子，石田加灼焚。",
            "算緡方趣辦，蒙袂須勸分。",
            "誰爲本根慮，天高聞不聞。"
        ],
        "title": "縣齋秋懷  其四",
        "id": "a8ff05a8-b2e7-4d51-81c5-ecf05e80c734"
    },
    {
        "author": "程公許",
        "paragraphs": [
            "瞿瞿彼奚窺，樊圃漫折柳。",
            "金甌費將護，鼎餗戒顛覆。",
            "屯雲曖將夕，西風一搔首。",
            "沉思扶持計，誰是穎脫手。",
            "需臑毋久翫，利處那得久。",
            "癙思恐傷人，聊復一杯酒。"
        ],
        "title": "縣齋秋懷  其五",
        "id": "1983153b-4186-4508-bf13-da2b8af1abda"
    },
    {
        "author": "程公許",
        "paragraphs": [
            "雲濤扶胥口，烟雨匯澤涯。",
            "知心隔湖海，悠悠我之思。",
            "玉堂真學士，衡門且棲遲。",
            "那知古渠陽，無地逃駭機。",
            "昔在肩洪崖，風騷屹相推。",
            "道遠苦莫致，孰與一解頤。",
            "皎皎彼白駒，空谷誰縶維。",
            "吉士國元氣，須造物扶持。"
        ],
        "title": "縣齋秋懷  其六",
        "id": "6a0d37ba-ad87-40f3-a80c-172232130c93"
    },
    {
        "author": "程公許",
        "paragraphs": [
            "蜀西金天晶，氣稟勇於義。",
            "時臺紬書樂，一麾豈其志。",
            "堂堂蜀公孫，加璧不可致。",
            "語默未易闚，經綸那得避。",
            "君看西山岑，鬰積好雲氣。",
            "膚寸澤四海，斂退無一事。",
            "持以問亨泉，寒洌忍自閟。"
        ],
        "title": "縣齋秋懷  其七",
        "id": "10919c11-f059-4983-bb94-0deb1bafb913"
    },
    {
        "author": "程公許",
        "paragraphs": [
            "曉案環吏牘，朱墨勘舛差。",
            "自公借隙光，書函眩眼花。",
            "千里有命駕，同心樂無涯。",
            "秋空霜月明，秋山雲氣佳。",
            "留連忽重陽，列坐粲九華。",
            "良會不可失，醉酣整烏紗。"
        ],
        "title": "縣齋秋懷  其八",
        "id": "7aaf2732-abe6-4063-9bc3-b1ba22b58e1c"
    },
    {
        "author": "程公許",
        "paragraphs": [
            "古人日以遠，古心誰與共。",
            "陳編如有覿，整袂神自竦。",
            "晝短疲衆喧，夜永息羣動。",
            "頼此一炷膏，假我數行誦。",
            "古今費探討，心力老賓送。",
            "世味久已空，餘業此偏重。",
            "歲晚儻得閒，只願書冊擁。"
        ],
        "title": "縣齋秋懷  其九",
        "id": "c87c222b-4eeb-4889-b482-5ea28d66ed5e"
    },
    {
        "author": "程公許",
        "paragraphs": [
            "學仙宗無爲，學禪空萬緣。",
            "自昔抱奇志，師心爲真傳。",
            "失脚墮世網，茲事幾棄捐。",
            "惟有一念息，不受物欲牽。",
            "空花起滅處，我心長泊然。",
            "冷暖渠自知，妙處非言筌。"
        ],
        "title": "縣齋秋懷  其一○",
        "id": "e330865c-2f8b-4519-9339-f7ab8f2891c9"
    },
    {
        "author": "程公許",
        "paragraphs": [
            "青煒留中分，風日和且釅。",
            "冰綃熨遠空，雲錦織方甸。",
            "農政自古然，長官欲身勸。",
            "皤皤彼黄髮，懇懇余素念。",
            "胼胝無乃勞，推瀝不敢怨。",
            "文移窘星火，日夕靦顔面。",
            "所欣歲洊熟，况復江可堰。",
            "蒙袂奚自來，儲粟何以贍。",
            "瓣香企璇穹，徧界雨美膳。",
            "使民樂耕桑，爲國罷征戰。",
            "堯俗可盡封，嗚呼何日見。"
        ],
        "title": "勞農安德鎮古剎過句德華園二首  其一",
        "id": "ed24e59a-e645-499e-8cc5-e6b945e7d7dd"
    },
    {
        "author": "程公許",
        "paragraphs": [
            "招提款松竹，古碣閲楷籀。",
            "惠然二友佳，共此一巵釂。",
            "扶携涉幽園，邂逅展遐眺。",
            "海棠飲未酣，芳檻破微笑。",
            "何如老桂叢，傲睨幾年少。",
            "清言愜襟期，轉首俄夕照。",
            "箯輿度杳靄，石梁穿窈窕。",
            "留連得奇賞，傲朗可無誚。",
            "聊憑一餉歡，緩我憂心悄。",
            "明知古難挽，嫌與俗同調。",
            "民勞儻得醫，氣脈猶可壽。"
        ],
        "title": "勞農安德鎮古剎過句德華園二首  其二",
        "id": "83b42331-e040-403b-8bbe-64e7fe562a7e"
    },
    {
        "author": "程公許",
        "paragraphs": [
            "孔山高嵯峩，其下一區宅。",
            "敷床萬牙籤，寧取籯金積。",
            "委身事君子，星駕莫遑息。",
            "豈不念林巖，政爾柄樞極。",
            "巨川爾杭之，陛下心以懌。",
            "累章拜俞旨，告廷敭顯冊。",
            "一笑堂印拋，我友浮丘伯。",
            "士以名德重，如護萬金璧。",
            "受寵惕臨深，持滿常懼溢。",
            "恭惟學古胸，富有經世策。",
            "探懷取二三，興運際五百。",
            "賢人如參朮，足以壯國脈。",
            "茲理要密庸，寧復膠於迹。",
            "肘後可無傳，能使壽金石。",
            "先生還孔山，宸奎揭素壁。",
            "似勝平泉墅，林立萬株石。",
            "向來翹材館，楹桷富山積。",
            "終焉愧輪囷，可能補寸尺。",
            "淛潮浪拍天，歸帆風借力。",
            "百拜壽斯文，華皓配南極。",
            "何當脫拘攣，日侍維摩室。"
        ],
        "title": "送平章解機政以保寧之節榮還里第",
        "id": "67dd38d1-27b7-47dc-a95c-78f32f3f1df8"
    },
    {
        "author": "程公許",
        "paragraphs": [
            "瀘水清，瀘水之清如鏡平。",
            "蜀江西來流沄沄，內江胥命如逡巡。",
            "兩江合處聳百雉，表裏益梓巴夔分，如戶有限齒有唇。",
            "雲南與夜郎，甫隔東西鄰。",
            "山川之險守在人，武侯氣燄千古猶長存。",
            "有來范侯人中英，蜀國忠文之子孫，清姿勁氣排秋旻。",
            "立朝物望高縉紳，睥睨衆醉甘獨醒。",
            "烏臺縱好羞呈身，十年江海心朝廷。",
            "瀘水清，我歌慷慨君試聽。",
            "蜀東諸鎮瀘最重，范侯之來更覺一面如金城。",
            "東軍之驕昔所患，南詔之黠那易馴。",
            "我侯方寸澄止水，鎮以寡欲撫以誠。",
            "重門嚴柝夕烽冷，紫邏雜耕膏雨勻。",
            "七年逗遛不得去，邊民愛侯有如父母親。",
            "今年北邊羽書急，兩川夫調紛苛征。",
            "吏敲門，農輟耕，期限迫星火，頃刻那得停。",
            "黄金棄賣如土賤，楮幣翔踴餘貫緡。",
            "立談之頃富作貧，縣官忍復規其贏。",
            "五十六州洶洶如浪沸，獨有三瀘之江清復清。",
            "有客東州來，爲我委曲陳。",
            "范侯疇昔澹無累，貫朽之積本爲民。",
            "二分官與輸一分，一分猶恐民顰呻。",
            "軍儲糴本仍借給，少待秋熟寬作程，風和日晏江上村。",
            "老醉稚擁爭扶迎，吏呼何曾怒目瞠。",
            "只有提壺布穀日日喧曉晴，樂哉三瀘之國有如華胥與大庭。",
            "九重天遠呼不聞，侯忍棄我歸鄉枌。",
            "强敵游魂尚三秦，邊頭何時能撤屯。",
            "帑無羨帛粟空囷，將驕卒惰難使令。",
            "義徒星散自嘯聚，往往千百相爲羣。",
            "秋霖淫溢稼不登，仲冬虺虺雷鼓轟，我心隠思鼻酸辛。",
            "人情玩愒渾不悟，有才空使棲巖扃。",
            "我聞瀘民愛侯心不釋，祝侯壽考備福如忠文。",
            "侯雖潔身翫泉石，獨忍一息忘吾君。",
            "何時璽書自天下，詔侯起家朝紫清。",
            "扶持國論開太平，整頓宇宙驅妖氛。",
            "却學忠文挂冠神武門，筍輿野服歸游峨與岷。",
            "杜陵昔覽舂陵行，知元使君實國禎。",
            "悠悠千載缺嗣音，擊節爲侯歌斯文。",
            "瀘水清，瀘水清，采詩之官今何人，歌成肝膽空輪囷。"
        ],
        "title": "瀘水清",
        "id": "01fd8ab6-f6b3-4ed0-ac04-70fe3b3703c2"
    },
    {
        "author": "程公許",
        "paragraphs": [
            "青山高，六六峰。",
            "瑶鎸嵽嶪千萬仞，斗起西南天半空。",
            "蒸嵐噴薄不得洩，翠屏掩靄深幾重。",
            "不知丹梯委曲到何許，飛樓傑觀縹緲疑神功。",
            "丈人天上足官府，愛此疊嶂高巃嵷。",
            "奏疏白玉京，此山上帝之離宮。",
            "臣請爲帝守宮鑰，檢課列仙功行之異同。",
            "帝憑玉几頷其奏，導以絳節雙青童。",
            "岳靈嶪峩遠奔命，其下瀆鬼趨濛鴻。",
            "丹書校錄曉繼夕，朱衣執侍嚴且恭。",
            "赤明龍漢屈指今幾劫，珠幢羽帔可想不可蹤。",
            "雲璈鏗鍧洞天曉，步虛寥亮閶闔風。",
            "有時山空夜永斗柄出復沒，眩眼千炬煜煜燈吐紅。",
            "嗚呼青山高兮六六峰，丈人宮闕兮遠層穹，飛仙來往兮安得逢。",
            "山中人兮媚幽獨，烜山緒兮雪谿翁。",
            "形癯霄漢舞皓鶴，神茂晴巒森老松。",
            "三生曾侍丈人之左右，出入孔老竺乾之學該以通。",
            "把茅山間二十年，幽棲活計那諱窮。",
            "白雲四壁兮風月窗櫳，玉泉如飴兮柏實可饔。",
            "丈人憫世日混濁，敕遣下山開瞽矇。",
            "被髮鞭麒麟，駕霆呵靈霳。",
            "高岡一鳴衆鳥瘖不吐，修門再入九虎獰以攻。",
            "飄然整我飛霞佩，佳山水處挾冊從。",
            "仙槎尚有樓突兀，蕩漾萬頃風濤中。",
            "酒酣浩歌蘂珠三疊之險韻，出沒蛟蜃悲魚龍。",
            "道逢仇池老仙伯，握手一笑蟇鼻烟溟濛。",
            "混成菴中據梧默數息，明霞閣上彈鋏看飛鴻。",
            "丈人嗔不歸，鸞歌鳳舞瞻聽慵。",
            "我聞至人離世不忘世，肯學山澤之臞塊獨守此虎豹叢。",
            "歐子來自神清洞，樂天故棲蓬海東。",
            "手携天孫雲漢之機杼，下與世俗一洗組纂之拙工。",
            "後先相望幾百年，帝命何獨私與公。",
            "青山之阻烟霞濃，六時滴水聲玲瓏。",
            "猿鶴何知强悽怨，祝公不用思𢥞𢥞。",
            "我願飛章夜扣丈人九仙之寶室，世路荆棘人心蓬。",
            "洗氛滌祲待雨露，驚聵醒醉須笙鏞。",
            "乞公且住千百歲，要使民有司命儒有宗。",
            "色絲不盡今古胸，帝衮何闕須彌縫，笑談變俗爲時雍。",
            "青山青山長好在，洞天氣物何曾改。",
            "歸來瑶簡朝丈人，坐看桑田變滄海。"
        ],
        "title": "青山高爲宋郎中德之作",
        "id": "83ae5031-cc8e-48ab-ac2a-2ebeab88ab4e"
    },
    {
        "author": "程公許",
        "paragraphs": [
            "出門厭氛囂，歸卧集萬感。",
            "憑高一以眺，忽覺岷峨慘。",
            "岷峨山色千古同，非烟非霧愁溟濛。",
            "杜陵昔歎珠玉走，彼猶有幸天府供。",
            "人才何但珠玉貴，不得與爾包貢同上明光宮。",
            "山靈對我有慙色，茲事如何專汝責。",
            "非關地氣有衰旺，直恐峽山之流日夜蕩潏傷土脈。",
            "不然君相造命天地同其公，車書萬里文軌通。",
            "南金東箭輸不竭，岷峨之産何獨窮。",
            "沉思夜繼日，嘆息復嘆息。",
            "忽夢神官自天下，手持山靈一尺檄。",
            "鴻濛昔剖分，帝命作鎮主坤文。",
            "石紐之禹爲帝平水土，周家創業繫我彭濮人。",
            "紀信忠漢世，甘受黄屋焚。",
            "何武仗劍起，義不屈莽新。",
            "費貽任永恥爲井蛙辱，張綱李固義烈排秋旻。",
            "炎精焰冷國鼎峙，惟我全蜀倔强爲漢臣。",
            "人人名節九鼎重，餘事文章兼隠淪。",
            "子雲相如王子淵，康山之李金華陳。",
            "涪江釣叟卜君平，千載猶能想清塵。",
            "皇皇藝祖得天統，北辰中天衆星拱。",
            "蜀遠只在殿西頭，一言撤盡藩牆壅。",
            "陳蘇范氏奮孤寒，事業詞華兩推重。",
            "渡江勳績張與虞，太史之李如晉董。",
            "江漢炳靈世載英，摭之前牒如丹青。",
            "昔何烜兮今昧昧，山靈未必真忘情。",
            "富貴由來多捷徑，强聒最爲蜀人病。",
            "君不見山澤之臞宋郎中，奏篇語泄經遠屏。",
            "經明行修李兵部，陛對萬言傷骨鯁。",
            "氣豪最說薛祕書，去國七年惟日飲。",
            "陛下何曾讐讜言，睢盱萬目寧汝捐。",
            "傷哉三君皆九原，抵玉於地那得全。",
            "幸今耆舊滿巖穴，一一無非爽邦哲。",
            "柱史德望國蓍龜，開府忠丹老彌烈。",
            "參政未起東山卧，李也立螭著名節。",
            "少卿仙谷勤著書，渡瀘歸釣二江雪。",
            "侍郎斥還病少瘳，校書執喪憤尤切。",
            "廟堂何忍蜀才棄，渠自方頭觸人忌。",
            "岷峨爲渠方含羞，渠不知悔尚我尤。",
            "汝行爲我丁寧說與諸賢道，二府榮途豈難到。",
            "九重天上列仙班，厚祿高官清且要。",
            "鑿方何能入枘圓，使少貶之寧不然。",
            "我聞斯言意戃怳，夢覺披衣獨惆悵。",
            "窮達其如天命何，爲士當先識趣嚮。",
            "諸賢等是儒中英，秉心那知有得喪。",
            "憑誰爲我謝山靈，彼達觀兮寧可誑。",
            "嗚呼參井之躔五十有六州，文風自古能與齊魯侔。",
            "三光氣全愛護猶如心與腹，今半天下視之乃若贅與疣。",
            "戀芻伏下姑汝留，不然朝奏暮斥急理泝峽之扁舟。",
            "君看兩三使節晨星猶，下此六六州縣皆依流。",
            "縱有志士能姱修，長安日遠可想不可遊。",
            "立賢無方自古訓，誰能叩閽上訴十二之冕旒。",
            "才生於世養之艱而折之易，譬諸豫章杞梓倉猝寧可求。",
            "風塵澒洞暗宇縣，不有烝徒誰與謀。",
            "白駒空谷長逍遥，可能縶之永今朝。",
            "我歌慷慨兮豈獨私爲岷峨愁，勞心悄悄兮實與天地先其憂。"
        ],
        "title": "岷峨歎",
        "id": "4d675adf-2765-4e84-a665-382567b14886"
    },
    {
        "author": "程公許",
        "paragraphs": [
            "憶昔與君同射策，同舟同館心膠漆。",
            "萬言入奏甘棄置，頼有湖山好看客。",
            "歸裝濡滯及黄池，半菽寒菹作除夕。",
            "慨慷相與期古人，聊復名場借梯級。",
            "君家三秀立分鼎，太阿覺君鋒更穎。",
            "吏行鳬鶩鬨塵坌，寒露玉壺夐光炯。",
            "五羊仙伯兩眼明月秋，薦書萬里徹冕旒。",
            "四賢同時一網收，朔風扶柂長江流。",
            "遲頑我自費推激，隠憂百罹霜鬢出。",
            "未能勇决便幽棲，寧免隨陽睨殘粒。",
            "送君矯翮玉霄去，爲我一破胸怏悒。",
            "向來四海李兵部，正色立朝古遺直。",
            "九原凜凜有生氣，餘憤須與君湔滌。",
            "世故翻覆况多端，沉思使我心膽寒。",
            "誰生厲階今爲梗，涓涓不窒驚濤瀾。",
            "不知聚幾州鐵鑄此錯，百尺竿頭一步底處著。",
            "天位天職特用軒輊人，明眼勘破定何物。",
            "波流何可金石轉，鮑肆詎能蘭麝奪。",
            "君不見考功望郎諫疏瀝忠赤，垂紳滿朝皆太息。",
            "信有宗工妙繩尺，梁園我亦塵下客。",
            "法當冗散逃百謫，滿意諸賢拱霄極。",
            "讜言正論囊封溢，國勢不難一枰活。",
            "正途未易荆榛闢，有謀勿憚時造膝。",
            "救溺拯焚奚可失，海南波寬老龍蟄。",
            "朝朝滿澗翫泉石，當爲諸賢失衰疾。",
            "我亦三叫喜動色，早願采薇休戍役。"
        ],
        "tags": [
            "长江"
        ],
        "title": "憶昔行送李成之徵君",
        "id": "d7978c34-e640-4eed-afa2-a4ca2644ecf5"
    },
    {
        "author": "程公許",
        "paragraphs": [
            "愁雲暖日愁無邊，荔枝園下客艤船。",
            "嗚呼宴安毒於鴆，燎原戒之爝火燃。",
            "楊家妖女去復入，開元天寶治亂如手翻覆間。",
            "綠雲一縷天上去，食自不旨寢不安。",
            "長生昵語月皎皎，沉香醉夢春酣酣。",
            "羯鼓數聲花破萼，霓裳一曲天開顔。",
            "薰風殿開苦嫌熱，驪山聯轡來遊盤。",
            "汗綃紅透心渴煩，荔枝不來慘不懽。",
            "飛塵一騎關山曉，奔騰那知血濺道。",
            "一朝羽檄漁陽來，决策西狩殊匆草。",
            "百年宗社棄若遺，何計奈渠春風貌。",
            "雨鐸琅璫驚昨夢，雲棧崎嶇回馬首。",
            "凄凉故驛疾揚鞭，歲月轉眼弩落弦。",
            "張后李父自一時，西內荒階滿苔錢。",
            "金鑑難忘曲江相，浯頌長憐聱叟元。",
            "涪陵荔枝不須辨故物，紫金鱸骨何幸還陵園。"
        ],
        "title": "涪州荔子園行和友人韻",
        "id": "0f6c59c1-1f0d-4aa6-8016-bb28451c501c"
    },
    {
        "author": "程公許",
        "paragraphs": [
            "五雲鬰勃天九重，俯視人境塵濛濛。",
            "元和遷校品秩穹，以帝命鎮北坎宮。",
            "玄袍金鎧丁甲從，洞陰戰勝魔絕蹤。",
            "際江之涯鍾氏童，宿運冥契晞玄風。",
            "躡屩千里心忡忡，戃恍忽與師匠逢。",
            "桑梓歸愒敢不共，精廬築就鈴岡東。",
            "州西一舍獅子峰，烟霞萬壑鎖鬰葱。",
            "勢與紫霄爭長雄，樓觀營築擬翠蓬。",
            "真遊下駐鳴笙鏞，可無法言牖羣蒙。",
            "帝何言哉層穹窿，溟涬未辨奚所宗。",
            "五文開明日曈矓，三洞流出金口中。",
            "瑶函錦囊密緘封，飈輪八面轟霻霳。",
            "駿奔百靈翔六龍，一念與誦萬過同。",
            "登揖金母朝木公，六天獰戾數有終。",
            "申命校錄帝所恫，保制劫運禳災凶。",
            "剪馘鬼怪囚北酆，邊垂罷戰年屢豐。",
            "妖氛退掃正道隆，臣許職牧羞妄庸。",
            "願見皇圖還時雍，蕊珠七言歌舂容。",
            "爲師勸相鳩僝工，咄嗟千桂凌碧空。",
            "開度益廣積累功，丹臺列名仙籍通。",
            "伐石著詞傳無窮，長與此山同峻崇。"
        ],
        "title": "蕊珠歌",
        "id": "40441500-35b1-48d9-842c-375838e5dca7"
    },
    {
        "author": "程公許",
        "paragraphs": [
            "小洛陽城春日釅，翠幙家家誇國艷。",
            "圍花命酒十日狂，何如水月山雲日日長相見。",
            "西州藩牧最佳處，古木陰森湖瀲灧。",
            "湖漘傑觀倚南牆，剝雨催風歲久不能繕。",
            "後先知有幾賢牧，因循何啻閲亭傳。",
            "算緡懼不貸主計，星火那能卹諸縣。",
            "丹崖唐侯來布宣，世故平生金百鍊。",
            "能將姦穽先杜斂，不勞民膜加鍼砭。",
            "焦心常念足公儲，退食遑暇娛賓燕。",
            "迨茲再稔治最成，聊爾計工財力羨。",
            "岧嶢飛檻抗雲表，顯敞華堂屹湖面。",
            "搜攬一州勝處尋丈間，恍覺蓬萊鼇首抃。",
            "樓成侯已迫瓜戍，澹雲寒烟有餘戀。",
            "君不見高詹事，吟詩花嶼巴箋絢。",
            "又不見宋朝散，照坐鞋紅玉壺勸。",
            "至今子美子瞻詩集中，能使吾州千古風流擅。",
            "唐侯美政前哲同，能自勒文比黄絹。",
            "謭陋愧我拙吟咏，漫綰秋蛇汙碑篆。",
            "江山風月今猶昔，墨客詞人元不欠。",
            "誰能落筆萬丈飛晴虹，九鼎雪山之銀堋江練。"
        ],
        "title": "唐彭州改創南樓爲賦長歌",
        "id": "b017d6ad-9c3a-44f7-b4f8-fb7d22da34e1"
    },
    {
        "author": "程公許",
        "paragraphs": [
            "喬松天與歲寒節，直從拱把禁霜雪。",
            "如君生小樂真筌，衆說咻之莫能奪。",
            "青春閉閤蛾眉怨，永日啖茹庖烟絕。",
            "交朋勸止徒爾爲，我亦無言可開說。",
            "老親坐堂眉不開，姑請聊向人間來。",
            "人間可欲如涕唾，此心久已同寒灰。",
            "太虛浮雲漫塵點，明鏡過影常往回。",
            "宰官居士等人耳，捨喧取靜非兼該。",
            "知君心量已超越，去盡障塞真奇哉。",
            "王城蝸屋欣再睹，燭盡鴉啼夜深語。",
            "云從投足窺吏曹，始知敝屣人爭恥。",
            "長興風物吾所羨，朝拏扁舟晚叩縣。",
            "霜刃割魚慎莫嘗，唯有青銅可照面。",
            "我行作吏三十秋，日暮不歸鳥飛倦。",
            "臨分欲效昔人言，畏子機鋒如閃電。",
            "出門揮手即江湖，猛利應無兒女戀。"
        ],
        "title": "送仲嘉弟東歸赴湖州長興尉",
        "id": "0dab2660-e298-4800-b0c9-3e7206c7e747"
    },
    {
        "author": "程公許",
        "paragraphs": [
            "赤城峩峩五嶽尊，帝命作鎮西南坤。",
            "崇岡遠自太白分，旁騫三峩下荆門。",
            "黛面負扆如帝宸，羣峰翼趨候臨軒。",
            "眈眈千柱樓雲根，黍禾之福此駿奔。",
            "叢霄其上爲崑崙，上帝宮闕森五雲。",
            "統御三界庀列真，精廬福地周八垠。",
            "稽首丈人希夷君，鼎峙潜廬猶弟昆。",
            "仙班峻極何司存，事嚴跡秘誰得聞。",
            "我亦三生師玄元，失脚世網如籠樊。",
            "雨淚懺洗一炷熏，琅函蘂笈披靈文。",
            "龍蹻無路尋軒轅，洪崖何處避俗喧。",
            "上皇羅家插青旻，麻姑公遠相爲鄰。",
            "欲往從之躡飈輪，凡骨未蛻空逡巡。",
            "白雲英爽恐未泯，似聞樵叟猶花坪。",
            "高尚無爲默不言，遺世獨立非不仁。",
            "世自迫隘汙我清，一杯聊共雲端論。",
            "松風忽作天籟鳴，浮雲富貴何足云。",
            "度世可不保此身，寸田荆棘當鋤耘。",
            "鬰儀結璘時吐吞，不願泛海尋蓬瀛。",
            "不願駕鶴朝玉京，只願餐霞餌黄精。",
            "閉息默坐持洞經，長與玉皇爲外臣。"
        ],
        "title": "題會慶建福宮長歌",
        "id": "0e653c6a-106d-4cbc-aa0d-daba86267c6c"
    },
    {
        "author": "程公許",
        "paragraphs": [
            "華萼樓前花冥冥，三郎雅知睦天倫。",
            "脂田恩厚脫屣輕，獨將泡影觀此身。",
            "碧瑶六六秀蜀岷，朝來鬰勃連夕曛，石壇虛呵存谷神。",
            "笳鼓驚散羯鼓春，兄來問信杳莫聞。",
            "瑶池宴酣歸未醒，千巖萬壑空烟雲。",
            "一念之差隔幾塵，蓬萊誰信有太真。",
            "平生我亦厭俗氛，秘籙曾受金闕君。",
            "玄機儻有三生因，不妨牧羊學初平。"
        ],
        "title": "儲福觀謁唐玉真公主祠",
        "id": "fe2030ba-e3d7-4198-a834-39c2130e423a"
    },
    {
        "author": "程公許",
        "paragraphs": [
            "魯壁嶧碑遠莫覩，艱哉河漢訊鼗鼓。",
            "披荒摸搭不厭多，繙閱端能助稽古。",
            "向來四壁風雨秋，誰遣彯纓羣玉府。",
            "終年骯髒甘謫墮，采采蒿菁不盈筥。",
            "豈無蠹簡供咀味，竟恨白石費烹煮。",
            "有來剝啄契襟期，明誠無乃同而祖。",
            "千金湊買不知惜，傾囊要我細摩撫。",
            "評書已愧老蕭翁，作歌况擬昌黎愈。",
            "臨池强自學點𪑮，效顰寧容避譏侮。",
            "隸畫聊從祖逖窺，篆體那與陽冰侶。",
            "拜嘉深恐傷廉甚，贈詩想更用心苦。",
            "擔夫爭道大娘舞，精思神悟失寒暑。",
            "銛鋒未易畫錐沙，拱璧暗投等黄土。",
            "羊棗共嗜能幾何，圓規寧免齟方矩。",
            "岷峨之陽一茅宇，門無雜賓况市賈。",
            "圓書悔不偕載行，瞻佇崇朝不能俯。",
            "遥憐兵火暗跌蕩，守護童僕何不武。",
            "辱君珍贈補闕亡，金薤龍梭粲可數。",
            "我不能捨我靈龜觀朶頤，炊烟不動睡味恰與破衲宜。",
            "殷盤周鼎愧君古人以相期，瓠壺呺然問字無一奇。",
            "試烹苦茗能來與我共商略，功名兒戲可須千字淮西碑。"
        ],
        "title": "謝新胥口監征趙立之",
        "id": "154e71a0-bf68-4cb8-bef3-d971f0abceb1"
    },
    {
        "author": "程公許",
        "paragraphs": [
            "菩薩住處牛頭山，應真亦復棲其間。",
            "寶坊樓觀疊高下，新城粉雉相回環。",
            "崎嶇石磴雲生屐，眼波不盡涪江碧。",
            "江外青山春自浮，曾與詩翁格椽筆。"
        ],
        "title": "牛頭山寺",
        "id": "fbc1d077-054b-4258-b552-aa69194e0c17"
    },
    {
        "author": "程公許",
        "paragraphs": [
            "秋風慄憀宋玉宅，湍波磕湧三閭祠。",
            "行人莫蚩我邦陋，離騷千古芳菲菲。",
            "使君玉立筍班上，得州如斗不薄之。",
            "冠峨切雲佩陸離，欲與二子論襟期。",
            "官居髣髴蓬島似，翠霧白雲山四圍。",
            "向來專情在巖壑，愛此線溜來逶迤。",
            "搜巖剔藪作幽事，便有一派銀河垂。",
            "釀泉爲酒旨且冽，環滁之樂同一時。",
            "有時痛飲挾騷讀，聲和泉石含餘悽。",
            "天涯有客倦行李，雲間小隊來追隨。",
            "窺公心源瑩澄徹，亦如此水涅不緇。",
            "里無追胥關薄征，峽山今是春臺熙。",
            "邦人恐公日邊在，誰卹我老字我蚩。",
            "何人勒銘泉上石，後千萬年甘棠詩。"
        ],
        "title": "爲建平詹使君賦山泉",
        "id": "c5d5fc46-5e01-49ca-8bff-589a12a7da7e"
    },
    {
        "author": "程公許",
        "paragraphs": [
            "華清舞徹霓裳散，五音繁會宵達旦。",
            "人間何限失意人，西商凄切離騷亂。",
            "我所思兮在東周，小雅盡廢心之憂。",
            "更堪羌調日嘈雜，徑欲洗耳寒江流。",
            "那君十指含清風，家無卓錐心願豐。",
            "仙翁賞音那易得，水流益濬山益崇。",
            "疲氓望翁起憔悴，蒲輪加璧幸可致。",
            "請君抱琴往從之，解慍阜財皇有意。"
        ],
        "title": "和南風歌",
        "id": "a489294b-3421-4879-a8cb-01ddfe8d4e9c"
    },
    {
        "author": "程公許",
        "paragraphs": [
            "去年堰决秋雨霪，南畝粒米如黄金。",
            "縣官只道歲中熟，輸租歸家雷隠腹。",
            "老翁戒兒力鋤耰，忍饑少待明年秋。",
            "那知六月又不雨，二江之流幾齟齬。",
            "揵石震撼渠欲枯，天遠不聞人號呼。",
            "皇華使者民司命，腸日九回恐民病。",
            "齋居蔬食勤箋天，灌口牲幣加明蠲。",
            "燎烟升空忽黮䨴，須臾六合澤霶霈。",
            "連宵簷響未渠休，溝塍泫泫膏乳流。",
            "疲氓彈指拜公賜，枵腸便覺有生意。",
            "邊城十年戢干戈，鄰焰逼我將奈何。",
            "可憐十室九垂罄，倉卒軍需何以應。",
            "人情但知樂苟偷，更須熟爲根本謀。",
            "察公憂民意懇懇，定知憂國慮深遠。",
            "爲公志喜商聲謳，願公爲霖澤九州。"
        ],
        "title": "喜雨歌",
        "id": "56fdab16-50f7-4fad-8371-8a356e23627e"
    },
    {
        "author": "程公許",
        "paragraphs": [
            "塞垣昏昏纏殺氣，春陽暵旱慘如燬。",
            "老蛟熟睡呼不起，暴尪鞭巫徒爲耳。",
            "雲將族兮俄披靡，飛廉之怒誰或使。",
            "綿州刺史亦勞止，寢不遑安食不旨。",
            "瀝膽濡毫肝作紙，封章夜訴天尺咫。",
            "電幟簸紅雷虺虺，一篩時有萬絲委。",
            "旬浹頻占垤封蟻，半夜流膏活千里。",
            "瓦溝佳聲密飄灑，簫韶九奏未堪擬。",
            "焦卷一朝有生意，夢魚之占立可俟。",
            "中原格鬭何時已，軍儲急須問庚癸。",
            "剝膚駸駸幾及髓，國脈所寄將奚恃。",
            "腐儒流浪半環水，月蠹太倉三斛米。",
            "干時無策顙有泚，况忍懶書酣晝寐。",
            "知元道州漢良吏，可無長歌爲志喜。",
            "北風漲塵目易瞇，安得天河一湔洗。",
            "豐年高廩萬億秭，重見周道平如砥。"
        ],
        "title": "喜雨上使君",
        "id": "dee6ce6e-04cb-4e9f-8992-d2c3d737def7"
    },
    {
        "author": "程公許",
        "paragraphs": [
            "子長愛奇隘八荒，岷雪千仞瓊珮鏘。",
            "太守德厚民不忘，倚公筆椽輝耿光。",
            "西瞻大書揭高堂，倚欄起我意激昂。",
            "鏤冰刻楮非文章，男子可不志四方。"
        ],
        "title": "西瞻堂",
        "id": "36572711-6747-454f-a2ad-e260dfcbab5b"
    },
    {
        "author": "程公許",
        "paragraphs": [
            "鴻蜚冥冥天宇空，誰令矯翮修門羾。",
            "承平在昔朝多賢，猶念丘園天爵共。",
            "泰山豹林來復去，河南白雲堅不動。",
            "斯文程伊嗣興起，露門日日峨冠誦。",
            "雖然去就跡參差，高風等是光吾宋。",
            "秀巖素心非少室，萬卷本期供世用。",
            "當家幸有二仲賢，不妨老子琴三弄。",
            "紛披竹素勤日課，蕭索松風酣午夢。",
            "有來虞旌賁空谷，例與蜀珍入包貢。",
            "中興鉅典未殺青，千古傳疑須折衷。",
            "文孫嗣服渴延佇，太史泚筆待錯綜。",
            "姦諛已死不難誅，古今一轍猶聚訟。",
            "緇衣信能心愛士，白駒誰復語含諷。",
            "丈夫出處亦何常，毫芒難博丘山重。",
            "勿學退之憂史禍，勿似子長誇雍從。",
            "孤騫終不嚇腐鼠，覽輝未易來翔鳳。",
            "平生我亦煎百憂，四月長江遠追送。",
            "丁寧寄語季成甫，東華冠蓋真一鬨。",
            "時撐小舫漾湖光，莫遣紅塵撲飛鞚。",
            "扶持姱節早歸來，世故紛紛付時棟。"
        ],
        "tags": [
            "泰山",
            "长江"
        ],
        "title": "送李微之以史學召",
        "id": "d46407c3-3157-4721-abb4-f59f9cd459a7"
    },
    {
        "author": "程公許",
        "paragraphs": [
            "春風浩蕩龍泓口，逢逢船鼓驚雷吼。",
            "皇華使者捧徵書，萬里飛帆上南斗。",
            "岷峨上下十六城，後先持節知幾人。",
            "公來非爭赫赫名，止水何曾風浪生。",
            "腕裏權衡一丹筆，與天通處惟欽恤。",
            "孰知疾惡有剛腸，乃似霜空鷹隼擊。",
            "撓之不濁澄不清，渠自好醜吾何心。",
            "蔽以一言仁者勇，嗜欲淺者天機深。",
            "疇昔聲華塞穹壤，旰食遥知渴忠讜。",
            "紛紛鰍鱔困掇拾，縱壑之鱗多漏網。",
            "公歸便合橫南床，或袖諫紙朝明光。",
            "好將外臺督姦手，鋤却廿年荆棘荒。",
            "功名時來寧我貸，不朽之傳軒冕外。",
            "攬轡埋輪自一時，至今日月炳前載。",
            "才踈意廣一腐儒，青冥倚公借吹噓。",
            "病卧錦江八十日，出門搔首空踟躕。",
            "西南望遠長安日，寒雋陸沉幾千百。",
            "乞與開陳政事堂，更把夾囊細收拾。",
            "軍興料須色目繁，師老力屈民煩冤。",
            "養疽一朝思潰裂，廟謀得不憂本根。",
            "三年福星耀參井，愛士如渴民如命。",
            "只今歸覲太微庭，勿忘棠郊日延頸。",
            "腐儒州縣甘浮沉，骯髒羞作附驥蠅。",
            "佇公入和南風琴，磨崖大書頌中興。"
        ],
        "title": "送別周憲使",
        "id": "4b9a85df-81ef-45c7-9521-8f97bde3d13a"
    },
    {
        "author": "程公許",
        "paragraphs": [
            "崔郎神駿如天馬兮來西極，霜蹄蹴踏汗流赤。",
            "不令長楸嘶風扈屬車，亦合交河涉冰摧敵魄。",
            "世無善御如王良，可能帖耳受鞭策。",
            "棧雲嵯峩漢江碧，一眼長淮天不隔。",
            "風寒幾處索調護，我有奇謀同藥石。",
            "囊書行萬里，三載京華客。",
            "浮雲黯黮一掃空，歸來雙劍翔鳬舄。",
            "行臺岌嶪立分鼎，叱咤風霆人辟易。",
            "文書曉夜來急急，吏衙事牘看山積。",
            "那知退食清心堂，萬卷敷床客滿席。",
            "落落一世誰憐才，令我推枕三太息。",
            "翺翔半刺頭欲雪，袖長奈何地褊迫。",
            "我聞安康坦途走洛師，內與荆襄梁益通血脈。",
            "軍興生聚計蕭條，嗷嗷悲鴻尚中澤。",
            "鼓鼙何日當罷警，濟時孰是良籌畫。",
            "薰風催熟崆峒麥，本根須人爲愛惜。",
            "志士慘淡意則同，摻袪况復念行役。",
            "君看老驥久伏櫪，一蹴千里如咫尺。",
            "醉歸爲君慨慷擊唾壺，天雞三叫東方白。"
        ],
        "title": "送崔吉甫外刺安康分韻得客字",
        "id": "13a7ed28-4930-462e-a4e1-2d758d93fda9"
    },
    {
        "author": "程公許",
        "paragraphs": [
            "一日不見如三秋，人如湘浦春風樓。",
            "危途崔嵬坂九折，萬事變滅水一漚。",
            "我公方寸湛古井，砥柱四海之頹流。",
            "藝蘭九畹媚幽處，公暇獨立誰爲儔。",
            "畏虎一悟真知說，亡羊不向諸子搜。",
            "默參鄒軻論直養，長與潛聖同四憂。",
            "綉衣方看霄漢立，青雲忽賦汎濫浮。",
            "平生得趣稽古樂，如水赴海無時休。",
            "考槃棲我書萬卷，有意晚歲專一丘。",
            "時無子西賦招隠，貪伴漁翁歸釣涪。",
            "澗瀍脈絡元不斷，洙泗氣象端可侔。",
            "身縻簡書去無繇，夜夢策蹇霜滿裘。",
            "悠悠底是歸宿處，願聞一語歸而求。",
            "勇撤臯比誰復見，訂頑之訓萬古留。",
            "篆書爲公揭素壁，千里持寄寬離愁。",
            "玄關道祕杳莫授，玉鑰爲我一啟不。"
        ],
        "title": "觀浩齋楊先生偕後溪劉先生白鶴魏校書潼川南樓唱酬三復嘆仰馳介詢問以古篆體書西銘爲壽，並和元韻",
        "id": "5d9e6377-d23b-474e-a3e3-342697504f3e"
    },
    {
        "author": "程公許",
        "paragraphs": [
            "繫船池口汎濫遊，老禪邀我半日留。",
            "岸莎堤柳度窈窕，初暑忽送風雨秋。",
            "蕭郎釣臺三間屋，萬頃烟波媚幽獨。",
            "長令千載好事人，貪爲淮山流遠目。",
            "芊芊蔓草迷長竿，臺城直作平野寬。",
            "那知萬古文選理，不盡詞源八節灘。",
            "英魂遠逝招不得，謫仙小杜底處覓。",
            "插天崷崒九芙蓉，試與憑高閒物色。"
        ],
        "title": "池口昭明太子釣磯蜀僧住山相邀訪古和壁間韻",
        "id": "ca2e87c9-0a13-458a-9237-360a526cc991"
    },
    {
        "author": "程公許",
        "paragraphs": [
            "昌黎文章緯河漢，只合彯纓侍香案。",
            "帝遣騎麟下大荒，肯爲吾州一笑粲。",
            "至今千里被膏沐，猶自霱雲餘絢燦。",
            "後二百年來祖侯，不以左官興寤歎。",
            "西園作堂娛歲豐，東城選勝湖波漫。",
            "不知此湖孰經始，秀水之涯矗堤垾。",
            "花嶼逶迤雙徑通，荷蕩淼莽三塘貫。",
            "憑堤築臺夐清曠，羈官頼此泄憤惋。",
            "嘉二三子南渡來，營葺頗能還舊觀。",
            "風流轉燭冷如鐵，仆雨摧風存者半。",
            "蹇余意倦直承明，次補適來忝藩翰。",
            "腐不能通柱後文，拙尤不辨牙籌算。",
            "自公正須豁滯懣，時屈何能事輪奐。",
            "支傾補壞聊復爾，護邃培高足娛玩。",
            "江山入手要彈壓，風月無邊供判斷。",
            "高賢一語真實錄，勝游雖多此爲冠。",
            "水花岸草錯雲錦，雨瘴清嵐無界畔。",
            "忘機自與鷗鷺親，無事從渠鳬鶩散。",
            "老仙音塵可得追，移得盧家石堅悍。",
            "題評倚重南軒翁，瞻相如瑟黄流瓚。",
            "迂頑我豈經世具，乞身去詠南山矸。",
            "作詩聊與來者期，何去後思可稱讚。",
            "尚友三賢自不差，時復憑熊一來看。"
        ],
        "title": "多勝亭",
        "id": "a0aed618-a2ae-41e1-b54c-7e7cb76efcaa"
    },
    {
        "author": "程公許",
        "paragraphs": [
            "策蹇僕僕忘寒溫，勞心惻惻桑棗村。",
            "長虹卧穩烟雨面，千金屹障波濤痕。",
            "涉川利作初九益，括囊肯爲六四坤。",
            "道旁築室勿與議，可使正論成排根。"
        ],
        "title": "和賈伯用架橋築堤韻",
        "id": "f0456f95-d984-45d7-b47b-5613fddd467e"
    },
    {
        "author": "程公許",
        "paragraphs": [
            "鯨呿鼇擲三神山，幻境起滅指顧間。",
            "東西帆檣來復去，得似上方僧獨閒。",
            "看山看水知多少，詩債責償殊未了。",
            "膠膠擾擾竟何如，早結把茅佚吾老。"
        ],
        "title": "六和塔寺館三宿和秀江亭詩牌韻",
        "id": "b624e9a1-2e57-40b4-8811-11d423f351e1"
    },
    {
        "author": "程公許",
        "paragraphs": [
            "琅函真筌何所云，丈人嵯峩五嶽尊。",
            "矞雲晝護耀魄寶，玉繩夜低天市垣。",
            "瓊瑶其上矗千仞，冰雪爲人醒醉魂。",
            "飛鴻沒處杳難辨，飼虎遺跡應猶存。",
            "甘泉使君趣丘壑，薰爐默坐存崑崙。",
            "高齋圖史羅左右，大厦風月相吐吞。",
            "巖泉酒熟芳桂蘂，茶鼎火活蒼松根。",
            "坐邀麻姑來擘脯，祇恐摩詰難亡言。",
            "界天之雪滿窗戶，喚起老仙重與論。",
            "丁寧來者時汛掃，燕寢可避蜂衙喧。"
        ],
        "title": "雪峰道院",
        "id": "36406518-3448-44f4-beea-9d681148a733"
    },
    {
        "author": "程公許",
        "paragraphs": [
            "我不願築受降城朔方職總管，又不願金狨繫馬西池萬人看。",
            "只願寬閒寂寞濱，倚醉高吟青玉案。",
            "秋霜斫蟹草泥滑，春浪叉魚楊柳貫。",
            "江湖長恐寸心違，世界饒君左手斷。",
            "水寒軒檻碧萬頃，山掃巫娥雲一段。",
            "鶴唳那愁蕙帳空，羊裘未讓嚴陵岸。",
            "是家太白孕英精，待詔鑾坡摛藻翰。",
            "藕船駕得玉井來，荔支腰重金章煥。",
            "至今人物說淳熙，可並成周歌伴奐。",
            "誰令七葉侍中貂，風月無邊奉娛翫。",
            "犧尊屢喚𣂏玉液，科斗何能體先漢。",
            "相期雲路早騫翔，分明世澤流波漫。"
        ],
        "title": "凌雲李聖可西郊別墅創小亭屬余作風月無邊古篆四字爲扁顔平岡馮炳仲賦詩和者盈軸因賦此",
        "id": "d1d90d79-26d1-45ce-b349-ab1ad5443079"
    },
    {
        "author": "程公許",
        "paragraphs": [
            "杜陵老翁身轉蓬，浣花溪頭詩更工。",
            "向來隠語最沉著，錦宮花里看曉紅。",
            "想當繞樹經營時，吟思拍拍春醅醲。",
            "重跗疊萼今勝昔，五百年遠誰爲容。",
            "使君結廬滄江上，補處不隔牛馬風。",
            "竹蹊花塢穿窈窕，佳趣似是桃源同。",
            "一年好春海棠擅，隔牆恨不載酒從。",
            "頗聞花陰喧語笑，何似橘仙隠巴邛。",
            "主人眼底有青白，風流駭俗阮嗣宗。",
            "化工不耐凌鑠苦，故使分薄阿堵中。",
            "那知陽春恣陶寫，何物芥此雲夢胸。",
            "玉湖亭上一尊酒，柳花漠漠江溶溶。",
            "錦機轉眼雪糝逕，還有明年春再逢。",
            "要知造物無盡藏，那肯一日居成功。",
            "商謳爲公不成調，誰叫閶闔箋天公。",
            "晚紅一醉亦聊爾，休逐滄浪垂釣翁。"
        ],
        "title": "諸友載酒飲滄江海棠下公許以上壽親庭不克與勝賞翌日招飲出示新作敬和元韻",
        "id": "fde4642d-8bad-4d8a-a05f-0f5a202d8321"
    },
    {
        "author": "程公許",
        "paragraphs": [
            "雨餘熱喘思澡雪，有客叩門筇九節。",
            "相携款竹墨池家，竹間張飲碧筒折。",
            "樅樅玉立肩相齊，何羨掖垣歌紫微。",
            "會須把臂入林去，山王掉首麾去之。",
            "骨相恐難飛食肉，功名浪費殺青竹。",
            "渭川自有千戶封，持此較彼差不俗。",
            "平生我亦厭榮觀，爲君醉眠蘄簟寒。",
            "人間有此碧玉鏡，那怕火繖張炎官。"
        ],
        "title": "楊子春酌飲清節亭示諸公舊賦索和",
        "id": "8b7096a4-aad4-4e7d-8314-60691a44321b"
    },
    {
        "author": "程公許",
        "paragraphs": [
            "左綿山川平且寬，周遭四境皆奇觀。",
            "廣文官曹冰雪寒，摧風剝雨無時安。",
            "巧手無麫良獨難，慚汗如瀋時一歎。",
            "浪浪春雨紅杏壇，堆盤苜蓿空闌干。",
            "三年轉燭槐夢殘，明當西郊掛征鞍。",
            "平生但知取友端，忍御艾蕭捐杜蘭。",
            "丁寧何須勸加餐，活計不但故紙鑽。",
            "孔轍回環顔一簞，君民堯舜無兩般。",
            "此印萬古元不刓，聚奎堂中儼衣冠，尚友謹勿輕杇墁。",
            "丈夫事業期不刊，脚根牢取百尺竿。"
        ],
        "title": "滿戌有日置酒學宮爲諸友贈別",
        "id": "63705163-6e6e-4074-83b7-e15585b03770"
    },
    {
        "author": "程公許",
        "paragraphs": [
            "蓀壁辛楣芰荷屋，靜揖秋風酣聖讀。",
            "占斷湖天拓戶封，不待詔書賜一曲。",
            "紅塵車馬交衢術，渠肯冠霞立於獨。",
            "滿城風雨又重陽，念子蕭踈對寒菊。",
            "雙壺遣贈灧蛆浮，想見羈愁盡蛾伏。",
            "高人一巢有餘地，底須駟馬駕車軸。",
            "但得長年交酒聖，不妨一笑命騷僕。",
            "若云歸隠須買田，巢由嗤人未免俗。"
        ],
        "title": "九日以酒贈雪江胡賢良蒙惠詩和韻",
        "id": "7d364860-c88a-427d-bb6f-ac9cdab2e739"
    },
    {
        "author": "程公許",
        "paragraphs": [
            "掣鈴者誰金門客，神秀迫人似曾識。",
            "八返未問龍虎交，一杯且薦琳腴碧。",
            "我昔卜隠大面山，招旌驅人難得閒。",
            "梗野自適麋鹿性，逡巡遠引鵷鷺班。",
            "始青一氣色非色，此中自有金丹訣。",
            "政須趺坐共商量，忍向塵勞磨歲月。"
        ],
        "title": "碧雲程道士自清江相過示以玉淵劉清叔詩借韻同賦",
        "id": "0a157b35-a5a8-4e6b-81b6-5df729fa06d9"
    },
    {
        "author": "程公許",
        "paragraphs": [
            "蓴湖何物堪怡悅，與鑑湖境無差別。",
            "詩人胸貯冰雪清，湖邊吟作寒螿鳴。",
            "紫蓴可羹菰可飯，把茅自足了一生。",
            "食前方丈位鈞軸，何如深林一枝足。",
            "寬閒之野寂寞濱，釣有緡竿耕有犢。",
            "男兒何須嗟命薄，富貴不淫貧賤樂。"
        ],
        "title": "爲玉汝賦蓴湖借田家樂府韻",
        "id": "d43ec4a2-98a2-43c7-8de6-7800f87c60b6"
    },
    {
        "author": "程公許",
        "paragraphs": [
            "子西詩律傷於嚴，掉頭沉吟春飲酣。",
            "何曾一字低處著，有似國工精手談。",
            "千古江山長媚好，水曹依舊清風掃。",
            "只慙次補較非才，更願乞靈依此老。",
            "天涯憔悴一詩窮，溪流泯泯山叢叢。",
            "事須登臨作酬賞，剩破酒榼官泥紅。"
        ],
        "title": "李宰和唐子西芙蓉溪詩索同賦",
        "id": "4565104d-fc10-4f04-a1e4-9f5f46f26c59"
    },
    {
        "author": "程公許",
        "paragraphs": [
            "山林遠志久封殖，誤隨小草輒輕出。",
            "得似乾淳太史公，萬古不磨董狐筆。",
            "太史龍鶴山中人，翫心竹素如醉醒。",
            "鍊師喜爲作妙供，靈苗相間叢卉生。",
            "七年飄摇湖海客，生怕魚鯉腐關膈。",
            "圓規得自太史孫，清苦本來同氣質。",
            "十洲地産富瓊芝，龍鶴何曾欠蕨薇。",
            "與君約歸如有期，躍鯉何用薑芥胹。"
        ],
        "title": "李季實以龍鶴山菜餠見惠長句將之呂兄亦有和章借韻答謝",
        "id": "cf9b9b1d-65e7-4d3e-8f98-052a1667abee"
    },
    {
        "author": "程公許",
        "paragraphs": [
            "流年衮衮灘頭浪，蕭騷白髮三千丈。",
            "人生榮祿底須多，何嗟及矣負米養。",
            "滄溟不禁尾閭泄，養素略窺道家說。",
            "庶幾真一復保全，可以衆言强分裂。",
            "瀛洲醉揮碧霞盃，集雲峰前偶此來。",
            "吏衙鳬散鈴索靜，怪有飛佩鏘瓊瑰。",
            "紫霄洞經曾熟讀，歸來烟霞繞冠服。",
            "嵯峨千仞獅子峰，寒棲旋營數間屋。",
            "飈遊爲我晷刻停，汲泉引滿如海鯨。",
            "要學旌陽累功行，不妨天詔遲飛昇。",
            "岷峨念歸可輕發，枉辦青鞋并布襪。",
            "禁闥侯藩信所遭，幾曾仰空虛咄咄。",
            "爐薰浪擬叩玄微，何如趙州東院西。",
            "了知此理只麽是，亡羊何必惑多蹊。",
            "自心有疑須自斷，勿用周遮添著一重案。",
            "鍊師鍊師爲我印證之，六合同風兮九州共貫。"
        ],
        "title": "和鍾道士若谷投贈韻",
        "id": "c4ccae19-ca9a-43b2-a12e-93f4b16063bd"
    },
    {
        "author": "程公許",
        "paragraphs": [
            "道人身佩含景蒼精龍，灑落不與流俗同。",
            "酒酣興逸不覺一捧腹，那似義府有刀藏其中。",
            "人間萬事誰醜復誰好，兒童何知不必便驚倒。",
            "試問虎溪三士之樂如此不，霜寒夜永勿遣虛觥籌。"
        ],
        "title": "和陸放翁笑詩呈雲端子",
        "id": "641e777e-4ac2-4dc2-8007-8db61d4a0c4f"
    },
    {
        "author": "程公許",
        "paragraphs": [
            "玉樓雙聳吟肩寒，自孔氏出參玄元。",
            "荒尋得君相指似，清吐對我如瀾翻。",
            "歸歟金華葺茅屋，間有洞戶通麻源。",
            "世塵轇轕勿浪出，執手且須空此尊。"
        ],
        "title": "別雲端子和元字韻",
        "id": "bc806959-7291-4958-b700-b72bdee102fc"
    },
    {
        "author": "程公許",
        "paragraphs": [
            "臨邛自昔多仙才，鶴鳴神丹夜昭回。",
            "唐鴻都客尤奇俊，飛神碧落超蓬萊。",
            "宋采石戰强敵摧，少微褒封自公台。",
            "玄風寥寥閟寒灰，那知軒髯張，心印今復傳雲來。",
            "儒釋老氏鼎立如三才，凡囿形數由剸裁。",
            "授非其人委烟埃，如碧雲張亦異哉。",
            "幾年願見心渴梅，吾徒笑我老尚孩。",
            "三生髣髴同侍劫刃臺，羊腸百折何獨行虺隤。",
            "赤城醮盟三月齋，青雲有梯攀崔嵬，星冠禹步旋斗魁。",
            "天門蕩蕩金碧堆，章函歷上九虎開。",
            "津梁爽靈帝所哀，瞬息命令傳風雷。",
            "帝宸留侍非不佳，眷此濁海多劫災。",
            "力扶道法授沉埋，三千功行之積仙可階。",
            "世人汩沒井底蛙，各主其教相觝排。",
            "吾師思以一理該，與我心契無復猜。",
            "何當歲晚棄置塵累，棲巖一龕烟雲相與儕。",
            "芝朮可庖露可杯，商略道藴生死裁。",
            "左携羨門安期右洪崖，超塵沙劫馭氣凌九垓。"
        ],
        "title": "寄謝碧雲張高士",
        "id": "b72fa0f5-57f0-41d1-b948-026612f5d33a"
    },
    {
        "author": "程公許",
        "paragraphs": [
            "豆籩列炙凌丘垤，有酒如澠旨且洌。",
            "得似年豐世小康，漁樵結社談蜚屑。",
            "畏途羊腸徧宇縣，二十年間行未徹。",
            "憂時無力爲支撐，問計商顔未能决。",
            "頻年水旱釀災眚，况復刀兵值空劫。",
            "剜瘡補肉不遑恤，椎膚瀝髓供一切。",
            "詩歌碩鼠想樂郊，澤自無魚可堪竭。",
            "何時天狼隕芒焰，盡驅狐兔縶故穴。",
            "危機欲濟重坎陷，暴征須戢猛火烈。",
            "所期世路靜風塵，甘隠瓜疇耘露瓞。",
            "阿咸年少知激昂，勉法前修立功業。"
        ],
        "title": "和小阮沇感時韻",
        "id": "25c0f846-edba-401c-ad0c-9d83220b8804"
    },
    {
        "author": "程公許",
        "paragraphs": [
            "懷昔三昆皆青春，揮毫翻水驚鬼神。",
            "我方丱角瞠後塵，有如奔林鹿甡甡。",
            "高堂壽朋鬢嚲銀，時節歌舞綵服新，二十年間存幾人。",
            "叔氏終老一葛巾，盆池折花秋中旬。",
            "共房感我雙瓜辛，無窮生意根陳陳。",
            "寸卉雖微均我身，壅培涵浸宜及辰。",
            "一氣之運屈必伸，子如不信有蒼旻。"
        ],
        "title": "先兄叔逢種花盆池秋初開一朵二姪感悼成韻作柏梁體答之",
        "id": "6b47f0d1-7dcd-48e9-9b19-6c8911454c38"
    },
    {
        "author": "程公許",
        "paragraphs": [
            "清羸怯問黄昏月，呵手寒窗寄幽絕。",
            "一枝幽艷棖觸人，花與詩人皆本色。",
            "孤山飛鶴舞空去，詩家何曾絕正脈。",
            "經營慘澹空亡奇，不如倚筆珊瑚格。",
            "滕六冬來偏放惰，暖日暄風渾坼破。",
            "便擬飛章上訴天，怕主林神合連坐。",
            "我昔與梅同謫墮，隨分世塵聊贖過。",
            "薰天肉食休問渠，萬古清芬首陽餓。"
        ],
        "title": "一冬無雪和陸放翁梅詩陸句豪誇余句清苦要自不失梅兄本分家風也",
        "id": "67f698cb-6441-4762-acc7-f2e28e573505"
    },
    {
        "author": "程公許",
        "paragraphs": [
            "好山意度如高人，偃蹇那肯來朱門。",
            "青油幕中盛快士，愛山惟恐不能致。",
            "昭亭東望天一涯，武擔亦復歸遲遲。",
            "開窗延得竹君瘦，借竹爲媒來石友。",
            "烟雲吐吞一席間，瓦盆取月湖海寬。",
            "羽書撤警文書省，一炷水沉銷日永。",
            "不嗔鄰客喚門頻，支頤對翫玉嶙峋。",
            "平生我亦烟霞痼，强擬爲君援筆賦。",
            "破除幾許白雲腴，腸枯搜攪一句無。",
            "昨宵夢怕大刀折，詩債未償寧許別。",
            "從君差樂休念歸，賸借前箸裨籌帷。",
            "主公威聲劘敵壘，旆旌行拂終南翠。",
            "若携諸吏上崢嶸，容我後乘陪載賡。"
        ],
        "title": "制幕孫君即益昌舍館疊石栽竹於盆池索賦",
        "id": "4765e96a-b926-4407-b01f-9327f85230c8"
    },
    {
        "author": "程公許",
        "paragraphs": [
            "東郭滄江市橋柳，邂逅論心成二友。",
            "仙曹如水往復來，永晝論文間巵酒。",
            "十五年間如掣電，屋梁落月幾回首。",
            "愛君沖靜天機深，玉雪照我驚老醜。",
            "寶屏兩月同舍館，青眼相看祇如舊。",
            "秋風一鶚空百鷙，四海知心悅齋老。",
            "鵲聲查查客當還，鶴髮倚門春一笑。",
            "榮途埃𡏖倦馳騖，聖域工夫窺窔奧。",
            "拏雲豈無九霄志，緩轡徐驅千里道。",
            "平生我亦重擇交，與君同盟期耐久。",
            "紛紜歸夢促嚴裝，黯淡羈情更分手。",
            "旭川夙擅溪壑勝，雌堂况得文章守。",
            "贏糧寧憚兩日程，龍洞烟霞共幽討。"
        ],
        "title": "別馮伯昭新班歸三榮末句乞呈似使君王萬里年兄",
        "id": "96f4f9c0-5260-4904-afd5-0b52a38b5d46"
    },
    {
        "author": "程公許",
        "paragraphs": [
            "博陵先生天下士，圭瓚鼎彝宗廟器。",
            "駕風閶闔駐參旗，要與疲氓起憔悴。",
            "同來誰是儉府僚，一朶庾蓮吐秋水。",
            "義以取人道自任，河陽主賓信奇偉。",
            "誰云風月立分鼎，待借前籌答知己。",
            "峨岷其下十六城，魴魚鱍鱍更赬尾。",
            "情傷涸轍轉清波，陡覺濠梁復生意。",
            "井梧幕府省文書，雪界松圍絕烟燧。",
            "餘事何妨筆墨工，浣谿新沐烟雲膩。",
            "老翁補處待公續，燕外鷗邊儘吟思。",
            "主公佇還丹地峻，携上崢嶸去天咫。",
            "社樗愧我本亡奇，冷落官曹窮五技。",
            "何階方便來相招，醪醴一朝饗厚味。",
            "燕臺𡽱嶪萬金黄，豈意謙勤從隗始。",
            "眇然人物索扶持，勿惜拔茅多引類。",
            "君不見璇杓一夜摇天東，人間萬物皆春風。"
        ],
        "title": "投贈洪倅司令舜俞",
        "id": "ecc574c2-e904-4d29-9bfa-a96032228382"
    },
    {
        "author": "程公許",
        "paragraphs": [
            "虎頭一生信癡絕，虛名誤人可多竊。",
            "蕭踈白髮寧可貸，流浪紅塵幾時歇。",
            "三神山夐隔囂紛，衆君子聚瑩冰雪。",
            "麈犀時接寶唾香，玄關要待玉{𥫗氐}掣。",
            "緬懷元祐載賡唱，誰爲崇丘補亡缺。",
            "直廬竹帛不停披，酺池齋盂寧浪出。",
            "故都何在渺烟埃，湖山也自佳風月。",
            "擬結齊盟修故事，莫向深杯辭百罰。",
            "烝哉與我心事同，詩來可作成規揭。",
            "甚慙老醜强塗抹，得與嬋娟夸二八。",
            "靜思世故殊未艾，澒洞憂端不可掇。",
            "由來館殿育英髦，期爲朝家效絲髮。",
            "不然坐費玉帛招，奚異信手沙土撮。",
            "天閽何曾九關隔，愚慮或補萬分一。",
            "諸君信是廊廟具，老我已愧瓶罌溢。",
            "驚看淋漓灑巨軸，豈比呻吟點枯筆。",
            "吾儕立名要不朽，榮祿過眼才一瞥。",
            "從今朝謁得休暇，勿使文會多間闊。",
            "摩挲尊罍品書畫，上下古今商得失。",
            "乞歸早得隠林巖，誇與漁樵舊人說。"
        ],
        "title": "和謝孟彝祕丞館中書懷",
        "id": "d7dd6f45-04b6-47c2-930b-e840fa306764"
    },
    {
        "author": "程公許",
        "paragraphs": [
            "春風滿城開笑顔，使君明當出遊山。",
            "東州山川北佳麗，凌雲耀日季孟間。",
            "紫絲步障元不要，飛檻層欄一憑眺。",
            "歲豐民樂征調寬，挾四老仙共舒嘯。",
            "使君吟肩李杜齊，落筆便覺三山低。",
            "招來倦客同賡載，韻險令我窘見擠。",
            "烟霞風月無疆界，不憂寒具油侵壞。",
            "寄謝摩詰休苦心，使君詩是有聲畫。"
        ],
        "title": "和使君王子堅游鄧氏天開圖畫韻",
        "id": "3bf8f1c9-0f96-42f0-9583-96eb3e6b7dab"
    },
    {
        "author": "程公許",
        "paragraphs": [
            "君不見溫公崇福十五年，上下千載書法嚴。",
            "又不見蜀公靜退不待耄，鐘律製成天一笑。",
            "樂則行之憂則違，出處無非聖之時。",
            "一朝都人擁馬首，留相天子不得辭。",
            "潁昌胡爲屹不動，各以就去揭榘儀。",
            "悅齋先生天下士，琬琰琮璜國鎮瑞。",
            "盛名姱節耀古今，歲晚松階猶候對。",
            "時臺劇談鋸蜚屑，志堂析疑{𥫗氐}啟鑰。",
            "夜歸風雨一龕燈，目電窺書光爍爍。",
            "禹貢山川如指掌，漆園之解無郭象。",
            "更將次五訂箕疇，不妨後覺勤鑽仰。",
            "年來岷峨殊愴悽，公與潔齋名德齊。",
            "長庚磊磊配曉月，士有司命國蔡蓍。",
            "卧架詩書差足樂，憑高忍見楚氛惡。",
            "豈不望公勇拂衣，正恐百姓須公活。",
            "願公相業追元祐，以一至誠服雄狡。",
            "願公眉壽如東軒，黄髮皤皤國元老。",
            "雲蒸雨族霈作霖，賢以類聚治乃興。",
            "卷舒在公亦何心，四海矯首西山岑。",
            "薰風自南一披襟，起舞稱壽千黄金。",
            "洗耳五絃虞氏琴，爲公緩軫歌嗣音。"
        ],
        "title": "壽悅齋李先生",
        "id": "c270b44d-6415-4c3d-af4d-8e3f4937e97f"
    },
    {
        "author": "程公許",
        "paragraphs": [
            "正陽用事月初吉，騎鯨之孫生此日。",
            "滴露能將三畫吞，積風少忍六月息。",
            "平生最耐反復看，其文炳彪心地直。",
            "骨肉十年長眼青，今年差覺叢談密。",
            "一尊稱處薰風曉，紅藥丫頭香露濕。",
            "誰令絕艷殿光景，羣葩斂避表獨立。",
            "洗盡人間丹粉妍，傾國傾城須正色。",
            "文章瑞世寧論晚，時來造物能借力。",
            "爲君折花起長歌，請君滿引無餘瀝。",
            "丹霄一武不難梯，更看飛階弄吟筆。"
        ],
        "title": "壽李子先",
        "id": "3ef54def-b16f-4d9b-bafe-1ce52060fcce"
    },
    {
        "author": "程公許",
        "paragraphs": [
            "吾宗譜牒祖通義，蟬聯到公十五世。",
            "五派之分同一源，如木有本瓜有蔕。",
            "公家門戶最赫奕，簪紱相承真鮮儷。",
            "堂堂鐵面渠州牧，能以方寸永來裔。",
            "用之不盡地自寬，信有詩書爲可繼。",
            "龍駒墮地汗流赭，修途萬里自迢遞。",
            "箭鋒巧中由基的，桂香慳與春官第。",
            "誰知風雨短檠燈，慣作儒生窮活計。",
            "彤檐問俗歷三州，和平斂退鋒芒銳。",
            "羹藜任笑庖烟冷，嚼蠟倦親歌舌脆。",
            "似聞皇華催遣送，斗城未必能留滯。",
            "廣平傳緒五百年，凜凜千鈞若旒綴。",
            "藉公一力爲挽回，澡刷家聲舊芳桂。",
            "平生况耐反覆看，穮蔉懸知多斂穧。",
            "鼎來富貴正黑頭，粲粲芝蘭滿庭砌。",
            "周盟有幸聯肺腑，魯泮居然覺疣贅。",
            "所願宗風振寂寥，敢將末路竊聲勢。",
            "霧雨濛濛梅子黄，廉泉堂上薰風細。",
            "千金稱壽意何如，自倚情親爲新製。"
        ],
        "title": "壽廷邁叔祖",
        "id": "f34c386b-1888-4d8b-81e7-a4354c91f88a"
    },
    {
        "author": "程公許",
        "paragraphs": [
            "金華仙人紫綺裘，朝戲三山暮十洲。",
            "偶經劍浦弭節留，浪花噴雪躍兩虯。",
            "海若禠氣馮夷愁，精英爲公一日收。",
            "義理之窟探魯鄒，詞章之工迫韓歐。",
            "榮途砥平不停輈，盛名何自徹冕旒。",
            "粉省賜香馥衣裯，萬里持節寬顧憂。",
            "更煩幕府開碧油，文書堆案如陵丘。",
            "焦心靡憚勤咨諏，賓朋遝進奚所求。",
            "否臧吾豈無陽秋，吏姦膽破民病瘳。",
            "肯綮可見才刃優，孰知學富用力周，取之不窮繭絲抽。",
            "寶書移監交置郵，斗水那能局吞舟。",
            "事機鼎來寧易投，紫清側席渴告猶。",
            "東風破冷初和柔，皇覽揆度當孟陬。",
            "矞雲我亦分餘庥，無階稱壽𣂏玉甌。",
            "眼明西南百尺樓，繡天錦地十六州。",
            "雅拜何以祈寵休，早徵環召飛鵠頭。",
            "潁川歸趣鼎鉉調，偉業定自追前修。",
            "承家有子文炳彪，燈燈之傳天與謀。",
            "殿前峩冠進鴻疇，杏園亦復聯俊游。",
            "斯文壽脈江漢流，何羨韋平世通侯。"
        ],
        "title": "壽漕使者權帥黄大監",
        "id": "103946f6-2e93-41f0-972c-a7ab6e605c12"
    },
    {
        "author": "程公許",
        "paragraphs": [
            "流膏千里喧笑聲，祥心萬丈南極星。",
            "祈年未了香火債，饌客肯汙刀鑊腥。",
            "此心與民同疴癢，出令可忍奔風霆。",
            "仙人飛來丹楓闕，俗眼詫見白鶴翎。",
            "蟻封縈策屈良御，牛軱輟刃煩庖丁。",
            "立談千仗環鐵甕，傾耳千行頒紫冥。",
            "雅知方寸厚培殖，未覺雙鬢輕飄零。",
            "馬蹄去踏東華塵，猿吟恐辜北山靈。",
            "賸將石田沃雨露，更爲嘉穀除蟊螟。",
            "寥寥宗風特扶起，懇懇善頌何丁寧。",
            "長生祕籙啟雲笈，紫府丹臺元不扃。"
        ],
        "title": "壽程使君和獲白鴈詩韻",
        "id": "c780dbbb-6742-430c-9fef-8638d4d14112"
    },
    {
        "author": "程公許",
        "paragraphs": [
            "秋雲陰陰壓邊城，秋風颯颯飛邊塵。",
            "淮堧夕烽連峴首，往來羽檄無時停。",
            "那知籌邊樓上一長嘯，環六十郡皆陽春。",
            "老翁哺兒誇說尹，連年我倉歌既盈。",
            "皇明如在殿西角，恩許借留爲福星。",
            "六弧標慶當揆度，載途鼎沸歌謠聲。",
            "請公細酌成都酒，拄笏看度西山雲。",
            "只將祭酒瞪目意，坐鎮坤軸如砥平。",
            "可憐兒輩見坎井，孰知我公身遠萬里心朝廷。",
            "天生人物關運數，豈爲爾較山重輕。",
            "浙江時巡今四葉，上流地險如建瓴。",
            "强敵逆天天久厭，力困尚逞牙距獰。",
            "膽折棧雲不敢向，介胄酣眠宵徹明。",
            "雅知折衝妙方略，胸中歷歷不啻風雪身經行。",
            "我聞四海如一體，手足雖異脈絡元相親。",
            "癢疴何適不關我，仁者頃刻安得寧。",
            "吾皇盛德堯舜主，包瑕匿垢韜厥靈。",
            "一朝震怒詔薄伐，天戈所指壺漿迎。",
            "西南倚公九鼎重，草木亦自知威名。",
            "寶書斑斕真學士，陣圖指授諸將軍。",
            "頻來寵光對赫奕，富有學問規經綸。",
            "蜀才自昔比齊魯，公既崇學揚其文。",
            "更須度外廣物色，聲病未可拘豪英。",
            "蜀民生理日艱急，公既減賤矜其貧。",
            "張弓何時可復弛，一分可寬寬一分。",
            "蜀邊儲峙僅虛籍，公既檄吏探其囷。",
            "餽糧千里憂不繼，渭上可無人雜耕。",
            "蜀兵十萬今有幾，公既選練蒐其精。",
            "將驕易置端在我，尾大安得平如衡。",
            "公心渾如古井水，沄沄外物何關情。",
            "公才信是澗壑松，大厦安樂扶其傾。",
            "勿謂蜀漢彈丸土，酇侯用之開西京。",
            "間關武侯亦良苦，千古大分垂丹青。",
            "願公爲國一引手，饑食渴飲心經營。",
            "從前規模會展拓，蓋世事業看崢嶸。",
            "旆旌揚風出子午，笳鼓動地超三秦。",
            "毋使酇侯武侯得專美，蜀山豈無齊天之石可磨亦可銘。",
            "少徐带礪河山盟，命圭相印酬元勳，胙土奕葉疏恩榮。",
            "却歸麻壇之山命仙侶，脯麟酌醴一曲歌長生。"
        ],
        "title": "壽制使董侍郎",
        "id": "e5a0f050-9253-42a7-8798-772c85c47fdb"
    },
    {
        "author": "程公許",
        "paragraphs": [
            "去年拜公北定堂，中秋翫月喧絲簧。",
            "長風趣駕泝江艇，恨不初度𣂏一觴。",
            "轉頭玉鑑秋又滿，北定風景遥相望。",
            "寸心炯炯千里共，欲往從之川路長。",
            "五年爲帝屏南服，掃清塞塵爲樂鄉。",
            "盡捐歲糴爲丁壯，米斛二萬饒積倉。",
            "民無箕斂士宿飽，一面屹立如金湯。",
            "平安遥夜飛炬火，燕寢永晝凝清香。",
            "雅知烹鮮不可擾，豈無發硎善而藏。",
            "官閒選勝極曠奧，天巧爲公時雨暘。",
            "五峰講席環子佩，北巖布金開道場。",
            "要將名教植根本，參以佛法芟莠稂。",
            "君不見海觀烟濤碧萬頃，衛公心眼周八荒。",
            "又不見開福浮屠玉千尺，給事願力同覺皇。",
            "得如我公志淑艾，未許二老相頡頏。",
            "眇然人物殊乏使，鼎來事會那可常。",
            "維北有斗天喉舌，乃作福星私一方。",
            "何不喚歸坐巖廊，五色線補舜衣裳。",
            "拓開賢路舊荆棘，勿遣旄頭森角芒。",
            "腐儒憂世心慷慨，百未一成鬢蒼浪。",
            "公憐不麾客倚牆，肯借齒頰加雌黄。",
            "頌言我豈知己私，民亦勞止須小康。",
            "岐山之顛豈無巢鳳凰，何時口銜瑞圖飛高岡。",
            "我亦刷翅相從千仞翔，引吭一聲鳴朝陽，請賦卷阿之詩之九章。"
        ],
        "title": "壽東師楊尚書",
        "id": "39d2c724-91f8-4881-8b3d-dee66451ff2b"
    },
    {
        "author": "程公許",
        "paragraphs": [
            "君不見唐朝郭元振，退朝愉色奉溫凊。",
            "又不見國初王文康，黑頭拜相歸捧觴。",
            "台衮崇嚴親壽考，歷數古今良亦少。",
            "而况二老偕耆頤，如二公者那易有。",
            "四窗爽氣舒雲霞，相業之盛專一家。",
            "父子弟昆踵科級，到公名業尤榮華。",
            "蔡州擒吳抑何壯，開幕江淮護諸將。",
            "手提黄鉞却欃槍，即軍中冊右丞相。",
            "我乘馳驅亦勞止，衮衣趣覲天顔喜。",
            "垂紳列弁競趨迎，恩遇之隆昔無比。"
        ],
        "title": "壽史丞相",
        "id": "41f59c92-6d74-48d1-bc68-90345614e484"
    },
    {
        "author": "程公許",
        "paragraphs": [
            "字民能使民和悅，儒術信與吏道別。",
            "十年妖祲滓太清，有耳厭聽鼙鼓鳴。",
            "創殘之餘忍椎剝，逃生要不如無生。",
            "願絜乾綱奠坤軸，罷兵寬賦家給足。",
            "聖躬示朴吏廉平，歲歲蠶登牛産犢。",
            "宦情我自春雲薄，何日西歸田舍樂。"
        ],
        "title": "書懷",
        "id": "df605374-8db6-4a6d-8960-6d562f0b11b5"
    },
    {
        "author": "程公許",
        "paragraphs": [
            "舊聞游監簿，姱節紹熙朝。",
            "有子登臺省，危言動冕旒。",
            "不容求外補，親政復旌招。",
            "四海澄清志，無寧久使軺。"
        ],
        "title": "送游提刑祕閣赴召三首  其一",
        "id": "da5dede6-e129-4439-8e35-f6cbf764908a"
    },
    {
        "author": "程公許",
        "paragraphs": [
            "日馭中天運，冰山失勢多。",
            "可能羣枉杜，端藉衆賢和。",
            "公去應前席，人言合上坡。",
            "調停前轍誤，國事竟如何。"
        ],
        "title": "送游提刑祕閣赴召三首  其二",
        "id": "116523db-7941-4a82-a932-518445b28c00"
    },
    {
        "author": "程公許",
        "paragraphs": [
            "外敵日侵伐，滋爲元氣傷。",
            "憂心耿不寐，洗耳待封章。",
            "弱植如羈羽，知音念五羊。",
            "因書及疏賤，决起尚榆枋。"
        ],
        "title": "送游提刑祕閣赴召三首  其三",
        "id": "6ef1f913-8bd2-4b03-a80d-d731c00ecaac"
    },
    {
        "author": "程公許",
        "paragraphs": [
            "憶侍西征幕，叢談夜達晨。",
            "別來青鬢換，喜見紫泥新。",
            "宸極拱朝幘，曉星看蜀珍。",
            "一朝樓五鳳，積憤洗峨岷。"
        ],
        "title": "送成都倅黎德升赴召崔侍郎薦士召者五人三首  其一",
        "id": "001b6337-6dfa-439c-923a-a5e6c236b7a5"
    },
    {
        "author": "程公許",
        "paragraphs": [
            "塵暗朔風急，雨淫晨景昏。",
            "憂心長似擣，欲語吐還吞。",
            "持底舒天步，云何塞亂源。",
            "熱官餳裏鴆，名節貴璵璠。"
        ],
        "title": "送成都倅黎德升赴召崔侍郎薦士召者五人三首  其二",
        "id": "4c836ad1-e230-445f-b150-30e1d2eb6f59"
    },
    {
        "author": "程公許",
        "paragraphs": [
            "已往嗟奚及，方來當若何。",
            "幸無疏藥石，庶可起沈疴。",
            "讎僞半盧扁，滌腸須華佗。",
            "康時付公等，隨分且絃歌。"
        ],
        "title": "送成都倅黎德升赴召崔侍郎薦士召者五人三首  其三",
        "id": "76f26706-7e8a-4933-ac35-93a637ccf32d"
    },
    {
        "author": "程公許",
        "paragraphs": [
            "斯文天未椓，世復有斯人。",
            "縹帙磨鉛舊，泥封染墨新。",
            "詞華班馬富，道術魯鄒醇。",
            "滿腹經綸願，逢時氣益振。"
        ],
        "title": "送別魏校書借參預李先生韻  其一",
        "id": "4b7f644a-1ee5-4d23-984e-975765c48ae5"
    },
    {
        "author": "程公許",
        "paragraphs": [
            "雙闕一回首，滯留今十連。",
            "河圖元國鎮，泗石待宮縣。",
            "南紀浪翻雪，北風塵暗天。",
            "經營倚天定，九軌達山川。"
        ],
        "title": "送別魏校書借參預李先生韻  其二",
        "id": "eff2fe64-3e34-46e9-9ae7-982f3615fd4b"
    },
    {
        "author": "程公許",
        "paragraphs": [
            "搔首暮雲碧，懷人酒淺斟。",
            "萬鍾心不動，九鼎力能任。",
            "夜雨青綾直，春風紫禁深。",
            "愛君須引類，一念帝來臨。"
        ],
        "title": "送別魏校書借參預李先生韻  其三",
        "id": "8931e366-16ad-4e25-b4b8-f5d382f331c9"
    },
    {
        "author": "程公許",
        "paragraphs": [
            "戎幕接談笑，薦函聯姓名。",
            "自憐風退鷁，快見浪翻鯨。",
            "知己方圖任，聯鑣夐有榮。",
            "明堂足材具，社櫟復何營。"
        ],
        "title": "送別長翁制幹赴審察  其一",
        "id": "5ff880ca-0ee4-440c-8d87-721abde498bc"
    },
    {
        "author": "程公許",
        "paragraphs": [
            "屯雲開宇宙，八表斂風塵。",
            "獵德恢天網，充庭詫蜀珍。",
            "一編元祐學，雙闕武林春。",
            "赤汗青絲鞚，修途款問津。"
        ],
        "title": "送別長翁制幹赴審察  其二",
        "id": "05d52a5b-4a59-4578-9cca-43400b7bec53"
    },
    {
        "author": "程公許",
        "paragraphs": [
            "機欲審而發，瑟調音自諧。",
            "况思萬全計，可畏一毫差。",
            "回斡須羣彥，輪囷疊寸懷。",
            "樵漁暫相狎，鴛鷺豈其儕。"
        ],
        "title": "送別長翁制幹赴審察  其三",
        "id": "a2c16a79-4bcf-43f2-8c18-54ac53742d0f"
    },
    {
        "author": "程公許",
        "paragraphs": [
            "練紙密銜袖，宮門報隔班。",
            "衷腸鬰未吐，殿檻可容攀。",
            "巨用須桴棟，旁搜及蒯菅。",
            "對揚當有日，傾盡不須刪。"
        ],
        "title": "到闕政府以辟郡未下隔對",
        "id": "b0c15d74-9010-483a-bd8f-a99f981f3990"
    },
    {
        "author": "程公許",
        "paragraphs": [
            "譏征傍南海，何遽別同盟。",
            "漫仕不妨學，能詩新有聲。",
            "烟濤千里隔，書劍一航輕。",
            "榘範求諸近，菊坡冰雪清。"
        ],
        "title": "和龔彥質韻送別趙稅院",
        "id": "79b2c3b6-3cbd-425d-8c83-a41680106d99"
    },
    {
        "author": "程公許",
        "paragraphs": [
            "遠役得佳伴，天涯還摻袪。",
            "憂端今轉甚，漫仕意何如。",
            "落筆敏無敵，軒髯豪不除。",
            "市橋春好在，勿共酒杯疏。"
        ],
        "title": "別家仲行得成都尉西歸",
        "id": "db0aef94-7d86-41b9-8c97-6e0efa04e7c1"
    },
    {
        "author": "程公許",
        "paragraphs": [
            "唱第八年久，折腰三考書。",
            "上官容我拙，樸學與時疏。",
            "冷落隨陽鴈，蹣跚上竹魚。",
            "平生經世志，窮達豈關渠。"
        ],
        "title": "華陽尉授代喜成二首  其一",
        "id": "6c9e83a3-8f98-4fad-8475-43d94492f87e"
    },
    {
        "author": "程公許",
        "paragraphs": [
            "冉冉歲云暮，齊邱促戍忙。",
            "倦憑南郭几，靜寄贊公房。",
            "夢想蠶絲軟，涎流蟻杓香。",
            "循陔歸潔養，一笑樂哄堂。"
        ],
        "title": "華陽尉授代喜成二首  其二",
        "id": "1b1abb60-6bc0-4dc4-88a6-2700d9ecd7c0"
    },
    {
        "author": "程公許",
        "paragraphs": [
            "親友遠追送，後先還故鄉。",
            "殷勤仲光父，嫪戀及江陽。",
            "執手哽無語，修名那易量。",
            "歸來訓子姪，椿桂會聯芳。"
        ],
        "title": "用光弟携兒送至南定",
        "id": "3be3c8af-e2c9-4a09-b5a3-f5f75f0d6fb2"
    },
    {
        "author": "程公許",
        "paragraphs": [
            "爲人非外鑠，己與物同之。",
            "私欲陰霾蔽，良心日月虧。",
            "若能無窒礙，底用苦思惟。",
            "天理渾然處，吾生自有涯。"
        ],
        "title": "挾文薛君自賦五首克己讀書安貧擇交訓子爲題戒其子婿王叔儼萬里索和  其一",
        "id": "bda8cfdb-b038-4b33-abca-e25532e83243"
    },
    {
        "author": "程公許",
        "paragraphs": [
            "靜得山林趣，閒知日月長。",
            "清風披竹素，小雨潤芸香。",
            "外飾謝文繡，饑餐須稻粱。",
            "人生有同嗜，只此絕難忘。"
        ],
        "title": "挾文薛君自賦五首克己讀書安貧擇交訓子爲題戒其子婿王叔儼萬里索和  其二",
        "id": "47d6e8b2-b49f-425a-aa86-b91146dcbd28"
    },
    {
        "author": "程公許",
        "paragraphs": [
            "賦予有常分，非關智力求。",
            "違行能自信，顯晦復何憂。",
            "瓢飲賢顔子，瓜疇隠邵侯。",
            "胸中吉祥宅，何處不天游。"
        ],
        "title": "挾文薛君自賦五首克己讀書安貧擇交訓子爲題戒其子婿王叔儼萬里索和  其三",
        "id": "6832bea9-e047-4f6c-930b-5049bc5d7457"
    },
    {
        "author": "程公許",
        "paragraphs": [
            "士能知尚友，豈必盡同時。",
            "雜鮑蘭胥化，亡羊路或岐。",
            "醴甘知易絕，絲素亦奚悲。",
            "可以交難擇，而忘伐木詩。"
        ],
        "title": "挾文薛君自賦五首克己讀書安貧擇交訓子爲題戒其子婿王叔儼萬里索和  其四",
        "id": "07c23ddf-97b8-4040-8b12-33731305048e"
    },
    {
        "author": "程公許",
        "paragraphs": [
            "萬事烟雲過，須留尾段看。",
            "芝蘭庭砌茂，風雨夜燈寒。",
            "楚澤荷紉綠，燕山桂染丹。",
            "詩書門戶壯，何待侈重欒。"
        ],
        "title": "挾文薛君自賦五首克己讀書安貧擇交訓子爲題戒其子婿王叔儼萬里索和  其五",
        "id": "d0697baf-6621-422e-8b39-6959b01be73c"
    },
    {
        "author": "程公許",
        "paragraphs": [
            "南薰諧玉軫，舜殿載賡歌。",
            "天憫蒼生苦，人如安石何。",
            "無心書咄咄，有術辦多多。",
            "肯學癯山澤，楸枰詫爛柯。"
        ],
        "title": "壽李悅齋五首和送三榮使君韻  其一",
        "id": "b8b6e1ba-e71e-42d9-901f-0450295b1399"
    },
    {
        "author": "程公許",
        "paragraphs": [
            "宇縣風塵暗，軍需色目繁。",
            "時機寧我待，心事向誰論。",
            "羶聚螘爭慕，泉深驥渴奔。",
            "非公能借箸，猛虱恐徒捫。"
        ],
        "title": "壽李悅齋五首和送三榮使君韻  其二",
        "id": "274c8c61-fa5d-4fbc-870d-a6bdf2682cf5"
    },
    {
        "author": "程公許",
        "paragraphs": [
            "國鎮重雙璧，寵光均一時。",
            "姱修甘俗忤，忠憤倚天知。",
            "聞道徵環急，難忘側席思。",
            "分明調鼎味，梅熟雨垂垂。"
        ],
        "title": "壽李悅齋五首和送三榮使君韻  其三",
        "id": "8e2df247-00e7-4fe0-88d3-757005e48b76"
    },
    {
        "author": "程公許",
        "paragraphs": [
            "衡泌春無盡，湖天風快哉。",
            "書堂三壽語，仙籍幾生來。",
            "一髮扶周鼎，千金築隗臺。",
            "人心索調護，根本更須培。"
        ],
        "title": "壽李悅齋五首和送三榮使君韻  其四",
        "id": "8d0bb459-fc6a-4a6a-a747-0c0a2e94d3f8"
    },
    {
        "author": "程公許",
        "paragraphs": [
            "磊磊松椿幹，淵淵金石聲。",
            "功名寧貰我，富貴本無情。",
            "陛對三千牘，胸奇百萬兵。",
            "扶持天意在，容我請長纓。"
        ],
        "title": "壽李悅齋五首和送三榮使君韻  其五",
        "id": "61984b6a-c48c-4197-b58d-44b36b5b2e72"
    },
    {
        "author": "程公許",
        "paragraphs": [
            "上國友多士，三年期一鳴。",
            "藝須專必勝，祿逮養爲榮。",
            "門戶久灰冷，雲霄如砥平。",
            "五豪同著便，一爲起家聲。"
        ],
        "title": "送道傳姪旅中赴省",
        "id": "39a85273-2803-4d09-b54c-79a1f198bc0d"
    },
    {
        "author": "程公許",
        "paragraphs": [
            "久聚未知樂，蹔離能許愁。",
            "清江一輪月，後夜兩般秋。",
            "語倦且呼酒，寒侵頻索裘。",
            "鼎湖龍去遠，憂憤涕滂流。"
        ],
        "title": "參選成都親友追送月夕飲江上",
        "id": "c4b31d39-7de3-4ccb-96bb-856342fbba60"
    },
    {
        "author": "程公許",
        "paragraphs": [
            "車馬紅塵裏，閲人誰似君。",
            "洚流傾世論，砥柱倚斯文。",
            "籍甚詩書譽，超然利欲醺。",
            "相從期歲晚，蘭佩襲芳熏。"
        ],
        "title": "留別李貫之大著二首  其一",
        "id": "dda54c37-ce1d-4edd-8f6e-7e56334155f1"
    },
    {
        "author": "程公許",
        "paragraphs": [
            "二老俱黄髮，遥憐望倚門。",
            "淒涼遊子意，慚愧主人恩。",
            "酒舫湖光灧，書燈夜雨昏。",
            "三山渺雲海，何日聽重論。"
        ],
        "title": "留別李貫之大著二首  其二",
        "id": "e4adc5fe-3aac-4402-9940-cf3af170ad17"
    },
    {
        "author": "程公許",
        "paragraphs": [
            "唐人舊題處，那復有江楓。",
            "寺近闔閭國，門當岝崿峰。",
            "清風三宿戀，紫氣一尊同。",
            "恨與心知別，烟波千萬重。"
        ],
        "title": "楓橋寺侍悅齋先生誨語三日而別",
        "id": "315489cd-5be4-44be-9b0b-7e7b7778f586"
    },
    {
        "author": "程公許",
        "paragraphs": [
            "送客觀魚閣，山光水色中。",
            "最憐秋慘澹，况復雨溟濛。",
            "坐久覺衣薄，杯行到手空。",
            "恨無佳句子，喚醒少陵翁。"
        ],
        "title": "雨中送客觀魚閣",
        "id": "2de811ac-c290-40fc-9c44-d3576b2ea7a0"
    },
    {
        "author": "程公許",
        "paragraphs": [
            "小艇泝洄穩，短蓬興寢勞。",
            "斷崖榕倒影，亂石水翻濤。",
            "過雨山如沐，終風晚更饕。",
            "愁須詩自遣，吟罷轉蕭騷。"
        ],
        "title": "風雨過南溪",
        "id": "f5a813c5-211f-43ea-9ac7-4ac977be1b6f"
    },
    {
        "author": "程公許",
        "paragraphs": [
            "喚渡三江岸，停車兩眼明。",
            "烟涵秋日澹，露洗曉寒輕。",
            "山色晴逾爽，波流怒未平。",
            "詩翁舊游處，有句不堪呈。"
        ],
        "title": "三江曉渡",
        "id": "3bd3ad1b-8668-4038-b8d8-18bd93d52ac0"
    },
    {
        "author": "程公許",
        "paragraphs": [
            "箯輿杭野渡，竹逕繞平疇。",
            "紅蓼前宵漲，黄花幾日秋。",
            "談鋒蜚屑玉，巖竇答鳴球。",
            "山水饒心賞，能忘恤緯憂。"
        ],
        "title": "陪憲節飯石堂書院渡江游雙泉墅即席和韻",
        "id": "7a6662c3-5f28-43f4-b659-989c25d7b670"
    },
    {
        "author": "程公許",
        "paragraphs": [
            "蕭寺深居穩，春深殊未知。",
            "偶然成遠役，猶幸及芳時。",
            "麥浪含風軟，花光眩日遲。",
            "客行無復恨，隨處可尋詩。"
        ],
        "title": "仲春八日自成都起程度劍閣",
        "id": "20ec3396-9e15-4a98-9db5-1eccb5b2aaa0"
    },
    {
        "author": "程公許",
        "paragraphs": [
            "雲峰環翠幄，洞戶閟瓊臺。",
            "勝處難名狀，飛仙此往來。",
            "近應通玉局，遠或接蓬萊。",
            "安得一伸臂，乘風遍九垓。"
        ],
        "title": "秉炬游麻仙玉華洞",
        "id": "1f639939-5f3c-4408-ba39-0defc24182b6"
    },
    {
        "author": "程公許",
        "paragraphs": [
            "西爽抗層霄，南牆日見招。",
            "乘春扶鶴馭，披霧過龍橋。",
            "香火祈親壽，烟霞遠俗囂。",
            "歸來索吟稿，起我意逍遥。"
        ],
        "title": "送劉時可縣丞奉母游岷山",
        "id": "b2c4a01d-ba44-423c-99d7-2fbb16f2ef28"
    },
    {
        "author": "程公許",
        "paragraphs": [
            "返照中巖渡，峨眉分外清。",
            "一彎新吐月，共我兩忘形。",
            "露下沙逾白，宵寒酒易醒。",
            "荻花風索索，擁被不堪聽。"
        ],
        "title": "過中巖渡月出峨眉山上",
        "id": "e36fb4ec-69b9-42b9-a6a8-713fdebb8aa8"
    },
    {
        "author": "程公許",
        "paragraphs": [
            "追路歸山後，開關喚客眠。",
            "那知言在耳，已作醉逃禪。",
            "急雪濃篩瓦，中宵冷透氈。",
            "清愁分不盡，惜別意淒然。"
        ],
        "title": "山中戲雲端子",
        "id": "120b8380-73bd-49fa-a05c-76e2d4194d9b"
    },
    {
        "author": "程公許",
        "paragraphs": [
            "原廟標丹景，神游想岱宗。",
            "寶龕嚴石像，紺殿鎖雲峰。",
            "浪說侵疆復，何當檢玉封。",
            "天門東北望，漠漠曉烟濃。"
        ],
        "tags": [
            "泰山"
        ],
        "title": "題丹景山",
        "id": "0ec0811c-1e8b-4d75-8898-bd8c0cdc8a67"
    },
    {
        "author": "程公許",
        "paragraphs": [
            "巖際半輪月，神工幻怪奇。",
            "本來無顯晦，何自有盈虧。",
            "嵐霧凝蟾彩，藤蘿影桂枝。",
            "能令萬里客，爲爾憶峨眉。"
        ],
        "title": "題信州半月巖",
        "id": "43e30116-1e3a-476f-8a9f-22e6095c40be"
    },
    {
        "author": "程公許",
        "paragraphs": [
            "異時聞至德，滴水洗沈冤。",
            "空寂等三世，悟迷同一源。",
            "松杉膏宿雨，樓閣麗朝暾。",
            "猶恨高峰頂，藤蘿未得捫。"
        ],
        "title": "炷香至德山",
        "id": "5d9ebe41-9a15-4842-940e-8e5354e9ee01"
    },
    {
        "author": "程公許",
        "paragraphs": [
            "路欲轉前嶺，僧邀宿化城。",
            "飯抄青{飠卂}軟，茶瀹乳花輕。",
            "嵐雨侵衣潤，松風入夜清。",
            "瓣香宣老塔，坐待日華生。"
        ],
        "title": "自船莊過化城留宿翌旦炷香宣石橋卯塔",
        "id": "97195805-4a61-486e-a41c-4939c8995970"
    },
    {
        "author": "程公許",
        "paragraphs": [
            "一郡最高處，元戎領客遊。",
            "雲根棲萬井，城角带雙流。",
            "日薄樓臺暝，風悲鼓角秋。",
            "卧龍千古恨，烟靄隔神州。"
        ],
        "title": "侍飲寶子山遊忠武侯祠",
        "id": "196baa31-2e98-4299-8eb9-ac12a3dc5b00"
    },
    {
        "author": "程公許",
        "paragraphs": [
            "久客愁多雨，清遊喜驟晴。",
            "雲藍猶獨踞，玉嶺忽雙撐。",
            "洞口龍方卧，山腰虎尚獰。",
            "方池竟何在，一水至今清。"
        ],
        "title": "題馬溪寺二首  其一",
        "id": "9919c69e-f37a-4f9a-b539-28a07bcec7d3"
    },
    {
        "author": "程公許",
        "paragraphs": [
            "先子舊遊此，余時方五齡。",
            "風神見圖像，雲體想儀刑。",
            "衰髮年年白，遥山面面青。",
            "不須論舊事，欲說喚誰聽。"
        ],
        "title": "題馬溪寺二首  其二",
        "id": "0b6d1a5d-2666-4ee8-a936-1dea1bbb8db9"
    },
    {
        "author": "程公許",
        "paragraphs": [
            "玉筍競秋爽，翠屏張曉晴。",
            "天開金地勝，鼎峙紫霄撐。",
            "見說禪心靜，能調異物獰。",
            "十方薌水海，何處不澄清。"
        ],
        "title": "留題馬溪寺二首即用前韻  其一",
        "id": "eed5c0ba-a499-4b27-a5a6-0a82394fd3bb"
    },
    {
        "author": "程公許",
        "paragraphs": [
            "翠珉瞻手澤，六十有餘齡。",
            "囊錦傳宗旨，錐沙更典刑。",
            "髮緣憂世白，眼獨爲山青。",
            "蕙帳摇歸夢，秋猿正可聽。"
        ],
        "title": "留題馬溪寺二首即用前韻  其二",
        "id": "b0832f04-620c-492d-b754-d840ca59c1bf"
    },
    {
        "author": "程公許",
        "paragraphs": [
            "峻陟龍門路，來參雞骨師。",
            "樓臺春雨霽，魚鼓午齋時。",
            "倦憩僧留話，荒尋僕憚隨。",
            "一筇支野步，且以暮爲期。"
        ],
        "title": "香積寺午齋",
        "id": "978f40b6-025f-4dcc-a467-3fcd2ad86f35"
    },
    {
        "author": "程公許",
        "paragraphs": [
            "疇昔交諸季，曾聞說長公。",
            "聖涯探窔奧，詞藻亦精工。",
            "偶幸趨徵詔，方當順下風。",
            "飈斿無處問，延佇鬢飛蓬。"
        ],
        "title": "挽桃源使君虞公二首  其一",
        "id": "0f4eb1ef-3b17-42c2-85de-a602f3c21965"
    },
    {
        "author": "程公許",
        "paragraphs": [
            "解印桃源後，卜居梅溆幽。",
            "秉心難偶俗，樂道自忘憂。",
            "故國八千里，妖氛六十州。",
            "公魂如不泯，時作玉芝游。"
        ],
        "title": "挽桃源使君虞公二首  其二",
        "id": "66714c87-99be-4e12-abc0-a58d51335788"
    },
    {
        "author": "程公許",
        "paragraphs": [
            "二老金蘭好，諸昆筆硯交。",
            "坐隅親問字，投分漆如膠。",
            "决眥雲間步，驚心水上泡。",
            "屋梁耿殘月，含涕祖西郊。"
        ],
        "title": "挽前眉州使君廖子長二首  其一",
        "id": "26e4b83c-5394-422f-97c2-05652b480c7c"
    },
    {
        "author": "程公許",
        "paragraphs": [
            "卧羆花石戍，夢蝶古渝津。",
            "秀子嗣榮祿，諸郎皆聘珍。",
            "笄珈陪墓窆，霧雨暗車塵。",
            "今代誰班范，牽連漢傳循。"
        ],
        "title": "挽前眉州使君廖子長二首  其二",
        "id": "1553a129-a5ce-44c7-b519-1b1df15f8625"
    },
    {
        "author": "程公許",
        "paragraphs": [
            "模楷親前哲，丰姿自軼羣。",
            "回翔垂白髮，凌厲即青雲。",
            "幕府列功簿，詩書清塞氛。",
            "寶仙催命駕，拱木漫新墳。"
        ],
        "title": "挽永康守成寺簿同年二首  其一",
        "id": "29eae292-d430-4bbf-9cbc-6ad4dec04e07"
    },
    {
        "author": "程公許",
        "paragraphs": [
            "友愛根天性，今人古與俱。",
            "棣華雖殄瘁，玉樹更扶疏。",
            "經濟終齎恨，循良誰讀書。",
            "慈恩共心賞，霜月淚霑裾。"
        ],
        "title": "挽永康守成寺簿同年二首  其二",
        "id": "2c95e574-2bfd-4347-a7b8-e448241c9f32"
    },
    {
        "author": "程公許",
        "paragraphs": [
            "天地英靈氣，風雲感會期。",
            "龍頭推蜀産，骨鯁自天知。",
            "雨露榮三接，江湖滯一麾。",
            "甲兵何日洗，遠慮憶蓍龜。"
        ],
        "title": "挽潼帥許侍郎成子三首  其一",
        "id": "cf833b81-4640-492e-aebc-39623736812b"
    },
    {
        "author": "程公許",
        "paragraphs": [
            "正色趨文石，危言竦列紳。",
            "直前香案曉，批敕瑣闈春。",
            "天要明堂柱，人間匠石斤。",
            "汲公寧妄發，軒冕付平津。"
        ],
        "title": "挽潼帥許侍郎成子三首  其二",
        "id": "cb2d5ee2-20cf-434e-9477-dcbc03b2908a"
    },
    {
        "author": "程公許",
        "paragraphs": [
            "雪慘龍沙節，春濃豹尾班。",
            "難銷方寸赤，不待二毛斑。",
            "力盡三醫謁，憂深九虎攀。",
            "丁寧尸諫語，端不愧家山。"
        ],
        "title": "挽潼帥許侍郎成子三首  其三",
        "id": "43d2dec1-8cfe-4657-8e60-a156803a58f8"
    },
    {
        "author": "程公許",
        "paragraphs": [
            "甲子循環六十年，手披新歷意茫然。",
            "了知自性覺玄妙，寧與世間寒暑遷。",
            "寡過得如蘧瑗化，諾惺要了瑞巖禪。",
            "故園未卜西歸日，遇好溪山且數椽。"
        ],
        "title": "元正書懷",
        "id": "68500868-3cf1-4ef4-ae0e-db4c01b0c537"
    },
    {
        "author": "程公許",
        "paragraphs": [
            "月墮霜空發上亭，土牛今日却鞭春。",
            "六花度臘慳呈瑞，二麥何時飽食新。",
            "四序斡旋均一氣，萬殊元化託洪鈞。",
            "已煩元帥調新律，早願三邊靜戰塵。"
        ],
        "title": "立春",
        "id": "4e270c14-f326-40d7-9819-755b9aefe1dd"
    },
    {
        "author": "程公許",
        "paragraphs": [
            "東皇弭節未多時，忽作漫空六出飛。",
            "商略田功興嗣歲，翕張天巧惜陰機。",
            "麥才覆土欣蘇醒，梅久烘晴稍發揮。",
            "蕭寺掩關終日卧，忍寒不著獸紅圍。"
        ],
        "title": "正月二十日雪",
        "id": "d18c7f1a-b0f4-4588-a60a-ba18e95e2009"
    },
    {
        "author": "程公許",
        "paragraphs": [
            "意不求全那得毀，本來知足豈須多。",
            "世途何處非乘險，古井如今已不波。",
            "緣督更須師漆吏，乞墦可使愧鄒軻。",
            "君看野馬難羈束，寧羨天街想玉珂。"
        ],
        "title": "正月念三日以南床劾論去國憩浄慈客館蘇稅院惠二詩和韻  其一",
        "id": "f816a9aa-f09b-4eba-88b7-c02385233179"
    },
    {
        "author": "程公許",
        "paragraphs": [
            "寄包古剎客過門，煨芋殘爐晚未溫。",
            "萬里風塵迷遠望，三峰文獻接諸孫。",
            "湖山春動饒佳趣，杖履時來共至言。",
            "一笑老仙堤柳畔，人間誰怨復誰恩。"
        ],
        "title": "正月念三日以南床劾論去國憩浄慈客館蘇稅院惠二詩和韻  其二",
        "id": "5f035893-cb6e-4025-b3a3-7326a31857a1"
    },
    {
        "author": "程公許",
        "paragraphs": [
            "蓬萊不肯著癡仙，放去湖山一任顛。",
            "術不競時甘斂退，僧知同趣喜留連。",
            "春深半地雪盈尺，雲破遥林月一弦。",
            "撥盡灰寒吟未穩，不如欹枕愜昏眠。"
        ],
        "title": "仲春再雪與禪衲夜話",
        "id": "543ee8b6-f90c-4ce1-91d7-65ff265e9b78"
    },
    {
        "author": "程公許",
        "paragraphs": [
            "賣餳簫咽紙鳶飛，愁思驚隨節物來。",
            "誓墓可能同逸少，操音誰復憫鍾儀。",
            "松楸此日空瞻望，桃李當年奉宴嬉。",
            "投老與公同一恨，淒風撩亂我心哀。"
        ],
        "title": "寒食",
        "id": "ee5ca011-17bd-4e81-8959-0f1d7daff165"
    },
    {
        "author": "程公許",
        "paragraphs": [
            "老怯尊前倒玉山，清晨有約夕曛還。",
            "似知是日笙簫沸，趁賞羣芳綺纈班。",
            "細閲餘妍能幾許，喜因小疾得端閒。",
            "持觴不釂春應笑，若欠題詩亦厚顔。"
        ],
        "title": "清明日郡圃遊觀者如織余以趙園之約至夕乃還若水賦詩後四日偶因小疾謁告清坐始得奉答",
        "id": "6066eba3-6d9b-4a09-b359-6f0d4af74ad1"
    },
    {
        "author": "程公許",
        "paragraphs": [
            "高人久已悟空花，養就丹田日月華。",
            "方丈有誰來晤語，橫枝相對慮無邪。",
            "雲開衡岳重回首，雪滿柯山遲到家。",
            "乞得歸閒來叩戶，摘將青子薦流霞。"
        ],
        "title": "三衢道士鄭自得即天慶寮舍種梅疏池爲小亭扁曰橫清有詔住南岳道觀復以此扁其亭解官事言歸袖詩相訪爲次韻",
        "id": "7d81a09f-ba8e-4ae1-9853-9201e37bb71a"
    },
    {
        "author": "程公許",
        "paragraphs": [
            "眼明絕艷照凋年，傲雪凌霜分外妍。",
            "鶴頂染砂那得似，犀棱削角自蒼然。",
            "若爲白瑞三冬裏，獨抱丹心一節堅。",
            "歲晚須公與商略，儘渠春晝萬紅嫣。"
        ],
        "title": "和虞使君賦山茶花二首  其一",
        "id": "e5c4d6ac-8880-4a2b-a194-bf3708073863"
    },
    {
        "author": "程公許",
        "paragraphs": [
            "梅花蘸影碧江潯，似怪高人金玉音。",
            "詠絮可憐清寡伴，冠霞來與共論心。",
            "定知句迫瓊瑶響，莫惜杯浮琥珀深。",
            "姑射清寒西子醉，一時嫵媚索高吟。"
        ],
        "title": "和虞使君賦山茶花二首  其二",
        "id": "a7d7c04b-18c0-47f2-8975-2cfddfd3723e"
    },
    {
        "author": "程公許",
        "paragraphs": [
            "種類山茶花較大，一根恰有兩枝開。",
            "鉛砂煉熟大還鼎，琥珀琢成雙勸杯。",
            "威鳳想從丹穴下，飛仙近自赤城來。",
            "便船惟會加培養，寄伴階庭芍藥栽。"
        ],
        "title": "道傳山丹一本兩花舉以見遺夜窗翻書偶見劉潛夫嘗賦云偶然避雨過民舍一本山丹恰盛開種久樹身樛似蓋澆頻花面大如杯怪疑朱草非時出驚問紅雲甚處來可惜書生無事力千金移入畫欄栽因借韻同賦一首",
        "id": "fb4a037b-fb13-4a76-824b-5cf2d70e28e0"
    },
    {
        "author": "程公許",
        "paragraphs": [
            "公暇羽衣憑水檻，漸多翠蓋倚紅粧。",
            "想應三伏怯袢熱，待到仲秋吐艷香。",
            "藻澗魚跳晴景眩，樹陰蟬嘒晚風凉。",
            "意行偶與欣佳會，門外催科正自忙。"
        ],
        "title": "仲秋池塘荷蓋方密有四五朵花",
        "id": "857f9fff-1b1d-414f-b9a4-71066bec0433"
    },
    {
        "author": "程公許",
        "paragraphs": [
            "東皇張飲錦周遭，華艷偏宜望處高。",
            "結綺樓深迷玉樹，銷金帳暖醉羊羔。",
            "先驅瑞節眩穠李，近侍舞衫環蒨桃。",
            "乞得巫雲來芘護，蜚廉作橫未應饕。"
        ],
        "title": "擬玉谿體賦醴泉墅海棠二首  其一",
        "id": "0eff664c-23c2-4d8d-820e-834cd103d31b"
    },
    {
        "author": "程公許",
        "paragraphs": [
            "濯錦波光繞百遭，夜寒秉燭更須高。",
            "恨無麗藻供摛翰，聊復重裘索俊羔。",
            "長笑董仙癡守杏，可憐曼倩坐偷桃。",
            "若教入侍紅雲殿，應悔從前俗慮饕。"
        ],
        "title": "擬玉谿體賦醴泉墅海棠二首  其二",
        "id": "e675859c-6c8b-4293-a06d-9fc8c81cbf7d"
    },
    {
        "author": "程公許",
        "paragraphs": [
            "畫本爭如覿面奇，含苞香露已霏霏。",
            "阿嬌早合貯金屋，南子似羞褰錦帷。",
            "花信定因寒較晚，賞心何事巧相違。",
            "壁題恨欠江城句，綵筆誰能爲發揮。"
        ],
        "title": "昌元郡圃看海棠紅苞爛然未有開者問訊以詩",
        "id": "34ea44d1-17e3-4665-941d-3ac89012ebd5"
    },
    {
        "author": "程公許",
        "paragraphs": [
            "穉女春間繞舍嬉，手挑野菜滿籃歸。",
            "細𣂏碧澗和根煮，旋掬香粳芼糝稀。",
            "久識道腴知雋永，更從禪悅悟精微。",
            "投床忽作還鄉夢，雪暖西山筍蕨肥。"
        ],
        "title": "崇女擷菜煮羹",
        "id": "ef98600c-68d4-457d-a3b3-784a9f8e7773"
    },
    {
        "author": "程公許",
        "paragraphs": [
            "飛幰輕輿御暖風，款門何事日憧憧。",
            "芳榮滿檻丹青麗，穠秀當軒紫翠重。",
            "石几拜嘉才徑尺，雲天無際挺孤峰。",
            "更煩指似麻壇路，萬壑千巖借一筇。"
        ],
        "title": "督堰至岷下借館南浦張叔全家臨別惠以潤石香几一峰挺拔于白雲杳靄間殊有遠意小詩謝之",
        "id": "06a3706b-d520-47e6-8f71-4dc4f69fddf5"
    },
    {
        "author": "程公許",
        "paragraphs": [
            "鶴書杳杳上巖雲，錦里安車忽暮曛。",
            "二陸久當爲世瑞，一夔留與護香芸。",
            "中春澗壑晴如暝，亭午松蘿氣自薰。",
            "倚檻欲歌招隠賦，客塵痼我不成文。"
        ],
        "title": "同家德清侍尚書楊寶學山行先過上巖訪家諧季",
        "id": "9c64d025-8976-41df-99ef-cc38f6e5300d"
    },
    {
        "author": "程公許",
        "paragraphs": [
            "幸有安居暫寄包，拙如鳩不費營巢。",
            "日長有井供茶課，客至移床蔭樹梢。",
            "無事莫將吟思攪，儘閒且把舊書抄。",
            "心知守道惟玄默，不用援毫賦解嘲。"
        ],
        "title": "北新橋借孫氏宅內有井甘寒又有柳陰度夏爲宜",
        "id": "bb1834e6-f030-409a-9976-94f62e03581c"
    },
    {
        "author": "程公許",
        "paragraphs": [
            "銜恤三年意緒凋，嘉招爲我破無憀。",
            "露秋爽借談鋒利，霜月寒侵酒力消。",
            "心事寂無機事擾，詩情何似道情饒。",
            "平生我亦輕簪紱，安得長年共一瓢。"
        ],
        "title": "樊丈子思以予兄弟三年端居招飲山房爲破愁寂賦詩以謝",
        "id": "96fd65c1-3a6b-408a-889c-001fa93928f5"
    },
    {
        "author": "程公許",
        "paragraphs": [
            "物華過眼半黄凋，萬竅號風夜慄憀。",
            "一寸古心難石轉，三生妄念易冰消。",
            "鉛黄汗筆千年夢，白黑文枰幾路饒。",
            "勘破古今無一事，省煩更好去風瓢。"
        ],
        "title": "再賦",
        "id": "d729ce93-4031-4eb2-a346-4793a335c1d2"
    },
    {
        "author": "程公許",
        "paragraphs": [
            "蕩蕩青天隔九門，携孥飄泊此江村。",
            "漁蓑且當青綾被，賜酒何如老瓦盆。",
            "萬軸書籤須細閲，九還火候要重溫。",
            "少陵有句須參透，政藉幽居拙養尊。"
        ],
        "title": "借東溪巷錢莊寓居",
        "id": "649210e5-9fd4-4556-9f49-4216360065d7"
    },
    {
        "author": "程公許",
        "paragraphs": [
            "千年間氣落岷峨，驚世聲名鎮不磨。",
            "吟詠西湖雖有案，經年儋耳却無波。",
            "細看據石橫藜坐，想見騎龍跨海過。",
            "山谷老人猶剩語，是非元不到東坡。"
        ],
        "tags": [
            "西湖"
        ],
        "title": "同振之德久分韻賦坐石東坡得坡字",
        "id": "f1bc7f69-cc3f-450b-b8ba-700af48f6efb"
    },
    {
        "author": "程公許",
        "paragraphs": [
            "罷官來就湖州住，爲愛雙流貫一城。",
            "僦屋本非嫌僻靜，開窗正要納空明。",
            "魚蝦幸可隨宜買，饘粥何妨逐漸營。",
            "况有雙梅供索笑，昭琴底處有虧成。"
        ],
        "title": "移住西門之溪上",
        "id": "2ee6aaa2-3623-429d-ad01-31ee5e5278ec"
    },
    {
        "author": "程公許",
        "paragraphs": [
            "勝賞幾爲雨罷休，霽光俄湧屋山頭。",
            "松根烟暖留飛屐，蓼岸波寒緩泝舟。",
            "霧斂長江青眼對，雪消遠岫翠眉浮。",
            "郊原浩蕩春無價，漫索枯腸唱且酬。"
        ],
        "tags": [
            "长江"
        ],
        "title": "雨晴後同兄姪遊開元寺一覽亭飲道傅書院  其一",
        "id": "5330c488-208f-4c16-9ccd-eeb297782dc9"
    },
    {
        "author": "程公許",
        "paragraphs": [
            "山色撩人共一杯，夜堂淺酌不須催。",
            "醉吟兀兀驚頹玉，睡思齁齁易轉雷。",
            "蠟炬烘殘三寸焰，水流潤浥一爐灰。",
            "西游歸趁桃紅暖，相約清尊陸續開。"
        ],
        "title": "雨晴後同兄姪遊開元寺一覽亭飲道傅書院  其二",
        "id": "58708e37-2884-4706-a6e7-ca9306e2955b"
    },
    {
        "author": "程公許",
        "paragraphs": [
            "一棹松江朔雪饕，椒漿曾此酹三高。",
            "遠遊借與薰風便，偉觀還如昔日遭。",
            "喚起玉龍噓霧雨，饒教綵蜺戰雲濤。",
            "平生最愛登高賦，盍爲豐碑續擬騷。"
        ],
        "title": "三高亭二首  其一",
        "id": "9b4910e9-bb7b-46c9-bb22-2ac94dbf4691"
    },
    {
        "author": "程公許",
        "paragraphs": [
            "水仙要我小遲留，探借五湖風雨秋。",
            "三萬頃波融一鑑，八千里客只孤舟。",
            "望迷漁荻荒寒境，思挾琴高汗漫游。",
            "模寫自知才未稱，天隨有集更精搜。"
        ],
        "title": "三高亭二首  其二",
        "id": "666b04f6-a0a2-4b7e-a050-3cf1e05c0bae"
    },
    {
        "author": "程公許",
        "paragraphs": [
            "老怯新秋暑鬰蒸，晚風水檻一披襟。",
            "試教通閘喧雷鼓，何似穿崖響玉琴。",
            "默坐自能醒渴夢，微吟時與和清音。",
            "專城大似專丘壑，不待山行記蔚深。"
        ],
        "title": "避暑鏘璆亭",
        "id": "4e10ea26-8696-4b5f-ace3-e1e6dcd5d4d2"
    },
    {
        "author": "程公許",
        "paragraphs": [
            "一封諫疏徹銀臺，感憤題詩醉墨堆。",
            "喚醒菊邊秋寂寞，爛游松下逕縈回。",
            "參軍逸韻頻欹帽，詩老多情不放杯。",
            "勝日追隨容湛輩，從容歸騎不須催。"
        ],
        "title": "重陽後一日陪憲節登清音亭飲見易亭即席和韻",
        "id": "619ca192-0ef2-4b30-920a-13cd98a8dde2"
    },
    {
        "author": "程公許",
        "paragraphs": [
            "四望奇觀廣莫同，瘦藤拄入畫圖中。",
            "晴烟杳靄景無盡，醉眼糢糊鳶墮空。",
            "邑蕞也曾基相業，井眢誰復現神通。",
            "漫勞二妙相追逐，勝處宜搜未易工。"
        ],
        "title": "煇父道父携酒相伴飲飛赴寺四望亭",
        "id": "a73c2167-86fa-4505-b40c-77329410ceb6"
    },
    {
        "author": "程公許",
        "paragraphs": [
            "束書欲去意遲遲，從此寧無一會期。",
            "客路相逢如宿契，人生難得是閒時。",
            "虛廊過午陪行食，浄院中宵共說詩。",
            "此樂何時仍共賞，底須簪佩侍彤墀。"
        ],
        "title": "移居北新橋彥質惠詩和答  其一",
        "id": "04b64614-e893-49da-abe6-44ac04fc0b8b"
    },
    {
        "author": "程公許",
        "paragraphs": [
            "繡段輕投報苦遲，隔關那復共襟期。",
            "艱虞敢自求安宅，懶慢欣知不入時。",
            "王粲登樓初有賦，杜陵屏跡可無詩。",
            "邊聲又逐秋風勁，誰有良籌動玉墀。"
        ],
        "title": "移居北新橋彥質惠詩和答  其二",
        "id": "6a3e1629-e3d8-4809-b435-3538a1d7f7cc"
    },
    {
        "author": "程公許",
        "paragraphs": [
            "憶曾款竹憩神輿，賡賦傳抄倦小胥。",
            "偶復緣雲尋勝踐，忽驚響屐慰逃虛。",
            "卜鄰也擬營環堵，飽飯何當共趁墟。",
            "浮世升沈何足計，得如一室靜翻書。"
        ],
        "title": "計煇父訪予上皇山中拉歸龍溪款話一夕和前韻相贈仍爲賡賦",
        "id": "793e8267-7459-46cd-847d-90e7169ff56c"
    },
    {
        "author": "程公許",
        "paragraphs": [
            "憂端引起鬢絲長，喜報梁州復故疆。",
            "相約楊園舒野步，頻呼竹葉沃剛腸。",
            "颼颼翠篠風生檻，灧灧紅蕖水滿塘。",
            "剩殖芳榮好看客，春風勿吝費除堂。"
        ],
        "title": "子春再約避暑和樊子思韻",
        "id": "726beffa-00a6-4b0d-8118-e9e58dbfe293"
    },
    {
        "author": "程公許",
        "paragraphs": [
            "玉節何如素節高，歸來喜氣溢東臯。",
            "存耕元自有餘地，嘉植何曾生不毛。",
            "采石勳名須世濟，陵陽今昔幾人豪。",
            "含飴一笑春無價，授簡梁園可憚勞。"
        ],
        "title": "張伯修令君賦詩同韻稱慶",
        "id": "70250a51-2b23-4c89-897e-ebbbafa13ff9"
    },
    {
        "author": "程公許",
        "paragraphs": [
            "神理之公參造化，簡書千古豈虛傳。",
            "權衡無意物輕重，水鏡何心人醜妍。",
            "天爵一身元不欠，人生萬事且隨緣。",
            "椒漿跪奠無餘禱，擬續離騷愧斐然。"
        ],
        "title": "七曲和魏校書韻",
        "id": "88d1ab75-a9bd-40fa-b56c-4705efd3bb2d"
    },
    {
        "author": "程公許",
        "paragraphs": [
            "防意由來似守城，澗潢潔祀及良辰。",
            "命名猶念記閭史，學道粗知存谷神。",
            "欲誦蓼莪心楚愴，愧投木李句清新。",
            "何當共覓長生訣，去逐商顔四老人。"
        ],
        "title": "揆初之日承父用晦以余前歲登玉華樓翫月借宋青山詩韻賦詩稱壽仍和答之并示甥姪",
        "id": "2398a8d9-afee-49ae-bb3c-fa1ac0777c9d"
    },
    {
        "author": "程公許",
        "paragraphs": [
            "不慣參禪不學仙，不婚不宦忽華顛。",
            "前身疑是林和靖，好句多於謝惠連。",
            "投贈頗堪華錦繡，擇交當勝佩韋弦。",
            "鷄蟲得失何時了，洗耳松風共醉眠。"
        ],
        "title": "和答括蒼龔彥質",
        "id": "a501cc08-6605-4f7b-a0b8-cdd29d74d118"
    },
    {
        "author": "程公許",
        "paragraphs": [
            "俚耳驚聞古曲彈，地行元不慕仙官。",
            "方看鳳穴將雛上，已悟羊腸涉世難。",
            "蟻夢未酣誰喚醒，鱼遊自樂與誰觀。",
            "不妨散策三巖路，聽徹松風度百灘。"
        ],
        "title": "和樓大參韻贊史伯謙少弼二同年掛冠  其一",
        "id": "4d535952-2beb-4cf9-a586-ae189fb789de"
    },
    {
        "author": "程公許",
        "paragraphs": [
            "琴自無絃不用彈，歲寒姱節傲蒼官。",
            "青衫吏隠非吾願，綵服兒啼畏色難。",
            "三徑歸尋元約在，萬緣回向自心觀。",
            "何時款竹雲莊去，洗耳香山八節灘。"
        ],
        "title": "和樓大參韻贊史伯謙少弼二同年掛冠  其二",
        "id": "212680d1-d139-4f2c-9886-1f4ddc7c475b"
    },
    {
        "author": "程公許",
        "paragraphs": [
            "地行不必羨飛仙，驤首青雲恐疾顛。",
            "但得一廛耕谷口，底須萬騎戰祁連。",
            "齋房盡日清如水，吾道從來直似絃。",
            "頼有故人供祿米，飽餐贏得枕書眠。"
        ],
        "title": "小詩謝霅川使君幫祠庭薄俸",
        "id": "724c4e23-9cf0-4d91-82f4-585ac51b1cfe"
    },
    {
        "author": "程公許",
        "paragraphs": [
            "去歲楓橋度歲除，寒燈一盞自抄書。",
            "誰知東觀歸繙史，仍許西垣綴佩琚。",
            "四闢不憂獰虎豹，九成猶恐眩鶢鶋。",
            "彤墀百拜陳金鑑，只願中興似國初。"
        ],
        "title": "正旦上壽紫宸微臣以祀太一初獻不預賜茶酒退就殿門少歇俟追班拜正旦賀表",
        "id": "595cda08-67b4-401a-a073-d9cba326a912"
    },
    {
        "author": "程公許",
        "paragraphs": [
            "鳳銜丹詔紀初元，餘恨難忘杞國天。",
            "賢路會當三接晝，宅家可卜中興年。",
            "出車未可忘多難，覃耜尤須祝大田。",
            "千古逃吳稱至德，有周篤慶更綿延。"
        ],
        "title": "元日即事四首  其一",
        "id": "a1685688-e040-414c-9c6b-71da617c2099"
    },
    {
        "author": "程公許",
        "paragraphs": [
            "端居俄換歲華三，荼苦於吾若薺甘。",
            "照影菱花驚雪白，强顔柏葉借春酣。",
            "人間擾擾多岐路，聖世悠悠欠指南。",
            "一穟黄雲晴晝永，叩門誰辨與同參。"
        ],
        "title": "元日即事四首  其二",
        "id": "6116d983-16ea-4286-80b8-9632f285fd37"
    },
    {
        "author": "程公許",
        "paragraphs": [
            "憧憧行李不曾休，消遣年華古渡頭。",
            "得似青衿專挾冊，浪隨黄帽熟操舟。",
            "歸裝趁得椒花頌，洗盞連呼柏葉浮。",
            "容易一年春又換，賞心可欠七年酬。"
        ],
        "title": "元日即事四首  其三",
        "id": "960d141d-e283-423d-9815-de9149111977"
    },
    {
        "author": "程公許",
        "paragraphs": [
            "屠蘇最後釂銀杯，歲月侵尋老景催。",
            "離坎新工幾銖火，乾坤生意一聲雷。",
            "君親未報鬢驚雪，名業倘來心欲灰。",
            "一笑山頭冰萬仞，曉晴還見翠屏開。"
        ],
        "title": "元日即事四首  其四",
        "id": "a00eaafb-151e-40e5-aa47-52e00874f714"
    },
    {
        "author": "程公許",
        "paragraphs": [
            "寸心炯炯水朝東，雲繞通明一朶紅。",
            "螭籀薦祥天眷顧，鷄竿銜赦日沖融。",
            "遥知萬國趨堯彩，可使前旒隔舜瞳。",
            "京闕陵園須汛掃，聖心原不慕邊功。"
        ],
        "title": "元正和洪司令紀事二首  其一",
        "id": "7118d667-5cb8-47eb-b8c2-fa55fef3b8c0"
    },
    {
        "author": "程公許",
        "paragraphs": [
            "兔魄烏輪西復東，流光那肯駐顔紅。",
            "禮羅君不見溫造，志廣吾寧如孔融。",
            "難策材駑攀逸武，相期親壽轉方瞳。",
            "飛騰景暮何須問，聖處慙無一髮功。"
        ],
        "title": "元正和洪司令紀事二首  其二",
        "id": "10889fc1-1f29-4a24-b9c7-986352b7c87d"
    },
    {
        "author": "程公許",
        "paragraphs": [
            "條風吹轉斗杓東，護日祥雲一段紅。",
            "聖主慶成神璽重，老親喜動壽杯融。",
            "塵沙自染雙蓬鬢，歲月難磨兩碧瞳。",
            "斗印垂腰吾分耳，早看兒輩策新功。"
        ],
        "title": "再和前韻",
        "id": "46d91e10-b72e-458e-82b9-25e1070ba2eb"
    },
    {
        "author": "程公許",
        "paragraphs": [
            "久戍兵殘將亦驕，幸時轇轕與民仇。",
            "邊關撤警久階厲，甲胄棄殘尤誤謀。",
            "淮浦方期三就緒，王官忍賦四宜休。",
            "江城永夜欹寒枕，數盡殘更有幾籌。"
        ],
        "title": "和彥威紀事二首  其一",
        "id": "90363cc9-785f-43e7-a89a-e5f0f8e93fbb"
    },
    {
        "author": "程公許",
        "paragraphs": [
            "民勞無訴卒長征，安得天河洗甲兵。",
            "虎出柙誰當任責，鳥傷弓後可無驚。",
            "峽山風雪清尊共，楚澤雲濤去棹輕。",
            "憂國寧忘絲髮補，忍隨時態慕鮮榮。"
        ],
        "title": "和彥威紀事二首  其二",
        "id": "2c35ced8-839a-48d1-ad7a-691c47444fa4"
    },
    {
        "author": "程公許",
        "paragraphs": [
            "幾年豢虎費隄虞，一旦芟夷快决疽。",
            "黼扆可曾輕赫怒，金甌幸未失枝梧。",
            "戎車喜奏膚公捷，獨柳寧煩傴僂誅。",
            "更願清朝懲往轍，剩須汲直折姦覦。"
        ],
        "title": "聞山東捷報",
        "id": "1f31060a-315e-4c25-bf42-2e4c4424a988"
    },
    {
        "author": "程公許",
        "paragraphs": [
            "十里旌幢轉曉風，行營日報捷書同。",
            "悠悠何補青油畫，栩栩驚回畫角雄。",
            "壯士有懷時拔劍，仁人無策弛張弓。",
            "天機翕闢一翻手，看取桃林騎火紅。"
        ],
        "title": "連日得關表捷報聞敵騎無復留境上者志喜成詩",
        "id": "8369fced-9562-4160-91e9-9cf34bfbfbe4"
    },
    {
        "author": "程公許",
        "paragraphs": [
            "龍飛景運詔賓興，將相之階自此升。",
            "毛穎銛鋒須快戰，楮生衷甲作先登。",
            "精思可使文加點，抄寫能令價倍增。",
            "努力殺青男子事，功名未盡剡溪藤。"
        ],
        "title": "題卷子會",
        "id": "f7802ddf-2122-4ada-95ed-62268b1323a8"
    },
    {
        "author": "程公許",
        "paragraphs": [
            "吾兄仙去幾何年，情未能忘一綫傳。",
            "相見幽明參勇决，正須行藝兩渾全。",
            "世科從此傳燈廣，親黨同時奏凱旋。",
            "孝友令恭天所祐，修途萬里穩加鞭。"
        ],
        "title": "送彥威姪赴類省試",
        "id": "f72d12d8-c151-40c0-b185-0482f9a935a2"
    },
    {
        "author": "程公許",
        "paragraphs": [
            "外祖憐孫肇錫名，瓊林宴匝兩周星。",
            "果能冠歲露頭角，須信故家猶典刑。",
            "笑問兩昆眉底白，喜覘二老鬢猶青。",
            "遄飛借與秋風便，側耳英聲駭震霆。"
        ],
        "title": "送句甥持敬赴省試",
        "id": "bd77aaed-9a6b-40cf-ac2a-05f6f7bf9d1c"
    },
    {
        "author": "程公許",
        "paragraphs": [
            "萬里岷峨入貢琛，怒風摶上九霄鵬。",
            "人才於國猶元氣，天步如今甚薄冰。",
            "家父憂心宜有誦，嗣王求助可無懲。",
            "男兒不朽須名節，黄木之灣又一燈。"
        ],
        "title": "送家朝南徵君二首  其一",
        "id": "28a41d58-c462-4574-81b8-e928e0f49c02"
    },
    {
        "author": "程公許",
        "paragraphs": [
            "獵獵霜風不滿旗，留連尊酒話襟期。",
            "紛紜世上無窮事，慘淡江頭欲別時。",
            "未必交枰無活著，只憂起死欠神醫。",
            "疎頑我亦宣州客，傾耳囊封慰所思。"
        ],
        "title": "送家朝南徵君二首  其二",
        "id": "070f770a-f32e-468e-8a00-7ce6288063a1"
    },
    {
        "author": "程公許",
        "paragraphs": [
            "蜀莊故里好揚鄰，不盡斯文萬古存。",
            "漢詔十行銜彩鳳，禹門三級躍潛鱗。",
            "傾心射策恩方渥，努力摧堅語忌陳。",
            "一第摘髭容易耳，直須名業任千鈞。"
        ],
        "title": "鹿鳴宴貢士",
        "id": "54456561-5a5f-450f-9247-d080cdef4c71"
    },
    {
        "author": "程公許",
        "paragraphs": [
            "九五天臨德有元，自應皇化軼羲軒。",
            "囊封何日無忠諫，延策今年許盡言。",
            "端藉多材戡世難，盡銷殺氣作春溫。",
            "萬間華屋非難就，杗桷應須妙選掄。"
        ],
        "title": "聞喜宴恭和御製賜進士詩",
        "id": "726604e6-daee-44dd-b5d1-abd254f67ed9"
    },
    {
        "author": "程公許",
        "paragraphs": [
            "行年半百又加三，隔一宵還一歲添。",
            "邱壑甚慙心賞誤，軒裳可與道情兼。",
            "醱醅酒熟頻𣂏玉，耐冷燈青密下簾。",
            "絕愛緗梅開較晚，雪晴要我日巡簷。"
        ],
        "title": "甲午歲除即事二首初被聘召之命末章感遇述懷  其一",
        "id": "07525dc2-a351-41bf-889d-a42385dc41ec"
    },
    {
        "author": "程公許",
        "paragraphs": [
            "乞州如斗苦難諧，遣戍蓬婆也自佳。",
            "嚴詔自天疑過誤，虛心造物與安排。",
            "轒轀猶未空三輔，鼙鼓何當靜兩淮。",
            "經世無才羞汲引，寸丹咫尺是堯階。"
        ],
        "title": "甲午歲除即事二首初被聘召之命末章感遇述懷  其二",
        "id": "36c066af-2885-4bd7-a696-e2ee84dbccfc"
    },
    {
        "author": "程公許",
        "paragraphs": [
            "人間二十八年事，天運盈虛一剎那。",
            "金塢漫憂無處著，冰山想復誤人多。",
            "問唐偃月消磨幾，奈魯靈光岌嶪何。",
            "黄道方看升日轂，洗兵馬更挽天河。"
        ],
        "title": "閲邸報上臨朝召用二三耆德志喜有賦過眉山呈悅齋",
        "id": "dce48aca-b74f-42d9-a747-78afa56d321e"
    },
    {
        "author": "程公許",
        "paragraphs": [
            "竽瑟明知繆所操，才疏分不與時遭。",
            "扶犁輕失田家計，斂版來趨吏部曹。",
            "邂逅功名嫌預借，馳驅州縣敢辭勞。",
            "憂時空有崢嶸憤，九鑰天關守護牢。"
        ],
        "title": "參選銓曹",
        "id": "7872cefd-fd95-4629-8f5c-0528e119fd76"
    },
    {
        "author": "程公許",
        "paragraphs": [
            "儤直稍寬庚伏暑，傳宣來自玉皇家。",
            "冰盤滿掬三危露，金榼頻𣂏九醖霞。",
            "衙鼓驟驚行抱牘，索鈴猶誤吏催麻。",
            "叵堪厨釀甜如蜜，漫倚橋欄看水花。"
        ],
        "title": "分直玉堂有懷",
        "id": "178a69de-6f73-4372-a7f6-b9e924370bf1"
    },
    {
        "author": "程公許",
        "paragraphs": [
            "儒習平生祇自酸，可能學古到商盤。",
            "風塵世路知難拗，潢潦詞源恐易乾。",
            "已愧登瀛聯俊彥，那堪上水費嘲彈。",
            "饕榮愧乏經時策，安得軍中有范韓。"
        ],
        "title": "和史子修投贈二首韻時被命至玉堂  其一",
        "id": "58ad48a6-8645-44f9-81a2-c1cd2d874273"
    },
    {
        "author": "程公許",
        "paragraphs": [
            "歷盡羊腸足力酸，湖山正好暫遊盤。",
            "羈愁等是如鴻集，鄉信難忘問鵲乾。",
            "瓦屋三間非易借，蒯緱長鋏莫多彈。",
            "玉川那用輕參尹，沽酒誰爲赤令韓。"
        ],
        "title": "和史子修投贈二首韻時被命至玉堂  其二",
        "id": "ebcb280a-7148-499e-997d-7498d06628d2"
    },
    {
        "author": "程公許",
        "paragraphs": [
            "獨冷官曹可得禁，近來冷過玉壺冰。",
            "無錢沽酒休煩送，有馬知誰許借乘。",
            "罷謁最宜吟慘淡，愛閒贏得睡懵騰。",
            "鸞凰自合翔千仞，誰遣人間罣弋矰。"
        ],
        "title": "直舍紀事二首  其一",
        "id": "12944464-022c-4997-b350-4b8a81f96795"
    },
    {
        "author": "程公許",
        "paragraphs": [
            "豈不懷歸畏簡書，人生何處不蘧廬。",
            "靜看世態冥心久，貪問生涯畫計疏。",
            "休作勞神狙賦芧，可同貪啄鳥馴除。",
            "飯疏有味親長健，此樂千金莫換渠。"
        ],
        "title": "直舍紀事二首  其二",
        "id": "c9c8a328-379b-4750-9369-cfdfa4f8302c"
    },
    {
        "author": "程公許",
        "paragraphs": [
            "湖海飄摇誤召環，春風入綴紫宸班。",
            "恭聞聘幣及巖穴，不以多材遺蒯菅。",
            "靜念升沉皆命分，喜因蹈舞拜天顔。",
            "承明莫作官曹看，汗簡須憑直筆刪。"
        ],
        "title": "歸班之明日以六參入趁起居",
        "id": "4fbae9af-9eee-4a39-af9d-57a199f7e044"
    },
    {
        "author": "程公許",
        "paragraphs": [
            "古錦囊開兩軸書，宸奎騰采動山墟。",
            "能令使者分王命，想見中興似國初。",
            "九鼎可爲宗社重，萬年誰謂草茅疏。",
            "襲藏何但傳家寶，汗簡他年或作諸。"
        ],
        "title": "題高廟宸翰",
        "id": "cdf19297-1682-4302-a4fb-3bdb0e080832"
    },
    {
        "author": "程公許",
        "paragraphs": [
            "承明三入笑陳人，藥砌翻紅又一春。",
            "英轂並馳慙領袖，斐章何自稱絲綸。",
            "駿奔數幸天顔近，駑拙難勝寵渥頻。",
            "月蠹腐紅無以報，囊封敢不罄披陳。"
        ],
        "title": "以西省齋事被差孟夏景靈宮朝饔跪進茶酒齋宿道山",
        "id": "3b7415a5-c35a-4c52-8662-87065b8c24b9"
    },
    {
        "author": "程公許",
        "paragraphs": [
            "年時觸熱曳長裾，重拜劉公一紙書。",
            "駑駟何堪蒙錦繡，木瓜無復報瓊琚。",
            "還因持檄親犀節，恐趁追鋒侍玉除。",
            "九萬扶摇鵬運闊，可能倦翮借吹噓。"
        ],
        "title": "上茶使鄒監丞秘閣",
        "id": "ec2138ac-b1ac-4f0a-a901-58c85d03e619"
    },
    {
        "author": "程公許",
        "paragraphs": [
            "一行奎畫寵新除，左陛濡毫要直書。",
            "何幸鵷班連省闥，誤令鼠璞雜瓊琚。",
            "雲窗霧閣非官府，璧月珠星近帝居。",
            "二十年前舊騷律，琢磨今乃過黄初。"
        ],
        "title": "西省齋宿陪侍左史曹舍人話舊以除當字賦詩下教和答  其一",
        "id": "32627ef7-1865-451e-a42a-b8b6e9b7322f"
    },
    {
        "author": "程公許",
        "paragraphs": [
            "潑面緇塵不易當，佩蘭誰與共祗芳。",
            "迂頑羞問翻階藥，邂逅容分夾案香。",
            "且可埋頭繙竹素，底須繫肘詫銀黄。",
            "看公自致青雲上，老我何妨誚斗量。"
        ],
        "title": "西省齋宿陪侍左史曹舍人話舊以除當字賦詩下教和答  其二",
        "id": "fc542c3d-8736-4a5e-a198-3a1cc74fcdd8"
    },
    {
        "author": "程公許",
        "paragraphs": [
            "絲絇趁曉紫宸朝，憫俗超然賦遠遊。",
            "富貴儻來心止水，隠思不耐鬢先秋。",
            "誰知皓首太玄草，獨對青山大白浮。",
            "只恐萬牛勤挽致，未須封戶橘千頭。"
        ],
        "title": "寄呈座主李左史三首  其一",
        "id": "c9efccc7-aa82-44a4-bd73-e0a9970c9343"
    },
    {
        "author": "程公許",
        "paragraphs": [
            "九萬雲程不作遥，暫教六月息鵬遊。",
            "騷情吟徹湖天曉，義膽寒生石劍秋。",
            "想見床頭談屑墮，時澆椀面乳花浮。",
            "雲山不隔師牆戀，憑仗緘書乞點頭。"
        ],
        "title": "寄呈座主李左史三首  其二",
        "id": "b9e59fde-2570-45d1-b97c-77d2c3eaf2a0"
    },
    {
        "author": "程公許",
        "paragraphs": [
            "世紛棖觸不勝憂，尚憶薰風故國遊。",
            "惝怳夢回身八翼，凄凉別久日三秋。",
            "願馳玉軑天津阻，擬問星槎海浪浮。",
            "千載指南先覺在，行迷未遠却回頭。"
        ],
        "title": "寄呈座主李左史三首  其三",
        "id": "f2a999db-0de2-4948-b9d4-84c91b4268b7"
    },
    {
        "author": "程公許",
        "paragraphs": [
            "駕鶴飛來白玉京，疏髯秀色自仙真。",
            "要看轉物天機密，更念居閒學力新。",
            "孔孟以來扶墜緒，羲黄向上屬誰人。",
            "雅知仁靜宜黄耈，仙谷烟霞不盡春。"
        ],
        "title": "壽楊浩齋二首  其一",
        "id": "e76b7773-4cdf-4cd8-bf8a-09dffb68fc12"
    },
    {
        "author": "程公許",
        "paragraphs": [
            "澒洞風塵漲九垓，萬牛何事首空回。",
            "隠思未易甲兵洗，商略須先根本培。",
            "望望璽封頒紫閣，駸駸鼎味熟黄梅。",
            "頌言豈爲摳衣舊，黄道方期日月開。"
        ],
        "title": "壽楊浩齋二首  其二",
        "id": "b7cd7157-43fc-42da-b7bc-bc2759249d09"
    },
    {
        "author": "程公許",
        "paragraphs": [
            "伏熱翻成十日陰，鬰蒸還復似梅霖。",
            "常疑兵結蚩尤祲，猶喜刑清貫索沈。",
            "借得一窗堆簡冊，浪憑三尺替山林。",
            "方池不斷簷花滴，欹枕中宵響玉琴。"
        ],
        "title": "立秋後陰雨踰旬新拜禮寺司直之除寓大卿廳一窗清邃",
        "id": "dcb99eee-1090-4c16-a6d9-a576bca2ba3d"
    },
    {
        "author": "程公許",
        "paragraphs": [
            "桑林忱禱極焦勞，奉詔寬刑輟省曹。",
            "玉食不怡先損己，璇穹何忍尚屯膏。",
            "運河今乃通車轍，眢井誰能舉桔槹。",
            "飽食太倉心自愧，封章不隔九天高。"
        ],
        "title": "夏旱奉詔餘杭疏决歸上封事",
        "id": "e3a9a39b-5f39-46e5-8c55-2ed61ab4774b"
    },
    {
        "author": "程公許",
        "paragraphs": [
            "未饒風伯怒吹雲，且爲仙翁薦寶熏。",
            "光奪鍾山耕父室，令傳古道阿香墳。",
            "流膏泫泫溝塍溢，喜氣酣酣麴糵醺。",
            "太守同憂亦同樂，兵厨餘瀝不難分。"
        ],
        "title": "久旱禱雨羅仙有應使君再賦索和",
        "id": "8629ef21-1b95-4309-8c74-3dabd7e55e49"
    },
    {
        "author": "程公許",
        "paragraphs": [
            "金氣胚渾火尚流，亢陽漸已裂龜疇。",
            "沛然一雨酬精禱，暫與羣黎緩隠憂。",
            "千里耕桑猶樂土，三邊鼙鼓又防秋。",
            "白頭底是寬閒日，款段令人羨少游。"
        ],
        "title": "禱雨有應和郡廣文希白韻",
        "id": "ecabe5c7-4416-4341-b41b-4461840d7dcb"
    },
    {
        "author": "程公許",
        "paragraphs": [
            "鵲尾爐香半未灰，古潭瞥地撼風雷。",
            "單車陟降固勞止，萬壑喧豗亦壯哉。",
            "高廩正須端策驗，應門已報送詩來。",
            "憂時更願人才富，重與南山詠有臺。"
        ],
        "title": "郡以閔雨勞民曹顔若春有禱於仰山塔誠念感格甘澤隨應辱教佳製借韻以謝",
        "id": "a9a5d934-4a68-4889-8f52-48406bf818d1"
    },
    {
        "author": "程公許",
        "paragraphs": [
            "靈皇夙嗜祗江山，卜宅烟霞縹緲間。",
            "带水浄涵青黤黮，畫屏中嵌玉孱顔。",
            "耽耽洞府自宮闕，裊裊天風來佩環。",
            "一炷爐烟通肸蠁，願開晴景遍人間。"
        ],
        "title": "題射洪顯惠廟",
        "id": "54f39dc4-03a4-41e3-afdf-8f2b84a36054"
    },
    {
        "author": "程公許",
        "paragraphs": [
            "人生出處豈前謀，歲一星周再此遊。",
            "世故鼎來憂似海，壯心空在鬢先秋。",
            "戎車擁路抽身去，僧鉢分香勸我留。",
            "擾擾戰爭何日定，從前變滅幾浮漚。"
        ],
        "title": "再遊鳳凰山寺  其一",
        "id": "41902fef-f3f2-484c-bca4-071fde001a8b"
    },
    {
        "author": "程公許",
        "paragraphs": [
            "西康州隔暮雲邊，風去不來今幾年。",
            "神睠此山良有以，客行何恨獨潸然。",
            "瑞圖那復來阿閣，王澤何當復下泉。",
            "定慧光中祈印證，等慈心與佛齊肩。"
        ],
        "title": "再遊鳳凰山寺  其二",
        "id": "c0d3fa3a-04a7-4ca9-b334-e86fb26c9102"
    },
    {
        "author": "程公許",
        "paragraphs": [
            "歡謠千里慶西成，小隊傳呼略按行。",
            "雨足陳根重穎栗，眼明多稼盡坻京。",
            "靈君禪悅屏燔炙，樂歲人和喧送迎。",
            "老守何功享成事，祇憑一念輯和平。"
        ],
        "title": "已嘗早稻晚禾得雨亦驟長出城按行阡陌歷諸寺而還成七言二章  其一",
        "id": "1d12f054-660e-4759-babb-a43202e4c823"
    },
    {
        "author": "程公許",
        "paragraphs": [
            "稻壠楓林錦纈文，秋郊樂事壓芳春。",
            "爲山谷訪竹尊者，介衛公尋石丈人。",
            "午暑緩觴休北寺，夕曛趣駕度東津。",
            "勝遊偶際文書暇，一笑溪山面目親。"
        ],
        "title": "已嘗早稻晚禾得雨亦驟長出城按行阡陌歷諸寺而還成七言二章  其二",
        "id": "e145b58d-4da0-4e08-ad71-b74731e41af1"
    },
    {
        "author": "程公許",
        "paragraphs": [
            "羽扇風清夙靄收，元戎邀月上南樓。",
            "卷回天外連宵雨，借與人間一夕秋。",
            "六合掃清知有待，微雲點綴故宜休。",
            "闌干直北頻搔首，何限關山笛裏愁。"
        ],
        "title": "中秋節侍楊尚書待月南樓",
        "id": "8267e317-db7e-437c-bd22-64afbda174a8"
    },
    {
        "author": "程公許",
        "paragraphs": [
            "瘴雨彌旬快作晴，小山香馥晚風清。",
            "高秋幕府閒書檄，落日江山擁旆旌。",
            "形勢自應專一面，關河猶未息交枰。",
            "雅知牧御須才望，盍早還朝洗甲兵。"
        ],
        "title": "久雨快晴侍楊尚書燕鎮遠樓",
        "id": "519a45d0-e418-4104-ba27-11523c0d9cda"
    },
    {
        "author": "程公許",
        "paragraphs": [
            "對床有約二蘇公，湖海何曾出處同。",
            "得似公家情繾綣，相看歲晚樂沖融。",
            "宛陵信是佳山水，公館翛然若翠蓬。",
            "吏散不妨談陸續，是非馬耳射東風。"
        ],
        "title": "和前送吳季永工侍韻二首寄宣城使君吳尚書叔永時季永尚留宣城郡齋  其一",
        "id": "37f861cd-3c71-4163-b515-d73c9b88f246"
    },
    {
        "author": "程公許",
        "paragraphs": [
            "詞林巨擘久心降，萬斛龍文隻手扛。",
            "革履似因求見數，朱衣蹔隔引前雙。",
            "明當歸闢翹材館，想未能忘濯錦江。",
            "剩向雲間籠白鶴，他年携伴讀書窗。"
        ],
        "title": "和前送吳季永工侍韻二首寄宣城使君吳尚書叔永時季永尚留宣城郡齋  其二",
        "id": "8ed1bc63-947b-4e2b-a9ab-4da3cbc781fb"
    },
    {
        "author": "程公許",
        "paragraphs": [
            "集霰纔隨紫馬回，散花天已御風來。",
            "塵寰瞥地開仙境，和氣融春入酒杯。",
            "寒沍潛消人物癘，清吟肯傍簿書堆。",
            "南枝陡覺精神別，探借東皇信息催。"
        ],
        "title": "嘉平八日禱雪崇福觀集霰隨車至晚大雪凡三日廣文邵丈志喜賦詩勉和元韻",
        "id": "0888e2ba-e570-4204-92ef-dd6639c87ac7"
    },
    {
        "author": "程公許",
        "paragraphs": [
            "歲除還有歲更新，華髮相看手足親。",
            "千古風流企王謝，兩家情味匹朱陳。",
            "纏紅飲徹椒觴曉，剪綵歡生綺席春。",
            "瓜葛綢繆寧易有，况兼樂事與良辰。"
        ],
        "title": "除夕立春送姪女歸句氏娣家兄弟甥姪皆會席上",
        "id": "1691e186-bb09-4c64-86bb-a82c30ab9fb6"
    },
    {
        "author": "程公許",
        "paragraphs": [
            "駑怯深慙政理愆，驕陽積擅北風權。",
            "青鸞趣駕賓蒼皞，白鳳先驅從列仙。",
            "坯蟄夢驚離貝闕，裂龜渴飲變瓊田。",
            "空餐那有涓埃報，只辦爐薰薦洞天。"
        ],
        "title": "禱雪麻仙洞前立春一日湫壓縣境而雪霰已集連日六花呈瑞以元宵設供權父及士友皆賦詩二首和韻以謝  其一",
        "id": "d0822325-ff99-42aa-8ffe-a4b419cc00b8"
    },
    {
        "author": "程公許",
        "paragraphs": [
            "陽烏且緩浴虞淵，瑞白春花勝臘前。",
            "臺笠看人爭播種，扶犁撩我夢歸田。",
            "千金何術能醫國，十雨從今更問天。",
            "暫駐飈游須浄供，元宵未暇寶燈燃。"
        ],
        "title": "禱雪麻仙洞前立春一日湫壓縣境而雪霰已集連日六花呈瑞以元宵設供權父及士友皆賦詩二首和韻以謝  其二",
        "id": "fbf0860c-59de-47b9-a5c1-ba9e7b254a5d"
    },
    {
        "author": "程公許",
        "paragraphs": [
            "乍聽歸燕語窗櫳，催放蓮燈萬炬紅。",
            "掃盡妖氛春色外，喚回和氣雨聲中。",
            "時機翻覆須天定，人事扶持願歲豐。",
            "幕府賢勞愧羣彥，吟詩留俟採民風。"
        ],
        "title": "觀壁間鄭宣威早春賞杏花之作司令洪丈命余即事用韻  其一",
        "id": "5785625e-f099-4540-80fd-fd1fec87aad9"
    },
    {
        "author": "程公許",
        "paragraphs": [
            "過雨麴塵繰淺綠，倚風綬带娜殷紅。",
            "稍知春在酒深處，尤覺日長書課中。",
            "典記誤令參鄴下，封囊也擬學新豐。",
            "黄雲催熟崆峒麥，破敵何須鶴唳風。"
        ],
        "title": "觀壁間鄭宣威早春賞杏花之作司令洪丈命余即事用韻  其二",
        "id": "4b9cdfe2-2c21-4742-a82f-3972292a8f32"
    },
    {
        "author": "程公許",
        "paragraphs": [
            "星弁熒煌鼎足三，河陽春意十分添。",
            "和衷總是清時瑞，令節應須樂事兼。",
            "山徑晚陪瓊玉佩，訟堂夜醉水晶簾。",
            "羽書撤警年方熟，賸折梅花插帽簷。"
        ],
        "title": "邑令招講上元故事與簿尉同賦二首  其一",
        "id": "b379052a-83ae-4bb5-a513-8a0e7aa83406"
    },
    {
        "author": "程公許",
        "paragraphs": [
            "人情悅豫樂音諧，新覺華譙氣象佳。",
            "璧月輝輝三夕永，榆星歷歷九霄排。",
            "笙歌圍坐花如海，殽核堆山酒若淮。",
            "富貴方來付公等，五雲深處豈無階。"
        ],
        "title": "邑令招講上元故事與簿尉同賦二首  其二",
        "id": "907f65a7-d1d7-4d21-85a4-369d5f6c6402"
    },
    {
        "author": "程公許",
        "paragraphs": [
            "紅塵難得安棲處，借屋三間委巷深。",
            "地僻喜無車馬過，官閒不廢簡編尋。",
            "傍牆幸有數竿竹，護筍看成滿院陰。",
            "須信市朝爲大隠，心無事累即山林。"
        ],
        "title": "借寓楊和王府秀芳空屋寬靜爽潔意甚樂之",
        "id": "30e4d1ad-85b8-4242-9095-588babf11fb1"
    },
    {
        "author": "程公許",
        "paragraphs": [
            "老於俗嗜異酸鹹，枯木無心倚碧巖。",
            "花事因循渾漫與，吟邊荒落幾曾芟。",
            "似聞公館小軒闢，遥揖靈峰萬石漸。",
            "竹素堆床官事省，燕梁日永語呢喃。"
        ],
        "title": "李德夫司理即永康官居闢小軒賦詩二首求京花和韻遣送  其一",
        "id": "65b08533-caee-4a5a-8204-84ec4e47b786"
    },
    {
        "author": "程公許",
        "paragraphs": [
            "西洛風流壓衆芳，十分國艷與天香。",
            "護持翠幕千窠錦，羞澁青銅兩鬢霜。",
            "不怕眼花疑保福，且將色相問空王。",
            "書窗不要笙歌雜，茗椀相娛味更長。"
        ],
        "title": "李德夫司理即永康官居闢小軒賦詩二首求京花和韻遣送  其二",
        "id": "d31695f7-4e38-484c-8640-391d66b59a66"
    },
    {
        "author": "程公許",
        "paragraphs": [
            "縱壑潛蛟變化秋，岷精表瑞協人謀。",
            "萬間指顧璇杓運，千柱穹窿玉斧修。",
            "小試鳳樓心匠巧，快看蟻陣戰功收。",
            "向來三策天人學，盍爲諸生一點頭。"
        ],
        "title": "賀府尹董侍郎落成貢院",
        "id": "1881b931-78b8-4134-8a01-65b1d4b93f92"
    },
    {
        "author": "程公許",
        "paragraphs": [
            "百乘去爲天下宰，暮年嶺瘴隔京都。",
            "君看封禁嚴邊瑣，力碎調停此範模。",
            "赤舄儻來金鉉貴，青衫依舊紙屏糊。",
            "秦關北望烟雲渺，何日重還舊地圖。"
        ],
        "title": "廣漠亭二首和陳憲益之舊韻  其一",
        "id": "20549491-f103-4976-8433-c97827ee7786"
    },
    {
        "author": "程公許",
        "paragraphs": [
            "萬峰銀雪排天險，千里封溝闢蜀都。",
            "盡揖瀆靈趨几席，始知國相妙規模。",
            "心同典午深衣樂，褊笑荆文紙閣糊。",
            "元祐風流如可問，羣賢登用是良圖。"
        ],
        "title": "廣漠亭二首和陳憲益之舊韻  其二",
        "id": "41d3f9ec-f561-4a41-8273-c095e0df6d53"
    },
    {
        "author": "程公許",
        "paragraphs": [
            "郭洞春深物象妍，得陪繡斧漾觥船。",
            "連山崷崒檐楹外，六畫分明几席前。",
            "記就儘教騰紙價，碑成還恐費松烟。",
            "熟知邱壑饒心賞，正未能忘賦下泉。"
        ],
        "title": "陪憲節飲見易亭及萬里樓和韻二首  其一",
        "id": "742d5651-1456-4be8-b22c-41069e045cea"
    },
    {
        "author": "程公許",
        "paragraphs": [
            "天宇修眉分外妍，雷垣波靜穩行船。",
            "向來蛟鰐驕無奈，今日鳧鷖戲滿前。",
            "爽氣逼人漙瑞露，醉題眩眼爛非烟。",
            "薄才羞與雲龍啜，脫骨端須第一泉。"
        ],
        "title": "陪憲節飲見易亭及萬里樓和韻二首  其二",
        "id": "a4a9728b-1a40-4132-9dd2-831749e42f11"
    },
    {
        "author": "程公許",
        "paragraphs": [
            "錦江傲吏真癡絕，公事無多日賦詩。",
            "風月諱人貪捃拾，烟霞痼我費醫治。",
            "非關瘧鬼工爲厲，豈有詩人不耐饑。",
            "三月不曾吟一句，汗顔何以有毛錐。"
        ],
        "title": "余爲華陽尉三年事制置使榷牧都漕兩使者皆以文字辱知不盡責以吏也既滿戍擬濛陽丞歸親旁范使者爲改註左綿學官瘧病再作未即就戍成二詩呈兄長及諸友  其一",
        "id": "4bdbe499-cbc0-46ac-894f-60680e132298"
    },
    {
        "author": "程公許",
        "paragraphs": [
            "拄笏西山興已濃，蚌溪邀我採芙蓉。",
            "客遊舊有詩盟在，官冷新添野性慵。",
            "世路今方悲梗塞，家山暫許樂從容。",
            "等閒袖手棋枰外，紫電中宵掣劍鋒。"
        ],
        "title": "余爲華陽尉三年事制置使榷牧都漕兩使者皆以文字辱知不盡責以吏也既滿戍擬濛陽丞歸親旁范使者爲改註左綿學官瘧病再作未即就戍成二詩呈兄長及諸友  其二",
        "id": "8065f715-9902-474e-8189-86bf78c91660"
    },
    {
        "author": "程公許",
        "paragraphs": [
            "我生恨不際休嘉，浩蕩憂思未有涯。",
            "書劍伴人常作客，氍毹暖夢暫還家。",
            "葭灰漸喜回陽律，麥隴時須潤雪花。",
            "休沐許寬書檄繞，靜中較似日長些。"
        ],
        "title": "和馮潔己節夜見過二首  其一",
        "id": "d19e96d8-8d93-41f7-aba9-ffaf685b4acd"
    },
    {
        "author": "程公許",
        "paragraphs": [
            "破悶孤斟莫厭深，風箏時爲送清音。",
            "平生遇境無餘戀，令節因君忽愴心。",
            "梅角吹殘愁不寐，柳枝放去杳難尋。",
            "蛾眉列屋功成後，未用凄涼學越吟。"
        ],
        "title": "和馮潔己節夜見過二首  其二",
        "id": "bdac1f99-789d-4a84-bc0b-766fb826aeeb"
    },
    {
        "author": "程公許",
        "paragraphs": [
            "霸氣凄凉憶豫州，薜蘿掩映小山幽。",
            "不知今古幾枰誤，空使英雄兩淚流。",
            "借問長槍威塞外，何如短棹老滄洲。",
            "臨分更隔芙蓉語，投贈慙無玉可舟。"
        ],
        "title": "載酒泛芙蓉溪游富樂伯用再和前韻牽課同作",
        "id": "4429f723-c701-4aa3-a1dd-77c69e417fb5"
    },
    {
        "author": "程公許",
        "paragraphs": [
            "惆悵天涯私自憐，錦囊有句愧重編。",
            "忍心寬作青梅約，眩眼俄驚丹荔燃。",
            "浩蕩修途今幾驛，紛紜歸思日如年。",
            "不因煤穎相料理，何以遣懷風月前。"
        ],
        "title": "江漲有感",
        "id": "cade301d-667b-4306-a98e-d7538891d18c"
    },
    {
        "author": "程公許",
        "paragraphs": [
            "水曹羈我窘于囚，貸與潼江一釣舟。",
            "柂轉清灘微觱沸，棹移曲巷且夷猶。",
            "偶因檥岸穿沙徑，絕愛寒烟簇晚洲。",
            "明日玉屏重覩面，九歌待續水安流。"
        ],
        "title": "買舟至崖祀陸使君",
        "id": "b774fe78-ee2c-42c0-811e-7fd928d98828"
    },
    {
        "author": "程公許",
        "paragraphs": [
            "借屋三間俯近郊，溪流如練繞蘭皋。",
            "聊同彭澤歸栽菊，肯向玄都問種桃。",
            "別久心情渾漫浪，相看鬚髮轉蕭騷。",
            "只因舊學荒尤甚，政藉談餘爲櫛薅。"
        ],
        "title": "溪亭春日二首  其一",
        "id": "4877d4e8-ad98-4900-a521-480ac0a1ea32"
    },
    {
        "author": "程公許",
        "paragraphs": [
            "極目青天蜀道難，無因長坂得聯驂。",
            "思鄉浪費腸回九，行世何妨臂折三。",
            "楊柳風微生百媚，棠梨晝永带餘酣。",
            "天涯猶頼春娛客，那得鄰山寄一菴。"
        ],
        "title": "溪亭春日二首  其二",
        "id": "19d2ba6a-4bf1-49fa-9178-d75d8cefe0f6"
    },
    {
        "author": "程公許",
        "paragraphs": [
            "業識縈牽豈自由，幸逢此劫在儒流。",
            "昏昏心似未磨鏡，役役身如不纜舟。",
            "聞道無緣時已晚，養生欠術鬢先秋。",
            "向平可謂真男子，家事無關五嶽遊。"
        ],
        "title": "丙子寅月九日五鼓夢餘憶舊作因用韻",
        "id": "b87ab266-a960-4713-abc0-7a48646422c6"
    },
    {
        "author": "程公許",
        "paragraphs": [
            "萬里書來印籀紅，慰情何但萬金同。",
            "懸絲性命幸存活，掃地生涯甘阨窮。",
            "老去憂心長似醉，秋來衰鬢亂飛蓬。",
            "故園未有西歸日，且願平安信數通。"
        ],
        "title": "立秋後三日得二侄并侄孫家書",
        "id": "4721149f-9c7c-4bd0-8aac-d32e99b0894a"
    },
    {
        "author": "程公許",
        "paragraphs": [
            "倦游何似雁隨陽，愁緒知添幾線長。",
            "歸路驛梅多未破，吟邊汀芷藹餘香。",
            "寄聲鷗鷺舊同社，可奈鷖鳬紛着行。",
            "乞與東風一吹送，偃松猶及共流觴。"
        ],
        "title": "施明可自湘潭還霅川以詩編相示摘其中重陽一篇次韻題似明可",
        "id": "4a7e5965-6838-4a74-9208-bb12c439250f"
    },
    {
        "author": "程公許",
        "paragraphs": [
            "爛漫三年藥市遊，饑驅忽到字江頭。",
            "凄凉風色欄干暮，靉靆晴雲䆉稏秋。",
            "紅葉不知人恨遠，黄花慣與客供愁。",
            "諸君正爾癡官事，誰共高吟百尺樓。"
        ],
        "title": "重陽即事",
        "id": "a4af376c-a407-46c0-bf46-c3e3cae01d97"
    },
    {
        "author": "程公許",
        "paragraphs": [
            "故山歲歲霜秋杪，手折黄花岸接䍦。",
            "粉蝶笑窺人老大，玉蛆撩動句新奇。",
            "雨荒靖節醉吟處，風亂韓憑飛舞時。",
            "卧展新圖續歸夢，晚香有味我同誰。"
        ],
        "title": "題秋芳菊蝶圖",
        "id": "76fe9960-0e85-446b-8579-da84ef66cca3"
    },
    {
        "author": "程公許",
        "paragraphs": [
            "山路相呼游冶盤，何妨月下更追歡。",
            "情知一夕秋無價，看徹三更酒未闌。",
            "衰鬢侵愁羞自照，回腸索句大應難。",
            "可能散髮扁舟去，一到垂虹亭上看。"
        ],
        "title": "子思賦中秋翫月詞借韻作詩",
        "id": "ae1c1289-a411-4d71-9315-32ee49326d6c"
    },
    {
        "author": "程公許",
        "paragraphs": [
            "離腸不耐食張梨，併裹橙金遣使齎。",
            "薄饋羞同園吏菜，好詞空費外孫虀。",
            "含消漢苑夢頻渴，霜落洞庭書續題。",
            "莫遣楚嬌多勸飲，怨歌難解太常妻。"
        ],
        "tags": [
            "洞庭湖"
        ],
        "title": "以梨橙寄景韓景韓有詩來謝因和韻奉答",
        "id": "a691c9a7-2b46-435f-bc9f-817b3b88c51a"
    },
    {
        "author": "程公許",
        "paragraphs": [
            "寂寂春愁何許來，詩翁得句凌歐梅。",
            "一百五日火將換，二十四風花遞開。",
            "玉壘新詩未題遍，鏡山歸夢寧須催。",
            "人生田舍差足樂，我亦欲尋榿木栽。"
        ],
        "title": "和洪司令春日客懷二首  其一",
        "id": "15aece36-5918-4af1-8017-e99f06f73122"
    },
    {
        "author": "程公許",
        "paragraphs": [
            "好風排闥錦囊來，咀味真如渴望梅。",
            "櫻筍算無多日事，棠梨約有幾分開。",
            "社醅熟倩提壺勸，春種忙應布穀催。",
            "早願時清歸亦好，小山幽桂賸須栽。"
        ],
        "title": "和洪司令春日客懷二首  其二",
        "id": "d00641ae-feea-46e0-881f-f953d45e9e67"
    },
    {
        "author": "程公許",
        "paragraphs": [
            "至理玄同孔老瞿，客塵覺似漸消除。",
            "一生嚼蠟有餘味，兩載離家能幾書。",
            "君已灰心參祖意，我猶滯相問童初。",
            "寶巖不作桑間戀，榆館能來慰索居。"
        ],
        "title": "和可道約同館於都統衙",
        "id": "8cac21f9-4118-4a94-84be-a47d886b88b8"
    },
    {
        "author": "程公許",
        "paragraphs": [
            "井絡西瞻劫火殘，天涯執手語含酸。",
            "鄉人爲把子虛誦，國典能推良吏難。",
            "老我棲遲同燕雀，送君翔翥上鴛鸞。",
            "長風借與還鄉便，猶喜白鷗盟未寒。"
        ],
        "title": "謝檢閲牟存叟袖啟相訪",
        "id": "82a86b14-b48a-415b-b400-182a39f5a960"
    },
    {
        "author": "程公許",
        "paragraphs": [
            "斯文宗緒自河南，妙處元非故紙鑽。",
            "萬里夢歸伊闕遠，一窗靜對玉峰攢。",
            "林深霧豹南山隠，海闊風鵬北溟摶。",
            "刻楮自憐無一補，寫心寄與故人看。"
        ],
        "title": "爲王山尹子渚賦潛齋末句寄聲葉新之",
        "id": "f68a9a88-b46c-4f4a-a8c8-9bfb03f823b0"
    },
    {
        "author": "程公許",
        "paragraphs": [
            "猶子匆匆遽索違，三甥小住未爲非。",
            "追隨寬作一程計，摻執那知幾歲歸。",
            "唳鶴警寒排字密，浴鷗嬉暖着羣飛。",
            "物情撩我離情黯，射策催來覲日畿。"
        ],
        "title": "彥尹姪追送至南江",
        "id": "97ac99d9-24da-402b-93ce-3e96e6eb0928"
    },
    {
        "author": "程公許",
        "paragraphs": [
            "天涯一見便綢繆，二十年間詫兩優。",
            "不以聲名誇衆雋，欲將文行輩前修。",
            "懷章趁酌椒觴壽，分幙還尋璧水游。",
            "蜀客念歸歸路梗，卜鄰儻許傍丹丘。"
        ],
        "title": "送葉鎮之釋褐授信州推官歸台州",
        "id": "f07aefdd-ce9b-436e-a444-045126e5ff85"
    },
    {
        "author": "程公許",
        "paragraphs": [
            "三生緣法熟嘉州，乘興俄成十月留。",
            "山水縱觀方得趣，交朋莫逆忽抽頭。",
            "淋漓張飲梅花岸，慘淡分携杜若洲。",
            "恨欠白崖陪杖屨，春風和暖及同游。"
        ],
        "title": "別凌雲士友",
        "id": "18af9757-0e71-4a2d-9cb0-d687ecb05340"
    },
    {
        "author": "程公許",
        "paragraphs": [
            "艤棹江干得款留，曾將避世與君謀。",
            "誰知事變即勘定，端藉儒先寬顧憂。",
            "分陝續書勞會計，借籌偶暇語綢繆。",
            "分携竟作春風約，梅驛瞻雲黯暮愁。"
        ],
        "title": "別謝德芳",
        "id": "0f0b6d46-bdaa-4cb6-8280-33716ed6c707"
    },
    {
        "author": "程公許",
        "paragraphs": [
            "暫來偶作兩旬留，下榻慚非孺子儔。",
            "西閣夜闌猶跋燭，北巖晚霽趣歸舟。",
            "高城回首烟波暝，短棹支頤水國秋。",
            "歲晚束書岷下去，梁園空復羨枚鄒。"
        ],
        "title": "別帥垣登舟泝江",
        "id": "fb53a7bd-b74c-4015-b4d1-3c7572825521"
    },
    {
        "author": "程公許",
        "paragraphs": [
            "尼嶺飈遊不可期，寥空無路寄幽思。",
            "階蘭競秀有誰省，貝錦傷讒徒爾爲。",
            "默坐勿書殷浩怪，擬騷休作楚臣悲。",
            "君看雪澗凌霄幹，長有毿毿綠滿枝。"
        ],
        "title": "和喬擇善別若水韻",
        "id": "8bc61cf8-a635-442b-9641-899f15b317ae"
    },
    {
        "author": "程公許",
        "paragraphs": [
            "江陵五日惡風雨，知我欲行舒小晴。",
            "渺渺雲沙連恨遠，冥冥烟樹喚愁生。",
            "上牢下牢險入夢，東瀼西瀼詩有聲。",
            "同是天涯更分手，銷魂風月與誰平。"
        ],
        "title": "沙津連日風雨阻行舟發即晴寄李成之",
        "id": "958241b8-f138-4bef-9f85-9e575a8602f4"
    },
    {
        "author": "程公許",
        "paragraphs": [
            "繫船三日風當止，雨欲逗晴雲亂飛。",
            "沽酒店家都是薄，買蔬山市晚方歸。",
            "客裝淹速信難料，友社歡諧知可依。",
            "喚起玄真共心賞，桃花流水鱖魚肥。"
        ],
        "title": "虛舟相逐至岳陽錄示舊日避風詩和韻紀事",
        "id": "0f8287c1-a87a-4c83-92f8-5eda4ed41b4e"
    },
    {
        "author": "程公許",
        "paragraphs": [
            "肅敞芝壇大面峰，擬憑方寸遡璇穹。",
            "夜窗滴盡三更雨，曉霧吹開萬壑風。",
            "孤鶴肯來隨伴去，十龜相逐賞心同。",
            "未應佳氣高臺擅，一覽西岷面勢雄。"
        ],
        "title": "得臺檄視堰至上皇設黄籙會親友自遠而至者孫承父表兄用晦弟彥威有年彥尹彥濟四姪勝父王甥虛中句甥司馬行父宗人季然共十七人次日首途久雨開霽",
        "id": "34d862a1-de2b-4a0d-823d-53e6a537b717"
    },
    {
        "author": "程公許",
        "paragraphs": [
            "屯陰不動紫金盤，三月凄風橫作寒。",
            "待旦重衾纔得暖，感時對酒祇長歎。",
            "黑雲何日三舍避，黄道中天萬目看。",
            "不有對床清夜語，客懷何以解憂端。"
        ],
        "title": "成都踰旬陰冷深冬時節借館超悟得子敬德夫二兄相晤語差慰寂寥",
        "id": "fa0e22b2-a99e-4161-ab58-9cc3cc59f83d"
    },
    {
        "author": "程公許",
        "paragraphs": [
            "竹林挺挺固多賢，子更姱修鼎盛年。",
            "一縷千鈞扶世緒，三條八韻壓儒先。",
            "辟雍振鷺翔而集，幽谷鳴鶑自此遷。",
            "可但積分縻好爵，事須學識細磨研。"
        ],
        "title": "送道傳姪補中國學二首  其一",
        "id": "881c10ed-c6ae-4054-9c3f-9e326c2289d1"
    },
    {
        "author": "程公許",
        "paragraphs": [
            "冰霜一節感親恩，褒詔東來耀里門。",
            "孝敬自能通造物，否臧勿用較煩言。",
            "靈椿未老須三釜，折桂歸來共一尊。",
            "須信倚門朝夕望，未容六館駐何蕃。"
        ],
        "title": "送道傳姪補中國學二首  其二",
        "id": "aef7e264-6444-41f7-9bf6-8ab3f0f79819"
    },
    {
        "author": "程公許",
        "paragraphs": [
            "冠藤衣葛自蕭閒，巖壑精神繪畫難。",
            "着脚兔庭聊試險，同盟鷗社未應寒。",
            "快晴山色凝朝采，急雨汗流吼夜灘。",
            "近日詩情差覺勝，賸加礲錯怕人看。"
        ],
        "title": "余拉威濟取山路歸家用光獨泝江再和見貽仍同賦",
        "id": "38362924-5c30-45f3-abba-afe869bf52ee"
    },
    {
        "author": "程公許",
        "paragraphs": [
            "晴嵐暖翠中巖寺，十二年間得再遊。",
            "三筍龕深香不散，萬松山擁霧難收。",
            "鷲峰付囑雖常住，雁蕩經行豈易求。",
            "欲識老師真面目，白雲深處澗泉流。"
        ],
        "title": "遊中巖晴烟如春尤覺林壑之勝也",
        "id": "f28ddb94-b91b-4eb3-82a8-8462d5e7c2bf"
    },
    {
        "author": "程公許",
        "paragraphs": [
            "中天臺殿倚竛竮，憶昨深登六歲零。",
            "霧鎖巖扉須玉鑰，雲扶革履上青冥。",
            "三峰靜對厖眉秀，雙璧驚回醉眼醒。",
            "風雨三更龍象集，祖師意旨付誰聽。"
        ],
        "title": "陪尚書遊中巖夜大風雨尚書及任卿史石泉皆耆年德清諧季并余以晚輩侍",
        "id": "6c85569c-1f00-4c21-8f58-75532ace3976"
    },
    {
        "author": "程公許",
        "paragraphs": [
            "蘋浪蹴帆移別浦，筍輿邀我度遥岑。",
            "雲開震澤水銀溢，風掠洞庭螺翠深。",
            "神井千尋龍起蟄，幽巖四面石成林。",
            "蘇仙詩句倪公賦，萬古清風僭嗣音。"
        ],
        "tags": [
            "太湖",
            "洞庭湖"
        ],
        "title": "泛舟登弁山祥應宮之絕頂望太湖窺黄龍洞過倪尚書雲巖",
        "id": "99e8511f-14d6-40d9-920f-6bc928272bf2"
    },
    {
        "author": "程公許",
        "paragraphs": [
            "去國飄然一障乘，都門祖帳集華簪。",
            "黄梅未雨熱如沸，白葛當風凉滿襟。",
            "江國頗堪千里寄，蓬山遥想五雲深。",
            "論思禁闥須公等，肯念交盟數寄音。"
        ],
        "title": "道山諸丈置酒飲餞秀野園以詩謝別",
        "id": "b5168a1b-eed6-4282-ad0b-d2d859c46186"
    },
    {
        "author": "程公許",
        "paragraphs": [
            "草草盤蔬一酒壺，虎巖小憩轉金輿。",
            "靜觀生物春風裏，笑拂詩牌劫火餘。",
            "散策松陰寒悄悄，擷香梅逕雪踈踈。",
            "歸航未迫西山暮，碧浪湖邊看網魚。"
        ],
        "title": "遊道何二山晚飲倪氏玉湖",
        "id": "2710e1a5-f0c3-4239-9e61-cccdbda80241"
    },
    {
        "author": "程公許",
        "paragraphs": [
            "往事空聞傳記誇，石磯依舊鎖晴霾。",
            "定知貝闕通溟極，誰着叢祠倚斷崖。",
            "乞與一帆風借便，應憐萬里客傷懷。",
            "文章有體神知否，霞鶩雖工語類俳。"
        ],
        "title": "馬當山",
        "id": "82947152-edff-4b42-81c9-5a83dc68e4f3"
    },
    {
        "author": "程公許",
        "paragraphs": [
            "獨載詩書趁野航，自憐漂泊度時光。",
            "殘年準擬登牛首，連夜匆忙過馬當。",
            "古廟荒寒江浸影，斷崖悽慘石凝霜。",
            "壯懷未分甘衰老，回首長懷恨更長。"
        ],
        "title": "夜過馬當山",
        "id": "42718420-143d-4b49-befe-7dad9d1157c8"
    },
    {
        "author": "程公許",
        "paragraphs": [
            "倚天無數玉巉巖，心覺廬山是雪山。",
            "未暇雙林尋凈侶，試招五老對蒼顔。",
            "遠遊借問有何好，勝賞何曾容暫閒。",
            "却恨此生雲水脚，誤隨人去踏塵寰。"
        ],
        "tags": [
            "庐山"
        ],
        "title": "廬山雪",
        "id": "ee2df57e-6c30-4a76-baa4-523e6d6c4062"
    },
    {
        "author": "程公許",
        "paragraphs": [
            "館娃陳迹久蓬蒿，留得蘇臺數仞高。",
            "隔水雲山青斷絕，繞城溝蕩碧周遭。",
            "遥憐讓國清風遠，忍見連艘戰血鏖。",
            "滿目凄凉千古事，長洲仍舊柳如繅。"
        ],
        "title": "姑蘇臺",
        "id": "e86edb37-1a7b-4941-a431-9cf10ce6eae7"
    },
    {
        "author": "程公許",
        "paragraphs": [
            "入眼江郊杜集中，勝游何必恨匆匆。",
            "糢糊樹木丹青古，詰曲汀沙篆籀工。",
            "昏曉之分含一氣，乾坤底處是全功。",
            "西南佳境冥搜遍，總合亭前立下風。"
        ],
        "title": "絕勝亭",
        "id": "684b2846-70b3-4d6a-975b-f592a958cc5d"
    },
    {
        "author": "程公許",
        "paragraphs": [
            "漁艇閒撐過水東，亂雲含雨晚溟濛。",
            "絕憐郊墅依林壑，更拓軒窗貯竹風。",
            "剩與烟波開靄杳，却須菑翳略疎通。",
            "閒居可忍虛吟嘯，載酒來時社友同。"
        ],
        "title": "題江東陳氏江亭",
        "id": "45b131c5-81df-49a0-951d-2f3023055eb9"
    },
    {
        "author": "程公許",
        "paragraphs": [
            "萬山寂寂巴東縣，千古堂堂寇長官。",
            "野水可無詩問訊，秋風長對淚汍瀾。",
            "著樓無地儘渠詫，折箠立功非我難。",
            "君看公安一梢竹，向來許國寸心丹。"
        ],
        "title": "題巴東縣秋風亭",
        "id": "9a4c23df-355f-4c27-ae2f-d45dbf314cf0"
    },
    {
        "author": "程公許",
        "paragraphs": [
            "晴灘屬玉翫烟霏，照眼琅玕碧四圍。",
            "堂蔭白茅娛子美，江吟凈練憶玄暉。",
            "誰家鼓吹觀遊去，何處笭箵罷釣歸。",
            "尚想江南圖畫裏，風帆夜落道人磯。"
        ],
        "title": "同楊景韓飲虞獻子江亭用壁間文與可韻",
        "id": "5da1a17b-3936-4faa-884a-317e796832cf"
    },
    {
        "author": "程公許",
        "paragraphs": [
            "征鞍不怕朔風顛，攬盡魚鳬氣脈全。",
            "秦嶺劍攢青不斷，潼江带小碧相連。",
            "五雲樓殿元皇宅，一柱西南半壁天。",
            "分職幽明兩無愧，玉關快馬洗風烟。"
        ],
        "title": "自七曲祠下乘馬至上亭二首  其一",
        "id": "d8f1d6ea-64de-41fb-bbd9-1cb0f32bc600"
    },
    {
        "author": "程公許",
        "paragraphs": [
            "仗衛森嚴九虎關，從前錯爲敵人寬。",
            "那知黄竹瑶池夢，歷盡青天蜀道難。",
            "回首烟塵三輔隔，驚心風雨五更寒。",
            "淋鈴一曲上亭驛，好並千秋金鏡看。"
        ],
        "title": "自七曲祠下乘馬至上亭二首  其二",
        "id": "e5102f91-a6f0-4cb3-9783-d0f38598b1c0"
    },
    {
        "author": "程公許",
        "paragraphs": [
            "千里因人作遠遊，一番風景釀清秋。",
            "眼明驚羽新碕岸，心折狼烟舊戍樓。",
            "山驛解鞍才晚霽，夜床驚雨滾溪流。",
            "壁間唐律須揚搉，却恨宗風隔果州。"
        ],
        "title": "宿驛亭和前韻末句屬可道",
        "id": "da38b3d4-6c34-4111-b62d-b631f5b66fd9"
    },
    {
        "author": "程公許",
        "paragraphs": [
            "玉林散策才亭午，九曲流觴對偃松。",
            "脫盡皮膚見真實，卧看桃李競丰容。",
            "上方細看錐沙刻，丈室連澆玉乳濃。",
            "蜀客相逢天萬里，不妨暖酌小玲瓏。"
        ],
        "title": "遊玉林午飯九曲池觀偃松過法華院至上方觀東坡題柱晚至沈氏小玲瓏施兄携酒來會施本成都人僑居湖三世矣",
        "id": "96ce4801-eb30-489a-a8fc-840afc1e9437"
    },
    {
        "author": "程公許",
        "paragraphs": [
            "壯心低劍類龜藏，北度關山稍激昂。",
            "誰遣五丁通蜀險，擘開雙劍倚天長。",
            "山川豈爲姦雄誤，形勢終歸道德强。",
            "輸與雲遊癡寶誌，巖前冷看幾興亡。"
        ],
        "title": "劍門",
        "id": "b87f678e-9fd4-449c-aeec-1add4b29a27a"
    },
    {
        "author": "程公許",
        "paragraphs": [
            "漲綠平堤萬里橋，安輿欲去此遲留。",
            "了知薪盡無餘火，猶復情癡認刻舟。",
            "終古不磨方寸恨，深恩未有一分酬。",
            "回頭菽水中年樂，擁袂汍瀾涕莫收。"
        ],
        "title": "過萬里橋辛巳春仲二十五日送別先君於此俛仰四年不勝感愴",
        "id": "f35f1bd0-2c25-4aa0-b38d-03c459e2db6c"
    },
    {
        "author": "程公許",
        "paragraphs": [
            "霽雲破曉湧金盤，夙駕馳驅萬古安。",
            "雲蓋展開山色潤，羅紋蹙動水光寒。",
            "周遭曲港柳彫碧，點綴遥林楓渥丹。",
            "游子莫誇工覓句，竟輸老衲一蒲團。"
        ],
        "title": "曉過羅江縣",
        "id": "04149fc5-82ff-47f1-800e-773b10c23fef"
    },
    {
        "author": "程公許",
        "paragraphs": [
            "平生不踏東川路，乘興春風爛漫游。",
            "文冢姓名懸日月，書堂冤憤慘林丘。",
            "欲呼千載醉魂起，那復少陵詩句遒。",
            "啼鳥不知人意緒，弄晴剛自說春愁。"
        ],
        "title": "東川懷古",
        "id": "6fe1ef81-1fd2-42e6-8190-56749fece4b0"
    },
    {
        "author": "程公許",
        "paragraphs": [
            "南定樓西徑女牆，等閒傑觀借相羊。",
            "山連六詔夐深阻，城挾三江交淼茫。",
            "薄晚渡船人意急，清秋倚檻客情荒。",
            "乾坤殺氣凄凉甚，浮海吾寧逐磬襄。"
        ],
        "title": "步自南定樓至海觀",
        "id": "6b9c030a-7cae-48ca-b08b-a4e0c59e3456"
    },
    {
        "author": "程公許",
        "paragraphs": [
            "浙岸携觴差一日，秋風吹爽軼層霄。",
            "怒濤奮擊三千里，壯觀元同十八潮。",
            "蓬閬何曾雲海隔，偓佺未散玉京潮。",
            "琴高背穩容追逐，借與天風遞玉簫。"
        ],
        "tags": [
            "钱塘江"
        ],
        "title": "浙江觀潮",
        "id": "dda6dd55-841e-4a8d-a628-1673d4847c42"
    },
    {
        "author": "程公許",
        "paragraphs": [
            "喔喔晨鷄喚出城，籃輿兀睡忽天明。",
            "偶因半路松招客，始覺空山雨未晴。",
            "蘸水一梢偏韻勝，攙空萬壑自天成。",
            "奉祠猶得搜奇觀，始信容臺職最清。"
        ],
        "title": "十日祭先農拂曉過劉寺",
        "id": "293fcd40-5d3d-4791-ab9b-1c77223133fb"
    },
    {
        "author": "程公許",
        "paragraphs": [
            "六百年前事異哉，二龍委骨致瓌材。",
            "雖然懸讖識興廢，要以無心爲去來。",
            "寺裏塔模天竺樣，門前柏是聖師栽。",
            "若將鴈嶺較喧寂，寂定光中定一咍。"
        ],
        "title": "綿竹大中祥符寺通悟聖師所創寺前老柏係師手植因賦此",
        "id": "73a55920-2536-4084-af36-a742012fb8ed"
    },
    {
        "author": "程公許",
        "paragraphs": [
            "忍淚淋泠過上亭，柳池泂酌重消魂。",
            "脫身蜀道千山險，屈指開元幾葉孫。",
            "鴆毒由來藏袵席，瘡痍未易補乾坤。",
            "行人但賞三泉冷，興替相尋可復論。"
        ],
        "title": "賦柳池寺護國靈泉",
        "id": "a1e3a1cb-623a-4f9e-823f-d64a0aeee713"
    },
    {
        "author": "程公許",
        "paragraphs": [
            "華鯨吼粥月朦朧，滿意枝筇落手中。",
            "金碧三分靈鷲嶺，烟雲高峙補陀峰。",
            "一貧未辦莊嚴供，九品堅持憶念功。",
            "欲問耳根參透處，曉寒山靜數聲鐘。"
        ],
        "title": "借宿靈隠翌旦曉粥後步遊上竺",
        "id": "496f6e0d-8a7d-4f4a-8670-eb396cb51294"
    },
    {
        "author": "程公許",
        "paragraphs": [
            "息臺山上最高峰，異事相傳管氏童。",
            "檀幣昔嫌三窟擅，齋盂今喜十方同。",
            "中宵急灑竹間雨，萬壑俄喧松下風。",
            "欲記徽絃寫心事，賞音喚起石林翁。"
        ],
        "title": "題總持寺",
        "id": "69811e0d-204c-42cd-a301-338f8edda8d5"
    },
    {
        "author": "程公許",
        "paragraphs": [
            "雲蓋山前往返頻，過門不入愧山靈。",
            "晚烟莽蒼亂流去，夜雨淋浪欹枕聽。",
            "遍索寺碑尋往話，但餘轍跡護禪扃。",
            "老權有句堪呈佛，誰爲援毫刻翠屏。"
        ],
        "title": "題羅江雲蓋寺二首  其一",
        "id": "bfff37c7-71f8-4337-a1a6-0c62295ca207"
    },
    {
        "author": "程公許",
        "paragraphs": [
            "處處名山屐齒留，儘忙也合此閒游。",
            "重樓高壓青螺頂，二水橫分白鷺洲。",
            "歲月儘饒僧結足，風烟耐與客消愁。",
            "紅塵岐路重回首，車轂憧憧古益州。"
        ],
        "title": "題羅江雲蓋寺二首  其二",
        "id": "29cc8744-095c-4b28-9692-ce40a06d2edf"
    },
    {
        "author": "程公許",
        "paragraphs": [
            "詰曲山蹊遠世氛，荒寒古寺薦爐熏。",
            "清泉迸石韻寒玉，翠邏倚天施白雲。",
            "半藏石經真健婦，一龕古貌現聲聞。",
            "遲留恐遇魚鳬叟，嵐靄浮空日易曛。"
        ],
        "title": "遊永康靈巖寺",
        "id": "00d14e11-9b0b-489d-8f78-92221250f76f"
    },
    {
        "author": "程公許",
        "paragraphs": [
            "志士傷心髀肉生，寒儒努力在青春。",
            "課書恨失囊螢聚，覽鏡驚呼鬢雪新。",
            "歲晚何妨勤秉燭，行迷猶可復通津。",
            "餘功剩暖丹爐火，莫待幽人喚孔賓。"
        ],
        "title": "覽鏡鬢間兩三點雪",
        "id": "35b1ef42-8d45-4293-b553-2bd0acc68135"
    },
    {
        "author": "程公許",
        "paragraphs": [
            "使君文采郁卿雲，聲利場中三沐薰。",
            "繭紙晝閒臨晉帖，魚膏夜永課皇墳。",
            "劭農懇惻車頻駐，弔古凄凉酒易醺。",
            "笑我坐窗甘獨冷，吟情强半被愁分。"
        ],
        "title": "和程使君勞農仙雲山拜揚子雲像蔣丞相墳",
        "id": "70151597-60d1-4bae-ad6d-ce0505f7e986"
    },
    {
        "author": "程公許",
        "paragraphs": [
            "滄江亭上極綢繆，况復蘭階託勝游。",
            "邂逅磬川分別袂，傳聞邊邑費良籌。",
            "諸公推上青雲轂，一夢驚移夜壑舟。",
            "生死交情那忍負，霜風吹淚錦江頭。"
        ],
        "title": "挽虞提幹仲房",
        "id": "04f345dd-0451-4888-8015-61a1f85b165b"
    },
    {
        "author": "程公許",
        "paragraphs": [
            "忘年幸接使君游，仲氏論交意最稠。",
            "桂蘤方看霏月露，蘭芽何遽隕霜秋。",
            "遺編薈粹兼三傳，英氣崢嶸閟一丘。",
            "忍見翣車隨二老，彭殤試與問莊周。"
        ],
        "title": "挽廖山父",
        "id": "ccbe64f3-1620-4cb3-9477-eada37c27d8a"
    },
    {
        "author": "程公許",
        "paragraphs": [
            "東齋嫡子巽巖孫，醖釀詩書氣味醇。",
            "桃李七州春不盡，松筠一節晚彌新。",
            "恤章峻直寧王寶，治行高推漢吏循。",
            "四尺墳前千字誄，清名不與跡俱陳。"
        ],
        "title": "挽順慶使君寶章李十三丈二首  其一",
        "id": "3ae09c25-5b4e-4e50-8759-ec8084f2e5cc"
    },
    {
        "author": "程公許",
        "paragraphs": [
            "金相玉質素心降，每見令人折幔幢。",
            "亦有薦敭當使傳，若爲淹泊只侯邦。",
            "款門心訝三醫謁，藏壑舟驚半夜扛。",
            "搔首薰風丹旐舉，些歌凄斷不成腔。"
        ],
        "title": "挽順慶使君寶章李十三丈二首  其二",
        "id": "abf83be2-cc29-4f26-93e2-59ba033d0394"
    },
    {
        "author": "程公許",
        "paragraphs": [
            "箯輿選勝暑風輕，渺渺西岑得化城。",
            "應供佛元無住相，教忠皇爲錫嘉名。",
            "竹窗櫛髮晨光薄，松徑褰裳午蔭清。",
            "安得一單長寄此，跏趺靜看篆香縈。"
        ],
        "title": "覺空寺",
        "id": "f9c3140f-9256-4516-b0b4-5a0d909968f6"
    },
    {
        "author": "程公許",
        "paragraphs": [
            "冠建芙蓉佩綴瓊，水沉馥袂謁靈君。",
            "支分一道岷山雪，鼎峙三宮玉壘雲。",
            "露積大田雙象鼻，駿奔全蜀萬羊羣。",
            "百年征調何當息，乞與乾坤凈戰氛。"
        ],
        "title": "謁普德崈德懃濟三祠",
        "id": "5da68a81-8d19-4557-bbad-6b52a0dfd524"
    },
    {
        "author": "程公許",
        "paragraphs": [
            "斬蛟潭近款叢祠，逸少行書小陸碑。",
            "穹壤英名長不泯，烝嘗故里有餘思。",
            "排門簫鼓競禳賽，挾彈羅紈羣笑嬉。",
            "煮酒流霞魚饌玉，荆溪可欠我題詩。"
        ],
        "title": "謁周孝公祠",
        "id": "0529d787-d64c-4b1a-9f9d-80ef2c138088"
    },
    {
        "author": "程公許",
        "paragraphs": [
            "衝寒趁襆青綾被，奇事粧成白粉闈。",
            "老怯憑高銀海眩，渴因引滿玉池肥。",
            "七旬蜀道才通信，兩月淮壖未解圍。",
            "澒洞憂端深似海，鬢霜爭與六花飛。"
        ],
        "title": "臘月二十六日部宿雪甚登天官廳後亭子",
        "id": "88956cac-0f3f-4ea0-9960-70af04ded965"
    },
    {
        "author": "程公許",
        "paragraphs": [
            "瀟洒僧廬蹔此留，靜看急景意悠悠。",
            "戲呼道韞詠飛絮，况有阿戎同頌椒。",
            "三考癡頑成底事，一同親愛外何求。",
            "囊無儲俸貧如舊，謾整圖書訊便舟。"
        ],
        "title": "成都蕭寺度臘即事示彥威姪二首  其一",
        "id": "b44caac1-9f7e-401c-a844-27f2140e8e75"
    },
    {
        "author": "程公許",
        "paragraphs": [
            "掣電光陰不可追，回頭四十九年非。",
            "萬緣勘破姑隨順，至道精探識指歸。",
            "感慨未能忘世慮，因循深恐悞時機。",
            "寒窗細話經綸策，來歲昕廷爲發揮。"
        ],
        "title": "成都蕭寺度臘即事示彥威姪二首  其二",
        "id": "dc3485ae-409c-4ae2-8fa5-a6d35d73bec8"
    },
    {
        "author": "程公許",
        "paragraphs": [
            "韶華倏已三旬過，南北山分兩日游。",
            "翠邏晚寒催暖酒，綠楊風軟緩移舟。",
            "無多官事妨行樂，有許吟情奪隠憂。",
            "三揖孤山林處士，泰和容許隠巢由。"
        ],
        "title": "同二姪一甥游靈隠凈慈寺",
        "id": "3803a456-81c9-43d4-9723-2fc0840d6a14"
    },
    {
        "author": "程公許",
        "paragraphs": [
            "畫圖省識金山面，短褐風吹入畫圖。",
            "玉鏡臺空螺髻直，海潮音散蜃樓孤。",
            "歸田擬共江神約，鼓枻容追越相逋。",
            "百一十城才發軔，指南端不負文書。"
        ],
        "title": "金山寺",
        "id": "1de87836-ec0c-4195-aab4-b28b37158e41"
    },
    {
        "author": "程公許",
        "paragraphs": [
            "扶携羅漢洞前去，誰信此中天地寬。",
            "澗水翻成千偈快，嶺雲肯放一塵干。",
            "倚巖菴好無僧住，積石潭深照影寒。",
            "歸對雙峰看月吐，薇花浴露色如丹。"
        ],
        "title": "熙老拉泰叔同伴山行由馬溪寺攀躋險絕歷龍洞上羅漢洞洞前小菴極幽邃下有龍潭潭水窈深一綠蟾蜍踞坐石間意若神龍守護者抵暮還憩雙峰閣看十三夜月和泰叔韻",
        "id": "d98c7dae-0035-476c-ad17-9840a0ae49a0"
    },
    {
        "author": "程公許",
        "paragraphs": [
            "夢想雲端路屈盤，幽尋今果到雲端。",
            "三間矮屋烟霏擁，一片閒情宇宙寬。",
            "土銼間搜靈藥煮，天壇不遣篆香殘。",
            "誰能好事時供給，結足空山也不難。"
        ],
        "title": "訪雲端菴居",
        "id": "c8ad8296-a51a-42a2-8090-7f064fb3ef17"
    },
    {
        "author": "程公許",
        "paragraphs": [
            "彭模來往無虛歲，平度山纔一度游。",
            "卜宅舊傳楊蜀郡，題詩宛在薛嘉州。",
            "江雲杳靄吞天遠，松檻蕭寒喚客留。",
            "欲與殊庭追古意，略須桃杏植巖幽。"
        ],
        "title": "叔存姪伯仲拉登平蓋觀",
        "id": "e10b82e2-bb7d-404d-aa3c-907e5da4e2ed"
    },
    {
        "author": "程公許",
        "paragraphs": [
            "功行三千未易圓，活人陰德最爲先。",
            "一瓢酒釀春江醁，百尺楠藏洞府天。",
            "道骨想從玄祖受，高風應許裔孫傳。",
            "珥貂碧落猶官府，何似鞭鸞陪散仙。"
        ],
        "title": "長生觀拜謁碧落侍中觀巨楠",
        "id": "5d7f0109-364f-4f72-81c5-06049e3028a4"
    },
    {
        "author": "程公許",
        "paragraphs": [
            "崷崒孤岑碧四圍，分明佳氣是祠西。",
            "星壇醮罷天如水，羽褐追遊月滿溪。",
            "真境可容兵劫壞，天涯長恐夢魂迷。",
            "烟霞舊侶今誰在，還肯丹梯手共携。"
        ],
        "title": "八月十日夜夢登青城最高峰醮仙官醮罷同羽士二三人散策月下濯足澗水意甚適也推枕惘然紀以唐律",
        "id": "e03f10cb-b634-4d77-ad67-286d9b93193a"
    },
    {
        "author": "程公許",
        "paragraphs": [
            "擾擾東華車馬塵，烟霞何日拂衣襟。",
            "空花想已銷浮念，枯木猶能發至音。",
            "白鶴不來紅日暮，金鱗自躍碧潭深。",
            "五千言外無餘旨，苦更研朱學洗心。"
        ],
        "title": "九月晦齋宿太一宮都監姚高士示劉長翁及湯仲能諸公唱酬詩軸因和韻二首  其一",
        "id": "ae93ec4a-d051-4b39-b6dc-8a082e24dfc4"
    },
    {
        "author": "程公許",
        "paragraphs": [
            "孤雲蹤跡混風塵，藹藹陽和滿一襟。",
            "招得鴛班同勝賞，肯教牛鐸嗣清音。",
            "菴當黛面雪霜峭，洞鎖玉臺烟雨深。",
            "何日與師携手去，胎仙同看舞琴心。"
        ],
        "title": "九月晦齋宿太一宮都監姚高士示劉長翁及湯仲能諸公唱酬詩軸因和韻二首  其二",
        "id": "e65a7bfa-f95b-4c1a-aeef-3c967739750c"
    },
    {
        "author": "程公許",
        "paragraphs": [
            "峻極先峰接絳霄，佩環催肅大昕朝。",
            "步虛杳渺吟崆峒，飈馭依稀駐鬰蕭。",
            "擬效嵩呼騰漢闕，細聽天籟響虞韶。",
            "班回徙倚危欄望，紅日初昇宿霧消。"
        ],
        "title": "祝聖清旦登星壇唱步虛下壇曉霧四開晴景熙然",
        "id": "d8cd7152-8011-454c-9c36-a5f509abeac4"
    },
    {
        "author": "程公許",
        "paragraphs": [
            "香霧回翔八景輿，帝觴邀我適華胥。",
            "戲將餘瀝作零雨，旋有六花飛太虛。",
            "意恐混淪凝祖氣，心疑圓嶠沒歸墟。",
            "題詩不作人間語，呵手殘爐小楷書。"
        ],
        "title": "山中醮後一日雨雪仍留山中霧雨溟濛混然如一氣未分也",
        "id": "89ef41f9-e343-4b18-9239-3e069debd5b5"
    },
    {
        "author": "程公許",
        "paragraphs": [
            "暖日噓雲釀六霙，一元亭毒歲功成。",
            "霓裳舞散廣寒殿，鶴氅朝回七寶城。",
            "决雨會看三月漲，屯邊全要萬倉盈。",
            "離堆邂逅成奇觀，一笑能令萬慮輕。"
        ],
        "title": "登伏龍觀看雪和張權父韻",
        "id": "11118402-c810-4370-8445-44196bdccaef"
    },
    {
        "author": "程公許",
        "paragraphs": [
            "自過三泉境，紆回谷道中。",
            "居民雖漸復，生理頓成空。",
            "敗屋翳蒿逕，頹牆荒棘叢。",
            "稻田多宿莽，麥隴間鋪茸。",
            "耕織豈當廢，傷殘甘忍窮。",
            "遑憐已死骨，使得掩幽宮。",
            "梨粉偏饒白，桃腮也自紅。",
            "羈游愁滿眼，感憤氣填胸。",
            "家計艱營葺，人謀有異同。",
            "熟爲根本慮，無使浪施功。"
        ],
        "title": "行黑水谷三十里以耳目聞見有賦",
        "id": "ef786456-ac95-4762-bf31-671155694f4d"
    },
    {
        "author": "程公許",
        "paragraphs": [
            "雪中佳士集，同倚寺樓看。",
            "晁蕩迷滄海，空明迫廣寒。",
            "重城和氣浹，萬井語聲歡。",
            "瑞接三冬白，憂寬一寸丹。",
            "漁船尋剡曲，戰馬渡桑乾。",
            "天意俱慳與，無氈分冷官。"
        ],
        "title": "大雪同楊景韓程子敬登寺樓",
        "id": "5098a2a9-fc9e-41ad-ace9-294f0bcdad4a"
    },
    {
        "author": "程公許",
        "paragraphs": [
            "恭惟廊廟具，歲晚落江湖。",
            "豈不三緘舌，深慙七尺軀。",
            "若爲周士貴，翻作楚囚拘。",
            "詩款催供上，皇聰莫可呼。",
            "孔融成幸免，柳子豈真愚。",
            "瓢酒那能醉，叉錢可得腴。",
            "貧雖無四壁，夢不到清都。",
            "赤壁一枝笛，寒溪十幅蒲。",
            "故交同縞紵，廢壘借耰耡。",
            "未分徑爭捷，可憐錐也無。",
            "是非端自定，流落坐成迂。",
            "四海老泉水，一時丹穴雛。",
            "士皆憐大器，手不轉洪樞。",
            "擬問靈蓍卜，難憑造化爐。",
            "喑喑櫪下馬，汎汎水中鳬。",
            "富貴危探虎，烟波夢釣鱸。",
            "定知鏗舍瑟，終不亂吹竽。",
            "榛莽開金地，江山稱畫圖。",
            "何當麾斗柄，相與第天吳。",
            "生世須如此，不然非丈夫。"
        ],
        "title": "遊東坡和柯山潘邠老舊賦",
        "id": "ae14ea49-e368-4d5c-820c-f585fc1c6cac"
    },
    {
        "author": "程公許",
        "paragraphs": [
            "沃野三千里，春風十六城。",
            "顧憂寧易釋，遣送定非輕。",
            "憶昔光華賦，隨軒老稚迎。",
            "根株探吏蠹，疴癢察人情。",
            "漢網寧疏漏，周原數按行。",
            "堰渠豐䆉稏，犴戶絕笞榜。",
            "六詔寂無警，三農容雜耕。",
            "與民爲父母，斂惠到孤惸。",
            "江漢今猶昔，人才世載英。",
            "頹流無砥柱，公道莽榛荆。",
            "能使薰蕕別，端由藻鑑明。",
            "綱條雖整肅，襟度乃恢宏。",
            "行路無思犯，濡絲已載賡。",
            "前旒應渴見，方底趣終更。",
            "豈有坳堂水，能容碧海鯨。",
            "佇翔幽谷羽，入囀上林鶑。",
            "聞道宗風媺，推高月旦評。",
            "榮非同象笏，愛亦異金籯。",
            "博士尤姱節，端公更直聲。",
            "流芳鎸琬琰，仍世盛簪纓。",
            "早並膠庠彥，同爲館下生。",
            "詩書勤澡濯，聲譽響鏗鍧。",
            "棘路仙班近，麻壇守紱榮。",
            "徒勞將使指，未足展修名。",
            "王事猶多難，朝陽待一鳴。",
            "吾君元盛德，廟算豈佳兵。",
            "鷸蚌牢相守，貔貅滯遠征。",
            "秋砧霜滿戶，曉角月連營。",
            "縱幸齊疆復，難輕海上盟。",
            "所憂新鬼大，何日泰階平。",
            "世論難撐拄，天時會擴清。",
            "狼心寧易厭，魴尾恐加赬。",
            "椎剝無餘算，絲何忍取贏。",
            "急須元氣護，可使內憂并。",
            "否極當逢泰，屯餘合遇亨。",
            "絲綸九天下，羽翼一朝成。",
            "已卜皇圖永，寧憂敵勢勍。",
            "公歸瞻負扆，朝罷謁阿衡。",
            "勿吝謀猷告，頻將底裏傾。",
            "致身須豹尾，平武即鵬程。",
            "有客青衫陋，逢人白眼瞠。",
            "愧無長袖舞，愁對短燈檠。",
            "天憫龍鍾極，身遭鑒賞精。",
            "鹽車華錦繡，土鼓發韺䪫。",
            "披豁叨深眷，暌違耿素誠。",
            "誰云鴛序遠，忍欠鯉魚烹。",
            "願效鷹鸇擊，生憎虎豹獰。",
            "送公騰召駕，撩我動心旌。",
            "湔祓慙褒衮，凄凉乏報瓊。",
            "松筠青不落，看取歲崢嶸。"
        ],
        "title": "送憲使江寺簿赴召",
        "id": "cb269295-92f3-49b8-9faa-b7f087158d0c"
    },
    {
        "author": "程公許",
        "paragraphs": [
            "江路三年別，心旌萬里摇。",
            "登龍空有夢，蟄蟻困無聊。",
            "側聽除書峻，深期廟論調。",
            "方看儀玉筍，胡遽理蓀橈。",
            "在昔推華族，於今壯本朝。",
            "談遷承緒遠，坡潁更難超。",
            "江漢英風迥，堪輿間氣饒。",
            "文傳千戶印，和備九成簫。",
            "撼地喧雷鼓，當空插斗杓。",
            "靈龜韜遠見，瘦鶴峙孤標。",
            "久矣駑陵驥，凄其鵠避鵰。",
            "與時爲準的，立己有科條。",
            "蚤歲趨嚴詔，修名聳百僚。",
            "青藜窺夜讀，紈箑障塵飄。",
            "洊綰藩侯紱，連驅使者軺。",
            "通才期用世，所至藹騰謠。",
            "將略雄諸葛，皇靈格有苗。",
            "帝思前席問，命下賜環招。",
            "敷奏趨丹陛，疏榮逼紫霄。",
            "一朝驚玉立，三館看纓彯。",
            "曉露坳螭潤，春風砌藥嬌。",
            "倚才兼夕拜，專對禠天驕。",
            "草詔鑾坡夜，橫經鶴禁朝。",
            "紫荷班已峻，黄閣路非遥。",
            "感激君恩重，傷嗟世論澆。",
            "維時憂旱暵，大地徧炎熇。",
            "公道荒荆棘，輿情渴蓼蕭。",
            "直前臣語戇，蹙聽帝心怊。",
            "剪爪晨頒綍，濡膏夕灑瓢。",
            "孤鳴知鳳瑞，衆疾奈鳩佻。",
            "賈勇封囊上，噓回士氣消。",
            "防門獰九虎，利吻譟羣鴞。",
            "自古譏簧巧，傷人甚骨銷。",
            "吾身任江海，公論付芻蕘。",
            "姱節寒冰雪，歸情遡汐潮。",
            "鷺鷗波浩蕩，龍鶴夢岧嶢。",
            "雅量陂難撓，身心柏後凋。",
            "不妨閒袖手，冷看疾揚鑣。",
            "詠草春波綠，移牀夜雨瀟。",
            "湖邊鴻並影，夢裏鹿藏蕉。",
            "庸俗偏酣豢，清風久寂寥。",
            "菉葹紛蔽戶，蕭艾服盈腰。",
            "甘作墦間乞，真成陌上挑。",
            "迷途爭窘步，俚耳怪聞韶。",
            "主自明如舜，人寧免吠堯。",
            "與時雖落落，任運獨囂囂。",
            "正論何曾泯，羣公莫誤料。",
            "邦基期奠鼎，隣火逼回飈。",
            "漫倚泥封谷，徒嫌斗擊刁。",
            "護疽雖蹔逸，廢食可禁枵。",
            "嘗膽當忘食，求衣合在宵。",
            "若爲人杞梓，空使侶漁樵。",
            "蠟潤東山屐，塵漫北闕貂。",
            "牙籤搜蠹槁，畫舫看魚跳。",
            "回首堯天闊，驚心郢路迢。",
            "僕夫悲馬跼，詹尹拂龜燋。",
            "忍使遐心寫，懸知睿想翹。",
            "天街催並轡，里社恥題橋。",
            "慨念材成就，艱如器琢雕。",
            "扶持非有素，運用恐無繇。",
            "康世先營度，猶農待勸劭。",
            "可容苗亂莠，莫使榝侵椒。",
            "議必和平勃，忠無棄董晁。",
            "皇皇賢路闢，汲汲將才驍。",
            "不廢菁莪育，精分玉石燒。",
            "人心如眷眷，天理自昭昭。",
            "蓄銳勤耕渭，乘機速渡遼。",
            "定應人激厲，可使氣嫖姚。",
            "催促元勳紀，歡呼敵首梟。",
            "明知霖雨渴，不用鼎烹要。",
            "豫卜中興漢，毋徒小惠僑。",
            "寒儒鑽蠹簡，雅志自垂髫。",
            "有夢騫鵬浪，無心翫翠苕。",
            "憶曾持鐵寸，誤辱采桐焦。",
            "步想長楸展，癡成大瓠呺。",
            "長懷梧鳳表，屢賦草蟲喓。",
            "官冗盆繅繭，身覊甲附蜩。",
            "不辭行役倦，願奉燕居夭。",
            "抱璞求礲琢，荒疇待蔉穮。",
            "木瓜如許贈，誓志報瓊瑶。"
        ],
        "title": "又上座主李左史八十韻",
        "id": "ea4c5222-38af-4c22-9741-008e6d89cd7a"
    },
    {
        "author": "程公許",
        "paragraphs": [
            "驥不稱其力，文當與德兼。",
            "褊能多悻悻，小器或惉惉。",
            "行世吾誰與，窺公意自厭。",
            "秉心溫以恪，植操靜而廉。",
            "信矣天資媺，加之學力漸。",
            "巖巖疑壁立，灧灧乃淵潛。",
            "李杜波瀾闊，黄陳律令嚴。",
            "鏗鈜諧律呂，璀璨溢緗縑。",
            "振采賢關闢，疏榮物議僉。",
            "董帷終日下，戴席幾重添。",
            "江漢荆之望，龜蒙魯所瞻。",
            "鷁飛俄引却，蝶夢一何恬。",
            "萬里紆朱紱，孤峰對白鹽。",
            "清吟憑月檻，長嘯倚風簷。",
            "偶過伊川洞，高褰刺史襜。",
            "簡寬疏訟缿，惻怛到窮閻。",
            "治行流江海，除書降陛廉。",
            "六條頒屬部，五聽察蒼黔。",
            "紫塞塵方暗，紅巾黨未殲。",
            "人情彌震洶，鄰境倍危阽。",
            "所恃福星照，能令妖焰熸。",
            "民皆欣抃手，公亦笑掀髯。",
            "鳳綍搜才切，驪珠信手拈。",
            "春雷掀舊蟄，秋月吐新蟾。",
            "平似衡加石，明如鏡出奩。",
            "薦賢應受賞，端策不須占。",
            "世路吁猶梗，宸衷祇自惔。",
            "飛書星較速，多壘日相覘。",
            "曀霧中原慘，何時聖化霑。",
            "廟謀須謹密，人意惡猜嫌。",
            "裘葛如無定，膏肓豈易砭。",
            "內須和鼎鉉，外亦倚珠鈐。",
            "頃者益謀帥，胡然心執謙。",
            "有才空置散，蓄憤可能忺。",
            "人物何其眇，公朝忌者憸。",
            "幾曾明察察，競作息奄奄。",
            "我自芻蕘侶，情酣筍蕨甜。",
            "輟耕憐觳觫，貪餌强喁噞。",
            "昔戀龜頭縮，今愁馬口箝。",
            "何階羣玉府，入手萬牙籤。",
            "憔悴投林翼，蹣跚上竹鮎。",
            "自窺談屑璨，屢詫筆鋒銛。",
            "愧甚享金帚，慙如倚玉蒹。",
            "素懷長北闕，流景恐西崦。",
            "天久思平治，公當贊景炎。",
            "入應扶紫極，出則擁朱綅。",
            "謀必先康濟，才宜拔滯淹。",
            "豈聞春發育，而間物洪纖。",
            "執御心無斁，題詩筆欠尖。",
            "清波一引手，濁水脫膠粘。"
        ],
        "title": "上曹憲使五十韻",
        "id": "53dfff14-18b6-490b-932b-45ac7f39290c"
    },
    {
        "author": "程公許",
        "paragraphs": [
            "清瑩玻璃水，巉巖石筍峰。",
            "孕才供世用，有道致時雍。",
            "閥閲宋清節，源流唐靖恭。",
            "異時先太史，司匭事光宗。",
            "忠憤排黄闥，憂危溢皁封。",
            "扶顛重立極，涉筆但司農。",
            "餘地勤菑穫，連城薦璧琮。",
            "羽毛參薛鳳，頭角半荀龍。",
            "赫奕誇分鼎，鏗鍧響大鏞。",
            "雲霄才直上，時運快遭逢。",
            "袖馥麋丸賜，芸繙蠹簡重。",
            "亨衢無齟齬，按轡獨從容。",
            "監寺雖平進，班行歎乏供。",
            "賜茶經幄暝，濡筆殿坳彤。",
            "曉陛荷囊擁，春墀革履跫。",
            "時來如邂逅，慮遠妙彌縫。",
            "霖雨睿思渴，雲山歸興濃。",
            "入辭親黼座，宣勸灩金鍾。",
            "可使安耕稼，無勞訪枸筇。",
            "錦衣華故里，茸纛拂遐衝。",
            "龍駕攀無及，烏號涕莫從。",
            "嗣皇初訪落，達孝極思庸。",
            "故老尤紆眷，庭臣孰比蹤。",
            "威名震滇僰，治體嗣黄龔。",
            "白羽閒春燕，黄埃歛夕烽。",
            "官刑懲縱暴，民氣化醇醲。",
            "北定風簷敞，西來雪浪舂。",
            "憑欄聊放目，憂國若爲悰。",
            "褒詔煩因任，真祠未許慵。",
            "定知頻側席，胡不趣追鋒。",
            "念昔聯瓜葛，游談及菲葑。",
            "駑駘勞剪拂，礦質費陶鎔。",
            "冰谷窘寒凍，石田加藴爞。",
            "攝齋時緩緩，銜感志忪忪。",
            "世論方膠柱，人情謹護癰。",
            "遲公歸燮理，爲國掃蒙茸。",
            "遡日孤忠炯，飛霜兩鬢鬆。",
            "欲酬青玉案，何有色絲胸。",
            "自笑疎頑甚，猶須砭劑攻。",
            "兔絲雖小草，千丈託長松。"
        ],
        "title": "上瀘州楊尚書四十韻",
        "id": "d0e35d4c-fb64-4738-b0ae-0c1466c93b8c"
    },
    {
        "author": "程公許",
        "paragraphs": [
            "湖海裒英氣，星凰瑞聖朝。",
            "黄鍾回暖律，紫毳下層霄。",
            "平武登巍選，高才局下僚。",
            "一朝翻渤海，萬里羾扶摇。",
            "遷次更州牧，澄清奉漢條。",
            "帑藏參會計，閫寄竦嫖姚。",
            "帝想重關阻，雲連八水遼。",
            "近知敵運盡，不復舊時驕。",
            "遣送紆天寵，將輸伏使軺。",
            "艱難須力濟，氛祲覺潜銷。",
            "還把天隅繡，來題駟馬橋。",
            "留良無復恨，擷秀自應饒。",
            "倚重藩條布，尤先政理調。",
            "根株探吏蠹，襦袴藹民謠。",
            "流地金錢溢，褰風錦幄飄。",
            "異時司榷牧，永日但逍遥。",
            "誰似躬行美，能知燕處超。",
            "兵厨疎螘味，訟牘列牛腰。",
            "苦節同儒素，清風起俗囂。",
            "世途猶梗塞，士氣况陰消。",
            "竭澤無餘算，何時罷擊刁。",
            "定知虛宁久，可卜賜環招。",
            "經世須材略，猶農力蔉穮。",
            "牧時宜解瑟，渴治急聞韶。",
            "豹尾催持橐，蟬冠合珥貂。",
            "致身期丙魏，耐老並松喬。",
            "笑我同溝斷，惟公賞爨焦。",
            "窮棲官署冷，阻侍燕居夭。",
            "春信梅先覺，霜天柏後凋。",
            "殷勤眉壽祝，持用報瓊瑶。"
        ],
        "title": "壽茶使三十韻",
        "id": "3287fc70-bbea-48fb-b0d5-45037645c8c4"
    },
    {
        "author": "程公許",
        "paragraphs": [
            "皖伯疏封有故城，新堂猶寶李翺銘。",
            "三峰秀出塵區外，二水空流戰血腥。",
            "在昔建邦專地勢，祇今誤計寄沙汀。",
            "集鴻底處容棲宿，冠鶡何人稱使令。",
            "輪對適當三館彥，忠純能聳四聰聽。",
            "俄聞命綰邦侯組，應是名題御坐屏。",
            "地有險夷何可擇，事方艱棘不遑寧。",
            "扶持羸憊爲耕叟，收斂奸雄作戰丁。",
            "遺愛重尋朱邑廟，壯圖仍訪呂蒙亭。",
            "可能舊觀珠還浦，試拓新規刃發硎。",
            "少待烽烟清紫塞，却持筆橐侍彤庭。",
            "男兒莫作分携恨，勳業相期汗簡青。"
        ],
        "title": "餞秘書郎劉侯出守龍舒分韻得亭字",
        "id": "bf709f66-c6ca-43de-aa4d-8f59f780c826"
    },
    {
        "author": "程公許",
        "paragraphs": [
            "仙李蟬嫣系緒長，丹崖譜牒自曹王。",
            "滔滔江漢流波漫，濯濯芝蘭奕葉芳。",
            "陵井已偕儒術顯，巽巖尤擅史才良。",
            "榆枌倍借千鈞重，閥閲高騰萬丈光。",
            "在昔五之皆瑞晉，祇今三薛共推唐。",
            "何人說似公初誕，趺坐從來見未嘗。",
            "不是老聃鍾瑞異，也應太白減精芒。",
            "直從上界飄霞佩，來向塵寰艷織襄。",
            "疑夢無因嗤衛玠，問炊不餡比元方。",
            "鯉庭早熟蘭膏讀，蟾窟濃分桂子香。",
            "秘館繙書推博洽，著庭紬史極精詳。",
            "歸來兩郡驅紅旆，還入修門荷紫囊。",
            "議禮挽回周典制，代言直似漢文章。",
            "一朝誰作兵端啟，萬里應勞使指將。",
            "射鴈子卿歸亦幸，棄豚竇憲勢方張。",
            "披肝九陛獰羣吠，回首三邊已戰場。",
            "妙選何心榮寵利，扶顛有意爲周防。",
            "事難忍作抽身計，幾密方明疾惡腸。",
            "鸞鳳得朋應漸集，鴟鴞鎩羽可能翔。",
            "魚頭熟念衣寬带，虎士歡趨氣涌湯。",
            "詔下九天銜袖滿，人知二府畫謀臧。",
            "古來所貴真儒用，天定何憂敵國强。",
            "刑典已先明兩觀，和盟便許復侵疆。",
            "論功自合專台席，讒口胡爲弄巧簧。",
            "三載峨峰聽鶴唳，九年里社祗龜藏。",
            "疎疎竹色橫青瑣，灧灧湖光映畫廊。",
            "曉案聖經研藴奧，夜窗古史閲興亡。",
            "烟霞雅趣疑成痼，風雨清吟樂對床。",
            "誰遣白駒歌逸豫，未應綠野久徜徉。",
            "情知蕭艾糅芳澤，手藝衡蘭儲糗糧。",
            "擬輔皇輿休僨軸，莫令中道嘆無航。",
            "新銜寵自乾坤施，繼廩恩疏雨露瀼。",
            "公論在人元不泯，精忠報國諒難忘。",
            "慨思周道憂如擣，常恐豳風怨缺斨。",
            "九世陵園無復理，百年玉帛不能償。",
            "鸞旂龍馭猶西浙，貂帽狐裘滿大梁。",
            "休怪窮猿能倔强，且防新羯重披猖。",
            "夢疑謝駕遊春墅，望渴商霖澤旱秧。",
            "借問孤舟橫野渡，誰爲一柱屹明堂。",
            "會看馬首遮于叟，併遣籌帷出子房。",
            "勤恤民心延命脉，精搜人物整朝綱。",
            "國威久憤寧終屈，事會時來豈有常。",
            "決眥三階明象緯，爲渠一矢殞天狼。",
            "日高宮線初添繡，霧滃門弧記設桑。",
            "盛事滿堂皆象服，榮觀三壽簇霞觴。",
            "擬將善頌祈周斗，空有遐思戀孔牆。",
            "期與八荒開壽域，也榮枯枿舞春陽。",
            "詩書澤厚床堆笏，竹帛勳高繡織裳。",
            "與國同休山若礪，錫公難老壽如岡。",
            "丹成却結喬松侶，駕鶴三清樂未央。"
        ],
        "title": "代壽李參預鴈湖先生五十韻",
        "id": "13164484-8d44-4d3f-98e1-837d5c12ac45"
    },
    {
        "author": "程公許",
        "paragraphs": [
            "荷囊曉趁紫宸朝，玉立堂堂侍冕旒。",
            "帝爲蠶叢精擇帥，詔頒虎節往分憂。",
            "旌幢雲合三千乘，錦繡春濃六十州。",
            "儀鳳雅應爲國瑞，烹鮮何忍與民仇。",
            "陽和噓暖松州雪，膏澤長隨錦水流。",
            "酒賤途歌喧夜市，彘肥社鼓響春疇。",
            "教條寬簡難輕犯，鑑戒高明不暗投。",
            "建學文翁先美俗，雄邊德裕有良籌。",
            "若爲殿角頻憂顧，何恨天涯久逗遛。",
            "幾度璽書頒北闕，四時朱履簇西樓。",
            "神全削堊無機露，德厚如山鎮俗浮。",
            "邊騎誰令輕犯塞，羽書忽訝急飛郵。",
            "禡牙往度重關險，建旐那容一刻留。",
            "明月三更悲鼓角，晴烟萬竈宿貔貅。",
            "乘墉妄意窺吾境，奠枕何由奈敵讐。",
            "忠孝全軍齊縞素，嫖姚列校奮戈矛。",
            "金牌不與全腰膂，鐵胄安能芘髑髏。",
            "戰勝遊魂驚鋌鹿，凱旋享士趣椎牛。",
            "三秦席卷非難事，偏將星奔悵寡謀。",
            "坐屈戎昭親跋履，申嚴師律戢姦偷。",
            "人知福德如中令，誰省恩威似武侯。",
            "過眼七年勞節制，焦心九陛渴才猷。",
            "賜環笑拆封泥詔，疊鼓催裝下峽舟。",
            "織錦何傷讒口捷，憩棠翻作去思愁。",
            "雅懷納納湖千頃，外物區區海一漚。",
            "書怪無心疑咄咄，委懷何事不悠悠。",
            "紛紜歸夢尋猿鶴，浩蕩詩盟狎鷺鷗。",
            "世事未知何日定，才難莫若舊人求。",
            "病深根本宜加護，脈在參苓或未瘳。",
            "德望定須歌赤舄，姓名佇見啟金甌。",
            "蹇余政自臞山澤，漫仕都緣迫釜區。",
            "綵棒乏材供擊斷，鏤冰無技苦雕鎪。",
            "豈期吏責寬三尺，誤辱儒宗放一頭。",
            "袖有神鞭驅款段，意令蹇步逐驊騮。",
            "生遭名德爲知己，誓企清塵力好修。",
            "桂檝穩飛三峽浪，蒲帆歸赴五湖秋。",
            "百年幾見輕成別，萬斛清愁黯莫收。",
            "倚俟泰階明紫極，未愁弱水限瀛洲。",
            "槐庭何日堤沙築，玉食須渠鼎鉉調。",
            "議有異同宜審擇，人無近遠要旁搜。",
            "非才忍負知音遇，引臂追隨萬里遊。"
        ],
        "title": "送別制置董侍郎東歸",
        "id": "16314153-64b6-423b-8922-3b41636fcdb5"
    },
    {
        "author": "程公許",
        "paragraphs": [
            "帝祐炎圖合中興，風雲嘉會契千齡。",
            "石田旱暵須膏澤，蟄戶陰凝聳震霆。",
            "審象巖間同說命，絕韋聖處見羲經。",
            "立談解使梟羹爛，餘事能空兔窟腥。",
            "岌岌危機還奠枕，恢恢游刃發新硎。",
            "坐令含哺娛黄耈，忍使供徭困白丁。",
            "河带已知申漢誓，雲和聊復訪湘靈。",
            "歸來旌節華仁里，寄傲壺觴等大庭。",
            "天厭游氛侵上國，風傳飛羽警邊亭。",
            "汗顔何限指空血，膠柱誰云瑟可聽。",
            "斧鉞重開都督府，緌紳盛集小朝廷。",
            "白波坐壓風濤洶，黄紙恩濃雨露泠。",
            "重與蜀民司命脈，定知天陛渴儀形。",
            "着高何病棋難活，事定端如醉得醒。",
            "萬里車書寧久隔，三邊鼙鼓幾時停。",
            "西南屹立擎天柱，子午長驅建屋瓴。",
            "會見輿圖恢故境，便紆公衮坐頭廳。",
            "無窮壽福由忠赤，不朽功名付汗青。",
            "自笑此生同塞馬，若爲有幸列侯鯖。",
            "誦詩起爲蒼生賀，南極星環帝座星。"
        ],
        "title": "代壽安宣相",
        "id": "f9323534-a069-484b-bfe8-9b5d639981ad"
    },
    {
        "author": "程公許",
        "paragraphs": [
            "共蠟登山屐，俄尋下水船。",
            "到家人怪問，滿袖挾風烟。"
        ],
        "title": "同諸友山行分袂言別五首  其一",
        "id": "cf8ca2e3-bd92-432a-a9a4-01290f507541"
    },
    {
        "author": "程公許",
        "paragraphs": [
            "大面窈深處，神仙碧玉壺。",
            "孫郎妙心眼，催作後山圖。"
        ],
        "title": "同諸友山行分袂言別五首  其二",
        "id": "a378dcfe-9ab8-421b-95b1-1a311e067734"
    },
    {
        "author": "程公許",
        "paragraphs": [
            "神都旬浹住，大面欠窮探。",
            "未盡山中趣，重來賦蔚藍。"
        ],
        "title": "同諸友山行分袂言別五首  其三",
        "id": "276c793a-9d4b-4d5e-8c38-77519c34a78c"
    },
    {
        "author": "程公許",
        "paragraphs": [
            "羅家隔香積，天國近花坪。",
            "何日同搜覽，題詩索載賡。"
        ],
        "title": "同諸友山行分袂言別五首  其四",
        "id": "debb57ea-72d2-41ea-9e4a-5a8483a11779"
    },
    {
        "author": "程公許",
        "paragraphs": [
            "名山遍宇宙，歷歷紀輿圖。",
            "安得身雲水，孤筇自給扶。"
        ],
        "title": "同諸友山行分袂言別五首  其五",
        "id": "9077451a-32e9-47a2-aa37-9f61892b101b"
    },
    {
        "author": "程公許",
        "paragraphs": [
            "雲已安排雪，天仍慘淡風。",
            "纜船投古剎，撥火共談空。"
        ],
        "title": "楓橋寺小憩  其一",
        "id": "1256053e-3dff-4fa2-a027-93607befe0af"
    },
    {
        "author": "程公許",
        "paragraphs": [
            "寂歷少林壁，酸寒飯顆山。",
            "相逢如有舊，示我亦無還。"
        ],
        "title": "楓橋寺小憩  其二",
        "id": "9ef7bd28-96a5-4492-9188-5aa1881bd643"
    },
    {
        "author": "程公許",
        "paragraphs": [
            "往事驚心折，三年撚指間。",
            "西州門外淚，華屋遽青山。"
        ],
        "title": "楓橋寺小憩  其三",
        "id": "80a675bf-cce5-4bd3-8669-bc9ef4eba15e"
    },
    {
        "author": "程公許",
        "paragraphs": [
            "唐人舊吟處，古殿晝多陰。",
            "欲去有餘戀，片雲飛碧岑。"
        ],
        "title": "楓橋寺小憩  其四",
        "id": "5da8933f-1a2d-4ce4-ba3c-b42f37cf868e"
    },
    {
        "author": "程公許",
        "paragraphs": [
            "日月疾跳丸，簡篇浩烟海。",
            "弓旌誤誘去，歎息可中悔。"
        ],
        "title": "鎖宿餘半月得閒讀書喜而有賦  其一",
        "id": "be518e88-98e4-474d-90b8-68bc65db3132"
    },
    {
        "author": "程公許",
        "paragraphs": [
            "馬瘏僕亦倦，得休苦無多。",
            "剝啄復剝啄，奈此分陰何。"
        ],
        "title": "鎖宿餘半月得閒讀書喜而有賦  其二",
        "id": "c5e457d1-4c60-4459-a19b-f2ddbb98765e"
    },
    {
        "author": "程公許",
        "paragraphs": [
            "薰風鎖重棘，襆被去何勇。",
            "私我幾日閒，此意千金重。"
        ],
        "title": "鎖宿餘半月得閒讀書喜而有賦  其三",
        "id": "368c3af2-bcab-4a21-ac38-e2fbf4507080"
    },
    {
        "author": "程公許",
        "paragraphs": [
            "晴檐蔭虛白，夜燈耿閴寥。",
            "自憐聲吾伊，亦復如聞韶。"
        ],
        "title": "鎖宿餘半月得閒讀書喜而有賦  其四",
        "id": "dcc75fe6-8977-4eb9-9de4-becbcad34a4e"
    },
    {
        "author": "程公許",
        "paragraphs": [
            "王事有期程，稱意不可再。",
            "寄言山中友，勿誤青衫愛。"
        ],
        "title": "鎖宿餘半月得閒讀書喜而有賦  其五",
        "id": "ff4e3858-5007-4023-be08-33bb724efb57"
    },
    {
        "author": "程公許",
        "paragraphs": [
            "觀空得舍筏喻，示病無散花天。",
            "從渠幻起幻滅，我自燕處超然。"
        ],
        "title": "和雁湖先生病起自警八章  其一",
        "id": "9f6af313-f0a4-400e-b3a9-37750f5a6724"
    },
    {
        "author": "程公許",
        "paragraphs": [
            "葆光悟老子說，游仙續景純詩。",
            "木鑽可使石透，槃水猶嚴手持。"
        ],
        "title": "和雁湖先生病起自警八章  其二",
        "id": "1d3f26ea-d693-4456-8345-61687a3e57ef"
    },
    {
        "author": "程公許",
        "paragraphs": [
            "專氣如嬰兒相，觀心得宿命通。",
            "認取無聲無色，了知非瞽非聾。"
        ],
        "title": "和雁湖先生病起自警八章  其三",
        "id": "acf297b0-fa42-4157-bbfe-e51c1121772e"
    },
    {
        "author": "程公許",
        "paragraphs": [
            "三關中隠玉閣，七言味在蘂珠。",
            "妙得養生真訣，善刀四顧躊躇。"
        ],
        "title": "和雁湖先生病起自警八章  其四",
        "id": "bde3b795-18da-472d-ae64-06c117f1e818"
    },
    {
        "author": "程公許",
        "paragraphs": [
            "學仙寧復華念，爲士苦畏四鄰。",
            "鐵彈茅茨何在，兩翁心豈違人。"
        ],
        "title": "和雁湖先生病起自警八章  其五",
        "id": "e289f026-7792-4dfd-b650-37b235979a67"
    },
    {
        "author": "程公許",
        "paragraphs": [
            "殘編幸出壞宅，滴露何能闡微。",
            "萬古聖賢心法，未饒西竺傳衣。"
        ],
        "title": "和雁湖先生病起自警八章  其六",
        "id": "c427e83e-3536-4592-a67e-ff8ddb65c396"
    },
    {
        "author": "程公許",
        "paragraphs": [
            "永夜朝元騫樹，蕭晨晞髮扶桑。",
            "妙處本來一貫，何異心齋坐忘。"
        ],
        "title": "和雁湖先生病起自警八章  其七",
        "id": "0d0e8af0-7dc5-4e4e-b30f-015635a9365a"
    },
    {
        "author": "程公許",
        "paragraphs": [
            "貪夫孜孜爲利，烈士汲汲徇名。",
            "誰似先生元尚，名標七寶宮城。"
        ],
        "title": "和雁湖先生病起自警八章  其八",
        "id": "77129056-4e36-47b4-8fb7-2b7c8599d3c2"
    },
    {
        "author": "程公許",
        "paragraphs": [
            "戰氛塞蠶叢國，决策下勝峰山。",
            "避地客江湖久，著書無頃刻閒。"
        ],
        "title": "郡事多冗命繩翁拉彥翔則明德素遊趙園彥翔歸以五章示教用韻  其一",
        "id": "4a23fa33-8fbd-472a-81e0-9e36cfef0b9a"
    },
    {
        "author": "程公許",
        "paragraphs": [
            "世溷溷爭捷徑，髮種種不勝簪。",
            "款門恰來石友，倚檻同觀玉岑。"
        ],
        "title": "郡事多冗命繩翁拉彥翔則明德素遊趙園彥翔歸以五章示教用韻  其二",
        "id": "fc8d9a4b-6223-40b2-9e4a-7ee9f9e46642"
    },
    {
        "author": "程公許",
        "paragraphs": [
            "簡編得趣自熟，軒冕於我何加。",
            "喜爲勝遊着句，未須歸賦落霞。"
        ],
        "title": "郡事多冗命繩翁拉彥翔則明德素遊趙園彥翔歸以五章示教用韻  其三",
        "id": "893d0e93-45e8-4104-91ba-0b0ce5dee1fe"
    },
    {
        "author": "程公許",
        "paragraphs": [
            "俗氛妨人選勝，危坐待歸啜茶。",
            "聽渠說山說水，撩我清夢還家。"
        ],
        "title": "郡事多冗命繩翁拉彥翔則明德素遊趙園彥翔歸以五章示教用韻  其四",
        "id": "18791e6e-6b01-44ce-aac6-590ac7a5031c"
    },
    {
        "author": "程公許",
        "paragraphs": [
            "浮生何適非寄，百慮非言可宣。",
            "誰能尋訪樂土，籲天僑立西川。"
        ],
        "title": "郡事多冗命繩翁拉彥翔則明德素遊趙園彥翔歸以五章示教用韻  其五",
        "id": "f24d94df-b520-4cf1-ae6e-2b952ed45261"
    },
    {
        "author": "程公許",
        "paragraphs": [
            "相思命千里駕，慘別緩三疊歌。",
            "幸祖帳得少住，奈征夫催發何。"
        ],
        "title": "與子先兄及伯暢甥別投宿明月山客邸悵然有賦  其一",
        "id": "70036e84-ba55-424f-adbe-ab7bede95fc8"
    },
    {
        "author": "程公許",
        "paragraphs": [
            "岐路暫須執手，高城忍更回頭。",
            "大家制兒女淚，努力爲名業謀。"
        ],
        "title": "與子先兄及伯暢甥別投宿明月山客邸悵然有賦  其二",
        "id": "8ba995c6-df11-480a-add4-91e077fc0879"
    },
    {
        "author": "程公許",
        "paragraphs": [
            "鍾情慨左右手，舍我作汗漫游。",
            "渭陽政須數面，南浦約送行舟。"
        ],
        "title": "與子先兄及伯暢甥別投宿明月山客邸悵然有賦  其三",
        "id": "23defc62-05cb-4f02-8831-93e2fa7d7d31"
    },
    {
        "author": "程公許",
        "paragraphs": [
            "放燈時節快晴天，紅杏梢頭璧月圓。",
            "物色似嫌人意懶，故撩吟思着風烟。"
        ],
        "title": "上元即事四首  其一",
        "id": "92017c95-6fec-4945-8e2f-851ef5a36817"
    },
    {
        "author": "程公許",
        "paragraphs": [
            "昭覺芙蕖萬炬紅，馬蹄無處避香風。",
            "勝遊似夢難重省，最憶瓊酥點綴工。"
        ],
        "title": "上元即事四首  其二",
        "id": "088a0130-06d9-49ce-a9be-3ba5c7c37b34"
    },
    {
        "author": "程公許",
        "paragraphs": [
            "懶慢無才可熱官，良辰何以博親歡。",
            "翻思田舍朋簪盍，濁酒青燈語夜闌。"
        ],
        "title": "上元即事四首  其三",
        "id": "f571c222-5336-46e1-9ca3-07a72b188ede"
    },
    {
        "author": "程公許",
        "paragraphs": [
            "不用長檠換短檠，一窗圖史任縱橫。",
            "定知太乙青藜杖，合向書邊分外明。"
        ],
        "title": "上元即事四首  其四",
        "id": "b0110d26-0f7d-4db6-a65c-00c10921c749"
    },
    {
        "author": "程公許",
        "paragraphs": [
            "綠綺新調正始音，紅蕖小放上元燈。",
            "遊人莫誚遨頭懶，只願年豐歲事登。"
        ],
        "title": "元夕題燈龕四首  其一",
        "id": "02a388d9-947f-40d1-86c2-2b824ea19eda"
    },
    {
        "author": "程公許",
        "paragraphs": [
            "圍棘侵天催速戰，土膏得雨要深耕。",
            "儒風鼎盛田多稼，早願三邊洗甲兵。"
        ],
        "title": "元夕題燈龕四首  其二",
        "id": "59b71847-f49e-4261-b217-7aa43cc5787d"
    },
    {
        "author": "程公許",
        "paragraphs": [
            "期會從教迫星火，絃歌我自樂春風。",
            "欲知政理和平處，都在邦人笑語中。"
        ],
        "title": "元夕題燈龕四首  其三",
        "id": "dcf8e856-3876-44e7-9127-6589173f5506"
    },
    {
        "author": "程公許",
        "paragraphs": [
            "水晶簾映寶燈明，海上移來不夜城。",
            "何似圖書羣玉府，青藜靜對月三更。"
        ],
        "title": "元夕題燈龕四首  其四",
        "id": "15d5c7ac-2f6c-46c8-a46a-d9b582a19aee"
    },
    {
        "author": "程公許",
        "paragraphs": [
            "語脈留連燭跋頻，也知同姓異他人。",
            "筆花枉着藍田紙，誰直金鑾夜演綸。"
        ],
        "title": "和程及甫迎春三首  其一",
        "id": "c7be09a4-c463-4dfa-8848-bca364393e5b"
    },
    {
        "author": "程公許",
        "paragraphs": [
            "劍棧雲深爛漫遊，知非吾土且登樓。",
            "薰風十里陌堤上，打伴明當還益州。"
        ],
        "title": "和程及甫迎春三首  其二",
        "id": "85b69d3e-fcf9-45b0-8055-00d424850f19"
    },
    {
        "author": "程公許",
        "paragraphs": [
            "萬生寧不念扶顛，澗壑今猶挽莫前。",
            "過眼舜華開落幾，功名好在鬢皤然。"
        ],
        "title": "和程及甫迎春三首  其三",
        "id": "2e3dca9d-2f6d-4af1-aa71-3730a66b9835"
    },
    {
        "author": "程公許",
        "paragraphs": [
            "橫枝借與月傳神，相對無言自目成。",
            "好在玉壺清夜裏，冷香孤艷浸空明。"
        ],
        "title": "和虞滄江梅花四絕句  其一",
        "id": "258acd5c-b54c-4cdd-99a5-fa73ddb9e970"
    },
    {
        "author": "程公許",
        "paragraphs": [
            "園林春到杳無蹤，恰似靈犀一點通。",
            "賸著新題問花信，從頭二十四番風。"
        ],
        "title": "和虞滄江梅花四絕句  其二",
        "id": "08022d02-704a-41f2-be21-7b79c23ef846"
    },
    {
        "author": "程公許",
        "paragraphs": [
            "銅彝深養玉膚肌，更着圖書繞四圍。",
            "千古離騷誰與續，襲人清韻自芳菲。"
        ],
        "title": "和虞滄江梅花四絕句  其三",
        "id": "3aa76cc7-6f45-411c-b0df-082f6282163d"
    },
    {
        "author": "程公許",
        "paragraphs": [
            "暖日籠寒意小忺，爲君索笑一巡簷。",
            "細挼玉糝浮杯面，猶自詩腸未屬厭。"
        ],
        "title": "和虞滄江梅花四絕句  其四",
        "id": "c4ea2a8b-500b-40be-877b-16eee54a8ede"
    },
    {
        "author": "程公許",
        "paragraphs": [
            "人間何處覓瓊華，元住瑶池阿母家。",
            "應念維摩室無侍，來隨天女供天花。"
        ],
        "title": "和司令洪文詠梅花兩絕句  其一",
        "id": "1d4bf8da-4581-4c24-9861-4cc1d7a550f8"
    },
    {
        "author": "程公許",
        "paragraphs": [
            "舊遊無處問芳華，身似禪僧處處家。",
            "聊共梅花娛歲晚，又催元日頌椒花。"
        ],
        "title": "和司令洪文詠梅花兩絕句  其二",
        "id": "d564b89b-9cc4-4862-844f-a79d2744eaf5"
    },
    {
        "author": "程公許",
        "paragraphs": [
            "聞道溪橋澁欲乾，黄昏縞袂不禁寒。",
            "愛之不見空搔首，玉立亭亭可得干。"
        ],
        "title": "再和  其一",
        "id": "a51e65bd-c778-489a-b456-8a9401d2964d"
    },
    {
        "author": "程公許",
        "paragraphs": [
            "一冬已放酒杯乾，三復名章敵露寒。",
            "著我瑶林瓊樹裏，何須初雪畫江干。"
        ],
        "title": "再和  其二",
        "id": "addf93d3-29ab-4b01-ac26-93e3b3dc8cab"
    },
    {
        "author": "程公許",
        "paragraphs": [
            "踏雪微吟分外清，藍橋底處覓雲英。",
            "客來何物供娛玩，竹葉新篘玉糝羹。"
        ],
        "title": "和若水賦郡圃梅花三絕句  其一",
        "id": "421d3538-f16c-4dc4-9148-5c61ae272ff9"
    },
    {
        "author": "程公許",
        "paragraphs": [
            "瓊玉林中笑語親，色香原不著根塵。",
            "淡烟疎雨靜相對，聊藉詩篇管領春。"
        ],
        "title": "和若水賦郡圃梅花三絕句  其二",
        "id": "83e3c589-c12e-4946-89e9-ac8358ca1eb8"
    },
    {
        "author": "程公許",
        "paragraphs": [
            "冰池媚影早春時，轉眼纍纍子着枝。",
            "調飪可能無好手，太羹真味付誰知。"
        ],
        "title": "和若水賦郡圃梅花三絕句  其三",
        "id": "a178b9e1-433e-487b-b304-681acb0e68ef"
    },
    {
        "author": "程公許",
        "paragraphs": [
            "和風釅日又清明，茶事驚呼探火新。",
            "整頓安輿扶鶴骨，晴郊滿意賞青春。"
        ],
        "title": "清明日侍親輿遊海雲寺四首  其一",
        "id": "a8a9ab21-54ee-4109-b4fa-978f29607b10"
    },
    {
        "author": "程公許",
        "paragraphs": [
            "琴鶴清風久寂寥，谷居忠憤絢銀鉤。",
            "龕中片石費錐鑿，還爲兩翁須點頭。"
        ],
        "title": "清明日侍親輿遊海雲寺四首  其二",
        "id": "3bb9ce39-e3b3-47be-9b8b-6bc0eb875440"
    },
    {
        "author": "程公許",
        "paragraphs": [
            "休問霜林鶴頂丹，空庭三尺綠新攢。",
            "從渠五老掀髯笑，我自與師盟歲寒。"
        ],
        "title": "清明日侍親輿遊海雲寺四首  其三",
        "id": "fd155f7d-72f6-4a1d-a32a-61edaf4b136c"
    },
    {
        "author": "程公許",
        "paragraphs": [
            "翛翛竹色蘸清尊，更借陰風蕩午暄。",
            "博得親顔開一笑，佳名須記壽星軒。"
        ],
        "title": "清明日侍親輿遊海雲寺四首  其四",
        "id": "0c5314fa-ed89-4a93-8753-13ce15f62b56"
    },
    {
        "author": "程公許",
        "paragraphs": [
            "緗枝滌露最鮮明，瓊佩歸來带宿酲。",
            "莫向人間强分別，一般品職列三清。"
        ],
        "title": "黄香梅",
        "id": "b694ef5e-1646-41c9-97f8-f38297e2604f"
    },
    {
        "author": "程公許",
        "paragraphs": [
            "縹緲南山萼綠華，春宵侍宴玉皇家。",
            "定知飲釂玻瓈椀，去擁雲軿併六花。"
        ],
        "title": "綠萼梅",
        "id": "4d700f1d-0ee4-4a17-acf0-233dd1ae7b5e"
    },
    {
        "author": "程公許",
        "paragraphs": [
            "羣仙遥夜倚欄時，東閣詩成一段奇。",
            "休遣北人輕辨認，杏繁較似乏清姿。"
        ],
        "title": "紅梅",
        "id": "873ece9e-3d1a-4e41-be2c-d234cce344f8"
    },
    {
        "author": "程公許",
        "paragraphs": [
            "憶昨劉園共一杯，花雖多品未全開。",
            "芳郊是處堪行樂，正用此時特事來。"
        ],
        "title": "題花十絕句  其一",
        "id": "ea81459c-fc9e-4cfc-afcd-0086dbdde16b"
    },
    {
        "author": "程公許",
        "paragraphs": [
            "穀雨猶賒半月期，禁烟花事已紛披。",
            "吏塵瞇目春餘幾，却被名花喚覓詩。"
        ],
        "title": "題花十絕句  其二",
        "id": "dddfb2f6-2379-4a8a-bddb-adbe5f094341"
    },
    {
        "author": "程公許",
        "paragraphs": [
            "楊花漠漠亂晴空，翠幰箯輿御晚風。",
            "試與徐園評絕品，紫毬曲柄狀元紅。"
        ],
        "title": "題花十絕句  其三",
        "id": "c0e40b24-c301-4e37-abe5-36738bfffc9f"
    },
    {
        "author": "程公許",
        "paragraphs": [
            "何相家庭僅百窠，擁培力厚得春多。",
            "羣妃舞散瑶臺晚，盡醉東皇金叵羅。"
        ],
        "title": "題花十絕句  其四",
        "id": "8af1e6dd-93b5-4a23-bfd4-e86403d6c32b"
    },
    {
        "author": "程公許",
        "paragraphs": [
            "花城最好穆家亭，一樹雙跗疊彩雲。",
            "似是將雛有先兆，主林神爲瑞斯文。"
        ],
        "title": "題花十絕句  其五",
        "id": "bee2e781-ca67-4cf9-b33f-8b771d99eb79"
    },
    {
        "author": "程公許",
        "paragraphs": [
            "簿書投我夢沉迷，有客相携兩日嬉。",
            "餳粥催人歸供節，蔡莊猶恨欠題詩。"
        ],
        "title": "題花十絕句  其六",
        "id": "e0cc809f-573b-4a5d-ab2a-d3e4d89b2a40"
    },
    {
        "author": "程公許",
        "paragraphs": [
            "一欄養就數窠花，却辨牙牌定等差。",
            "我自色塵無染着，試將道眼看芳華。"
        ],
        "title": "題花十絕句  其七",
        "id": "47d043e3-a0bd-4a52-b516-4035907a0c45"
    },
    {
        "author": "程公許",
        "paragraphs": [
            "臙脂樓與瑞雲紅，疊萼重跗剪刻工。",
            "元利滋爲人僞奪，不如傾倒付東風。"
        ],
        "title": "題花十絕句  其八",
        "id": "3e2efd35-7255-4942-9333-bc844fee6e1a"
    },
    {
        "author": "程公許",
        "paragraphs": [
            "絡繹筠籃爲我分，古銅雲罍井花溫。",
            "無情風雨連宵惡，數朶窗紗故自存。"
        ],
        "title": "題花十絕句  其九",
        "id": "383b54b0-033c-41f6-8217-764517b62060"
    },
    {
        "author": "程公許",
        "paragraphs": [
            "饑腸可忍麥登場，寒索衣裘繭飫桑。",
            "莫爲花殘恨風雨，深恩何以答東皇。"
        ],
        "title": "題花十絕句  其一○",
        "id": "acdd2dab-be80-4cd2-a2ac-db9b6d67c34c"
    },
    {
        "author": "程公許",
        "paragraphs": [
            "分我幽園花數栽，滄洲三徑劚蒿萊。",
            "殷勤雨露親培植，小待春風共一杯。"
        ],
        "title": "小詩柬道傳覓花栽",
        "id": "954f8ad3-2125-494d-ba0e-a17536b952a4"
    },
    {
        "author": "程公許",
        "paragraphs": [
            "老幹查牙裹綠苔，雪中能有幾花開。",
            "杜陵不耐香愁亂，更看幽人輕折來。"
        ],
        "title": "施兄折贈苔梅將以二絕和韻謝之  其一",
        "id": "07c2ff2f-92fb-4c80-8fe5-702e593a37d4"
    },
    {
        "author": "程公許",
        "paragraphs": [
            "枯木巖前不受寒，幾曾披腹詫琅玕。",
            "春風何限閒花草，歲晚貞心要耐看。"
        ],
        "title": "施兄折贈苔梅將以二絕和韻謝之  其二",
        "id": "217c40a1-a896-4274-9303-7daa560dbdcd"
    },
    {
        "author": "程公許",
        "paragraphs": [
            "平章江浙素馨種，小白花山瓜葛親。",
            "借取水沉薰玉骨，便如屏障喚真真。"
        ],
        "title": "和虞使君擷素馨花遺張立蒸沉香四絕句  其一",
        "id": "2cb8f956-1651-472a-958a-e618cb1bc150"
    },
    {
        "author": "程公許",
        "paragraphs": [
            "長訝詩人巧奪胎，天心月脇句中來。",
            "更將花譜通香譜，輸與博山烘炭煤。"
        ],
        "title": "和虞使君擷素馨花遺張立蒸沉香四絕句  其二",
        "id": "96e60b25-816c-401c-9499-e31b3a55bbc1"
    },
    {
        "author": "程公許",
        "paragraphs": [
            "綠雲影覆白雲英，馥郁秋風不易陳。",
            "休遣江南誇艷曲，朝朝瓊樹眼中新。"
        ],
        "title": "和虞使君擷素馨花遺張立蒸沉香四絕句  其三",
        "id": "6ca0cc5f-5f2e-480d-8e47-61c718fe72a9"
    },
    {
        "author": "程公許",
        "paragraphs": [
            "風露高寒醉夢清，小窗香霧遠囂塵。",
            "不須殷七戲三昧，始信司花女有神。"
        ],
        "title": "和虞使君擷素馨花遺張立蒸沉香四絕句  其四",
        "id": "63949081-09ed-4167-8ed4-7cc24f4dc47b"
    },
    {
        "author": "程公許",
        "paragraphs": [
            "雪瑞連宵未肯晴，粧排光景待朝正。",
            "八盤嶺轉宮城近，惝怳身登白玉京。"
        ],
        "title": "積雪未晴正旦朝賀大慶殿口號八章  其一",
        "id": "16f777b5-ccbe-41fe-9b8e-e4156ea8aa3d"
    },
    {
        "author": "程公許",
        "paragraphs": [
            "清蹕轟雷輦出房，赭紅一點殿中央。",
            "天知聖主憂邊久，剩放飛霙兆歲穰。"
        ],
        "title": "積雪未晴正旦朝賀大慶殿口號八章  其二",
        "id": "4d364411-cfd5-4cbd-bf1a-1405bd391ed1"
    },
    {
        "author": "程公許",
        "paragraphs": [
            "萬點華星續續來，宮門未放玉{𥫗氐}開。",
            "忍寒少待晨光透，不住催班引上台。"
        ],
        "title": "積雪未晴正旦朝賀大慶殿口號八章  其三",
        "id": "35eaf637-4b90-4f28-beaf-c5e26dad7858"
    },
    {
        "author": "程公許",
        "paragraphs": [
            "東西廊轉面朝天，緋綠斕斑紫綬褰。",
            "萬歲聲中陪率舞，野麋終羨草芊綿。"
        ],
        "title": "積雪未晴正旦朝賀大慶殿口號八章  其四",
        "id": "2c2e66a2-5e7b-426e-90a3-47f04609ef74"
    },
    {
        "author": "程公許",
        "paragraphs": [
            "凝旒憂顧念三邊，詔撤鼇山罷秩筵。",
            "天眷仁明宜悔禍，眼看千里息烽烟。"
        ],
        "title": "積雪未晴正旦朝賀大慶殿口號八章  其五",
        "id": "bc4d3b34-4fe8-4721-a5b6-6a3017c6b804"
    },
    {
        "author": "程公許",
        "paragraphs": [
            "六龍不動玉鞭迷，霧靄荒寒五鳳癡。",
            "靜閲天機消復長，未應冰谷晛消遲。"
        ],
        "title": "積雪未晴正旦朝賀大慶殿口號八章  其六",
        "id": "d398e8e6-5baa-46c7-82fb-f08e8d20cb0b"
    },
    {
        "author": "程公許",
        "paragraphs": [
            "玉階再拜卷班回，一炷心香憫劫灰。",
            "六合風塵須一洗，八荒壽域會重開。"
        ],
        "title": "積雪未晴正旦朝賀大慶殿口號八章  其七",
        "id": "7b2db26a-b9a4-4282-abd1-5f69e26f50fb"
    },
    {
        "author": "程公許",
        "paragraphs": [
            "擾擾勞生祗自嘆，依依鄉夢五更寒。",
            "臨流釣石應無恙，歸逐隣翁整釣竿。"
        ],
        "title": "積雪未晴正旦朝賀大慶殿口號八章  其八",
        "id": "46dea22b-eedc-49b4-8bbe-b48bf2d3f0ab"
    },
    {
        "author": "程公許",
        "paragraphs": [
            "夜窗細跋燭花紅，窗外那知雪墮空。",
            "危坐不如眠較煖，紙衾休要水沉烘。"
        ],
        "title": "工侍國史李丈奉御香禱雪上竺前一夕雪瑞已應道間志喜成詩以示敬借韻同賦  其一",
        "id": "29b191b2-9c25-4c5f-8606-070e6d415e48"
    },
    {
        "author": "程公許",
        "paragraphs": [
            "列仙朝罷玉皇家，一色中單襯白紗。",
            "纔得東皇呈上瑞，萬年枝上早開花。"
        ],
        "title": "工侍國史李丈奉御香禱雪上竺前一夕雪瑞已應道間志喜成詩以示敬借韻同賦  其二",
        "id": "56c8eaaf-968c-4dec-be01-e66710fdc081"
    },
    {
        "author": "程公許",
        "paragraphs": [
            "未問含章眩曉粧，巧將珪璧疊宮牆。",
            "愛民天子心堯舜，猶自黄封降御香。"
        ],
        "title": "工侍國史李丈奉御香禱雪上竺前一夕雪瑞已應道間志喜成詩以示敬借韻同賦  其三",
        "id": "fce22c79-5e6a-4f53-a914-6acfb9c29d98"
    },
    {
        "author": "程公許",
        "paragraphs": [
            "阿佛常時奮老拳，爲銜詔旨意精專。",
            "且煩大士開顔笑，吹散曼陀黼扆前。"
        ],
        "title": "工侍國史李丈奉御香禱雪上竺前一夕雪瑞已應道間志喜成詩以示敬借韻同賦  其四",
        "id": "4f3e9164-dc81-4411-8fb9-de92361271d2"
    },
    {
        "author": "程公許",
        "paragraphs": [
            "憂旱憂蝗恰一年，未春喜見六花妍。",
            "極知氣脈艱調護，須得醫和爲保全。"
        ],
        "title": "工侍國史李丈奉御香禱雪上竺前一夕雪瑞已應道間志喜成詩以示敬借韻同賦  其五",
        "id": "bedf8ca5-9907-47b8-af89-44ca9eef6408"
    },
    {
        "author": "程公許",
        "paragraphs": [
            "灞橋風景渺荒寒，最好騎馿物色看。",
            "得似西湖湖上境，被公驅使入毫端。"
        ],
        "tags": [
            "西湖"
        ],
        "title": "工侍國史李丈奉御香禱雪上竺前一夕雪瑞已應道間志喜成詩以示敬借韻同賦  其六",
        "id": "b72e2b7d-fb24-4635-ad86-09b73b7c5bd1"
    },
    {
        "author": "程公許",
        "paragraphs": [
            "聞道孤山未有梅，春郊早已艷玫瑰。",
            "何當結伴林家去，共擷香英酎一杯。"
        ],
        "title": "工侍國史李丈奉御香禱雪上竺前一夕雪瑞已應道間志喜成詩以示敬借韻同賦  其七",
        "id": "e7a6e84e-bf87-4a1c-91c8-a79a3a55a05e"
    },
    {
        "author": "程公許",
        "paragraphs": [
            "霜月鋪銀灧瓦溝，憶曾盡醉作中秋。",
            "侵天圍棘孤吟夜，且著紅爐爲暖愁。"
        ],
        "title": "又省闈鎖宿十月十三日夜月獨酌  其一",
        "id": "6549f9a2-7c5b-4601-a1b7-f99ad2a8ce68"
    },
    {
        "author": "程公許",
        "paragraphs": [
            "兩月重來月又圓，寺鐘驚夢五更殘。",
            "此情誰遣啼鴉覺，飛過東牆代訴寒。"
        ],
        "title": "又省闈鎖宿十月十三日夜月獨酌  其二",
        "id": "c324dcc6-91ef-411d-aafd-1d1d270c6c11"
    },
    {
        "author": "程公許",
        "paragraphs": [
            "沉沉鎖棘春風晚，漠漠重簾晝景移。",
            "白紵曉寒疑夢事，袖間猶記墨淋漓。"
        ],
        "title": "臨邛試士",
        "id": "3761dfe0-15c8-4508-b8c8-c89c35886006"
    },
    {
        "author": "程公許",
        "paragraphs": [
            "薦函引重一何頻，畫餠充饑恐誤人。",
            "公道晚遭諸葛相，且煩輿致倚經綸。"
        ],
        "title": "再和賀及甫領西清先生薦牘  其一",
        "id": "41fb1b29-42f7-4c81-b733-0a68b064b30e"
    },
    {
        "author": "程公許",
        "paragraphs": [
            "萬里因人作遠遊，眼明西北有高樓。",
            "蛾眉嫁晚貞心在，閒倚春風唱石州。"
        ],
        "title": "再和賀及甫領西清先生薦牘  其二",
        "id": "fc6f1d5c-68fd-4824-9605-7966d2a8311b"
    },
    {
        "author": "程公許",
        "paragraphs": [
            "功名壯節易華顛，揚簸翻羞糠粃前。",
            "老子鑪錘無別巧，精粗良窳任天然。"
        ],
        "title": "再和賀及甫領西清先生薦牘  其三",
        "id": "44361855-555d-4a52-86d5-76486000e4b6"
    },
    {
        "author": "程公許",
        "paragraphs": [
            "賦就凌霄意欲仙，却飛霞佩武陵源。",
            "桃花總是甘棠舊，重與郎君憩鹿轓。"
        ],
        "title": "謁侍郎李先生  其一",
        "id": "8be5de45-4443-4031-af8e-07db14ed071b"
    },
    {
        "author": "程公許",
        "paragraphs": [
            "異時乘月喚胡床，便羾青鸞到玉堂。",
            "見說紫清虛佇久，漁船休戀落花香。"
        ],
        "title": "謁侍郎李先生  其二",
        "id": "eec6e663-0f39-4d0b-8719-42edf83c6d54"
    },
    {
        "author": "程公許",
        "paragraphs": [
            "公歸帝所斡鈞衡，早爲乾坤洗甲兵。",
            "第一人才須汲引，泰階平待拔茅征。"
        ],
        "title": "謁侍郎李先生  其三",
        "id": "ad134466-ffad-4c12-8ecb-77be90c185b3"
    },
    {
        "author": "程公許",
        "paragraphs": [
            "春風曾得曳長裾，再見應知勝百書。",
            "從此修門天萬里，可能誦賦憶相如。"
        ],
        "title": "謁侍郎李先生  其四",
        "id": "736327e7-2e1b-41ed-9eb9-89be39aa11ae"
    },
    {
        "author": "程公許",
        "paragraphs": [
            "平生知己兩蘇公，乞與宮商發爨桐。",
            "歸日鴈湖談夜雨，南枝有信待東風。"
        ],
        "title": "謁侍郎李先生  其五",
        "id": "21491ad5-412c-4a75-9a63-52e889f7c563"
    },
    {
        "author": "程公許",
        "paragraphs": [
            "萬里吳天問去程，停橈峽口約偕行。",
            "蒼顔相對曾相識，千佛經中記姓名。"
        ],
        "title": "夔門邂逅同年汪丈奉議示詩和吟三首  其一",
        "id": "31da83d5-7092-4056-a499-68b95af572e7"
    },
    {
        "author": "程公許",
        "paragraphs": [
            "鵬風九萬是修程，駟馬何妨緩轡行。",
            "聖治今方法元祐，白頭儘耐立功名。"
        ],
        "title": "夔門邂逅同年汪丈奉議示詩和吟三首  其二",
        "id": "d8e66804-87e9-47fd-aa79-03bf9ccd1630"
    },
    {
        "author": "程公許",
        "paragraphs": [
            "造朝敢不戒期程，鼉鼓明朝又趣行。",
            "好趁雪晴同訪古，東屯詩老舊知名。"
        ],
        "title": "夔門邂逅同年汪丈奉議示詩和吟三首  其三",
        "id": "07bc5580-7912-4534-bdb9-7ad1afc6c652"
    },
    {
        "author": "程公許",
        "paragraphs": [
            "中巖洞透牛頭洞，後洞門從此處開。",
            "剎剎塵塵皆住處，勝遊何必限天台。"
        ],
        "title": "羅漢洞",
        "id": "25e2d047-a79d-4b71-bdce-dea946caabd4"
    },
    {
        "author": "程公許",
        "paragraphs": [
            "新詩俊敵鮑參軍，結字歐虞瞠後塵。",
            "我亦平生違俗嗜，與君交似醉陽春。"
        ],
        "title": "內機知府郎官再和示教清拔遒美手不能置用韻以答嘉貺愧不足以當瓊瑶之報也  其一",
        "id": "a51de47a-369f-47ed-bea1-acbde616848e"
    },
    {
        "author": "程公許",
        "paragraphs": [
            "莫倚鳴髐力有餘，天扶興運要驅除。",
            "可須測象疑蓬埽，便擬排雲上諫書。"
        ],
        "title": "內機知府郎官再和示教清拔遒美手不能置用韻以答嘉貺愧不足以當瓊瑶之報也  其二",
        "id": "be4b1485-7a43-4279-b4a9-e3c1b9a8f4d1"
    },
    {
        "author": "程公許",
        "paragraphs": [
            "長憐杞菊老天隨，未必無才可濟時。",
            "蓋代功成一炊黍，清名過取恐非宜。"
        ],
        "title": "內機知府郎官再和示教清拔遒美手不能置用韻以答嘉貺愧不足以當瓊瑶之報也  其三",
        "id": "8e822cf2-d2e5-4605-a8c1-f0af322161f2"
    },
    {
        "author": "程公許",
        "paragraphs": [
            "愛閒天未許君閒，國步扶持奠鼎安。",
            "千古淮淝一棋局，土山盟在未應寒。"
        ],
        "title": "內機知府郎官再和示教清拔遒美手不能置用韻以答嘉貺愧不足以當瓊瑶之報也  其四",
        "id": "60e88ff4-cf9c-4004-afd4-a36b58f295ad"
    },
    {
        "author": "程公許",
        "paragraphs": [
            "世味輕於玉斗撞，向來驕氣爲君降。",
            "蹔離約會春風早，催逐飛帆下楚江。"
        ],
        "title": "內機知府郎官再和示教清拔遒美手不能置用韻以答嘉貺愧不足以當瓊瑶之報也  其五",
        "id": "420d6769-e4fd-4080-ab11-d38fdcead218"
    },
    {
        "author": "程公許",
        "paragraphs": [
            "天憎我輩韻孤清，故遣催科塵污人。",
            "幸有新詩爲湔祓，英瓊瑶未足爲珍。"
        ],
        "title": "廬陵劉兄焱袖詩編稿相訪借所和施從可唱酬韻答以三絕句  其一",
        "id": "92a532e1-1232-4c33-b4fa-27e685ed5d75"
    },
    {
        "author": "程公許",
        "paragraphs": [
            "拙與時乖勿誤謀，可能騎鶴更揚州。",
            "翹英似子寧終困，玉帛何時來蹇修。"
        ],
        "title": "廬陵劉兄焱袖詩編稿相訪借所和施從可唱酬韻答以三絕句  其二",
        "id": "b9b2db18-083f-49a5-8ba6-e683ad2c61a8"
    },
    {
        "author": "程公許",
        "paragraphs": [
            "清愁如海渺無邊，强整衰容傍酒船。",
            "若許白鷗同保社，五湖秋水碧於天。"
        ],
        "title": "廬陵劉兄焱袖詩編稿相訪借所和施從可唱酬韻答以三絕句  其三",
        "id": "92d81b71-4bd6-4ca7-aa8d-4a9d09249166"
    },
    {
        "author": "程公許",
        "paragraphs": [
            "逃虛喜聽足音跫，况是鄉人萬里逢。",
            "江海茫茫天盡處，又携書劍入湘中。"
        ],
        "title": "送楊元光隨編修李季才出守衡陽  其一",
        "id": "774f8ecb-6974-4117-acf1-96e5ebb872e2"
    },
    {
        "author": "程公許",
        "paragraphs": [
            "君到瀟湘漸迫秋，鄉關音問轉悠悠。",
            "思歸少忍烟塵息，回鴈峰前莫浪愁。"
        ],
        "title": "送楊元光隨編修李季才出守衡陽  其二",
        "id": "4df04de7-533e-4f10-b8f3-3ee041fc6799"
    },
    {
        "author": "程公許",
        "paragraphs": [
            "君家屋近我先塋，累世交遊意氣親。",
            "夢斷金梯山下路，欲談往事恐傷神。"
        ],
        "title": "送楊元光隨編修李季才出守衡陽  其三",
        "id": "f001dc2e-599e-40ec-a6f6-9a3a1defe050"
    },
    {
        "author": "程公許",
        "paragraphs": [
            "萍梗天涯幸有依，魚兮川泳鳥雲飛。",
            "祝融紫蓋題詩了，早趁賢侯召駕歸。"
        ],
        "title": "送楊元光隨編修李季才出守衡陽  其四",
        "id": "1d1f817e-4357-409b-939f-1152da663b41"
    },
    {
        "author": "程公許",
        "paragraphs": [
            "井花湔手寶香焚，一念何曾隔紫清。",
            "半夜瓦溝飛急響，化工元不吝生成。"
        ],
        "title": "自永康還連日又告旱懇祈勤恪初四五日再得甘霔農疇無高下沛然沾渥因賦絕句志喜  其一",
        "id": "a8d78f8e-89da-4b68-8c46-ea452aecf7e3"
    },
    {
        "author": "程公許",
        "paragraphs": [
            "穉苗蘇醒曉風凉，老魃匆匆遽俶裝。",
            "旬浹望霓心肺渴，蹔須一啜露華香。"
        ],
        "title": "自永康還連日又告旱懇祈勤恪初四五日再得甘霔農疇無高下沛然沾渥因賦絕句志喜  其二",
        "id": "1879169f-13b3-4190-ba75-d094e85ddb79"
    },
    {
        "author": "程公許",
        "paragraphs": [
            "去年西浙颶風高，瞬息三州汩海濤。",
            "欲倚人謀銷咎證，扶持那可欠英豪。"
        ],
        "title": "自永康還連日又告旱懇祈勤恪初四五日再得甘霔農疇無高下沛然沾渥因賦絕句志喜  其三",
        "id": "a4c815b8-9a5a-4c22-9fdf-bbe968ea2b1d"
    },
    {
        "author": "程公許",
        "paragraphs": [
            "茂陵何識瑞乾封，遑恤蕭條四海空。",
            "魴尾如今較勞止，廟謨端不倖邊功。"
        ],
        "title": "自永康還連日又告旱懇祈勤恪初四五日再得甘霔農疇無高下沛然沾渥因賦絕句志喜  其四",
        "id": "ee4e8f76-75cc-4d15-a357-e1943ead27cb"
    },
    {
        "author": "程公許",
        "paragraphs": [
            "雨餘遥翠抹飛霞，風送蛟龍恰到家。",
            "一夜凉侵蘄竹簟，最宜欹枕聽鳴蛙。"
        ],
        "title": "自永康還連日又告旱懇祈勤恪初四五日再得甘霔農疇無高下沛然沾渥因賦絕句志喜  其五",
        "id": "b01c7da7-cdd4-4526-8a74-3ad79cb56ef1"
    },
    {
        "author": "程公許",
        "paragraphs": [
            "相思一日似三秋，况是三年急景流。",
            "一笑玉華池上路，春風爲我盪牢愁。"
        ],
        "title": "虞使君示春日喜雨六絕和韻  其一",
        "id": "bebceef9-165e-4f76-bbf4-0faa009d982e"
    },
    {
        "author": "程公許",
        "paragraphs": [
            "入國洋洋頌借留，二年高廩趁時收。",
            "可能萬物盡吐氣，邦伯人人元道州。"
        ],
        "title": "虞使君示春日喜雨六絕和韻  其二",
        "id": "eeabf943-0330-4c21-8662-723978b97ebc"
    },
    {
        "author": "程公許",
        "paragraphs": [
            "世故紛紜劇蝟毛，利名海裏火銷膏。",
            "何如道院三更雨，稽古功成秋兔毫。"
        ],
        "title": "虞使君示春日喜雨六絕和韻  其三",
        "id": "454be2e7-b66b-44f8-86be-71821f036a42"
    },
    {
        "author": "程公許",
        "paragraphs": [
            "記擘吟箋手欲皴，至今滿篋玉湖春。",
            "郢人妙質何曾死，乞與風斤運用神。"
        ],
        "title": "虞使君示春日喜雨六絕和韻  其四",
        "id": "58c6357c-f58c-4f96-af23-1d2e97ed46de"
    },
    {
        "author": "程公許",
        "paragraphs": [
            "悠悠千古意茫然，婭姹誰非倚市妍。",
            "心事相期流俗外，牽聯玉海儻同編。"
        ],
        "title": "虞使君示春日喜雨六絕和韻  其五",
        "id": "81a9441d-e5c5-4f53-91af-4b98cf1d4488"
    },
    {
        "author": "程公許",
        "paragraphs": [
            "引袂天風几席傍，滿城無處不甘棠。",
            "定知丹雀銜書近，趣擁弓旌入帝鄉。"
        ],
        "title": "虞使君示春日喜雨六絕和韻  其六",
        "id": "dd49fd2c-d5f3-4bdc-bb7f-9c326eda8db3"
    },
    {
        "author": "程公許",
        "paragraphs": [
            "詩翁高卧滄江上，幾爲憂民霜鬢毛。",
            "推枕中宵賦春雨，筆鋒如瑩鸊鵜膏。"
        ],
        "title": "和虞使君春雨",
        "id": "3ea88839-d7e8-40c8-be43-e23d24b75c42"
    },
    {
        "author": "程公許",
        "paragraphs": [
            "玉塔界山松靄外，荻花翻雪晚風前。",
            "輪蹄漠漠紅塵裏，不著藤蘿鎖洞天。"
        ],
        "title": "宿旌陽風月無盡藏和虞滄江二首  其一",
        "id": "9213425f-62c2-4501-8494-d9bf4a64bf9d"
    },
    {
        "author": "程公許",
        "paragraphs": [
            "仙翁飈馭何方去，猶記淘丹冽井中。",
            "莫倚危欄長引嘯，恐驚鸞鶴下罡風。"
        ],
        "title": "宿旌陽風月無盡藏和虞滄江二首  其二",
        "id": "57492de9-e17c-4b0d-8486-57160cfd0b4a"
    },
    {
        "author": "程公許",
        "paragraphs": [
            "春工殫巧萬花叢，晚見昭儀擅漢宮。",
            "可惜芳時天不借，三更雨歇五更風。"
        ],
        "title": "牡丹",
        "id": "91289de3-33a9-45ac-9636-dff257f08dab"
    },
    {
        "author": "程公許",
        "paragraphs": [
            "凌波微步玉亭亭，華豔深遮萬蓋青。",
            "能使官曹饒野趣，小煩月斧敞風櫺。"
        ],
        "title": "改作池亭子安弟賦二絕因和韻  其一",
        "id": "f30543b4-4a95-40f7-8cc6-6f22122caf01"
    },
    {
        "author": "程公許",
        "paragraphs": [
            "榿隴低風呈遠碧，稻塍分溜溢方池。",
            "簿書課辦心如水，獨岸烏紗細琢詩。"
        ],
        "title": "改作池亭子安弟賦二絕因和韻  其二",
        "id": "bea5434c-37dd-4a15-9030-4966596fb068"
    },
    {
        "author": "程公許",
        "paragraphs": [
            "絕知家具少於車，伴我奔馳幾篋書。",
            "頼是官清饒暇日，忍教書冊與人疎。"
        ],
        "title": "移住郭婆井官廨二絕句  其一",
        "id": "4dcde67d-e144-47e3-a586-ecb201e52b9a"
    },
    {
        "author": "程公許",
        "paragraphs": [
            "官居何得似僧居，著穩層樓望眼舒。",
            "繞檻湖光與山色，可無佳句與消除。"
        ],
        "title": "移住郭婆井官廨二絕句  其二",
        "id": "c8392695-dea0-4fec-a21f-55295a26042a"
    },
    {
        "author": "程公許",
        "paragraphs": [
            "中秋月白古來慳，孤坐寒窗思黯然。",
            "懶近舞腰花十八，恨無珠履客三千。"
        ],
        "title": "中秋和姜主簿韻  其一",
        "id": "ffe1fd92-2265-4ec8-9398-f1d32910f040"
    },
    {
        "author": "程公許",
        "paragraphs": [
            "三更露氣滿秋堂，祕訣新傳食月芒。",
            "安得南樓三百尺，暫容老子據胡床。"
        ],
        "title": "中秋和姜主簿韻  其二",
        "id": "8207b0aa-1bd1-4060-b8e6-47335597d83b"
    },
    {
        "author": "程公許",
        "paragraphs": [
            "芹藻浮香水半環，官曹得似廣文閒。",
            "羽書趣上將軍馬，却擁貂裘度劍關。"
        ],
        "title": "被檄北征從宣威幕崔公之招也",
        "id": "0d16de36-caa4-42f7-bfe1-5ccaaf128d44"
    },
    {
        "author": "程公許",
        "paragraphs": [
            "武帳宵寒漏箭傳，元戎威望響秦川。",
            "機籌整暇一橫槊，寒澁何能强比肩。"
        ],
        "title": "和內幕季美  其一",
        "id": "dccbc9c4-f3f6-4329-a5ef-7e4c64ea7bad"
    },
    {
        "author": "程公許",
        "paragraphs": [
            "敵技無多莫浪傳，西京元是宋山川。",
            "書生但可謀帷幄，壯士得無須彘肩。"
        ],
        "title": "和內幕季美  其二",
        "id": "9ea8a51b-f42e-4226-924b-0ddcfe93b323"
    },
    {
        "author": "程公許",
        "paragraphs": [
            "五丁鑿劍古今傳，屹立崇墉蔽兩川。",
            "滿目風寒無處避，祇今由徑競摩肩。"
        ],
        "title": "和內幕季美  其三",
        "id": "692f7aec-6703-4ad3-bc73-e86e87d4d047"
    },
    {
        "author": "程公許",
        "paragraphs": [
            "一屋堆鞋笑領軍，人間滄海幾揚塵。",
            "卷舒不與心爲累，琪樹瑶林別有春。"
        ],
        "title": "謁告得歸拜呈內機知府郎官五首  其一",
        "id": "2d3dbbfd-9f26-4a49-b903-eb608c6bd0a3"
    },
    {
        "author": "程公許",
        "paragraphs": [
            "家貧儋石欠贏餘，恩許西歸度𡽱除。",
            "只恐期程催趣駕，羞顔插架舊藏書。"
        ],
        "title": "謁告得歸拜呈內機知府郎官五首  其二",
        "id": "8533bb5a-b524-43b8-a675-68f8301ad60f"
    },
    {
        "author": "程公許",
        "paragraphs": [
            "違覆由來諱詭隨，民勞未有甚今時。",
            "一分寬受一分賜，喜見留屯奏便宜。"
        ],
        "title": "謁告得歸拜呈內機知府郎官五首  其三",
        "id": "01e47dcb-4516-4f90-8dad-df907a56971d"
    },
    {
        "author": "程公許",
        "paragraphs": [
            "公餘賡載不曾閒，一段風流嗣建安。",
            "霜月西窗誰畫取，詩人雙聳玉樓寒。"
        ],
        "title": "謁告得歸拜呈內機知府郎官五首  其四",
        "id": "0a32cd92-98c9-4b40-b641-0931b0aa9758"
    },
    {
        "author": "程公許",
        "paragraphs": [
            "膏車忍待曉鐘撞，浩蕩歸情不可降。",
            "一笑朔風寒掠面，緩吟疏影蘸清江。"
        ],
        "title": "謁告得歸拜呈內機知府郎官五首  其五",
        "id": "bbd88c28-1f67-4530-ac78-a031e9b24309"
    },
    {
        "author": "程公許",
        "paragraphs": [
            "輪蹄霧漲九衢塵，役役人間祗是親。",
            "隨分世緣聊復爾，蹔歸還我自由身。"
        ],
        "title": "成都一月奔走人事喜於賦歸",
        "id": "8a8ea5a4-198a-4c5e-8002-3cb7b853d6f5"
    },
    {
        "author": "程公許",
        "paragraphs": [
            "桐帽棕鞋带染紅，誰能仰箭著虛空。",
            "乞身何幸天從欲，贏得溪堂一笑烘。"
        ],
        "title": "賀秀巖李工侍七首  其一",
        "id": "20c57cc9-71f2-4555-8ab7-349b4e85a6d8"
    },
    {
        "author": "程公許",
        "paragraphs": [
            "瀟洒精廬此託家，暑風一幅岸烏紗。",
            "客來祇可烹茶待，旋督山童汲水花。"
        ],
        "title": "賀秀巖李工侍七首  其二",
        "id": "9ee88e3b-e06f-4719-aacc-bb200ff6bbca"
    },
    {
        "author": "程公許",
        "paragraphs": [
            "白板扉無黛堊粧，碧琅玕漸出垣牆。",
            "卷藏汗簡編摩手，賸與離騷譜衆芳。"
        ],
        "title": "賀秀巖李工侍七首  其三",
        "id": "a83c521e-3c07-459d-b157-bbde79cbea3e"
    },
    {
        "author": "程公許",
        "paragraphs": [
            "封章三上意拳拳，却恨歸無一壑專。",
            "商略浮生皆寄耳，直須勘破劫空前。"
        ],
        "title": "賀秀巖李工侍七首  其四",
        "id": "8e577365-bec0-496c-9dd3-2cc9d824a72a"
    },
    {
        "author": "程公許",
        "paragraphs": [
            "雙檜蟠根不記年，儘饒紅紫競春妍。",
            "箯輿來往清苕岸，坡潁那能此樂全。"
        ],
        "title": "賀秀巖李工侍七首  其五",
        "id": "5c533c1b-f6af-4408-8f22-9f80a97ed5ce"
    },
    {
        "author": "程公許",
        "paragraphs": [
            "徹桑那復慮風寒，羈客相逢各好看。",
            "誰辦草堂棲子美，會扶藜杖過蘇端。"
        ],
        "title": "賀秀巖李工侍七首  其六",
        "id": "680097c1-d1e5-4748-8191-2f747d76e54a"
    },
    {
        "author": "程公許",
        "paragraphs": [
            "擬結三間剩種梅，要令繞屋積瓊瑰。",
            "與公酥酪元同味，投老時須共一杯。"
        ],
        "title": "賀秀巖李工侍七首  其七",
        "id": "119ac666-7dfc-4246-a1ad-e5aae5f20408"
    },
    {
        "author": "程公許",
        "paragraphs": [
            "里社婆婆五六年，戍瓜催促上舲船。",
            "官情得似交情好，去意其如別意牽。"
        ],
        "title": "惜別五首  其一",
        "id": "b133655b-b0b2-460c-9dd4-b1a6948a1519"
    },
    {
        "author": "程公許",
        "paragraphs": [
            "方舟追送愧情親，水宿風餐兩日程。",
            "欹枕清灘醒醉夢，此中强半是離聲。"
        ],
        "title": "惜別五首  其二",
        "id": "ed04a9a8-3971-44aa-a4b9-b8db410045f2"
    },
    {
        "author": "程公許",
        "paragraphs": [
            "憂患磨人鬢易皤，近來更覺別情難。",
            "霜筠雪柏圖堅耐，願保貞心共歲寒。"
        ],
        "title": "惜別五首  其三",
        "id": "73834407-d161-4341-9eeb-82629560654a"
    },
    {
        "author": "程公許",
        "paragraphs": [
            "酒莫多斟且緩觴，停舟沙步更徜徉。",
            "清江後夜長相憶，賸撚梅花訴斷腸。"
        ],
        "title": "惜別五首  其四",
        "id": "e938caed-4f19-490c-a9cd-0b2d99d9de3c"
    },
    {
        "author": "程公許",
        "paragraphs": [
            "珠樹森森秀阮林，高堂有母各歡心。",
            "蘭陔娛養時多暇，勿遣平安闕嗣音。"
        ],
        "title": "惜別五首  其五",
        "id": "72eef5bb-28e2-454c-bb9b-36136e8f4474"
    },
    {
        "author": "程公許",
        "paragraphs": [
            "憶伴梅花醉短亭，驚心紅藥餞餘春。",
            "不知九十日光景，辦得晴窗幾欠伸。"
        ],
        "title": "春晚客中雜吟四絕句  其一",
        "id": "136f76c6-ea1f-4e0a-8d0e-8815693facb3"
    },
    {
        "author": "程公許",
        "paragraphs": [
            "昨夜青皇駕趣旋，星榆散漫晚風顛。",
            "一春無緒供陶寫，滿硯塵埃費洗湔。"
        ],
        "title": "春晚客中雜吟四絕句  其二",
        "id": "4870405e-7578-46b2-932a-050d48be4710"
    },
    {
        "author": "程公許",
        "paragraphs": [
            "桑陰翳翳響繅車，麥熟多時稻吐芽。",
            "若使征輸寬一半，人生最樂只田家。"
        ],
        "title": "春晚客中雜吟四絕句  其三",
        "id": "92ba73c2-bc65-4160-b3b4-499eaecaf5a0"
    },
    {
        "author": "程公許",
        "paragraphs": [
            "怒風轉暖作陰寒，春盡如何衣怯單。",
            "最憶就林煨苦筍，六年輕失此清歡。"
        ],
        "title": "春晚客中雜吟四絕句  其四",
        "id": "0676d973-4841-48ae-99c9-491522fb8dc0"
    },
    {
        "author": "程公許",
        "paragraphs": [
            "仙人念我世緣輕，貸與山行幾日晴。",
            "袖有碧岑三十六，不妨風雨過鵑城。"
        ],
        "title": "臨途屆郫值雨",
        "id": "91899f48-bc87-42bd-a510-c8bb7e5f9972"
    },
    {
        "author": "程公許",
        "paragraphs": [
            "雨過青空月一痕，風襟留爽到黄昏。",
            "持杯未嚥思玄度，今夜微吟何處村。"
        ],
        "title": "梁山客邸雨後月色佳甚寄懷及甫",
        "id": "624dcbdd-280f-4fd3-b327-82da1ec9e929"
    },
    {
        "author": "程公許",
        "paragraphs": [
            "一冬川陸盡奔馳，開盡南枝又北枝。",
            "玉立世間塵土外，子真那不笑人癡。"
        ],
        "title": "石佛道間見梅二絕句  其一",
        "id": "f6e50ee9-9599-4594-a76b-695739b47468"
    },
    {
        "author": "程公許",
        "paragraphs": [
            "慘澹汀沙集暝烟，林間飛下羽衣仙。",
            "與君夙昔同心事，可與悲絲白作玄。"
        ],
        "title": "石佛道間見梅二絕句  其二",
        "id": "7bf8d83f-cd1b-4939-a59c-030abec895fa"
    },
    {
        "author": "程公許",
        "paragraphs": [
            "槿籬繩屋間桃花，晴日蒸紅片片霞。",
            "物色爲人揩病眼，亂山深處詫奢華。"
        ],
        "title": "山間桃花盛開",
        "id": "3c7c57ce-fd59-403e-81c9-612ad8358a27"
    },
    {
        "author": "程公許",
        "paragraphs": [
            "窈窕溪山狹徑通，輕輿飛幰御東風。",
            "倚天蒼壁人烟外，也有桃花簇簇紅。"
        ],
        "title": "正月二十五日過真溪見桃花  其一",
        "id": "60e9f71e-bbf1-425b-bc3f-0ebd469f1308"
    },
    {
        "author": "程公許",
        "paragraphs": [
            "桃花簇簇有人家，寂歷炊烟晚照斜。",
            "滿眼芳春無處著，一機新錦濯烟霞。"
        ],
        "title": "正月二十五日過真溪見桃花  其二",
        "id": "c63f5991-b84c-4dac-a399-4ee6a60c054c"
    },
    {
        "author": "程公許",
        "paragraphs": [
            "紫薇花自非凡品，何事栖根枳棘叢。",
            "白髮舍人羞見道，相逢那敢恨飄蓬。"
        ],
        "title": "衢信道間見紫薇花",
        "id": "d0745253-c6da-4946-aa93-92722b2edc6d"
    },
    {
        "author": "程公許",
        "paragraphs": [
            "人行午倦渴思冰，黄栗留鳴綠樹陰。",
            "安得故山歸燕坐，竹風窗戶一披襟。"
        ],
        "title": "暑行聞黄鸝聲",
        "id": "f61865c7-fb9b-4845-af92-04b780e123d5"
    },
    {
        "author": "程公許",
        "paragraphs": [
            "漁艇衝烟巖口泊，村醪注瓦甕頭嘗。",
            "雨聲夜雜灘聲怒，借與行人一枕涼。"
        ],
        "title": "投宿中巖口酒家",
        "id": "fcc4566b-5376-4071-ab31-2f77b134aa8b"
    },
    {
        "author": "程公許",
        "paragraphs": [
            "鼓枻前春過下巖，空將目力寄雲端。",
            "而今真箇巖頭去，領取烟雲潑袂寒。"
        ],
        "title": "遊下巖崇封院  其一",
        "id": "133039de-6e7a-4b66-9dbb-0d0d4a82ed7a"
    },
    {
        "author": "程公許",
        "paragraphs": [
            "石扉深鎖一龕雲，未必人間隻履存。",
            "持鉢欲尋劉道者，鏌鋣不在刻舟痕。"
        ],
        "title": "遊下巖崇封院  其二",
        "id": "7103e027-6d1d-42b7-8da7-5b336fd57c27"
    },
    {
        "author": "程公許",
        "paragraphs": [
            "殘麥從渠官奪之，山僧何用怨長饑。",
            "人間六月紅塵裏，無此玉龍千丈飛。"
        ],
        "title": "遊下巖崇封院  其三",
        "id": "f6e09ddc-3175-4f18-b5ab-e2b97f1d056f"
    },
    {
        "author": "程公許",
        "paragraphs": [
            "二蘇屐齒尚班日，憔悴涪翁竄逐還。",
            "卧虎跳龍遺筆墨，祇今精悍滿江山。"
        ],
        "title": "遊下巖崇封院  其四",
        "id": "a4f32659-650e-4337-8bee-73368805eb0e"
    },
    {
        "author": "程公許",
        "paragraphs": [
            "清虛堂裏話襟期，友似蘇黄從可知。",
            "墨寶惜無人愛護，漫令遶寺覓殘碑。"
        ],
        "title": "遊下巖崇封院  其五",
        "id": "5bb6dd21-359b-422f-b102-069d00aea01c"
    },
    {
        "author": "程公許",
        "paragraphs": [
            "大皁江頭寒雨歇，蠶崖關外數峰明。",
            "丹青誰會開平遠，著我繩橋度曉晴。"
        ],
        "title": "曉晴度青城繩橋二絕句  其一",
        "id": "d2a374c0-06e7-4627-9f25-40a4b5bc41a3"
    },
    {
        "author": "程公許",
        "paragraphs": [
            "怒濤噴雪戰魚龍，架篾成橋裊半空。",
            "世路險夷那不有，此心安處本來同。"
        ],
        "title": "曉晴度青城繩橋二絕句  其二",
        "id": "311c78d3-fbdd-4063-ac14-0a10fb749747"
    },
    {
        "author": "程公許",
        "paragraphs": [
            "小艇衝風過惠山，石螭引脰佇漪漣。",
            "白頭未了紅塵債，再酌人間第二泉。"
        ],
        "title": "汲惠山泉烹日鑄  其一",
        "id": "80c9c83b-92e3-413c-9095-bccdd14eee2f"
    },
    {
        "author": "程公許",
        "paragraphs": [
            "瓦缾挹注溢微瀾，仙掌兩分瑞露漙。",
            "自候燎爐烹日鑄，杜陵肺渴耐甘寒。"
        ],
        "title": "汲惠山泉烹日鑄  其二",
        "id": "9d643d9b-8fd7-4b5d-80ba-92ffc92d6efc"
    },
    {
        "author": "程公許",
        "paragraphs": [
            "旱暵連旬塘水渾，移舟來泛霅溪雲。",
            "溪邊釣隠如無恙，那不嗤人骨俗氛。"
        ],
        "title": "泛霅溪  其一",
        "id": "ee1b1717-0900-4a33-b430-a6e606f77d80"
    },
    {
        "author": "程公許",
        "paragraphs": [
            "白蘋波動柳塘風，散漫芙蕖稱意紅。",
            "午夢驚回船轉柁，買魚前港一樽同。"
        ],
        "title": "泛霅溪  其二",
        "id": "2c275f52-43c4-419f-9450-8bf22e9bc3f2"
    },
    {
        "author": "程公許",
        "paragraphs": [
            "崢嶸罅石蛟潭閟，偪仄懸崖閣棧危。",
            "橫目不虞雙足繭，子長心事未忘奇。"
        ],
        "title": "龍洞閣",
        "id": "110e0fde-b272-4e88-bba2-bdad941be8d6"
    },
    {
        "author": "程公許",
        "paragraphs": [
            "中天臺畔敞東軒，滄海桑田且勿論。",
            "欲問飛仙參要訣，晨興來就日華吞。"
        ],
        "title": "文耀閣  其一",
        "id": "88912d97-08eb-4a84-936b-70e996961bdf"
    },
    {
        "author": "程公許",
        "paragraphs": [
            "宴罷瑶池趣駕歸，海風飄冷六銖衣。",
            "霞舒霧捲知何處，五色毫端借發揮。"
        ],
        "title": "文耀閣  其二",
        "id": "6831a829-6004-4324-b2e5-c6a08055a7b3"
    },
    {
        "author": "程公許",
        "paragraphs": [
            "斷石殘碑聚一堂，螭蟠鳳舞費平章。",
            "顔蘇喜得初平侶，名節知無愧范滂。"
        ],
        "title": "墨妙堂",
        "id": "9a57bac6-97ab-4bd3-be52-69ad0f7519da"
    },
    {
        "author": "程公許",
        "paragraphs": [
            "花壓牆頭柳映門，紅城一曲沈家園。",
            "意行自與春風約，休問新亭賣酒喧。"
        ],
        "title": "洪城沈運幹新園三首  其一",
        "id": "8f8c2287-d6a9-48ed-a5c6-de950bc340e4"
    },
    {
        "author": "程公許",
        "paragraphs": [
            "柏梢結翠鬭尖新，未問花枝插寶瓶。",
            "最好狻猊對雛鳳，向人翔躍似天成。"
        ],
        "title": "洪城沈運幹新園三首  其二",
        "id": "aecba430-3873-45c4-802b-6c67b0bb3166"
    },
    {
        "author": "程公許",
        "paragraphs": [
            "方池面矗石叢叢，後掩前遮一徑通。",
            "蒼蘚修筠加愛護，等閒幻出小玲瓏。"
        ],
        "title": "洪城沈運幹新園三首  其三",
        "id": "33eadda0-06d6-4791-886b-bedfd2c11335"
    },
    {
        "author": "程公許",
        "paragraphs": [
            "碧潭四繞水仙墳，老桂團團蔭綠尊。",
            "拚與故人償一醉，梅花吹夢過前村。"
        ],
        "title": "伯謙招飲龍潭攀桂亭",
        "id": "5d70a7e1-83c2-46a7-b9d3-847b618a9abc"
    },
    {
        "author": "程公許",
        "paragraphs": [
            "犯暑驅車潑面塵，招提暝色喚休程。",
            "竹風滿院凉無價，最好移床就月明。"
        ],
        "title": "宿金山院",
        "id": "bb609e53-09ae-4645-ab2f-700ff92cc577"
    },
    {
        "author": "程公許",
        "paragraphs": [
            "自性元來一法無，更於何處著工夫。",
            "橫擔拄杖長安去，才出門時盡坦途。"
        ],
        "title": "繼榮上人求無本庵頌",
        "id": "79bffe61-1663-486f-864f-9e157185d670"
    },
    {
        "author": "程公許",
        "paragraphs": [
            "丈室縱橫獅子坐，仙裾雜遝蕊珠宮。",
            "世人莫笑渠荒幻，且驗靈臺一點中。"
        ],
        "title": "爲滄江虞使君賦客室三首  其一",
        "id": "81f5c1d7-2ff7-4ec0-8935-9affd9619ce5"
    },
    {
        "author": "程公許",
        "paragraphs": [
            "四達皇皇一廣居，此中妙用絕方隅。",
            "客來請問名齋意，拈與床頭太極圖。"
        ],
        "title": "爲滄江虞使君賦客室三首  其二",
        "id": "efe096a4-e829-4442-8397-73a443ea40fa"
    },
    {
        "author": "程公許",
        "paragraphs": [
            "屋下何妨架屋重，規模不與俗人同。",
            "君看萬象森羅處，豈有纖毫礙太空。"
        ],
        "title": "爲滄江虞使君賦客室三首  其三",
        "id": "6dd31e22-8763-4648-ac30-017bb58b9e64"
    },
    {
        "author": "程公許",
        "paragraphs": [
            "稱意人生不待多，誅茅只愛傍滄波。",
            "萬間方丈均容膝，苦志疲形能幾何。"
        ],
        "title": "次韻感懷  其一",
        "id": "6bca94a4-a074-4774-a060-666e75bac901"
    },
    {
        "author": "程公許",
        "paragraphs": [
            "四海堂堂范與蘇，斯文價重百車渠。",
            "潁昌舊第歸無日，且向蟇津穩僦居。"
        ],
        "title": "次韻感懷  其二",
        "id": "f28bd0c5-7518-4858-b1e1-d4a3a8b3ff68"
    },
    {
        "author": "程公許",
        "paragraphs": [
            "雨淫蕭艾掩嘉蔬，况敢堆盤薦腹腴。",
            "借問素餐顔有忸，河邊寧作鮑生枯。"
        ],
        "title": "次韻感懷  其三",
        "id": "a0e0e1d7-2053-4218-9b80-55edfdf39df5"
    },
    {
        "author": "程公許",
        "paragraphs": [
            "盛時饑渴佇嘉謀，慮遠何難彌近憂。",
            "搔首風塵彌北望，馳心江漢入東流。"
        ],
        "title": "次韻感懷  其四",
        "id": "a678695c-8f9b-468b-9c4a-b3c6679653a4"
    },
    {
        "author": "程公許",
        "paragraphs": [
            "綠水油油記插秧，轉頭風露稻花香。",
            "秋來田井熙春晝，畫手難爲顧長康。"
        ],
        "title": "次韻感懷  其五",
        "id": "356e5eed-a0c6-4b05-a1d3-a3ee582e9fa5"
    },
    {
        "author": "程公許",
        "paragraphs": [
            "竹宮冬孟嚴齋祀，深炷爐香跋燭花。",
            "凋盡庭梧風摵摵，幽思也到羽人家。"
        ],
        "title": "立冬節齋宿竹宮悼姚高士  其一",
        "id": "298ac17c-b108-444b-8dcc-78c73926a240"
    },
    {
        "author": "程公許",
        "paragraphs": [
            "燕坐心源如止水，餘工吟筆爛生花。",
            "誰知此老真三昧，孔老瞿曇共一家。"
        ],
        "title": "立冬節齋宿竹宮悼姚高士  其二",
        "id": "13e31bef-bf8f-448f-ab44-80fa046ad9da"
    },
    {
        "author": "程公許",
        "paragraphs": [
            "金鯽魚猶涵藻澗，玉蕤香未破梅花。",
            "人生轉眼皆泡幻，勘破須饒老作家。"
        ],
        "title": "立冬節齋宿竹宮悼姚高士  其三",
        "id": "ab72a238-6ce5-4b48-8f80-81ab9e018c10"
    },
    {
        "author": "程公許",
        "paragraphs": [
            "把茅未就橐懸罄，奎畫飛來天雨花。",
            "欲識高人歸宿處，佩霞長侍玉皇家。"
        ],
        "title": "立冬節齋宿竹宮悼姚高士  其四",
        "id": "0b78be2b-79ba-4bb6-9e42-d7fd5c4c03ab"
    },
    {
        "author": "程公許",
        "paragraphs": [
            "認取太虛無一物，本無幻翳况空花。",
            "桃椎思邈還知否，佳傳寧無良史家。"
        ],
        "title": "立冬節齋宿竹宮悼姚高士  其五",
        "id": "7156c5c5-2482-498a-8ae6-bed84810dd6e"
    },
    {
        "author": "程公許",
        "paragraphs": [
            "萬頃烟波一釣翁，玄真心事偶相同。",
            "平生我亦輕軒冕，分取苕溪半席風。"
        ],
        "title": "題宋器之烟波圖",
        "id": "ffea5a11-6da0-470e-9cc4-a2bb4376a791"
    },
    {
        "author": "程公許",
        "paragraphs": [
            "嚼雪哦詩格外清，誰令失脚入紅塵。",
            "錦囊二十篇中景，長與西山面目親。"
        ],
        "title": "題詩卷",
        "id": "9281da03-6ab2-4886-8de6-7783e96a1c3d"
    },
    {
        "author": "程公許",
        "paragraphs": [
            "襞積仙裾耀紫霞，西清兩月擅芳華。",
            "託身塵土寧非誤，何不西垣侍判花。"
        ],
        "title": "嘲清德堂前紫薇花仍代答  其一",
        "id": "33d6888c-9a5f-4f70-bd3f-b80e13f72e03"
    },
    {
        "author": "程公許",
        "paragraphs": [
            "文章不辨演絲綸，失脚塵勞勿更論。",
            "茵壤飛花適然耳，一觴聊復伴黄昏。"
        ],
        "title": "嘲清德堂前紫薇花仍代答  其二",
        "id": "a7ecefbd-5a20-4f24-81ca-492bd15e4029"
    },
    {
        "author": "程公許",
        "paragraphs": [
            "一百五日風雨過，二十七種鮭菜慳。",
            "三年客裏作寒食，得似今年身暫閒。"
        ],
        "title": "寒食上巳雜吟八章  其一",
        "id": "31da9f7b-9423-46fa-a750-6477b260d83d"
    },
    {
        "author": "程公許",
        "paragraphs": [
            "手劚蒿萊三畝園，紅雲一片小桃源。",
            "無端風雨連宵惡，檢校殘英有幾存。"
        ],
        "title": "寒食上巳雜吟八章  其二",
        "id": "d3d3622a-8d2c-444b-a982-e61a15e7c229"
    },
    {
        "author": "程公許",
        "paragraphs": [
            "碧桃花底小寒輕，綽約仙姿格外清。",
            "錦繡卷還春去了，藍橋風露放雲英。"
        ],
        "title": "寒食上巳雜吟八章  其三",
        "id": "b3fd9300-1f8f-43fa-b580-f3725043b6e0"
    },
    {
        "author": "程公許",
        "paragraphs": [
            "春寒十日意無憀，酒竭從教壁掛瓢。",
            "新火暖開晴色快，疾風吹盡積陰銷。"
        ],
        "title": "寒食上巳雜吟八章  其四",
        "id": "ba26d368-2249-43be-a03d-333e47972f23"
    },
    {
        "author": "程公許",
        "paragraphs": [
            "渺渺江村一掌平，春風何處不堪行。",
            "誰知方外有司馬，更合江東稱步兵。"
        ],
        "title": "寒食上巳雜吟八章  其五",
        "id": "8ea12a82-7e53-4e88-a146-720b335665fb"
    },
    {
        "author": "程公許",
        "paragraphs": [
            "新栽楊柳舞風弱，老去海棠烘日殘。",
            "且問筍根新茁幾，護持留作釣魚竿。"
        ],
        "title": "寒食上巳雜吟八章  其六",
        "id": "edda7240-ee68-4390-b90a-7191dfb7f225"
    },
    {
        "author": "程公許",
        "paragraphs": [
            "雪糝酴醾壓樹香，松花蔌蔌墮輕黄。",
            "牛岡西路歸來晚，時有烏鳶舞夕陽。"
        ],
        "title": "寒食上巳雜吟八章  其七",
        "id": "d64b42d9-0c13-4cb7-9ef2-107f87add5cf"
    },
    {
        "author": "程公許",
        "paragraphs": [
            "萬里弓旌喧特招，無能分合侶漁樵。",
            "論心幸有西隣老，拄杖敲門話寂寥。"
        ],
        "title": "寒食上巳雜吟八章  其八",
        "id": "6d4b149b-7ee4-4a64-8077-645d9a911064"
    },
    {
        "author": "程公許",
        "paragraphs": [
            "皛皛飛雲挾暑驕，江郊幸可遠煩囂。",
            "道人方寸虛生白，燕几風清扇罷摇。"
        ],
        "title": "季夏郊墅即事  其一",
        "id": "94abb039-1ffd-404e-9122-b513c93ff58d"
    },
    {
        "author": "程公許",
        "paragraphs": [
            "碧琅玕繞碧梧桐，面面軒窗面面風。",
            "剩著圖書圍几席，何妨門徑擁蒿蓬。"
        ],
        "title": "季夏郊墅即事  其二",
        "id": "97f5ae08-78ab-404c-ad62-2275a2443a8d"
    },
    {
        "author": "程公許",
        "paragraphs": [
            "小築新成面勢寬，探囊羞澁一錢看。",
            "也知歲晚須棲宿，敢向明時詠考槃。"
        ],
        "title": "季夏郊墅即事  其三",
        "id": "e87df782-ce33-48d1-837c-c848d5ee2149"
    },
    {
        "author": "程公許",
        "paragraphs": [
            "手鋤荒梗藝瑶華，敢覬諸公借齒牙。",
            "通塞非人能計度，貞心祗自保修姱。"
        ],
        "title": "季夏郊墅即事  其四",
        "id": "335f2564-3363-4f72-a81b-897bb25cb5a8"
    },
    {
        "author": "程公許",
        "paragraphs": [
            "儒林冠冕國蓍龜，黄髮同時二老歸。",
            "出處古今難一槩，青天未可戴盆窺。"
        ],
        "title": "季夏郊墅即事  其五",
        "id": "db9212b8-5219-413c-9286-ed5caa00fe9c"
    },
    {
        "author": "程公許",
        "paragraphs": [
            "午窗讀倦枕書眠，起拆茶包手自煎。",
            "大地衆生愁暍死，清風一壑可能傳。"
        ],
        "title": "季夏郊墅即事  其六",
        "id": "c85ca585-4f90-4b44-90fe-36b774e2af75"
    },
    {
        "author": "程公許",
        "paragraphs": [
            "自隨官牒却居閒，樵叟漁童慣往還。",
            "種竹且教疏見月，開窗莫遣礙看山。"
        ],
        "title": "季夏郊墅即事  其七",
        "id": "d6301b4a-64ad-49af-b29f-ac00768eb183"
    },
    {
        "author": "程公許",
        "paragraphs": [
            "性僻隣牆亦懶過，日長何事可銷磨。",
            "雲藍展向風櫺寫，恨未疏池養白鵝。"
        ],
        "title": "季夏郊墅即事  其八",
        "id": "b30a9338-0f27-46b5-a22a-3588917782d2"
    },
    {
        "author": "程公許",
        "paragraphs": [
            "心閒萬籟響韺莖，古調何人細與評。",
            "招手洪崖天萬里，佩霞惝怳會瑶京。"
        ],
        "title": "季夏郊墅即事  其九",
        "id": "e4f4829d-fd16-4a9c-992c-96c3d2675a22"
    },
    {
        "author": "程公許",
        "paragraphs": [
            "力貧藏得五車書，趁就炎歊曬壁魚。",
            "安得身閒饒目力，年年鉛槧課三餘。"
        ],
        "title": "季夏郊墅即事  其一○",
        "id": "9a71489b-c246-4fe8-a5e4-9cc8e3a65e2d"
    },
    {
        "author": "程公許",
        "paragraphs": [
            "事業悠悠雪滿頭，流光那會與人謀。",
            "作勞輸與田間叟，紫芋黄鷄滿意秋。"
        ],
        "title": "季夏郊墅即事  其一一",
        "id": "26c80010-9cb2-4947-80db-0dad762f3b72"
    },
    {
        "author": "程公許",
        "paragraphs": [
            "怒雷送雨五更殘，文石花藤探借寒。",
            "腥穢百年須一洗，五雲深處是長安。"
        ],
        "title": "季夏郊墅即事  其一二",
        "id": "ca6a64bc-9542-409d-9bf2-316e68af9c37"
    },
    {
        "author": "程公許",
        "paragraphs": [
            "露香消渴桂花芳，天氣偏饒八月涼。",
            "不是窅窊分得種，人間那得許清香。"
        ],
        "title": "桂花  其一",
        "id": "a13f0e05-c87c-4a1d-b42c-b1ada4eeb651"
    },
    {
        "author": "程公許",
        "paragraphs": [
            "一秋無雨亦無風，比似常年迥不同。",
            "鼻觀了無分別想，道人結習本來空。"
        ],
        "title": "桂花  其二",
        "id": "8f29aca0-cffe-44da-a208-63ba1439c248"
    },
    {
        "author": "程公許",
        "paragraphs": [
            "雨花那得著衣裾，遍界香分佛飯餘。",
            "金粟如來元一點，橫陳妙供儘從渠。"
        ],
        "title": "桂花  其三",
        "id": "c68d6df8-9f81-4f3c-9aeb-8cb72c4bbf39"
    },
    {
        "author": "程公許",
        "paragraphs": [
            "枯禪不羨阿嬌屋，靜俟寧須郭隗臺。",
            "天憫羈貧大癡絕，喚將金色界中來。"
        ],
        "title": "書室以黄花圍坐二絕句  其一",
        "id": "26294127-569c-4651-810a-d27f47f3f32b"
    },
    {
        "author": "程公許",
        "paragraphs": [
            "給園光景無邊際，趺坐西窗日落時。",
            "欲識當時黄面老，莫將色相等閒窺。"
        ],
        "title": "書室以黄花圍坐二絕句  其二",
        "id": "9cf15cc0-af8e-4d73-bd47-1a10f2c480ee"
    },
    {
        "author": "程公許",
        "paragraphs": [
            "槃水平生謹自持，苦爲痎病費醫治。",
            "一秋偏識端居味，餘事何妨讀杜詩。"
        ],
        "title": "丙子重陽觸事有賦得絕句七首  其一",
        "id": "2e569234-d9d0-4ed9-93b8-8f4bef368857"
    },
    {
        "author": "程公許",
        "paragraphs": [
            "策策窗前落葉乾，晚香空自傲霜寒。",
            "力貧未辦傾家釀，一酌親顔也自歡。"
        ],
        "title": "丙子重陽觸事有賦得絕句七首  其二",
        "id": "4897b39c-bf0b-4be4-abc9-1347bc154e6f"
    },
    {
        "author": "程公許",
        "paragraphs": [
            "去年今日枕江樓，對酒談經夜不休。",
            "聞道黄花滿仙谷，莫教兒輩覺風流。"
        ],
        "title": "丙子重陽觸事有賦得絕句七首  其三",
        "id": "680dcd6c-058b-4511-8986-8b805b129ca1"
    },
    {
        "author": "程公許",
        "paragraphs": [
            "雅志求仁苦力難，知他隔許利名關。",
            "流光俛仰一彈指，與世浮沉祇强顔。"
        ],
        "title": "丙子重陽觸事有賦得絕句七首  其四",
        "id": "f4604aa6-57b8-48da-96b8-aecbaabb2cd7"
    },
    {
        "author": "程公許",
        "paragraphs": [
            "薄宦羈縻兔落罝，西阡不到一年賒。",
            "銷魂霜露增悽愴，陟屺瞻思晚日斜。"
        ],
        "title": "丙子重陽觸事有賦得絕句七首  其五",
        "id": "aca34b9b-6132-4b1c-aab4-2825843a4671"
    },
    {
        "author": "程公許",
        "paragraphs": [
            "風雨連宵苦淚潸，可憐半作冢纍然。",
            "鍾情叔氏如酥酪，歲晚相隨對榻眠。"
        ],
        "title": "丙子重陽觸事有賦得絕句七首  其六",
        "id": "67c3f4a5-65cd-466c-968b-b461566ba3cd"
    },
    {
        "author": "程公許",
        "paragraphs": [
            "寂寞隨人藥市行，可能金石盡知名。",
            "飛仙未必真違世，長使癡氓學衛生。"
        ],
        "title": "丙子重陽觸事有賦得絕句七首  其七",
        "id": "41ef1934-4353-4290-b73a-659127204ce3"
    },
    {
        "author": "程公許",
        "paragraphs": [
            "霜日晶熒水尚肥，順風一舸送將歸。",
            "黄花笑我猶牽俗，得似淵明勇拂衣。"
        ],
        "title": "重九前一日到家",
        "id": "06bfc5cb-fcdc-44e1-b055-d7f881e408bf"
    },
    {
        "author": "程公許",
        "paragraphs": [
            "倦客歸來住不多，頗思散策日相過。",
            "膠膠擾擾敗人意，那得長閒共切磋。"
        ],
        "title": "親友招呼鼎至簡以二絕句  其一",
        "id": "77b2b152-c7da-46aa-9f65-898d56a1a92b"
    },
    {
        "author": "程公許",
        "paragraphs": [
            "璀璨堆盤水陸珍，自量薄福可能勝。",
            "何如小摘春畦綠，共話西園夜雨燈。"
        ],
        "title": "親友招呼鼎至簡以二絕句  其二",
        "id": "9bdaee0b-3aec-4ef0-a092-54fe9a805d20"
    },
    {
        "author": "程公許",
        "paragraphs": [
            "慧明道士別經年，肘後飛金秘不傳。",
            "崖蜜黄精分遺我，冰容或可覬飛仙。"
        ],
        "title": "慧明王道士贈蜜黄精",
        "id": "960ad683-5c7e-4355-a220-28ec7acfcc48"
    },
    {
        "author": "程公許",
        "paragraphs": [
            "春風有客夢刀頭，政好將軍侍太丘。",
            "爲惜交情留信宿，無端檣燕聒離愁。"
        ],
        "title": "和家恭伯韻別曹揚休還涪陵五首  其一",
        "id": "451ac2e3-b17b-4dd7-a4f9-e0a62ff8a147"
    },
    {
        "author": "程公許",
        "paragraphs": [
            "精藍靖館手同携，細與重論文暇時。",
            "須信有方藏肘後，可能無藥起支離。"
        ],
        "title": "和家恭伯韻別曹揚休還涪陵五首  其二",
        "id": "baa33e7b-5f80-4bbb-a07e-e7438c001db0"
    },
    {
        "author": "程公許",
        "paragraphs": [
            "膠漆論心忽離羣，柳邊躞蹀馬蹄塵。",
            "清風朗月相思夜，依舊江山面目親。"
        ],
        "title": "和家恭伯韻別曹揚休還涪陵五首  其三",
        "id": "8c59b6bf-84c3-43c3-970d-e0500be2f63e"
    },
    {
        "author": "程公許",
        "paragraphs": [
            "朶頤渠可換靈龜，世事艱如整亂絲。",
            "執手應須細商略，古來成敗幾枰棋。"
        ],
        "title": "和家恭伯韻別曹揚休還涪陵五首  其四",
        "id": "b144804f-370b-49b8-9e3f-3d38af390029"
    },
    {
        "author": "程公許",
        "paragraphs": [
            "讀易巖前訪德人，分明枯菌茁芽新。",
            "趨庭領會傳心法，一笑陳編萬古春。"
        ],
        "title": "和家恭伯韻別曹揚休還涪陵五首  其五",
        "id": "2a1611b9-ddbc-4f82-a450-a6322afdc1ac"
    },
    {
        "author": "程公許",
        "paragraphs": [
            "嶺雪融春水漲溪，留連尊酒話精微。",
            "藍田膝上還相憶，半偈何當問指歸。"
        ],
        "title": "和家恭伯韻別曹揚休還涪陵五首  其六",
        "id": "56e1880a-3a82-482e-adc6-41fa30e901f3"
    },
    {
        "author": "程公許",
        "paragraphs": [
            "日澹霜明雨意慳，楓林稻隴褧衣斑。",
            "小樓觸目秋容好，得似蕭晨起看山。"
        ],
        "title": "晚晴登樓和叔存姪  其一",
        "id": "0201a01c-db4e-492f-80a7-12b1923daa5e"
    },
    {
        "author": "程公許",
        "paragraphs": [
            "放浪烟霞我亦曾，誤憑宵夢繞觚棱。",
            "眼明一片蠶崖雪，便擬搘筇最上層。"
        ],
        "title": "晚晴登樓和叔存姪  其二",
        "id": "ba5bb13a-e51c-464e-8802-f302ab5ef953"
    },
    {
        "author": "程公許",
        "paragraphs": [
            "一秋吟思奈天慳，醉面無因點纈斑。",
            "衮衮簿書成底事，朝來爽氣在西山。"
        ],
        "title": "晚晴登樓和叔存姪  其三",
        "id": "e649f610-6cf2-437b-aa1f-360d99b88b98"
    },
    {
        "author": "程公許",
        "paragraphs": [
            "錐刀較計我何曾，商略人生且摸棱。",
            "九萬里風鵬背闊，倚欄不隔碧霄層。"
        ],
        "title": "晚晴登樓和叔存姪  其四",
        "id": "f1a99171-d47e-46ad-9cf4-cae907bc9735"
    },
    {
        "author": "程公許",
        "paragraphs": [
            "雨霽憑欄物色佳，鬅鬙疊嶂斂烟霾。",
            "羈愁要著誰陶寫，且把昏眵爲一揩。"
        ],
        "title": "又雨霽登樓",
        "id": "60e804a8-cf36-4828-9e9f-2a81eabf6fe2"
    },
    {
        "author": "程公許",
        "paragraphs": [
            "西崦落照暈金鉦，斂退癡雲作嫩晴。",
            "忽忽暝烟行十里，前頭燈火是鵑城。"
        ],
        "title": "晚日",
        "id": "f7957548-482d-441a-b2af-5ffcb99ca561"
    },
    {
        "author": "程公許",
        "paragraphs": [
            "三日炎歊不可當，一宵風雨夜微涼。",
            "羣龍莫吝爲霖手，且與乾坤洗戰場。"
        ],
        "title": "五月十九日夜雨",
        "id": "3be91228-a021-4b25-b05b-22daa767ac42"
    },
    {
        "author": "程公許",
        "paragraphs": [
            "山色溪流共蔚藍，此中有句爲誰參。",
            "老蛟噴霧舒還斂，依舊攙空碧玉簪。"
        ],
        "title": "三溪陰雨青山一峰穹秀可愛",
        "id": "ea67867b-081c-4ffd-9a85-201db7bed0dc"
    },
    {
        "author": "程公許",
        "paragraphs": [
            "舊遊幕府無餘俸，載得雲根幾片歸。",
            "愛此嶔嵜蒼玉質，剩判莎屩滑烟飛。"
        ],
        "title": "上朝天坡",
        "id": "dbf9fb85-1641-4631-817d-b8f3db4411c9"
    },
    {
        "author": "程公許",
        "paragraphs": [
            "上到茶坡又栗坡，瘦筇倚倦碧嵯峩。",
            "那知一片烟雲澹，望眼偏於此處多。"
        ],
        "title": "過茶坡栗坡回望平川杳靄",
        "id": "5200d902-2f1d-4d3e-bd4c-1253b8fd94d7"
    },
    {
        "author": "程公許",
        "paragraphs": [
            "誰能投筆規萬戶，但可短篷稱散人。",
            "偪側世途何處避，千金難買是閒身。"
        ],
        "title": "和眉山楊清父龍淵小舫四絕句  其一",
        "id": "4875652b-121e-473a-b817-02b227e03684"
    },
    {
        "author": "程公許",
        "paragraphs": [
            "嬋娟倚市爲誰好，膏火置身空自煎。",
            "何似濯纓歌一曲，秋江淼淼碧如天。"
        ],
        "title": "和眉山楊清父龍淵小舫四絕句  其二",
        "id": "03bfe310-9e52-4bec-9491-fc2ad3460866"
    },
    {
        "author": "程公許",
        "paragraphs": [
            "覿面江干千尺像，一州勝處說西林。",
            "雪濤欲驗青衣漲，步轉雲堂向後尋。"
        ],
        "title": "題西林寺",
        "id": "6276b78f-a40e-4d79-8ada-3581d911e906"
    },
    {
        "author": "程公許",
        "paragraphs": [
            "手劚西牆擇地偏，疏篁慣與養風烟。",
            "鋤荒當得經綸否，聊作仙曹小有天。"
        ],
        "title": "小圃茅亭初成即事十絕句  其一",
        "id": "574ac2a4-2b67-42ce-b4e2-09410639bcb3"
    },
    {
        "author": "程公許",
        "paragraphs": [
            "一時花木斬新栽，露萼烟苞逐漸開。",
            "好事人人能愛惜，莫教容易擁蒿萊。"
        ],
        "title": "小圃茅亭初成即事十絕句  其二",
        "id": "36b280d1-897e-4fdc-a2a7-3fc736777a00"
    },
    {
        "author": "程公許",
        "paragraphs": [
            "小築分明是隠淪，何妨隨分樂青春。",
            "諸君莫笑茅茨陋，野意蕭疏更覺真。"
        ],
        "title": "小圃茅亭初成即事十絕句  其三",
        "id": "e778f2e3-1c68-4f3f-903e-6631150a0c75"
    },
    {
        "author": "程公許",
        "paragraphs": [
            "詩情不慣吏塵囂，心事偏耽野趣幽。",
            "縱使酒尊空北海，客來一笑也風流。"
        ],
        "title": "小圃茅亭初成即事十絕句  其四",
        "id": "9db57231-e638-4526-b79e-d5c34ad7790c"
    },
    {
        "author": "程公許",
        "paragraphs": [
            "海棠數點漸嬌春，匝地何時簇錦茵。",
            "不耐汲泉勞日課，夜來一雨陡精神。"
        ],
        "title": "小圃茅亭初成即事十絕句  其五",
        "id": "da8d6162-3815-4da5-8644-c0e069d1d024"
    },
    {
        "author": "程公許",
        "paragraphs": [
            "未能手劍血長鯨，只合瓜田老邵平。",
            "斗粟驅人成底事，漫將吟嘯寄高情。"
        ],
        "title": "小圃茅亭初成即事十絕句  其六",
        "id": "1332249a-39fb-487e-83d6-53e04f6fdaa1"
    },
    {
        "author": "程公許",
        "paragraphs": [
            "鑿池取月未傷廉，何必蓮峰詫藕船。",
            "少待清渠通綠溜，醉歌綠幰鑑明蠲。"
        ],
        "title": "小圃茅亭初成即事十絕句  其七",
        "id": "d9572d2e-f503-4c56-bc2f-7178ee9aacf8"
    },
    {
        "author": "程公許",
        "paragraphs": [
            "北風瞇目漲烟塵，寒勒花容也自顰。",
            "袖手何能供草檄，等閒題遍錦江春。"
        ],
        "title": "小圃茅亭初成即事十絕句  其八",
        "id": "495de9f5-6ed6-49f5-ad3b-a404001cade2"
    },
    {
        "author": "程公許",
        "paragraphs": [
            "五百風光巧作寒，晚春未可試衣單。",
            "只應殺氣迷關棧，便覺人情有兩般。"
        ],
        "title": "小圃茅亭初成即事十絕句  其九",
        "id": "295cc25a-9e25-4424-ad26-433c4742f153"
    },
    {
        "author": "程公許",
        "paragraphs": [
            "醉裏眉攢萬國愁，杜陵聊復傲滄洲。",
            "扶持何代無人物，魚鳥飛沉得自由。"
        ],
        "title": "小圃茅亭初成即事十絕句  其一○",
        "id": "1dc51c11-fe3e-4cf9-865c-e7ad3675ce17"
    },
    {
        "author": "程公許",
        "paragraphs": [
            "六花集瑞九重天，禁漏催朝夜不眠。",
            "流落那知新歷換，楓橋寺外看漁船。"
        ],
        "title": "除夕和唐人張繼張祐即事四絕句  其一",
        "id": "bfcf7b34-3088-484f-882a-8001977139a3"
    },
    {
        "author": "程公許",
        "paragraphs": [
            "經世無才慕管蕭，風塵搔首故鄉遥。",
            "瘦藤忽夢尋梅去，裊裊寒溪獨木橋。"
        ],
        "title": "除夕和唐人張繼張祐即事四絕句  其二",
        "id": "102ea726-99a0-4747-a409-6541974dc10b"
    },
    {
        "author": "程公許",
        "paragraphs": [
            "一笑升沉休問天，贊房贏得日高眠。",
            "五湖浪透門前港，何不乘風穩放船。"
        ],
        "title": "除夕和唐人張繼張祐即事四絕句  其三",
        "id": "efbb8053-ab9e-4fd1-9863-0fdcc9747cdc"
    },
    {
        "author": "程公許",
        "paragraphs": [
            "一簪華髮雪蕭蕭，流景星馳道轉遥。",
            "撥倦寒爐雞唱曉，春風携手趙州橋。"
        ],
        "title": "除夕和唐人張繼張祐即事四絕句  其四",
        "id": "38243a7d-2f38-488a-a6f0-108f5b124a30"
    },
    {
        "author": "程公許",
        "paragraphs": [
            "如來藏有大經卷，無古無今無成壞。",
            "卷之可納一毫端，舒之彌綸於法界。",
            "衆生與佛同受持，謂有定法便虛假。",
            "祇園食飽洗鉢坐，何曾有意一場話。",
            "空生强起鑿太虛，立字安名爲般若。",
            "三十二相不可著，况有卵胎并濕化。",
            "要知人與法俱空，何須到岸筏方舍。",
            "雙林大士更周遮，來對蕭翁閒拍報。",
            "至今唱頌四十九，同此經傳四天下。",
            "稽首後溪老尊宿，第一義諦最深解。",
            "以宿誓願悲濟心，具堅固力清浄戒。",
            "父子孫曾一道場，良窳精粗大爐冶。",
            "綵衣堂上春融融，後先十日𣂏壽斝。",
            "耆齡天爲開九袠，後學心知宗大雅。",
            "吾親千里意勤劬，授我軸書字端楷。",
            "金銀絢爛滿雲藍，是不誑語真語者。",
            "鬼神祕護知幾年，持以壽翁翁勿詫。",
            "願翁覺性日圓明，願翁眉壽備純嘏。",
            "如金剛體不可壞，以大方便福朝野。",
            "亦願吾親壽似翁，歲歲持觴拜堂下。"
        ],
        "title": "上後溪劉閣學",
        "id": "c1481534-4327-4b63-8941-3173d8d652fe"
    },
    {
        "author": "程公許",
        "paragraphs": [
            "十方世界香水海，如微塵數無邊億。",
            "諸佛各以本誓願，遍坐道場作饒益。",
            "稽首兩足熾盛光，具有廣大神通力。",
            "剛風其上羅諸天，日月星宿與梵釋。",
            "手持宮殿充妙供，雨香花雲作嚴飾。",
            "慈悲爲車衆寶聚，載以萬行波羅蜜。",
            "周游三界一彈指，善行何曾有轍迹。",
            "我曾禮足持祕呪，寶繪偶得唐人筆。",
            "素縑一幅幾斷爛，丹青慘澹古顔色。",
            "巍巍趺坐寶蓮臺，冠佩環趨星拱極。",
            "未論畫手入何品，成壞難以有相詰。",
            "龍天守護敢不戒，一會靈山儼如昔。",
            "恭惟鴈湖老尊宿，佛地位人人不識。",
            "偶年與世作依怙，意倦還歸弄泉石。",
            "願持畫本祝修齡，往與浄名分半席。",
            "刀兵之劫遍大地，三界同聚一火宅。",
            "要須開士運悲心，立大津梁拯羣溺。",
            "豈同小乘專利己，塊守空山縛禪寂。",
            "金輪慈光耀今古，願與我公占壽籍。",
            "向來摩頂經授記，堅拂許令親入室。",
            "夜深急雪欲齊腰，不室巖前好消息。"
        ],
        "title": "鴈湖先生揆初在旦某以家藏唐畫熾盛光如來像一軸祝先生壽稽首說偈云",
        "id": "d8fd1be3-7115-4517-90f7-ce427dedfda3"
    },
    {
        "author": "程公許",
        "paragraphs": [
            "朱顔白髮炯雙瞳，一念平生造物通。",
            "內閣圖書真學士，西園几杖老仙翁。",
            "木公金母人間現，桂子桐孫壽籍同。",
            "遥想綵衣圜四世，後溪無日不春風。"
        ],
        "title": "壽後溪劉侍郎",
        "id": "26c0128b-e607-413f-8e7a-44baf96e51b3"
    },
    {
        "author": "程公許",
        "paragraphs": [
            "玄蓋之天高崒嵂，自兩天眼支一脈。",
            "嶙峋四面森翠壁，中有瑶柱倚天立。",
            "窈窈鬰鬰仙者宅，涵雲蓄霧九鎖隔。",
            "石扉誰遣玉{𥫗氐}擘，通行豈虞虎豹搤。",
            "雲臺散吏青城客，掉頭三島風烟窄。",
            "南薰駕我來散策，晴天萬里展笑色。",
            "祖龍驅山山辟易，仙人抵住如刻劃。",
            "武皇情念膏火迫，宮壇經營競奚益。",
            "惟我章聖薦簡璧，心與天同綿寶歷。",
            "高皇中天定都邑，脫屣大位駐清蹕。",
            "至今仙館閟奎畫，跪拜締眎涕霑臆。",
            "大滌棲真轉石室，幽巖邃竇杳莫測。",
            "似聞句曲通咫尺，飈游何曾有轍跡。",
            "天壇可望不可陟，翠箬閃閃丹氣溢。",
            "我名何自標洞額，得非三生託真籍。",
            "一念之差甘墮謫，拊心靜慮深咎責。",
            "羽衣窺我慘不懌，爲我洗琖酌琥珀。",
            "沈沈古井龍嗜蟄，誰令怒吼捲飛帛。",
            "夜涼健倒風雨急，醒悟乃是巖溜滴。",
            "西瞻氛祲羌堛塞，玉華故棲歸未得。",
            "文舉遠遊記夙昔，借一菴地紬隠帙。",
            "百六行度運會厄，列真校錄曉繼夕。",
            "恫憫含生沛德澤，罷征寬斂戢鋒鏑。",
            "名山是處可棲逸，不材我自安社櫟。",
            "勳業振古名揭日，邂逅要知非爾力。",
            "蠻觸擾擾鏖得失，豈容汩我室虛白。",
            "流鈴擲火九穹碧，泰初爲鄰壽無極。"
        ],
        "title": "步虛蕊珠七言",
        "id": "7ba560e0-e61f-49c1-9fcd-4758342c13b6"
    },
    {
        "author": "程公許",
        "paragraphs": [
            "木蕖三數株，能白又能朱。",
            "曉暮淺深色，醉醒容態姝。",
            "流霞𣂏玉斝，抽汞養丹爐。",
            "模寫終難盡，秋江有畫圖。"
        ],
        "title": "紅白芙蓉",
        "id": "56a63d8e-b270-4e77-8d6c-f3b33fb29775"
    },
    {
        "author": "程公許",
        "paragraphs": [
            "明月伴我酒家眠，五更順風催放船。",
            "月波蕩湖湖欲溢，扶桑奪染半天赤。",
            "湖山破曉鬰青蒼，坐覺山與船低昂。",
            "少年負氣隘湖海，老雖斂縮餘習在。",
            "叩舷一笑宇宙寬，甕天那可差別觀。",
            "蒲帆瞬息幾百里，峨峨閶門尺有咫。",
            "五湖千古自清風，詰朝持叩伏柱史。"
        ],
        "tags": [
            "太湖"
        ],
        "title": "曉月未沒順風泛太湖期以明日與悅齋會",
        "id": "cecd484d-1ffa-4335-8ceb-4782944691ba"
    },
    {
        "author": "程公許",
        "paragraphs": [
            "逶迤三徑带重湖，心眼經營念厥初。",
            "問俗只須無事治，僝工適際有年書。",
            "雪融趁急栽花柳，春到隨宜辦果蔬。",
            "最喜城隅便來往，不嫌奔走費臺輿。"
        ],
        "title": "倅教授判官皆爲東湖有賦次韻  其一",
        "id": "c6e38c00-f138-4de1-97fc-1db434b011d3"
    },
    {
        "author": "程公許",
        "paragraphs": [
            "交情郁穆兩監州，采藻依蓮總俊遊。",
            "冰潔霜明相並照，渭清涇濁豈同流。",
            "虢堂擬把新題和，錦里還思故事修。",
            "荷蕩花溪總幽絕，賸須栽竹柰霜秋。"
        ],
        "title": "倅教授判官皆爲東湖有賦次韻  其二",
        "id": "6f6952be-8655-4c25-86f0-581c812bbd00"
    },
    {
        "author": "程公許",
        "paragraphs": [
            "積雨釀成寒料峭，漫遊稍覺意清真。",
            "癡雲妬日吞還吐，弱柳含烟巧鬭新。",
            "簪屐招呼參楚蜀，肴蔬飣餖雜冬春。",
            "却嫌車從妨佳趣，那得臨流岸白綸。"
        ],
        "title": "正之二十八日忽小霽領數客過東湖若水有賦爲次韻",
        "id": "f8785311-89c1-4f24-8799-2786117b1072"
    },
    {
        "author": "程公許",
        "paragraphs": [
            "西湖繞遍又東湖，永夜論文酒淺𣂏。",
            "最愛霜林梅蘸水，擬撐小艇訪林逋。"
        ],
        "tags": [
            "西湖"
        ],
        "title": "李貳車約飲東湖",
        "id": "71508c9f-82a3-4d83-8cd4-8d578eb92533"
    },
    {
        "author": "程公許",
        "paragraphs": [
            "振袂芙蓉城裏游，香風十里勸人留。",
            "瓦盆最恨廉泉陋，歸與誇張定自羞。"
        ],
        "title": "范石湖東歸過鄉國名之芙蓉城余以季夏來遊適荷花稱意紅之時雁湖環湖尤甚盛李子先家小池界金數朵花品之最高者各紀以詩  其一",
        "id": "41aa88f8-d6bb-4dd0-a10f-99a6db29653d"
    },
    {
        "author": "程公許",
        "paragraphs": [
            "芙蓉城下六月秋，最好雁湖湖上游。",
            "周遭一機雲錦爛，併與老仙供唱酬。"
        ],
        "title": "范石湖東歸過鄉國名之芙蓉城余以季夏來遊適荷花稱意紅之時雁湖環湖尤甚盛李子先家小池界金數朵花品之最高者各紀以詩  其二",
        "id": "c8a33529-7249-4b4c-ada0-9cd22b8bde42"
    },
    {
        "author": "程公許",
        "paragraphs": [
            "環湖曲曲露香清，醉袖褰風取意行。",
            "翻愛李園方沼碧，界金幾朶艷羞頳。"
        ],
        "title": "范石湖東歸過鄉國名之芙蓉城余以季夏來遊適荷花稱意紅之時雁湖環湖尤甚盛李子先家小池界金數朵花品之最高者各紀以詩  其三",
        "id": "d39a77ff-f85f-4514-9207-4a08fd42245a"
    },
    {
        "author": "程公許",
        "paragraphs": [
            "雨過春塘水慢流，喚船聊作石湖遊。",
            "水亭風檻今餘幾，越壘吳臺相對愁。",
            "笑拂壁題如覿面，憶從鄉老話遨頭。",
            "不知化鶴曾歸否，更撚梅花一餉留。"
        ],
        "title": "遊石湖",
        "id": "ff64d026-de93-4839-b1ce-2ec6bbb34305"
    },
    {
        "author": "程公許",
        "paragraphs": [
            "官柳三千詑蜀州，天涯流浪得重遊。",
            "苦無東閣梅花句，小爲西湖竹色留。"
        ],
        "tags": [
            "西湖"
        ],
        "title": "三湖",
        "id": "c9e541e5-a0b8-4e33-858c-f3326256646e"
    },
    {
        "author": "程公許",
        "paragraphs": [
            "入山佳氣異他山，翠邏周遭幾復關。",
            "流水白雲無盡藏，莫教容易到人間。"
        ],
        "title": "入青城山門詩  其一",
        "id": "16f63ad0-9a1e-4cac-a89e-450a5fc19dac"
    },
    {
        "author": "程公許",
        "paragraphs": [
            "一逕石牆分竹色，兩橋澗水和松風。",
            "山靈憐我嗜幽勝，洗出林巒晚照紅。"
        ],
        "title": "入青城山門詩  其二",
        "id": "bbde1068-21d4-4e53-9241-1acf34f0f91e"
    },
    {
        "author": "程公許",
        "paragraphs": [
            "身是西來旦過僧，洞門一再解行縢。",
            "老師若許中分魯，也會漫天話葛藤。"
        ],
        "title": "借宿洞門五絕  其一",
        "id": "539b6730-b0c5-4023-8f7a-67cc5c745232"
    },
    {
        "author": "程公許",
        "paragraphs": [
            "傳語巖前五百牛，塵緣誤我意無憀。",
            "靈山幸有三生契，更約天台度石橋。"
        ],
        "title": "借宿洞門五絕  其二",
        "id": "7bd0d6de-a911-4d5c-b5d7-682cb33d664e"
    },
    {
        "author": "程公許",
        "paragraphs": [
            "一枕齁齁客夢長，忽聞鐘梵響雲堂。",
            "舌根久厭虀鹽味，洗鉢聊分豆粥香。"
        ],
        "title": "借宿洞門五絕  其三",
        "id": "7a7fe4a9-5bbf-4c41-99c8-5a11b5aee885"
    },
    {
        "author": "程公許",
        "paragraphs": [
            "意行忽上凌雲閣，粉雉周遭山四圍。",
            "何似清音亭上座，峨眉掃翠雪濤飛。"
        ],
        "title": "借宿洞門五絕  其四",
        "id": "571b1e2f-e8ca-4035-923a-5813cfc5aff6"
    },
    {
        "author": "程公許",
        "paragraphs": [
            "石筍巖頭爛熳遊，異聞要驗佛低頭。",
            "却教古佛低頭笑，笑殺癡人枉刻舟。"
        ],
        "title": "借宿洞門五絕  其五",
        "id": "1c0029c6-da04-4ae9-90db-7d56e03a0191"
    },
    {
        "author": "程公許",
        "paragraphs": [
            "與君一再會岷山，共把匏尊中聖賢。",
            "强說市朝爲大隠，何如山澤友臞仙。",
            "空中皓月參心地，海面浮漚悟世緣。",
            "安得一龕時晤語，笑披雲霧豁青天。"
        ],
        "title": "謝慧明王道士自大面山寄贈三詩并蜜黄精  其一",
        "id": "c89c9b97-9ac0-4234-a807-1f61436eade0"
    },
    {
        "author": "程公許",
        "paragraphs": [
            "尺書覼縷寫衷誠，大面山前兩日程。",
            "黄獨潤含崖谷味，清詩吟作澗泉聲。",
            "灰心久已安枯寂，月指何勞借發明。",
            "更與草菴求扁榜，太虛底處强安名。"
        ],
        "title": "謝慧明王道士自大面山寄贈三詩并蜜黄精  其二",
        "id": "0385efa4-fb26-442d-aaf0-bb13c44967ca"
    },
    {
        "author": "程公許",
        "paragraphs": [
            "三復君詩想洛陽，令人憤極意飛揚。",
            "鼎湖知有威靈在，魏闕欣聞孝里彰。",
            "一念變遷無量劫，寸心寂照大圓光。",
            "君能勘破皆泡幻，長與喬松燕玉房。"
        ],
        "title": "謝慧明王道士自大面山寄贈三詩并蜜黄精  其三",
        "id": "f5dfae48-b9c6-44c2-a5c4-d63a59afe607"
    },
    {
        "author": "程公許",
        "paragraphs": [
            "三生雲水僧，失脚困下吏。",
            "每逢道人語，莫逆猶夙嗜。",
            "況茲法龍象，共飲良有味。",
            "寶坊寄囂氛，一室淡如水。",
            "蹇馿劣馳騖，入門輒心醉。",
            "向來箠楚塵，火急須湔洗。",
            "浄名方丈室，逼塞諸天侍。",
            "可恡一毫端，借我容膝地。",
            "後來支許交，清真遺世累。",
            "團蒲與茗椀，共談第一義。"
        ],
        "title": "贈山老借館",
        "id": "0ea31690-6d3f-4fb2-a5df-09165c5ea5ed"
    }
]