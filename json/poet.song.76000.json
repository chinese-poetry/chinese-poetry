[
    {
        "author": "釋德洪",
        "paragraphs": [
            "氣與秋容一倍清，出塵風骨自天成。",
            "逢僧論性人皆說，指佛高談母亦驚。",
            "已覺君家鍾善慶，從來我法付豪英。",
            "他年勘徧諸方老，古寺編蒲更道情。"
        ],
        "title": "童子名道員年五歲餘不茹葷隨母往來禪林旦夕稍長即與落髪覓詩作此授之",
        "id": "95fbf594-744b-46e0-b10b-d7059fa2e22d"
    },
    {
        "author": "釋德洪",
        "paragraphs": [
            "小軒明快照巖阿，得道幽人喜氣多。",
            "但視世間如水鏡，方知夢境有山河。",
            "佳眠不礙林光入，清坐何妨夜月過。",
            "我亦思歸老丘壑，結鄰西崦肯容麽。"
        ],
        "title": "題水鏡軒",
        "id": "c5a2bf89-ce7a-4ec7-a5de-ac160c172cc6"
    },
    {
        "author": "釋德洪",
        "paragraphs": [
            "東山重到讀題名，勝踐清游此合并。",
            "霧雨開晴秋滿眼，暮雲欲合句先成。",
            "走禪璧月寒林靜，來客蘭叢玉樹清。",
            "我老吐詞如朽木，蒸成芝菌報升平。"
        ],
        "title": "同吳家兄弟游東山約仲誠不至",
        "id": "c22c0a64-9245-4ccc-a256-53d39fc71ce7"
    },
    {
        "author": "釋德洪",
        "paragraphs": [
            "折脚鐺尋穩處安，對君此夕久盟寒。",
            "狐裘不合須羊袖，藥簏何妨缺夜干。",
            "秋壟此時驅健犢，道山何日跨歸鸞。",
            "仙鑪只隔數邱耳，上水船方厄瀨湍。"
        ],
        "title": "器之示巽中見懷次韻",
        "id": "e3c49ec5-56fc-4522-8639-cbd92b82990d"
    },
    {
        "author": "釋德洪",
        "paragraphs": [
            "堂前叢玉知誰種，叢下高人自掃除。",
            "未論擊聲回顧眄，先欣秀色上眉鬚。",
            "隨宜萬偈風宣說，頓現千身月寫摹。",
            "就地對誰曾畫餠，當年饞水救饑無。"
        ],
        "title": "書鑒上人香嚴堂",
        "id": "6eb5d467-b19a-4457-b038-54b51299b4c3"
    },
    {
        "author": "釋德洪",
        "paragraphs": [
            "以身爲舌毗尼藏，儼此空齋鏡面清。",
            "蟬蜕塵埃軒蓋集，蝶成魂夢篆煙輕。",
            "蘆圖世界分遺境，玉麈天花委落英。",
            "鉢在道山歸去好，摩挲風馭笑平生。"
        ],
        "title": "冷然齋",
        "id": "66b2ce94-f262-4a05-8648-20da2fcea185"
    },
    {
        "author": "釋德洪",
        "paragraphs": [
            "午窗石碾哀怨語，活火銀瓶暗浪翻。",
            "射眼色隨雲脚亂，上眉甘作乳花繁。",
            "味香已覺臣雙井，聲價從來友壑源。",
            "却憶高人不同試，暮山空翠共無言。"
        ],
        "title": "謝性之惠茶",
        "id": "fc99b2f8-0fd7-4c99-94af-c69ed2077216"
    },
    {
        "author": "釋德洪",
        "paragraphs": [
            "海棠雨過尚嬌春，袖手來尋林下人。",
            "未話柳條堪結紐，且欣梅子可嘗新。",
            "孤蹤袞袞風中絮，萬事紛紛夢裏塵。",
            "他日别山重會面，定知談笑絕鮮陳。"
        ],
        "title": "訪友人二首  其一",
        "id": "9c89e04a-4476-4379-85c8-2b5693d7e44f"
    },
    {
        "author": "釋德洪",
        "paragraphs": [
            "日暮荒城倚瘦藤，江南春思倍添增。",
            "那知淮水黄塵路，忽見廬山綠髪僧。",
            "乞食久辭煙際寺，連牀今對夜深燈。",
            "明年我亦尋君去，同陟天池最上層。"
        ],
        "tags": [
            "庐山"
        ],
        "title": "訪友人二首  其二",
        "id": "14f9139f-290f-4371-9ea1-ccfcfedd7c88"
    },
    {
        "author": "釋德洪",
        "paragraphs": [
            "故鄉乃有此叢林，下板何妨著寂音。",
            "永與世遺他日志，尚嫌山淺暮年心。",
            "凍雲未放僧窗曉，折竹方知夜雪深。",
            "琢句自應清似玉，更宜坡字硬黄臨。"
        ],
        "title": "石臺夜坐二首  其一",
        "id": "4d77670a-2c99-4ee1-87b0-dc69605a90e1"
    },
    {
        "author": "釋德洪",
        "paragraphs": [
            "歲晚山深過客稀，一燈清坐夜同誰。",
            "滴階寒響雪消後，通火活紅灰陷時。",
            "歛目舊游真可數，蓋棺前事尚難知。",
            "古今不隔諸緣淨，畫出巖中道者詩。"
        ],
        "title": "石臺夜坐二首  其二",
        "id": "10b12359-b293-41af-96fe-ad100e6caaf8"
    },
    {
        "author": "釋德洪",
        "paragraphs": [
            "祇今冢木上雲雨，想見音容無恙時。",
            "竟作懷歸戀雲舍，空餘淚眼看風枝。",
            "功名未洗終天恨，歲月難忘罔極悲。",
            "已覺夜林無觸鹿，但看几硯出靈芝。"
        ],
        "title": "胡卿才時思亭",
        "id": "9246b544-84de-4345-a57b-159b44f4e77d"
    },
    {
        "author": "釋德洪",
        "paragraphs": [
            "解知無竹令人俗，日報平安候起居。",
            "所以此君揖冰雪，長吟餘翠滿衣裾。",
            "瘦行清坐搜詩處，雨葉風枝解籜初。",
            "試作小軒聊寄傲，愛君生計未爲疏。"
        ],
        "title": "題此君軒",
        "id": "ac24ec5a-14da-40a0-bd94-73bff736087f"
    },
    {
        "author": "釋德洪",
        "paragraphs": [
            "機鋒不減矮師叔，聞說叢林最飽參。",
            "無暇對人收冷涕，却能爲我出寒巖。",
            "春江柔櫓何時聽，夜雨山房且對談。",
            "掣電一懽端可貴，此生俱是再眠蠶。"
        ],
        "title": "喜文首座至",
        "id": "32835a27-1ca7-46c4-ae2c-727c21ec7daf"
    },
    {
        "author": "釋德洪",
        "paragraphs": [
            "叢林爭致致不得，繭足徑來尋儼師。",
            "幽境自能情外見，高懷獨出世間癡。",
            "清晨倚檻臨黄卷，五月亂山聞子規。",
            "夙習尚嗟消未盡，壁間時錄和陶詩。"
        ],
        "title": "超然自見軒",
        "id": "e66ee3d2-d4d5-4453-b22c-17b42a777292"
    },
    {
        "author": "釋德洪",
        "paragraphs": [
            "聞說高懷照雪霜，道容一見自清涼。",
            "今隨生死晦心月，空使湖山藹德香。",
            "故紙不堪看竹籠，凝塵那忍拂繩牀。",
            "安門弟子真持遠，獨爲斯人未始亡。"
        ],
        "title": "清大師還姑蘇塔其師骨石弔之兼簡其弟",
        "id": "eed3dc28-8459-48fa-a0e2-6fdfd0246954"
    },
    {
        "author": "釋德洪",
        "paragraphs": [
            "銀髪齊眉衲半肩，相逢古寺獨欣然。",
            "自云出嶺三千里，人見空餘四十年。",
            "擬欲就君求此術，預憂臨食必流涎。",
            "何如萬事隨緣過，饑即須餐困即眠。"
        ],
        "title": "閩僧不食已四十年贈之",
        "id": "8fa5d461-e7bb-4494-a2a9-220b22461056"
    },
    {
        "author": "釋德洪",
        "paragraphs": [
            "獨木江頭纜客船，暮江秋色兩依然。",
            "落霞片段紅綳水，危岫參差碧挂天。",
            "名利到頭成底事，田園歸得是何年。",
            "崢嶸壯志消磨盡，滿目西風只自憐。"
        ],
        "title": "元祐五年秋嘗宿獨木爲詩以自遣今復過此追舊感歎用韻示超然二首  其一",
        "id": "5c5cca04-1fcd-4e53-b465-284fe5c4678c"
    },
    {
        "author": "釋德洪",
        "paragraphs": [
            "蹤跡漂流不繫船，舊游曾到意茫然。",
            "玉笙哀怨初涼夜，秋月嬋娟落木天。",
            "往事已嗟如昨夢，壯懷無復似當年。",
            "鑪峰當眼空相向，因念區區想見憐。"
        ],
        "title": "元祐五年秋嘗宿獨木爲詩以自遣今復過此追舊感歎用韻示超然二首  其二",
        "id": "00ffc85d-1135-4566-9b79-d5991c7acb0f"
    },
    {
        "author": "釋德洪",
        "paragraphs": [
            "道人要我煮温山，似識相如病裏顔。",
            "金鼎浪翻螃蟹眼，玉甌絞刷鷓鴣斑。",
            "津津白乳衝眉上，拂拂清風產腋間。",
            "喚起晴窗春書夢，絕憐佳味少人攀。"
        ],
        "title": "與客啜茶戲成",
        "id": "40b1e482-7e4a-4cca-865e-a8f4b76b5ca0"
    },
    {
        "author": "釋德洪",
        "paragraphs": [
            "夜晴風細月華清，遶寺霜筠雪竹聲。",
            "錫響僧歸帝青寶，夢香人宿水沉城。",
            "古今不隔塵都盡，心境俱忘鏡對明。",
            "枕臂曉猿三叫絕，小窗燈暗讀殘經。"
        ],
        "title": "宿香城寺",
        "id": "aa4dbf86-87f9-4ec5-bede-67a002032c6d"
    },
    {
        "author": "釋德洪",
        "paragraphs": [
            "衝虎曾經落照村，千峰盤盡始登門。",
            "慣聞跛脚阿師法，喜見横行道者孫。",
            "愛客精神清入畫，游方蹤跡夜重論。",
            "杖藜又入層雲去，知有安公舊隱存。"
        ],
        "title": "自張平道入瑤谿",
        "id": "e45e9a86-a847-4779-b26a-588525272067"
    },
    {
        "author": "釋德洪",
        "paragraphs": [
            "千峰萬峰自雲雨，一宿兩宿心頽然。",
            "不知人間歲云暮，但覺澗風吹夜泉。",
            "地爐火燄水正泣，篝燈委昏僧未眠。",
            "古人去我不甚遠，何必想像臨遺編。"
        ],
        "title": "九峰夜坐",
        "id": "dedd6fa4-735d-45b0-bec3-5cf8f1182ab4"
    },
    {
        "author": "釋德洪",
        "paragraphs": [
            "承英連璧光照坐，更著阿隆如鼎安。",
            "老兵先馳啓關鑰，西山奔走登欄干。",
            "劉郎端默自凝遠，蔡侯奮髯牙齒寒。",
            "但餘衰老百無用，搜句倚欄方細看。"
        ],
        "tags": [
            "滕王阁"
        ],
        "title": "同世承世英世隆三伯仲蔡定國劉達道登滕王閣",
        "id": "02e1a71c-ffc2-4eb2-8acd-8dfc64c033aa"
    },
    {
        "author": "釋德洪",
        "paragraphs": [
            "瓶盂又復寄西州，彌勒同龕古寺幽。",
            "睡起忽殘三月夏，朝來拾得一簾秋。",
            "浮雲世事慵料理，斷梗閑蹤任去留。",
            "投老山林多勝槩，杖藜何日復同游。"
        ],
        "title": "寄李大卿",
        "id": "3329704c-8f9c-454f-bd29-3b8ed3f232c4"
    },
    {
        "author": "釋德洪",
        "paragraphs": [
            "風定晴雲欲墮崩，林梢樓閣旋添增。",
            "一生高世清閑侣，千尺當門紫翠層。",
            "對客不妨拴壞衲，倦禪時作靠枯藤。",
            "暮年古格叢林在，重撥塵龕大智燈。"
        ],
        "title": "余居百丈天覺方註楞嚴以書見邀作此寄之二首  其一",
        "id": "de12708d-4036-437f-a214-fc2f35d234e3"
    },
    {
        "author": "釋德洪",
        "paragraphs": [
            "三世如來尊頂法，覆藏深密碧螺寒。",
            "通身是眼自不見，擘面出頭窺更難。",
            "四義僅能分肉髻，八還終恐隔花冠。",
            "爭如劈佛丹霞手，掲露從教覿體看。"
        ],
        "title": "余居百丈天覺方註楞嚴以書見邀作此寄之二首  其二",
        "id": "ff07b25a-1c3a-45b3-b543-b2bb16496485"
    },
    {
        "author": "釋德洪",
        "paragraphs": [
            "隨分叢林古格存，龍安真是泐潭孫。",
            "獨持一節無求世，勘破諸方不出門。",
            "石虎已忘蹲草見，木蛇久滅住山痕。",
            "遙知百事俱衰落，尚有工夫虱自捫。"
        ],
        "title": "寄龍安照禪師",
        "id": "8e693f50-f075-4e08-89bd-74bbe43a71ea"
    },
    {
        "author": "釋德洪",
        "paragraphs": [
            "無盡龍安兩勍敵，大梅龐老是同參。",
            "近聞赤壁同登賞，想見清風助笑談。",
            "已作汎舟游夏口，又成横錫過江南。",
            "歸來萬壑松聲在，依舊閑雲沒草庵。"
        ],
        "title": "聞龍安往夏口迎張左丞遂泝流至鄂渚相别還山作此寄之",
        "id": "1e302484-a329-4cda-9032-e08ee5b66dab"
    },
    {
        "author": "釋德洪",
        "paragraphs": [
            "朅來幕阜峰前寺，彌勒同龕兩見秋。",
            "今日他山生遠念，何年此地復重游。",
            "主人有道忘欣厭，閑客無求任去留。",
            "索紙題詩聊贈别，更哦江海一沙鷗。"
        ],
        "title": "别龍安",
        "id": "cafb937b-ef2b-405b-ba26-8927db6924bd"
    },
    {
        "author": "釋德洪",
        "paragraphs": [
            "春掠湓江綠染眸，多情還解向東流。",
            "故應夜夢清蒼勝，欲趁春光爛熳游。",
            "飽學尚嗟心未死，痛吟已覺鬢先秋。",
            "何當一棹華亭上，閑唱波寒月滿舟。"
        ],
        "title": "次韻無代送僧歸吳",
        "id": "1f65488c-6ef2-43d0-9939-36519fd4bc64"
    },
    {
        "author": "釋德洪",
        "paragraphs": [
            "尋常輕别尚消魂，何況交情過弟昆。",
            "孰謂此身閑日月，自慚疏跡信乾坤。",
            "泠泠小雨江邊路，薄薄浮煙竹外村。",
            "回首舊游方契闊，孤舟何處宿黄昏。"
        ],
        "title": "懷友人",
        "id": "e1a30ab7-6e74-4f52-82cb-ff3f73173ba2"
    },
    {
        "author": "釋德洪",
        "paragraphs": [
            "風流前輩已成塵，筆跡猶爲世所珍。",
            "促膝猛觀驚盛事，臨風長想見斯人。",
            "氣生偉逸龍蛇動，秀發精神點畫新。",
            "破篋尚能多此物，且欣汪子未全貧。"
        ],
        "title": "汪履道家觀古書",
        "id": "10c0f05c-b048-4ac9-9357-5ceba1831867"
    },
    {
        "author": "釋德洪",
        "paragraphs": [
            "三年三過龍安寺，亹亹清談解逼人。",
            "顧我偷閑久無侣，與君數面自成親。",
            "轉頭忽作幽冥隔，彈指空驚夢寐新。",
            "病眼看秋欲淒眩，攀翻投老一傷神。"
        ],
        "title": "悼性上人",
        "id": "00bb3278-9782-4200-a895-db941f687827"
    },
    {
        "author": "釋德洪",
        "paragraphs": [
            "風葉鳴廊夜色晴，隔雲微月稍分明。",
            "下簾徒怯衣裳薄，拂榻空驚枕簟清。",
            "病眼得秋還少睡，壯心於世尚多情。",
            "何時却作廬山去，渡水穿雲取次行。"
        ],
        "tags": [
            "庐山"
        ],
        "title": "秋日還廬山故人書因以爲寄",
        "id": "203f9413-ba5e-4855-be83-a5b461770a59"
    },
    {
        "author": "釋德洪",
        "paragraphs": [
            "我昔車輪翠裏行，只今懷想似前生。",
            "那知古寺僧窗下，偶見高人眼倍明。",
            "秋月半鈎留客意，凍雲千頃欲歸情。",
            "杖藜笑出千峰去，添得蒼崖響答聲。"
        ],
        "title": "誠上人求詩",
        "id": "4025fca6-650b-4596-99b8-14c37163b51b"
    },
    {
        "author": "釋德洪",
        "paragraphs": [
            "溪雨初收岸草微，柳絲堪入綠羅機。",
            "望中情遠恨煙樹，何處暖多嫌衲衣。",
            "却信真人還有夢，豈關禪子未忘機。",
            "春風痛與傳消息，教憶舊山新翠歸。"
        ],
        "title": "雪夜讀涪翁所作愛之因懷其人和韻奉寄超然",
        "id": "f883883d-989e-45d9-a2ac-2c7d055649d3"
    },
    {
        "author": "釋德洪",
        "paragraphs": [
            "高人秀句入幽微，濯出秦川錦一機。",
            "剪製未爲春步幛，暗投先作夜行衣。",
            "語尊九鼎真難荷，意的千鈞善發機。",
            "早晚杖藜松下見，應疑劉遠谷中歸。"
        ],
        "title": "公亮超然見和因寄復答之",
        "id": "9660768b-d76e-4354-b770-d046682eb3f7"
    },
    {
        "author": "釋德洪",
        "paragraphs": [
            "靈根聞是花中瑞，可憐亦肯乘春開。",
            "色深卷肉淺巴錦，香濃入骨生秦梅。",
            "也知秀麗不羣品，最宜陰潔幽庭栽。",
            "落英紅葉不忍掃，從教狼藉蒙蒼苔。"
        ],
        "title": "瑞香花",
        "id": "ade4ac2b-1705-4a4c-84e4-289a05d966d2"
    },
    {
        "author": "釋德洪",
        "paragraphs": [
            "平生風骨秀琳琅，水鏡胸懷未易量。",
            "聲利光中忙趣少，煙霞影裏淡心長。",
            "雲泉隱德無情動，猿鳥侵身不亂行。",
            "他日定歸當卜築，青藜紫蕨壯詩腸。"
        ],
        "title": "别靈源禪師",
        "id": "0d2b7c2b-6287-4a01-ba19-897f6398e778"
    },
    {
        "author": "釋德洪",
        "paragraphs": [
            "虬髭鐵面鶴精神，水鑑心胸不受塵。",
            "吹耳松風靠藜杖，敞衣山月岸綸巾。",
            "虎頭猿臂成何事，道骨方瞳亦可人。",
            "他日西湖如過我，飲君一味武林春。"
        ],
        "tags": [
            "西湖"
        ],
        "title": "贈許秀才",
        "id": "569b1757-7c91-4543-a86a-faa989295445"
    },
    {
        "author": "釋德洪",
        "paragraphs": [
            "何處高人雲路迷，相逢忽薦目前機。",
            "偶逢菜葉隨流水，知有茅茨在翠微。",
            "瑣碎夜談皆可聽，煙霏秋嶺欲同歸。",
            "翛然又向諸方去，無數山供玉麈揮。"
        ],
        "tags": [
            "庐山"
        ],
        "title": "送軫上人之匡山",
        "id": "69c54b31-4f59-47b9-a186-2af07b73256b"
    },
    {
        "author": "釋德洪",
        "paragraphs": [
            "欲去未成還執手，西風疏雨晚絲絲。",
            "暗驚歲月行飄忽，那更人生苦别離。",
            "君已到心工筆語，我今歸計老茆茨。",
            "冷齋後夜誰同宿，莫向燈前讀此詩。"
        ],
        "title": "與晦叔至奉新",
        "id": "396a8e51-a92c-4f09-a2a4-09fbb817671c"
    },
    {
        "author": "釋德洪",
        "paragraphs": [
            "密林病葉强翻紅，已覺清秋夜氣濃。",
            "懶復小窗邀獨秀，却應歸夢挂雙峰。",
            "水分淮甸當懸席，路遶匡山可振筇。",
            "若見虎溪谿上月，爲言相憶作衰容。"
        ],
        "tags": [
            "庐山"
        ],
        "title": "送敏上人",
        "id": "a7538eb6-33d2-4aa2-81b0-06fb1b254365"
    },
    {
        "author": "釋德洪",
        "paragraphs": [
            "禹穴朝來散晚參，一程隨便達雲巖。",
            "南山任把浮雲蔽，西嶺猶將落日銜。",
            "幽徑野花開舊菊，石牀楸子下高杉。",
            "投宵夜永寒無寐，良憶真僧衣不蠶。"
        ],
        "title": "過孜莫翁",
        "id": "39eceaee-785c-4349-a0b3-7aa4b91a8896"
    },
    {
        "author": "釋德洪",
        "paragraphs": [
            "二休書壁詩爭妙，促席吟時愧不同。",
            "豪句大鯨秋駕浪，俊才細馬曉追風。",
            "支筇放蕩千峰裏，萬事收藏一笑中。",
            "約我清溪老蓮社，茅茨相映小橋東。"
        ],
        "title": "次韻二僧題永安壁上",
        "id": "eca509fe-fe46-403d-9b99-9806ce4fa1e0"
    },
    {
        "author": "釋德洪",
        "paragraphs": [
            "輕帆已有渡江期，高會清游惜此時。",
            "水閣颺煙晴試茗，雪窗剪燭夜論詩。",
            "衝寒遠鴈來横浦，弄色新梅半糝枝。",
            "林下自知無一事，亦應風月動關思。"
        ],
        "title": "贈王司法",
        "id": "9dd22a6d-3dc3-4256-819a-1ff7eff627b6"
    },
    {
        "author": "釋德洪",
        "paragraphs": [
            "滄溟曾見化微塵，花發桃源幾度春。",
            "俗眼莫輕狂道士，此身應是謫仙人。",
            "清彈一曲悲風遠，絕唱千章白雪新。",
            "異日三茅成卜築，却因瓶錫得爲鄰。"
        ],
        "title": "和許樂天",
        "id": "8d2ba268-6902-4982-858e-6a98ce6b30a8"
    },
    {
        "author": "釋德洪",
        "paragraphs": [
            "草堂野飯蜀江濱，妥貼寒光刻削人。",
            "忽展五篇爭疾讀，便驚四座暖生春。",
            "已欣蓮社風流在，更覺溪山氣味新。",
            "放箸翛然廬嶽去，門欄他日夢應頻。"
        ],
        "title": "師復作水餠供出五詩送别謝之",
        "id": "84c127bd-592b-421d-b61a-1b25e5aabaef"
    },
    {
        "author": "釋德洪",
        "paragraphs": [
            "毗尼藏出清淨寶，精進林生功德香。",
            "但得身心常寂靜，自然毛孔發靈光。",
            "蒼苔不厭芒鞵弊，空翠偏宜壞衲荒。",
            "好在虎溪長不出，阿持何意尚遊方。"
        ],
        "title": "贈鑒上人",
        "id": "84e94189-cd22-4db3-b97c-dd3af6e57e25"
    },
    {
        "author": "釋德洪",
        "paragraphs": [
            "雪摧枯慮默如瘖，秋壓寒松老不禁。",
            "一室閉門稀識面，半窗斜照自拴針。",
            "重城此日留詩别，疊巘何年結伴尋。",
            "衰退寧堪久塵土，相看滿眼是歸心。"
        ],
        "title": "贈靜上人",
        "id": "18aa0411-296b-4af0-85f0-42b9ff6a2408"
    },
    {
        "author": "釋德洪",
        "paragraphs": [
            "凍折枯杉已死灰，豈宜安著在塵埃。",
            "偎衰不入今人眼，精進曾親古佛來。",
            "愛子渠渠念綈惠，爲余得得出巖隈。",
            "蒼顔華首供衰暮，未死重逢更幾回。"
        ],
        "title": "表上人久事雲庵過余石門",
        "id": "3f1b5981-5f60-4a1f-8047-f2c7fba91c6a"
    },
    {
        "author": "釋德洪",
        "paragraphs": [
            "翠寒空覺此生浮，歲月催人鬢易秋。",
            "忽憶倚天廬嶽去，更尋清境武林遊。",
            "情親愧與高人别，興發徒煩夜月留。",
            "他日西湖遠相憶，爲君一笑散沙鷗。"
        ],
        "tags": [
            "西湖"
        ],
        "title": "次韻超然",
        "id": "99c0fadc-28fd-4e49-a9c1-f9c2d031c806"
    },
    {
        "author": "釋德洪",
        "paragraphs": [
            "龍蛇頭角混埃塵，臨死方知老淨因。",
            "三度傲辭天子敕，一生甘作淨名身。",
            "虎皮羊質成何事，牛馬襟裾亦謾陳。",
            "須信屈原千載後，空門猶有獨醒人。"
        ],
        "title": "寄楷禪師",
        "id": "368c85ad-3449-436a-b36b-32a0f9951f91"
    },
    {
        "author": "釋德洪",
        "paragraphs": [
            "左手不仁右手明，懷情亦復棄藜牀。",
            "不知門外山花發，但覺君來笑語香。",
            "頎紹神情掃秋晚，瘦權詩句挾風霜。",
            "兩翁杖屨相追逐，此夕因依夜話長。"
        ],
        "title": "璲首座出示巽中詩",
        "id": "49a1172e-d50a-406e-9512-7dcf16139ac5"
    },
    {
        "author": "釋德洪",
        "paragraphs": [
            "門掩青山相並居，愛君家法不蕭疏。",
            "錦囊舉子能佳句，瑞鳥隱公多諫書。",
            "學士八塼聲價在，謫仙千首笑談餘。",
            "清朝第一他年事，且看歸來著翠裾。"
        ],
        "title": "贈李秀才",
        "id": "d3ba9a2c-16ed-453a-b3cb-b84cf7c2bfc0"
    },
    {
        "author": "釋德洪",
        "paragraphs": [
            "我愛修公亦自賢，未忻城郭愛林泉。",
            "醉騎鯨背詩遺落，閑把牛毛字細編。",
            "還我青山當夏晚，乞君佳句著牀前。",
            "雨餘獨憑煙雲上，目送孤鴻落照邊。"
        ],
        "title": "贈修上人",
        "id": "3d541b85-0cef-4976-9566-2d91fd2b1356"
    },
    {
        "author": "釋德洪",
        "paragraphs": [
            "月脇雲行夜未深，滿庭風露葉辭林。",
            "知誰墻外千竿竹，分我窗西一畒陰。",
            "山好已無歸國夢，老閑猶有讀書心。",
            "剩題詩句酬幽隱，歲月翩翩接趐禽。"
        ],
        "title": "次韻超然竹陰秋夕",
        "id": "e934eccd-a3b8-4af1-8e17-337f74642bfe"
    },
    {
        "author": "釋德洪",
        "paragraphs": [
            "勢占江南三百里，煙霏相映出層樓。",
            "芒鞵竹杖山兼水，坐看行吟春復秋。",
            "浮世萬途成底事，吾生一飽更何求。",
            "故人京洛風埃地，能信山中此樂不。"
        ],
        "tags": [
            "庐山"
        ],
        "title": "廬山寄都下邦基德祖諸故人",
        "id": "8ae3fc32-a7a6-4156-9654-dfc4f4cbf7ee"
    },
    {
        "author": "釋德洪",
        "paragraphs": [
            "燈外佳眠試冷齋，欲成歸夢暗驚回。",
            "一軒秋色侵衣重，半夜波聲拍枕來。",
            "江國潮平人獨令，海山家在意徘徊。",
            "倚藤明日秦淮上，看子風帆十幅開。"
        ],
        "title": "送宗上人歸南泉",
        "id": "0e1a84bf-d2fb-4981-bad9-6a759b34de51"
    },
    {
        "author": "釋德洪",
        "paragraphs": [
            "好山千葉青蓮曉，斫額令人意已消。",
            "微出樓臺知有寺，倦行雲樹忽逢橋。",
            "此生未覺叢林負，肯處真教日劫超。",
            "閒拾墮薪成淺立，細泉幽澗響寒蜩。"
        ],
        "title": "晚坐藏勝橋望石門",
        "id": "a30b8a29-de3f-4722-954a-1646fb6ad975"
    },
    {
        "author": "釋德洪",
        "paragraphs": [
            "漱霧跳珠響澗泉，千峰秀出雨餘天。",
            "共驚繡帽銅腮老，重到香罏石耳邊。",
            "清境荒涼歸歎息，故人迎笑尚依然。",
            "明年過此還相見，應及春風社燕前。"
        ],
        "title": "至圓通僧覓詩",
        "id": "d2c8507a-07ee-4045-8a50-d04741c036f2"
    },
    {
        "author": "釋德洪",
        "paragraphs": [
            "古寺閒關聊作招，夏秋歸思謾迢迢。",
            "枕中柔櫓驚鄉夢，門外秦淮漲夜潮。",
            "想見舊房生薜荔，不堪疏雨在芭蕉。",
            "何時却理緣雲策，峰頂同誰看石橋。"
        ],
        "tags": [
            "衡山"
        ],
        "title": "送僧遊南嶽",
        "id": "b3dd5117-30c4-42ca-8eb6-cc0b3ee0e5cd"
    },
    {
        "author": "釋德洪",
        "paragraphs": [
            "人生聚散等兒戲，夢境紛然此一時。",
            "老去漸知爲客味，秋來長作送人詩。",
            "感君義色分心曲，慰我年華兩鬢絲。",
            "想見故鄉霜菊後，屋頭千樹橘纍垂。"
        ],
        "title": "送隆上人",
        "id": "c5d186df-9af5-40c1-8c9b-a67d17cb337a"
    },
    {
        "author": "釋德洪",
        "paragraphs": [
            "人間酷暑推不去，愛此南軒一榻空。",
            "眼倦抛書成午睡，夢悠誰復羨王公。",
            "豈知塵土隨肥馬，但覺熏風掠壞桐。",
            "起步西園閒倚杖，石榴花出數枝紅。"
        ],
        "title": "次韻諒上人南軒避暑",
        "id": "223b9777-46ce-44bb-86f5-cc92cdeadb7c"
    },
    {
        "author": "釋德洪",
        "paragraphs": [
            "已得希夷旨趣深，平生蹤跡任浮沉。",
            "壺中景待和煙卧，海上山須带鶴尋。",
            "月裏一枝慵舉手，人間萬事肯關心。",
            "出塵風骨憑誰識，且枕焦桐混世吟。"
        ],
        "title": "贈吳山人",
        "id": "821312d6-51c7-4262-b19d-3570e5368411"
    },
    {
        "author": "釋德洪",
        "paragraphs": [
            "諸方游徧歸來晚，閒構虚堂贖世紛。",
            "雷轉空山動林葉，雪飛亂石濺溪雲。",
            "石橋舊處龍湫吼，漱玉曾看嶽色分。",
            "拄策眼高雙耳瞶，上方白塔却親聞。"
        ],
        "title": "東溪僧聽泉堂",
        "id": "e0470274-2fc6-46d5-ab7e-ab9e37841c83"
    },
    {
        "author": "釋德洪",
        "paragraphs": [
            "青鎖曉開殘雨上，煙鬟春解笑聲中。",
            "叢林今日猶雌伏，膺簡當年是法雄。",
            "露盌憶嘗安樂味，錦籠曾著瑞香□。",
            "何時玉鉢青林下，與子婆娑小立同。"
        ],
        "title": "送莊上人歸雲居",
        "id": "404f8a05-fbf6-4e8d-8884-b04f098cceeb"
    },
    {
        "author": "釋德洪",
        "paragraphs": [
            "上元獨宿寒巖寺，卧看篝燈映薄紗。",
            "夜久雪猿啼嶽頂，夢回清月在梅花。",
            "十分春瘦緣何事，一掬歸心未到家。",
            "却憶少年行樂處，軟紅香霧噴京華。"
        ],
        "title": "上元宿百丈",
        "id": "8c986245-5441-44f4-83ab-f585e8975244"
    },
    {
        "author": "釋德洪",
        "paragraphs": [
            "君詩清絕似沅湘，寫妙宣心氣味長。",
            "地僻且爲三徑樂，才高真是萬夫望。",
            "随流我自分涇渭，賞駿誰能略牝黄。",
            "自古豐城匿神物，斗牛應覺動光芒。"
        ],
        "title": "次韻黄次山見寄",
        "id": "a88714f0-04be-491f-87ab-97b4824fdb84"
    },
    {
        "author": "釋德洪",
        "paragraphs": [
            "誰家楊柳欲遮門，依約東坡醉處村。",
            "捶地不堪華屋句，仰天空記刻舟痕。",
            "尚餘千載風流在，乞與三人語笑温。",
            "歸路松風吹凍耳，共追前事弔英魂。"
        ],
        "title": "春日同祖賢二道人步雲歸亭忽憶東坡此日詩有懷其人次韻",
        "id": "1a2e87cd-70ea-4f45-a081-873f725b9892"
    },
    {
        "author": "釋德洪",
        "paragraphs": [
            "東坡醉墨浩琳琅，千首空餘萬丈光。",
            "雪裏芭蕉失寒暑，眼中騏驥略玄黄。",
            "機輪妙轉風雷舌，春色濃纒錦繡腸。",
            "可惜騎魚天上去，斷絃空壁暗淒凉。"
        ],
        "title": "與客論東坡作此",
        "id": "2e6f26c3-2d05-4b06-869c-e3179cab1d93"
    },
    {
        "author": "釋德洪",
        "paragraphs": [
            "及時膏雨已闌珊，黄道新泥曉未乾。",
            "白面郎敲金鐙過，紅粧人掲繡簾看。",
            "管絃叫月宣和氣，燈火燒空奪暮寒。",
            "咫尺鳳樓開雉扇，玉皇仙仗紫雲端。"
        ],
        "title": "京師上元觀駕二首  其一",
        "id": "ae9fe629-f3a8-46fc-9157-414fa5a5fe52"
    },
    {
        "author": "釋德洪",
        "paragraphs": [
            "閣雨輕寒斂夕氛，青牛畫轂已争奔。",
            "皇州浩蕩風光裏，紫陌喧闐笑語温。",
            "冠壓花枝馳萬騎，簾垂繡箔卷千門。",
            "特傳詔語君恩重，凝睇天階謝至尊。"
        ],
        "title": "京師上元觀駕二首  其二",
        "id": "7d18cfd0-bb39-4a99-a73c-df624d40963e"
    },
    {
        "author": "釋德洪",
        "paragraphs": [
            "萬馬天街聽啟關，曉光佳氣潑人寰。",
            "春生殿閣玲瓏外，秀發園林頃刻間。",
            "爲瑞懽聲浮動植，争妍詩句麗江山。",
            "從教飛上朱藍袂，點綴彤墀玉筍班。"
        ],
        "title": "次韻天覺進喜雪",
        "id": "735290e1-7ebc-40ec-a523-2598be1367bb"
    },
    {
        "author": "釋德洪",
        "paragraphs": [
            "童頬清光已渾圓，共驚玉骨解藏年。",
            "菴中篆縷長凝帳，門外雲濤欲際天。",
            "道眼從来無異見，微蹤何幸預談禪。",
            "新詩滿箧江南去，又作叢林盛事傳。"
        ],
        "title": "别天覺左丞",
        "id": "314f704e-3383-4586-874e-89baa33b8d07"
    },
    {
        "author": "釋德洪",
        "paragraphs": [
            "胸次能藏大千界，掌中笑看小重山。",
            "飛来華嶽一峰失，幻出匡廬雙劍閒。",
            "偶觸篆煙雲點綴，戲澆硯滴瀑潺顔。",
            "莫將道眼生分别，随意聊安几案間。"
        ],
        "tags": [
            "华山",
            "庐山"
        ],
        "title": "李德茂家有磈石如匡山雙劍峰求詩",
        "id": "5321f654-d68a-494b-9979-aa5a464e5725"
    },
    {
        "author": "釋德洪",
        "paragraphs": [
            "北游爛熳看幷川，重到皇州及上元。",
            "燈火風光記前事，管絃音節試新翻。",
            "期人不至情如海，穿市歸来月滿軒。",
            "忽憶寒巖曾獨宿，雪窗殘夜一聲猿。"
        ],
        "title": "余昔居百丈元夕有詩後十年是夕過京師期子因不至",
        "id": "1135bdc3-c16c-48f9-b6d9-738341c3b720"
    },
    {
        "author": "釋德洪",
        "paragraphs": [
            "汴水悠悠去不回，綠波垂柳眼初開。",
            "日邊無意事迎送，海畔有山歸去来。",
            "白却人頭忙日月，緇飄山衲亂風埃。",
            "此行若到忘情處，拂石猿聲後夜哀。"
        ],
        "title": "都下送僧歸閩",
        "id": "47014333-f562-4275-a712-a66a801733ed"
    },
    {
        "author": "釋德洪",
        "paragraphs": [
            "劇笑無因見秀眉，勞生會合恨難期。",
            "永懷京國舊遊處，伏枕夢魂初破時。",
            "戰葉蕭蕭山雨後，遶牀唧唧草蟲悲。",
            "明年定復西歸去，船尾何妨載我随。"
        ],
        "title": "夜雨歇懷淵才邦基",
        "id": "e31f8eba-bf9f-4e14-90ed-ff75a1d4403a"
    },
    {
        "author": "釋德洪",
        "paragraphs": [
            "摩雲標格久去眼，傳得詩詞錦段新。",
            "雪玉在躬秋滿鬢，風雷爲舌語驚人。",
            "留連南浦西山雨，棄擲鑪峰繡谷春。",
            "何日詩肩擁寒帔，對牀聽我說京塵。"
        ],
        "title": "寄權巽中",
        "id": "9b741ced-a1b7-41f0-91cc-b62054f240a6"
    },
    {
        "author": "釋德洪",
        "paragraphs": [
            "半年客食毗陵寺，頗厭塵埃污衲裙。",
            "雖有一身猶外物，且將萬事付浮雲。",
            "忽思放浪佳山水，要與頑麻散骨筋。",
            "凉夜滿庭風露重，竹梢微月欲紛紛。"
        ],
        "title": "書承天寺西齋壁",
        "id": "99e2a5e4-3f0e-4c8c-96b2-c7b8b4dd3d23"
    },
    {
        "author": "釋德洪",
        "paragraphs": [
            "海隅相識笑談餘，清境同疑在玉壺。",
            "方作靈山棲小嶺，又随苕水出東吴。",
            "透鬚白雪驚衰老，脱手青春入歎吁。",
            "懸想他年衡嶽寺，雨窗相對話西湖。"
        ],
        "tags": [
            "衡山",
            "西湖"
        ],
        "title": "靈隱送僧還南嶽",
        "id": "f3d6140a-d3a6-4571-b3bd-6c038d22b415"
    },
    {
        "author": "釋德洪",
        "paragraphs": [
            "地靈形勝自天成，山色溪光潑眼明。",
            "北岫飛来么鳳落，東鄰相去一牛鳴。",
            "霜筠遶寺秋無數，璧月臨軒夜更清。",
            "已約高人結蓮社，他年香火寄餘生。"
        ],
        "title": "宿靈山示月上人",
        "id": "ac1d057e-67c1-49cd-a475-6493185caa63"
    },
    {
        "author": "釋德洪",
        "paragraphs": [
            "曾學雲菴逸格禪，别来江柳幾春煙。",
            "相逢水寺初嘗橘，忽憶風簷共擘蓮。",
            "遥想到山寒食後，却思分首上元前。",
            "與誰振策西湖路，清曉一聲啼杜鵑。"
        ],
        "tags": [
            "西湖"
        ],
        "title": "送僧歸石門",
        "id": "b8851ad8-6cbd-41f1-bfe2-6b45d5102c2b"
    },
    {
        "author": "釋德洪",
        "paragraphs": [
            "别後西湖長在夢，相逢氣韻宛清真。",
            "劇談要使君頤脱，大笑從教坐客瞋。",
            "淮海飄零方見友，湖山秀絕更逢春。",
            "快當火急追清景，莫厭尋幽散策頻。"
        ],
        "tags": [
            "西湖"
        ],
        "title": "至西湖招廓然遊春",
        "id": "eec72072-4c55-4fdf-8d17-075fec6b81e8"
    },
    {
        "author": "釋德洪",
        "paragraphs": [
            "相對天涯歲月新，石門消息遠難真。",
            "乘閑且覓幾場笑，疾惡休生一念瞋。",
            "襯鷺芙蕖方破暖，藏鴉柳色又殘春。",
            "光陰如此空搔首，行誦知歸倦鳥頻。"
        ],
        "title": "廓然得石門信歎其踵席非其人用韻酬之二首  其一",
        "id": "191f73b5-7bd5-4ebd-961b-f814f6fe6b0b"
    },
    {
        "author": "釋德洪",
        "paragraphs": [
            "頽綱安得見重新，紅紫紛紛正亂真。",
            "已矣無才吾自歎，慨然有志子宜瞋。",
            "閑尋陳迹消磨日，强作新詩挽絆春。",
            "振策蘇隄朝復暮，路人應笑往来頻。"
        ],
        "title": "廓然得石門信歎其踵席非其人用韻酬之二首  其二",
        "id": "a67f5b15-430e-450e-ad45-02e6456403e5"
    },
    {
        "author": "釋德洪",
        "paragraphs": [
            "獨立湖邊一笑新，紛紛世事信非真。",
            "竹林逢寺端須往，藜杖敲門不怕瞋。",
            "僮僕見人空自若，軒窗幽處亦藏春。",
            "老僧那識閑来興，怪我時時過此頻。"
        ],
        "title": "廓然再和復答之六首  其一",
        "id": "6621fad4-6e4d-4b51-a7b3-f687dc04e5ec"
    },
    {
        "author": "釋德洪",
        "paragraphs": [
            "與君藉草湖邊坐，聽我論懷句句真。",
            "慵鬭睡魔强分怯，懶酬詩債不須瞋。",
            "亦知人壽一百歲，已識老来三十春。",
            "相見幾回開口笑，憂愁風雨可勝頻。"
        ],
        "title": "廓然再和復答之六首  其二",
        "id": "c4c9e450-2e99-4749-bc49-7bcc25509efa"
    },
    {
        "author": "釋德洪",
        "paragraphs": [
            "湖水行歌鴨綠新，吴音清軟十分真。",
            "但知客子幽情快，不管游人醉眼瞋。",
            "戈昔曾聞能倒日，筆今猶喜解收春。",
            "剩將詩句藏深篋，歸去須知展玩頻。"
        ],
        "title": "廓然再和復答之六首  其三",
        "id": "198e80d6-cc32-4b9f-9da4-d078e326b932"
    },
    {
        "author": "釋德洪",
        "paragraphs": [
            "處處山川俱勝絕，滿村風物自純真。",
            "横舟隔岸殊堪喚，吠犬随人不識瞋。",
            "歸鳥獨飛當晚照，鳴鳩相應正深春。",
            "心期卜築藏幽隱，忽笑行行指劃頻。"
        ],
        "title": "廓然再和復答之六首  其四",
        "id": "79533235-c683-4452-9063-e5b759516c80"
    },
    {
        "author": "釋德洪",
        "paragraphs": [
            "湖山昔夢雖非實，開睫今游未必真。",
            "久客情多空自厭，故山歸晚欲誰瞋。",
            "聊將愁裏十分興，更賞湖邊一半春。",
            "君儻肯来尤所願，莫辜日日作詩頻。"
        ],
        "title": "廓然再和復答之六首  其五",
        "id": "59d0c79c-e7d1-4c2c-ac51-6aee93aab676"
    },
    {
        "author": "釋德洪",
        "paragraphs": [
            "繞舍初晴對意新，出門幽鳥語如真。",
            "催耕布穀殊堪聽，勸客提壺却莫瞋。",
            "壠麥約風遠有浪，海棠經雨匆添春。",
            "可憐好景無人共，回首斜陽太息頻。"
        ],
        "title": "廓然再和復答之六首  其六",
        "id": "6e7de2cf-1a0a-431a-9760-c2c96556a79b"
    },
    {
        "author": "釋德洪",
        "paragraphs": [
            "雙林大士不復見，聞說龍華畫像真。",
            "要向冰霜識風骨，願求清冷洗貪瞋。",
            "空庭再拜儼如在，扣几重看喜勝春。",
            "我亦鈍根期聽法，質疑他日故應頻。"
        ],
        "title": "明日欲往龍華瞻大士像廓然和前詩叙其事又用韻答之",
        "id": "7648ee47-a826-47b7-9f38-93ee0fa93c15"
    },
    {
        "author": "釋德洪",
        "paragraphs": [
            "頭白逢人宛似新，自嗟世態不容真。",
            "君才廓落宜無合，我語剛强屢被瞋。",
            "千里来尋非愛雪，一時行樂謾遊春。",
            "鄰居冷淡應相笑，數夕温然語話頻。"
        ],
        "title": "又和前韻二首  其一",
        "id": "cc131d3b-7c4f-4727-ba16-4341a4616e45"
    },
    {
        "author": "釋德洪",
        "paragraphs": [
            "篇篇俊逸間清新，老閲羣才始見真。",
            "秀却採蓮溪畔態，豪吞指壁柱邊瞋。",
            "肺腸舊信能纒錦，文字今知解鬭春。",
            "筆力肯低容我和，詩成無惜寄来頻。"
        ],
        "title": "又和前韻二首  其二",
        "id": "b9baca77-1ea9-4d95-b12c-d0f05dd53faf"
    },
    {
        "author": "釋德洪",
        "paragraphs": [
            "居士多情工比類，先生詩妙解傳真。",
            "只知信口從頭詠，那料高人作意瞋。",
            "雲墮鬂垂初破睡，山低眉促欲嬌春。",
            "何須夢境生分别，笑我忘懷歎愛頻。"
        ],
        "tags": [
            "西湖"
        ],
        "title": "偶讀和靖集戲書小詩卷尾云長愛東坡眼不枯解將西子比西湖先生詩妙真如畫爲作春寒出浴圖廓然見詩大怒前詩規我又和二首  其一",
        "id": "746305c4-da8d-4de4-a28f-45e26e4c2596"
    },
    {
        "author": "釋德洪",
        "paragraphs": [
            "輕狂舉世誰非僞，遲鈍知余却甚真。",
            "未把僻懷投俗好，且將狂語博君瞋。",
            "已嗟心折垂垂老，忍看花飛片片春。",
            "滿眼閑愁圖不得，江南無奈到心頻。"
        ],
        "tags": [
            "西湖"
        ],
        "title": "偶讀和靖集戲書小詩卷尾云長愛東坡眼不枯解將西子比西湖先生詩妙真如畫爲作春寒出浴圖廓然見詩大怒前詩規我又和二首  其二",
        "id": "8fc0d2b5-3500-4aa7-9eda-31c925fbda89"
    },
    {
        "author": "釋德洪",
        "paragraphs": [
            "刮地陰風翦玉塵，那知此井解藏春。",
            "折膠墮指嗟時事，秀骨温顔似主人。",
            "碧甃湛明堪數髪，小軒深静可收身。",
            "超然高趣真難及，浪士愚溪一笑新。"
        ],
        "title": "錢濟明作軒於古井旁名冰華賦此",
        "id": "1837e367-c2a3-4676-9f86-bcffc317f628"
    },
    {
        "author": "釋德洪",
        "paragraphs": [
            "水邊脩竹纔堪數，竹外蒼崖已半頽。",
            "我輩自追方外樂，軒窗誰爲此間開。",
            "待邀山月三人共，要聽松風萬壑哀。",
            "坐久篆畦香遶遍，碧消煙縷雪殘灰。"
        ],
        "title": "鍾山悟真菴西竹林間蒼崖千尺歲久折裂余與敦素行山中至此未嘗不徘徊菴僧爲開軒向之盡收其形勝名曰兩翁作此",
        "id": "430a16e9-ffb5-461f-a628-2697770660b0"
    },
    {
        "author": "釋德洪",
        "paragraphs": [
            "識暗長嗟未燭微，坐令歸夢遶巖扉。",
            "忽驚塵土登須鬂，已覺雲山負衲衣。",
            "孤坐知君扶瘦策，此詩慰我脱危機。",
            "天藏鍾阜一區勝，乞與君儕爲發揮。"
        ],
        "title": "次韻敦素兩翁軒見寄",
        "id": "11c97200-5138-449e-b5c9-b255256a8cf2"
    },
    {
        "author": "釋德洪",
        "paragraphs": [
            "病覺春寒花信重，起来散策夕陽中。",
            "方收一霎挂龍雨，忽作千林攧鷂風。",
            "淮水粘天雪翻浪，吴山吐月鏡緣空。",
            "二豪詩眼應驚嘆，覓句遥知與我同。"
        ],
        "title": "大風夕懷道夫敦素",
        "id": "38468cdb-fe02-46bd-af66-1db3b414306b"
    },
    {
        "author": "釋德洪",
        "paragraphs": [
            "數峰煙翠疊黄昏，忽見松間窈窕門。",
            "好境未將佳句寫，幽懷先與故人論。",
            "隔林每恨音容阻，此夕相逢笑語温。",
            "雪意不成應有月，夜深同看湧金盆。"
        ],
        "title": "宿鹿苑書松上人房二首  其一",
        "id": "8d145367-de70-4ede-a342-b5a203d9c635"
    },
    {
        "author": "釋德洪",
        "paragraphs": [
            "冷齋託宿自携衾，卧聽松風度栗林。",
            "黄卷青燈紙窗下，白灰紅火地罏深。",
            "夢回清響春巖溜，夜久幽香噴水沈。",
            "慣作横刀眠下板，爲君令有住庵心。"
        ],
        "title": "宿鹿苑書松上人房二首  其二",
        "id": "aabfe405-7f61-4088-b57f-da1803fa1609"
    },
    {
        "author": "釋德洪",
        "paragraphs": [
            "歙珍先數刷絲紋，那料端溪更逸群。",
            "已作退閑今似我，温然自重尚如君。",
            "豈宜禪室埋聲價，合在文場著策勳。",
            "忍垢風櫺應有夢，夢随筆陣掃煙雲。"
        ],
        "title": "李師尹以端硯見遺作此謝之",
        "id": "2121c45d-a4a4-4f2c-9766-e3e9fd38a588"
    },
    {
        "author": "釋德洪",
        "paragraphs": [
            "湘山名與故山齊，寺在沙村斷岸西。",
            "繫馬槐根秋雨歇，倚欄雲際暮猿啼。",
            "公宜談笑光臺閣，我合摧頽老澗谿。",
            "袖有新詩如瀉出，逼人駿氣不容覊。"
        ],
        "title": "次韻王節推安道見過雲蓋二首  其一",
        "id": "5706fd10-8e8e-46e0-81ad-94a287a0205f"
    },
    {
        "author": "釋德洪",
        "paragraphs": [
            "睡起春衫取次披，髻雲随從倚欄時。",
            "生憎柳底鶯聲巧，不分花前日影移。",
            "伊昔笑来憂易老，而今思去恨難追。",
            "林梢懸挂團團日，無語東風玉箸垂。"
        ],
        "title": "次韻王節推安道見過雲蓋二首  其二",
        "id": "e16ad29a-1ca4-4384-ab29-750902502672"
    },
    {
        "author": "釋德洪",
        "paragraphs": [
            "十幅蛾眉紫翠寒，何人逸想發毫端。",
            "匆驚瑞色雲間相，曾向清宵夢裏看。",
            "影像不真心自寂，悟迷無隔指空彈。",
            "了然一念非新故，我與羣生入正觀。"
        ],
        "title": "宿石霜山前莊夢拜普賢像明日到院見壁間畫如所夢有作",
        "id": "6dfd6e9b-1726-452d-837b-c269c0baa19a"
    },
    {
        "author": "釋德洪",
        "paragraphs": [
            "照人風骨玉頎然，来慰衰途亦自賢。",
            "肝膽秋光磨洞徹，齒牙嶽色嚼芳鮮。",
            "應傳畫裏風煙句，更學詩中文字禪。",
            "已作一燈長到曉，定然百衲不知年。"
        ],
        "title": "贈湧上人乃仁老子也",
        "id": "054ee9cb-2c52-40a6-b74f-4e1455fee0a8"
    },
    {
        "author": "釋德洪",
        "paragraphs": [
            "十年一别今重見，風度依然照映人。",
            "韻勝折松秋露骨，氣和寒谷夜生春。",
            "三都君已傳名譽，萬事吾今付欠伸。",
            "夢境樓鐘同此聽，獨尋陳迹記前身。"
        ],
        "title": "道林喜見故人",
        "id": "d6878c78-b2e9-4cf9-af6c-9792671591f9"
    },
    {
        "author": "釋德洪",
        "paragraphs": [
            "三界無家誰適從，大千俱集笑談中。",
            "江南湖外夢到曉，宴坐經行月運空。",
            "狐死懷生正丘首，鳥棲知暖擇南風。",
            "石門今日名天下，想見沿崖一徑通。"
        ],
        "title": "送日上人歸石門",
        "id": "b65d60b7-a64e-4feb-be1a-468bb5e62043"
    },
    {
        "author": "釋德洪",
        "paragraphs": [
            "君亦工詩苦入神，冥捜物象故應貧。",
            "客兒亭下纔相見，巾子峰前便卜鄰。",
            "夢裏筆期生蘂蕚，胸中鏡懶拂埃塵。",
            "何當鈯斧住山去，要看青原一角麟。"
        ],
        "tags": [
            "衡山"
        ],
        "title": "靈隱山次超然韻時超然歸南嶽住菴勸之",
        "id": "83076e0e-f4d5-490f-8442-3bce496c6f72"
    },
    {
        "author": "釋德洪",
        "paragraphs": [
            "殷牀鐘静自垂簾，庭樹無聲欲雪天。",
            "山寺凄凉容我宿，地罏深暖枕肱眠。",
            "銅瓶秋蚓爲誰泣，蠟燭春花亦自妍。",
            "夜半夢回聞驟雨，十年蹤跡一茫然。"
        ],
        "title": "湘山獨宿聞雨",
        "id": "7508f158-3a79-4fe1-b678-0efa6da75b80"
    },
    {
        "author": "釋德洪",
        "paragraphs": [
            "無計酬勞夏簟凉，遺編枕上閲興亡。",
            "氣增髥竟從元德，笑裏瞞徒造子將。",
            "漢鼎未移存北海，蜀兵已挫失南陽。",
            "莫將勝敗論人物，忠義千年有耿光。"
        ],
        "title": "讀三國志",
        "id": "d0f5783e-6711-458d-b671-45dda6eee69a"
    },
    {
        "author": "釋德洪",
        "paragraphs": [
            "高絲纔歇轉輕雷，無數晴峰笑靨開。",
            "大士已聞方卧疾，小空端遣出山来。",
            "寶方世路知無隔，俗駕山靈故勒回。",
            "多謝高情餞春色，十分渾在一枝梅。"
        ],
        "title": "妙高老人卧病遣侍者以墨梅相迓",
        "id": "6f066298-20f4-48a9-a07b-c608c584f453"
    },
    {
        "author": "釋德洪",
        "paragraphs": [
            "殘紅換得綠陰成，随分閑愁取次生。",
            "須信百年終有別，未能一日便無情。",
            "何時嶽色君同看，後夜湘晴我獨行。",
            "好在西園行樂處，爲誰依舊月華清。"
        ],
        "title": "別李公弱",
        "id": "9cd8b167-a00d-43af-a5ff-b1d0e92e5bf8"
    },
    {
        "author": "釋德洪",
        "paragraphs": [
            "鐵面關西氣逸群，平生蹤跡付浮雲。",
            "爪州渡口曾同泛，石廪峰前又見君。",
            "荔子招呼閩嶺外，白粳留滯汝江濆。",
            "拄藤更入西川去，要讀豐碑未見文。"
        ],
        "title": "贈關西温上人",
        "id": "eff6f110-85ad-4eed-9f63-6ce256799b4d"
    },
    {
        "author": "釋德洪",
        "paragraphs": [
            "壑源獨步寶带夸，官焙無雙小月團。",
            "未作濃甘生齒頬，先飛微白上眉端。",
            "湯聲蜂穉秋窗晚，乳面鵝兒春甕寒。",
            "飲罷爲君登絕頂，俯臨落日看跳丸。"
        ],
        "tags": [
            "衡山"
        ],
        "title": "將登南嶽絕頂而志上人以小團鬭夸見遺作詩謝之",
        "id": "28759fd1-1605-4896-be09-b33bef16f7b1"
    },
    {
        "author": "釋德洪",
        "paragraphs": [
            "鉏頭當枕草爲氈，曾與高人說任緣。",
            "豈料大嫌沽世價，未應虚費買山錢。",
            "閑編木葉輕于紙，細葺蘆花軟勝綿。",
            "石室至今增壯觀，可知千載得人傳。"
        ],
        "title": "題草衣巖",
        "id": "cd19274f-ce18-4158-ab85-a2d4f5681616"
    },
    {
        "author": "釋德洪",
        "paragraphs": [
            "我攜骨面潛谿子，来訪西山鈯斧菴。",
            "夢蝶人驚猶栩栩，藏鴉柳暗已毿毿。",
            "峰連小閣宜春望，水遶重城隔夜談。",
            "欲喚扁舟尋熟路，與君支策上千巖。"
        ],
        "title": "與僧遊石頭菴",
        "id": "120b17f7-71ad-4883-a493-9af701dcb50b"
    },
    {
        "author": "釋德洪",
        "paragraphs": [
            "老去情枯道自肥，大刀破鏡露全機。",
            "山邊湖水無行路，枝上春禽亦倦飛。",
            "半夜舟移空壑在，故鄉家是昔人非。",
            "炷香閲徧楞嚴義，坐看煙消一縷微。"
        ],
        "title": "題還軒",
        "id": "b4edccd7-fb40-490c-bbc1-2533a2d7c540"
    },
    {
        "author": "釋德洪",
        "paragraphs": [
            "我憶錢塘雪鬢新，三年東望肺生塵。",
            "那知南浦清湘岸，忽見西湖白閣人。",
            "熟視音姿疑夢寐，便驚風物有精神。",
            "倐然又入千峰去，惆悵孤雲野鶴身。"
        ],
        "tags": [
            "西湖"
        ],
        "title": "送曉上人歸西湖白閣所居",
        "id": "ca4fe3eb-c3ef-4661-a83a-ac9c8e9b4767"
    },
    {
        "author": "釋德洪",
        "paragraphs": [
            "人世百年蝴蝶夢，紛紛栩栩逐春繁。",
            "觀根戯掃旃檀座，随意爲開薝蔔園。",
            "君每據梧深有味，我来欲問自忘言。",
            "叢林何必猶迷照，香在枝頭不在軒。"
        ],
        "title": "法輪齊禪師開軒于薝蔔叢名曰薝蔔二首  其一",
        "id": "51c74dd9-3363-4e98-a481-5ccdfd295b88"
    },
    {
        "author": "釋德洪",
        "paragraphs": [
            "響石岣嶁峰下寺，小軒開處近山房。",
            "苾芻来問宗風事，薝蔔爲薰知見香。",
            "聊復淡然成獨坐，從教此語徧諸方。",
            "鈍根不識金輪轉，摘葉尋枝謾嗅芳。"
        ],
        "title": "法輪齊禪師開軒于薝蔔叢名曰薝蔔二首  其二",
        "id": "b3047943-6acf-4479-85ce-3baf10a8e387"
    },
    {
        "author": "釋德洪",
        "paragraphs": [
            "法道陵夷賴典刑，此堂真有救時心。",
            "坐令衡嶽爲嵩嶽，便覺西林近少林。",
            "面壁高風知獨振，薝花細雨爲誰深。",
            "故應弟子分皮髄，未愧駒兒善古今。"
        ],
        "tags": [
            "衡山"
        ],
        "title": "南嶽法輪寺與西林比居長老齊公築堂於丈室之西名曰雪堂作此寄之",
        "id": "80990d49-6536-46af-840f-f3844f2568a5"
    },
    {
        "author": "釋德洪",
        "paragraphs": [
            "浮玉道人雷電舌，法雲老師冰雪顔。",
            "後来事聽諸方外，先數君游二老間。",
            "只把黑甜酬世味，從教螺鬢有詩斑。",
            "乘秋曳杖歸何處，萬疊匡廬是故山。"
        ],
        "tags": [
            "庐山"
        ],
        "title": "送覺先大師覺先參佛照圓通二老",
        "id": "da7fe5d5-e6e2-48bd-9d45-7a1e7315eecb"
    },
    {
        "author": "釋德洪",
        "paragraphs": [
            "門前便是小曹谿，只欠孤猿嶺上啼。",
            "水磨自鳴當濬澮，漁舟閑泊近沙隄。",
            "經游况是閑心遠，富覽誰能與物齊。",
            "一宿少留終未足，會須移錫向高棲。"
        ],
        "title": "宿慈雲",
        "id": "bf060c45-538e-4abe-945c-6c6412545a94"
    },
    {
        "author": "釋德洪",
        "paragraphs": [
            "勘破諸方剩得閑，歸来嶽寺掩深關。",
            "我行淺麓驚回地，君在翔鸞杳靄間。",
            "契闊獨期當再見，峻嚴争說不容攀。",
            "勿矜出岫無心久，弱羽衝風亦欲還。"
        ],
        "title": "和答素首座",
        "id": "aa48837d-7d51-487e-ad5e-e1f8f7c5a139"
    },
    {
        "author": "釋德洪",
        "paragraphs": [
            "一篙湘水碧于螺，瑩净無痕不受磨。",
            "曉霧有情呵素鏡，東風作惡卷纖羅。",
            "老来談笑追随少，歲晚别離頭緒多。",
            "浦口送君聊倚杖，會看歸棹掠晴波。"
        ],
        "title": "道林送鴻禪者江陵乞食",
        "id": "a4a4d589-d8fd-4185-9346-75a4115bc66a"
    },
    {
        "author": "釋德洪",
        "paragraphs": [
            "料理詩情難復難，縈心結思傾毫端。",
            "奪回天地英秀氣，坐令落紙生風寒。",
            "老猿夜月叫蒼壁，孤鶴曉霜疏羽翰。",
            "精神清韻知幾許，付與後来能者看。"
        ],
        "title": "還太首座詩卷",
        "id": "15ee4aec-93c4-42f3-88ed-220c6d3dbd03"
    },
    {
        "author": "釋德洪",
        "paragraphs": [
            "秦郎毛骨玉壺秋，望見令人忘百憂。",
            "便覺宗之未瀟灑，肻容如晦獨風流。",
            "来爲南嶽翛然别，去作東華爛熳遊。",
            "想見醉圍紅粉處，雪牋佳句挽銀鈎。"
        ],
        "tags": [
            "衡山"
        ],
        "title": "送秦少逸",
        "id": "7f20318f-916e-4803-90c0-1eea603db809"
    },
    {
        "author": "釋德洪",
        "paragraphs": [
            "西津渡口唐朝寺，到眼瀟湘饜飫看。",
            "誰遣松聲環坐榻，更令嶽色墮欄干。",
            "君如鳥倦今知返，我與鷗盟久已寒。",
            "想見若耶溪上路，正嘗盧橘带甘酸。"
        ],
        "title": "送僧歸筠",
        "id": "2f5c23cb-55df-4329-84dc-92d200f38a2c"
    },
    {
        "author": "釋德洪",
        "paragraphs": [
            "雨過沙村繫客船，行間樓殿带晴煙。",
            "夜深霜月凉于水，門外雲濤遠際天。",
            "禾稻豐登如棄土，菱蓮甘美不論錢。",
            "好峰不住猶行役，匆憶鍾山掬澗泉。"
        ],
        "title": "宿臨川禪居寺書方丈壁",
        "id": "16ef192e-c570-45e7-ba0d-b2ab9bb955e1"
    },
    {
        "author": "釋德洪",
        "paragraphs": [
            "聖朝賢佐蔚如林，天獨於君著意深。",
            "喜氣欲傳黄閣信，夏窗先露綠槐陰。",
            "望雲匆起懷親念，隱几難忘濟世心。",
            "他日此軒成故事，壁間應載野僧吟。"
        ],
        "title": "朱世英守臨川新開軒而軒有槐高數尺因名之作此",
        "id": "786bc92d-19d7-4a5f-bee2-3d080e970f33"
    },
    {
        "author": "釋德洪",
        "paragraphs": [
            "平生忠孝兩難忘，乞得鄰州近故鄉。",
            "清白夜晴千里月，肅嚴秋迥一天霜。",
            "數行徑徹臨清曉，半印香消倚夕陽。",
            "記取東軒談笑處，庭梅他日似甘棠。"
        ],
        "title": "世英梅軒",
        "id": "c63e739e-64b1-4fd3-9337-6231696a5564"
    },
    {
        "author": "釋德洪",
        "paragraphs": [
            "髯琳身小膽崔嵬，嚴冷中藏熱肺懷。",
            "京洛歸来嘗自說，湘山游徧與誰偕。",
            "解將骨董藏涪叟，又負籚篅訪了齋。",
            "更說開春南嶽去，要尋浯水看磨崖。"
        ],
        "tags": [
            "衡山"
        ],
        "title": "送琳上人",
        "id": "c641c781-61d4-4ffb-8295-b705e99b9a89"
    },
    {
        "author": "釋德洪",
        "paragraphs": [
            "春游每覺客愁消，最愛晴湖漲柳橋。",
            "鴨綠皺寒初拍岸，鵝黄照影自垂條。",
            "惱人風物今如許，著意春光已不撩。",
            "但得與君同一醉，何辭日日作詩招。"
        ],
        "title": "次韻信民教授謝無逸游南湖",
        "id": "6307ae9d-1621-49e3-b329-67d817acfe0d"
    },
    {
        "author": "釋德洪",
        "paragraphs": [
            "文章瑞世本奇豪，風鑒霜天夜月高。",
            "且袖玉堂批誥手，戲来山邑試牛刀。",
            "意長千里奔頳尾，恩重三山壓巨鼇。",
            "滿薦壽觴何所祝，祝公親見折蟠桃。"
        ],
        "title": "思禹兄生日",
        "id": "189140b5-3591-42d8-90af-ea7295d8d4c2"
    },
    {
        "author": "釋德洪",
        "paragraphs": [
            "平生閲世等虚舟，臨汝重来又少留。",
            "攜弟来逃三伏暑，入門拾得一軒秋。",
            "隔墻晝永聞棋響，陰屋凉生見樹幽。",
            "又值能詩王主簿，飯餘春露啜深甌。"
        ],
        "title": "崇仁縣與思禹閑游小寺啜茶聞棋",
        "id": "712ed2b9-5b1c-47f2-a1f2-535bd4ff51d1"
    },
    {
        "author": "釋德洪",
        "paragraphs": [
            "涔蹄小邑著吞舟，未起風雷更少留。",
            "饌客酒酣顋玉纈，侍兒歌送眼波秋。",
            "詩成槲葉江村處，想見楊花院落幽。",
            "綺席憶曾蒙設醴，預聞談笑把空甌。"
        ],
        "title": "余居臨汝與思禹和酬甌字韻數首後寓居湘山思禹復和見寄又答之",
        "id": "7d6cce96-ac1c-451e-afbd-39503759c1e1"
    },
    {
        "author": "釋德洪",
        "paragraphs": [
            "獨宿圓廬意自清，夜凉林木寂無聲。",
            "鏡中白髪今慵剃，夢裏浮華已嬾争。",
            "故國别来空好境，舊游誰共讀題名。",
            "遙知他日重相見，握手應驚太瘦生。"
        ],
        "title": "次韻蔡儒効見寄",
        "id": "9c226de1-a1d8-45f6-9709-5593a06e5402"
    },
    {
        "author": "釋德洪",
        "paragraphs": [
            "依然收付建康獄，拴索瓏璁驚市人。",
            "寄語小兒休嬲相，未妨大士戲分身。",
            "懶於夢境分能所，枉把情緣比客塵。",
            "笑視死生無可揀，目前刀鋸若爲神。"
        ],
        "title": "金陵初入制院",
        "id": "fe7d0c94-2fd3-4cea-9a16-4f1e4183bca2"
    },
    {
        "author": "釋德洪",
        "paragraphs": [
            "深掩圜扉夜向闌，夢驚清境慰辛酸。",
            "卧聞瓦壠集微霰，起覺衾裯壓薄寒。",
            "憂患飽經心老大，雲泉歸晚鬢凋殘。",
            "書空偶爾成詩句，寄與西林阿永看。"
        ],
        "title": "寄超然弟",
        "id": "0b8af51d-c522-41da-99d5-e13049843618"
    },
    {
        "author": "釋德洪",
        "paragraphs": [
            "南来稍復召驚魂，知有留侯異代孫。",
            "未即解衣甘九死，試令騎馬賦千言。",
            "瓊山有月光相射，玉海無風浪自翻。",
            "戲下應傳獲羅什，秃頭争看戴華軒。"
        ],
        "title": "初至海南呈張子修安撫",
        "id": "5655d50c-cb71-4dca-aab0-a018f93a4c71"
    },
    {
        "author": "釋德洪",
        "paragraphs": [
            "貪看長鯨吸舟楫，忽驚嬌蜃吐樓臺。",
            "朦朧醉憶王城别，汗漫游從海國来。",
            "夜半颶風攜屋去，朝来瘴霧放天回。",
            "會須横笛騎雲背，笑響從教落九垓。"
        ],
        "title": "抵瓊夜爲颶風吹去所居屋",
        "id": "f351b063-484d-427f-89fe-b5b6ac5dd01c"
    },
    {
        "author": "釋德洪",
        "paragraphs": [
            "投老南来雪滿顛，覊囚不自憶生全。",
            "久爲白骨今重肉，已卧黄泉復見天。",
            "報德定應追結草，効忠那肯愧餐氈。",
            "此詩清絕如冰雪，乞與江山洗瘴煙。"
        ],
        "title": "出朱崖驛與子修",
        "id": "20c342d8-d5ef-4c97-bba8-aca1d01083bc"
    },
    {
        "author": "釋德洪",
        "paragraphs": [
            "疆埸探騎斷犇埃，院落棠陰暗綠苔。",
            "上疏乞閑追鮑靘，載書歸老繼吴恢。",
            "争懷父母三年化，愁見風帆十幅開。",
            "勿剪青青堤下柳，念公遺愛手親栽。"
        ],
        "title": "别子修二首  其一",
        "id": "515f62c8-5f40-4837-b9d1-21412ccfa700"
    },
    {
        "author": "釋德洪",
        "paragraphs": [
            "漂泊孤蹤一轉蓬，語音雖在變形容。",
            "瘴鄉猿鳥今爲伍，螘穴王侯昔夢封。",
            "海闊盲龜登木孔，山高纖芥落鍼鋒。",
            "公歸不得參行馭，心折淮南紫翠重。"
        ],
        "title": "别子修二首  其二",
        "id": "db7cea41-2f3d-4b48-b153-bbb9a58fb878"
    },
    {
        "author": "釋德洪",
        "paragraphs": [
            "北来行盡關山道，梁宋郊墟眼力微。",
            "飲食甘酸雜淮甸，語音清軟近京畿。",
            "黄塵又向九天去，槁項新從萬里歸。",
            "投老不堪行役苦，手遮西日想巖扉。"
        ],
        "title": "蔡州道中",
        "id": "bc2d9016-0567-48cd-863f-73ee42f4eb27"
    },
    {
        "author": "釋德洪",
        "paragraphs": [
            "老儼化身甘露滅，不妨須髪著伽梨。",
            "虚舟閲世鴟夷子，彗箒囗囗除王伯齊。",
            "香火共修心老大，樓鐘重聽意凄迷。",
            "餘生未覺全無累，折脚鐺猶手自提。"
        ],
        "title": "余號甘露滅所至問者甚多作此",
        "id": "8c50c574-52d4-4410-a473-8faa384a15a1"
    },
    {
        "author": "釋德洪",
        "paragraphs": [
            "天風吹笑落人間，白髪新從死地還。",
            "往事暗驚如昨夢，此生重復見名山。",
            "倦禪想見堆危坐，知法應抛放縱閑。",
            "初嚼芳鮮動詩思，一篇先寄倩君刪。"
        ],
        "tags": [
            "衡山"
        ],
        "title": "海上初還至南嶽寄方廣首座",
        "id": "715f0953-e4c9-456c-8099-721510a7ac52"
    },
    {
        "author": "釋德洪",
        "paragraphs": [
            "海外歸来兩鬂秋，自嗟無地可逃羞。",
            "攜筇肯過驚時聽，炊黍能爲信宿留。",
            "睡觸屏風譏富貴，笑分臠社致公侯。",
            "遺編家世丹青著，鐵硯磨穿未肯休。"
        ],
        "title": "陳生攜文見過",
        "id": "35608193-fd85-4b5a-bcde-4e475b7aa047"
    },
    {
        "author": "釋德洪",
        "paragraphs": [
            "乞漿問路到筠溪，天氣清和得所宜。",
            "父老相逢班草坐，風光初過採茶時。",
            "摩挲禪榻營春睡，想像齋厨辦晚炊。",
            "白首不知舟壑走，壁間来讀舊題詩。"
        ],
        "title": "至筠二首  其一",
        "id": "69504f17-0331-4014-865e-53086a1d95f5"
    },
    {
        "author": "釋德洪",
        "paragraphs": [
            "偶喚歸舟隔亂谿，春山偏與晚相宜。",
            "自尋熟路懸崖去，正是新秧刺水時。",
            "身健已如秋社燕，夢回猶看客亭炊。",
            "雨窗燈火清相對，畫出淵明五字詩。"
        ],
        "title": "至筠二首  其二",
        "id": "afd715a7-7b7a-45fe-9f85-68be1eae6b5d"
    },
    {
        "author": "釋德洪",
        "paragraphs": [
            "秋光滿鬢萬事死，慚愧眼明牙齒牢。",
            "野寺閑眠聽風雨，海山猶夢渡雲濤。",
            "事非白傅方驚鼎，迹隱庖丁已善刀。",
            "一徑莓苔三十載，未容此老獨奇豪。"
        ],
        "title": "示超然",
        "id": "a05488f6-7622-4c3b-a01b-1ae995c79fb7"
    },
    {
        "author": "釋德洪",
        "paragraphs": [
            "去歲重陽瘴海濱，病拈霜蘂嗅清晨。",
            "身閑已斷思歸夢，山好仍逢稱意人。",
            "卯飯露葵欣旋摘，夜窗風栗共嘗新。",
            "妙年衲子應相笑，癡鈍耽源老應真。"
        ],
        "title": "九日",
        "id": "4afa26ec-a276-47bd-a6c4-ff0d1b73dfb4"
    },
    {
        "author": "釋德洪",
        "paragraphs": [
            "春林院落曲欄東，小立初迎到面風。",
            "冰齒寒生花坼信，濕梅煙重雨毛空。",
            "病衰老去登臨倦，節物年時氣味同。",
            "却掩罏煙閉深閣，匆驚西日借窗紅。"
        ],
        "title": "二十日偶書二首  其一",
        "id": "dc462da7-8198-4112-9f62-8b4cbe5d961f"
    },
    {
        "author": "釋德洪",
        "paragraphs": [
            "此生早衰坐世故，末路易歸驚嶮艱。",
            "臨事無疑知道力，讀書有味覺身閑。",
            "解醫憂患臂三折，難隱文章豹一斑。",
            "永媿山赤頭璨，不令姓氏落人間。"
        ],
        "title": "二十日偶書二首  其二",
        "id": "67b28a3d-1aed-4e42-a5ac-3dad436ee0a3"
    },
    {
        "author": "釋德洪",
        "paragraphs": [
            "雁蕩天台看得足，却搬兒女寄蓬窗。",
            "徑来漳水謀三頃，偶愛廬山家九江。",
            "名節逼真如醉白，生涯領畧類湘龐。",
            "向来萬事都休理，且聽樓鐘一夜撞。"
        ],
        "tags": [
            "庐山"
        ],
        "title": "陳瑩中左司自丹丘欲家豫章至湓浦而止余自九峰往見之二首  其一",
        "id": "cd97652e-a9eb-4f63-a6f3-a3c8617e8ee7"
    },
    {
        "author": "釋德洪",
        "paragraphs": [
            "與公靈鷲曾聽法，游戲人間知幾生。",
            "夏口甕中藏畫像，孤山月下認歌聲。",
            "翳消已覺華無蒂，鑛盡今知珠自明。",
            "遠壑夕陽殘雨後，作數抹夕陽殘雨外一番飛絮滿江城。"
        ],
        "title": "陳瑩中左司自丹丘欲家豫章至湓浦而止余自九峰往見之二首  其二",
        "id": "846df993-54ce-4e7c-aaea-c21bfa127e71"
    },
    {
        "author": "釋德洪",
        "paragraphs": [
            "一官游戲且同塵，夢寐江湖亦可人。",
            "軒冕久知身是寄，魚鰕纔說口生津。",
            "解嘲鏡裏蕭疏髪，時吐毫端浩蕩春。",
            "自古浯溪好風月，買山終欲與君鄰。"
        ],
        "title": "次韻李端叔見寄",
        "id": "a94f24e5-7ea5-4e54-bbea-134f946a5524"
    },
    {
        "author": "釋德洪",
        "paragraphs": [
            "平昔巾盂共空壁，只今樓觀礙層霄。",
            "道心針水妙應在，俗眼雲泥謾覺遥。",
            "道路爲家身是寄，死生如夢意全消。",
            "明年五頂東游徧，来聽吴音發海潮。"
        ],
        "title": "赴太原獄別上藍禪師",
        "id": "b6241442-cff1-4ba1-8ed6-38ee32688d14"
    },
    {
        "author": "釋德洪",
        "paragraphs": [
            "清軟吴音笑展眉，芳鮮猶在雪霜姿。",
            "十年不下歐峰頂，一旦肯来漳水湄。",
            "湘巘春深重記處，風甌雨歇對聞時。",
            "紅塵未可因藏跡，要卜雲泉結後期。"
        ],
        "title": "太原還見明於洪水上藍問明别後嘗寓則曰十年客雲居感歎其高遁作此",
        "id": "a667ac72-3251-4abf-b62d-36282cdb98c1"
    },
    {
        "author": "釋德洪",
        "paragraphs": [
            "雀羅門巷榻凝塵，千里相尋駭四鄰。",
            "好事真誠虹貫日，照人清氣水含春。",
            "忽驚我禍今無比，高笑君癡亦絕倫。",
            "此别遥知想標格，淺雲東崦對冰輪。"
        ],
        "tags": [
            "庐山"
        ],
        "title": "温上人自廬山見過",
        "id": "d798509c-1df7-48b6-9954-21bddb9a55c0"
    },
    {
        "author": "釋德洪",
        "paragraphs": [
            "居近池塘春意在，路穿空翠夕陽多。",
            "隔林放鹿哀怨語，掠水幽禽撲摝過。",
            "得雨村囂覺風味，分秧天氣愛清和。",
            "莫辭坐穩相尋數，酣戰難回指日戈。"
        ],
        "title": "荷塘暑雨過凉甚宜之見訪作此",
        "id": "4494fb05-c3cf-41ab-9ddd-de7571a777e3"
    },
    {
        "author": "釋德洪",
        "paragraphs": [
            "海外歸来五見春，梨衣兩識帝京塵。",
            "此生已覺渾無累，爲累空驚尚有身。",
            "厚善最憐山解事，歲寒更愛月情親。",
            "鷲峰峰下重相見，雪作飛花一笑新。"
        ],
        "title": "重會言上人乞詩",
        "id": "768b6de5-cce1-4a7a-9015-b5bb4f4bbbb1"
    },
    {
        "author": "釋德洪",
        "paragraphs": [
            "破夏来尋甘露滅，快人如對水晶輪。",
            "煙雲掃盡詞傳意，知見不生情透塵。",
            "旋縛茅茨吞遠壑，偶臨簷隙見歸人。",
            "露芽便覺如浮雪，品坐同分一盞春。"
        ],
        "title": "誠心二上人見過",
        "id": "9ebbda67-2487-4002-92ad-eaaca835c172"
    },
    {
        "author": "釋德洪",
        "paragraphs": [
            "殿閣知誰燒夜香，矮窗燈火試新凉。",
            "草蟲對語僧臨砌，露葉翻光月轉廊。",
            "補綴高風三襪綫，破除清夢一匡牀。",
            "與君遊徧人間世，折脚鐺中滋味長。"
        ],
        "title": "秋夕示超然",
        "id": "9a910128-989b-4e2b-bdca-5d5c83a68f76"
    },
    {
        "author": "釋德洪",
        "paragraphs": [
            "畫架雙裁翠絡偏，佳人春戲小樓前。",
            "飄揚血色裙拖地，斷送玉容人上天。",
            "花板潤霑紅杏雨，綵繩斜挂綠楊煙。",
            "下来閑處從容立，疑是蟾宫謫降仙。"
        ],
        "title": "鞦韆",
        "id": "db77650a-e6f8-4b41-8c2c-597311698f03"
    },
    {
        "author": "釋德洪",
        "paragraphs": [
            "高颿駕浪過南溟，那料歸来掃此亭。",
            "桃李成陰春老大，谿山好在鬢凋零。",
            "瓦燈已照宫商石，卵塔分藏服匿瓶。",
            "春雪尚能知客意，蕩除毛孔瘴煙腥。"
        ],
        "title": "謁靈源塔",
        "id": "4d125d1e-43c2-4687-b654-85ae10305373"
    },
    {
        "author": "釋德洪",
        "paragraphs": [
            "門前谿水蒲萄綠，風掠松窗料峭寒。",
            "忽憶十年同禍福，那知今日共盤餐。",
            "盡籖書策齊幽架，已買漁舟泊小灘。",
            "君會不嫌村落僻，乘閑来此弄漁竿。"
        ],
        "title": "春日會思禹兄於谿堂",
        "id": "65ffc1b0-d5a1-4726-a105-53a5a33164a7"
    },
    {
        "author": "釋德洪",
        "paragraphs": [
            "北山深轉青松壑，萬疊煙霏空翠堆。",
            "元亮果堪中路竢，子猷那敢棹舟回。",
            "鳥工魂夢尋公去，蟬蜕塵埃出郭来。",
            "他日荆林談笑處，行人應指兩翁臺。"
        ],
        "title": "招夏均父",
        "id": "5dae82ef-0cfa-40b6-b23d-89d78bd3a912"
    },
    {
        "author": "釋德洪",
        "paragraphs": [
            "欹枕無人夢自驚，回廊廣殿午風清。",
            "已浮春露澆詩膽，更炷水沉熏道情。",
            "憂患撼牀聞螘鬭，功名殷鬢作蚊聲。",
            "欲依浄社陪香火，僻處安排折脚鐺。"
        ],
        "title": "贈僧",
        "id": "12d907ac-10c3-447f-a416-3dc46eddcdde"
    },
    {
        "author": "釋德洪",
        "paragraphs": [
            "對眠偶此風雨夕，又近寒巖槲葉村。",
            "謝晝未焚風鑑在，韋郎不見語言存。",
            "歲時暗覺持山去，憂患空驚斫水痕。",
            "綠髪彫零心已死，成蹊桃李落華分。"
        ],
        "title": "資國寺西齋示超然二首  其一",
        "id": "6f03bdb7-6e0d-4769-923d-3b0ad58500ad"
    },
    {
        "author": "釋德洪",
        "paragraphs": [
            "人間炊黍未及熟，萬事只今歸欠申。",
            "巳織青駒餞華騮，更披白帢稱閑身。",
            "遺編終不求甚解，故人但願長相親。",
            "去年此日瓊南岸，漲海翻天探騎塵。"
        ],
        "title": "資國寺西齋示超然二首  其二",
        "id": "bb5cbe33-b8b9-4f0a-bbf3-241a246c7db2"
    },
    {
        "author": "釋德洪",
        "paragraphs": [
            "自憐玉鉢雙峰信，来訪牛頭懶比丘。",
            "山色深濃過夜半，月華清亮近中秋。",
            "已欣境勝如龍阜，更覺菴幽占鳳頭。",
            "夢幻此身猶且在，杖藜投老得追遊。"
        ],
        "title": "贈寄老菴僧",
        "id": "bc0334f6-ba3c-4053-a73e-94276f589880"
    },
    {
        "author": "釋德洪",
        "paragraphs": [
            "半篙晚漲綠楊灣，接翅鷗歸霧雨殘。",
            "數疊吴山圍楚夢，一番花信釀春寒。",
            "别時小語依然在，隔歲来書展復看。",
            "補衮胸中五色線，只今應作怒蜺蟠。"
        ],
        "title": "懷李道夫",
        "id": "25f4135a-0cc6-4be0-84b0-18ddafd474cf"
    },
    {
        "author": "釋德洪",
        "paragraphs": [
            "三生事辦吾知要，一室香凝獨掩門。",
            "睡足便驚清晝夜，火紅消盡白灰存。",
            "巷無俗駕螘紛繞，鄰有高人玉粹温。",
            "隱比价膺猶可媿，會茶時復到幽軒。"
        ],
        "title": "余所居連超然自見軒日多啜茶其上二首  其一",
        "id": "c2030fbf-a376-4e1f-b247-eb2b9b7ddf6d"
    },
    {
        "author": "釋德洪",
        "paragraphs": [
            "功名今古一雞肋，美味那知是禍根。",
            "掃迹世途龜曳尾，僻居烟霧豹埋文。",
            "如期見訪穿窗月，不吿而行出岫雲。",
            "火浴未爲無伴助，塔吾遺骨尚煩君。"
        ],
        "title": "余所居連超然自見軒日多啜茶其上二首  其二",
        "id": "4efbfa0e-301e-484a-8d35-8976ad6bb1a2"
    },
    {
        "author": "釋德洪",
        "paragraphs": [
            "歸来卧起有餘適，老去消磨無雜緣。",
            "門外不知何歲月，夢中亦覺在雲泉。",
            "千年高道誰酬價，一世清閑我賣錢。",
            "安得道人江北去，此詩先錄寄師川。"
        ],
        "title": "徐師川罪余作詩多恐招禍因焚去筆硯入居九峰投老菴讀高僧曇諦傳忽作數語是足成之以寄師川師川讀之想亦見赦二首  其一",
        "id": "694bbd0f-a23f-4f4d-a2b2-998023653823"
    },
    {
        "author": "釋德洪",
        "paragraphs": [
            "古書漫滅字斕斑，眼倦頽然整頓閑。",
            "以法爲親疏世相，視身如幻寄人間。",
            "業緣有盡今脱手，老態無因日上顔。",
            "已辦一瓢期澗飲，要刳餘潤到崑山。"
        ],
        "title": "徐師川罪余作詩多恐招禍因焚去筆硯入居九峰投老菴讀高僧曇諦傳忽作數語是足成之以寄師川師川讀之想亦見赦二首  其二",
        "id": "13a7616d-1671-45ce-a5cf-18d411d1ab9f"
    },
    {
        "author": "釋德洪",
        "paragraphs": [
            "寶鏡當機不密傳，纖毫滲漏墮言詮。",
            "圓伊三點分賓主，妙挟雙明絕正偏。",
            "暗裏丹青元異色，句中涇渭本同川。",
            "嬰兒索物哆啝耳，與物寧瞋語未全。"
        ],
        "title": "雲巖寶鏡三昧",
        "id": "3ed92f83-e495-4046-af68-43ccec9fd291"
    },
    {
        "author": "釋德洪",
        "paragraphs": [
            "已背荒南過永寧，犯寒呵手捉枯藤。",
            "雪如鏡底頷絲白，山學誰家眉黛青。",
            "射影風光知脱離，伐冰門巷覺添增。",
            "故人不用驚風帽，我是前身卧像僧。"
        ],
        "title": "過永寧寺",
        "id": "a62a6681-4351-4d7a-b5a0-4a171e8ab8f2"
    },
    {
        "author": "釋德洪",
        "paragraphs": [
            "急景窮冬一千里，筍輿部曲去匆匆。",
            "候船班草江津岸，曝日探簷山店中。",
            "袖手歸休今日是，隔生冤債轉頭空。",
            "湘西雪後青松徑，想見聲盤萬壑風。"
        ],
        "title": "十一月十七日發豫章歸谷山",
        "id": "50a3a854-386a-4f64-9705-6777d9511d0e"
    },
    {
        "author": "釋德洪",
        "paragraphs": [
            "明日立春今日雪，雪中殘響滴虚簷。",
            "方增謾說寒威在，不絕潛知煖氣添。",
            "客去旋開書對語，閑多偏與懶相兼。",
            "湘山自古愁眉淺，縱御鉛華不到尖。"
        ],
        "title": "立春前一日雪",
        "id": "6408444f-7fff-45c2-9447-527e8ddcd97e"
    },
    {
        "author": "釋德洪",
        "paragraphs": [
            "夜殘陡覺寒生骨，夢斷空驚月轉簷。",
            "瓶響卧聞秋蚓泣，火紅起撥白灰添。",
            "欲酬清景尋儂去，更棹扁舟與子兼。",
            "要倩新詩寫愁絕，笑呵凍硯蘸毫尖。"
        ],
        "title": "明年湘西大雪次韻送僧吴",
        "id": "5f036a88-095e-4aec-a05e-c286080d368e"
    },
    {
        "author": "釋德洪",
        "paragraphs": [
            "此堂冠絕湘西勝，枯木名多道不窮。",
            "用谷量雲當衣鉢，以江盛月展家風。",
            "買山歸隱真寒乞，借竹爲軒落笑中。",
            "綠錦漲連青玉浦，剪裁磨琢費詩工。"
        ],
        "title": "題清富堂",
        "id": "643abbbb-ee17-42a7-80ac-447b32ab760a"
    },
    {
        "author": "釋德洪",
        "paragraphs": [
            "筍輿鼓角背層城，湘水涸盡行沙汀。",
            "嶽麓雪雲獻樓閣，橘洲煙雨學丹青。",
            "此生多艱付跛挈，投老餘閑到寂惺。",
            "蒼鬛萬身門窈窕，歸来風葉掃空庭。"
        ],
        "title": "湘西暮歸",
        "id": "90125b57-1a95-419b-a9a1-17929e9dbd33"
    },
    {
        "author": "釋德洪",
        "paragraphs": [
            "夕光江揺魚尾紅，何處扁舟開晚篷。",
            "雁字初成春有信，烟鬟空好雨無蹤。",
            "荒寒數葦橘洲岸，領略半窗湘寺鐘。",
            "浦口行人已争渡，林下歸僧欣一逢。"
        ],
        "title": "効李白湘中體",
        "id": "3e756ec4-d8e6-4c37-ba93-b90ef1defcb6"
    },
    {
        "author": "釋德洪",
        "paragraphs": [
            "起爇清香試返魂，松花閑泛刷絲紋。",
            "幽齋事業誰同辦，小斛蘭叢手自分。",
            "家世到今猶玉食，交朋强半在青雲。",
            "笑談麈尾延僧宿，要聽清言洗俗氛。"
        ],
        "title": "次韻王舍人蘭室",
        "id": "56d377b3-e2cf-4a93-b2eb-b19fd72e7f50"
    },
    {
        "author": "釋德洪",
        "paragraphs": [
            "無言桃李已垂陰，小雨南風自滿襟。",
            "佳客偶来持茗盌，寶書看罷整瑤琴。",
            "未容絲竹陶閑適，盡把雲山付醉吟。",
            "圖畫麒麟他日事，不將行樂負初心。"
        ],
        "title": "次韻熏堂",
        "id": "e223bca2-c757-4756-a487-753876e81c07"
    },
    {
        "author": "釋德洪",
        "paragraphs": [
            "道夫飛鳥倦知還，一鉢安巢又故山。",
            "無累自然增逸興，有名終恐廢長閑。",
            "背時生計風煙上，随意園林指顧間。",
            "應笑市朝争奪者，暗驚清鏡失朱顔。"
        ],
        "title": "次韻寄傲軒",
        "id": "8a207f21-7fb8-4c22-87ae-6263e10a3bda"
    },
    {
        "author": "釋德洪",
        "paragraphs": [
            "拄笏西山爽氣新，萬人如海一閑身。",
            "堂中自蠟登山屐，門外從增沒馬塵。",
            "美祿方辭緣肆志，華軒偶羡見清真。",
            "遺編半掩思標致，未必今人愧古人。"
        ],
        "title": "次韻吏隱堂二首  其一",
        "id": "3fc6072d-a58c-4eb2-9236-ed455914d9d2"
    },
    {
        "author": "釋德洪",
        "paragraphs": [
            "此堂華構面層城，意趣追回萬古情。",
            "落帽被嘲真有道，買金償謗亦求名。",
            "黄庭卷掩凝香縷，畫戟門深列衛兵。",
            "安用山林笑朝市，戲將軒冕寄餘生。"
        ],
        "title": "次韻吏隱堂二首  其二",
        "id": "c55ff70b-2722-4dde-bc4f-f8d2c3fee2cb"
    },
    {
        "author": "釋德洪",
        "paragraphs": [
            "從来鮑靚有仙風，腦滿方知氣自冲。",
            "萬事收藏微笑裏，十虚俱集一塵中。",
            "乾城不礙丹青色，天女何殊大小空。",
            "滿地落花春寂寂，岸巾時倚曲欄東。"
        ],
        "title": "次韻集虚堂",
        "id": "3190f4fe-fb32-46ee-af96-68173241d66c"
    },
    {
        "author": "釋德洪",
        "paragraphs": [
            "淡雲缺月兩微茫，獨酌沽来竹葉香。",
            "已把功名比雞肋，更驚世路似羊腸。",
            "心情老去俱消盡，詩律年来覺倍强。",
            "解誦東坡北歸曲，此身安處是吾鄉。"
        ],
        "title": "次韻宿東安",
        "id": "68e06c8d-22b8-4d87-bc8b-6c5445a184b8"
    },
    {
        "author": "釋德洪",
        "paragraphs": [
            "無計遮攔歲月飛，歲除江寺老垂垂。",
            "自圍紅火堆危坐，熟讀黄沙感歎詩。",
            "已笑因山論肥瘠，更驚逢水說分離。",
            "重湖去國三千里，想見殘缸夢斷時。"
        ],
        "title": "次韻宿黄沙",
        "id": "a455c227-26b0-48fc-ba11-bea265056ec3"
    },
    {
        "author": "釋德洪",
        "paragraphs": [
            "窗戶青紅花木繁，午陰脩徑接深關。",
            "人如巢許逃名迹，山學娥英露髻鬟。",
            "採菊悠然常獨見，望雲時復對僧閑。",
            "夜聞松雨驚飛瀑，疑宿匡廬黄石間。"
        ],
        "tags": [
            "庐山"
        ],
        "title": "次韻雙秀堂",
        "id": "acb7ce84-9edb-4c16-9ce6-1440023f9826"
    },
    {
        "author": "釋德洪",
        "paragraphs": [
            "風簷負日背胡牀，千顆初驚昨夜霜。",
            "噀霧香争和露擘，過墻枝作照林光。",
            "佳名曾用題書尾，小字仍呼背藥囊。",
            "先與兒曹爲美兆，讀書窗映笏頭黄。"
        ],
        "title": "次韻垂金館",
        "id": "a9222340-7d86-4ef8-b08a-082d5ace25fd"
    },
    {
        "author": "釋德洪",
        "paragraphs": [
            "蓮峰千葉吐晴烟，玉頬遥知一粲然。",
            "梅塢雪消香錯莫，菴僧老盡氣完全。",
            "暗驚夢蝶人間世，回看醯雞甕裏天。",
            "誰見清言横麈尾，滿庭風露竹娟娟。"
        ],
        "title": "次韻贈慶代禪師",
        "id": "90a2f1da-c96b-4a99-bd27-efcefef8e0da"
    },
    {
        "author": "釋德洪",
        "paragraphs": [
            "湘山也學廬山好，落瀑聲飛繡谷風。",
            "正欲來歸向兒說，戲將收拾入詩中。",
            "浪驚醉枕寒松響，春滿茶鐺活火紅。",
            "清景骨飛嗟未到，故應唯許夢魂通。"
        ],
        "tags": [
            "庐山"
        ],
        "title": "次韻宿清修寺",
        "id": "251d4a73-c382-4949-976b-6fe86fcde21f"
    },
    {
        "author": "釋德洪",
        "paragraphs": [
            "行盡湘南盡處山，愛公高韻不容攀。",
            "會當拭目瞻雙闕，應笑尋幽到百蠻。",
            "甚欲解鞍休犖确，更能揎手弄潺顔。",
            "定知醉看千巖曉，大字題名石壁間。"
        ],
        "title": "次韻自清修過大溈亂山間作",
        "id": "29a303b6-914b-4b09-b726-2503e81959c9"
    },
    {
        "author": "釋德洪",
        "paragraphs": [
            "持節南来喜欲狂，弄舟時得棹清湘。",
            "然膏獨宿牽牛洞，枕玉曾眠錦瑟傍。",
            "未可便尋閑作伴，不須先以醉爲鄉。",
            "金城馳至陳方略，要指先鋒一破羌。"
        ],
        "title": "次韻郴江有作",
        "id": "5e0cf0bb-52a4-4938-bbd4-5b2acff00573"
    },
    {
        "author": "釋德洪",
        "paragraphs": [
            "聞君新構罷徭亭，邂逅河源又報清。",
            "郡郭不輸天子賦，谿山偏協野人情。",
            "唐虞暇日饒耕鑿，秦漢當年浪戰争。",
            "風月倚欄如可借，待攜斗酒話昇平。"
        ],
        "title": "次韻題罷徭亭",
        "id": "26467624-3d68-4b63-9965-c38a2423080b"
    },
    {
        "author": "釋德洪",
        "paragraphs": [
            "堂堂葉脱露遥天，自炷臨軒一穗煙。",
            "貴客獨遊聊爾耳，道人相見亦欣然。",
            "是身已悟浮漚久，萬象中觀寶鏡圓。",
            "寄語横機莫相試，刻舟甘作小乘禪。"
        ],
        "title": "次韻題西林廓然亭",
        "id": "bfbd962d-431d-4ffd-9a34-50ff70fd76e7"
    },
    {
        "author": "釋德洪",
        "paragraphs": [
            "萬峰剔卓起孤峰，慚愧靈源與世通。",
            "花異空懷上林苑，夢清疑宿廣寒宫。",
            "泄雲吐雨遮金地，濺雪跳珠落石□。",
            "忙裏爲君成妙語，豐碑正欲就崖礱。"
        ],
        "title": "次韻題方廣靈源洞",
        "id": "188ae1da-7f7b-4a70-aabf-891cd8a25f90"
    },
    {
        "author": "釋德洪",
        "paragraphs": [
            "午梵知藏釋梵宫，危臺遥喜石橋通。",
            "下無俗駕攀緣至，中有高人笑語同。",
            "解執易爲摩詰語，經行難續德雲風。",
            "千巖萬壑吹松雨，替說儂家勝義空。"
        ],
        "title": "次韻題高臺",
        "id": "5eb1af6e-8d0d-4d95-b1f1-86313dab7969"
    },
    {
        "author": "釋德洪",
        "paragraphs": [
            "天柱唯連紫蓋峰，路危不與衆峰通。",
            "瓢沽狭徑疑相值，芋火何人想此風。",
            "借榻醉魂窺凍螘，憑欄詩眼送飛鴻。",
            "空嗟千偈出山去，半摺遺編看未終。"
        ],
        "title": "次韻題上封",
        "id": "7316caac-32bf-461d-b2c5-115be90cd308"
    },
    {
        "author": "釋德洪",
        "paragraphs": [
            "邵陵山水麗風光，游徧歸来夜話長。",
            "秋翠等閑開雉堞，驚湍哀怨韻笙簧。",
            "随鞍此景憑詩寫，他日塵紛一笑忘。",
            "上閣與誰同小立，墜金拄笏說三湘。"
        ],
        "title": "次韻邵陵道中書懷",
        "id": "fca8d9ef-9e6e-4bc4-af73-e52623e78890"
    },
    {
        "author": "釋德洪",
        "paragraphs": [
            "剩雨殘晴暴所長，客窗花氣噀餘香。",
            "每懷追逐雲泉慣，無計遮攔歲月忙。",
            "誰謂伐冰連戚里，年来盡室泛沅湘。",
            "詔書行看椎門至，已覺眉間一點黄。"
        ],
        "title": "次韻雨中書懷",
        "id": "9528f177-2184-4ebf-9290-8f83892fe487"
    },
    {
        "author": "釋德洪",
        "paragraphs": [
            "當年舉網得雙舄，想見胎仙風度幽。",
            "朱頂顧吾今未識，長身意子是其流。",
            "山家趣味無人共，王事經過作意游。",
            "千里帝城何日去，不妨佳處且遲留。"
        ],
        "title": "次韻題化鶴軒",
        "id": "7900fe8f-c36e-4859-a0d1-d6e4e3d9fc2a"
    },
    {
        "author": "釋德洪",
        "paragraphs": [
            "華屋張燈展畫屏，當年纖手指巖扃。",
            "宦游那料重湖隔，醉裏空驚疊嶂青。",
            "繡口詞章人復見，筆華聲價夢通靈。",
            "詩成獨立西風晚，滿眼歸心插羽翎。"
        ],
        "title": "次韻題澹山巖",
        "id": "c28428f5-1dee-4093-904a-63e3ba957526"
    },
    {
        "author": "釋德洪",
        "paragraphs": [
            "浯谿山水今無恙，浪士曾爲爛熳游。",
            "大字中興餘斷碣，小舟空此醉垂鈎。",
            "詞源不減無雙譽，人品當時第一流。",
            "地坐摩挲增歎息，高標想見尚横秋。"
        ],
        "title": "次韻遊浯谿",
        "id": "5d44d7e6-a3aa-4d75-97c7-4ebc17bad123"
    },
    {
        "author": "釋德洪",
        "paragraphs": [
            "獨上凌雲百尺樓，欄干一曲一遲留。",
            "丁丁樵斧空山裏，泛泛漁舟古渡頭。",
            "蔽日綠陰鳴好鳥，際天芳草牧青牛。",
            "回頭城市分塵土，堪笑王孫取次游。"
        ],
        "title": "次韻題南明山凌雲閣",
        "id": "fd27cfd4-0a74-4db5-b381-d7a99e43bd01"
    },
    {
        "author": "釋德洪",
        "paragraphs": [
            "此身已覺此生浮，去作雲山老比丘。",
            "古寺閑門人莫問，寒綃蒙首涕慵收。",
            "道林風月心能了，子美工夫志未酬。",
            "爲問太原王處士，一甌春露可同不。"
        ],
        "title": "次韻言懷",
        "id": "19621509-9456-4095-8212-6dfe08cdd0c0"
    },
    {
        "author": "釋德洪",
        "paragraphs": [
            "家聲十輩擁朱輪，更畜青牛解鬭犇。",
            "應念高樓閑舞袖，故憑山月洗吟魂。",
            "助舂泉落量雲谷，輸税人歸吠甑村。",
            "被冷夜晴成好夢，馬随香霧入修門。"
        ],
        "title": "次韻宿聖谿莊",
        "id": "1f8bd0b0-d1f6-482b-b630-bc35d312f60b"
    },
    {
        "author": "釋德洪",
        "paragraphs": [
            "翰墨平生氣吐霓，詩成先喜示筠谿。",
            "山中見客應偏好，筆力知公不肯低。",
            "夜寂據梧饑鼠出，巖空同聽怪禽啼。",
            "上方聞說非人世，更陟緣雲第幾梯。"
        ],
        "title": "次韻拉空印游芙蓉",
        "id": "058d1ee8-6076-4b2e-9495-060e633a0520"
    },
    {
        "author": "釋德洪",
        "paragraphs": [
            "高情與客憑欄處，便覺身藏語笑中。",
            "已許此生當樂死，不辭老去坐詩窮。",
            "遙知兵衛戎衣盛，只欠花輪小袖紅。",
            "絕境天藏今日獻，千峰登睫豈人工。"
        ],
        "title": "次韻縱目亭",
        "id": "e1d31b46-812f-4131-a3e4-f2c961fcb716"
    },
    {
        "author": "釋德洪",
        "paragraphs": [
            "吐詞秀似出盆絲，好古幽情八詠思。",
            "論字来尋魯公碣，因詩曾訪少陵祠。",
            "留題楚俗争傳去，懶賦山靈必有詞。",
            "定價文章比珠玉，此篇不獨慰吾私。"
        ],
        "title": "次韻游鹿頭山",
        "id": "721228a9-7a63-424c-a82e-0a12ccaf48b8"
    },
    {
        "author": "釋德洪",
        "paragraphs": [
            "特築飛臺丈室傍，便驚形勝發天藏。",
            "登臨時作一聲嘯，已覺翛然兩袖凉。",
            "待月拭除昏霧色，看雲入得野花香。",
            "君看抖擻鈴幡意，欲替禪翁爲舉揚。"
        ],
        "title": "次韻題清風亭",
        "id": "11b2989c-bb69-4b89-a5dc-f4145c0f6eae"
    },
    {
        "author": "釋德洪",
        "paragraphs": [
            "聞道高人願力深，幽居端與法爲林。",
            "風泉松雨随宜說，密室晴軒共一音。",
            "意妙故應人不薦，地偏還喜我相尋。",
            "夜闌更入詩三昧，消盡平生未死心。"
        ],
        "title": "次韻法林禪寺",
        "id": "cd3c0c27-1030-4a90-92b1-8ac57cfad905"
    },
    {
        "author": "釋德洪",
        "paragraphs": [
            "金殿誰焚南海香，靄然芬馥撲回廊。",
            "數枝銀燭高低照，兩箇清螢上下光。",
            "風度素秋驚宿鳥，水舂碧澗濯游舫。",
            "欄干獨倚無人問，細細孤吟月滿堂。"
        ],
        "title": "次韻憑欄有作",
        "id": "0d64687c-8dcc-445b-9c23-fb3539b02a1f"
    },
    {
        "author": "釋德洪",
        "paragraphs": [
            "棄舟植杖首重回，隔岸遥聞津鼓催。",
            "淮上梅傳春信至，江南山逐笑聲来。",
            "行瞻瑞霧籠雙闕，更看神光發五臺。",
            "王事幸陪方外樂，爲君點筆走風雷。"
        ],
        "title": "次韻渡江有作",
        "id": "e7c85a06-14de-4829-a766-6daca8bb3e78"
    },
    {
        "author": "釋德洪",
        "paragraphs": [
            "種性難教草掩藏，蒼然小室爲誰芳。",
            "槲培几案軒窗碧，坐款賓朋笑語香。",
            "糝地露英猶潔白，快人風度更纖長。",
            "議郎嗜好清無滓，獨有幽蘭可比方。"
        ],
        "title": "題善化陳令蘭室",
        "id": "e0f0452d-766b-4e0d-8861-c1d59bc816c2"
    },
    {
        "author": "釋德洪",
        "paragraphs": [
            "太丘作邑付絃歌，剩得清閑可奈何。",
            "滿地棠陰驚晝永，小亭詩眼覺天多。",
            "佳眠夏簟便光滑，醉耳松風喜再過。",
            "想見句成書棐几，侍兒濃笑出微渦。"
        ],
        "title": "快亭",
        "id": "4dd51041-6008-45f5-9769-640ca04358f2"
    },
    {
        "author": "釋德洪",
        "paragraphs": [
            "衡嶽乘春著意游，詩詞不獨錦囊收。",
            "又攜峰頂雲房石，歸致閑齋夏簟秋。",
            "塵下笑談且同夢，胸中涇渭自分流。",
            "忽驚几案寒層出，卧看令人憶故丘。"
        ],
        "title": "次韻郤子中學句游嶽山攜怪石歸",
        "id": "30a2d506-e156-4995-84d8-3a41f9f1dc92"
    },
    {
        "author": "釋德洪",
        "paragraphs": [
            "愛山心志如君少，王事何妨陟翠微。",
            "怪石方欣典刑在，新詩仍寫畫圖歸。",
            "客来一室煙光滿，掌上千巖眼力稀。",
            "頗怪周郎賞音者，獨於此境尚彈機。"
        ],
        "title": "和周達道運句題怪石韻",
        "id": "03104185-1539-4fc0-bd42-7c9580a0cb3e"
    },
    {
        "author": "釋德洪",
        "paragraphs": [
            "議郎詩膽久崔嵬，敏句無煩急雨催。",
            "玉局波瀾嗟已絕，少陵風力賴追回。",
            "蕩晴香霧吹紅藕，迥地花茵疊紫苔。",
            "静極凉生聞剝啄，渡湘知有道人来。"
        ],
        "title": "次韻見寄喜雨",
        "id": "c89db9c6-4ad6-4f6e-9009-abaed88a3493"
    },
    {
        "author": "釋德洪",
        "paragraphs": [
            "比物曾聞知姓名，樹間斛懸林百升。",
            "此菴外圓似盂覆，其地中方如鏡平。",
            "善不近名真有道，高非絕俗更幽情。",
            "會當目擊維摩老，端作毗耶問法行。"
        ],
        "title": "次韻題方圓菴",
        "id": "31b73676-01c2-4a0e-ac86-b0d6be3c7504"
    },
    {
        "author": "釋德洪",
        "paragraphs": [
            "一幅紗巾九節筇，翛然生計似龐公。",
            "孤雲野鶴登空去，萬壑千巖墮笑中。",
            "岣嶁晴披應獨往，懶瓉醉卧與誰同。",
            "遙知勘破癡禪老，想見臨機面發紅。"
        ],
        "title": "贈許彦周宣教游嶽彦周參機道者",
        "id": "0db17ab0-f397-4950-8291-68352ca422e0"
    },
    {
        "author": "釋德洪",
        "paragraphs": [
            "天迥游絲百尺輕，水寒時覺縠紋生。",
            "琢磨佳句輸吾弟，文點春眠付老兄。",
            "山寺獨来無一事，竹軒相對有餘清。",
            "永懷東院成千古，寂子難忘叔姪情。"
        ],
        "tags": [
            "衡山"
        ],
        "title": "次韻游南嶽",
        "id": "e1004de0-427f-46b4-9d6f-95c24dc74a98"
    },
    {
        "author": "釋德洪",
        "paragraphs": [
            "詩先春色附湘船，来與幽人結浄緣。",
            "句好空驚碧雲合，韻高疑在白鷗前。",
            "君應歸誦陶彭澤，我亦南尋率子廉。",
            "想見江頭同握手，採茶時節雨餘天。"
        ],
        "title": "次韻彦周見寄二首  其一",
        "id": "e08ab69d-0f7a-4a9b-b033-ee9706fffc7e"
    },
    {
        "author": "釋德洪",
        "paragraphs": [
            "歸思啼禽日夜催，寶書臨罷意徘徊。",
            "榆錢滿地買春去，嶽色渡江排闥来。",
            "行樂風光清夢曉，卧披煙雨曲屏開。",
            "興来敏速詩千首，落筆人驚挟怒雷。"
        ],
        "title": "次韻彦周見寄二首  其二",
        "id": "1dd01a6c-7abe-48ed-a6e6-5cdc78cf6891"
    },
    {
        "author": "釋德洪",
        "paragraphs": [
            "湘上清山爽氣浮，開軒相對亦風流。",
            "但工酣寢成疏懶，甚拙謀生太謬悠。",
            "數筆江村供晚望，一蓑煙雨助詩愁。",
            "借書知子能醫國，有志常先天下憂。"
        ],
        "title": "彦周借書",
        "id": "4c04812e-78f4-4bb0-a733-b4e12dcad073"
    },
    {
        "author": "釋德洪",
        "paragraphs": [
            "迂闊菴成又自誇，要令妙語發天葩。",
            "未容臨濟終仆地，正賴雲門已出家。",
            "少日浪曾參泐水，暮年端合在丹霞。",
            "贈君革屣游山去，勘破諸方一笑譁。"
        ],
        "title": "彦周法地弟作出家菴又自爲銘作此寄之",
        "id": "2704546d-96f3-4dec-9205-486c70ba5cba"
    },
    {
        "author": "釋德洪",
        "paragraphs": [
            "春寒作意攪吟魂，欲出雲濤已濺門。",
            "入畫瀟湘連雉堞，落梅煙雨暗江村。",
            "依蒲覓句壯心在，附火抄書老眼昏。",
            "一掬幽懷收拾得，謾題窗紙與誰論。"
        ],
        "title": "二月大雨江漲晚晴作三首  其一",
        "id": "84148b7e-8d75-449d-bdfd-ec9ea6e836d8"
    },
    {
        "author": "釋德洪",
        "paragraphs": [
            "我在湘西畫牒中，時高時作送飛鴻。",
            "事治山翠經旬雨，印可春晴盡日風。",
            "引步幽探聊自適，滿懷疏快與誰同。",
            "東君傾寫無餘藴，都放山茶稱意紅。"
        ],
        "title": "二月大雨江漲晚晴作三首  其二",
        "id": "fcd4689d-d10a-49fb-a9c1-6782abe4ef20"
    },
    {
        "author": "釋德洪",
        "paragraphs": [
            "投老歸来椘水濱，水清聊可濯衣塵。",
            "拚心樂事都還汝，入手清閑不與人。",
            "尚有笑談消白晝，更無情緒管青春。",
            "暗驚少日王城外，走馬争先看寶津。"
        ],
        "title": "二月大雨江漲晚晴作三首  其三",
        "id": "f7381ece-4894-4767-9cc9-61b332dcb152"
    },
    {
        "author": "釋德洪",
        "paragraphs": [
            "詠君好句欲消魂，想見朱轓畫戟門。",
            "解組正當强健日，載書歸老水雲村。",
            "虚堂風撼牙籖響，密室嵐蒸畫牒昏。",
            "偶在湘山最佳處，舊遊閑與野僧論。"
        ],
        "title": "陳大夫見和春日三首用韻酬之  其一",
        "id": "e5f82297-a9e2-43b5-adc8-137ab1041aad"
    },
    {
        "author": "釋德洪",
        "paragraphs": [
            "無復捜詩慘淡中，便能落筆敏驚鴻。",
            "高情不在兩疏後，句法追回二謝風。",
            "傾蓋未論桑梓舊，忘年先喜唱酬同。",
            "朱顔長覺清光溢，不學東坡是醉紅。"
        ],
        "title": "陳大夫見和春日三首用韻酬之  其二",
        "id": "d5e2f716-42fc-48b3-9b5b-9bacaec42fc5"
    },
    {
        "author": "釋德洪",
        "paragraphs": [
            "詩軸来尋寂寞濱，把看字字蜕埃塵。",
            "江南家世休相問，陳氏文章不乏人。",
            "嶽色渡江長自好，桃花滿縣不勝春。",
            "克家有子如麟鳳，骨相吾驚是要津。"
        ],
        "title": "陳大夫見和春日三首用韻酬之  其三",
        "id": "d3c4170f-414b-4e61-956f-35bb3c6ff810"
    },
    {
        "author": "釋德洪",
        "paragraphs": [
            "濃翠濕衣三十里，渡谿知背幾重雲。",
            "忽驚寶構從空墮，便覺風光與世分。",
            "夜久天香凝錯莫，庭閑花雨自繽紛。",
            "他生曾伴安禪地，此夕樓鐘復共聞。"
        ],
        "title": "過溈山陪空印禪師夜話",
        "id": "1cdabcba-3602-4111-b43d-aba3bb595f87"
    },
    {
        "author": "釋德洪",
        "paragraphs": [
            "喊山鹿蓛社前摘，出焙新香麥粒光。",
            "撼樹師應懷大仰，傳甌我欲學南陽。",
            "要看雪乳急停筅，旋碾玉塵深住湯。",
            "今日城中雖獨試，明年林下定分嘗。"
        ],
        "title": "空印以新茶見餉",
        "id": "09895de6-fdbe-479f-a3c8-a8fdcab3576d"
    },
    {
        "author": "釋德洪",
        "paragraphs": [
            "獨立天衣四世孫，作家手段典刑存。",
            "大溈路峻諸方讓，空印風高四海聞。",
            "有願欲依龍象衆，無求羞逐鶩雞群。",
            "此生一聚灰中骨，終葬千峰頂上雲。"
        ],
        "title": "空印見招住菴時未能往作此寄之",
        "id": "caabe126-9da5-4d5a-a3b8-5f963db969ea"
    },
    {
        "author": "釋德洪",
        "paragraphs": [
            "棋布諸方盡子孫，道緣渾似雪峰存。",
            "全提蓋色騎聲句，直要臨機以眼聞。",
            "圍繞千僧名冠世，指揮萬象語驚群。",
            "獨能收此無家客，分占溈源一塢雲。"
        ],
        "title": "空印見和用韻答之",
        "id": "293011fa-0af1-4c9d-878f-3271883a2eee"
    },
    {
        "author": "釋德洪",
        "paragraphs": [
            "門外追犇沒馬塵，堂中安頓自由身。",
            "脩筠有淚知誰恨，枯木開花爲我春。",
            "隔岸雲山猶可借，滿懷風月未全貧。",
            "小詩勿笑清如畫，聊爲高人戲寫真。"
        ],
        "title": "龍興禪師大陽的孫居枯木堂新植楚竹余愛其家風爲賦之",
        "id": "dff0ba54-583f-4c1c-9cfc-7e24e0082aac"
    },
    {
        "author": "釋德洪",
        "paragraphs": [
            "占叢濃碧繞虚堂，堂上仙郎戲比芳。",
            "香並蕙蘭終漏泄，色同草木浪遮藏。",
            "過墻山潑軒窗翠，吹鬂風生燕寢凉。",
            "敏豆才高家法在，要看落筆擁紅粧。"
        ],
        "title": "題德明都護熏堂",
        "id": "6e46df22-ad18-4c23-8fc4-b34e1d491569"
    },
    {
        "author": "釋德洪",
        "paragraphs": [
            "閑軒清似冰壺水，軒上人如元紫芝。",
            "坐覺秋光潄毛髪，客来春色滿談詞。",
            "寶書讀罷依蒲久，玉麈經行曳履遲。",
            "卷挂一聲林葉動，黄昏月出雪消時。"
        ],
        "title": "題季長冰壺軒",
        "id": "dff1f31d-c261-4fde-8bab-329dd9655c1b"
    },
    {
        "author": "釋德洪",
        "paragraphs": [
            "露葉朝陽沃棗桑，暑風吹鬢蕩蓮香。",
            "已欣點水蜻蜓款，更覺營巢燕子忙。",
            "翠浪舞翻争漲壟，黄雲割盡想登場。",
            "小樓楯瓦誰庭院，弱柳多情故掩藏。"
        ],
        "title": "明應仲出季長近詩二首次韻寄之  其一",
        "id": "5b44901d-c3f9-4dd6-99a1-1ed3cd9050a4"
    },
    {
        "author": "釋德洪",
        "paragraphs": [
            "偶尋鄰叟問桑麻，踏盡山礬糝徑花。",
            "傳得新辭春爛熳，更驚行草醉欹斜。",
            "遙知小縣少公事，想見高情照物華。",
            "尚念無家甘露滅，一蓑煙雨似玄沙。"
        ],
        "title": "明應仲出季長近詩二首次韻寄之  其二",
        "id": "0fa926cb-62dd-4c43-b9c1-9ffa3d7f6f88"
    },
    {
        "author": "釋德洪",
        "paragraphs": [
            "句法疑君每太高，湘南山水助揮毫。",
            "暫臨小邑聊觀政，未見全牛可受刀。",
            "珠玉光難藏瓦礫，芝蘭香豈掩蓬蒿。",
            "坐令百里清如鏡，吏猾民姦豈易逃。"
        ],
        "title": "和傅彦濟知縣",
        "id": "cc76f993-e189-4e38-89a3-6b9507c42a4f"
    },
    {
        "author": "釋德洪",
        "paragraphs": [
            "平生不識劉居士，想見茅菴枯瘁姿。",
            "百八珠輪紅瑪瑙，萬千峰遶碧瑠璃。",
            "笑人經卷鑽故紙，彼世金珠似笊籬。",
            "折脚鐺中誰共過，小龐真是出家兒。"
        ],
        "title": "寄題劉居士環翠菴",
        "id": "96f33927-ec1f-4aa6-bf09-1d79bce1875b"
    },
    {
        "author": "釋德洪",
        "paragraphs": [
            "刺桐花映野薔薇，湘水侵門過客稀。",
            "此日音書經歲隔，何時麈尾對君揮。",
            "樓高三楚天空闊，夜久千巖月正暉。",
            "我託叢林如越鳥，南枝雖穩亦思歸。"
        ],
        "title": "次韻思禹兄見懷",
        "id": "f75d4335-8fd2-4dae-95ec-b52ba6e31b9c"
    },
    {
        "author": "釋德洪",
        "paragraphs": [
            "不改平生歲寒操，近来随世解方圓。",
            "知君出異驚群聽，顯我尋常是一偏。",
            "但見蒼官遭寵錫，那知青士亦超遷。",
            "水花院落春風晚，庭種連蕉怪石前。"
        ],
        "title": "次韻思禹題方竹",
        "id": "9e062477-918d-4601-adae-8f8ff3cae88a"
    },
    {
        "author": "釋德洪",
        "paragraphs": [
            "衆中聞語識巴音，京洛沅湘久訪尋。",
            "張口茹拳君聚落，垂膺拭涕我山林。",
            "碧巖花墮鳥飛去，蒲坐葉飄針正紝。",
            "袖裏兩勤太饒舌，丈夫聲價老婆心。"
        ],
        "title": "蜀道人明禪過余甚勤久而出東山高弟兩勤送行語句戲作此塞其見即之意",
        "id": "30ed76ef-c67b-4d22-b253-5df258910299"
    },
    {
        "author": "釋德洪",
        "paragraphs": [
            "五宗抄語挟風雷，佛日將傾賴取回。",
            "薝蔔花香已零落，旃檀塔坐更塵埃。",
            "鈍根厭看摩挲去，妙手端能拂拭開。",
            "當有異人来荷法，叢林因子見奇瑰。"
        ],
        "title": "送珠上人重修五宗語要",
        "id": "5f6a91cf-980f-490b-b69e-72c537ecd530"
    },
    {
        "author": "釋德洪",
        "paragraphs": [
            "南嶽有雲留不住，東歸結伴過湘湄。",
            "解將疏影横斜句，不換垂珠的皪詩。",
            "癯甚鳶肩寒入畫，清哉鶴骨老難醫。",
            "定知入嶺風煙暮，正及追胥餽歲時。"
        ],
        "tags": [
            "衡山"
        ],
        "title": "光上人送墨梅来求詩還鄉",
        "id": "ee3bda66-ef2a-4814-9155-a8d0502ed013"
    },
    {
        "author": "釋德洪",
        "paragraphs": [
            "近聞禪寂似叢林，縂衆能爲世所欽。",
            "百巧難磨真實行，兩塗不改歲寒心。",
            "衣今椹色如栗色，語未吴音變楚音。",
            "盛夏入城緣厎事，扁舟湘水獨相尋。"
        ],
        "title": "送瓊大師歸禪寂",
        "id": "3d1d7a52-935e-48e7-8d98-90ed3f8d868d"
    },
    {
        "author": "釋德洪",
        "paragraphs": [
            "道公膽大過身軀，敢逆龍鱗上諫書。",
            "獨欲袒肩擔佛法，故甘引頸受誅鉏。",
            "三年竄逐心無愧，萬里歸来貌不枯。",
            "他日教門綱紀者，近聞靴笏趁朝趨。"
        ],
        "title": "贈道法師",
        "id": "2e8681de-d316-4d22-be7a-f3e735c6bee3"
    },
    {
        "author": "釋德洪",
        "paragraphs": [
            "十里松風長不老，一庭秋色爲誰閑。",
            "偶逢此日休新夏，偏見耆年憶故山。",
            "貧裏有秋同舉箸，法中添口共開顔。",
            "偶然弄筆成詩句，乘興留題屋壁間。"
        ],
        "title": "谷山沙彌求詩",
        "id": "a5972255-d8a2-4700-b872-457d408f58fe"
    },
    {
        "author": "釋德洪",
        "paragraphs": [
            "蜕塵標韻矯翔鸞，鬢髪樓颼風露寒。",
            "脱舄骨飛何日見，解衣沐浴萬人看。",
            "肯来從我翛然住，皆說他人屈致難。",
            "戲作猫聲行聚落，自忘身是晉郎官。"
        ],
        "title": "贈羅道人",
        "id": "2a9d0dab-603b-4044-9507-774feb907522"
    },
    {
        "author": "釋德洪",
        "paragraphs": [
            "不曾識面已傾倒，便覺胸中涇渭分。",
            "句精不減李長吉，才高大類沈休文。",
            "看山詩眼湛如水，拄笏爽氣高摩雲。",
            "他年竹屋夜連榻，妙語懸知過所聞。"
        ],
        "title": "次韻張司錄見寄",
        "id": "19b0bfac-93f7-4037-a6e3-9009838030ee"
    },
    {
        "author": "釋德洪",
        "paragraphs": [
            "快馬東風走帝京，歸来門巷綠陰成。",
            "頃知一第文章貴，能致三公衮冕榮。",
            "子涉風波方箠探，我閑几硯覺塵生。",
            "贈詩誰似王摩詰，翰墨場中獨策名。"
        ],
        "title": "郭伯成榮登",
        "id": "f850a873-34d6-46c2-a638-37f91f33b6da"
    },
    {
        "author": "釋德洪",
        "paragraphs": [
            "閉戶不妨依聚落，開軒随分有山林。",
            "殘經半掩世情斷，好鳥一聲村意深。",
            "籬外霜筠森束玉，屋頭露橘欲垂金。",
            "能營野飯羮紅醬，渡水何辭數訪尋。"
        ],
        "title": "題天王圓證大師房壁",
        "id": "eb82d3d6-aa7a-4440-855f-e7124a562144"
    },
    {
        "author": "釋德洪",
        "paragraphs": [
            "羊腸世路替人愁，袖手歸来事事休。",
            "只有信緣唯得計，不過随分復何求。",
            "數聲屬玉滄浪晚，一塢黄雲𥝧稏秋。",
            "寄語封侯塞垣外，何如高卧小軒幽。"
        ],
        "title": "寄題達軒",
        "id": "7e2c625d-3c76-4d99-9b11-39d71e135e54"
    },
    {
        "author": "釋德洪",
        "paragraphs": [
            "雨葉風枝小徑通，拂砧清坐有誰同。",
            "粉衣香滑秋叢瘦，泉珮丁東夜壑空。",
            "半世已歸彈指內，前途都付枕肱中。",
            "隄防老境猶多事，折脚鐺炊腐顆紅。"
        ],
        "title": "題雲巖筠軒",
        "id": "8099f681-5aeb-42ce-97b7-af4475211ac0"
    },
    {
        "author": "釋德洪",
        "paragraphs": [
            "游遍名山過水西，夜談奇語盡横機。",
            "君如檻鹿猶思奮，我似棲禽已倦飛。",
            "聞道老禪能眷舊，更煩諸衲借餘輝。",
            "欲知勝踐多佳思，懷得新詩滿袖歸。"
        ],
        "title": "逍遥遊山歸見示唱和詩軸口占和之",
        "id": "20045db9-98b1-49d0-8f74-134c14517187"
    },
    {
        "author": "釋德洪",
        "paragraphs": [
            "南臺山淺北山深，深處開軒更茂林。",
            "作夏懸知成契闊，扁舟乘興一相尋。",
            "燈青竹屋風雨夕，谿遶石門鄉井心。",
            "投老都忘身是客，坐中談笑盡吴音。"
        ],
        "title": "送誼叟歸北山",
        "id": "4d60c181-e66f-4666-85d9-d2a0683f472f"
    },
    {
        "author": "釋德洪",
        "paragraphs": [
            "巾瓶挂壁亦翛然，無所營爲地自偏。",
            "句法不能醫老病，夢游時解到林泉。",
            "扶持瘦玉筇随步，堆疊荒雲衲半肩。",
            "小住閒庭數歸鳥，從教人作畫圖傳。"
        ],
        "title": "偶書寂音堂壁三首  其一",
        "id": "298903aa-ddd0-4a5d-bcbe-1b034a0111b1"
    },
    {
        "author": "釋德洪",
        "paragraphs": [
            "寂音閒殺益風流，寒涕垂膺懶更收。",
            "得失是非都放却，死生窮達信緣休。",
            "湘中戲劇三千首，海上歸来十二秋。",
            "齋罷展單吾自課，暮年眠食更何求。"
        ],
        "title": "偶書寂音堂壁三首  其二",
        "id": "51a0f2db-d5e5-4d30-bb83-bd84c100d23f"
    },
    {
        "author": "釋德洪",
        "paragraphs": [
            "霜須瘴面老垂垂，瘦搭詩肩古佛依。",
            "滅跡尚嫌身是累，此生永與世相違。",
            "殘經倦讀閑憑几，幽鳥獨聞常掩扉。",
            "寢處法華安樂行，蕩除五十二年非。"
        ],
        "title": "偶書寂音堂壁三首  其三",
        "id": "4e74f60a-3ecd-442c-a1b3-73fdc4727a23"
    },
    {
        "author": "釋德洪",
        "paragraphs": [
            "季真少儼三十歲，儼入新年五十三。",
            "疑我滿懷揣佛法，解腰抖擻破裙衫。",
            "大瞻終老同香火，小朗平生共石巖。",
            "深炷罏香待清旦，偶聞殘雪落高杉。"
        ],
        "title": "元正一日示阿慈",
        "id": "a64fe730-c406-479a-945f-9a2a6444f592"
    },
    {
        "author": "釋德洪",
        "paragraphs": [
            "重城車馬氣成霧，隔水巖叢冷欲冰。",
            "昨夜窺窗先有月，今宵對語偶無僧。",
            "臘高鶴骨柴崖露，病起霜鬚逐旋增。",
            "欲寫寶書驚力乏，阿慈能爲掃寒藤。"
        ],
        "title": "上元夜病起欲寫法華安樂行品無力呼阿慈爲錄作此",
        "id": "343bca2d-763f-4106-afe6-0c6071e7026c"
    },
    {
        "author": "釋德洪",
        "paragraphs": [
            "和風凍雨上元後，斷岸橘洲春水生。",
            "村寺獨歸江路熟，竹籬誰繫小舟横。",
            "偶成詩句長哦罷，謾折梅花一嗅清。",
            "想見連牀成夜語，此篇先慰遠来情。"
        ],
        "title": "上元後候季長不至作此寄之",
        "id": "15acfa35-4278-4c5b-8bf3-bfc8ef7fba50"
    },
    {
        "author": "釋德洪",
        "paragraphs": [
            "草樹扶疏夏簟清，夢驚鬭雀墮空庭。",
            "過墻雌竹已數子，出屋耄蕉終百齡。",
            "雷後怒雲魚尾赤，林梢剩水鴨頭青。",
            "都無伎倆酬閑寂，謾搭伽梨自誦經。"
        ],
        "title": "夏日偶書",
        "id": "6fdbd1a7-c1da-4f49-887a-7c36fe666c25"
    },
    {
        "author": "釋德洪",
        "paragraphs": [
            "僧殘寺僻游人少，草滿池塘筍過籬。",
            "盧橘带酸春去後，榴花出葉雨晴時。",
            "一年事辦秧齊徧，連日江寒水退遲。",
            "偶上高臺成遠眺，兹游更得子追随。"
        ],
        "title": "與忠子晚步登臺有作",
        "id": "59855ea9-3ec4-4cea-9c78-07cac673db31"
    },
    {
        "author": "釋德洪",
        "paragraphs": [
            "劃然斜去和天曉，夜火相驚事已虛。",
            "春信寫来無款識，東君胸次亦恢疏。",
            "最難讀似成文蠧，不亂行如水上魚。",
            "勿訝羲之筆神駿，換鵝瘞鶴是臨書。"
        ],
        "title": "和人鴈字",
        "id": "b8ebb36d-f75a-4608-a229-1e601a3ebb01"
    },
    {
        "author": "釋德洪",
        "paragraphs": [
            "今年未雪今日雪，地迥眼新人不囂。",
            "永巷掃除聞屐響，暮林翔集看鴉嬌。",
            "韻高雒下應難畫，興發山陰未覺遥。",
            "想見茅齋已摧壓，曲肱清夢到山椒。"
        ],
        "title": "大雪",
        "id": "2dc692ee-d22b-4179-a43f-68e682712b55"
    },
    {
        "author": "釋德洪",
        "paragraphs": [
            "翻空漸密呵不止，刷我當門螺髻峰。",
            "銀椀滿盛談類墮，徑松深覆示藏鋒。",
            "因徒逃去寧知褊，顯自何来不見蹤。",
            "獨擁衲衣成坐睡，地罏瓶泣伴疏慵。"
        ],
        "title": "宣和四年十二月二十四日大雪珠禪客忽至渠以谷山退院来審是否作此示之",
        "id": "8a9d3989-acf0-4751-ad34-ffcbcd865396"
    },
    {
        "author": "釋德洪",
        "paragraphs": [
            "平生文彩照諸方，暗谷行藏草木光。",
            "要使叢林想高韻，故將名字挂虚堂。",
            "笑拈倚壁過頭杖，閑坐當年折脚牀。",
            "進步竿頭如不薦，草深門徑未相妨。"
        ],
        "title": "題鹿苑虎岑堂",
        "id": "5ee58203-b7fa-4209-bb29-88cda7470190"
    },
    {
        "author": "釋德洪",
        "paragraphs": [
            "平昔雲岑在懷抱，而今懷抱在雲岑。",
            "聞泉偶爾成詩句，班草相看坐木陰。",
            "古鼎自然無俗韻，朱絃真是有遺音。",
            "羊欣不肯踏城市，背郭江村獨見尋。"
        ],
        "title": "次韻湖山居士見過",
        "id": "02c5966f-90f6-4455-80db-0a4d2f23788f"
    },
    {
        "author": "釋德洪",
        "paragraphs": [
            "吏散東園勝踐多，落花起舞鳥能歌。",
            "故應毛穎曾同泛，不獨龍文慣自磨。",
            "弄影風枝空掩冉，困人天氣近清和。",
            "倚欄欲去猶回首，奈此霄晴月色何。"
        ],
        "title": "題使園眄柯亭",
        "id": "7ea42d1f-a2ae-445e-9426-64656c4529ac"
    },
    {
        "author": "釋德洪",
        "paragraphs": [
            "虚簷碧瓦臨無地，吐月吞風六月寒。",
            "簾捲烟光揺户牖，雨餘嶽色墮闌干。",
            "侍兒自炷真龍腦，座客同分小鳳團。",
            "誰謂太平本無象，規模堪入畫圖看。"
        ],
        "title": "題翠靄堂",
        "id": "a51c0b9d-1a20-4b31-bc4e-33751b2511ce"
    },
    {
        "author": "釋德洪",
        "paragraphs": [
            "危樓華構倚青冥，卷盡晴嵐獨自登。",
            "去雁横斜紛點點，好峰青碧露層層。",
            "勝游與客同清賞，佳處題名在翠筠。",
            "憑檻不堪衰眼力，候船津渡見歸僧。"
        ],
        "title": "迎爽樓",
        "id": "5a09eac7-45f5-4e66-b121-45108046c262"
    },
    {
        "author": "釋德洪",
        "paragraphs": [
            "三玄三要古難分，劈破從教剔突崙。",
            "父母未生前一笑，言詮不到處重論。",
            "椎開臨濟百年意，推出汾陽六世孫。",
            "何用老婆更饒舌，暗中五色自成文。"
        ],
        "title": "送太淳長老住明教",
        "id": "934006b2-915a-4ebc-bf0d-e1834d92e8c4"
    },
    {
        "author": "釋德洪",
        "paragraphs": [
            "三玄三要沈埋久，正令重煩振此宗。",
            "陷虎機關須毒手，活人眼目貴藏鋒。",
            "真誠莫負叢林志，大願當追佛祖風。",
            "覆頂把茅休取相，同安曾著老黄龍。"
        ],
        "title": "送英長老住石谿",
        "id": "96b69fa6-69b1-4a28-8fec-8b35b9384ec8"
    },
    {
        "author": "釋德洪",
        "paragraphs": [
            "高視世波增眼寒，公如砥柱捍驚湍。",
            "市中一虎成三口，醉裏扁舟過百灘。",
            "佳處每煩詩句寫，勝游宜作畫圖看。",
            "遙知二老相逢處，拾得風前一笑懽。"
        ],
        "title": "次韻李方叔水宿",
        "id": "b384602e-5d14-4294-9fa7-edc99b715650"
    },
    {
        "author": "釋德洪",
        "paragraphs": [
            "泮宫授道最馳名，想見經筵玉麈横。",
            "學問有源堪景仰，行藏無地受譏評。",
            "門前江浪銀山攧，醉裏詩篇錦段明。",
            "遠宦不須嗟白眼，只今臺閣半書生。"
        ],
        "title": "次韻曹彦清教授見寄",
        "id": "789427ca-cec7-499e-80fe-a69b040fafe8"
    },
    {
        "author": "釋德洪",
        "paragraphs": [
            "少年翰墨擅時名，老愛江鄉翠巘横。",
            "聞道異書常自校，近来佳句與誰評。",
            "幽尋湘水映衣碧，小寢晴窗潑眼明。",
            "寄我三詩争妙麗，疑公曾夢筆花生。"
        ],
        "title": "胥啟道次韻見寄復和之",
        "id": "4c67cd55-ba0a-4698-aee3-aa22b6ddfe9b"
    },
    {
        "author": "釋德洪",
        "paragraphs": [
            "問訊黄龍来道者，住山况味定何如。",
            "齒牢未怯和沙飯，眼倦應嫌夹注書。",
            "但見衣勝寒薜荔，不妨心賽白芙蕖。",
            "都疑生近楂田市，時覺淮南語未除。"
        ],
        "title": "寄黄龍来道者",
        "id": "2f459959-b1ee-4a43-95bf-0cca07313910"
    },
    {
        "author": "釋德洪",
        "paragraphs": [
            "前時無際曾入夢，近日真游又得書。",
            "一味歲寒甘淡薄，十分懽喜說鄉閭。",
            "閑尋老儼臺南寺，更過史髯湖上居。",
            "想見朝来閉深閤，卧聽簷雨滴階除。"
        ],
        "title": "禪首座自海公化去見故舊未嘗忘追想悼嘆之情季真游北游大梁聞其病憂得書輙喜爲人重鄉義久要不忘湘西時訪史資深亦或見尋此外閉門高卧耳宣和二年三月日風雨有懷其人戲書寄之",
        "id": "3f3f8f06-6839-4676-94ae-672ed0092157"
    },
    {
        "author": "釋德洪",
        "paragraphs": [
            "父老扶攜看使華，那知勳業在咨嗟。",
            "人生安得顔長少，歲暮今驚日欲斜。",
            "謾有清詩敏風雨，空餘醉墨走龍蛇。",
            "應憐妙語如芝菌，不吐青林吐卧槎。"
        ],
        "title": "次韻閻資欽提舉東安道中",
        "id": "1cea8683-b020-4d8f-927f-994b7e348924"
    },
    {
        "author": "釋德洪",
        "paragraphs": [
            "下臨煙雨憑危欄，游客新辭禁從班。",
            "露濕衣巾近雲漢，風吹笑語落人間。",
            "曾聞詩律如彭澤，想見風神似魯山。",
            "何日三人成品坐，夜窗參論到更闌。"
        ],
        "title": "次韻遊福嚴寺",
        "id": "3c845d64-48b8-42cb-a652-7d48c44d27ac"
    },
    {
        "author": "釋德洪",
        "paragraphs": [
            "夹道傳呼部曲奔，遥知秋色動吟魂。",
            "黄柑綠橘平蕪路，剩水殘山夕照村。",
            "似鏡此心清自迥，如雲往事去無痕。",
            "鐘聲有寺藏煙翠，忽見林間窈窕門。"
        ],
        "title": "次韻寧鄉道中",
        "id": "7bf4b252-f676-40b3-9282-bb8fbd83fb7e"
    },
    {
        "author": "釋德洪",
        "paragraphs": [
            "綠玉霜筇喜自提，芒鞵初試得攀躋。",
            "欲窮深谷一區勝，更上齊雲百級梯。",
            "物外名山長好在，人間樂事自難齊。",
            "遙知太息出山去，一笑無人悟過谿。"
        ],
        "title": "次韻題雲峰齊雲閣",
        "id": "51015d5e-0b12-4a66-95db-174096754197"
    },
    {
        "author": "釋德洪",
        "paragraphs": [
            "曈曨曉日出蒼凉，草木欣欣露葉光。",
            "千里穠纖上眉睫，一區形勝發天藏。",
            "有詩摹寫江山美，無計遮攔歲月忙。",
            "韻險暗驚才力短，坐令毛穎秃鋒鋩。"
        ],
        "title": "次韻題必照軒",
        "id": "905ad971-c246-461c-82eb-ddada9cc5ef5"
    },
    {
        "author": "釋德洪",
        "paragraphs": [
            "故人持節在三湘，白首相逢話更長。",
            "挂錫曾憐道林寺，携衾来宿楚山堂。",
            "意消忽覺風敲竹，夢斷空驚月轉廊。",
            "常恨出門無所詣，敢辭時此夜連牀。"
        ],
        "title": "宿資欽楚山堂",
        "id": "f7bc9dda-c9ba-4b67-80d6-3cf137073445"
    },
    {
        "author": "釋德洪",
        "paragraphs": [
            "茗盌閑窗不厭過，暮年歸計定如何。",
            "我思杖履游嵩少，公輩家山近洛河。",
            "具茨功名關意少，穎皋丘壑賦情多。",
            "二詩俱可鐫崖石，乞與雲煙相蕩摩。"
        ],
        "title": "次韻資欽元府判見寄",
        "id": "74f20115-9a3c-4ba2-bda0-9f74cce4a7e8"
    },
    {
        "author": "釋德洪",
        "paragraphs": [
            "問法能来渾聖凡，毗耶丈室未曾關。",
            "解分鉢飯如摩詰，欲散天花欠阿蠻。",
            "屬稿新詩追鮑謝，抗行醉墨似楊顔。",
            "遥知穿市聽歸馭，及我昏鴉落照間。"
        ],
        "title": "次韻王覺之裕之承務二首  其一",
        "id": "a391c45e-c9de-4476-9c58-01e0880af8a8"
    },
    {
        "author": "釋德洪",
        "paragraphs": [
            "兄弟令人眼倍明，六經心醉幾時醒。",
            "韻高山嶽横南極，機妙鯤鵬化北溟。",
            "麗句重逢天下白，俊才今見海東青。",
            "數篇秀色凌千嶂，来慰摧頽病掩扃。"
        ],
        "title": "次韻王覺之裕之承務二首  其二",
        "id": "3e7315f4-eeba-46dc-b5dc-3eb2d52b26de"
    },
    {
        "author": "釋德洪",
        "paragraphs": [
            "徐侯官舍土山邊，頗爲看書廢晝眠。",
            "偶見畫梁巢雪乙，更驚雲漢舞胎僊。",
            "致坡入夢殊堪紀，與儼忘形亦自賢。",
            "聞道小亭時縦目，江山信美似斜川。"
        ],
        "title": "宣和五年四月十二日余館湘陰之興化徐質夫自土山来一昔夜語甚顛倒且日前嘗夢見東坡今復見子何清事相聯耶吾所居有亭名閑美嘗有白燕巢梁間屢見鶴翔舞於層霄嘱予爲詩紀其事質夫大梁人賢而有文佳公子也",
        "id": "c9b6cc92-d29f-47cd-b927-0637f4c43c2c"
    },
    {
        "author": "釋德洪",
        "paragraphs": [
            "萬身馬鬛轉龍腰，十里風聲捲海潮。",
            "翠靄晴時飛畫棟，蒼崕斷處見朱橋。",
            "老驚鄉井心空在，說著巖叢意已消。",
            "慚愧東風知此恨，夜来吹夢到山椒。"
        ],
        "title": "送丕上人歸黄蘗",
        "id": "f2912e9f-9a2c-4710-9eb8-abe58158d5f4"
    },
    {
        "author": "釋德洪",
        "paragraphs": [
            "良辰美景古難幷，且趁身閑稻雨晴。",
            "鳥語猿歌留我在，水聲山色益人清。",
            "得幽詩句聊題壁，遇好峰巒即住程。",
            "回首十年塵事裏，與君今日夢魂驚。"
        ],
        "title": "同希先遊石鞏",
        "id": "cb10b5d4-b27b-446b-a8ef-b821707b750d"
    },
    {
        "author": "釋德洪",
        "paragraphs": [
            "議郎粹和色無求，繞屋江山秀氣浮。",
            "弱柳嬌眠禽喚起，異花含笑草忘憂。",
            "閉門不放青春去，解榻長令佳客留。",
            "摹冩高情無好句，謾横詩眼付冥捜。"
        ],
        "title": "題胥大夫欣欣堂",
        "id": "2a6a369b-066b-4509-84a9-6912880b066d"
    },
    {
        "author": "釋德洪",
        "paragraphs": [
            "幽尋野外興何如，蠶市村囂憶故墟。",
            "煮繭生涯春老大，餉田時節意蘇舒。",
            "吹開麥浪南風至，落盡花房小雨餘。",
            "暫借僧窗聊假寐，夢驚身世兩蘧蘧。"
        ],
        "title": "次韻嘉言機宜",
        "id": "ef9a89bd-66ce-4d2e-add9-6a83080f23fd"
    },
    {
        "author": "釋德洪",
        "paragraphs": [
            "紙衾来自玉峰前，旋坼封題一粲然。",
            "便覺室廬增道氣，不憂風雨攪閑眠。",
            "就牀堆疊明如雪，引手模蘇軟似綿。",
            "擁被並罏和夢暖，全勝白㲲紫茸氈。"
        ],
        "title": "玉池禪師以紙衾見遺作此謝之",
        "id": "95f208d7-b9dc-4167-8e56-e142b2a31804"
    },
    {
        "author": "釋德洪",
        "paragraphs": [
            "秋入紗厨夏簟空，頽然瘦坐一衰翁。",
            "聲凉亂葉紅蕉雨，香暗分叢紫菊風。",
            "清境净緣慚獨享，幽懷佳句與誰同。",
            "平生垢習消磨盡，只有文章氣吐虹。"
        ],
        "title": "立秋日偶書",
        "id": "d0a7794c-3abc-4119-b055-f170f15ace99"
    },
    {
        "author": "釋德洪",
        "paragraphs": [
            "步盡長廊覺倦遊，叢蕉出屋小軒幽。",
            "壁間詩在紅埃滿，窗下香殘碧縷浮。",
            "喜有繩牀容我借，更因茗盌爲君留。",
            "忽驚林杪湘山露，誰作江天數筆秋。"
        ],
        "title": "游太平古寺讀舊題用惠上人韻",
        "id": "b7427303-e713-473b-83b5-685b16d073da"
    },
    {
        "author": "釋德洪",
        "paragraphs": [
            "老去生涯無窖子，隔城荒寺到人稀。",
            "歲窮百里扣門乞，夜棹孤舟載米歸。",
            "隅坐小僧寒附火，聯拳羸僕睡和衣。",
            "故人醉裏聞薌澤，應背銀缸照翠幃。"
        ],
        "title": "歲窮僧衆米竭自往湘陰乞之舟載夜歸宿橋口寒甚未寢時侍者智觀坐而假寐作此詩有懷資欽提舉",
        "id": "ebf5eb2b-a266-4222-92e6-7eb3691a9485"
    },
    {
        "author": "釋德洪",
        "paragraphs": [
            "春水初生湘岸邊，陰晴城郭上元前。",
            "暖消積雪成簷滴，火烈殘香發篆煙。",
            "念舊十年鄉井夢，試新一首送行篇。",
            "翛然路入江南去，想見歸時及杜鵑。"
        ],
        "title": "正月一日送璿維那之新昌乞",
        "id": "06f24b22-c8c5-4de0-a059-e7a3dce7b991"
    },
    {
        "author": "釋德洪",
        "paragraphs": [
            "法華臺上憑欄久，吹鬢東風晚雨晴。",
            "斷岸平横千雉堞，道林遠在一牛鳴。",
            "喜餐水餅清明近，開徧山茶杜宇聲。",
            "想見京塵遮便面，應思攜手此中行。"
        ],
        "title": "二月二十一日奉陪季長遊嶽麓飯罷登法華臺賦此",
        "id": "574ac3a9-21e3-495e-8951-49e3b53f149b"
    },
    {
        "author": "釋德洪",
        "paragraphs": [
            "紫霄峰下鸞谿上，幻出寶坊金碧開。",
            "沃野不辭常自獻，暮雲無事解歸来。",
            "永懷香火三生舊，想見松風萬壑哀。",
            "阿上笑中如問我，爲言詩膽尚崔嵬。"
        ],
        "title": "送興上人之歸宗",
        "id": "d02334cf-3400-49db-8ef9-c6d733942e1a"
    },
    {
        "author": "釋德洪",
        "paragraphs": [
            "大河卷浪雪翻風，橋壓千艘卧彩虹。",
            "岱嶽煙雲連絕域，北門樓閣礙層空。",
            "浪游荆椘重湖外，更在溈源疊嶂中。",
            "水餠槐芽動鄉思，近来歸夢與誰同。"
        ],
        "tags": [
            "泰山"
        ],
        "title": "贈道禪者",
        "id": "fb8dfa01-2501-438e-943a-2914258392d3"
    },
    {
        "author": "釋德洪",
        "paragraphs": [
            "詞刃平生工斫伐，探懷每欲取公侯。",
            "朅来世事懶經意，醉看湘山不轉頭。",
            "忽憶歸吴泛千里，偶然盡室載孤舟。",
            "却將揮翰風雷手，且釣華亭萬頃秋。"
        ],
        "title": "周庭秀愛湘中山水之勝定居十餘年宣和五年夏五月忽思吴中别余於湘上作此送之",
        "id": "db74eacc-3796-4fc4-a994-836c8b1959c7"
    },
    {
        "author": "釋德洪",
        "paragraphs": [
            "到寺回身望衆峰，一堂疏快萬緣空。",
            "槲林曲折通幽徑，蓮蕩凋零退晚紅。",
            "師已灰心增夏臘，我今霜鬢撒秋風。",
            "亦知旁舍多佳士，香火他年願此同。"
        ],
        "title": "題悟宗壁",
        "id": "261f4563-fe34-454f-81d2-979a3253a5da"
    },
    {
        "author": "釋德洪",
        "paragraphs": [
            "白沙翠竹並江流，小縣炊煙晚雨收。",
            "蒼蘚色侵盤馬地，稻花香入放衙樓。",
            "過廳客聚觀燈網，趁市人歸旋喚舟。",
            "意適忽忘身是客，語音無伴始生愁。"
        ],
        "title": "過陵水縣補東坡遺",
        "id": "fe93ed6b-619d-4f66-959a-727d0536fbb3"
    },
    {
        "author": "釋德洪",
        "paragraphs": [
            "心知家本住仇池，傲睨人間老變衰。",
            "兩鬢京塵初邂逅，一尊川語問歸期。",
            "勸沽何處禽知我，含笑誰家花隔籬。",
            "天水摹胡颶風作，夜歸江路月相随。"
        ],
        "title": "夜歸示卓道人",
        "id": "36b1fb7e-cf87-4a3e-b438-4f30d1dfbb89"
    },
    {
        "author": "釋德洪",
        "paragraphs": [
            "千巖雨雪黄昏後，一室香燈一寢餘。",
            "此夕鄉關入歸夢，明朝雲物記曾書。",
            "地罏不獨聞瓶泣，山果時驚落屋除。",
            "清境鼎来勞應接，暮年生計未全疏。"
        ],
        "title": "雪詩",
        "id": "b2416323-8c25-4589-a2c4-f27b7379adcb"
    },
    {
        "author": "釋德洪",
        "paragraphs": [
            "宴居端若寄虚舟，三峡詞源日倒流。",
            "慣與衣冠游泮水，坐看圖史認瀛洲。",
            "胸中耿耿觀瀾術，物外悠悠涉世謀。",
            "莫謂縦横止容膝，濟川林葉此中求。"
        ],
        "title": "題王教授艇齋",
        "id": "21f3eeb2-2441-45b3-92e8-476703e9697f"
    },
    {
        "author": "釋德洪",
        "paragraphs": [
            "此生於世已無求，况有村原事事幽。",
            "乞谷住山真素志，栽田博飯是良謀。",
            "别坡筍蕨春兼採，遶舍桑麻歲倍收。",
            "强健自能營飽暖，塵埃回首謾悠悠。"
        ],
        "title": "吾山風物如故園而甚僻余居月餘愛之將此卜居二首  其一",
        "id": "015cc0b5-7aef-4f6f-be1e-892d642f2880"
    },
    {
        "author": "釋德洪",
        "paragraphs": [
            "風物淳真似故丘，茅茨結處自深幽。",
            "竹西鄰舍頗相近，客至須供良甚謀。",
            "燈火夜窗衣自補，豐登秋畝稻重收。",
            "安閒有此支餘歲，更欲驅馳亦謬悠。"
        ],
        "title": "吾山風物如故園而甚僻余居月餘愛之將此卜居二首  其二",
        "id": "ea6a8808-11a5-47e5-a3ec-983930c508a4"
    },
    {
        "author": "釋德洪",
        "paragraphs": [
            "尸羅清浄心清浄，寄迹南臺亦偶然。",
            "室掩香燈見行道，壁懸巾屨伴孤禪。",
            "寶書獨欲煩君誦，法力真期迨我先。",
            "細味此詩如實錄，他年僧史定須編。"
        ],
        "title": "送楞嚴經珣維那",
        "id": "569c3b2e-3373-4e6c-8fe0-0cc5fdc30a36"
    },
    {
        "author": "釋德洪",
        "paragraphs": [
            "瘦骨孤標韻絕倫，傳聞宗派出雲門。",
            "收藏畫裏三玄老，分付湘中十世孫。",
            "罵佛風神疑正怒，打僧氣宇尚驚群。",
            "能言滅却正法眼，不負灘頭毒手恩。"
        ],
        "title": "謝嶽麓光老惠臨濟頂相",
        "id": "b665f6df-d99f-4065-9bf0-c897b8252883"
    },
    {
        "author": "釋德洪",
        "paragraphs": [
            "泐潭卧龍今不見，空有遺珠留世間。",
            "圓轉自然離鑛穢，光明聊復祕形山。",
            "随師受嚫前身事，披掌猶存此日還。",
            "言不走盤無影迹，方知生死不相關。"
        ],
        "title": "送珠上人泐潭拜塔",
        "id": "ccaa90d0-67bc-4cfa-b6f9-62dbf4860ea0"
    },
    {
        "author": "釋德洪",
        "paragraphs": [
            "異種靈苗著四方，謾將名字挂虚堂。",
            "道林可惜昏嵐掩，枯木那知在處芳。",
            "韶石曾聞傲煙瘴，焦山今已飽風霜。",
            "陽陂且喜根株茂，雪裏花開爛熳香。"
        ],
        "title": "題龍王枯木堂",
        "id": "252dc6bb-8cf3-4a81-93ba-4cbec8e896ae"
    },
    {
        "author": "釋德洪",
        "paragraphs": [
            "湘容嶽色中秋後，古寺閑房小寢餘。",
            "掃徑箒粘新落葉，開窗風掩讀殘書。",
            "吹雲又作他山去，種漆何時伴我居。",
            "洞上閑名猶在世，未應容易與人除。"
        ],
        "title": "送海印奭老住東林",
        "id": "2fbe05f9-c574-47cc-96b2-6adf869fe60c"
    },
    {
        "author": "釋德洪",
        "paragraphs": [
            "驚風急雨中秋後，回首長沙杳靄間。",
            "迎送初辭大藩府，逍遥来看小廬山。",
            "故人情義千鈞重，行客生涯一葉閑。",
            "明日旅亭勞晝夢，孤峰標格不容攀。"
        ],
        "tags": [
            "庐山"
        ],
        "title": "余至清修别希一禪師津發如老媪扶女外車其義風可以起頽俗將發作此",
        "id": "833bb9fa-ebcb-441b-b017-475541e20b44"
    },
    {
        "author": "釋德洪",
        "paragraphs": [
            "雪玉在躬賢令尹，江山約束入宏規。",
            "驚波濺岸憑陵□，傑閣控雲彈壓之。",
            "霧斂塵清閑縦目，蜂争螘分想當時。",
            "邦人凖擬朱欄外，安著他年惠愛碑。"
        ],
        "title": "題壓波閣",
        "id": "abce4570-7c97-4b8e-a277-0379d2760be7"
    },
    {
        "author": "釋德洪",
        "paragraphs": [
            "獨憑危欄眼力窮，當年勝踐想遺風。",
            "歌喉雲杪殷餘韻，笑靨尊前發醉紅。",
            "世相難逃朝夕改，山容不老古今同。",
            "議郎筆力回春色，摹寫都藏畫牒中。"
        ],
        "title": "次韻賈令尹題裴公亭",
        "id": "607eeab4-5ec1-463e-9150-89944d0d1763"
    },
    {
        "author": "釋德洪",
        "paragraphs": [
            "因法相逢亦一時，雲泉所至共娱嬉。",
            "怪君追送不辭遠，知我從来未有期。",
            "醖造離愁成獨笑，欺凌秋色有新詩。",
            "閻浮掌上訶梨勒，去住休纒愛見悲。"
        ],
        "title": "余往漢上清修白鹿二老送至龍牙作此别之",
        "id": "9c8b4c46-739c-443f-bf1b-bc41499c1afb"
    },
    {
        "author": "釋德洪",
        "paragraphs": [
            "雪夜山中還獨宿，地罏深煗紙窗明。",
            "百年有限身今老，一枕無求夢自清。",
            "弟子分燈成保社，故人持節頓江城。",
            "瘴痾疏快諸緣浄，卧聽摧簷瀉竹聲。"
        ],
        "title": "雪夜至明教寄王路分舍人",
        "id": "be9a0947-3610-416e-b8e0-2978861ef48b"
    },
    {
        "author": "釋德洪",
        "paragraphs": [
            "芒鞵竹杖快新晴，天迥游絲百尺輕。",
            "沃若柔桑連野綠，炯如白鳥照溪明。",
            "逢山有寺幽欣集，對客開軒午夢清。",
            "曦竟未回憑閣久，忽聞高柳子規聲。"
        ],
        "title": "訪雙池老不遇其子覺先求詩爲作此",
        "id": "7fa4132e-8fd8-40aa-8dff-b1dc6105ef27"
    },
    {
        "author": "釋德洪",
        "paragraphs": [
            "水靈有源不知處，但見方沼供無窮。",
            "俯波下看遠山色，卷霧忽驚清鏡空。",
            "危亭快若望霜曉，江岸□□□陰風。",
            "宜呼此泉作檀越，歲致萬斛無凶豐。"
        ],
        "title": "寂音泉",
        "id": "92374a0a-d967-4d95-aa71-d320099891f5"
    },
    {
        "author": "釋德洪",
        "paragraphs": [
            "少年出蜀今耆艾，十見襄陽浩蕩春。",
            "山近京畿看愈好，食兼虜饌味尤真。",
            "君今避世成深隱，我欲移菴結近鄰。",
            "相對無嫌太岑寂，待添明月作三人。"
        ],
        "title": "燈禪師出蜀住此山十年爲作南食且約同住作此以贈",
        "id": "daecbb35-b648-444c-b1fc-7a2d9dac84c0"
    },
    {
        "author": "釋德洪",
        "paragraphs": [
            "漢上相逢兵火後，蒼顔華髪兩摧頽。",
            "塵清霧斂閑身在，螘分蜂争一笑開。",
            "志捍叢林山剔卓，義規朋友玉崔嵬。",
            "瓦精决舌休皮相，曾見淄州古佛来。"
        ],
        "title": "襄州亂後逢端州依上人",
        "id": "08a5e23e-a887-462e-be4b-6be39dda030d"
    },
    {
        "author": "釋德洪",
        "paragraphs": [
            "才高自是萬夫望，語妙人疑錦繡腸。",
            "新事驚嗟入詩律，故交契闊付凄傷。",
            "開書想見湖山好，他日懸知夜語長。",
            "獄屋豈能埋寶劍，斗牛長覺射龍光。"
        ],
        "title": "和濟之通判日夜懷祖穎諸公",
        "id": "b0205389-0690-46e2-9a8a-af4e03d99774"
    },
    {
        "author": "釋德洪",
        "paragraphs": [
            "淮西氣宇蓋三軍，絕似平原舊使君。",
            "今日孤城獨堅守，疾風勁草昔傳聞。",
            "龍蛇戲下唯呼姓，翰墨場中亦策勳。",
            "想見棠陰談我處，笑持茗盌辯如雲。"
        ],
        "title": "送勻工人謁蔡州使君",
        "id": "834dce4d-2b13-4f6e-9f21-a9be5cd63a24"
    },
    {
        "author": "釋德洪",
        "paragraphs": [
            "平生翰墨到精微，盛氏諸郎最白眉。",
            "氣訐曾窺豪士賦，初交先和野僧詩。",
            "謾勞清夢思相識，那料孤蹤晚見知。",
            "君看臨危用心處，何殊晏子解驂時。"
        ],
        "title": "寄盛羣玉",
        "id": "fe663d45-5b35-4886-b482-5072d2aad6ef"
    },
    {
        "author": "釋德洪",
        "paragraphs": [
            "煙凝生怕席簾開，快煖偏宜榾柮柴。",
            "夜久饑鼯嗅空案，夢驚鬭虎墮層崖。",
            "優曇花偈餘殘紙，薝蔔杯香自滿齋。",
            "折脚鐺安莫嫌穩，地偏人懶遂幽懷。"
        ],
        "tags": [
            "庐山"
        ],
        "title": "十二月十八夜大雪注蓮經罷有僧来勸歸廬山僧去作此",
        "id": "9abc52f2-ea88-43e9-bc0c-3e5c86304f88"
    },
    {
        "author": "釋德洪",
        "paragraphs": [
            "勢密連空若推下，随風起舞不容追。",
            "門閑走犬無深巷，樹暗棲鴉有剩枝。",
            "旋撥地罏通宿火，却呵凍手寫新詩。",
            "軒窗秀發驚清晝，萬壑春歸說向誰。"
        ],
        "title": "雪中",
        "id": "38b95e0b-3625-4750-a906-26b25a4876ce"
    },
    {
        "author": "釋德洪",
        "paragraphs": [
            "平昔才名似孟宗，暮年一鉢並巖叢。",
            "交朋半在青雲上，意氣都消白眼中。",
            "龐老尚餘靈照在，伯鸞應許孟光同。",
            "君看張柬之爲相，不害荆州秃鬢翁。"
        ],
        "title": "再會莊德祖大夫",
        "id": "8e8b0dba-d65f-464d-9017-360c514f637a"
    },
    {
        "author": "釋德洪",
        "paragraphs": [
            "五馬東来數月間，十州人物帖然安。",
            "池邊芳草新吟罷，樓外遥山晝卧看。",
            "鈴閣蠟煙秋色晚，譙門銅漏夜聲寒。",
            "雖然自是雲林客，猶把風流作話端。"
        ],
        "title": "與蔡楊州",
        "id": "bbb8874d-7587-4ea7-be03-256108db66f0"
    },
    {
        "author": "釋德洪",
        "paragraphs": [
            "草蕪門徑過從少，那料秋来夜話同。",
            "屋漏移牀時發笑，粥稠當飯巧於窮。",
            "我留癡絕傳身後，君見平生似掌中。",
            "明日渡江應轉首，數峰無語晚連空。"
        ],
        "title": "唐生能視手文乞詩戲贈之",
        "id": "e8f3ad45-4cf7-4dea-92cf-294d2ef3bc49"
    },
    {
        "author": "釋德洪",
        "paragraphs": [
            "綠髪凋零白業增，住菴随分有規繩。",
            "爲分一邑人家飯，普供十方雲水僧。",
            "掃徑客来圓笑靨，開軒雲破露寒層。",
            "君看擊桶金牛手，坐續山頭柏子燈。"
        ],
        "title": "贈麻城接待僧勝上人",
        "id": "c1dd7013-b54c-48b1-a778-f2c24a2bdded"
    },
    {
        "author": "釋德洪",
        "paragraphs": [
            "老眼朅来驚節物，閑同諸子話江鄉。",
            "試茶正要旋烘盞，煮餅且令深注湯。",
            "忽憶海山餐荔子，更思湘水劈蓮房。",
            "夏休便可車輪去，菌蕈秋肥趁及嘗。"
        ],
        "title": "夏日同安示阿崇諸衲子",
        "id": "180ba8ab-5515-45f6-b888-8c7355aa1ae8"
    },
    {
        "author": "釋德洪",
        "paragraphs": [
            "深觀諸佛刹那際，三世十方無遁形。",
            "已盡凡情不顛倒，如除目翳自光明。",
            "意俱大地山河喪，心與空花夢幻生。",
            "垂手遇緣攜法界，美髯跣足散衣行。"
        ],
        "title": "三月二十八日棗柏大士生辰六首  其一",
        "id": "c2b84667-29cb-4b59-8b98-46b1e98f3e97"
    },
    {
        "author": "釋德洪",
        "paragraphs": [
            "二天給侍慈忍象，一虎槖經常寂光。",
            "意處世間離生滅，夢中塵刼浪遮藏。",
            "即真不必冠巾毁，絕染何妨棗柏嘗。",
            "提起超情無比句，夜来山雨落花香。"
        ],
        "title": "三月二十八日棗柏大士生辰六首  其二",
        "id": "1a4dba15-a9bf-4b22-9d34-dc9fc51178ea"
    },
    {
        "author": "釋德洪",
        "paragraphs": [
            "青春徑去不小住，天迥游絲增眼寒。",
            "想見手提大千界，翛然身現一毛端。",
            "若存情見智山隔，但斷攀緣業海乾。",
            "面目分明今日是，敢將棗柏薦盤餐。"
        ],
        "title": "三月二十八日棗柏大士生辰六首  其三",
        "id": "33cb20b8-f23f-4b9c-adc4-72d26b254173"
    },
    {
        "author": "釋德洪",
        "paragraphs": [
            "生死鶻崙無背面，摩挲把玩久嗟咨。",
            "悟明必藉戒定慧，随順差成老病衰。",
            "净意即空良顯決，色身對現出思惟。",
            "千烹萬鍛知恩德，敢忘摩尼在鑛時。"
        ],
        "title": "三月二十八日棗柏大士生辰六首  其四",
        "id": "2892761f-b3c0-45c6-9951-016a2053b20e"
    },
    {
        "author": "釋德洪",
        "paragraphs": [
            "眼蓋人寰撚美髯，年年相見晚春前。",
            "摸蘇緣妄心俱盡，揩拭鮮陳念已圜。",
            "指下琴方纔發越，眉間毫相見無邊。",
            "微塵劫海依今住，生死何勞較後先。"
        ],
        "title": "三月二十八日棗柏大士生辰六首  其五",
        "id": "48beae9f-8dcc-4b36-aeb5-1d17cfd87ec7"
    },
    {
        "author": "釋德洪",
        "paragraphs": [
            "一刹那際入正受，互參三世妙難思。",
            "有情夢境依此住，無量劫海不移時。",
            "任運行藏難掩覆，随疑語默出思惟。",
            "大哉無比金剛句，世罕知之我獨知。"
        ],
        "title": "三月二十八日棗柏大士生辰六首  其六",
        "id": "33cc5e39-e5b8-4418-b0d5-d2a83030c927"
    },
    {
        "author": "釋德洪",
        "paragraphs": [
            "十世爲僧皆姓楊，死生游戲自隋唐。",
            "鐵身自倒汝邪□，寫字無爲我道場。",
            "異迹著於無量壽，慈風不減普昭王。",
            "兩川顯化人皆識，今日全身不掩藏。"
        ],
        "title": "十世觀音生辰六月二十六日二首  其一",
        "id": "79f93d69-cae8-43b6-871e-93e49306cbb0"
    },
    {
        "author": "釋德洪",
        "paragraphs": [
            "曇相禪師第二身，蟬聯十世姓楊人。",
            "女兄慧辯成勍敵，弟子悲欣記夙因。",
            "解使邪迷知有佛，自呼名字凛如神。",
            "平生接物多方便，何似今朝一句親。"
        ],
        "title": "十世觀音生辰六月二十六日二首  其二",
        "id": "f64f7aa8-4dba-40c8-8799-dbd06c909f31"
    },
    {
        "author": "釋德洪",
        "paragraphs": [
            "非煙雲子釀新晴，争看麒麟墮地行。",
            "悉達已聞今日誕，優曇知復爲誰榮。",
            "已驚久視方瞳碧，更覺藏年玉骨清。",
            "曾伴麻姑家法在，願随風馭到蓬瀛。"
        ],
        "title": "蔡藏用生辰",
        "id": "3ff5ccb2-2b9e-400d-9ae5-c51b6404fea6"
    },
    {
        "author": "釋德洪",
        "paragraphs": [
            "纔過中秋今幾日，夜来海月上三更。",
            "夢魂傳得天書至，窗户俱明廐馬驚。",
            "骨相終當爲國器，兒聲初已識人英。",
            "明年慶節山中友，金屋憐君夜直清。"
        ],
        "title": "八月二十三日蔡元中生辰",
        "id": "134053bc-b126-47c2-90b5-8f5f69769450"
    },
    {
        "author": "釋德洪",
        "paragraphs": [
            "清規懿德古難陪，秋盡民歌慶節来。",
            "瑞應草餘雙葉在，優曇花適一枝開。",
            "鶯嬌妙管傳佳句，玉膩新粧獻壽杯。",
            "慈母千齡何所願，早看賢子踐三台。"
        ],
        "title": "劉彭年知縣生辰",
        "id": "a6426787-4258-4702-8aab-62e29891912f"
    },
    {
        "author": "釋德洪",
        "paragraphs": [
            "孟夏南風草木薰，民歌慶節喜傳聞。",
            "今朝雪乙呈雙瑞，後夜冰輪滿九分。",
            "材業牛刀試小邑，家聲天派落層雲。",
            "吞舟豈久容涔足，禁殿論思政要君。"
        ],
        "title": "中廬趙令生辰",
        "id": "ad15729c-a50b-4a46-b496-ed39d858b7fa"
    },
    {
        "author": "釋德洪",
        "paragraphs": [
            "江夏家聲世所聞，無雙千頃典刑存。",
            "肅嚴郡邑霜分曉，照映簪纓玉粹温。",
            "樓迥峴雲供醉望，夜晴漢月洗吟魂。",
            "行將補衮調羮手，却執元圭侍至尊。"
        ],
        "title": "寄黄嗣深使君二首  其一",
        "id": "c235e674-67af-4da6-aa1f-f1f7f07a2fed"
    },
    {
        "author": "釋德洪",
        "paragraphs": [
            "身世浮雲偶尚存，白衣蒼狗與誰論。",
            "夢中不記金門宿，醉裏曾看玉海翻。",
            "尚有驚魂纒瘴霧，已甘華髪老江濱。",
            "枯荄欲藉陽和暖，催發新来雨露恩。"
        ],
        "title": "寄黄嗣深使君二首  其二",
        "id": "1bfad723-bf78-48c2-a3c7-cff4e9433da0"
    },
    {
        "author": "釋德洪",
        "paragraphs": [
            "縉紳家法想清規，平昔高風此一時。",
            "居約雲山夫有道，客陪房杜子無疑。",
            "九原淚濕老莱袂，千字碑傳幼婦詞。",
            "他日欲尋賢母墓，北山松雨路人悲。"
        ],
        "title": "李道夫母挽辭",
        "id": "a62464e1-5751-45fd-bdf1-9a07c1865aa4"
    },
    {
        "author": "釋德洪",
        "paragraphs": [
            "苦冰潔蘗是行藏，一節無求老更剛。",
            "好在縉紳師儉德，尚餘閭里說謙光。",
            "陰功隱祕天應錄，遺訓丁寧世共傷。",
            "勿謂不身嘗報施，故應遺澤在諸郎。"
        ],
        "title": "鄧循道父挽辭二首  其一",
        "id": "8e82da79-d9fe-4580-8123-bd253ea113b7"
    },
    {
        "author": "釋德洪",
        "paragraphs": [
            "一生純德無遺恨，千字埋名有逸辭。",
            "墓隧嫩泉誰種玉，書齋子硯自生芝。",
            "音容已作終天痛，歲月真成罔極悲。",
            "擁鼻功名知不免，空將淚眼看風枝。"
        ],
        "title": "鄧循道父挽辭二首  其二",
        "id": "7afc4f23-80ef-417e-95e9-c0b7318e81f5"
    },
    {
        "author": "釋德洪",
        "paragraphs": [
            "射圃閑亭酒半醺，手柔弓燥氣超羣。",
            "已驚百步穿楊綵，會看雙鵰落塞雲。",
            "且集旌旗森畫戟，未輸文字飲金樽。",
            "治朝文武須兼用，萬壽稱觴祝至尊。"
        ],
        "title": "代人上李龍圖并廉使致語十首  其一",
        "id": "7510b947-d3a9-4a96-829b-c7e9d4aa900b"
    },
    {
        "author": "釋德洪",
        "paragraphs": [
            "太平無象樂年豐，况值疆埸久已空。",
            "賓主獻酬成雅集，江山談笑助清風。",
            "良辰美景開金斝，緩带輕裘控角弓。",
            "鼙鼓急催齊指目，大侯的處中飛鴻。"
        ],
        "title": "代人上李龍圖并廉使致語十首  其二",
        "id": "6bc0d511-6c46-4c4e-a042-e2f18fd80755"
    },
    {
        "author": "釋德洪",
        "paragraphs": [
            "雨後園林花木新，傳聞千騎出城闉。",
            "異能未中侯中鵠，佳氣先浮盞面春。",
            "畫鼓繡鞾筵奏曲，紅粧細馬地無塵。",
            "長沙萬古民争說，賓主人英伎絕倫。"
        ],
        "title": "代人上李龍圖并廉使致語十首  其三",
        "id": "b1b4c4ec-2a99-403a-9d68-8bf88e9f9617"
    },
    {
        "author": "釋德洪",
        "paragraphs": [
            "聞道長沙賢太守，漆瞳玉頬照衡湘。",
            "訟庭散後賓朋集，民瘼蘇来禮樂昌。",
            "且展綺筵陪勝餞，何須檀板閙紅籹。",
            "曉無探騎？邊檄，願獻君王萬壽觴。"
        ],
        "title": "代人上李龍圖并廉使致語十首  其四",
        "id": "a294d1b5-c9d6-4041-9cab-c9fd612e37da"
    },
    {
        "author": "釋德洪",
        "paragraphs": [
            "細柳成陰花滿徑，晚来鉦鼓導朱輪。",
            "河東鸑鷟三英傑，天上麒麟兩俊人。",
            "閑裏笑談清似玉，盃中賢聖韻如春。",
            "引弓一箭驚穿札，堵立懽聲快吏民。"
        ],
        "title": "代人上李龍圖并廉使致語十首  其五",
        "id": "6f75be5e-670e-4989-9bfb-98ff5eaefc6f"
    },
    {
        "author": "釋德洪",
        "paragraphs": [
            "繡衣天使志澄清，五馬賢侯見典刑。",
            "公退鉦聲聞射圃，日高槐影覆閑庭。",
            "共看酒蟻浮瓊斝，不廢花輪遶畫屏。",
            "銀燭紅紗侵夜色，醉歸明月淡疏星。"
        ],
        "title": "代人上李龍圖并廉使致語十首  其六",
        "id": "f70649eb-96b9-4794-a162-fe5b1b46d6d5"
    },
    {
        "author": "釋德洪",
        "paragraphs": [
            "隴西家世到仍雲，許國清忠蓋代聞。",
            "有道風流賢太守，無雙才氣舊將軍。",
            "整弦使者情和易，承附諸郎藝逸群。",
            "便好畫圖收拾取，要傳盛事滿湘濱。"
        ],
        "title": "代人上李龍圖并廉使致語十首  其七",
        "id": "19ccb115-f1b8-48a4-a0a7-4c62665634b2"
    },
    {
        "author": "釋德洪",
        "paragraphs": [
            "如雲旌騎照湘江，千里農桑楚大邦。",
            "中鵠才高今有武，射鵰伎巧古無雙。",
            "錦袍雅稱黄金带，瓊液尤宜白玉霜。",
            "笑挽雕弓如滿月，萬人驚懾已心降。"
        ],
        "title": "代人上李龍圖并廉使致語十首  其八",
        "id": "9c22490f-7b0a-4bf8-9e4c-397410c71d74"
    },
    {
        "author": "釋德洪",
        "paragraphs": [
            "無雙自昔擅家聲，春色都還細柳營。",
            "中的聊爲萬人傑，飛觥要使百壺傾。",
            "三湘父老傳風化，十郡兒童識姓名。",
            "武緯文經俱不乏，桑弧蓬矢見平生。"
        ],
        "title": "代人上李龍圖并廉使致語十首  其九",
        "id": "8775adda-8722-40ef-9a4f-f1f4d3d825a8"
    },
    {
        "author": "釋德洪",
        "paragraphs": [
            "畫鼓曉晴三擊罷，如雲兵騎整全威。",
            "俄聞畫角胡笳斷，忽覺華堂羽箭飛。",
            "一百步中精力巧，數重圍內見心機。",
            "風流太守兼文武，扶路争看踏月歸。"
        ],
        "title": "代人上李龍圖并廉使致語十首  其一○",
        "id": "16d7db43-bef7-45af-8493-840d5d75e790"
    },
    {
        "author": "釋德洪",
        "paragraphs": [
            "九齡風度照峿臺，宴寢香凝畫戟開。",
            "歸國已傾天下耳，駐軒宜舉故人盃。",
            "青天白日心常在，附驥攀鱗志未摧。",
            "累足待公成相業，更随風馭看蓬莱。"
        ],
        "title": "代夏均甫宴人致語一首",
        "id": "54432d1e-c5fa-44c6-8d7a-e1c72b511730"
    },
    {
        "author": "釋德洪",
        "paragraphs": [
            "山帔蒙霜頂，跏趺巖石中。",
            "夜寒虎痾痒，林静月升空。"
        ],
        "title": "余在制勘院晝卧念故山經行處用空山無人水流花開爲韻寄山中道友八首  其一",
        "id": "cd89aafe-694c-4375-8aea-b783197022c5"
    },
    {
        "author": "釋德洪",
        "paragraphs": [
            "掃徑偶停箒，幽懷凝佇間。",
            "暮樵迷向背，餘響答空山。"
        ],
        "title": "余在制勘院晝卧念故山經行處用空山無人水流花開爲韻寄山中道友八首  其二",
        "id": "c37df6a0-d158-44ef-89c3-ba4bd26667f8"
    },
    {
        "author": "釋德洪",
        "paragraphs": [
            "數峰横杳靄，空翠疑有無。",
            "落日誰同看，啼猿我欲呼。"
        ],
        "title": "余在制勘院晝卧念故山經行處用空山無人水流花開爲韻寄山中道友八首  其三",
        "id": "1ae44c49-84c9-44f0-9ec2-6cbdb0687ba9"
    },
    {
        "author": "釋德洪",
        "paragraphs": [
            "新晴收雨脚，宿霧隔花身。",
            "睡美不知曉，啼禽解喚人。"
        ],
        "title": "余在制勘院晝卧念故山經行處用空山無人水流花開爲韻寄山中道友八首  其四",
        "id": "98d4bdbe-9ef7-498c-806f-1e0e8f39195a"
    },
    {
        "author": "釋德洪",
        "paragraphs": [
            "舍南一曲溪，春漲半篙水。",
            "去作落崖聲，雪花濺山翠。"
        ],
        "title": "余在制勘院晝卧念故山經行處用空山無人水流花開爲韻寄山中道友八首  其五",
        "id": "cad2fe4f-9d57-49ad-ab89-0dfe828aa964"
    },
    {
        "author": "釋德洪",
        "paragraphs": [
            "墮薪行且拾，愛此林徑幽。",
            "偶坐欹斜石，忽逢清淺流。"
        ],
        "title": "余在制勘院晝卧念故山經行處用空山無人水流花開爲韻寄山中道友八首  其六",
        "id": "be5f6a04-69d5-4bbf-885d-eec5cb99025b"
    },
    {
        "author": "釋德洪",
        "paragraphs": [
            "明白菴前路，辛夷樹已花。",
            "竊香知犯律，匹練墨翻鴉。"
        ],
        "title": "余在制勘院晝卧念故山經行處用空山無人水流花開爲韻寄山中道友八首  其七",
        "id": "b56604cd-9ec7-4213-9f61-2318379da832"
    },
    {
        "author": "釋德洪",
        "paragraphs": [
            "棐几自香滑，寶時一開道。",
            "根根九連絡，清境更壅培。"
        ],
        "title": "余在制勘院晝卧念故山經行處用空山無人水流花開爲韻寄山中道友八首  其八",
        "id": "d5c1b3ca-f888-4426-a859-a143e577219d"
    },
    {
        "author": "釋德洪",
        "paragraphs": [
            "室空無侍者，唯置一匡牀。",
            "萬事俱衰落，但餘常寂光。"
        ],
        "title": "病中寄山中故舊八首  其一",
        "id": "202f93aa-37f4-4cf3-a1b1-87b212af2eea"
    },
    {
        "author": "釋德洪",
        "paragraphs": [
            "身心俱寂滅，想念亦紛紜。",
            "此是維摩老，無生不二門。"
        ],
        "title": "病中寄山中故舊八首  其二",
        "id": "dcb697b8-ffb4-4535-b87c-2ae0c09bafa6"
    },
    {
        "author": "釋德洪",
        "paragraphs": [
            "我心若有生，夢境堪把玩。",
            "目前今洞然，底處藏憂患。"
        ],
        "title": "病中寄山中故舊八首  其三",
        "id": "891354c8-a83f-43fc-95b3-7bddf7eeb4c1"
    },
    {
        "author": "釋德洪",
        "paragraphs": [
            "雲門達法空，玄沙見根蒂。",
            "兩翁脱生死，一味多爽氣。"
        ],
        "title": "病中寄山中故舊八首  其四",
        "id": "99eb1d5f-2cab-4cce-af47-7c9fdbcce96b"
    },
    {
        "author": "釋德洪",
        "paragraphs": [
            "心光本無礙，慳貪空蓋纒。",
            "一切但仍舊，自然常現前。"
        ],
        "title": "病中寄山中故舊八首  其五",
        "id": "3f5821b7-8d52-40c9-8829-e772a044e29a"
    },
    {
        "author": "釋德洪",
        "paragraphs": [
            "靈源坐癡兀，萬事付天真。",
            "何事禪和子，相逢礙塞人。"
        ],
        "title": "病中寄山中故舊八首  其六",
        "id": "3e2e2367-0739-4f8a-9589-ee9a15440163"
    },
    {
        "author": "釋德洪",
        "paragraphs": [
            "臨濟十世孫，泐潭克家嗣。",
            "一唱主中賓，不容留意地。"
        ],
        "title": "病中寄山中故舊八首  其七",
        "id": "70841c43-62d2-42df-8a52-cbb3a09f3738"
    },
    {
        "author": "釋德洪",
        "paragraphs": [
            "本色出家兒，機輪盤珠走。",
            "須學老華亭，用處無滲漏。"
        ],
        "title": "病中寄山中故舊八首  其八",
        "id": "e92530ca-76e8-4143-beb5-0af7af65268e"
    },
    {
        "author": "釋德洪",
        "paragraphs": [
            "如来功德力，內外悉清浄。",
            "念起勿随之，自然心無病。"
        ],
        "title": "明白菴六首  其一",
        "id": "36dd3fd5-eafb-4cfa-a5ed-3d8a4247876a"
    },
    {
        "author": "釋德洪",
        "paragraphs": [
            "形與佛祖等，道致人天護。",
            "戒浄福人天，心空同佛祖。"
        ],
        "title": "明白菴六首  其二",
        "id": "5fd9c983-7fe0-4ae9-a8bd-3600ccf44768"
    },
    {
        "author": "釋德洪",
        "paragraphs": [
            "石火機鋒上，那容著意根。",
            "透情名出世，離念是知恩。"
        ],
        "title": "明白菴六首  其三",
        "id": "7ed7924c-e735-4356-b232-b12eb265f722"
    },
    {
        "author": "釋德洪",
        "paragraphs": [
            "瑞鹿吾所慕，勇决敢不勉。",
            "夜来歸夢清，疑在啼猨巘。"
        ],
        "title": "明白菴六首  其四",
        "id": "b1344629-65d8-467c-aaef-fd8a2d6db6e6"
    },
    {
        "author": "釋德洪",
        "paragraphs": [
            "老去一菴深，聊將自浄心。",
            "要當酬佛祖，終不負叢林。"
        ],
        "title": "明白菴六首  其五",
        "id": "06e1b1d0-aad7-48b2-9061-33565ee91965"
    },
    {
        "author": "釋德洪",
        "paragraphs": [
            "歸路山花發，欣然折一枝。",
            "動容揚古路，不墮悄然機。"
        ],
        "title": "明白菴六首  其六",
        "id": "f8fe55ca-9231-4cc2-a1a5-058187fd8166"
    },
    {
        "author": "釋德洪",
        "paragraphs": [
            "哀蟬滿風聽，草樹初茂密。",
            "空齋有奇事，屋角寒藤入。"
        ],
        "title": "粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其一",
        "id": "90fd6366-769e-48c6-910b-ff746697a264"
    },
    {
        "author": "釋德洪",
        "paragraphs": [
            "客来理清言，客去依蒲褐。",
            "道鄉知不遥，髣髴見城郭。"
        ],
        "title": "粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其二",
        "id": "3d953ba1-043b-477c-9506-e7028decc9e0"
    },
    {
        "author": "釋德洪",
        "paragraphs": [
            "希夷登嶽頂，與子相追随。",
            "天風落笑語，想見對談時。"
        ],
        "title": "粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其三",
        "id": "347c103a-61d3-4cb7-8cdf-2bab80315599"
    },
    {
        "author": "釋德洪",
        "paragraphs": [
            "子從兩人傑，此遊真勝緣。",
            "他年傳故事，一葉共湘川。"
        ],
        "title": "粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其四",
        "id": "6aef9e74-693a-4c29-b577-740ea0fe50a3"
    },
    {
        "author": "釋德洪",
        "paragraphs": [
            "遥知歌座中，随意吐十住。",
            "海門妙蓮華，應逐談詞吐。"
        ],
        "title": "粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其五",
        "id": "cf1810ec-43dc-47d9-8119-823fd8673fc6"
    },
    {
        "author": "釋德洪",
        "paragraphs": [
            "我菴無量相，泯迹變清思。",
            "覺範如新故，空華今盛衰。"
        ],
        "title": "粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其六",
        "id": "2ebb11f4-42e7-4b38-8c2a-79898a85beef"
    },
    {
        "author": "釋德洪",
        "paragraphs": [
            "松下朅来見，依然冰雪顔。",
            "未須驚世故，且復卧看山。"
        ],
        "title": "粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其七",
        "id": "f5c1f8f0-abab-4c72-8913-72238148cbc7"
    },
    {
        "author": "釋德洪",
        "paragraphs": [
            "高誼今照人，劇談舊驚座。",
            "别来如許久，一見千愁破。"
        ],
        "title": "粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其八",
        "id": "031628c4-3095-471f-a432-d02c6e4be2b9"
    },
    {
        "author": "釋德洪",
        "paragraphs": [
            "無生師子窟，僧寶光照夜。",
            "我如龜六藏，一菴聊作夏。"
        ],
        "title": "粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其九",
        "id": "41836a13-86fd-4f88-8b75-9c0e720b1438"
    },
    {
        "author": "釋德洪",
        "paragraphs": [
            "千峰夕陽外，空翠揺煙霏。",
            "終古無求處，相看一笑歸。"
        ],
        "title": "粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其一○",
        "id": "55b71e90-215b-4f8b-a577-f1b77a63fe97"
    },
    {
        "author": "釋德洪",
        "paragraphs": [
            "相見自完全，分明透語言。",
            "衲僧猶聽瑩，入户不知門。"
        ],
        "title": "和昭默堂五首  其一",
        "id": "009051c5-fda9-41eb-9fa9-68eaa6c31773"
    },
    {
        "author": "釋德洪",
        "paragraphs": [
            "道骨清如玉，閑拳瘦策時。",
            "鈍根并鶻眼，到此自分岐。"
        ],
        "title": "和昭默堂五首  其二",
        "id": "d8bdf90a-41cf-4145-a1e8-4b5ce76304c7"
    },
    {
        "author": "釋德洪",
        "paragraphs": [
            "此堂常說法，亦是主中賓。",
            "無地容啗啄，緣渠徹骨貧。"
        ],
        "title": "和昭默堂五首  其三",
        "id": "0234db93-0b28-41e7-afe8-0a5dda7088ca"
    },
    {
        "author": "釋德洪",
        "paragraphs": [
            "睡餘供潄盥，齒頬带茶甘。",
            "兄弟知家法，從教鶖子慚。"
        ],
        "title": "和昭默堂五首  其四",
        "id": "80f4b199-135b-458a-b02b-3c72d90715d0"
    },
    {
        "author": "釋德洪",
        "paragraphs": [
            "倦依蒲褐坐，脱體露全機。",
            "曲篆風窗細，煙横一縷微。"
        ],
        "title": "和昭默堂五首  其五",
        "id": "a1bf9c3a-6007-4ed1-8283-dd9a3fc02bc5"
    },
    {
        "author": "釋德洪",
        "paragraphs": [
            "擬心成剩法，况復更随言。",
            "試憑堂中几，閑看窈窕門。"
        ],
        "title": "又次韻五首  其一",
        "id": "73c90f8c-bc18-4b8f-a129-1fd3b8694dae"
    },
    {
        "author": "釋德洪",
        "paragraphs": [
            "智識不到處，言詮路絕時。",
            "欲藏還露骨，叶带更多歧。"
        ],
        "title": "又次韻五首  其二",
        "id": "a95d8944-5bda-40ad-b6af-41593819dbe1"
    },
    {
        "author": "釋德洪",
        "paragraphs": [
            "瘦容無住著，舉手評来賓。",
            "不是無言說，雖窮不諱貧。"
        ],
        "title": "又次韻五首  其三",
        "id": "45025aad-1960-4c78-9aa2-42a297ba3208"
    },
    {
        "author": "釋德洪",
        "paragraphs": [
            "夢裏尋音響，教休定不甘。",
            "忽知眉蓋眼，開著替人慚。"
        ],
        "title": "又次韻五首  其四",
        "id": "68f8df47-6a84-4bdf-936c-8473cc1c6462"
    },
    {
        "author": "釋德洪",
        "paragraphs": [
            "言語皆爲病，全提却物機。",
            "更無遮掩處，兀坐笑微微。"
        ],
        "title": "又次韻五首  其五",
        "id": "3815a4e3-dcee-4686-8a11-60297a58a808"
    },
    {
        "author": "釋德洪",
        "paragraphs": [
            "經月得樓颼，頭懶垢不靧。",
            "樹間一梳理，道與精神會。"
        ],
        "title": "李成德畫理髪搔背刺噴䎳耳爲四暢圖乞詩作此四首  其一",
        "id": "d74009e0-0806-4fa3-9399-168270bd92b5"
    },
    {
        "author": "釋德洪",
        "paragraphs": [
            "痒處搔不及，賴有童子手。",
            "精微不可傳，齬齒一轉首。"
        ],
        "title": "李成德畫理髪搔背刺噴䎳耳爲四暢圖乞詩作此四首  其二",
        "id": "78da222d-41c8-4495-815d-9d23a6e366dc"
    },
    {
        "author": "釋德洪",
        "paragraphs": [
            "呿口眼尾垂，欲噴將未發。",
            "竟以紙用事，快等船出閘。"
        ],
        "title": "李成德畫理髪搔背刺噴䎳耳爲四暢圖乞詩作此四首  其三",
        "id": "1049047e-cc97-4c76-9030-e7c39f38a9b0"
    },
    {
        "author": "釋德洪",
        "paragraphs": [
            "耳痒欲拈去，猛省須用䎳。",
            "注目深探之，疏快滿鬚髪。"
        ],
        "title": "李成德畫理髪搔背刺噴䎳耳爲四暢圖乞詩作此四首  其四",
        "id": "ea8dd55e-5e8a-44d2-86c8-a71a3e5bdf7d"
    },
    {
        "author": "釋德洪",
        "paragraphs": [
            "披雲斵奇峰，稍稍墮危峭。",
            "百年能幾何，萬事付一笑。"
        ],
        "tags": [
            "庐山"
        ],
        "title": "余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其一",
        "id": "b69c672e-d03a-4f90-a620-e95e382560b3"
    },
    {
        "author": "釋德洪",
        "paragraphs": [
            "方經脱手春，又復送餘熱。",
            "懸知到故山，定與秋風别。"
        ],
        "tags": [
            "庐山"
        ],
        "title": "余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其二",
        "id": "1b3dd93f-6f43-470f-8ace-d295649c7c21"
    },
    {
        "author": "釋德洪",
        "paragraphs": [
            "故山久不歸，田園廢耕鉏。",
            "但餘玉澗碧，依舊繞吾廬。"
        ],
        "tags": [
            "庐山"
        ],
        "title": "余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其三",
        "id": "8f180bb3-ef2b-4d65-8443-e8a263a777c4"
    },
    {
        "author": "釋德洪",
        "paragraphs": [
            "吾廬亦何有，草屋八九間。",
            "牀頭挂濕水，枕上見他山。"
        ],
        "tags": [
            "庐山"
        ],
        "title": "余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其四",
        "id": "bf7b49d2-e282-44e7-af67-b325d4d657aa"
    },
    {
        "author": "釋德洪",
        "paragraphs": [
            "夫子固真亮，剛勁如何遠。",
            "玉骨定含秋，出語便清婉。"
        ],
        "tags": [
            "庐山"
        ],
        "title": "余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其五",
        "id": "7f21eef6-96e3-4847-9901-dbe10db9b335"
    },
    {
        "author": "釋德洪",
        "paragraphs": [
            "西齋君去後，别緒亂於莎。",
            "乃知長笑語，始奈客愁何。"
        ],
        "tags": [
            "庐山"
        ],
        "title": "余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其六",
        "id": "aceb1499-5d4d-4f3a-850e-66192ea53585"
    },
    {
        "author": "釋德洪",
        "paragraphs": [
            "我詩水清淺，隻鵠浴不煩。",
            "君才正豪邁，霜足擁華軒。"
        ],
        "tags": [
            "庐山"
        ],
        "title": "余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其七",
        "id": "e179d8af-0291-4459-b6e8-ae3b3cb3fbc9"
    },
    {
        "author": "釋德洪",
        "paragraphs": [
            "門前短石橋，日日送君過。",
            "歸来院落間，還作北窗卧。"
        ],
        "tags": [
            "庐山"
        ],
        "title": "余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其八",
        "id": "ad0ef63e-37e8-4a00-81b8-34f704db286f"
    },
    {
        "author": "釋德洪",
        "paragraphs": [
            "一從秃毛髪，萬事成乖阻。",
            "貪食等饑鷹，酣眠如飽虎。"
        ],
        "tags": [
            "庐山"
        ],
        "title": "余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其九",
        "id": "dba3696f-938d-49d2-95c2-b7c69d656a75"
    },
    {
        "author": "釋德洪",
        "paragraphs": [
            "與君游戲處，箇中無悟迷。",
            "冰華来脉正，不獨是曹谿。"
        ],
        "tags": [
            "庐山"
        ],
        "title": "余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其一○",
        "id": "cda0a5dc-2275-4141-a6ea-8ef8b1e019ba"
    },
    {
        "author": "釋德洪",
        "paragraphs": [
            "君家清癯生，風姿極孤峭。",
            "我欲爲傳真，世豈無笑笑。"
        ],
        "title": "履道書齋植竹甚茂用韻寄之十首  其一",
        "id": "b01dcddc-b45f-4bcf-bcba-c3b0c651e3f0"
    },
    {
        "author": "釋德洪",
        "paragraphs": [
            "笑笑解衣處，酒後耳先熱。",
            "筆端走精神，葉葉無差别。"
        ],
        "title": "履道書齋植竹甚茂用韻寄之十首  其二",
        "id": "3fd6332f-c4e6-49e2-b0e9-4b3c2e25c1db"
    },
    {
        "author": "釋德洪",
        "paragraphs": [
            "汪郎工筆耕，萬卷供犁鉏。",
            "我方買牛具，賃屋鄰子廬。"
        ],
        "title": "履道書齋植竹甚茂用韻寄之十首  其三",
        "id": "38d52096-2268-4520-a575-ce1b19814dd9"
    },
    {
        "author": "釋德洪",
        "paragraphs": [
            "胸中有奇趣，詩成談笑間。",
            "往来無一事，城郭似居山。"
        ],
        "title": "履道書齋植竹甚茂用韻寄之十首  其四",
        "id": "f78b8808-4091-4873-8fcf-c6c4c38be366"
    },
    {
        "author": "釋德洪",
        "paragraphs": [
            "曉庭蒲葉翻，天涯歸夢遠。",
            "尚記泊舟時，隔水桑婉婉。"
        ],
        "title": "履道書齋植竹甚茂用韻寄之十首  其五",
        "id": "cfc64b83-84da-4b29-b5fe-2bf8d888810d"
    },
    {
        "author": "釋德洪",
        "paragraphs": [
            "月華潑空壁，露顆壓庭莎。",
            "哦詩欲仙去，無計奈君何。"
        ],
        "title": "履道書齋植竹甚茂用韻寄之十首  其六",
        "id": "899ad86c-e978-498c-8a8e-0f5d52afa2db"
    },
    {
        "author": "釋德洪",
        "paragraphs": [
            "雖住城隍寺，而無迎送煩。",
            "清風如有素，時復到南軒。"
        ],
        "title": "履道書齋植竹甚茂用韻寄之十首  其七",
        "id": "ff7ed0b1-9460-47f0-adda-ced893e3a719"
    },
    {
        "author": "釋德洪",
        "paragraphs": [
            "南軒絕低小，亦無佳客過。",
            "相看兩無言，徑作對牀卧。"
        ],
        "title": "履道書齋植竹甚茂用韻寄之十首  其八",
        "id": "4b233b4d-851e-47ab-986e-e122f6a4da35"
    },
    {
        "author": "釋德洪",
        "paragraphs": [
            "詩狂欲發言，因此難韻阻。",
            "君看短後兒，掉臂搏怒虎。"
        ],
        "title": "履道書齋植竹甚茂用韻寄之十首  其九",
        "id": "3a191364-933e-4dad-bb0b-f6ebc83901e7"
    },
    {
        "author": "釋德洪",
        "paragraphs": [
            "暫借人間路，未達忽如迷。",
            "石門端不遠，歸思亂筠谿。"
        ],
        "title": "履道書齋植竹甚茂用韻寄之十首  其一○",
        "id": "81de5a96-fb08-43ac-94cb-79730779b859"
    },
    {
        "author": "釋德洪",
        "paragraphs": [
            "怪君巋如山，詩句最奇峭。",
            "此篇如縛須，爲作陸雲笑。"
        ],
        "title": "履道見和復答之十首  其一",
        "id": "afe95c5d-3e1a-4589-81ef-494bd32e2f2e"
    },
    {
        "author": "釋德洪",
        "paragraphs": [
            "君馭秋風来，破我殘夏熱。",
            "方欣對榻眠，遽作虎谿别。"
        ],
        "title": "履道見和復答之十首  其二",
        "id": "cbea27bc-7902-47c5-831c-18d96b2da3a0"
    },
    {
        "author": "釋德洪",
        "paragraphs": [
            "曾約還康山，披簑共春鉏。",
            "東林縛我屋，西崦置子廬。"
        ],
        "title": "履道見和復答之十首  其三",
        "id": "3224070a-7018-4ea6-a7dc-8c375cd4bc5e"
    },
    {
        "author": "釋德洪",
        "paragraphs": [
            "百年駒過隙，世事撚指間。",
            "誰能脱秃帽，從我歸故山。"
        ],
        "title": "履道見和復答之十首  其四",
        "id": "24f3a4d4-e7ed-4305-a62f-e8dedc010bd4"
    },
    {
        "author": "釋德洪",
        "paragraphs": [
            "公詩如淵明，語直氣益遠。",
            "此篇猶可人，幽趣更清婉。"
        ],
        "title": "履道見和復答之十首  其五",
        "id": "4be9ae91-750d-4557-8075-254e8a9871dc"
    },
    {
        "author": "釋德洪",
        "paragraphs": [
            "佳人如美玉，華裙似春莎。",
            "百年被束縛，奈此青山何。"
        ],
        "title": "履道見和復答之十首  其六",
        "id": "8fd2748b-46da-40cf-90ae-6188929affb0"
    },
    {
        "author": "釋德洪",
        "paragraphs": [
            "所居遠城市，已絕送迎煩。",
            "賴有隔橋子，時来過小軒。"
        ],
        "title": "履道見和復答之十首  其七",
        "id": "5b917eba-d45a-4af8-97be-8e7bf3c00fd8"
    },
    {
        "author": "釋德洪",
        "paragraphs": [
            "静聞鬭牛犇，閑數羣蟻過。",
            "秋風拂庭槐，枕書欲酣卧。"
        ],
        "title": "履道見和復答之十首  其八",
        "id": "48062abd-6562-42e3-9be0-4b3351ec1dbe"
    },
    {
        "author": "釋德洪",
        "paragraphs": [
            "與君居相連，長恨笑談阻。",
            "作詩歌追蹤，人笑學畫虎。"
        ],
        "title": "履道見和復答之十首  其九",
        "id": "50d6d57d-0ad4-4ea5-9f68-14579a48e93d"
    },
    {
        "author": "釋德洪",
        "paragraphs": [
            "思澀不自勝，援筆真欲迷。",
            "那堪屋漏雨，供此不盡谿。"
        ],
        "title": "履道見和復答之十首  其一○",
        "id": "42b55349-32d1-4291-918a-3c613c7674f2"
    },
    {
        "author": "釋德洪",
        "paragraphs": [
            "大江自吞空，中流湧孤山。",
            "欲取藏袖中，歸置几案間。"
        ],
        "title": "登控鯉亭望孤山",
        "id": "2ed9d4f6-c4cf-403a-be05-8ce38eaa2879"
    },
    {
        "author": "釋德洪",
        "paragraphs": [
            "太平無事僧，死時是今日。",
            "逢緣不借中，無間功不立。"
        ],
        "title": "因事",
        "id": "e52195e0-4d8b-4161-be63-c9e10d38401e"
    },
    {
        "author": "釋德洪",
        "paragraphs": [
            "幽軒如鏡净，峰好嚲雲鬟。",
            "不用稱叢秀，爲君名照山。"
        ],
        "title": "叢秀軒",
        "id": "988bf4be-b504-4716-b54b-82f07a350644"
    },
    {
        "author": "釋德洪",
        "paragraphs": [
            "野僧自是閑，不復知閑味。",
            "譬如菴中人，不見菴外事。"
        ],
        "title": "次韻曾侯贈菴僧",
        "id": "f1290fad-9a53-4d06-8eeb-71895e3b05a6"
    },
    {
        "author": "釋德洪",
        "paragraphs": [
            "昨夜中庭樹，陰寒葉上稠。",
            "今宵掃疏影，寫出十分秋。"
        ],
        "title": "次韻履道雨霽見月二首  其一",
        "id": "a92954f2-d807-4013-a302-3cc3e06e2395"
    },
    {
        "author": "釋德洪",
        "paragraphs": [
            "雨洗詩魂健，梅梢月色新。",
            "遥知愁絕處，對影只三人。"
        ],
        "title": "次韻履道雨霽見月二首  其二",
        "id": "01ec5ce1-6481-41f3-9640-72f5b4d8692b"
    },
    {
        "author": "釋德洪",
        "paragraphs": [
            "雅志在丘壑，不甘絲竹圍。",
            "摩挲林下石，忽憶釣魚磯。"
        ],
        "title": "次韻資欽提舉二首  其一",
        "id": "d39bb01b-f95f-4ba7-867d-bf0c4c7b5214"
    },
    {
        "author": "釋德洪",
        "paragraphs": [
            "爽氣諸峰曉，閑心古井波。",
            "小樓新得句，清絕似陰何。"
        ],
        "title": "次韻資欽提舉二首  其二",
        "id": "db90d529-b2d9-4933-93dc-9a1ea57c2dff"
    },
    {
        "author": "釋德洪",
        "paragraphs": [
            "生死鏡中像，非面亦非鏡。",
            "像既無起滅，心豈纒垢浄。"
        ],
        "title": "和珣上人八首  其一",
        "id": "71985ab0-48e0-4729-9c74-97643f5da15d"
    },
    {
        "author": "釋德洪",
        "paragraphs": [
            "不了號無明，了知名真智。",
            "如人因地倒，而起亦因地。"
        ],
        "title": "和珣上人八首  其二",
        "id": "139bae44-32d0-4b76-bc38-5f8c59e18648"
    },
    {
        "author": "釋德洪",
        "paragraphs": [
            "木頭與碌磚，抛出無巧妙。",
            "無實法于人，即是我綱要。"
        ],
        "title": "和珣上人八首  其三",
        "id": "94ee70be-f756-4b70-aac9-13ba2d6dedff"
    },
    {
        "author": "釋德洪",
        "paragraphs": [
            "句下無活路，知渠見處偏。",
            "君看珠走地，不定始知圓。"
        ],
        "title": "和珣上人八首  其四",
        "id": "c476a1ad-9f48-477d-90e7-561976895d33"
    },
    {
        "author": "釋德洪",
        "paragraphs": [
            "萬法如有功，夢事應存體。",
            "但知一月真，寧許墮非是。"
        ],
        "title": "和珣上人八首  其五",
        "id": "9484b4d4-c012-4e50-b0ca-24588c746e13"
    },
    {
        "author": "釋德洪",
        "paragraphs": [
            "既了超四句，自然絕百非。",
            "電光石火上，不許更追維。"
        ],
        "title": "和珣上人八首  其六",
        "id": "9aafe113-bb8f-46d3-933d-2e39e887ddbe"
    },
    {
        "author": "釋德洪",
        "paragraphs": [
            "毁譽不入念，方知心已空。",
            "魔宫并虎穴，還與道場同。"
        ],
        "title": "和珣上人八首  其七",
        "id": "1a05da9d-3297-4d64-9121-4355f4a77e08"
    },
    {
        "author": "釋德洪",
        "paragraphs": [
            "問訊跛挈師，汝今亦知有。",
            "棒打不回頭，乃爾能掣肘。"
        ],
        "title": "和珣上人八首  其八",
        "id": "d8862b12-59a8-4974-aa48-61719a7a95e3"
    },
    {
        "author": "釋德洪",
        "paragraphs": [
            "疏牖慵自分山翠，矮墻不隔荷香。",
            "睡美不知雨過，覺来一有微凉。"
        ],
        "title": "夏日睡起步至新豐亭觀雲菴墨妙與僧坐松下作五詩明日阿振試沐華矮牋請錄之因序焉五月十六日大熱亭上忽雨如翻盆枕書而寢乃覺日向夕隔墻荷氣俱風而至卧見窗間遠峰點點可數爲之詩曰",
        "id": "60c6d9d6-2f25-4591-a547-5ede2f1b019a"
    },
    {
        "author": "釋德洪",
        "paragraphs": [
            "壁上龍虵飛動，坐中金玉鎗然。",
            "起望微雲生處，一聲相應殘蟬。"
        ],
        "title": "要阿振出門山已瞑而煙翠重重一抹萬疊秀峰缺處日脚横度紅碧相通餘暉光芒倒射作虹霓色微風忽興新秧翻浪如卷輕羅坐新豐亭流目而長吟讀雲庵老人戲墨爲詩",
        "id": "6dabbaeb-8715-4575-a616-4a8620cf899c"
    },
    {
        "author": "釋德洪",
        "paragraphs": [
            "賢也嶔嵌歷落，軒然頤頬開張。",
            "松下偶然相值，立談愛子清狂。"
        ],
        "title": "扶杖而東渡五位橋曲折而北松下逢道人賢公喜爲之詩曰",
        "id": "a2857ce4-1a65-4d13-ab54-c7d04b02dfd6"
    },
    {
        "author": "釋德洪",
        "paragraphs": [
            "卧聽石間流水，起尋洞口歸雲。",
            "但願一生如此，閑游更復同君。"
        ],
        "title": "乃相與濯足于落澗泉語笑不相聞於是聽其聲于習觀亭爲之詩曰",
        "id": "daa5586b-0dd7-401f-ad81-94cf57e0e646"
    },
    {
        "author": "釋德洪",
        "paragraphs": [
            "月在留雲峰上，人行落澗聲中。",
            "歸去殷牀鐘歇，滿庭風露濛濛。"
        ],
        "title": "須臾月出疊石峰側散坐于知隱橋以遲之余謂二子曰兹游也與存豁輩何遠所恨倔强嗟不及耳乃詠而歸鐘已絕而廊廡寂無聲爲之詩曰",
        "id": "930aef90-a4cc-4495-a6fe-acbd3f34d8c0"
    },
    {
        "author": "釋德洪",
        "paragraphs": [
            "水面微開笑靨，山形故作横陳。",
            "彭澤詩中圖畫，爲君點出精神。"
        ],
        "title": "登控鯉亭望孤山",
        "id": "8c26ee0d-f4d1-4032-b0db-9bc34197e7ed"
    },
    {
        "author": "釋德洪",
        "paragraphs": [
            "蘇黄一時頓有，風流千載追還。",
            "竟作聯翩仙去，要将休歇人間。"
        ],
        "title": "悼山谷五首  其一",
        "id": "c4ccfe7c-b82a-49a7-94ba-50b31a13a893"
    },
    {
        "author": "釋德洪",
        "paragraphs": [
            "人間識與不識，爲君折意消魂。",
            "獨入無聲三昧，同聞阿字法門。"
        ],
        "title": "悼山谷五首  其二",
        "id": "9a010ac8-0986-419f-927a-7f9d0b9d7222"
    },
    {
        "author": "釋德洪",
        "paragraphs": [
            "自顧面無四目，何止心雄萬夫。",
            "和得靈源雅曲，繡繻更綰流蘇。"
        ],
        "title": "悼山谷五首  其三",
        "id": "a202a51f-07af-40bf-822f-a483122ec6ca"
    },
    {
        "author": "釋德洪",
        "paragraphs": [
            "鬚鬢滄浪夢幻，江湖厭飫平生。",
            "一旦便成千古，壞桐絃索縦横。"
        ],
        "title": "悼山谷五首  其四",
        "id": "aaa890b0-9648-4d45-b5d2-2bddfef2340b"
    },
    {
        "author": "釋德洪",
        "paragraphs": [
            "平昔馭風騎氣，如今夜雨荒丘。",
            "欲動西州華屋，空餘南浦漁舟。"
        ],
        "title": "悼山谷五首  其五",
        "id": "99df17be-1483-4124-8513-6f223a25c198"
    },
    {
        "author": "釋德洪",
        "paragraphs": [
            "東坡坐中醉客，讓君翰墨風流。",
            "爲作羊曇折意，莫年淚眼山丘。"
        ],
        "title": "李端叔自金陵如姑谿寄之五首  其一",
        "id": "839cdbcc-d5bc-44e5-ba87-20646a898f34"
    },
    {
        "author": "釋德洪",
        "paragraphs": [
            "老去田園可樂，秋来禾黍登場。",
            "相見雞豚社飲，諠譁曖熱谿堂。"
        ],
        "title": "李端叔自金陵如姑谿寄之五首  其二",
        "id": "c68216e9-b85c-4a9f-a130-588f7137fb79"
    },
    {
        "author": "釋德洪",
        "paragraphs": [
            "數疊夕陽秋巘，雨餘眼力衰時。",
            "可是招要歸思，故應醖造新詩。"
        ],
        "title": "李端叔自金陵如姑谿寄之五首  其三",
        "id": "885e2522-84e2-44f7-a655-7d29ee701482"
    },
    {
        "author": "釋德洪",
        "paragraphs": [
            "月下一聲風笛，尊前萬頃雲濤。",
            "玉堂他年圖畫，卧看今日漁舠。"
        ],
        "title": "李端叔自金陵如姑谿寄之五首  其四",
        "id": "0e29281d-a758-4d8b-a9da-118faa402296"
    },
    {
        "author": "釋德洪",
        "paragraphs": [
            "舉世誇君筆語，霧豹渠知一斑。",
            "莫問人間非是，且看醉裏江山。"
        ],
        "title": "李端叔自金陵如姑谿寄之五首  其五",
        "id": "60c320b2-d5e8-4de7-b5c5-03b6940cd85d"
    },
    {
        "author": "釋德洪",
        "paragraphs": [
            "今代南州孺子，要是萬人之英。",
            "安得際天汗漫，著此海上長鯨。"
        ],
        "title": "戲呈師川駒父之阿牛三首  其一",
        "id": "1dc08c0a-6dcc-45d0-94e1-4703cf5b6e59"
    },
    {
        "author": "釋德洪",
        "paragraphs": [
            "風鑒晴雲霽月，衣冠紫陌黄塵。",
            "勿笑鐸駝長卧，起来便自過人。"
        ],
        "title": "戲呈師川駒父之阿牛三首  其二",
        "id": "00c25524-06da-47b6-b7e4-b2d583b165eb"
    },
    {
        "author": "釋德洪",
        "paragraphs": [
            "阿牛骨相似舅，文章定能世家。",
            "差勝宗武不韈，猶作添丁畫鴉。"
        ],
        "title": "戲呈師川駒父之阿牛三首  其三",
        "id": "5f779ef4-2c2c-40e7-a746-fae484ac0fc4"
    },
    {
        "author": "釋德洪",
        "paragraphs": [
            "心在青牛城下，身行白鶴泉西。",
            "何日相逢一笑，看君飽食蛤蜊。"
        ],
        "title": "陳瑩中居合浦余在湘山三首寄之  其一",
        "id": "6f1a4eac-0ddd-4fed-949f-435a7281d22d"
    },
    {
        "author": "釋德洪",
        "paragraphs": [
            "海門何啻千里，行人替我生愁。",
            "遠爾妄生分别，閻浮等是一漚。"
        ],
        "title": "陳瑩中居合浦余在湘山三首寄之  其二",
        "id": "343e7db3-d4dc-4c56-8af3-89017f0342bb"
    },
    {
        "author": "釋德洪",
        "paragraphs": [
            "聞道希夷處士，今居訶梨仙村。",
            "要看筆端三昧，重談醫國法門。"
        ],
        "title": "陳瑩中居合浦余在湘山三首寄之  其三",
        "id": "b9f36843-1940-48b7-a830-350f7603b96b"
    },
    {
        "author": "釋德洪",
        "paragraphs": [
            "屋角早梅開遍，墻陰殘雪消遲。",
            "簾卷一場春夢，窗含滿眼新詩。"
        ],
        "title": "寄巽中三首  其一",
        "id": "eb754ce0-8f32-40bd-bfe9-d15748bc4adf"
    },
    {
        "author": "釋德洪",
        "paragraphs": [
            "文章風行水上，歲月舟藏壑中。",
            "自怪頂明玉鉢，人疑筆夢春紅。"
        ],
        "title": "寄巽中三首  其二",
        "id": "aba0dcf0-e741-46f0-985b-f0c641603372"
    },
    {
        "author": "釋德洪",
        "paragraphs": [
            "舅相决予十□，塵埃羡子清閑。",
            "孤坐定非禪病，剃頭猶有詩斑。"
        ],
        "title": "寄巽中三首  其三",
        "id": "e388b2e8-24c6-49f0-afc2-19d9bf2db752"
    },
    {
        "author": "釋德洪",
        "paragraphs": [
            "世事但堪眼見，此生何殊夢游。",
            "未倩青山掩骨，且牽黄衲蒙頭。"
        ],
        "title": "送實上人還東林時余亦買舟東下四首  其一",
        "id": "544e1dc2-3e60-4fc7-9547-8816251f64ea"
    },
    {
        "author": "釋德洪",
        "paragraphs": [
            "有客惠然過我，疏眉秀骨巖巖。",
            "且復柔搓凍耳，聽君放意高談。"
        ],
        "title": "送實上人還東林時余亦買舟東下四首  其二",
        "id": "f31f96d1-c20e-467b-b8e5-a910952aceca"
    },
    {
        "author": "釋德洪",
        "paragraphs": [
            "說盡廬山勝處，寂然相對無言。",
            "東崦峰頭月出，依約如聞白猨。"
        ],
        "tags": [
            "庐山"
        ],
        "title": "送實上人還東林時余亦買舟東下四首  其三",
        "id": "298d7fd6-ba6a-464c-ab95-093690ed2a4b"
    },
    {
        "author": "釋德洪",
        "paragraphs": [
            "我已作成行計，喜君亦有歸期。",
            "何日虎谿松下，却說江海别時。"
        ],
        "title": "送實上人還東林時余亦買舟東下四首  其四",
        "id": "c9ba5a33-6817-4fa6-9a43-16a88bc3b1a6"
    },
    {
        "author": "釋德洪",
        "paragraphs": [
            "曾共故山寒食，忽驚廬嶽重陽。",
            "想見洞庭橘柚，纍垂又出青黄。"
        ],
        "tags": [
            "洞庭湖"
        ],
        "title": "余游鍾山宿石佛峰下因上人自歸宗来贈之六首  其一",
        "id": "0d5724f3-e9ef-4a4f-82fe-98f4c7db31a0"
    },
    {
        "author": "釋德洪",
        "paragraphs": [
            "世議嗟嗟迫隘，白頭相視如新。",
            "只有淵明似我，逢人故面成親。"
        ],
        "title": "余游鍾山宿石佛峰下因上人自歸宗来贈之六首  其二",
        "id": "0a4078c1-7df1-42c2-abb5-28d141560977"
    },
    {
        "author": "釋德洪",
        "paragraphs": [
            "君住青鸞谿上，我留石佛峰前。",
            "捉手粲然一笑，秋容□更撐天。"
        ],
        "title": "余游鍾山宿石佛峰下因上人自歸宗来贈之六首  其三",
        "id": "4630f606-c9d0-4a29-8e7f-b7070ca8073a"
    },
    {
        "author": "釋德洪",
        "paragraphs": [
            "却度来時危徑，斷崖落照孤煙。",
            "分手更無可奈，相看只有凄然。"
        ],
        "title": "余游鍾山宿石佛峰下因上人自歸宗来贈之六首  其四",
        "id": "48e2f3c1-44a5-46b2-9b52-ebc1b886154c"
    },
    {
        "author": "釋德洪",
        "paragraphs": [
            "已是浮雲身世，更餘一鉢生涯。",
            "是處青山可老，何妨乘興爲家。"
        ],
        "title": "余游鍾山宿石佛峰下因上人自歸宗来贈之六首  其五",
        "id": "e53a0ec5-f7ee-4693-bb6c-e0960fe31be3"
    },
    {
        "author": "釋德洪",
        "paragraphs": [
            "西風夜吹客夢，霜清更入鍾山。",
            "且作跳魚縦壑，會看倦鳥知還。"
        ],
        "title": "余游鍾山宿石佛峰下因上人自歸宗来贈之六首  其六",
        "id": "c35e5c22-7b24-45f0-94b8-de67c6d06537"
    },
    {
        "author": "釋德洪",
        "paragraphs": [
            "冰缺涓涓嫩水，柳渦剪剪柔風。",
            "滓色盡情澄曉，游絲放意垂空。"
        ],
        "title": "和人春日三首  其一",
        "id": "932e2f19-d891-4999-85bd-d7d14a4157d7"
    },
    {
        "author": "釋德洪",
        "paragraphs": [
            "暖壓催花小雨，晴宜到面和風。",
            "鶯舌管絃合調，蘭芽雪玉分叢。"
        ],
        "title": "和人春日三首  其二",
        "id": "3f282f52-6ec2-49cb-a0ea-d744e447b3bd"
    },
    {
        "author": "釋德洪",
        "paragraphs": [
            "攬衣欲起還眠，杜宇一聲春曉。",
            "家童走報新事，山茶昨夜開了。"
        ],
        "title": "和人春日三首  其三",
        "id": "a4bd0777-f0dd-47d4-8209-8601eb03963f"
    },
    {
        "author": "釋德洪",
        "paragraphs": [
            "深谷清泉白石，空齋棐几明窗。",
            "飯罷一甌春露，夢成風雨翻江。"
        ],
        "title": "山居四首  其一",
        "id": "428600d1-cd5e-40c1-bf2a-c7d350c6fae3"
    },
    {
        "author": "釋德洪",
        "paragraphs": [
            "鍊盡人間機巧，却能随處安閑。",
            "雲深舊迷歸路，木落今見他山。"
        ],
        "title": "山居四首  其二",
        "id": "cd2aaa41-b4ff-47d1-a891-3a238ef273da"
    },
    {
        "author": "釋德洪",
        "paragraphs": [
            "讀書不求甚解，偶爾會意欣然。",
            "點筆疾書窗紙，倚蒲却看罏煙。"
        ],
        "title": "山居四首  其三",
        "id": "cd7d5b78-dc52-420e-bfe5-ecfc994f2b4d"
    },
    {
        "author": "釋德洪",
        "paragraphs": [
            "負日自然捫蝨，看山不覺成詩。",
            "快暖啼禽歸去，受風林影參差。"
        ],
        "title": "山居四首  其四",
        "id": "ce74300d-838d-4340-ab4b-5242d3856f0d"
    },
    {
        "author": "釋德洪",
        "paragraphs": [
            "鳥啼不妨意寂，日長但覺身閒。",
            "掃地要延遺照，掩扉推出青山。"
        ],
        "title": "夏日三首  其一",
        "id": "3c23f202-fb73-4a09-be51-c16e493bb895"
    },
    {
        "author": "釋德洪",
        "paragraphs": [
            "軒借誰家脩竹，簟留滿眼清秋。",
            "手倦抛書枕卧，一聲殿角風甌。"
        ],
        "title": "夏日三首  其二",
        "id": "525becfd-989b-4c81-9514-4a0e397c6ff0"
    },
    {
        "author": "釋德洪",
        "paragraphs": [
            "掩卷高眠客去，望雲乞食僧歸。",
            "秋近柳陰低瘦，年高瘴髪能稀。"
        ],
        "title": "夏日三首  其三",
        "id": "eccb6c75-770f-427c-a36b-a2872d21e8c9"
    },
    {
        "author": "釋德洪",
        "paragraphs": [
            "句好真堪供佛，泉幽欣更同僧。",
            "閑麈自横凉簟，飛蚊故遶篝燈。"
        ],
        "title": "和人夜坐三首  其一",
        "id": "dafaf019-1eea-4d98-8b04-96676dc94d7e"
    },
    {
        "author": "釋德洪",
        "paragraphs": [
            "行道疾於轉馬，坐禪危若蹲鴟。",
            "爪皮能作地獄，荷香解破毗尼。"
        ],
        "title": "和人夜坐三首  其二",
        "id": "8ab1b3b8-7c25-45a3-b63a-7a95d930def5"
    },
    {
        "author": "釋德洪",
        "paragraphs": [
            "忠子定應詩瘦，隆禪甘作書癡。",
            "兩客絕無消息，千峰見我棲遲。"
        ],
        "title": "和人夜坐三首  其三",
        "id": "ba9ba8f5-a640-454c-a4ce-a06b8d5d82c3"
    },
    {
        "author": "釋德洪",
        "paragraphs": [
            "目誦自應引睡，手談聊復忘紛。",
            "一曲青林門巷，數聲白鳥江村。"
        ],
        "title": "即事三首  其一",
        "id": "0bea969c-3dee-4641-88ce-588ad4a5daf1"
    },
    {
        "author": "釋德洪",
        "paragraphs": [
            "茶味尚含春意，鳩鳴匆覺村深。",
            "掃地風能施手，過門月解論心。"
        ],
        "title": "即事三首  其二",
        "id": "bac336e7-7602-43c4-9487-3ee55f8dea3e"
    },
    {
        "author": "釋德洪",
        "paragraphs": [
            "妙語欲澆舌本，故人匆到眉尖。",
            "雲薄茶煙索石，浪寒竹色侵簾。"
        ],
        "title": "即事三首  其三",
        "id": "88ca7895-04e1-49bb-8773-f50efa6402d1"
    },
    {
        "author": "釋德洪",
        "paragraphs": [
            "江素塵泥疏遶，泉清晝夜澄明。",
            "氣入茅堂蕭爽，潤滋草木鮮榮。"
        ],
        "title": "用高僧詩云沙泉带草堂紙帳卷空牀静是真消息吟非俗肺腸園林坐清影梅杏嚼紅香誰住原西寺鐘聲送夕陽作八首  其一",
        "id": "54012fb2-c533-49b6-9cfd-f83515f771d9"
    },
    {
        "author": "釋德洪",
        "paragraphs": [
            "松榻獨安枕簟，紙幃長隔埃塵。",
            "輝映夜窗明月，下藏夢蝶幽人。"
        ],
        "title": "用高僧詩云沙泉带草堂紙帳卷空牀静是真消息吟非俗肺腸園林坐清影梅杏嚼紅香誰住原西寺鐘聲送夕陽作八首  其二",
        "id": "6b0e30f0-1307-4efe-974e-7ce953ba8ba9"
    },
    {
        "author": "釋德洪",
        "paragraphs": [
            "煩擾自兹深隱，寂寞相與沉冥。",
            "淡泊既諧真性，恬頤復順生經。"
        ],
        "title": "用高僧詩云沙泉带草堂紙帳卷空牀静是真消息吟非俗肺腸園林坐清影梅杏嚼紅香誰住原西寺鐘聲送夕陽作八首  其三",
        "id": "8f57df36-d9ca-4e83-bf23-52f91c9f1d33"
    },
    {
        "author": "釋德洪",
        "paragraphs": [
            "風月冥捜秀句，詩家肺腑同期。",
            "自古人間俗物，此心雖死奚知。"
        ],
        "title": "用高僧詩云沙泉带草堂紙帳卷空牀静是真消息吟非俗肺腸園林坐清影梅杏嚼紅香誰住原西寺鐘聲送夕陽作八首  其四",
        "id": "d99e67b8-fee1-4258-8a2c-edf37c82e4f3"
    },
    {
        "author": "釋德洪",
        "paragraphs": [
            "舍後樹林深秀，日中陰影繁濃。",
            "宴坐時来有籟，炎威欲入無從。"
        ],
        "title": "用高僧詩云沙泉带草堂紙帳卷空牀静是真消息吟非俗肺腸園林坐清影梅杏嚼紅香誰住原西寺鐘聲送夕陽作八首  其五",
        "id": "07b8c480-57d8-4dfd-ba4c-3602c7f02903"
    },
    {
        "author": "釋德洪",
        "paragraphs": [
            "杏實殘籠金色，楊梅爛染臙脂。",
            "氣味新鮮可口，清甘喉舌多時。"
        ],
        "title": "用高僧詩云沙泉带草堂紙帳卷空牀静是真消息吟非俗肺腸園林坐清影梅杏嚼紅香誰住原西寺鐘聲送夕陽作八首  其六",
        "id": "6805c9b8-7804-4a99-8507-6756660afba6"
    },
    {
        "author": "釋德洪",
        "paragraphs": [
            "源塢似甘西畔，精廬于此相鄰。",
            "迎接喜能忘我，住山知是何人。"
        ],
        "title": "用高僧詩云沙泉带草堂紙帳卷空牀静是真消息吟非俗肺腸園林坐清影梅杏嚼紅香誰住原西寺鐘聲送夕陽作八首  其七",
        "id": "62d56f23-d688-4459-b2d4-3661ae762d74"
    },
    {
        "author": "釋德洪",
        "paragraphs": [
            "林外鳴鴉零亂，山頭落日微紅。",
            "樓臺迥然暝色，谷幽已答疏鐘。"
        ],
        "title": "用高僧詩云沙泉带草堂紙帳卷空牀静是真消息吟非俗肺腸園林坐清影梅杏嚼紅香誰住原西寺鐘聲送夕陽作八首  其八",
        "id": "f3c37163-e90d-4d42-ad39-f422178b4b35"
    },
    {
        "author": "釋德洪",
        "paragraphs": [
            "泯泯下窺軟碧，洄洄匆作驚湍。",
            "時看稚子對浴，少陵詩眼長寒。"
        ],
        "title": "臨清閣二首  其一",
        "id": "f009b5c4-3dac-4663-92f8-8dcd6d3eca80"
    },
    {
        "author": "釋德洪",
        "paragraphs": [
            "邑勢自然藏勝，江空表裏含秋。",
            "夜棹近人明月，襄陽應在漁舟。"
        ],
        "title": "臨清閣二首  其二",
        "id": "43b2ec71-b575-4f43-96a6-29ddd3f2695a"
    },
    {
        "author": "釋德洪",
        "paragraphs": [
            "我是布毛侍者，解藏陷虎鋒機。",
            "勘破諸方歸去，一藤深鎖煙霏。"
        ],
        "title": "贈珠侍者二首  其一",
        "id": "b07c7b46-4aaf-4541-845c-a85b230014c9"
    },
    {
        "author": "釋德洪",
        "paragraphs": [
            "一等心華自照，不煩春色須開。",
            "安用翻瀾千偈，却輸枯木寒灰。"
        ],
        "title": "贈珠侍者二首  其二",
        "id": "4fb337dd-5797-4fc1-9f9c-c255d75f9fdc"
    },
    {
        "author": "釋德洪",
        "paragraphs": [
            "随處千巖萬壑，一鉢雲行鳥飛。",
            "歲月却還驚浪，蒙頭破衲同歸。"
        ],
        "title": "誠上人試手遊方二首  其一",
        "id": "a2baa7fd-861e-4867-98c8-7e9fb15c3a03"
    },
    {
        "author": "釋德洪",
        "paragraphs": [
            "迹要風蟬蜕殻，道愧泥龜六藏。",
            "面上唾痕莫拭，自然知見含香。"
        ],
        "title": "誠上人試手遊方二首  其二",
        "id": "d8b18672-4826-4eb9-9511-d2e33f081485"
    },
    {
        "author": "釋德洪",
        "paragraphs": [
            "百節紫藤風骨，得自泐潭石門。",
            "不受雲居勾絡，定知臨濟兒孫。"
        ],
        "title": "拄杖寄子因二首  其一",
        "id": "c818a342-0ee5-4829-a83a-1b91e4346e8e"
    },
    {
        "author": "釋德洪",
        "paragraphs": [
            "作伴經遊已徧，住山尚存典刑。",
            "寄與毘耶作戲，當場攛出驚人。"
        ],
        "title": "拄杖寄子因二首  其二",
        "id": "a483d544-2146-4e97-afb2-c5c9b873a176"
    },
    {
        "author": "釋德洪",
        "paragraphs": [
            "鷗寒争浴暮雨，舟閑放縦江風。",
            "一幅花光平遠，誰藏覺範詩中。"
        ],
        "title": "分韻得風字",
        "id": "bae92ff4-851a-49a8-a880-18ebe01d2f0e"
    },
    {
        "author": "釋德洪",
        "paragraphs": [
            "四五疊峰深處，歸去開荒南畆。",
            "是非不得扶犁，春曉一蓑煙雨。"
        ],
        "title": "歸九峰道中",
        "id": "4c3e481f-5298-4b9d-9c92-93c9a1c5e306"
    },
    {
        "author": "釋德洪",
        "paragraphs": [
            "煴火扶持清境，篝燈點破黄昏。",
            "凍耳欣聞軟語，冷齋忽變春温。"
        ],
        "title": "贈誠上人四首  其一",
        "id": "faaec6fe-5376-4ab6-b51c-b60b521f80ea"
    },
    {
        "author": "釋德洪",
        "paragraphs": [
            "衝雪来尋覺範，思時山說靈源。",
            "此夕蒋陵二老，畫出韋郎五言。"
        ],
        "title": "贈誠上人四首  其二",
        "id": "9797b4b0-fb82-4178-8a8a-ee9ffca16694"
    },
    {
        "author": "釋德洪",
        "paragraphs": [
            "覓句初聞試手，吐詞果復驚人。",
            "夜覺千巖晝永，曉看萬瓦生春。"
        ],
        "title": "贈誠上人四首  其三",
        "id": "fce21914-466b-4d72-8649-88a22ff4f5f7"
    },
    {
        "author": "釋德洪",
        "paragraphs": [
            "對書只圖遮眼，題詩何必須編。",
            "且看無情說法，羣山雪盡蒼然。"
        ],
        "title": "贈誠上人四首  其四",
        "id": "d83b6c24-efc2-4e54-b1d1-406d3fa94d5c"
    },
    {
        "author": "釋德洪",
        "paragraphs": [
            "風過淵明卧處，林間子厚来時。",
            "睡起一杯春露，壁間數句坡詩。"
        ],
        "title": "書阿慈意消室",
        "id": "b425b3a3-a9a3-4958-9e26-9acb897c5a47"
    },
    {
        "author": "釋德洪",
        "paragraphs": [
            "過江問大溈路，失脚到小廬山。",
            "慚愧沒箇虜子，滿堂都是鄉關。"
        ],
        "tags": [
            "庐山"
        ],
        "title": "愿監寺自長沙遊清修依元禪師興發復入城余口占四首贈之  其一",
        "id": "62dac596-5066-4bd9-a94e-afd45e73299f"
    },
    {
        "author": "釋德洪",
        "paragraphs": [
            "自笑乾陪奉漢，人誇熱肺腸僧。",
            "飯了脱剝打睡，椎門擊撼不應。"
        ],
        "title": "愿監寺自長沙遊清修依元禪師興發復入城余口占四首贈之  其二",
        "id": "978c1bfd-dd35-4302-b15d-59633116db2d"
    },
    {
        "author": "釋德洪",
        "paragraphs": [
            "秋来又入重城，滿腹憨腮驚人。",
            "只欠一箇布袋，便是彌勒化身。"
        ],
        "title": "愿監寺自長沙遊清修依元禪師興發復入城余口占四首贈之  其三",
        "id": "d2735e87-36a9-4d17-999d-09418721c710"
    },
    {
        "author": "釋德洪",
        "paragraphs": [
            "閑裏雖無白業，笑中自有丹沙。",
            "啜我同遊蓬島，箇中棗大如爪。"
        ],
        "title": "愿監寺自長沙遊清修依元禪師興發復入城余口占四首贈之  其四",
        "id": "80154955-553f-4b75-8ffa-2d2498e697da"
    },
    {
        "author": "釋德洪",
        "paragraphs": [
            "連日顛風斷渡，一番花信催春。",
            "殘夜華鯨吼粥，夢回窗月窺人。"
        ],
        "title": "答慶上人三首  其一",
        "id": "f9430379-24b9-46a1-9502-654833dccb0d"
    },
    {
        "author": "釋德洪",
        "paragraphs": [
            "米嶺脊吞西嶽，筠谿尾插漳江。",
            "興發扁舟尋子，夜晴風掲蓬窗。"
        ],
        "tags": [
            "华山"
        ],
        "title": "答慶上人三首  其二",
        "id": "9e66e344-52cb-4755-b153-4fe8776e2282"
    },
    {
        "author": "釋德洪",
        "paragraphs": [
            "雨後哦君佳句，華氣如川方增。",
            "石出水生微渚，雲閒山露寒層。"
        ],
        "title": "答慶上人三首  其三",
        "id": "17e67826-bbe4-4b23-950e-5e323296e050"
    },
    {
        "author": "釋德洪",
        "paragraphs": [
            "山學春愁眉黛，水如含笑花香。",
            "睡起憑高凝睇，淺紅數筆殘陽。"
        ],
        "title": "贈溈山湘書記二首  其一",
        "id": "43d2eada-93c3-4b6b-8525-4af37203c16d"
    },
    {
        "author": "釋德洪",
        "paragraphs": [
            "住山心已老大，看雲情轉虚閑。",
            "東華軟紅縦好，無因飛到窗間。"
        ],
        "title": "贈溈山湘書記二首  其二",
        "id": "404c66c3-3f3c-4ba9-a5b6-3c46627e25c8"
    },
    {
        "author": "釋德洪",
        "paragraphs": [
            "屋破不至露寢，食乏不至餐氈。",
            "此身投老未死，萬事一切随緣。"
        ],
        "title": "偶書",
        "id": "6f79f67e-a793-4054-812f-cae94b72e321"
    },
    {
        "author": "釋德洪",
        "paragraphs": [
            "行盡幾重添秀，雷犇響落晴空。",
            "散坐煮茶爲别，雲間一徑微通。"
        ],
        "title": "登洪崖橋與通端三首  其一",
        "id": "806b7395-7780-4738-b440-4f7e22e2cec3"
    },
    {
        "author": "釋德洪",
        "paragraphs": [
            "雞聲亂人語秀，山色涴我衣裳。",
            "洗盡人間熱惱，還君坐上清凉。"
        ],
        "title": "登洪崖橋與通端三首  其二",
        "id": "341b9d0b-ab44-4503-834b-1df8333c6b05"
    },
    {
        "author": "釋德洪",
        "paragraphs": [
            "同到洪崖橋上，水光射著山寒。",
            "爲君更吐妙語，乞與西山老端。"
        ],
        "title": "登洪崖橋與通端三首  其三",
        "id": "8e6da34a-da7d-4248-b18e-bb6385de18c1"
    },
    {
        "author": "釋德洪",
        "paragraphs": [
            "暖壓催花小雨，晴宜到面和風。",
            "鶯舌管絃合調，蘭芽雪玉分叢。"
        ],
        "title": "湘山偶書",
        "id": "a409cc27-bffb-4afb-9d1d-796ebd7ad2f7"
    },
    {
        "author": "釋德洪",
        "paragraphs": [
            "玉骨解藏歲月，饑膚不受塵埃。",
            "落筆驚鴻掠紙，延僧春露浮杯。"
        ],
        "title": "和人二首  其一",
        "id": "a5a89164-8bd2-4ed1-87b2-409ee5925ccb"
    },
    {
        "author": "釋德洪",
        "paragraphs": [
            "寂寥空山獨夜，蕭條古木清秋。",
            "風月誰家搗練，江頭何處釣舟。"
        ],
        "title": "和人二首  其二",
        "id": "abed098a-725a-4fe4-a833-eac8e02bbb60"
    },
    {
        "author": "釋德洪",
        "paragraphs": [
            "閑房古寺陳尊宿，對石談經生法師。",
            "萬壑松風一軒月，冷齋清夜想丰姿。"
        ],
        "title": "讀古德傳八首  其一",
        "id": "5e159e9b-ff56-4187-afa1-8170c4ef18a6"
    },
    {
        "author": "釋德洪",
        "paragraphs": [
            "石門塚木團雲雨，偶愛車輪烟翠深。",
            "火種刀耕期飽暖，問心求法謾追尋。"
        ],
        "title": "讀古德傳八首  其二",
        "id": "8d3bc619-012e-43c8-970d-396feb388100"
    },
    {
        "author": "釋德洪",
        "paragraphs": [
            "夜塚髑髏元是水，客杯弓影竟非蛇。",
            "箇中無地容生滅，笑把遺編篆縷斜。"
        ],
        "title": "讀古德傳八首  其三",
        "id": "f20b6068-3778-431f-bca8-f634029d51c1"
    },
    {
        "author": "釋德洪",
        "paragraphs": [
            "糞火但知黄獨美，銀鈎那識紫泥新。",
            "尚無心緒收寒涕，豈有工夫問俗人。"
        ],
        "title": "讀古德傳八首  其四",
        "id": "d4ad0e52-ca47-40c5-96db-4c305d5349b7"
    },
    {
        "author": "釋德洪",
        "paragraphs": [
            "瘦行清坐老垂垂，栗色伽梨取次披。",
            "巖壑形骸雖可畫，烟霞痼疾不須醫。"
        ],
        "title": "讀古德傳八首  其五",
        "id": "1e8eac8d-fbe8-4521-af85-590e32912988"
    },
    {
        "author": "釋德洪",
        "paragraphs": [
            "閑中不省歲月改，但見四山青又黄。",
            "指客却随流水去，笑渠世路未全忘。"
        ],
        "title": "讀古德傳八首  其六",
        "id": "d0401e63-1910-4341-b4b4-5c3899fbc81f"
    },
    {
        "author": "釋德洪",
        "paragraphs": [
            "車輪峰作碧螺旋，不用招邀自滿軒。",
            "等是世間無用物，故宜相對兩忘言。"
        ],
        "title": "讀古德傳八首  其七",
        "id": "2f29088c-8301-4505-80f8-a9ecba31ae65"
    },
    {
        "author": "釋德洪",
        "paragraphs": [
            "絕知名蹟能妨道，正恐師承亦累人。",
            "問法沙彌莫饒舌，百年逆旅要同塵。"
        ],
        "title": "讀古德傳八首  其八",
        "id": "0915b9e8-bdb4-46bd-b5c2-704213649fcf"
    },
    {
        "author": "釋德洪",
        "paragraphs": [
            "在宅覓車猶是欲，出門露坐始無依。",
            "載行一獸無名字，但愛雪山香草肥。"
        ],
        "title": "讀法華五首  其一",
        "id": "273201e0-2798-4e27-b7a5-c40534e1c1de"
    },
    {
        "author": "釋德洪",
        "paragraphs": [
            "火宅縦横皆暗弊，化城觸處是光明。",
            "子争狂走欲方熾，寶所依然念不生。"
        ],
        "title": "讀法華五首  其二",
        "id": "7a9bb3ec-8315-4373-ad97-80be95f1b597"
    },
    {
        "author": "釋德洪",
        "paragraphs": [
            "塔解聽經無兩耳，佛稱全體有分身。",
            "寶書讀罷驚清晝，葉葉花花縂是春。"
        ],
        "title": "讀法華五首  其三",
        "id": "d7412e6f-d1a0-430d-ba38-2756aa495eb4"
    },
    {
        "author": "釋德洪",
        "paragraphs": [
            "慈和自是山林服，知見長凝宴寢香。",
            "要與如来同止宿，却須常拂法空牀。"
        ],
        "title": "讀法華五首  其四",
        "id": "4df67b31-3995-4cc9-b3d5-b971faff8730"
    },
    {
        "author": "釋德洪",
        "paragraphs": [
            "阿字義深當自讀，般舟行苦與誰行。",
            "人言成辨須三世，我欲圓成在此生。"
        ],
        "title": "讀法華五首  其五",
        "id": "05766cce-2570-428c-b84e-fab9177af42f"
    },
    {
        "author": "釋德洪",
        "paragraphs": [
            "生存異夢傳書鎮，骨冷青蓮出瓦棺。",
            "試看法華精進力，兩翁先已爲開端。"
        ],
        "title": "贈誦法華僧",
        "id": "ab0f6929-c525-4b80-98da-c81eb8cca457"
    },
    {
        "author": "釋德洪",
        "paragraphs": [
            "雨過東南月清亮，意行深入碧蘿層。",
            "露眠不管牛羊踐，我是鍾山無事僧。"
        ],
        "title": "合妙齋二首  其一",
        "id": "0861eaa2-ad48-4a51-84c6-bd720ba97b81"
    },
    {
        "author": "釋德洪",
        "paragraphs": [
            "未饒拄杖挑山衲，差勝袈裟裹草鞋。",
            "吹面谷風衝虎過，歸来松雨撼空齋。"
        ],
        "title": "合妙齋二首  其二",
        "id": "f9f3f2ad-0dfd-463d-94eb-14b72a733b81"
    },
    {
        "author": "釋德洪",
        "paragraphs": [
            "眼不自見寧見物，去来不見寧見今。",
            "萬物只今全體露，鏡裏有空無路尋。"
        ],
        "title": "讀大智度論",
        "id": "58195f14-ae2a-4ab9-9487-eca989978a46"
    },
    {
        "author": "釋德洪",
        "paragraphs": [
            "了知無性滅無明，空慧須從戒定生。",
            "頻呼小玉元無意，只要檀郎認得聲。"
        ],
        "title": "注十明論",
        "id": "1a51851c-adec-4b56-bcdf-ea69531fe09b"
    },
    {
        "author": "釋德洪",
        "paragraphs": [
            "十智同真面目全，於中一智是根源。",
            "如今要見汾陽老，劈破三玄作兩邊。"
        ],
        "title": "汾陽十智同真二首  其一",
        "id": "25efee91-4f64-49e9-823f-9f4600052090"
    },
    {
        "author": "釋德洪",
        "paragraphs": [
            "十智同真選佛科，汾陽佛法本無多。",
            "愛心竭處尋真智，面目分明會也麽。"
        ],
        "title": "汾陽十智同真二首  其二",
        "id": "c2a26ff9-26d2-4c06-82e5-9c3e7ef13bde"
    },
    {
        "author": "釋德洪",
        "paragraphs": [
            "濁世肯留竟何意，玉芙蓉出淤泥中。",
            "誰謂秋来亦零落，病收衰淚泣西風。"
        ],
        "title": "袁州聞東坡歿於毗陵書精進寺壁三首  其一",
        "id": "1c6ba582-3207-4a62-8fae-a0a16d88d421"
    },
    {
        "author": "釋德洪",
        "paragraphs": [
            "姓名自可磨千古，文字收藏付六丁。",
            "唾霧珠消君勿笑，夢回比物鎮長靈。"
        ],
        "title": "袁州聞東坡歿於毗陵書精進寺壁三首  其二",
        "id": "0134e48e-8c93-4185-ada5-1bcf7ca1ef76"
    },
    {
        "author": "釋德洪",
        "paragraphs": [
            "才疏意廣孔文舉，身健長貧白樂天。",
            "一代風流今已矣，三吴雲水固悠然。"
        ],
        "title": "袁州聞東坡歿於毗陵書精進寺壁三首  其三",
        "id": "af205292-c048-4908-9f70-d4b98dbfee26"
    },
    {
        "author": "釋德洪",
        "paragraphs": [
            "吹毛用了急須磨，鐵脊師兄舌太多。",
            "祖佛命根俱截斷，笑中驚倒老維摩。"
        ],
        "title": "無盡居士以峡州天寧見邀作此辭免六首  其一",
        "id": "31c38647-0631-491c-ab95-2de83a3a9021"
    },
    {
        "author": "釋德洪",
        "paragraphs": [
            "維摩願力元無盡，重見真州宰輔身。",
            "舌本雷槌烹佛祖，筆端和氣活生民。"
        ],
        "title": "無盡居士以峡州天寧見邀作此辭免六首  其二",
        "id": "95b930e4-27ef-45a0-809f-a2a76c3c2d94"
    },
    {
        "author": "釋德洪",
        "paragraphs": [
            "四夷八蠻想風采，竈婦乳兒知姓名。",
            "寄語袖中調鼎手，未容扶杖獨經行。"
        ],
        "title": "無盡居士以峡州天寧見邀作此辭免六首  其三",
        "id": "ea7152a2-5ddb-4d04-a81b-7cd68fc1b5f6"
    },
    {
        "author": "釋德洪",
        "paragraphs": [
            "五達衢頭梵刹新，著書来喚住山人。",
            "折松慣掃和雲石，披衲難随沒馬塵。"
        ],
        "title": "無盡居士以峡州天寧見邀作此辭免六首  其四",
        "id": "8bb5dd82-05ed-4928-bd56-ada9494d5eb3"
    },
    {
        "author": "釋德洪",
        "paragraphs": [
            "亦欲便随流水出，重惟我法付王臣。",
            "回看坐睡横眠處，折脚鐺兒解笑人。"
        ],
        "title": "無盡居士以峡州天寧見邀作此辭免六首  其五",
        "id": "396557c1-9183-4453-91d9-257c54c7d7d0"
    },
    {
        "author": "釋德洪",
        "paragraphs": [
            "龜毛索子衲僧冤，闊角關西亦被穿。",
            "小犢鼻頭無覓處，聽渠露地且閑眠。"
        ],
        "title": "無盡居士以峡州天寧見邀作此辭免六首  其六",
        "id": "d1b146b0-78b9-47f1-9bec-1e6fb95fa73d"
    },
    {
        "author": "釋德洪",
        "paragraphs": [
            "明月洲頭一笛風，暮雲滅盡水吞空。",
            "倚筇笑語無人問，疑是西湖落夢中。"
        ],
        "tags": [
            "西湖"
        ],
        "title": "初到善谿慧照菴寄張無盡五首  其一",
        "id": "6744c623-3a2a-4b8b-af62-e9e38cba24bc"
    },
    {
        "author": "釋德洪",
        "paragraphs": [
            "山勒回流作窟盤，翠蘿綰带結鴛鸞。",
            "故應此境幽難畫，乞與菴僧自在看。"
        ],
        "title": "初到善谿慧照菴寄張無盡五首  其二",
        "id": "a2fb48ab-eb0f-4465-80d3-cb9e38a4dcde"
    },
    {
        "author": "釋德洪",
        "paragraphs": [
            "形勝迥分千里遠，地靈還受衆峰朝。",
            "從来慶澤流無盡，異事先看繼八蕭。"
        ],
        "title": "初到善谿慧照菴寄張無盡五首  其三",
        "id": "8be417d9-b914-433a-8dbb-7f6f81c4b5e9"
    },
    {
        "author": "釋德洪",
        "paragraphs": [
            "世辯不妨無骨舌，好山難絆自由身。",
            "從教折脚鐺兒笑，且欲南来識鳳麟。"
        ],
        "title": "初到善谿慧照菴寄張無盡五首  其四",
        "id": "7effa65f-44f8-40cb-9b16-eeb435eb31c7"
    },
    {
        "author": "釋德洪",
        "paragraphs": [
            "公有自然台輔望，與民同樂亦同憂。",
            "我慚雅思非支遁，亦伴東山爛熳游。"
        ],
        "title": "初到善谿慧照菴寄張無盡五首  其五",
        "id": "35546f8a-7bd5-422c-b615-544fd629decd"
    },
    {
        "author": "釋德洪",
        "paragraphs": [
            "謾說毗耶問疾風，主賓信手畫虚空。",
            "争如快活月洲老，萬事收藏一笑中。"
        ],
        "title": "無盡見和復次其韻五首  其一",
        "id": "1c66ed0e-92fd-447d-ac5f-7b213e56b5ef"
    },
    {
        "author": "釋德洪",
        "paragraphs": [
            "窗外雲閒如去鶴，門前山好似翔鸞。",
            "此時更有疑情在，試借疑情面目看。"
        ],
        "title": "無盡見和復次其韻五首  其二",
        "id": "f9ce0d82-e324-412d-bbcd-4886143dc738"
    },
    {
        "author": "釋德洪",
        "paragraphs": [
            "一丘一壑思迢迢，莫把山林較市朝。",
            "江上相逢兩無語，夕陽衰草暮蕭蕭。"
        ],
        "title": "無盡見和復次其韻五首  其三",
        "id": "b175523d-00bf-423d-9968-df92f9d252c2"
    },
    {
        "author": "釋德洪",
        "paragraphs": [
            "公是睡龍今縮首，我如江月且分身。",
            "人間一戲成何事，塚外君看半卧麟。"
        ],
        "title": "無盡見和復次其韻五首  其四",
        "id": "a02dff86-53e1-405c-a494-bf7a5ea13170"
    },
    {
        "author": "釋德洪",
        "paragraphs": [
            "雖然無證復無修，撲破虚空亦可憂。",
            "欲識老龐端的處，飯餘摩腹且閒游。"
        ],
        "title": "無盡見和復次其韻五首  其五",
        "id": "fad00f06-08c5-49a8-949c-2e738cd06a63"
    },
    {
        "author": "釋德洪",
        "paragraphs": [
            "金篦抉膜去重重，露出當時晦昧空。",
            "撥轉上頭關棙子，莫教更墮有無中。"
        ],
        "title": "又次韻答之十首  其一",
        "id": "6d70a21d-50b3-4701-a614-9411b9023672"
    },
    {
        "author": "釋德洪",
        "paragraphs": [
            "晚来妙語逼人寒，逸氣翩翩棲鳳鸞。",
            "珍重平生造物手，十分拈出與人看。"
        ],
        "title": "又次韻答之十首  其二",
        "id": "6bb8d33c-a2f6-4fa8-8b93-80aea061b3f0"
    },
    {
        "author": "釋德洪",
        "paragraphs": [
            "擁衾睡美無人喚，閑憶當年趁早朝。",
            "今伴赤松聊卒歲，後来功業付曹蕭。"
        ],
        "title": "又次韻答之十首  其三",
        "id": "56330ddb-8033-4117-bdc8-fa6dfa2570bf"
    },
    {
        "author": "釋德洪",
        "paragraphs": [
            "衆生煩惱亂如塵，共現如来智智身。",
            "自笑露腮狂寶誌，識公天上石麒麟。"
        ],
        "title": "又次韻答之十首  其四",
        "id": "dfa8e3be-693c-48f3-8456-b4e45829ca8d"
    },
    {
        "author": "釋德洪",
        "paragraphs": [
            "樓閣不勞彈指入，衆魔相顧匆驚憂。",
            "回光却復思初友，從此南詢可罷游。"
        ],
        "title": "又次韻答之十首  其五",
        "id": "df805236-4441-487a-9fa2-fcbbd6f6748d"
    },
    {
        "author": "釋德洪",
        "paragraphs": [
            "此法從来妙莫窮，何須癡坐學觀空。",
            "劈開結角羅紋處，攝入圓伊三點中。"
        ],
        "title": "又次韻答之十首  其六",
        "id": "428372a0-7265-4d6b-962e-31c7c63aad76"
    },
    {
        "author": "釋德洪",
        "paragraphs": [
            "法本無差須揀擇，楚雞元不是青鸞。",
            "當機一鏃三關破，覿體分明箭後看。"
        ],
        "title": "又次韻答之十首  其七",
        "id": "e65eeca1-5adc-4a1d-8ce1-185ae36b9363"
    },
    {
        "author": "釋德洪",
        "paragraphs": [
            "雲林一塢正寥寥，不把清閒負聖朝。",
            "歲晚追随真可畫，行人明日馬蕭蕭。"
        ],
        "title": "又次韻答之十首  其八",
        "id": "2d06702c-06a6-45db-a4f1-334be37a0dea"
    },
    {
        "author": "釋德洪",
        "paragraphs": [
            "我亦從来徹骨貧，誰知徧界不藏身。",
            "住山鈯斧勞收取，不是青源衆獸麟。"
        ],
        "title": "又次韻答之十首  其九",
        "id": "de3152e4-185f-4040-babd-588dd19858d8"
    },
    {
        "author": "釋德洪",
        "paragraphs": [
            "一笑相看萬事休，公無榮辱我無憂。",
            "挂名入社非難事，圓寂光中不厭游。"
        ],
        "title": "又次韻答之十首  其一○",
        "id": "20b0fec3-f9af-4c4a-b4c5-2e30b26b9b77"
    },
    {
        "author": "釋德洪",
        "paragraphs": [
            "仙郎齒頬嚼松風，吟處晴巒翠倚空。",
            "佳句興来渾不惜，一時傾出錦囊中。"
        ],
        "title": "孫侯見和復次韻五首  其一",
        "id": "57e51e45-f1a7-4d1b-87df-04728eee42ac"
    },
    {
        "author": "釋德洪",
        "paragraphs": [
            "我亦聞絃知雅曲，松風聲不類鳴鸞。",
            "相逢意氣須傾寫，一任旁人冷眼看。"
        ],
        "title": "孫侯見和復次韻五首  其二",
        "id": "a1b7c789-4424-4e56-a252-18579eeda65d"
    },
    {
        "author": "釋德洪",
        "paragraphs": [
            "歷世興亡皆可數，升平不復似今朝。",
            "野居興味應無限，小字明窗拔二蕭。"
        ],
        "title": "孫侯見和復次韻五首  其三",
        "id": "0177100b-5e4e-4f4b-a32f-11fe5b84c94c"
    },
    {
        "author": "釋德洪",
        "paragraphs": [
            "未展事功扶聖世，幅巾林下且收身。",
            "善谿廣坐看談笑，駿氣駸駸地上麟。"
        ],
        "title": "孫侯見和復次韻五首  其四",
        "id": "58dadb41-6817-42ec-bdbd-c4b64ee01f82"
    },
    {
        "author": "釋德洪",
        "paragraphs": [
            "我固浮雲輕俗眼，君真萱草可忘憂。",
            "婦翁一室藏沙界，興發時来把臂游。"
        ],
        "title": "孫侯見和復次韻五首  其五",
        "id": "0baa40cb-6a42-4fac-8c79-aa3fce172ea3"
    },
    {
        "author": "釋德洪",
        "paragraphs": [
            "愛君道骨有仙風，人品渾如月在空。",
            "清論不窮霏鋸屑，故應雲夢吐胸中。"
        ],
        "title": "再和答師復五首  其一",
        "id": "09b24fa3-693b-4379-815b-df1196431d84"
    },
    {
        "author": "釋德洪",
        "paragraphs": [
            "牛渚笑中曾捉月，道山歸去亦乘鸞。",
            "人間尚有餘緣在，又把塵編倒摺看。"
        ],
        "title": "再和答師復五首  其二",
        "id": "35da41b4-6a2b-44d8-8f3e-b73a05bd7b21"
    },
    {
        "author": "釋德洪",
        "paragraphs": [
            "吾道如山欲撼揺，羣兒毀譽漫前朝。",
            "冷看狂罵黄冠奕，却笑辛酸合爪蕭。"
        ],
        "title": "再和答師復五首  其三",
        "id": "4b86bd0d-7149-4f3b-be6a-f7b621caa0ca"
    },
    {
        "author": "釋德洪",
        "paragraphs": [
            "有味新詩名不得，正如仙爪爲爬身。",
            "此時風味無人會，想見麻姑擗脯麟。"
        ],
        "title": "再和答師復五首  其四",
        "id": "a22abc27-ad86-4618-aab9-302d09807a36"
    },
    {
        "author": "釋德洪",
        "paragraphs": [
            "八瓊洞口桃花笑，失却塵寰半世憂。",
            "聞道客亭炊未熟，坐看凍蟻夢中游。"
        ],
        "title": "再和答師復五首  其五",
        "id": "37f89fb7-f904-4158-9168-2083d2561d1c"
    },
    {
        "author": "釋德洪",
        "paragraphs": [
            "老師面目無尋處，藏在毗耶文室中。",
            "乞與盤山狂弟子，背抛筋斗撒顛風。"
        ],
        "title": "天覺以雲菴畫像見寄謝之",
        "id": "1d911ae1-7ef1-49be-81bf-b72082cb9fb2"
    },
    {
        "author": "釋德洪",
        "paragraphs": [
            "欲振雲菴出格風，直教魔界化成空。",
            "此邦已属張無盡，二佛難同一化中。"
        ],
        "title": "次天覺韻二首  其一",
        "id": "d5cb672f-d8b6-4d37-823d-a3acc47181a6"
    },
    {
        "author": "釋德洪",
        "paragraphs": [
            "百千萬億恒沙佛，正眼觀来縂是空。",
            "縱有毗耶方丈子，爲渠權置睫眉中。"
        ],
        "title": "次天覺韻二首  其二",
        "id": "7fcb9143-a7b7-4990-861b-34cc4cf80d78"
    },
    {
        "author": "釋德洪",
        "paragraphs": [
            "青山自在人情外，白業空消𡋯土中。",
            "歲晚一帆江海去，群飛争看刺天鴻。"
        ],
        "title": "余嘗問無盡居士曰往問悦公參素侍者有何言句無盡居士曰見悦說昔素問無爲如何說悦擬開口素大笑悦當有省宣師爲侍者余于叢林三見之矣政和元年又會于顯忠寺且欲歸江南作三偈送之  其一",
        "id": "7bd6e5f2-9693-4936-a799-930fa916cdce"
    },
    {
        "author": "釋德洪",
        "paragraphs": [
            "素公死後閑名在，末後句如黄石書。",
            "殺盡英雄人不見，子房兩眼似愁胡。"
        ],
        "title": "余嘗問無盡居士曰往問悦公參素侍者有何言句無盡居士曰見悦說昔素問無爲如何說悦擬開口素大笑悦當有省宣師爲侍者余于叢林三見之矣政和元年又會于顯忠寺且欲歸江南作三偈送之  其二",
        "id": "7ac59f99-af53-44e9-87dc-beb482791e5e"
    },
    {
        "author": "釋德洪",
        "paragraphs": [
            "無爲兩字如何說，開口知君病轉深。",
            "試問舊時宣侍者，不言不語笑吟吟。"
        ],
        "title": "余嘗問無盡居士曰往問悦公參素侍者有何言句無盡居士曰見悦說昔素問無爲如何說悦擬開口素大笑悦當有省宣師爲侍者余于叢林三見之矣政和元年又會于顯忠寺且欲歸江南作三偈送之  其三",
        "id": "e19f0f98-cec9-4549-a31d-46634ee657c2"
    },
    {
        "author": "釋德洪",
        "paragraphs": [
            "一觥春色紅鱗動，數筆海山青玉開。",
            "耳熱浩歌無說處，却將佳句寫歸来。"
        ],
        "title": "次韻魯直寄靈源三首  其一",
        "id": "7abd10ae-2f2d-45fc-8fec-beebece97212"
    },
    {
        "author": "釋德洪",
        "paragraphs": [
            "已作閉門稀識面，千金争購暮年書。",
            "空餘脩水連天碧，白鳥時来炯自如。"
        ],
        "title": "次韻魯直寄靈源三首  其二",
        "id": "2222e2c7-dbe9-4134-9153-650939f6a4c4"
    },
    {
        "author": "釋德洪",
        "paragraphs": [
            "閲世竟爲蝸角事，不妨閑作虎頭癡。",
            "平生筆語難傳處，獨許靈源大士知。"
        ],
        "title": "次韻魯直寄靈源三首  其三",
        "id": "8e87dbbd-1f1c-4ddd-af54-76f830398842"
    },
    {
        "author": "釋德洪",
        "paragraphs": [
            "十方刹海毫端具，一念交參無别路。",
            "妙明廓徹不依他，當念無来亦無去。"
        ],
        "title": "了翁謫亷欲置華嚴託余將来以六偈見寄其略曰杖頭多少閑田地挑取華嚴入嶺来次韻寄之  其一",
        "id": "5da42a49-f6c1-4327-8eb9-cf2131b207b9"
    },
    {
        "author": "釋德洪",
        "paragraphs": [
            "妙極玄微亦昧機，須明句裏電光飛。",
            "眼開做夢圭峰老，笑倒鹽官百衲師。"
        ],
        "title": "了翁謫亷欲置華嚴託余將来以六偈見寄其略曰杖頭多少閑田地挑取華嚴入嶺来次韻寄之  其二",
        "id": "f51fdbd1-a793-46bf-bcf7-05dc5659a2f8"
    },
    {
        "author": "釋德洪",
        "paragraphs": [
            "平生百事耳邊風，儘聽人嘲詐啞聾。",
            "跌著起来還一笑，何須半夜上孤峰。"
        ],
        "title": "了翁謫亷欲置華嚴託余將来以六偈見寄其略曰杖頭多少閑田地挑取華嚴入嶺来次韻寄之  其三",
        "id": "84b48adc-7da4-427b-a731-b2f6d1787a89"
    },
    {
        "author": "釋德洪",
        "paragraphs": [
            "覻邏牛兒亦久如，于今正好撫憐渠。",
            "但能收放知時節，吒吒常教旁屋廬。"
        ],
        "title": "了翁謫亷欲置華嚴託余將来以六偈見寄其略曰杖頭多少閑田地挑取華嚴入嶺来次韻寄之  其四",
        "id": "b5af47ee-89ce-46e5-bb4d-eb8f62920a9f"
    },
    {
        "author": "釋德洪",
        "paragraphs": [
            "因法相逢一笑開，俯看人世過飛埃。",
            "湘南嶺外休分别，圓寂光中共往来。"
        ],
        "title": "了翁謫亷欲置華嚴託余將来以六偈見寄其略曰杖頭多少閑田地挑取華嚴入嶺来次韻寄之  其五",
        "id": "3ba12bca-fa34-4a15-92e4-3d5b86f738c6"
    },
    {
        "author": "釋德洪",
        "paragraphs": [
            "根機饒我三干倍，純熟輸君一百籌。",
            "誰似夢中憂患裏，飯餘要睡即齁齁。"
        ],
        "title": "了翁謫亷欲置華嚴託余將来以六偈見寄其略曰杖頭多少閑田地挑取華嚴入嶺来次韻寄之  其六",
        "id": "0b1a7f30-7d4e-4385-9998-1482a99d89c5"
    },
    {
        "author": "釋德洪",
        "paragraphs": [
            "仰惟陛下實英主，鑄印消印如沛公。",
            "補天正賴女媧手，萬物吐氣思春風。"
        ],
        "title": "寄華嚴居士三首  其一",
        "id": "73570d26-760b-44e7-9ff5-d11b28645978"
    },
    {
        "author": "釋德洪",
        "paragraphs": [
            "文章日月不能老，忠義姦邪膽自磨。",
            "公能一念了萬法，奈此功名未放何。"
        ],
        "title": "寄華嚴居士三首  其二",
        "id": "0a32c4b9-8d8c-4eaa-9014-e5732020fdea"
    },
    {
        "author": "釋德洪",
        "paragraphs": [
            "謝公捉鼻知不免，整頓乾坤民望深。",
            "勿嗔秃頭預世事，我是同時支道林。"
        ],
        "title": "寄華嚴居士三首  其三",
        "id": "3f6ef806-0d81-40a8-9c4b-e3561debccfe"
    },
    {
        "author": "釋德洪",
        "paragraphs": [
            "回鴈峰前醉眼醒，卧看波影蘸空青。",
            "起来一笛春風晚，萬里無雲月滿汀。"
        ],
        "title": "瑩中南歸至衡陽作六首寄之  其一",
        "id": "8c0bf0d1-72d2-40a0-b30c-a2343308ad3b"
    },
    {
        "author": "釋德洪",
        "paragraphs": [
            "醉裏南游亦偶然，歸来客舍夢初圓。",
            "袖中滄海煩傾出，要看毫端浪拍天。"
        ],
        "title": "瑩中南歸至衡陽作六首寄之  其二",
        "id": "771968c1-195b-4943-9475-58d8c03274f5"
    },
    {
        "author": "釋德洪",
        "paragraphs": [
            "喧熱婆羅大火聚，無厭足王刀鋸場。",
            "聞道飽參俱透過，来尋初友見清凉。"
        ],
        "title": "瑩中南歸至衡陽作六首寄之  其三",
        "id": "184dd3c5-8437-4d7e-8263-a88fcdd3b578"
    },
    {
        "author": "釋德洪",
        "paragraphs": [
            "争道頭陀再應緣，那知南畝不陳鮮。",
            "君看提起超情句，馬得幡竿尾指天。"
        ],
        "title": "瑩中南歸至衡陽作六首寄之  其四",
        "id": "95a877a6-9397-4dfa-8584-7b7b4784c991"
    },
    {
        "author": "釋德洪",
        "paragraphs": [
            "禮拜起来無伎倆，拈花笑裏有精神。",
            "何如眼倦抛書睡，一枕雷霆撼四鄰。"
        ],
        "title": "瑩中南歸至衡陽作六首寄之  其五",
        "id": "f68995c7-113d-4b22-893d-269214d44103"
    },
    {
        "author": "釋德洪",
        "paragraphs": [
            "笑看癡蠅遭唾涴，絕憐香象截流過。",
            "歸来兒女團圞坐，嬴得心如古井波。"
        ],
        "title": "瑩中南歸至衡陽作六首寄之  其六",
        "id": "8140c74c-ca45-47ef-856e-91e04b9b800d"
    },
    {
        "author": "釋德洪",
        "paragraphs": [
            "應思靈鷲多年别，来作鍾山十日留。",
            "一句鶻崙難劈破，風泉松月夜堂幽。"
        ],
        "title": "李光祖自了翁法窟来訪余於鍾山留十日方知鼻孔大頭向下既行作六首送之  其一",
        "id": "5777a9eb-a26f-455f-819f-07ae746a0df4"
    },
    {
        "author": "釋德洪",
        "paragraphs": [
            "南畆頭陀施毒手，北山道者起慈心。",
            "解於糞掃堆頭笑，拾得茸穿穴鼻針。"
        ],
        "title": "李光祖自了翁法窟来訪余於鍾山留十日方知鼻孔大頭向下既行作六首送之  其二",
        "id": "5aafac2b-7bbd-4a03-a469-411b69fbd40b"
    },
    {
        "author": "釋德洪",
        "paragraphs": [
            "六根清净精進力，二熱消亡法供真。",
            "舌本青蓮香不歇，色身三昧現塵塵。"
        ],
        "title": "李光祖自了翁法窟来訪余於鍾山留十日方知鼻孔大頭向下既行作六首送之  其三",
        "id": "44f17e15-a0d1-41b0-a67b-04033cc21fcd"
    },
    {
        "author": "釋德洪",
        "paragraphs": [
            "分身可集呈真僞，寶塔能言透死生。",
            "佛眼尚難窺向背，謾煩機巧並頭争。"
        ],
        "title": "李光祖自了翁法窟来訪余於鍾山留十日方知鼻孔大頭向下既行作六首送之  其四",
        "id": "d41ecb44-7d94-4eaa-8fb8-8105b8b5e8fa"
    },
    {
        "author": "釋德洪",
        "paragraphs": [
            "一切女人皆障道，十分厚味最傷生。",
            "登牀未敢期穿屨，見慢須防起現行。"
        ],
        "title": "李光祖自了翁法窟来訪余於鍾山留十日方知鼻孔大頭向下既行作六首送之  其五",
        "id": "dd9176e7-df8b-4f2b-a174-f6f1674e66f5"
    },
    {
        "author": "釋德洪",
        "paragraphs": [
            "履稀瘦處却知肥，間物須防獄治之。",
            "虎穴魔宫同止住，寒灰枯木是男兒。"
        ],
        "title": "李光祖自了翁法窟来訪余於鍾山留十日方知鼻孔大頭向下既行作六首送之  其六",
        "id": "27c91a0b-3c5a-4761-8ab6-e11fd8de6991"
    },
    {
        "author": "釋德洪",
        "paragraphs": [
            "世途嶮巇鼻先酸，折脚鐺尋穩處安。",
            "誰見睡餘閑振策，松風吹耳夜濤寒。"
        ],
        "title": "寄石頭志菴主",
        "id": "5c832084-e8e3-4f38-96c7-37bef3591c55"
    },
    {
        "author": "釋德洪",
        "paragraphs": [
            "厭看瀟湘萬頃山，江南歸去卧龍安。",
            "只將一味無求法，留與叢林作樣看。"
        ],
        "tags": [
            "衡山"
        ],
        "title": "石頭菴主居南嶽僅三十年忽思還江南龍安作此寄之三首  其一",
        "id": "ced65fca-6471-40d8-93b1-cbe89c89a0ad"
    },
    {
        "author": "釋德洪",
        "paragraphs": [
            "龍安聞說好巖叢，瘦坐孤行兩頬紅。",
            "剩得清閑無著處，一時排遣笑吟中。"
        ],
        "tags": [
            "衡山"
        ],
        "title": "石頭菴主居南嶽僅三十年忽思還江南龍安作此寄之三首  其二",
        "id": "0efc1fe6-b5fe-43b5-9d3c-f74cb3586ac6"
    },
    {
        "author": "釋德洪",
        "paragraphs": [
            "閙中抛擲亦奇哉，句裏藏身活路開。",
            "生鐵心肝含笑面，不虚參見作家来。"
        ],
        "tags": [
            "衡山"
        ],
        "title": "石頭菴主居南嶽僅三十年忽思還江南龍安作此寄之三首  其三",
        "id": "6b7c4b39-16cf-471f-8bb0-835018227cfa"
    },
    {
        "author": "釋德洪",
        "paragraphs": [
            "去年曾陟白雲顛，投老相逢亦偶然。",
            "蟬蜕君今成貼葉，春蠶我已作三眠。"
        ],
        "title": "聞志公化悼之三首  其一",
        "id": "a80dcddf-04a9-434d-8fdf-4576636ed051"
    },
    {
        "author": "釋德洪",
        "paragraphs": [
            "生死已將同夜旦，閑眠行樂不相妨。",
            "遥知此日龍安寺，蛛網高人夢蝶牀。"
        ],
        "title": "聞志公化悼之三首  其二",
        "id": "285e2eb3-0292-4cef-bb02-45e8a1eeae86"
    },
    {
        "author": "釋德洪",
        "paragraphs": [
            "捍裘未減春罏暖，丈室偏宜道骨寒。",
            "擺手便行呼不應，閑名在世試除看。"
        ],
        "title": "聞志公化悼之三首  其三",
        "id": "582669df-d796-48bb-826c-e54df3516742"
    },
    {
        "author": "釋德洪",
        "paragraphs": [
            "洞山正似鍾山塢，慙愧新詩寫得真。",
            "欲喚定林閑相國，要看清散岸綸巾。"
        ],
        "title": "次韻超然洞山二首  其一",
        "id": "cd728c9b-5405-4e98-8aab-e0ccb2f7e75d"
    },
    {
        "author": "釋德洪",
        "paragraphs": [
            "油然無定似雲閑，今在江南盡處山。",
            "膚寸顧吾真可度，奇峰如子未容攀。"
        ],
        "title": "次韻超然洞山二首  其二",
        "id": "4ccb4376-5fd8-4730-b43f-ec267e73fe65"
    },
    {
        "author": "釋德洪",
        "paragraphs": [
            "數筆湘山衰眼力，一犁春雨隔清談。",
            "遥知穩靠蒲團處，碧篆香消柏子菴。"
        ],
        "title": "寄嶽麓禪師三首  其一",
        "id": "78877d2d-4dba-4d7e-bd58-4a480ce9afd2"
    },
    {
        "author": "釋德洪",
        "paragraphs": [
            "飽參衲子一千指，古格叢林二十年。",
            "想見升堂提祖令，道容水雪照人天。"
        ],
        "title": "寄嶽麓禪師三首  其二",
        "id": "3ffbc726-35f5-49b6-93db-ed8aa78bee4e"
    },
    {
        "author": "釋德洪",
        "paragraphs": [
            "湘南道價獨驚群，知是黄龍的骨孫。",
            "本色住山何所有，白鷗春水自當門。"
        ],
        "title": "寄嶽麓禪師三首  其三",
        "id": "40320112-1df6-4517-97be-6d4f4ed1cd55"
    },
    {
        "author": "釋德洪",
        "paragraphs": [
            "能回箭鋒射自己，方肯竿頭進步行。",
            "道得未生前一句，始信虚空解講經。"
        ],
        "title": "示禪者",
        "id": "cd9f0443-6fcb-471e-82e2-ccb69cb49c20"
    },
    {
        "author": "釋德洪",
        "paragraphs": [
            "興工願力經營地，樓閣咄嗟金碧開。",
            "滿院青春人不管，一庭蒼蘚客閑来。"
        ],
        "title": "書太平菴",
        "id": "bc49cb99-236e-4cf6-b385-e5fb35728b9b"
    },
    {
        "author": "釋德洪",
        "paragraphs": [
            "蹇驢尋我亦乘興，秋潑空山煙翠時。",
            "脱帽不知誰主客，一燈相對夜彈棋。"
        ],
        "title": "余將經行他山德莊自邑中馳書作詩見留是夕胡彦通亦會二君手談達旦不寐明日霜重共讀蔡德符兄弟所寄詩有懷其人五首  其一",
        "id": "f81343a1-a3fb-403a-a850-dce988127950"
    },
    {
        "author": "釋德洪",
        "paragraphs": [
            "風徑霜清拾墮薪，野炊童子解經營。",
            "翛然放著秋窗晚，籬落凄清屋角晴。"
        ],
        "title": "余將經行他山德莊自邑中馳書作詩見留是夕胡彦通亦會二君手談達旦不寐明日霜重共讀蔡德符兄弟所寄詩有懷其人五首  其二",
        "id": "084661d7-9dc5-475b-b490-0a8031147fcf"
    },
    {
        "author": "釋德洪",
        "paragraphs": [
            "精麤一飽随緣去，林壑諸方到處鄉。",
            "去住了知無可揀，謾煩辭錦照人光。"
        ],
        "title": "余將經行他山德莊自邑中馳書作詩見留是夕胡彦通亦會二君手談達旦不寐明日霜重共讀蔡德符兄弟所寄詩有懷其人五首  其三",
        "id": "8a1f6943-c7b7-4b3d-b9af-5515bd774b30"
    },
    {
        "author": "釋德洪",
        "paragraphs": [
            "旁舍潛夫十年舊，會茶時復坐僧氈。",
            "愛將夷甫雌黄口，解說定林文字禪。"
        ],
        "title": "余將經行他山德莊自邑中馳書作詩見留是夕胡彦通亦會二君手談達旦不寐明日霜重共讀蔡德符兄弟所寄詩有懷其人五首  其四",
        "id": "7b9faf48-9ebc-428b-9356-e01167375e87"
    },
    {
        "author": "釋德洪",
        "paragraphs": [
            "蔡家兄弟好兒郎，骨秀同熏知見香。",
            "好在綠楊隄上路，幅巾来往自相羊。"
        ],
        "title": "余將經行他山德莊自邑中馳書作詩見留是夕胡彦通亦會二君手談達旦不寐明日霜重共讀蔡德符兄弟所寄詩有懷其人五首  其五",
        "id": "ad285e33-9d60-4ecd-ae20-f36acc06567d"
    },
    {
        "author": "釋德洪",
        "paragraphs": [
            "臨濟三玄劈不開，近来金鏁轉生苔。",
            "喜公袖手通關棙，同在靈山見佛来。"
        ],
        "title": "上李大卿三首  其一",
        "id": "e808e92f-c52a-4d8c-92aa-7f29b7b978c6"
    },
    {
        "author": "釋德洪",
        "paragraphs": [
            "與人實法土難消，道火何曾口被燒。",
            "抛出秦時𨍏轢鑽，突圝如斗兩頭揺。"
        ],
        "title": "上李大卿三首  其二",
        "id": "b3b00c02-ce3b-4758-84c7-8d2db355525d"
    },
    {
        "author": "釋德洪",
        "paragraphs": [
            "不犯鋒芒平正偏，分明有語是無言。",
            "尋思絕處一句好，咬破方知百味全。"
        ],
        "title": "上李大卿三首  其三",
        "id": "c86e462a-abd3-44fa-b755-d28ac8054955"
    },
    {
        "author": "釋德洪",
        "paragraphs": [
            "雖赴来機少異之，箭鋒相直出思惟。",
            "訥菴言下瞠雙目，孔子原来是仲尼。"
        ],
        "title": "與韓子蒼六首  其一",
        "id": "0cd6250b-d6ff-4e38-8a3f-aed89a1822ca"
    },
    {
        "author": "釋德洪",
        "paragraphs": [
            "從来未悟不曾迷，一見菴僧更不疑。",
            "脱體現前無軃避，鼻頭向下少人知。"
        ],
        "title": "與韓子蒼六首  其二",
        "id": "d016bad6-7f71-49c7-b08e-6c7874b8163a"
    },
    {
        "author": "釋德洪",
        "paragraphs": [
            "盤珠走處無留影，百計推尋摸意根。",
            "酬汝欲心顛倒見，哆啝元不是無言。"
        ],
        "title": "與韓子蒼六首  其三",
        "id": "54d8c750-1c7b-4840-88f5-e01a8119233e"
    },
    {
        "author": "釋德洪",
        "paragraphs": [
            "但識綱宗無實法，爲君拈却眼中塵。",
            "鴛鴦繡出從教看，莫把金針度與人。"
        ],
        "title": "與韓子蒼六首  其四",
        "id": "75583da2-d145-4fa4-8252-a1085ae2fcb4"
    },
    {
        "author": "釋德洪",
        "paragraphs": [
            "收得訥菴末後句，羅敷種性覺風流。",
            "海壇馬子似驢大，失曉山童不裹頭。"
        ],
        "title": "與韓子蒼六首  其五",
        "id": "fac255bd-a744-4dd4-8790-71308487fbe6"
    },
    {
        "author": "釋德洪",
        "paragraphs": [
            "百年應盡便應盡，坐脱立亡誇小兒。",
            "酪出乳中無别法，死時何苦欲先知。"
        ],
        "title": "與韓子蒼六首  其六",
        "id": "614ab876-da40-43a4-8792-4bd2260b1cb0"
    },
    {
        "author": "釋德洪",
        "paragraphs": [
            "知有道鄉何處是，個中歸路滑于苔。",
            "萬機罷後見城郭，一念不生金鏁開。"
        ],
        "title": "寄道鄉居士三首  其一",
        "id": "99a52327-c630-43d8-99fa-eb4f9c4f4a5d"
    },
    {
        "author": "釋德洪",
        "paragraphs": [
            "抽身世路崎嶇處，掣肘功名逼逐人。",
            "勿謂老来無伎倆，絕蹤跡處解藏身。"
        ],
        "title": "寄道鄉居士三首  其二",
        "id": "0c1dc09f-3937-47ff-bef6-17e06672bc4a"
    },
    {
        "author": "釋德洪",
        "paragraphs": [
            "丹霞未見龐居士，已有言詞滿四方。",
            "何似他時親識面，未勞語默强遮藏。"
        ],
        "title": "寄道鄉居士三首  其三",
        "id": "95064d51-7c3e-4b77-bf58-1e6948da5850"
    },
    {
        "author": "釋德洪",
        "paragraphs": [
            "同條生不同條死，覿露全機誰後先。",
            "一句鶻崙難劈破，一時乞與子孫傳。"
        ],
        "title": "謁凖禪師塔",
        "id": "8ca5d832-8f70-4275-b426-641822573844"
    },
    {
        "author": "釋德洪",
        "paragraphs": [
            "叢席凋零空斂眉，争鋒唇吻鬭輕肥。",
            "歎無老宿提綱要，時有亾僧爲發機。"
        ],
        "title": "兩僧相繼而化有感二首  其一",
        "id": "6bfe5981-f3fc-4444-934f-61c448746be1"
    },
    {
        "author": "釋德洪",
        "paragraphs": [
            "賓朋鴛鷺門如市，聲價靈延一世驚。",
            "只有片時人看好，死生那解替人行。"
        ],
        "title": "兩僧相繼而化有感二首  其二",
        "id": "6dfbc8fa-8faa-47b4-9504-aa460586c000"
    },
    {
        "author": "釋德洪",
        "paragraphs": [
            "擇乳鵝王非鴨類，影鞭良馬本龍媒。",
            "正中妙叶無人會，句裏空驚法眼開。"
        ],
        "title": "次韻誼叟",
        "id": "cb38c08a-89b9-425c-afa2-b12506e896e4"
    },
    {
        "author": "釋德洪",
        "paragraphs": [
            "靈光寂照神通藏，意地經營幻住菴。",
            "已喜眼根今現證，何妨要耳作同參。"
        ],
        "title": "雪後寄荷塘幻住菴盲僧四首  其一",
        "id": "d897af05-fd44-4dd0-92da-f7eff93860b7"
    },
    {
        "author": "釋德洪",
        "paragraphs": [
            "表裏洞然無量相，晦明無計掩藏伊。",
            "庵中但見人孤坐，門外從教事不知。"
        ],
        "title": "雪後寄荷塘幻住菴盲僧四首  其二",
        "id": "edcd684c-1c99-4848-ab16-63fa0e64d8fe"
    },
    {
        "author": "釋德洪",
        "paragraphs": [
            "荷塘寺後千竿玉，折脚鐺中五合陳。",
            "静裏笑看垂釣者，夜深方見把針人。"
        ],
        "title": "雪後寄荷塘幻住菴盲僧四首  其三",
        "id": "7b10a6c7-8f39-4755-abbd-fc9b4096f0df"
    },
    {
        "author": "釋德洪",
        "paragraphs": [
            "簷日未通孤坐暖，雪雲都放九峰青。",
            "空階夜滴聞鈴響，卧學荷塘耳誦經。"
        ],
        "title": "雪後寄荷塘幻住菴盲僧四首  其四",
        "id": "813350de-7f40-4b45-8c8c-bdb325b95365"
    },
    {
        "author": "釋德洪",
        "paragraphs": [
            "正中妙叶諱當頭，洞水從教向逆流。",
            "唱起新豐舊時曲，要看躍浪鬭泥牛。"
        ],
        "title": "送覺上人之洞山二首  其一",
        "id": "de572571-ed6f-4317-aaee-389f69b25352"
    },
    {
        "author": "釋德洪",
        "paragraphs": [
            "八角通紅鐵彈丸，衲僧未嚼齒先酸。",
            "笑中抛擲尋常事，石火敲時著眼看。"
        ],
        "title": "送覺上人之洞山二首  其二",
        "id": "465ed8e4-e6ac-4eda-a38c-3f5248a7b04e"
    },
    {
        "author": "釋德洪",
        "paragraphs": [
            "蜜脾新滿割山房，都是諸花知見香。",
            "味絕中邊深爲有，待將無舌爲君嘗。"
        ],
        "title": "謝保福寄蜜",
        "id": "54d6bad0-c66b-4f1b-a521-acd121a0850a"
    },
    {
        "author": "釋德洪",
        "paragraphs": [
            "跛脚阿師六世孫，毗陵古寺獨關門。",
            "也知祖是陳尊宿，平昔高風宛尚存。"
        ],
        "title": "太平有老僧頃見大本禪師掩門久不出乃書其壁",
        "id": "4f1d9c79-d70e-424e-b7bf-9db494869cc4"
    },
    {
        "author": "釋德洪",
        "paragraphs": [
            "行智慧心名解脱，絕荆棘地號慈祥。",
            "煙消火冷諸緣盡，憎愛化爲平等光。"
        ],
        "title": "宿慈祥室",
        "id": "5edc65a2-bd2c-4ae3-af75-5aa16d4cdaad"
    },
    {
        "author": "釋德洪",
        "paragraphs": [
            "十八聲聞解倒根，少叢林漢亂山門。",
            "知他何處攞齋去，不見堂中第五尊。"
        ],
        "title": "撫州北景德寺不見古畫第五尊羅漢",
        "id": "471075d5-77f0-4407-84b9-45d2b85fc745"
    },
    {
        "author": "釋德洪",
        "paragraphs": [
            "自笑忍饑空畫餅，誰期擊竹喪全身。",
            "休誇魏藥能起死，須信金塵解翳人。"
        ],
        "title": "留題覺軒",
        "id": "ab2e3bae-dabf-4499-ade9-e6a3557def76"
    },
    {
        "author": "釋德洪",
        "paragraphs": [
            "風聲卷地犇萬馬，雪花連空若推下。",
            "道人軒渠何所来，笑裏丹砂不知價。"
        ],
        "title": "大風雪中迪吉老尋余鍾山二首  其一",
        "id": "0868f01b-7bf2-4eb5-87f3-711e35d052b7"
    },
    {
        "author": "釋德洪",
        "paragraphs": [
            "萬事信緣安樂法，一身随分實頭禪。",
            "不知影草聲前句，何似和衣粥後眠。"
        ],
        "title": "大風雪中迪吉老尋余鍾山二首  其二",
        "id": "b1ec7417-13b4-4d3e-a400-935f6d9b92ad"
    },
    {
        "author": "釋德洪",
        "paragraphs": [
            "思慮不及猶爲物，分别未忘都是夢。",
            "阿難樹見竟難分，曹谿風幡元不動。"
        ],
        "title": "背塵軒",
        "id": "14a0806b-1e81-4ecc-be65-f90f436242bb"
    },
    {
        "author": "釋德洪",
        "paragraphs": [
            "營辦勝緣真戲事，臨平此偈亦逢場。",
            "妙無影迹如龍句，應笑癡人戽夜塘。"
        ],
        "title": "次韻廓然送瑫上人",
        "id": "ccb79cad-c4b1-4f0c-83fb-a73d891cafd8"
    },
    {
        "author": "釋德洪",
        "paragraphs": [
            "智光廣大精進力，化作人間釋梵宫。",
            "我亦生涯無一鉢，伴公他日聽樓鐘。"
        ],
        "title": "游南禪",
        "id": "718ff772-9c6b-4d5a-98da-881ffbc1389f"
    },
    {
        "author": "釋德洪",
        "paragraphs": [
            "十世爲僧生復死，今朝生死不相干。",
            "從来被眼常遮蓋，不信如今借汝看。"
        ],
        "title": "十生觀音生辰燒香偈示智俱",
        "id": "48387123-d559-4fee-acbe-c32ad0b28ed0"
    },
    {
        "author": "釋德洪",
        "paragraphs": [
            "諸方說禪炙手熱，此菴默坐如冰冷。",
            "美食不中飽人餐，他人不肯我自肯。"
        ],
        "title": "題自肯菴",
        "id": "1e706788-f288-42f7-b3ad-f1a15a016804"
    },
    {
        "author": "釋德洪",
        "paragraphs": [
            "子母俱忘脱體看，纖毫纔動被渠瞞。",
            "若非豎亞頂門眼，那辨紅罏點雪寒。"
        ],
        "title": "與朱世英夜論玄沙香嚴雲菴宗旨三首  其一",
        "id": "2a9c7905-a188-465b-a98f-142effe6d330"
    },
    {
        "author": "釋德洪",
        "paragraphs": [
            "言下百骸俱脱盡，更無一法覆藏伊。",
            "亡僧對面分明看，却是禪和眼搭癡。"
        ],
        "title": "與朱世英夜論玄沙香嚴雲菴宗旨三首  其二",
        "id": "936088f2-c076-4b33-aad3-45d7b2cb5eed"
    },
    {
        "author": "釋德洪",
        "paragraphs": [
            "睡美春来常失曉，日高衾暖懶翻身。",
            "戲將古寺閑房趣，誇與閙中無事人。"
        ],
        "title": "與朱世英夜論玄沙香嚴雲菴宗旨三首  其三",
        "id": "50fe60c1-5945-4b9b-ac77-2bd7a505dd36"
    },
    {
        "author": "釋德洪",
        "paragraphs": [
            "稽首一切智成就，譬如一月落萬水。",
            "乃知洪崖橋上看，不離文殊一月體。"
        ],
        "tags": [
            "泰山"
        ],
        "title": "立上人北遊五頂南還畫文殊雲間之相余政和年秋遊翠巖立持以展洪崖橋上時山雲廓清萬峰劍立谿轉雷驚行人悚動忽瞻瑞相如見於岱嶽時余聞文殊爲根本智智無不立豈獨現於五頂耶",
        "id": "5171ed22-0ceb-444b-bb02-0a2889bee913"
    },
    {
        "author": "釋德洪",
        "paragraphs": [
            "謾說難酬彼工人，上人言語未全真。",
            "世間所有皆虚幻，何獨芭蕉可喻身。"
        ],
        "title": "題永安居士軒壁",
        "id": "92932345-4d4a-43b4-b649-cd8172fe0bcd"
    },
    {
        "author": "釋德洪",
        "paragraphs": [
            "孤筇冐雨出山去，應與道人增笑聲。",
            "永愧蕭蕭碧巖下，衲衣清散自經行。"
        ],
        "title": "出山寄詮上人",
        "id": "da3ae205-90b7-4372-a209-694d50c91970"
    },
    {
        "author": "釋德洪",
        "paragraphs": [
            "當年随我出西州，到處雲山共勝游。",
            "那料秦淮烟雨裏，倚筇看子上孤舟。"
        ],
        "title": "送一萬回",
        "id": "358e40c5-c2fa-468b-ac8a-7bf0988eba6d"
    },
    {
        "author": "釋德洪",
        "paragraphs": [
            "野外相逢一笑新，十年峰頂卧雲人。",
            "却將南楚登山脚，去踏東華沒馬塵。"
        ],
        "tags": [
            "衡山"
        ],
        "title": "道逢南嶽太上人游京師戲贈其行",
        "id": "f45d54c5-060a-4116-87a8-4d4578ab2516"
    },
    {
        "author": "釋德洪",
        "paragraphs": [
            "中郎書異爲忠孝，右轄詩清付水雲。",
            "林下一燈長到曉，此生真復是知聞。"
        ],
        "title": "僧從事文字禪三首  其一",
        "id": "a7378e46-3f15-475d-8925-ffc706156e73"
    },
    {
        "author": "釋德洪",
        "paragraphs": [
            "一麟衆角失精彩，尺璧千崖發耿光。",
            "借面北人無四目，獨餘方寸是慈祥。"
        ],
        "title": "僧從事文字禪三首  其二",
        "id": "2b7242f9-6cb7-4d79-b9f8-82ea29b9f28d"
    },
    {
        "author": "釋德洪",
        "paragraphs": [
            "三多授子文章法，壞衲酬吾老大心。",
            "簾捲暮凉烟翠重，一聲雲斧覺山深。"
        ],
        "title": "僧從事文字禪三首  其三",
        "id": "83fd5f3e-489f-4e55-b81e-98d70a60bdce"
    },
    {
        "author": "釋德洪",
        "paragraphs": [
            "寶公關鏁尋常事，諗老家風氣味長。",
            "十載故人情外意，一杯今日雨前香。"
        ],
        "title": "金陵獄中謝人惠茶",
        "id": "aefeede0-42a3-436b-b343-c83b0ad716a7"
    },
    {
        "author": "釋德洪",
        "paragraphs": [
            "幽人十月猶絺綌，萬瓦霜清木葉號。",
            "賴有西鄰念衰冷，夜窗叢手辦衣袍。"
        ],
        "title": "随與珉秀七八衲子爲辦寒具",
        "id": "dd85fe4f-1fae-4211-b2ac-61c7791436a8"
    },
    {
        "author": "釋德洪",
        "paragraphs": [
            "卧誦故交風雨散，忽驚時序歲時同。",
            "遥知吏散無餘事，只有花枝遶郭紅。"
        ],
        "title": "寄道夫三首  其一",
        "id": "1320ca9c-8ef5-4547-9f55-e6f27f370a68"
    },
    {
        "author": "釋德洪",
        "paragraphs": [
            "石渠天祿略上口，長嘯簿書欺得人。",
            "龍卷大身藏一髪，兒曹聊爾與相親。"
        ],
        "title": "寄道夫三首  其二",
        "id": "76bb0b97-cbfc-4560-9ac5-931e90457f5d"
    },
    {
        "author": "釋德洪",
        "paragraphs": [
            "昭默老禪最高遁，孤風聞說不容攀。",
            "煩君倒用彭澤印，折簡招之應出山。"
        ],
        "title": "寄道夫三首  其三",
        "id": "02b0d40f-f5d6-43e0-be30-607ec2ed9c78"
    },
    {
        "author": "釋德洪",
        "paragraphs": [
            "我昔南游跨海還，夢中常憶海邊山。",
            "匡廬忽見山中客，果笑人間是夢間。"
        ],
        "tags": [
            "庐山"
        ],
        "title": "會廣南因上人",
        "id": "171dabe8-3cbf-4fc3-b936-b73a040dc850"
    },
    {
        "author": "釋德洪",
        "paragraphs": [
            "芒鞋踏破成何事，坐榻塵埋只汗顔。",
            "齋鉢生涯唯澗飲，結茅終待老鍾山。"
        ],
        "title": "超然在東華作此招之",
        "id": "080784c3-6f13-4414-9ddc-0cb58cadf2f2"
    },
    {
        "author": "釋德洪",
        "paragraphs": [
            "袖手對君增白業，照溪嗟我減朱顔。",
            "遥知歲晚歸心急，不爲江南卧看山。"
        ],
        "title": "時余適金陵定居定林超然將南歸從余游以爲詩讖也復次其韻",
        "id": "c78915a1-08ac-4b23-8986-1446e4c6121d"
    },
    {
        "author": "釋德洪",
        "paragraphs": [
            "平生百態不掛眼，倚杖看雲慵解包。",
            "湘水叢林多古格，何妨一鉢穩安巢。"
        ],
        "title": "圓上人覓詩",
        "id": "98c6d698-ed11-4e8f-8881-3dab47c1be0a"
    },
    {
        "author": "釋德洪",
        "paragraphs": [
            "平生厭飫水雲間，老境優游剩得閒。",
            "遠謫瘴鄉君勿歎，天教更看海南山。"
        ],
        "title": "至邵州示胡强仲三首  其一",
        "id": "17ebccd1-7d87-4a44-bcb5-a31ab5dccee3"
    },
    {
        "author": "釋德洪",
        "paragraphs": [
            "情緣不斷自消滅，浮念欲生無起因。",
            "多謝鍊磨金出鑛，敢辭枷鏁夢中身。"
        ],
        "title": "至邵州示胡强仲三首  其二",
        "id": "80686a8e-bfaf-42b7-8851-09e1c2d08104"
    },
    {
        "author": "釋德洪",
        "paragraphs": [
            "盧能嶺上容君看，彌勒樓前借汝觀。",
            "成佛捷途當舉足，不須平地致艱難。"
        ],
        "title": "至邵州示胡强仲三首  其三",
        "id": "94e84253-ea4b-4253-8532-8e0134f59804"
    },
    {
        "author": "釋德洪",
        "paragraphs": [
            "行藏獨許青山見，議論猶容亂石聞。",
            "勿謂衲盲貧勝我，谿分明月谷量雲。"
        ],
        "title": "書資國寺壁",
        "id": "dbd40e45-3610-4c42-b416-6129477658f1"
    },
    {
        "author": "釋德洪",
        "paragraphs": [
            "叢林職似驚羣雁，供給情如反哺烏。",
            "梅蘂犯寒持鉢去，山茶出屋得歸無。"
        ],
        "title": "送圓監寺持鉢之邵陽",
        "id": "b6cf1ad1-834a-4a25-8df9-7083a0ee42d6"
    },
    {
        "author": "釋德洪",
        "paragraphs": [
            "嫩日柔風春恰曉，花光醉人濃可皛。",
            "到山不必問老師，春色爲儂都說了。"
        ],
        "title": "贈欽上人",
        "id": "e3da5117-91c3-4e38-865a-d9f0b86f7eb5"
    },
    {
        "author": "釋德洪",
        "paragraphs": [
            "手抄禪林僧寶傳，暗誦石門文字禪。",
            "揀得湘西好三角，春風歸去弄雲泉。"
        ],
        "title": "與法護禪者",
        "id": "10d2b189-1a1c-40fe-9e72-34aa9bdafc58"
    },
    {
        "author": "釋德洪",
        "paragraphs": [
            "觀公短小精悍色，試手来參五味禪。",
            "挂起北窗都會取，湘江雲水自連天。"
        ],
        "title": "示觀上人",
        "id": "ae1fa966-e2cd-40e2-8421-34dce85ea7b3"
    },
    {
        "author": "釋德洪",
        "paragraphs": [
            "暗中樹影平生意，水底魚蹤病後機。",
            "想見道容無住著，倚藤閑看暮雲歸。"
        ],
        "title": "在百丈寄靈源禪師二首  其一",
        "id": "7d0fd86a-6b21-4823-8630-eee959770995"
    },
    {
        "author": "釋德洪",
        "paragraphs": [
            "平昔追随骨海心，暮年粥飯並叢林。",
            "朅来萬事撩人笑，此去青山爲我深。"
        ],
        "title": "在百丈寄靈源禪師二首  其二",
        "id": "af560f39-1caa-48b8-ba44-fa4c4a74b2b6"
    },
    {
        "author": "釋德洪",
        "paragraphs": [
            "漁人寄語兀翁道，出沒烟波各有由。",
            "死見鑊湯如攧浪，愛魚心在未甘休。"
        ],
        "title": "次韻兀翁",
        "id": "e50dc58e-a629-4582-a085-54a903b3963a"
    },
    {
        "author": "釋德洪",
        "paragraphs": [
            "法真有子是彌天，派出南屏共一源。",
            "魯鈍經旬陪夜語，浪持短綆汲深淵。"
        ],
        "title": "次韻空印遊山九首  其一",
        "id": "f70f6023-b43e-45a8-8faa-b5583189a826"
    },
    {
        "author": "釋德洪",
        "paragraphs": [
            "危徑盤空一線微，游人舉足已先疲。",
            "大圓光透難遮掩，不學龍牙眼似眉。"
        ],
        "title": "次韻空印遊山九首  其二",
        "id": "50ec1d1c-f6cd-43b6-b2e4-4a7c962f5d09"
    },
    {
        "author": "釋德洪",
        "paragraphs": [
            "騰騰兀兀地行仙，依約曾參蜆子禪。",
            "古廟紙錢堆裏睡，從教歲月自推遷。"
        ],
        "title": "次韻空印遊山九首  其三",
        "id": "12e8e086-7257-4c06-9dec-df79a1b5f4d1"
    },
    {
        "author": "釋德洪",
        "paragraphs": [
            "萬層翠巘玉崔嵬，獨自憑闌日幾回。",
            "知有芙蓉更深秀，振筇何幸獲追陪。"
        ],
        "title": "次韻空印遊山九首  其四",
        "id": "052a821e-a720-4f21-9709-17cbcc6b6ac1"
    },
    {
        "author": "釋德洪",
        "paragraphs": [
            "凝佇殘陽眼力微，孤雲偶伴野僧歸。",
            "形容萬古溈山色，正賴晴嵐與夕暉。"
        ],
        "title": "次韻空印遊山九首  其五",
        "id": "45694c9b-3111-47ca-8e9c-322b38b70e53"
    },
    {
        "author": "釋德洪",
        "paragraphs": [
            "蟠龍不許在層淵，一句全提賴發宣。",
            "慚愧兒孫家法在，未施聲色透重玄。"
        ],
        "title": "次韻空印遊山九首  其六",
        "id": "b5c4fc86-8e00-409f-a791-f512f3ea405d"
    },
    {
        "author": "釋德洪",
        "paragraphs": [
            "寶塔當煩妙語傳，要令此地福人天。",
            "個中已有全身見，何用分身徧大千。"
        ],
        "title": "次韻空印遊山九首  其七",
        "id": "676fd3e1-5259-4769-aeda-598ef97d002f"
    },
    {
        "author": "釋德洪",
        "paragraphs": [
            "未言酬倡多佳句，半月游山亦自賢。",
            "我亦生涯無窖子，願陪香火餞餘年。"
        ],
        "title": "次韻空印遊山九首  其八",
        "id": "282e8589-66b7-4196-a5b6-024b593388d6"
    },
    {
        "author": "釋德洪",
        "paragraphs": [
            "大溈願力有誰同，貫日精神吐白虹。",
            "我酌軾公泉歎息，此源有盡水無窮。"
        ],
        "title": "次韻空印遊山九首  其九",
        "id": "71169b3c-ddbe-40b3-b0a6-8c2db97ed21c"
    },
    {
        "author": "釋德洪",
        "paragraphs": [
            "川舌一從嘗虜饌，山衣三載濕湘雲。",
            "挑包又過江南去，鶗鴂遥知半路聞。"
        ],
        "title": "宗上人求偈之江南",
        "id": "5737cb51-b79d-4d41-b782-07552147b628"
    },
    {
        "author": "釋德洪",
        "paragraphs": [
            "衆魔不敵精進力，萬行難過平等心。",
            "持鉢莫辭穿聚落，道人随處是叢林。"
        ],
        "title": "送範上人乞食",
        "id": "4276d1b0-b354-4019-a7aa-0e93fd3993e0"
    },
    {
        "author": "釋德洪",
        "paragraphs": [
            "圓通搥碎牢關後，古鏡發光金石開。",
            "穩坐龍安今七日，從教山路滑于苔。"
        ],
        "title": "濟上人求偈二首  其一",
        "id": "d89b3a72-7c92-46dc-8825-333e13d38f58"
    },
    {
        "author": "釋德洪",
        "paragraphs": [
            "李珣骨已成丘壟，仲遜身猶占水雲。",
            "扶策南来山滿眼，實頭鄉話與誰論。"
        ],
        "title": "濟上人求偈二首  其二",
        "id": "b67ba625-abfd-46af-a7d6-33a1606f4df8"
    },
    {
        "author": "釋德洪",
        "paragraphs": [
            "鳳尾争高照映人，玉芽明潔出埃塵。",
            "也知欲救衆生病，共現如来智智身。"
        ],
        "title": "芭蕉",
        "id": "a9eb7490-eb6d-4dce-8580-cae0c8e97dbb"
    },
    {
        "author": "釋德洪",
        "paragraphs": [
            "韻傾瘦字試烏絲，苦語偏多别後思。",
            "青巘君能容易去，白鷗愧我負幽期。"
        ],
        "title": "次韻無諍見懷三首  其一",
        "id": "a66bd2e1-453b-443b-ab78-c10d686a8f16"
    },
    {
        "author": "釋德洪",
        "paragraphs": [
            "數篙雲碧卷晴空，無數巖花落醉紅。",
            "滿袖東風疏雨後，却欣春露一甌同。"
        ],
        "title": "次韻無諍見懷三首  其二",
        "id": "617d4295-c989-402a-89ab-3248240e45bb"
    },
    {
        "author": "釋德洪",
        "paragraphs": [
            "老眼慵看讀過書，十年心迹更誰於。",
            "青松我欲追三徑，白髪誰令繼二疏。"
        ],
        "title": "次韻無諍見懷三首  其三",
        "id": "4e2a6d54-0659-4753-af55-61fb35367012"
    },
    {
        "author": "釋德洪",
        "paragraphs": [
            "長臂幽姿要性靈，寫經欣得爾添瓶。",
            "不須睡著惺惺著，窗外聞人喚便應。"
        ],
        "title": "三月二十日夢人持獼猴見贈乞詩口舌",
        "id": "38ce42e8-f086-4762-a37f-a4d662ad6ce7"
    },
    {
        "author": "釋德洪",
        "paragraphs": [
            "三月東荘新麥熟，碾遲羅細玉塵香。",
            "要看十字開籠餅，寄與菴頭老儼嘗。"
        ],
        "title": "三月二十三日心禪餉余新麪白蜜作二首  其一",
        "id": "f82fc861-d7d3-4ec8-b01d-a1eeea9f7c6e"
    },
    {
        "author": "釋德洪",
        "paragraphs": [
            "老儼年来百不忺，最嫌苦淡不嫌甜。",
            "蜜中有味中邊絕，莫笑山居世味添。"
        ],
        "title": "三月二十三日心禪餉余新麪白蜜作二首  其二",
        "id": "77fb5101-bdc6-4f03-88df-151eae049573"
    },
    {
        "author": "釋德洪",
        "paragraphs": [
            "老爛叢林四十年，平生跛挈但随緣。",
            "未言親見雲居老，只識歸言亦自賢。"
        ],
        "title": "與謙知藏二首  其一",
        "id": "4737de24-9836-4bc2-bca2-68bf6bff6f2e"
    },
    {
        "author": "釋德洪",
        "paragraphs": [
            "諸方法席慵擡眼，懶墯成羣妒忌深。",
            "此老把茅如覆頂，却能努力捍叢林。"
        ],
        "title": "與謙知藏二首  其二",
        "id": "ae86e7ee-1596-4008-969e-287af8d311a0"
    },
    {
        "author": "釋德洪",
        "paragraphs": [
            "熏烝聞見有源流，詩學寒谿老比丘。",
            "勿訝談禪太文彩，從来虎穴不生彪。"
        ],
        "title": "木上人久游歸宗贈之二首  其一",
        "id": "79981611-015d-48b4-9a77-239bab715ff3"
    },
    {
        "author": "釋德洪",
        "paragraphs": [
            "携詩過我亦翛然，百孔寒光壞衲穿。",
            "日與廬山對酬酢，故應妙語嚼芳鮮。"
        ],
        "tags": [
            "庐山"
        ],
        "title": "木上人久游歸宗贈之二首  其二",
        "id": "8e9222c4-4deb-46f0-b1cd-697eb17531af"
    },
    {
        "author": "釋德洪",
        "paragraphs": [
            "道火何曾燒著口，問透法身藏北斗。",
            "當時我若見雲門，一杖打殺乞與狗。"
        ],
        "title": "游跫然亭",
        "id": "3b7615d1-6474-4db6-b30c-2588b5c7730d"
    },
    {
        "author": "釋德洪",
        "paragraphs": [
            "靖康二年四月十，眼見耳聞信不及。",
            "三玄三要都掲開，露出法身赤吉力。"
        ],
        "title": "臨濟大師生辰",
        "id": "893d1f0b-853f-44a0-9801-8434a3284614"
    },
    {
        "author": "釋德洪",
        "paragraphs": [
            "朝霞散綺仗天容，無際山嵐分外濃。",
            "風土蕭條人跡静，林蹊花木自鮮穠。"
        ],
        "title": "瀟湘八景 山市晴嵐",
        "id": "2b2512b7-9df9-4d30-b6bf-ae4682a5c595"
    },
    {
        "author": "釋德洪",
        "paragraphs": [
            "秋霽湖平徹底清，滄浪隱映曜光輪。",
            "寒光炯炯爲誰好，倚岸憑欄興最清。"
        ],
        "tags": [
            "洞庭湖"
        ],
        "title": "瀟湘八景 洞庭秋色",
        "id": "80859200-dac4-4882-ac1d-fe3d02893702"
    },
    {
        "author": "釋德洪",
        "paragraphs": [
            "長空暝色黯陰雲，六出飄花墮水濱。",
            "萬境沈沈天籟息，溪翁忍凍獨垂綸。"
        ],
        "title": "瀟湘八景 江天暮雪",
        "id": "2fb80f6b-c8f8-499b-b9dc-ca4e96706931"
    },
    {
        "author": "釋德洪",
        "paragraphs": [
            "嶽麓甍簷蒼莽中，蕭蕭江雨打船篷。",
            "一聲長笛人何去，篛笠簑衣宿葦叢。"
        ],
        "title": "瀟湘八景 瀟湘夜雨",
        "id": "71168773-e3f7-4936-b646-164bd2a6eae7"
    },
    {
        "author": "釋德洪",
        "paragraphs": [
            "目斷青帘在水湄，臨風漠漠映斜暉。",
            "漁郎笑傲蘆花裏，乘興回家何處歸。"
        ],
        "title": "瀟湘八景 漁村落照",
        "id": "a5986cd6-0f05-4390-9e0f-7e55c0aec562"
    },
    {
        "author": "釋德洪",
        "paragraphs": [
            "水國烟光映夕暉，誰家髣髴片帆歸。",
            "翩翩鷗鷺西風急，凝盻滄洲眼力微。"
        ],
        "title": "瀟湘八景 遠浦歸帆",
        "id": "3d4e62af-acdf-4d9e-8c31-a3715c14bb09"
    },
    {
        "author": "釋德洪",
        "paragraphs": [
            "輕煙罩暮上黄昏，殷殷疏鐘度遠村。",
            "略彴横溪人迹静，幡竿縹緲插山根。"
        ],
        "title": "瀟湘八景 煙寺晚鐘",
        "id": "6b5daf3a-4e42-4975-b43a-27d95e483741"
    },
    {
        "author": "釋德洪",
        "paragraphs": [
            "寂寞蒹葭亂晚風，江波瀲灔浸秋空。",
            "横斜倦翼歸何處，一點漁燈杳靄中。"
        ],
        "title": "瀟湘八景 平沙落鴈",
        "id": "20648bb4-5c75-4071-a419-24972c1101b5"
    },
    {
        "author": "釋德洪",
        "paragraphs": [
            "映門楊柳未全遮，纔有柔條自在斜。",
            "不信春寒猶有雪，誤驚飄舞作飛花。"
        ],
        "title": "春詞五首  其一",
        "id": "fef9167e-5a47-490a-91bb-8581e280f9d0"
    },
    {
        "author": "釋德洪",
        "paragraphs": [
            "春到梅梢雪未知，横斜初見過墻枝。",
            "暗香愁絕無人問，一再風前月上時。"
        ],
        "title": "春詞五首  其二",
        "id": "925c6b29-4a1e-4298-a8e6-6f502bf812e3"
    },
    {
        "author": "釋德洪",
        "paragraphs": [
            "昨夜江村雨一犁，白沙江路曉無泥。",
            "戲波拍拍鳧雛暖，掠岸翩翩燕子低。"
        ],
        "title": "春詞五首  其三",
        "id": "05ef65cd-c198-42da-9a92-15f954c42911"
    },
    {
        "author": "釋德洪",
        "paragraphs": [
            "曉霽晴湖已拍橋，橋邊春色解相撩。",
            "分疏積雨饒鶯舌，拘束東風倩柳條。"
        ],
        "title": "春詞五首  其四",
        "id": "48618e28-12ab-4683-8c16-4997b23e6c9e"
    },
    {
        "author": "釋德洪",
        "paragraphs": [
            "郊原雨歇看春耕，繭栗能駝稚子行。",
            "青杏欲嘗先齒軟，海棠開徧恰新晴。"
        ],
        "title": "春詞五首  其五",
        "id": "48620b85-2c93-4c46-8d70-3d992a7c8c9a"
    },
    {
        "author": "釋德洪",
        "paragraphs": [
            "山前山後花半紅，橋頭橋尾柳揺空。",
            "流鶯枝上未成語，始囀一聲来去風。"
        ],
        "title": "春日作",
        "id": "01d5f507-e6c5-4101-84fb-cb6e4eab02ad"
    },
    {
        "author": "釋德洪",
        "paragraphs": [
            "殘香和雪隔簾櫳，只待江頭一笛風。",
            "今夜回廊無限意，小庭疏影月朦朦。"
        ],
        "title": "殘梅",
        "id": "f6ca201c-5da0-4e0b-b665-61e8b8fb6348"
    },
    {
        "author": "釋德洪",
        "paragraphs": [
            "琴筑春流漲淺灘，圓吭幽鳥語林端。",
            "纖蒲水荇空凄寂，背立東風整釣竿。"
        ],
        "title": "次韻通明叟晚春二十七首  其一",
        "id": "2b0f33a6-f81a-4293-88c0-47c21af81b37"
    },
    {
        "author": "釋德洪",
        "paragraphs": [
            "綠徧西園春正殘，青梅小摘嗅仍看。",
            "單衣初試殊清爽，更愛凉風掠面寒。"
        ],
        "title": "次韻通明叟晚春二十七首  其二",
        "id": "83d9a150-b5e3-43eb-92b5-e70c31b78ec6"
    },
    {
        "author": "釋德洪",
        "paragraphs": [
            "落花片片怨春陰，霧雨那堪更作霖。",
            "小院晚春猶惜掃，欲穿凖擬倩金針。"
        ],
        "title": "次韻通明叟晚春二十七首  其三",
        "id": "844c304e-3911-420a-b5d0-9ce96af54c34"
    },
    {
        "author": "釋德洪",
        "paragraphs": [
            "散衣行處雨初涼，庭院誰家柳暗墻。",
            "倚杖南軒看修竹，快人解籜玉蒼蒼。"
        ],
        "title": "次韻通明叟晚春二十七首  其四",
        "id": "236571bd-559e-41cf-8337-dbea11c2a0d6"
    },
    {
        "author": "釋德洪",
        "paragraphs": [
            "居近幽林復碧江，水光林翠到西窗。",
            "鷓鴣啼竹聲相應，鸂鶒眠沙只一雙。"
        ],
        "title": "次韻通明叟晚春二十七首  其五",
        "id": "4ecb7429-56cb-42dd-90b9-bc55bad65847"
    },
    {
        "author": "釋德洪",
        "paragraphs": [
            "落英寂寂草離離，天氣清和得所宜。",
            "頭面惺愡快清曉，可人惟有海棠枝。"
        ],
        "title": "次韻通明叟晚春二十七首  其六",
        "id": "c3eec724-138a-4c4e-bda7-f188a9ca53f4"
    },
    {
        "author": "釋德洪",
        "paragraphs": [
            "枝上啼禽毛羽光，商量密葉恰能藏。",
            "路旁垂柳陰堪歇，墻外櫻桃小可嘗。"
        ],
        "title": "次韻通明叟晚春二十七首  其七",
        "id": "b8f24081-c348-4925-8d0a-a95c6d35f5ef"
    },
    {
        "author": "釋德洪",
        "paragraphs": [
            "題詩徑欲挽春還，噪吻吟窗秃筆端。",
            "寂寞却憐當檻竹，嫩黄新嫋出林竿。"
        ],
        "title": "次韻通明叟晚春二十七首  其八",
        "id": "df66e546-e7ce-475b-aa93-e5a0f8e4c8e7"
    },
    {
        "author": "釋德洪",
        "paragraphs": [
            "晝永呼童挂北軒，青山無數卧披看。",
            "獨憐杜宇啼聲晚，催發芭蕉戰莫寒。"
        ],
        "title": "次韻通明叟晚春二十七首  其九",
        "id": "64835452-e785-4bd7-8123-a8e7d8e05ac1"
    },
    {
        "author": "釋德洪",
        "paragraphs": [
            "桃李無言暗淺深，曉雲慚愧不成霖。",
            "化工勝却耶谿女，繡徧園林不犯針。"
        ],
        "title": "次韻通明叟晚春二十七首  其一○",
        "id": "a7c42225-6193-4c4a-b656-848bb535fd50"
    },
    {
        "author": "釋德洪",
        "paragraphs": [
            "去歲春游愛野棠，今年還復出東墻。",
            "行思往事心猶在，却照清溪鬢已蒼。"
        ],
        "title": "次韻通明叟晚春二十七首  其一一",
        "id": "5a2e9d0a-33b0-40b3-8bdb-c0afc29e03be"
    },
    {
        "author": "釋德洪",
        "paragraphs": [
            "睡魔晝永不能降，一夢春晴賞北窗。",
            "只有敲門漫谿叟，也嫌疏懶世無雙。"
        ],
        "title": "次韻通明叟晚春二十七首  其一二",
        "id": "702f2c2c-c279-4682-b80f-fcc29329e70d"
    },
    {
        "author": "釋德洪",
        "paragraphs": [
            "山桃噴火柳垂絲，野店溪橋處處宜。",
            "我作春游亦清散，榆錢聊挂瘦藤枝。"
        ],
        "title": "次韻通明叟晚春二十七首  其一三",
        "id": "bb1dec01-1b3b-4913-9e17-37f774498cb4"
    },
    {
        "author": "釋德洪",
        "paragraphs": [
            "困人天氣渇思漿，喜有人家密竹藏。",
            "稚子不知僧不飲，壓糟醇釅勸人嘗。"
        ],
        "title": "次韻通明叟晚春二十七首  其一四",
        "id": "2a65368d-5721-4fc6-8df5-ff35bb344e09"
    },
    {
        "author": "釋德洪",
        "paragraphs": [
            "春心百種竟衰殘，幽事侵尋尚數端。",
            "清晚閑題記新竹，粉衣香滑一竿竿。"
        ],
        "title": "次韻通明叟晚春二十七首  其一五",
        "id": "acb17b3b-f788-4bf1-adfb-ac3568407d22"
    },
    {
        "author": "釋德洪",
        "paragraphs": [
            "清晨花下露團團，飛鳥行吟仰面看。",
            "傑句天資人不及，勿嗔島瘦與郊寒。"
        ],
        "title": "次韻通明叟晚春二十七首  其一六",
        "id": "5dfbef11-0e0b-4b94-9ea1-10f6cf27ca96"
    },
    {
        "author": "釋德洪",
        "paragraphs": [
            "壓枝萬朵濃如繡，初歇連綿十日霖。",
            "穿蘂蝶鬚輕似線，刺香蜂尾快于針。"
        ],
        "title": "次韻通明叟晚春二十七首  其一七",
        "id": "24702d14-9c65-4c17-92b5-fcfa66aabda5"
    },
    {
        "author": "釋德洪",
        "paragraphs": [
            "倦行放步卧垂楊，誰打鞦韆笑隔墻。",
            "風物惱人情不淺，歸来山色更青蒼。"
        ],
        "title": "次韻通明叟晚春二十七首  其一八",
        "id": "e4ef7484-6d46-45fd-97e3-4c658abbd4bf"
    },
    {
        "author": "釋德洪",
        "paragraphs": [
            "夜凉静話欣同榻，春晚分題喜共窗。",
            "解笑疏狂才莫敵，詩禪美譽舊傳雙。"
        ],
        "title": "次韻通明叟晚春二十七首  其一九",
        "id": "3ffc8f34-febd-40a0-a073-3cadf7631abd"
    },
    {
        "author": "釋德洪",
        "paragraphs": [
            "紅梅真是醉吴姬，浴罷偎風事事宜。",
            "吟次紛紛落紅雨，小禽飛去動危枝。"
        ],
        "title": "次韻通明叟晚春二十七首  其二○",
        "id": "f4f5c4b8-df73-4d94-8de6-a1ccf0c1996c"
    },
    {
        "author": "釋德洪",
        "paragraphs": [
            "從游法侣意何長，况更深雲僻處藏。",
            "共喜春山有新事，小窗晴試露芽嘗。"
        ],
        "title": "次韻通明叟晚春二十七首  其二一",
        "id": "a2879426-bfd6-443d-89fb-2462b7e0e3e0"
    },
    {
        "author": "釋德洪",
        "paragraphs": [
            "南来還復見春殘，歷亂愁人恰萬端。",
            "賈誼少年能肆筆，太公垂白始投竿。"
        ],
        "title": "次韻通明叟晚春二十七首  其二二",
        "id": "48d3b08d-1814-471d-938d-0ebba61d502a"
    },
    {
        "author": "釋德洪",
        "paragraphs": [
            "楊花滿院掩深關，半摺文書偃卧看。",
            "幽鳥等閑回睡眼，暖風時復破春寒。"
        ],
        "title": "次韻通明叟晚春二十七首  其二三",
        "id": "a4cd82c6-927c-48c1-8bb3-b9cee9a64e83"
    },
    {
        "author": "釋德洪",
        "paragraphs": [
            "春寒瘦骨病難禁，多謝新晴霽晚霖。",
            "自補衲衣矮窗下，黄鸝聲好屢停針。"
        ],
        "title": "次韻通明叟晚春二十七首  其二四",
        "id": "002cfcc6-1270-4ca2-bfa3-1b6da357901a"
    },
    {
        "author": "釋德洪",
        "paragraphs": [
            "劇笑自知躋奥室，好詩安敢望門墻。",
            "饒君麗句春難敵，輸我朱顔鬢未蒼。"
        ],
        "title": "次韻通明叟晚春二十七首  其二五",
        "id": "08cc3105-3880-48d5-ba3a-f7f2e4422c66"
    },
    {
        "author": "釋德洪",
        "paragraphs": [
            "深院無人得散衣，海棠經雨更相宜。",
            "若爲化作翩翩蝶，遶此扶疏竹外枝。"
        ],
        "title": "次韻通明叟晚春二十七首  其二六",
        "id": "cfd32e92-60b8-4122-984f-a5eb3a36bbd9"
    },
    {
        "author": "釋德洪",
        "paragraphs": [
            "清絕新詩寫硬黄，著籖端爲密收藏。",
            "自驚短拙知何限，愛子高才見未嘗。"
        ],
        "title": "次韻通明叟晚春二十七首  其二七",
        "id": "5e58394c-198c-4593-baa9-a0cfa2a6ff40"
    },
    {
        "author": "釋德洪",
        "paragraphs": [
            "酒入香腮笑未知，小粧初罷醉兒癡。",
            "一枝柳外墻頭見，勝却千叢著雨時。"
        ],
        "title": "海棠",
        "id": "6f94f620-d787-4d8e-ba52-cc5a2d2d50d9"
    },
    {
        "author": "釋德洪",
        "paragraphs": [
            "野梅官柳不勝春，妒面愁眉各鬬新。",
            "欲作清詩成瘦坐，生憎白雨解催人。"
        ],
        "title": "和余慶長老春十首  其一",
        "id": "800a51c4-7fbe-4707-90b2-b4fbcc972c93"
    },
    {
        "author": "釋德洪",
        "paragraphs": [
            "葉欲藏禽花沒腰，春愁疊疊覺難消。",
            "碧雲新月誰梳鬢，翠浪柔風自織綃。"
        ],
        "title": "和余慶長老春十首  其二",
        "id": "157ff88c-cd24-45ad-b406-241f7dbec54a"
    },
    {
        "author": "釋德洪",
        "paragraphs": [
            "鳬鷗水暖聚圓沙，带雨春湖脉脉斜。",
            "翠線受風遮徑柳，燕脂含雨隔籬花。"
        ],
        "title": "和余慶長老春十首  其三",
        "id": "b71419a1-c718-4840-a87a-d9373fc08853"
    },
    {
        "author": "釋德洪",
        "paragraphs": [
            "葉雲誰剪芘花身，花厎何人笑語頻。",
            "應是流鶯訴心事，窺墻欲見恨無因。"
        ],
        "title": "和余慶長老春十首  其四",
        "id": "db72f63c-71c9-4baf-bcd2-6519233491da"
    },
    {
        "author": "釋德洪",
        "paragraphs": [
            "一盞露芽袪睡思，半簾疏雨作愁媒。",
            "似聞池館花如海，杖策當爲得得来。"
        ],
        "title": "和余慶長老春十首  其五",
        "id": "e4a87fff-23e8-420f-9c2b-7e1e49c13bc6"
    },
    {
        "author": "釋德洪",
        "paragraphs": [
            "嫩寒清曉欲留春，睡足山中樂事新。",
            "珠玉等閑無脛至，風流全付茂陵人。"
        ],
        "title": "和余慶長老春十首  其六",
        "id": "7808bc66-044e-4085-af9c-886fb09df5ea"
    },
    {
        "author": "釋德洪",
        "paragraphs": [
            "柳如西子舞時腰，飛絮初狂雪未消。",
            "多謝余郎造化手，解拈春色寫鮫綃。"
        ],
        "title": "和余慶長老春十首  其七",
        "id": "7b5f5d09-3b26-494b-9094-ad05f76e0384"
    },
    {
        "author": "釋德洪",
        "paragraphs": [
            "雨過清流走白沙，隔籬紅杏一枝斜。",
            "可堪風日濃于酒，更愛君詩麗似花。"
        ],
        "title": "和余慶長老春十首  其八",
        "id": "b6cfafc8-b879-4d54-b383-654e501477cc"
    },
    {
        "author": "釋德洪",
        "paragraphs": [
            "舊游新事兩關身，花下清晨吉𠸻頻。",
            "野步尋梅曾共樂，夜詩聯鼎願相因。"
        ],
        "title": "和余慶長老春十首  其九",
        "id": "3b41693a-0053-49ef-a693-7093ed636d37"
    },
    {
        "author": "釋德洪",
        "paragraphs": [
            "人笑才高真禍本，自驚詩好是窮媒。",
            "貪看百尺遊絲轉，忽見雙飛乳燕来。"
        ],
        "title": "和余慶長老春十首  其一○",
        "id": "16d1b4ef-ad8c-4744-911f-552093192752"
    },
    {
        "author": "釋德洪",
        "paragraphs": [
            "幽草青青繞竹扉，雨餘人在杏園西。",
            "無端黄鳥驚春夢，正向綠蘿深處啼。"
        ],
        "tags": [
            "西湖"
        ],
        "title": "遊西湖北山二首  其一",
        "id": "ff1a93d1-81b2-407c-8256-c8e419f9a0ed"
    },
    {
        "author": "釋德洪",
        "paragraphs": [
            "春園南北筍過墻，墻下離離草更香。",
            "啼鳥野花無問處，蒼山牢落下殘陽。"
        ],
        "tags": [
            "西湖"
        ],
        "title": "遊西湖北山二首  其二",
        "id": "8c86501c-841d-4f68-bbba-1bbedc901ab0"
    },
    {
        "author": "釋德洪",
        "paragraphs": [
            "暮年身世極南邊，病眼愁看北客船。",
            "憶著金明池上路，寶津晴瓦隔霏煙。"
        ],
        "title": "次韻超然春日湘上二首  其一",
        "id": "d8d314b5-32c0-41ec-a228-f70b3f4e259b"
    },
    {
        "author": "釋德洪",
        "paragraphs": [
            "年少無愁事業新，小詩寫得楚江春。",
            "已知字字愈頭痛，可是駸駸解逼人。"
        ],
        "title": "次韻超然春日湘上二首  其二",
        "id": "8f062138-da57-48d7-8c13-398367513463"
    },
    {
        "author": "釋德洪",
        "paragraphs": [
            "方見柳條堪結紐，忽驚梅葉解藏禽。",
            "春歸掣肘徑不住，院落殘紅一寸深。"
        ],
        "title": "春晚二首  其一",
        "id": "11782970-d320-48d9-8870-22f05f779bb6"
    },
    {
        "author": "釋德洪",
        "paragraphs": [
            "閑愁一寸在垂楊，遊絲百尺拖清曉。",
            "榆錢滿地贖春歸，山茶昨夜都開了。"
        ],
        "title": "春晚二首  其二",
        "id": "4202303f-5ea2-4c91-a3f1-794c95d9dd5b"
    },
    {
        "author": "釋德洪",
        "paragraphs": [
            "人間花亦有仙骨，卯酉發妝呼不醒。",
            "醉裏那知更歲月，韻高班草卧空庭。"
        ],
        "title": "長春花",
        "id": "686f04db-473d-4e4c-bf47-f6505dd5703b"
    },
    {
        "author": "釋德洪",
        "paragraphs": [
            "桃花落盡柳陰成，寒食風光小雨晴。",
            "半掩寶書憑几坐，滿庭芳草爲誰生。"
        ],
        "title": "上巳",
        "id": "a67ca5b1-b8cb-4811-97dd-297a629200af"
    },
    {
        "author": "釋德洪",
        "paragraphs": [
            "夜雨曉晴春盎盎，綠愁紅醉思迢迢。",
            "獨存滋味無人會，笑看柔風拂柳條。"
        ],
        "title": "題黄山壁",
        "id": "1a71b419-1d0e-46db-9a5b-4f1a1803cf3e"
    },
    {
        "author": "釋德洪",
        "paragraphs": [
            "嘒嘒新蟬綠葉遮，一聲臨晚到山家。",
            "未應春色全歸去，猶有芳叢刺史花。"
        ],
        "title": "初夏四首  其一",
        "id": "e395e691-9cb6-4e40-bfcc-2a637ecea3d7"
    },
    {
        "author": "釋德洪",
        "paragraphs": [
            "野水稻苗青拂岸，柘岡麥穗熟分岐。",
            "前村父老胥歡甚，笑指橋邊露酒旗。"
        ],
        "title": "初夏四首  其二",
        "id": "0dca5ba5-da08-4478-9f61-00156a24e90e"
    },
    {
        "author": "釋德洪",
        "paragraphs": [
            "院落寥寥日正長，小梅初熟亞枝黄。",
            "午窗書引昏昏思，角簟宜開舊竹牀。"
        ],
        "title": "初夏四首  其三",
        "id": "1e9377d7-5b11-4846-b180-61bc0967b6fd"
    },
    {
        "author": "釋德洪",
        "paragraphs": [
            "流鶯聲老綠楊中，欄檻蕭疏墮晚紅。",
            "二十四番花信重，園林又覺轉熏風。"
        ],
        "title": "初夏四首  其四",
        "id": "5e1944fe-f913-4e00-acc4-5cecde602e62"
    },
    {
        "author": "釋德洪",
        "paragraphs": [
            "南軒日静小簾開，百舌無端喚夢回。",
            "莫爲楊花不相識，随風還解過墻来。"
        ],
        "title": "南軒",
        "id": "600e7fc6-42f9-461b-9f62-932371670f05"
    },
    {
        "author": "釋德洪",
        "paragraphs": [
            "殘書半摺立風檐，欲步還慵睡未忺。",
            "忽憶故人談笑處，擘蓮嘗芡禦炎炎。"
        ],
        "title": "次韻方夏日五首時渠在禹谿余乃居福嚴  其一",
        "id": "304785f0-0103-4130-91a0-06eccf7a37f3"
    },
    {
        "author": "釋德洪",
        "paragraphs": [
            "聲華籍甚淛東西，胸次玲瓏絕坎蹊。",
            "那料南来遭白眼，强顔腰作偃松低。"
        ],
        "title": "次韻方夏日五首時渠在禹谿余乃居福嚴  其二",
        "id": "6315d1a6-7235-4bbc-a11a-5528f609380d"
    },
    {
        "author": "釋德洪",
        "paragraphs": [
            "山縣蕭條早放衙，蓮塘無主自開花。",
            "三义路口炊煙起，白瓦青旗一兩家。"
        ],
        "title": "次韻方夏日五首時渠在禹谿余乃居福嚴  其三",
        "id": "d92eb31e-f2e3-4173-80ea-e335e0219cc9"
    },
    {
        "author": "釋德洪",
        "paragraphs": [
            "水閣風微快葛衣，沙村返照淡餘暉。",
            "數聲楚些無情思，不似吴中緩緩歸。"
        ],
        "title": "次韻方夏日五首時渠在禹谿余乃居福嚴  其四",
        "id": "473fd181-6bd4-413a-ab9f-2ed9104d6c84"
    },
    {
        "author": "釋德洪",
        "paragraphs": [
            "我憶西湖山水清，君詩說盡欲歸情。",
            "何時京口同煙艇，柔櫓咿啞短作程。"
        ],
        "tags": [
            "西湖"
        ],
        "title": "次韻方夏日五首時渠在禹谿余乃居福嚴  其五",
        "id": "4dc4fc10-ff90-4a3b-8286-3a4ef2a99fe4"
    },
    {
        "author": "釋德洪",
        "paragraphs": [
            "皮似柿椑髪易剝，核如龍眼味芳鮮。",
            "滿盤的礫如金彈，叢手分嘗憶去年。"
        ],
        "title": "嘗盧橘",
        "id": "44dac507-b75e-40a3-b5f6-27150d5ba247"
    },
    {
        "author": "釋德洪",
        "paragraphs": [
            "琅玕數本倚墻陰，新筍均條忽作林。",
            "昨夜小軒添得境，却煩佳月碎篩金。"
        ],
        "title": "新竹",
        "id": "855c7dfb-9cf2-4be0-9470-16d0fd650dc0"
    },
    {
        "author": "釋德洪",
        "paragraphs": [
            "梨杖晚經桑柘塢，園林秋盡露人家。",
            "破籬犬吠柴門掩，寒犢自歸山日斜。"
        ],
        "title": "秋晚三首  其一",
        "id": "f19bb796-8b04-45d6-a015-acaeb74f9c03"
    },
    {
        "author": "釋德洪",
        "paragraphs": [
            "碧雲紅樹晚相間，佇立不堪游子情。",
            "劃破秋空一行鴈，斷腸南去兩三聲。"
        ],
        "title": "秋晚三首  其二",
        "id": "d42f704f-4633-4357-9045-cbaa44178368"
    },
    {
        "author": "釋德洪",
        "paragraphs": [
            "紫梨紅棗八九樹，竹屋柴門三四家。",
            "機杼聲遲秋日晚，遶籬寒菊自開花。"
        ],
        "title": "秋晚三首  其三",
        "id": "c90121d4-72e7-4b62-aaa4-94531b6affa2"
    },
    {
        "author": "釋德洪",
        "paragraphs": [
            "綠羅架上破紅裙，占得春多獨有君。",
            "那料曉來猶带雪，素衣丹頂鶴成羣。"
        ],
        "title": "雪中山茶",
        "id": "74f3bd20-3050-4954-8b05-dd5e33b6ade8"
    },
    {
        "author": "釋德洪",
        "paragraphs": [
            "戲折寒梅畫裏傳，便知香爨攬佳眠。",
            "愛吾花木逡巡有，乾笑春風入暮年。"
        ],
        "title": "妙高梅花",
        "id": "da9d5b7f-5be5-4574-b926-4dd898227ed4"
    },
    {
        "author": "釋德洪",
        "paragraphs": [
            "年年長恨春歸速，脫手背人收拾難。",
            "那料高人筆端妙，一枝留得霧中看。"
        ],
        "title": "琛上人所蓄妙高墨戲三首  其一",
        "id": "f07ac738-6acd-4419-be49-f4bfb22b5f46"
    },
    {
        "author": "釋德洪",
        "paragraphs": [
            "脩葉鬧花增秀色，爲誰幽徑撒秋香。",
            "還如此元行藏處，不爲無人亦自芳。"
        ],
        "title": "琛上人所蓄妙高墨戲三首  其二",
        "id": "5ce2bd5c-91d0-46f8-8daf-692a5a779d0a"
    },
    {
        "author": "釋德洪",
        "paragraphs": [
            "一幅湘山千里色，碧天如水蓋秋寛。",
            "磨錢作鏡時一照，乞與禪齋坐卧看。"
        ],
        "title": "琛上人所蓄妙高墨戲三首  其三",
        "id": "4879366b-3536-4812-8324-c72977876d01"
    },
    {
        "author": "釋德洪",
        "paragraphs": [
            "仙郎落筆敏驚鴻，文字追回兩漢風。",
            "脱腕舊聞供十吏，探懷行看取三公。"
        ],
        "title": "次韻翁教授見寄",
        "id": "3f6ef6e8-89c5-4246-a812-1da1f492e716"
    },
    {
        "author": "釋德洪",
        "paragraphs": [
            "無賴春風試怒號，共乘一葉傲驚濤。",
            "不知兩岸人皆愕，但覺中流笑語高。"
        ],
        "title": "夢中作",
        "id": "4af5e19a-b3c9-4354-bdbe-6c38b849a3c2"
    },
    {
        "author": "釋德洪",
        "paragraphs": [
            "玉纖金釧隔窗紗，醉整殘妝滿鏡花。",
            "撼地跳珠千丈白，骨飛寧復用毛車。"
        ],
        "title": "紀夢",
        "id": "4ff89e1f-332f-4ac4-819f-dfba07330de0"
    },
    {
        "author": "釋德洪",
        "paragraphs": [
            "廬阜歸心久未降，夢魂時復渡湓江。",
            "忽驚古寺秋庭上，翠蹙煙巒對矮窗。"
        ],
        "tags": [
            "庐山"
        ],
        "title": "過小院僧窗有假山絕妙作廬山勢書此",
        "id": "4530ecbf-e3fb-49a5-a190-3a4b0d5ade1f"
    },
    {
        "author": "釋德洪",
        "paragraphs": [
            "成破須臾知世相，雨雲翻覆見交情。",
            "何時一葉春湖闊，塞管橫風夜月清。"
        ],
        "title": "次韻五首  其一",
        "id": "a6c3757c-b5a6-471c-93f9-5ffe07f9f4bc"
    },
    {
        "author": "釋德洪",
        "paragraphs": [
            "正爾思山想歸路，偶行看雪立階除。",
            "忽驚晝永軒窗迥，推抵清寒擁燎罏。"
        ],
        "title": "次韻五首  其二",
        "id": "db471a97-a29f-484c-b4d7-af7d77919ebc"
    },
    {
        "author": "釋德洪",
        "paragraphs": [
            "懷中但自除衣垢，面上從教有唾痕。",
            "負日風檐成坐睡，夢隨鷗鷺落江村。"
        ],
        "title": "次韻五首  其三",
        "id": "46c7f595-a355-4091-9026-8680a30f531b"
    },
    {
        "author": "釋德洪",
        "paragraphs": [
            "莓苔徧地榆錢滿，院落無人柳絮飛。",
            "信手翻書香篆冷，夕光山翠上窗扉。"
        ],
        "title": "次韻五首  其四",
        "id": "47723902-3abb-4be8-a1b9-fe0ce3c8352e"
    },
    {
        "author": "釋德洪",
        "paragraphs": [
            "措置已落古人後，猛省令人愧衲裙。",
            "廬山好處軒窗在，留眼歸看五老雲。"
        ],
        "tags": [
            "庐山"
        ],
        "title": "次韻五首  其五",
        "id": "d524c539-a74d-4a69-977a-61f82c7478ee"
    },
    {
        "author": "釋德洪",
        "paragraphs": [
            "君才俊卻海東青，鼻笑生華筆有靈。",
            "寄我小詩足風味，展開如對鏡中形。"
        ],
        "title": "次韻巽中見寄四首  其一",
        "id": "facaa58d-1c3b-4117-9509-bd2103f9955b"
    },
    {
        "author": "釋德洪",
        "paragraphs": [
            "臥念高人最起予，時時想見秀眉疏。",
            "石門自古無佳句，寄語雲山莫放渠。"
        ],
        "title": "次韻巽中見寄四首  其二",
        "id": "c6d4bee5-29c7-40b8-a3b3-68acb90d91b7"
    },
    {
        "author": "釋德洪",
        "paragraphs": [
            "停蓄幽懷萬頃波，一傾要及少年時。",
            "正當清嘯尋君去，已辦登山綠玉枝。",
            "别後夢歸關不住，得歸車已走先鋒。",
            "催詩疥子撈春甕，有味難言却皺容。"
        ],
        "title": "次韻巽中見寄四首  其三",
        "id": "756e6469-7549-47f2-b539-97d3d734fead"
    },
    {
        "author": "釋德洪",
        "paragraphs": [
            "道林煙雨久不到，忽見橘州蘆雁行。",
            "笑裏筆端三昧力，坐中移我過瀟湘。"
        ],
        "title": "謝人惠蘆雁圖",
        "id": "71e134c8-03c2-4851-8a21-1bf4b7eb7270"
    },
    {
        "author": "釋德洪",
        "paragraphs": [
            "琵琶亭下孤舟宿，夜静風清水四圍。",
            "蝴蝶夢中江月白，蘆花鳴笛釣船歸。"
        ],
        "title": "湓江宿舟中",
        "id": "73137627-4bb9-436e-bb6a-062d372ea1d8"
    },
    {
        "author": "釋德洪",
        "paragraphs": [
            "盡日舟中情思疲，晚来何處最幽奇。",
            "沙鷗數隻妝江面，雲带兩條山畫眉。"
        ],
        "title": "過蕪湖晚望",
        "id": "b75d26ca-24d4-44fa-9371-a959a49a7abd"
    },
    {
        "author": "釋德洪",
        "paragraphs": [
            "秋葉叢邊風索索，迎賓亭下水瀰瀰。",
            "蓼花深處老漁父，更把牀頭羌笛吹。"
        ],
        "title": "東流阻風",
        "id": "f7d80474-d259-484a-a08a-a38e1c3536f7"
    },
    {
        "author": "釋德洪",
        "paragraphs": [
            "從来佳句出寒餓，太白飄零子美窮。",
            "箸下萬錢如有意，作詩遣興不須工。"
        ],
        "title": "次韻孫先輩見寄二首  其一",
        "id": "16b07f18-ea11-4743-a730-4f0e23b4f040"
    },
    {
        "author": "釋德洪",
        "paragraphs": [
            "長欲探懷取卿相，對人信口比伊周。",
            "安知投老空拳在，句法不醫雙鬢秋。"
        ],
        "title": "次韻孫先輩見寄二首  其二",
        "id": "4f21db6b-cbda-4515-a120-d2f16091ae65"
    },
    {
        "author": "釋德洪",
        "paragraphs": [
            "慈雲寺在古城隈，月閣風軒照水開。",
            "獨倚闌干秋雨後，青山相逐渡江来。"
        ],
        "title": "過湘江題慈雲寺壁",
        "id": "40523d69-4fc3-4132-8b17-d1fdd068dbf3"
    },
    {
        "author": "釋德洪",
        "paragraphs": [
            "渡頭路入白雲隈，斷岸柴門窈窕開。",
            "忽憶去年曾過此，拂塵閑看舊題来。"
        ],
        "title": "再遊讀舊題",
        "id": "244266e3-f147-4051-8987-93e7aa079326"
    },
    {
        "author": "釋德洪",
        "paragraphs": [
            "淺抹濃堆翠却煙，老松無數更蒼然。",
            "石梯又入千峰去，時見樓臺夕照邊。"
        ],
        "title": "晚歸福嚴寺",
        "id": "fe8a5993-bfce-4025-be28-e647007b1197"
    },
    {
        "author": "釋德洪",
        "paragraphs": [
            "楚國樓臺凌九霄，軟風行復弄柔條。",
            "當年絃管今何處，飛雪滿空如舞腰。"
        ],
        "title": "次韻亭上人長沙雪中懷古二首  其一",
        "id": "11ebc9a7-4ece-4e70-9c3f-c10cb9854773"
    },
    {
        "author": "釋德洪",
        "paragraphs": [
            "數峰江上曉不見，指點先煩楖標條。",
            "却望蒼崕尋折榦，偃松梢重壓龍腰。"
        ],
        "title": "次韻亭上人長沙雪中懷古二首  其二",
        "id": "8aef53ed-8b38-48ef-adbb-e2dc91126de2"
    },
    {
        "author": "釋德洪",
        "paragraphs": [
            "寒巖花木鬭迎春，古寺修筠戰雨聲。",
            "負日晴軒成坐睡，朦朧何處鷓鴣鳴。"
        ],
        "title": "書白水寺壁",
        "id": "ed52c7e5-77f5-4e3d-9557-425b82df6ae5"
    },
    {
        "author": "釋德洪",
        "paragraphs": [
            "長馬人家古道旁，秋来禾黍已登場。",
            "池塘水落菱蒲冷，籬落霜晴橘柚黄。"
        ],
        "title": "過長馬市",
        "id": "e748bc7e-2e2e-4a54-b52c-4914ed14f2c9"
    },
    {
        "author": "釋德洪",
        "paragraphs": [
            "家在匡廬疊翠層，雲開彷彿見微稜。",
            "褰衣欲上千巖去，隔岸扁舟喚不應。"
        ],
        "tags": [
            "庐山"
        ],
        "title": "書湛然亭",
        "id": "170649e7-9313-430c-a11e-d4189ab1a2a7"
    },
    {
        "author": "釋德洪",
        "paragraphs": [
            "要看紅雨滴殘春，作陣驚飛亂蝶群。",
            "好在一枝長不死，謾煩詩筆掃煙雲。"
        ],
        "title": "次韻張敏叔畫桃梅二首  其一",
        "id": "e3c3fba6-d9b5-4577-8c99-09ab753bf36f"
    },
    {
        "author": "釋德洪",
        "paragraphs": [
            "玉骨冰姿過眼空，却煩摹刻倩詩工。",
            "暗香錯莫知誰寫，多謝黄昏一陣風。"
        ],
        "title": "次韻張敏叔畫桃梅二首  其二",
        "id": "5a6de4cc-7b4b-4df5-9758-be24c24ecea7"
    },
    {
        "author": "釋德洪",
        "paragraphs": [
            "殘秋千里游梁去，破浪扁舟别我来。",
            "對坐無言看山月，一庭松雨在莓苔。"
        ],
        "title": "送覺先歸大梁二首  其一",
        "id": "8d955bfa-76f9-47fd-bf32-c2a6370198b9"
    },
    {
        "author": "釋德洪",
        "paragraphs": [
            "閑人忙事莫參差，各夢同牀暗發嗟。",
            "相值一懽難把玩，摩頭輸子看京華。"
        ],
        "title": "送覺先歸大梁二首  其二",
        "id": "a36b42cb-9861-4c4b-a96f-de9ee871086c"
    },
    {
        "author": "釋德洪",
        "paragraphs": [
            "軒上仙郎面如玉，檻前修竹翠于葱。",
            "壁開他日春眠足，應對同僚話故叢。"
        ],
        "title": "題賁遠書房",
        "id": "6ca5b3aa-3a83-44f3-a0d1-251d931eaf0d"
    },
    {
        "author": "釋德洪",
        "paragraphs": [
            "蹇驢醉頬兀紅酣，眼艶秋波望翠嵐。",
            "長向詩中見風度，愛君筆力似黔南。"
        ],
        "title": "李商老自山北道中作詩見寄次韻",
        "id": "6f79bc21-97c6-4816-b918-3e2329787de3"
    },
    {
        "author": "釋德洪",
        "paragraphs": [
            "口腹平生厭事治，上林珍果亦嘗之。",
            "天公見我流涎甚，遣向崖州喫荔枝。"
        ],
        "title": "初至崖州喫荔枝",
        "id": "913d7797-d1ad-43be-af7c-6cae24ba240a"
    },
    {
        "author": "釋德洪",
        "paragraphs": [
            "前身定是赤頭璨，風帽自欹麻苧衣。",
            "久客瓊崖看詩律，袖中藏得海山歸。"
        ],
        "title": "至海昏三首  其一",
        "id": "f33ebbe9-7b4e-49dd-b0a0-908e50f9eba4"
    },
    {
        "author": "釋德洪",
        "paragraphs": [
            "我老又窮交舊絕，姓名面目畏知聞。",
            "餐痂是病竟不悟，裹飯相從獨有君。"
        ],
        "title": "至海昏三首  其二",
        "id": "24c28279-1fd7-41bf-a496-82b58280c859"
    },
    {
        "author": "釋德洪",
        "paragraphs": [
            "天公無計奈此老，時復致之拴索間。",
            "寄語故人休念我，幸因王事得游山。"
        ],
        "title": "至海昏三首  其三",
        "id": "b1e15edb-c43e-4b77-9c97-3c584eda4ba2"
    },
    {
        "author": "釋德洪",
        "paragraphs": [
            "軒前叢玉是誰種，笑裏風姿件件宜。",
            "耐久節高真不屈，此情惟有雪霜知。"
        ],
        "title": "次韻壁間蔣侯詩",
        "id": "6ca1aa18-f846-4259-8cbb-fc3028465177"
    },
    {
        "author": "釋德洪",
        "paragraphs": [
            "歲晏身心無一事，江山信美又吾鄉。",
            "去年今日黄河北，夜趁明駝上太行。"
        ],
        "title": "遊石臺寺",
        "id": "0c23eaa3-5916-4275-abf5-7969dff4a404"
    },
    {
        "author": "釋德洪",
        "paragraphs": [
            "老僧乞食城郭去，小閣無人獨自登。",
            "急雨忽来添瞑色，諸峰領畧露寒層。"
        ],
        "title": "永固登小閣",
        "id": "3af7481c-b632-4c3c-ad80-944d7a5074cf"
    },
    {
        "author": "釋德洪",
        "paragraphs": [
            "秋来林下偶相尋，松雨風泉一徑深。",
            "小立聽君臨水語，十分知我住山心。"
        ],
        "title": "會性之山中二首  其一",
        "id": "360790bb-2e9d-4737-b33d-04aa82928f20"
    },
    {
        "author": "釋德洪",
        "paragraphs": [
            "江山千里笑談中，暖熱寒泉出伏龍。",
            "却看秋容能拂掠，夕陽無語斂眉峰。"
        ],
        "title": "會性之山中二首  其二",
        "id": "6c9b0909-0c17-4837-9646-041e095246a5"
    },
    {
        "author": "釋德洪",
        "paragraphs": [
            "懽伯平生數往還，箇中城郭未嘗關。",
            "暮歸健倒三四五，憑仗酪奴扶玉山。"
        ],
        "title": "守道太尉醉鄉",
        "id": "29f25049-9f94-4b52-a44b-054f65226d3b"
    },
    {
        "author": "釋德洪",
        "paragraphs": [
            "西山出雲青未了，九客憑欄一笑時。",
            "秋天便是一張紙，寫取江南覺範詩。"
        ],
        "tags": [
            "滕王阁"
        ],
        "title": "世明九客同登滕王閣索詩口占",
        "id": "69f6cf67-60da-4f6b-944d-554c3d4aacc7"
    },
    {
        "author": "釋德洪",
        "paragraphs": [
            "小縣風光秀句傳，太平無象宰君賢。",
            "雖非社日長聞鼓，不是炊時亦有煙。"
        ],
        "title": "贈胡子顯八首  其一",
        "id": "a1a0238f-c462-4cc5-80ab-0ff7490b5754"
    },
    {
        "author": "釋德洪",
        "paragraphs": [
            "作官要自有家法，童稚熏蒸飽見聞。",
            "堆案文書談笑了，先將勤政報君恩。"
        ],
        "title": "贈胡子顯八首  其二",
        "id": "c4855074-b663-4fb5-b1dc-aed820cc8354"
    },
    {
        "author": "釋德洪",
        "paragraphs": [
            "去年苛政如狼虎，盗賊縦横民散居。",
            "那料春来見天日，抱孫門巷買犁鉏。"
        ],
        "title": "贈胡子顯八首  其三",
        "id": "73cd87c5-9a88-4a84-9ec5-0fabe6ab72a2"
    },
    {
        "author": "釋德洪",
        "paragraphs": [
            "社飲扶携春日和，柘岡麥壟竟相過。",
            "不因舊歲追胥苦，安得春来喜氣多。"
        ],
        "title": "贈胡子顯八首  其四",
        "id": "5b04bcc4-7bee-4f6e-ab86-7caf3f229735"
    },
    {
        "author": "釋德洪",
        "paragraphs": [
            "無數花紅霞委地，幾重雲碧幕攤空。",
            "遥知客退西園裏，盡落登臨語笑中。"
        ],
        "title": "贈胡子顯八首  其五",
        "id": "af4f667f-9f56-44ba-9658-af8b16a200df"
    },
    {
        "author": "釋德洪",
        "paragraphs": [
            "庭訟凋殘道氣增，早衙清磬夜香燈。",
            "吏人莫作官人看，我是南州有髪僧。"
        ],
        "title": "贈胡子顯八首  其六",
        "id": "d5bbd3f4-8de3-422a-92d5-f162e4e8ee23"
    },
    {
        "author": "釋德洪",
        "paragraphs": [
            "弄晴雨過秧針出，花信風来麥浪寒。",
            "想見豐登民訟少，長官行摺道書看。"
        ],
        "title": "贈胡子顯八首  其七",
        "id": "538d4d00-947a-4382-8d55-c9a5ac5e5572"
    },
    {
        "author": "釋德洪",
        "paragraphs": [
            "煙鬟散亂猶梳月，谷口含胡欲吐雲。",
            "山寺閉門春睡足，可憐憑檻不同君。"
        ],
        "title": "贈胡子顯八首  其八",
        "id": "1dbaa463-eb73-4b8b-8005-0a19c6d3500c"
    },
    {
        "author": "釋德洪",
        "paragraphs": [
            "家山又産靈芝瑞，天獨於君著意深。",
            "層秀已成重蓋兆，色黄更類笏頭金。"
        ],
        "title": "何忠孺出芝草三本皆黄色指其小者曰昔登第時産此今重華爲作此",
        "id": "39125137-f5a1-4ddc-905b-22fb480ea4a3"
    },
    {
        "author": "釋德洪",
        "paragraphs": [
            "器分三足真神物，具體而微有旨哉。",
            "我識地靈先獻瑞，知公才業足鹽梅。"
        ],
        "title": "古鼎",
        "id": "2a29c940-aaf0-4b60-b86a-b25bf5f925ba"
    },
    {
        "author": "釋德洪",
        "paragraphs": [
            "剩水殘山慘淡間，白鷗無事小舟閒。",
            "箇中著我添圖畫，便似華亭落照灣。"
        ],
        "title": "舟行書所見",
        "id": "ea940ebf-c19b-49f6-96d7-3134ada9ec2b"
    },
    {
        "author": "釋德洪",
        "paragraphs": [
            "分外濃甘黄竹筍，自然微苦紫藤心。",
            "東坡鐺內相容攝，乞與饞禪掉舌尋。"
        ],
        "title": "東坡羮",
        "id": "8241499d-cf73-4f78-984a-9a49133ad7e9"
    },
    {
        "author": "釋德洪",
        "paragraphs": [
            "二十六窩猨臂上，夜晴引手酌星河。",
            "忽驚此地羊腸險，世路羊腸嶮更多。"
        ],
        "title": "宿芙蓉峰書方丈壁三首  其一",
        "id": "2ed0f011-f30e-4e49-ab03-dad74cf69ca2"
    },
    {
        "author": "釋德洪",
        "paragraphs": [
            "赤髭病客煙瘴面，漆瞳道人冰雪容。",
            "俯檻夜殘看落月，不知脚下有千峰。"
        ],
        "title": "宿芙蓉峰書方丈壁三首  其二",
        "id": "9382657c-1e04-4b6e-9758-ab21426dd0b6"
    },
    {
        "author": "釋德洪",
        "paragraphs": [
            "人間熱惱不到處，一室篝燈到曉明。",
            "枕臂聊爲吉祥卧，雪猨聲與夢俱清。"
        ],
        "title": "宿芙蓉峰書方丈壁三首  其三",
        "id": "fb7c2d27-2498-416d-8ecd-1f06cb788578"
    },
    {
        "author": "釋德洪",
        "paragraphs": [
            "屋老僧殘湘水濱，叢林氣象傲比鄰。",
            "莫嫌川客貧徹骨，滿院青春不借人。"
        ],
        "title": "過寶應訪達川不遇書其壁",
        "id": "7dd1e634-8c12-4c31-909c-0aeb775d6543"
    },
    {
        "author": "釋德洪",
        "paragraphs": [
            "杖藜庭下花如海，紅浪顛風急雨時。",
            "分得春歸無著處，都將裁刻入新詩。"
        ],
        "title": "次韻曾侯分春亭",
        "id": "57c4b0d1-9517-4763-b94d-b0bab0d25b00"
    },
    {
        "author": "釋德洪",
        "paragraphs": [
            "春眠失曉殊可喜，紅日曈曨聞喚起。",
            "平生嚼蠟觀世間，一覺夢鄉如此矣。"
        ],
        "title": "次韻晚起",
        "id": "41687cb2-2ba4-461f-81c1-49ca545e9e77"
    },
    {
        "author": "釋德洪",
        "paragraphs": [
            "吹鬢風俱小雨来，殘紅掃盡露蒼苔。",
            "稻畦綠錦無邊幅，更欲煩君爲剪裁。"
        ],
        "title": "次韻春風",
        "id": "4cf61efb-4fff-410c-acce-1b5e9e7768a8"
    },
    {
        "author": "釋德洪",
        "paragraphs": [
            "一菴萬事不挂眼，孤坐枵然龜六藏。",
            "漆園摸索太饒舌，强爲立名爲葆光。"
        ],
        "title": "次韻題葆光菴",
        "id": "c8e135bf-03de-47b8-b7ac-94bc8e99e2fa"
    },
    {
        "author": "釋德洪",
        "paragraphs": [
            "畫戟叢中小寢驚，日長閑試道衣輕。",
            "含風廣厦過微雨，賓從時聞下子聲。"
        ],
        "title": "次韻棋堂",
        "id": "0961ec8f-be3c-4d29-b516-8aa06d00a01c"
    },
    {
        "author": "釋德洪",
        "paragraphs": [
            "萬古湘江繞故城，水光夕照動檐楹。",
            "行人仰看春風軟，吹落憑欄笑語聲。"
        ],
        "title": "次韻西樓",
        "id": "c738cf2a-45c0-42f3-90a0-bdd3339bef08"
    },
    {
        "author": "釋德洪",
        "paragraphs": [
            "煙雨溟濛暗小窗，湖山堂下水連江。",
            "已欣一葉浮千頃，更愛飛来白鳥雙。"
        ],
        "title": "三月登湘陰景醇湖山堂時江漲而雨未止",
        "id": "72968dbf-9079-47ee-b34a-1097d757e354"
    },
    {
        "author": "釋德洪",
        "paragraphs": [
            "倚欄天際數歸帆，春在滄州數筆間。",
            "我與小樓俱是畫，雨中猶復見廬山。"
        ],
        "tags": [
            "庐山"
        ],
        "title": "又登鄧氏平遠樓縱望見小廬山作",
        "id": "6c201f0a-80ba-41d2-94ff-4ebbf00968d2"
    },
    {
        "author": "釋德洪",
        "paragraphs": [
            "清明雨過快晴天，古寺尋春亦偶然。",
            "濃笑春風窮似我，也將柳絮當榆錢。"
        ],
        "title": "意行入古寺見鄧生之富以谷量牛馬寺舊藉余賦詩",
        "id": "2eab6ced-46b4-414b-b344-7c77199bc9c1"
    },
    {
        "author": "釋德洪",
        "paragraphs": [
            "若逢夢蝶庵中老，爲道歸期壓舊年。",
            "肯施獨龍岡畔地，大勝小嶺買山錢。"
        ],
        "tags": [
            "衡山"
        ],
        "title": "南嶽會禪師往京口省枯木老禪過余湘上夜語及前詩三絕要謁夢蝶老居士不覺有懷其人",
        "id": "7b2d2d28-57b3-4daf-bcc1-42f157617a8a"
    },
    {
        "author": "釋德洪",
        "paragraphs": [
            "倦卧耆闍峰頂雲，呼船閒立楚江濆。",
            "愛師任運如湘月，影入千江體不分。"
        ],
        "title": "會師胡盧而笑曰獨無語以餞我乎因賦此",
        "id": "52330324-d1b7-4474-9c4a-977c2fbb9241"
    },
    {
        "author": "釋德洪",
        "paragraphs": [
            "雲泉措置萬事外，鬚髪凋零伸欠中。",
            "想見龍城山下路，一川秋色稻花風。"
        ],
        "title": "贈覺成上人",
        "id": "911ce7cb-58fa-411e-8d8c-b7db1f4bc72e"
    },
    {
        "author": "釋德洪",
        "paragraphs": [
            "小雨初晴上元過，湘江水生圖畫開。",
            "江南今日且歸去，杜宇啼時還復来。"
        ],
        "title": "送向禪者省親約三月時復来",
        "id": "4010a481-262a-4582-93b9-b3f0487adee0"
    },
    {
        "author": "釋德洪",
        "paragraphs": [
            "客情容易到雙眉，乾沒晴湘夜月暉。",
            "風露滿庭人未寢，飛螢故入小簾幃。"
        ],
        "title": "次韻惠梅禪師見寄秋日四首  其一",
        "id": "e6571220-e947-4fd9-a873-62938d48b98b"
    },
    {
        "author": "釋德洪",
        "paragraphs": [
            "長廊廣殿午風清，禪倦何妨曳履行。",
            "歡喜閒中有奇事，鑷髭空對紙窗明。"
        ],
        "title": "次韻惠梅禪師見寄秋日四首  其二",
        "id": "66ff5e99-0e18-4210-ac57-d776ad1bbfd5"
    },
    {
        "author": "釋德洪",
        "paragraphs": [
            "兑高山水目清暉，雨勒孤雲放縦飛。",
            "多謝炎凉摧溽暑，更闌静極忽僧歸。"
        ],
        "title": "次韻惠梅禪師見寄秋日四首  其三",
        "id": "1a8894b1-d821-48ee-86bc-94be3b293eff"
    },
    {
        "author": "釋德洪",
        "paragraphs": [
            "飽霜毛穎泛松煤，窗底魚牋自在開。",
            "琢得小詩清似玉，步筇時遶紫莓苔。"
        ],
        "title": "次韻惠梅禪師見寄秋日四首  其四",
        "id": "9287a031-a608-4265-8eb6-4d9ac1ac283c"
    },
    {
        "author": "釋德洪",
        "paragraphs": [
            "此生身世兩茫茫，醉裏因君到故鄉。",
            "滄海何曾斷地脉，白袍從此破天荒。"
        ],
        "title": "補東坡遺真姜唐佐秀才飲書其扇",
        "id": "895df3a7-f2df-4e25-bde2-616a44548bb3"
    },
    {
        "author": "釋德洪",
        "paragraphs": [
            "别後時時想見之，朅来吐語便能奇。",
            "夕陽寒带殊山雨，寫出蕭郎醉裏詩。"
        ],
        "title": "次韻蕭子植承務四首  其一",
        "id": "3b6a21b2-8e18-4bad-957d-7c439ad62d4e"
    },
    {
        "author": "釋德洪",
        "paragraphs": [
            "萬鍾我欲解带食，雙璧從来賜立談。",
            "君視新豐獨杯客，不因州縣著来簪。"
        ],
        "title": "次韻蕭子植承務四首  其二",
        "id": "d65c68c3-5f08-4d75-af1b-1b98698fe825"
    },
    {
        "author": "釋德洪",
        "paragraphs": [
            "錦堂聞有傳夫子，馬鬛倉官卧夕烟。",
            "未展玉堂揮翰手，却来從我弄雲泉。"
        ],
        "title": "次韻蕭子植承務四首  其三",
        "id": "c8832eed-8ab7-42c3-ba2c-a2ad2f077492"
    },
    {
        "author": "釋德洪",
        "paragraphs": [
            "秀句端如我晚煙，白髭畫出石門禪。",
            "未論翰墨驚流輩，只識蕭郎亦自賢。"
        ],
        "title": "次韻蕭子植承務四首  其四",
        "id": "bb696df2-7f94-4070-b293-e677cffc8035"
    },
    {
        "author": "釋德洪",
        "paragraphs": [
            "五鼎八珍非我事，曲眉清倡乞人争。",
            "一帙冷齋夜深話，青燈相對聽秋聲。"
        ],
        "title": "英上人手錄冷齋爲示戲書其尾",
        "id": "5a946dbf-f553-40ae-87a5-faa0776ba950"
    },
    {
        "author": "釋德洪",
        "paragraphs": [
            "插身在俗熱惱處，留眼看山寒翠中。",
            "修徑掃除知有寺，忽驚窗户濕青紅。"
        ],
        "title": "入九峰道中",
        "id": "1be73156-3da5-46fd-a5ab-529741c408b7"
    },
    {
        "author": "釋德洪",
        "paragraphs": [
            "長愛東坡眼不枯，解將西子比西湖。",
            "先生詩妙真如畫，爲作春寒出浴圖。"
        ],
        "tags": [
            "西湖"
        ],
        "title": "讀和靖西湖詩戲書卷尾",
        "id": "b815be2c-03f0-43a8-b3ec-f191558a47a8"
    },
    {
        "author": "釋德洪",
        "paragraphs": [
            "行盡湘西十里松，到門却立數諸峰。",
            "崇公事跡無尋處，庭下春泥見虎蹤。"
        ],
        "title": "與超然至谷山尋崇禪師遺踪",
        "id": "11c32d41-8edf-4957-88c5-e3277eddbf68"
    },
    {
        "author": "釋德洪",
        "paragraphs": [
            "扶策經行此堂上，萬峰翔集漢江津。",
            "山林未放公深隱，只恐功名逼逐人。"
        ],
        "title": "崇山堂五詠爲通判大樂張侯賦 静隱堂",
        "id": "155e75fd-6664-40b9-bfe0-5cc7d6b1456e"
    },
    {
        "author": "釋德洪",
        "paragraphs": [
            "小停與客登臨處，閒暇江山又故丘。",
            "最愛名花每含笑，更憐幽草解忘憂。"
        ],
        "title": "崇山堂五詠爲通判大樂張侯賦 信美亭",
        "id": "120142d8-3b7e-41eb-997b-005a92eba019"
    },
    {
        "author": "釋德洪",
        "paragraphs": [
            "亭中偶坐悠然見，不學王郎拄笏看。",
            "多謝秋山每傾倒，潑雲秀色墮欄干。"
        ],
        "title": "崇山堂五詠爲通判大樂張侯賦 致爽亭",
        "id": "2c14588a-3a13-4f0b-a912-2c3e9bcef3ef"
    },
    {
        "author": "釋德洪",
        "paragraphs": [
            "閑来禪室倚蒲團，幻影浮花入正觀。",
            "江月松風藏不得，大千俱在一毫端。"
        ],
        "title": "崇山堂五詠爲通判大樂張侯賦 妙觀菴",
        "id": "12f367b9-8815-46bc-8e5f-76eeb60dfb2e"
    },
    {
        "author": "釋德洪",
        "paragraphs": [
            "襄陽林壑精神處，此地正如眉目間。",
            "笑看弓彎弄雲水，風流那減謝東山。"
        ],
        "title": "崇山堂五詠爲通判大樂張侯賦 崇山堂",
        "id": "3b4ee4d1-bd06-4baf-813b-a5a6dfcd17d5"
    },
    {
        "author": "釋德洪",
        "paragraphs": [
            "永懷焦管愧平生，任運無心更道情。",
            "野火燒廬成露寢，暑天因浴亦江行。"
        ],
        "title": "書寂音堂壁",
        "id": "347c899c-bd3a-4728-9986-c5c41f44ad5d"
    },
    {
        "author": "釋德洪",
        "paragraphs": [
            "城中信宿無所詣，徑作思山破雨歸。",
            "偶過南臺同野飯，聽公放意說巖扉。"
        ],
        "tags": [
            "庐山"
        ],
        "title": "介然館道林偶入聚落宿天寧兩昔雨中思山遂渡湘飯于南臺口占兩絕戲之介然住廬山二十年尚能詳說山中之勝  其一",
        "id": "c5e5abc3-d99c-4fd2-8aee-21d7048b30ef"
    },
    {
        "author": "釋德洪",
        "paragraphs": [
            "楞伽本在海中央，鉢具懸知挂舊房。",
            "不泛木杯驚俗眼，一簑煙雨渡瀟湘。"
        ],
        "tags": [
            "庐山"
        ],
        "title": "介然館道林偶入聚落宿天寧兩昔雨中思山遂渡湘飯于南臺口占兩絕戲之介然住廬山二十年尚能詳說山中之勝  其二",
        "id": "a1189512-2b6e-4885-88c5-9659f28fae99"
    },
    {
        "author": "釋德洪",
        "paragraphs": [
            "隔屋江梅欲墮飄，幽香細細故相撩。",
            "披衣春曉無人見，小立微聞意已消。"
        ],
        "title": "題清芬軒",
        "id": "51f5ef47-7cfa-4720-ba33-0428bb150f7b"
    },
    {
        "author": "釋德洪",
        "paragraphs": [
            "邁往高風不可攀，老成今獨見波瀾。",
            "平生嗜好如漫叟，更在浯溪煙水間。"
        ],
        "title": "次韻資欽提舉遊浯溪",
        "id": "d8bc9c93-a9c5-4546-9a4b-3aa9022c490a"
    },
    {
        "author": "釋德洪",
        "paragraphs": [
            "舊聞清憲使臨卭，今日公能繼此風。",
            "舍者從教坐争席，玩龜不廢撫焦桐。"
        ],
        "title": "次韻題德岡鋪",
        "id": "504dc791-697d-4aa7-b514-0d6fdb430ce4"
    },
    {
        "author": "釋德洪",
        "paragraphs": [
            "枕孤衾冷月空斜，卧看青燈自委花。",
            "逸想醉翁非夢語，酒醒能道客思家。"
        ],
        "title": "次韻自武岡趨東安道中",
        "id": "345c4187-da87-4e1a-8a71-18cba836fbb5"
    },
    {
        "author": "釋德洪",
        "paragraphs": [
            "斗折清江接暮林，墮江殘月水浮金。",
            "松間有風自成曲，清坐不須重整琴。"
        ],
        "title": "次韻邵州道中",
        "id": "14c93ac5-e3f7-4a19-9aa7-2fee0c262d92"
    },
    {
        "author": "釋德洪",
        "paragraphs": [
            "貪看江草間江花，不覺移舟著淺沙。",
            "數筆瀟湘春自曉，橘叢離落露人家。"
        ],
        "title": "次韻曾機宜游山湘江晚望",
        "id": "8fb2c366-1a1e-432e-ae89-965a574ab8b6"
    },
    {
        "author": "釋德洪",
        "paragraphs": [
            "湖山景物亦相知，豈獨紗巾壞衲師。",
            "喜我遠来何以見，夜来湖水滿平隄。"
        ],
        "title": "閏三月經旬雨江漲已及舊痕而湖山堂之下船猶著沙二十七日與天寧清修白鹿龍牙開法同赴景醇飯而廣法益陽来遂掇坐入門湖水漲滿其碧勝鏡景醇曰湖山正爲公輩甚喜作此",
        "id": "b71d5a90-8c7d-46e8-8e3c-dd5a47b36fa6"
    },
    {
        "author": "釋德洪",
        "paragraphs": [
            "誰開幅紙如方鏡，照見巫山十二鬟。",
            "若信朝雲是呵霧，許愁那復置眉間。"
        ],
        "title": "巫山圖",
        "id": "eece4962-fce2-4244-8090-644af6373352"
    },
    {
        "author": "釋德洪",
        "paragraphs": [
            "蘆花蓼花能白紅，數曲秋江慘澹中。",
            "好是飛来雙白鷺，爲誰粧點水屏風。"
        ],
        "title": "古詩云蘆花白間蓼花紅一日秋江慘淡中兩箇鷺鷥相對立幾人喚作水屏風然其理可取而其詞鄙野余爲改之曰換骨法",
        "id": "27d7f31e-6199-42ef-972d-a732e1147186"
    },
    {
        "author": "釋德洪",
        "paragraphs": [
            "露井銀牀照碧苔，地靈獻瑞亦奇哉。",
            "將成萬壽千楹搆，故遣雙蓮一夜開。"
        ],
        "title": "佛鑑興修天寧而大檀越輻凑六月初吉有雙蓮開殿庭之西池作此",
        "id": "724fc438-2811-41b8-b5bd-9999676d40f1"
    },
    {
        "author": "釋德洪",
        "paragraphs": [
            "小軒只著竹方牀，散髪陶然夏簟凉。",
            "手倦抛書成午睡，夢回齒頬带茶香。"
        ],
        "title": "題通判學士適軒",
        "id": "9113982c-c76a-4dab-94d6-3a654bca7b06"
    },
    {
        "author": "釋德洪",
        "paragraphs": [
            "到天亭下開春曉，叢摺萬峰螺髻青。",
            "瘦策緣雲上峰頂，爲誰粧點夕陽屏。"
        ],
        "tags": [
            "庐山"
        ],
        "title": "清侍者自長沙歸雲居来辭且乞偈余斂目想見清自遥田莊拄策而上將及到天亭回視諸峰如關種所作廬山夕陽圖",
        "id": "c16b9568-7022-4918-991b-3dff11ada7cc"
    },
    {
        "author": "釋德洪",
        "paragraphs": [
            "天陰連日不成雨，古寺無人鳥雀喧。",
            "立盡黄昏門半掩，縮肩裹被作猨蹲。"
        ],
        "title": "宿興化寺",
        "id": "1fcb1ee3-853e-443f-9683-08fc83c3e0eb"
    },
    {
        "author": "釋德洪",
        "paragraphs": [
            "風骨東甌語带吴，見君滿眼是西湖。",
            "徑山河上今佳否，想見年来鬢亦枯。"
        ],
        "tags": [
            "西湖"
        ],
        "title": "心上座余故人慧廓然之嗣而規方外之猶子也過予於湘上夜語有懷廓然方外作兩絕  其一",
        "id": "3d133a78-32ee-4ba0-9636-ef2125381b7b"
    },
    {
        "author": "釋德洪",
        "paragraphs": [
            "十年不得吴中耗，凋盡耆年付等閒。",
            "聞道瘦規顔愈少，獨餘此老殿湖山。"
        ],
        "title": "心上座余故人慧廓然之嗣而規方外之猶子也過予於湘上夜語有懷廓然方外作兩絕  其二",
        "id": "988cc1bb-83e6-4596-9f97-58170935ea84"
    },
    {
        "author": "釋德洪",
        "paragraphs": [
            "遥知與客登臨處，看得雲山到落暉。",
            "四注小亭清入畫，萬竿寒玉碧成圍。"
        ],
        "title": "寄題勝因環翠亭二首  其一",
        "id": "0a1aafef-7276-4059-964f-c4922028d3eb"
    },
    {
        "author": "釋德洪",
        "paragraphs": [
            "萬身高節清癯老，四座飛簷寒影間。",
            "門外黄塵吹鬢者，有誰見此坐看山。"
        ],
        "title": "寄題勝因環翠亭二首  其二",
        "id": "585758b9-5510-420f-b57b-79a2e61e2eab"
    },
    {
        "author": "釋德洪",
        "paragraphs": [
            "溪上江山似故鄉，朅来卜築近魚梁。",
            "會須一葉浮秋浪，卧看驚飛白鳥行。"
        ],
        "title": "次韻夏均父寄曾元素三首  其一",
        "id": "2b4ef357-42d4-4adf-94b7-56b67de4b0e3"
    },
    {
        "author": "釋德洪",
        "paragraphs": [
            "文章風節冠中朝，聳壑昂霄太華高。",
            "想見山陽賓從上，醉圍佳麗寫臨皋。"
        ],
        "title": "次韻夏均父寄曾元素三首  其二",
        "id": "b2a9ec04-087e-47e5-8cb4-e1ce6f470d7d"
    },
    {
        "author": "釋德洪",
        "paragraphs": [
            "孤鳳丹山五色雛，人呼身後秘行書。",
            "高標秀徹如春曉，更愛含風萬頃湖。"
        ],
        "title": "次韻夏均父寄曾元素三首  其三",
        "id": "6a9530da-0255-4063-bec5-aaf0bd338c7e"
    },
    {
        "author": "釋德洪",
        "paragraphs": [
            "野徑無人花競芳，淡紅疏碧間輕黄。",
            "不須折向尊前供，杖屨歸来已自香。"
        ],
        "tags": [
            "庐山"
        ],
        "title": "廬山雜興六首  其一",
        "id": "dca8458e-d759-44e9-a0ac-d8fd4461e009"
    },
    {
        "author": "釋德洪",
        "paragraphs": [
            "山中流水水中山，盡日青藜共往還。",
            "閒向僧窗看圖畫，不知身在畫圖間。"
        ],
        "tags": [
            "庐山"
        ],
        "title": "廬山雜興六首  其二",
        "id": "cea21e09-b6b2-4817-ab1b-8963ca6af8ec"
    },
    {
        "author": "釋德洪",
        "paragraphs": [
            "幽花疏竹冷梢雲，江北江南正小春。",
            "但得青山常在眼，不妨白髪暗随人。"
        ],
        "tags": [
            "庐山"
        ],
        "title": "廬山雜興六首  其三",
        "id": "1b2da806-3a31-4fd4-99a4-b0ae66d2dbfa"
    },
    {
        "author": "釋德洪",
        "paragraphs": [
            "别開山徑入松關，半在雲間半雨間。",
            "紅葉滿庭人倚檻，一池寒水動秋山。"
        ],
        "tags": [
            "庐山"
        ],
        "title": "廬山雜興六首  其四",
        "id": "96975e97-af0d-4970-a780-4f27ccccb533"
    },
    {
        "author": "釋德洪",
        "paragraphs": [
            "白水連空不見村，冥冥細雨濕黄昏。",
            "秋山咫尺無由到，須信關人不用門。"
        ],
        "tags": [
            "庐山"
        ],
        "title": "廬山雜興六首  其五",
        "id": "3b7b56d2-59d7-4781-bec6-4c696d752c11"
    },
    {
        "author": "釋德洪",
        "paragraphs": [
            "秋山木落見遥村，取次人家只隔雲。",
            "一陣西風雨中過，數聲笑語嶺頭聞。"
        ],
        "tags": [
            "庐山"
        ],
        "title": "廬山雜興六首  其六",
        "id": "7daee477-7e5d-4beb-a8d9-f23506849bf5"
    },
    {
        "author": "釋德洪",
        "paragraphs": [
            "蒲柳冥冥花已殘，水田南北是青山。",
            "晚村歸路聞啼鳥，家住寒雲縹緲間。"
        ],
        "title": "道中二首  其一",
        "id": "35aac166-f082-4f35-81f3-589b00330b50"
    },
    {
        "author": "釋德洪",
        "paragraphs": [
            "元石無塵處處青，一谿花照碧天晴。",
            "山雲亂却来時路，雞犬惟聞洞口聲。"
        ],
        "title": "道中二首  其二",
        "id": "5e71db6d-c659-4c07-9d80-dedf290445b1"
    },
    {
        "author": "釋德洪",
        "paragraphs": [
            "漠漠煙雲映碧流，暖風晴日動鳴鳩。",
            "何當綠葉楓林下，杖屨相追結勝遊。"
        ],
        "title": "奉要勝軒居實居士三首  其一",
        "id": "c519df0d-4ff3-4f89-adab-f3b4a0299d03"
    },
    {
        "author": "釋德洪",
        "paragraphs": [
            "出御未聞歸北闕，角巾長念入西臺。",
            "林間三月花猶在，第恐春風作惡来。"
        ],
        "title": "奉要勝軒居實居士三首  其二",
        "id": "73a4acd8-9791-4ca4-9eea-5d3868fa7243"
    },
    {
        "author": "釋德洪",
        "paragraphs": [
            "柘岡陰滿雨初晴，野逕無人獨自行。",
            "一飯茅齋最瀟灑，香芽如玉待君烹。"
        ],
        "title": "奉要勝軒居實居士三首  其三",
        "id": "a17d71c8-218e-49bc-9c41-b7563109dc32"
    },
    {
        "author": "釋德洪",
        "paragraphs": [
            "處處三門向南開，青山綠水自圍裹。",
            "鐘魚鳴時攤鉢盂，精粗随分喫些箇。",
            "一生受用只如此，何用忙忙脚踏火。",
            "口閑莫說事，留取吞飯顆。",
            "眼明穿得針，要自時補破。",
            "粥後眠一覺，不著溲漲亦不起。",
            "齋後行數步，不是肚膨也打過。",
            "我不求世人，世人不求我。",
            "時時牽衣領，臃腫包頭渦。",
            "一味怯風吹耳朵，世上許多人。",
            "枿枿猶如蟻旋磨，團團並頭争什麽。",
            "一籌輸與摩陀板頭盤脚坐，人言南嶽好。",
            "奇峰七十朵，廬山更是好。",
            "瀑布垂天雲，净色不受涴。",
            "殿閣參差如畫出，萬人圍遶看登坐。",
            "汝若學道便成佛，汝若不學地獄禍。",
            "眼看鼻孔也尋常，六月日頭甚熱火。",
            "一籌輸與摩陀看屋卧，喚渠挽不来，送渠推不可。",
            "摩陀摩陀，無如之何。",
            "問著不答，好啞大哥。"
        ],
        "tags": [
            "庐山",
            "衡山"
        ],
        "title": "摩陀歌贈乾上人",
        "id": "6dfb8929-3479-4368-b45a-66ebc04c6255"
    },
    {
        "author": "釋德洪",
        "paragraphs": [
            "天王如来現于世，文殊思往問法義。",
            "便遭貶向鐵圍山，須臾復攝文殊至。",
            "文殊拜起依位住，問我此謫坐何過。",
            "佛言汝自墮艱難，故起現行爲不可。",
            "佛邊女子名離意，端然入定方七歲。",
            "又問何以不逐之，佛言此女久無意。",
            "女以無意逐獲免，十方来衆何不遣。",
            "如来自在神足禪，有意測之近成遠。"
        ],
        "title": "讀禪要法",
        "id": "b821e6cc-3adf-4562-abb7-54cfecea4cfb"
    },
    {
        "author": "釋德洪",
        "paragraphs": [
            "一箇面如楪子大，眼耳鼻舌分疆界。",
            "髑髏裏面都不言，聽渠外邊争揑怪。",
            "日用經行坐卧中，一段光明沒遮蓋。",
            "端上人，會不會，會與不會俱窒礙。",
            "如見靈源瞌睡翁，石火光中著精彩。"
        ],
        "title": "送端上人入黄龍",
        "id": "bd4df00a-7ad2-49f3-8000-a16c3dea1e1c"
    },
    {
        "author": "釋德洪",
        "paragraphs": [
            "好菩薩，人中来。",
            "好菩薩，羊中来。",
            "女媧弄土飛塵埃，洛陽樓閣非願力。",
            "衆生業影空崔嵬，苾芻心不在法道，鮮衣美食何爲哉。",
            "好菩薩，人中来。",
            "好菩薩，羊中来。",
            "女媧弄土飛塵埃。"
        ],
        "title": "好菩薩",
        "id": "5d3482c0-fc1e-41a9-a511-435e9c086a1b"
    },
    {
        "author": "釋德洪",
        "paragraphs": [
            "十方都盧是箇虎，玄沙斫柴見不怖。",
            "傍却報僧云是汝，言中有響今誰悟。",
            "華林年少相體解，庵中與之同行住。",
            "誰會呼作大小空，癡兒見之毛卓竪。",
            "我居十年無侍者，呼喚應時随指顧。",
            "有人問著是何宗，萬里無雲霜月苦。"
        ],
        "title": "慎姪来侍求偈",
        "id": "e22c1d46-cb20-4beb-a904-108e1bcac42e"
    },
    {
        "author": "釋德洪",
        "paragraphs": [
            "霸陵將軍萬人敵，射虎飲羽馬躃易。",
            "下馬視之輙一笑，寧知虎爲草中石。",
            "控弦復射又中的，砉然有聲箭不入。",
            "將軍但知爲石耳，坐令疑虎心相失。",
            "諸方今誰達此機，蔣山老勤默而識。",
            "變公心挂蔣山雲，浩然欲歸約不得。",
            "洞庭青草水粘天，高帆摩空一千尺。",
            "仰看浪摧碧玉山，此時法界毛端集。"
        ],
        "tags": [
            "洞庭湖"
        ],
        "title": "變禪者歸蔣山見佛果乞偈",
        "id": "07192cd5-62b9-43f2-a5c9-01fb392c5cae"
    },
    {
        "author": "釋德洪",
        "paragraphs": [
            "長沙大蟲方肉醉，倚樹痾癢威見尾。",
            "逸禪来展寂子機，舉足欲促適其睡。",
            "後身荆州張曲江，解鍛佛祖如老龐。",
            "如聞去作丹霞問，正當一口吸西江。",
            "西江一口吸得盡，是汝法身應有賸。",
            "要令川客讀此詩，都作蔣山吞栗硬。"
        ],
        "title": "送逸禪者歸荆南見無盡居士",
        "id": "df9347c0-97f2-4319-9dfa-d2e14e56cea7"
    },
    {
        "author": "釋德洪",
        "paragraphs": [
            "汝未辦道業，何能超塵累。",
            "但觀身精進，則知心猛利。",
            "日中乃當食，食不敢盡味。",
            "夜分而後寢，寢不敢熟睡。",
            "貪入光明想，貪證法明智。",
            "是名心出家，是名身出世。",
            "大哉無累神，合此有道器。",
            "若具所行心，件件俱不是。",
            "而稱釋氏子，動止是羞愧。"
        ],
        "title": "警策",
        "id": "99981080-8a6c-4264-ab19-f7c49a226771"
    },
    {
        "author": "釋德洪",
        "paragraphs": [
            "直心是道無虚假，是牛何曾呼作馬。",
            "平生日日常一般，但知九旬爲一夏。",
            "聲色峥嶸争蓋覆，法身散失無尋處。",
            "因緣時節屬今朝，不用追求全體露。",
            "七十八年彈指過，元来諸數不曾墮。",
            "南臺再拜炷爐香，重渠當時不說破。"
        ],
        "title": "雲菴和尚生辰燒香偈",
        "id": "31dab7a4-47b0-428f-8a26-ea2b006b9e41"
    },
    {
        "author": "釋德洪",
        "paragraphs": [
            "不見叢林老陕西，鐵牛生得石牛兒。",
            "泐潭撲面紅塵起，四海禪流滿地疑。",
            "溈山作人熱心肺，冷處著火人方知。",
            "龍山說偈聊戲耳，萬象驚叫天魔悲。",
            "三生大士視雲漢，和倡四座知爲誰。",
            "南臺拱讀萬壽笑，生機妙語皆臨時。",
            "諸方傳誦著精彩，不是龍山唱和詩。"
        ],
        "title": "雲菴生日空印設供作偈福嚴南臺萬壽三老與焉次韻",
        "id": "88f5d221-94a3-40e3-b293-a3be79431507"
    },
    {
        "author": "釋德洪",
        "paragraphs": [
            "三世如来所說，開遮或擒或縱。",
            "一切微塵句偈，只明衆生日用。",
            "譬如一室千燈，其光不雜不共。",
            "無色天女擊鼓，四大部洲頭痛。",
            "一切智智清净，開合不成痕縫。",
            "欽禪一等行脚，莫聽虜子取奉。",
            "若說有法可傳，但作眼見鼻孔。"
        ],
        "title": "欽禪者乞偈",
        "id": "6e59f771-dfa5-4b5f-b57d-1e230c1de381"
    },
    {
        "author": "釋德洪",
        "paragraphs": [
            "醉李宣道者，活計太天真。",
            "把茅蓋頭處，只就松樹身。",
            "樹邊有石兩三塊，便與傾倒爲比鄰。",
            "眼子崒嵂奇，寂寂亦惺惺。",
            "却倩松風替說法，而石側耳聽。",
            "宣公咄云，直饒聽得如器盛水瀉，也是外来之□。",
            "何如我此横眠坐睡，佛祖一齊喪氣。"
        ],
        "title": "宣上人天真庵",
        "id": "ab8e5cb8-e878-48e9-88b2-0f61290f2dd7"
    },
    {
        "author": "釋德洪",
        "paragraphs": [
            "祝融凌寒空，方陟緣雲徑。",
            "此山翠被重，有巖如側磬。",
            "拂石聊枕肱，便覺諸緣静。",
            "萬瓦粲霜曉，千里增目迥。",
            "石頭有高弟，衣草却心病。",
            "千年續燈人，誰接懸絲命。"
        ],
        "title": "題草衣巖",
        "id": "7e77a8ed-0536-4c1b-8556-64e633f83e8d"
    },
    {
        "author": "釋德洪",
        "paragraphs": [
            "潛菴九十一，自是百歲人。",
            "造物偶遺漏，頓置漳水濱。",
            "先禪江西来，邈得渠儂真。",
            "展挂雪色壁，毛髪皆精神。",
            "三玄合水乳，五位透金塵。",
            "譬如百衲帔，歲晚思惠新。",
            "臊僧不肯信，眼肉懸千斤。",
            "飛兔略燕楚，敏若臂屈伸。",
            "衲子參活意，擊電飛機輪。",
            "寧如臊僧徒，蠢蠢粘唾津。"
        ],
        "title": "送先上人親潛菴",
        "id": "9d7e7afd-88df-41c5-9777-f977806d5045"
    },
    {
        "author": "釋德洪",
        "paragraphs": [
            "牛鳴馬不仰，火必就燥地。",
            "應真隱躭源，寂子一再至。",
            "至言無緣飾，大道甚簡易。",
            "三關不却人，見者自擬議。",
            "法身忽有賸，佛祖俱喪氣。",
            "君看暮歸人，徑去方掉臂。"
        ],
        "title": "珪上人兩過吾家既去作此",
        "id": "368493aa-a14c-49b3-8714-5953e0afc7cc"
    },
    {
        "author": "釋德洪",
        "paragraphs": [
            "荆簪女，工採桑。",
            "畫鴉女，衣羅紈。",
            "赤脚人，趁兔鹿。",
            "著靴人，飽食肉。",
            "百丈出家不害癡，一日不作一日饑。",
            "後生十指不點水，得便宜是落便宜。",
            "親禪學道不檐板，自然公辦私亦辦。",
            "新年持鉢走衡湘，要令一衆毛孔香。"
        ],
        "title": "送親上人乞食三首  其一",
        "id": "a6cdaa54-1cd1-4156-89f9-bda60cc0b0d9"
    },
    {
        "author": "釋德洪",
        "paragraphs": [
            "雖應鋒機，不是語句。",
            "鴨寒下水，雞寒上樹。",
            "不妨辦衆，推究自己。",
            "一手摸魚，一手戽水。",
            "推開三玄玉鏁，揩拭同真十智。",
            "要知天下南臺，口含三十六齒。",
            "夜歸候門立地笑，眼腦癡憨肚裏峭。",
            "緣来點鐵成金法，白揣與人人不要。"
        ],
        "title": "送親上人乞食三首  其二",
        "id": "f9ad6899-f3b1-40a8-bafb-4516cb7d60c9"
    },
    {
        "author": "釋德洪",
        "paragraphs": [
            "以有夢幻身，安能軃饑渇。",
            "剃頭捨飾好，則以乞爲活。",
            "鍊盡世間心，方稱閒披衲。",
            "格言非汝欺，餘塵尚諸學。",
            "吾師三界尊，食時亦持鉢。",
            "春風吹湘雲，萬峰寒踢卓。",
            "出門一句子，團團生四角。"
        ],
        "title": "送親上人乞食三首  其三",
        "id": "407a1404-3484-4ef4-88c8-13d6fbfade2e"
    },
    {
        "author": "釋德洪",
        "paragraphs": [
            "鼓聲無作者，有作必有處。",
            "乃知畢竟空，誑惑凡耳故。",
            "鏡象無生滅，生滅則有體。",
            "乃知畢竟空，誑惑凡眼爾。",
            "以我如實知，法無心外者。",
            "若人見自心，一切如幻化。"
        ],
        "title": "讀龍勝尊者語",
        "id": "87d1fe68-a75b-4e65-8d46-a033cf5f56d5"
    },
    {
        "author": "釋德洪",
        "paragraphs": [
            "甲辰臘旦底時節，太虚完全無一缺。",
            "陷虎機參陕右禪，罵人觜是新羅鐵。",
            "雲居老子最精鋭，長笑師兄難控制。",
            "龍象蹴踏非驢堪，鵝王擇乳非鴨類。",
            "睡快庵中知見香，試焚一銖熏十方。",
            "不在鼻端空與木，畢竟此香何處藏。"
        ],
        "title": "花藥英禪師生日其子通慧設齋作此",
        "id": "46b82156-bf37-4c29-9f15-245c67f0f9ad"
    },
    {
        "author": "釋德洪",
        "paragraphs": [
            "妒忌之火，焚燒善根。",
            "增惡果報，壞好名聞。",
            "以著我故，見慢增勝。",
            "瞋所蓋纒，心不清浄。",
            "大則壞國，小則殺身。",
            "從古至今，數如沙塵。",
            "既會愛憎，當衣慈忍。",
            "如是進者，名真随順。"
        ],
        "title": "四偈  其一",
        "id": "f07806d8-b9f2-425c-90dd-e21df5127662"
    },
    {
        "author": "釋德洪",
        "paragraphs": [
            "見勝進者，心生嫉妒。",
            "以苾芻相，包蛇虺怒。",
            "不敢以身，而先天下。",
            "三人同行，必有師者。",
            "孔老之聖，行已如此。",
            "奈何懷瞋，而稱釋子。",
            "子以緣差，我故痛告。",
            "盡世間心，乃可學道。"
        ],
        "title": "四偈  其二",
        "id": "bb07db52-d453-4578-b75e-5c61ec4a7591"
    },
    {
        "author": "釋德洪",
        "paragraphs": [
            "瞋恚現行時，無明所迷醉。",
            "不知自之失，但見他人是。",
            "如人在暗處，見外不見裏。",
            "大哉聖人學，事事必求己。"
        ],
        "title": "四偈  其三",
        "id": "4e691f7d-7f18-48d4-98e3-40c990b8a32a"
    },
    {
        "author": "釋德洪",
        "paragraphs": [
            "曹谿傳祖位，夜舂先屈身。",
            "童子誦句偈，乃稱曰上人。",
            "南山證果位，天神常伏膺。",
            "自以本持律，不敢稱大乘。"
        ],
        "title": "四偈  其四",
        "id": "2e489e41-6851-4b38-b6be-c8b339f03987"
    },
    {
        "author": "釋德洪",
        "paragraphs": [
            "晝爲情緣，夜爲惡想。",
            "譬如血脉，流注不斷。",
            "笑喜怒罵，折旋俯仰。",
            "我觀箇中，無三界相。",
            "山河大地，與意俱喪。",
            "十方分身，向此安葬。",
            "耳中有塵，捕風縛響。",
            "舌頭無骨，如拳展掌。",
            "嬰兒哆啝，語無背向。",
            "終必得物，人不敢誑。",
            "是堅密身，獨露萬象。",
            "纔落意地，即同侣伴。"
        ],
        "title": "日用",
        "id": "d286fd6d-1b9e-4643-a2e2-e3efaa137e57"
    },
    {
        "author": "釋德洪",
        "paragraphs": [
            "那落迦中，論刼受苦。",
            "焚鐵其地，汁銅其柱。",
            "魚鱠而臠，爪分而鋸。",
            "於一日夕，有萬痛楚。",
            "我避世紛，重閉其户。",
            "而此知識，勃然而怒。",
            "吏收付官，於此土住。",
            "自尋其罪，焦芽石女。",
            "然非天人，所能見與。",
            "自業成熟，現行會遇。",
            "受盡還無，無可措慮。",
            "我作是觀，上契佛祖。"
        ],
        "title": "八月十六入南昌右獄作對治偈",
        "id": "5ccb9ae0-5317-4cac-98ea-3e41e708b641"
    },
    {
        "author": "釋德洪",
        "paragraphs": [
            "觀餓鬼趣，論劫饑渇。",
            "針鋒其咽，火聚其髪。",
            "晝夜號呼，百千死活。",
            "我常飽暖，今暫缺乏。",
            "當生大悲，入此觀法。"
        ],
        "title": "食不繼偈",
        "id": "4e4dd360-ab8b-4253-8c45-47770faf0882"
    },
    {
        "author": "釋德洪",
        "paragraphs": [
            "白衣微涴輙易覺，軟泥硬地俱隱脚。",
            "自家力量那借人，了義心頭無處著。",
            "實無一法可相傳，直語臨機休卜度。"
        ],
        "title": "讀巘禪師錄",
        "id": "3e036ee2-509f-4fe9-86c7-a4eb9a00ef31"
    },
    {
        "author": "釋德洪",
        "paragraphs": [
            "解彈無絃琴，急拍紅牙碎。",
            "得生覩史天，冤債有頭對。",
            "須知泐潭禪，妙出言詮外。",
            "猛焰爐中墮指冰，箭鋒拄處君休昧。"
        ],
        "title": "次韻李商老送杲上人還石門",
        "id": "5869e561-7efc-43be-a242-e0912bf3d487"
    },
    {
        "author": "釋德洪",
        "paragraphs": [
            "教乘法檀越，宗門禪判官。",
            "今朝藏不得，推出與人看。",
            "看看，夜行只管貪明月，不覺渾身露水寒。"
        ],
        "title": "永明禪師生日",
        "id": "54ddab72-597c-4a3d-9ad3-079236e805ac"
    },
    {
        "author": "釋德洪",
        "paragraphs": [
            "當初二祖說禪，拜起依位而立。",
            "後来百丈聽法，卷却坐前拜席。",
            "曹山一墮二目，老兒衣穿骨露。",
            "譬如彈指閣前，門開還合如故。"
        ],
        "title": "墮軒",
        "id": "afe6fb68-be2e-4d40-85d8-c3e091e7a67c"
    },
    {
        "author": "釋德洪",
        "paragraphs": [
            "十世古今圓當念，日用當以何法驗。",
            "夢中享盡百年榮，黄梁未熟路傍店。",
            "乃知無明無性體，狂逐妄緣顛倒轉。",
            "棗柏指我此妙門，故能千偈如瓴建。"
        ],
        "title": "棗柏生辰",
        "id": "9136488c-5b59-4a4d-a903-c28cafb30bdf"
    },
    {
        "author": "釋德洪",
        "paragraphs": [
            "黄龍三月十有七，天下衲僧信不及。",
            "盡道三關透者難，鼻直眼横誰不識。",
            "滿院東風花不言，死生情盡於今日。",
            "汨羅江上小叢林，放意說禪無愧色。"
        ],
        "title": "三月十七老黄龍生辰",
        "id": "a690e1a1-4658-45ef-b701-4571e4afeb90"
    },
    {
        "author": "釋德洪",
        "paragraphs": [
            "萬古知音是今日，晦堂古錐口門窄。",
            "今既不来昔不往，桃花落盡春狼籍。",
            "南臺茗椀薦爐香，世禮叢林笑未忘。",
            "只箇死生收不得，夢中聲色謾遮藏。"
        ],
        "title": "黄龍生辰因閲晦堂偈作此",
        "id": "bb91137f-16ee-45aa-9aa1-cb8ecac7173a"
    },
    {
        "author": "釋德洪",
        "paragraphs": [
            "生死樅然無背面，名字由汝舌頭轉。",
            "昔日曾死今應生，今日是生何不見。",
            "是俗何故無鬚髪，是僧何不著伽梨。",
            "僧俗死生明不得，團欒一句匾如錐。"
        ],
        "title": "正月六日南安巖主生辰",
        "id": "9557748f-7b10-429c-ba47-cc0c030ba9a0"
    },
    {
        "author": "釋德洪",
        "paragraphs": [
            "見聞覺知只一度，如刀斫水終不破。",
            "細尋痕迹了無有，謂無破處則不可。",
            "譬如密室風寂然，謂風無有俱是過。",
            "以扇爲風則動揺，風本不動汝會麽。"
        ],
        "title": "超禪師示衆云見聞覺知只可一度",
        "id": "4164f9c7-930d-47ea-9b3e-174ab0319656"
    },
    {
        "author": "釋德洪",
        "paragraphs": [
            "頭顱枿枿貪肉臠，眼孔巴巴憎妒聚。",
            "但尋他人是非說，不知自己敗闕露。",
            "鬭死他年輸與我，鬭生今日不及汝。",
            "見時先意相不審，各自念佛修行去。"
        ],
        "title": "不能争得偈",
        "id": "1681b30b-0483-4aba-b97d-0a6dcb29955e"
    },
    {
        "author": "釋德洪",
        "paragraphs": [
            "妄見往来顛倒性，智入三際刹那定。",
            "即此名言是污染，知爲污染心清浄。",
            "此知不屬緣非緣，一絲不挂魚脱淵。",
            "夢幻死生藏不得，永夜清宵常現前。"
        ],
        "title": "雲菴和尚生日燒香偈",
        "id": "44054494-1861-45ff-beba-3254f48be30e"
    },
    {
        "author": "釋德洪",
        "paragraphs": [
            "政和八年四十八，一念了知一切法。",
            "顛倒妄想垢消滅，平等性智光通達。",
            "常令現前絕功勳，不欲染污差毫髪。",
            "雲庵夢中提誨我，不然何以同登塔。"
        ],
        "title": "戊戌歲元日夢雲菴携登塔問答甚多覺而忘之作此",
        "id": "df259e8d-0d59-49a4-8529-ae608eba959c"
    }
]