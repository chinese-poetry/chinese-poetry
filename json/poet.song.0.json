[
    {
        "author": "宋太祖",
        "paragraphs": [
            "欲出未出光辣達，千山萬山如火發。",
            "須臾走向天上來，逐却殘星趕却月。"
        ],
        "title": "日詩",
        "id": "08e41396-2809-423d-9bbc-1e6fb24c0ca1"
    },
    {
        "author": "宋太祖",
        "paragraphs": [
            "未離海底千山黑，纔到天中萬國明。"
        ],
        "title": "句",
        "id": "adaa27a4-389b-48ca-8021-80f0471433c4"
    },
    {
        "author": "幸夤遜",
        "paragraphs": [
            "滿目江山四望幽，白雲高卷嶂烟收。",
            "日回禽影穿疏木，風遞猿聲入小樓。",
            "遠岫似屏橫碧落，斷帆如葉截中流。"
        ],
        "title": "登戎州江樓閑望",
        "id": "05efccd1-3be1-44e8-a38a-78b9f9715a1f"
    },
    {
        "author": "幸夤遜",
        "paragraphs": [
            "片片飛來靜又閑，樓頭江上復山前。",
            "飄零盡日不歸去，帖破清光萬里天。"
        ],
        "title": "雪",
        "id": "f7a148f0-e5ea-413e-8647-da1650104682"
    },
    {
        "author": "幸夤遜",
        "paragraphs": [
            "因登巨石知來處，勃勃元生綠蘚痕。",
            "靜即等閑藏草木，動時頃刻徧乾坤。",
            "橫天未必朋元惡，捧日還曾瑞至尊。",
            "不獨朝朝在巫峽，楚王何事謾勞魂。"
        ],
        "title": "雲",
        "id": "f70f9128-5221-4bdc-9dbf-63492c40e826"
    },
    {
        "author": "幸夤遜",
        "paragraphs": [
            "若教作鎮居中國，爭得泥金在泰山。"
        ],
        "tags": [
            "泰山"
        ],
        "title": "句  其一",
        "id": "7c1fd332-2799-436a-ba46-e61162308431"
    },
    {
        "author": "幸夤遜",
        "paragraphs": [
            "纔聞暖律先偷眼，既待和風始展眉。"
        ],
        "title": "句  其二",
        "id": "f05b3477-8925-4179-aa4a-1dc0af9b1f52"
    },
    {
        "author": "幸夤遜",
        "paragraphs": [
            "嚼處春冰敲齒冷，嚥時雪液沃心寒。"
        ],
        "title": "句  其三",
        "id": "10e6b857-f147-4bc5-817d-9137cace7182"
    },
    {
        "author": "幸夤遜",
        "paragraphs": [
            "蒙君知重惠瓊實，薄起金刀釘玉深。"
        ],
        "title": "句  其四",
        "id": "24e061ec-2274-4603-a6bf-5747abbd955b"
    },
    {
        "author": "幸夤遜",
        "paragraphs": [
            "深妝玉瓦平無壠，亂拂蘆花細有聲。"
        ],
        "title": "句  其五",
        "id": "c7c24b86-9f66-468d-96b1-f9a143a186d2"
    },
    {
        "author": "幸夤遜",
        "paragraphs": [
            "片逐銀蟾落醉觥。"
        ],
        "title": "句  其六",
        "id": "8f77e50b-c7bb-4023-9659-6b8ec42a92bb"
    },
    {
        "author": "幸夤遜",
        "paragraphs": [
            "巧剪銀花亂，輕飛玉葉狂。"
        ],
        "title": "句  其七",
        "id": "cdd8a93a-7ded-4426-9238-f9a656689f05"
    },
    {
        "author": "幸夤遜",
        "paragraphs": [
            "寒艷芳姿色盡明。"
        ],
        "title": "句  其八",
        "id": "e9e84861-423e-45d6-9a3a-3811b97268ff"
    },
    {
        "author": "朱存",
        "paragraphs": [
            "一氣東南王斗牛，祖龍潜爲子孫憂。",
            "金陵地脈何曾斷，不覺真人已姓劉。"
        ],
        "title": "金陵覽古 秦淮",
        "id": "4b2159aa-5594-4f4c-ab8b-2a99cddb29b8"
    },
    {
        "author": "朱存",
        "paragraphs": [
            "五城樓雉各相望，山水英靈宅帝王。",
            "此地定由天造險，古來長恃作金湯。"
        ],
        "title": "金陵覽古 石頭城",
        "id": "69cf5a0e-55c2-41ee-8bb8-812ce5637d84"
    },
    {
        "author": "朱存",
        "paragraphs": [
            "孫吳紀德舊刊碑，草沒蟠螭與伏龜。",
            "惆悵岡頭三段石，至今猶似鼎分時。"
        ],
        "title": "金陵覽古 段石岡",
        "id": "7d360354-5d01-4856-b1b8-ec12aa10bfd2"
    },
    {
        "author": "朱存",
        "paragraphs": [
            "金殿分來玉砌流，黑龍湖徹鳳池頭。",
            "後庭花落恩波斷，翻與南唐作御溝。"
        ],
        "title": "金陵覽古 北渠",
        "id": "3ef8c611-c75f-4601-b8b9-cdbcbb92dde9"
    },
    {
        "author": "朱存",
        "paragraphs": [
            "滿目江山異洛陽，昔人何必重悲傷。",
            "倘能戮力扶王室，當自新亭復故鄉。"
        ],
        "title": "金陵覽古 新亭",
        "id": "66aabafa-fa03-48fc-b156-5aaba996837c"
    },
    {
        "author": "朱存",
        "paragraphs": [
            "牛頭天際碧凝嵐，王導無稽亦妄談。",
            "若指遠山爲上闕，長安應合指終南。"
        ],
        "title": "金陵覽古 天闕山",
        "id": "73366c6c-4fd2-4d30-ad86-25d6d14c5bb5"
    },
    {
        "author": "朱存",
        "paragraphs": [
            "鎮物高情濟世才，欲隨猿鶴老巖隈。",
            "山花處處紅粧面，髣髴如初擁妓來。"
        ],
        "title": "金陵覽古 東山",
        "id": "33db812d-3cb4-4d2c-8e3b-44a87b7f3103"
    },
    {
        "author": "朱存",
        "paragraphs": [
            "人物風流往往非，空餘陋巷作烏衣。",
            "舊時簾幕無從覓，只有年年社燕歸。"
        ],
        "title": "金陵覽古 烏衣巷",
        "id": "be1847b4-6a06-4a20-abad-8d470f80dbc9"
    },
    {
        "author": "朱存",
        "paragraphs": [
            "窣堵凝然鎮梵宮，舉頭層級在雲中。",
            "金棺舍利藏何處，鐸繞危簷聲撼風。"
        ],
        "title": "金陵覽古 阿育王塔",
        "id": "37b1afb2-400f-4de4-ad15-d3b7c9cb0225"
    },
    {
        "author": "朱存",
        "paragraphs": [
            "閥閱淪亡梐枑移，年年舊燕亦雙歸。",
            "茅簷葦箔無冠蓋，不見烏衣見白衣。"
        ],
        "title": "金陵覽古 烏衣巷",
        "id": "942c23d9-fbbd-4780-9581-0f5b80f9593b"
    },
    {
        "author": "朱存",
        "paragraphs": [
            "雷轟疊鼓火翻旗，三翼翩翩試水師。",
            "驚起黑龍眠不得，狂風猛雨下多時。"
        ],
        "title": "金陵覽古 後湖",
        "id": "818a2cb4-0025-4139-bfc0-efb9c51c6e87"
    },
    {
        "author": "朱存",
        "paragraphs": [
            "江南龍節水爲鄉，水不純陰又半陽。",
            "一片湖光共深淺，兩般泉脈異溫凉。"
        ],
        "title": "金陵覽古 半陽湖",
        "id": "2f3f8e5b-94a0-431f-9527-5a8fa05510d1"
    },
    {
        "author": "朱存",
        "paragraphs": [
            "流水東西傍帝臺，六朝重爲兩朝開。",
            "曾有鷁首知高下，莫問魚舟識去來。"
        ],
        "title": "金陵覽古 潮溝",
        "id": "b0384a60-36c2-4144-9405-80d4c620e367"
    },
    {
        "author": "朱存",
        "paragraphs": [
            "晝役人功夜鬼功，陽開陰闔幾時終。",
            "不聞擲土江中語，爭得盈流一水通。"
        ],
        "title": "金陵覽古 直瀆",
        "id": "ffd90226-e181-48d5-bbda-16811e5f9086"
    },
    {
        "author": "朱存",
        "paragraphs": [
            "舳艫銜尾日無虛，更鑿都城引漕渠。",
            "何事餒來貪雀穀，不知留得幾年儲。"
        ],
        "title": "金陵覽古 運瀆",
        "id": "c93a79dd-919a-43fe-ae3b-b18b4d7073c7"
    },
    {
        "author": "朱存",
        "paragraphs": [
            "竹影桐陰滿舊山，鳳凰多載不飛還。",
            "登臺只有吹簫者，爭得和鳴墮世間。"
        ],
        "title": "金陵覽古 鳳凰臺",
        "id": "3c012f50-6e02-491d-876d-9cab0a78586f"
    },
    {
        "author": "釋德韶",
        "paragraphs": [
            "通玄峰頂，不是人門。",
            "心外無法，滿目青山。"
        ],
        "title": "偈",
        "id": "a9853529-3904-4626-ad43-7b521b01c296"
    },
    {
        "author": "釋德韶",
        "paragraphs": [
            "暫下高峰已顯揚，般若圜通遍十方。",
            "人天浩浩無差別，法界縱橫處處彰。"
        ],
        "title": "頌",
        "id": "0768d60c-8155-4683-89d0-d428b894ab3a"
    },
    {
        "author": "釋志端",
        "paragraphs": [
            "來年二月二，與汝暫相棄。",
            "燒灰散長江，勿占檀那地。"
        ],
        "tags": [
            "长江"
        ],
        "title": "偈",
        "id": "9f0cdc41-63a8-4718-9466-fc2932d5226a"
    },
    {
        "author": "釋志端",
        "paragraphs": [
            "木馬走似烟，石人趁不及。"
        ],
        "title": "句",
        "id": "12ed7aed-cc5f-459f-9cd7-266d3aac4853"
    },
    {
        "author": "李濤",
        "paragraphs": [
            "社翁今日沒心情，爲乞治聾酒一瓶。",
            "惱亂玉堂將欲徧，依稀巡到第三廳。"
        ],
        "title": "春社日寄李學士",
        "id": "47ed830e-1589-43b6-9379-09ac4c3e7b57"
    },
    {
        "author": "李濤",
        "paragraphs": [
            "走却坐禪客，移將不動尊。",
            "世間顛倒事，八萬四千門。"
        ],
        "title": "題泥水關不動尊院",
        "id": "1032f3ab-ec36-4a5a-9839-e9d540052a17"
    },
    {
        "author": "李濤",
        "paragraphs": [
            "松蘿深處住，閑野不生愁。",
            "鳥語烟嵐靜，水聲門戶秋。",
            "花間歸洞路，山下釣魚舟。",
            "沐浴聖王化，自憐絲滿頭。"
        ],
        "title": "贈山翁",
        "id": "0d10a855-4cdc-4064-a221-f95e554504c0"
    },
    {
        "author": "李濤",
        "paragraphs": [
            "帝里高人宅，蒼苔遶徑深。",
            "卷簾山入戶，摘菓鳥移林。",
            "石沼養龜水，月臺留客琴。",
            "生涯一樽酒，名利不關心。"
        ],
        "title": "題處士林亭",
        "id": "0a196806-4b83-4a13-ac55-3487cef68519"
    },
    {
        "author": "李濤",
        "paragraphs": [
            "滔滔東流水，赴海無歸期。",
            "亭亭右轉日，今茲復來茲。",
            "人生寄天地，百年七十稀。",
            "思慮復營營，恐爲達此嗤。"
        ],
        "title": "雜詩四首  其一",
        "id": "7b4d7315-69ed-4d68-8876-37bcba9fed9f"
    },
    {
        "author": "李濤",
        "paragraphs": [
            "燕雀賀厦屋，蟲蟻慕腥羶。",
            "野花引飛蝶，古木來新蟬。",
            "秋天百蟲吟，春天百鳥喧。",
            "翟公真闇事，喜慍見色言。"
        ],
        "title": "雜詩四首  其二",
        "id": "95b636a2-edce-41a2-a3e7-ef599ad64ba1"
    },
    {
        "author": "李濤",
        "paragraphs": [
            "明主不棄士，我自志山林。",
            "爵服豈無華，才疏力難任。",
            "鳥向深山棲，魚由深淵沉。",
            "吾亦愛吾廬，高歌復微吟。"
        ],
        "title": "雜詩四首  其三",
        "id": "aa6a37cc-561d-4740-98b4-3659941c322f"
    },
    {
        "author": "李濤",
        "paragraphs": [
            "深巖有老翁，龐眉鬚鬢雪。",
            "夜半呼我名，授我微妙訣。",
            "字畫古籀樣，體勢訛復缺。",
            "雙眸忽炯炯，須臾竟披閱。",
            "至今得其傳，心會口難說。"
        ],
        "title": "雜詩四首  其四",
        "id": "024a1d05-f82a-4676-8db1-50777a1b136f"
    },
    {
        "author": "李濤",
        "paragraphs": [
            "一言寤主寧復聽，三諫不從歸去來。",
            "諫晉主不從作。"
        ],
        "title": "句",
        "id": "329ddd62-6d24-4e48-aad7-78a4708b4d6a"
    },
    {
        "author": "陳摶",
        "paragraphs": [
            "萬事若在手，百年聊稱情。",
            "他時南嶽去，記得此巖名。"
        ],
        "tags": [
            "衡山"
        ],
        "title": "俞公巖",
        "id": "83debf4a-91a7-4ae9-9c59-69d4008c0722"
    },
    {
        "author": "陳摶",
        "paragraphs": [
            "十年蹤跡走紅塵，回首青山入夢頻。",
            "紫陌縱榮爭及睡，朱門雖貴不如貧。",
            "愁聞劍戟扶危主，悶見笙歌聒醉人。",
            "携取舊書歸舊隠，野花啼鳥一般春。"
        ],
        "title": "歸隠",
        "id": "4d0889b0-849b-4b45-88bc-4ea9337fd768"
    },
    {
        "author": "陳摶",
        "paragraphs": [
            "常人無所重，惟睡乃爲重。",
            "舉世皆爲息，魂離神不動。",
            "覺來無所知，貪求心愈用。",
            "堪笑塵中人，不知夢是夢。"
        ],
        "title": "贈金勵睡詩  其一",
        "id": "090f3ff4-9ed8-411f-a9e8-b648f9b67ba4"
    },
    {
        "author": "陳摶",
        "paragraphs": [
            "至人本無夢，其夢本遊仙。",
            "真人本無睡，睡則浮雲烟。",
            "爐裏近爲藥，壺中別有天。",
            "欲知睡夢裏，人間第一玄。"
        ],
        "title": "贈金勵睡詩  其二",
        "id": "d6306463-c389-4f5c-8bd7-cf4c1b6b62bd"
    },
    {
        "author": "陳摶",
        "paragraphs": [
            "銀河灑落翠光冷，一派回環湛晚暉。",
            "幾恨却爲頑石礙，琉璃滑處玉花飛。"
        ],
        "title": "題石水澗",
        "id": "3a6a389e-3096-4a13-b902-5285e5504049"
    },
    {
        "author": "陳摶",
        "paragraphs": [
            "山鬼煖或呼，溪魚寒不跳。",
            "晚景愈堪觀，危峰露殘照。"
        ],
        "title": "冬日晚望",
        "id": "42741e82-7268-4f46-abf7-5d8831ac2566"
    },
    {
        "author": "陳摶",
        "paragraphs": [
            "爲愛西峰好，吟頭盡日昂。",
            "巖花紅作陣，溪水綠成行。",
            "幾夜礙新月，半山無夕陽。",
            "寄言嘉遁客，此處是仙鄉。"
        ],
        "title": "西峰",
        "id": "57462fb3-4dd9-4423-a938-d21e546f720a"
    },
    {
        "author": "陳摶",
        "paragraphs": [
            "半夜天香入巖谷，西風吹落嶺頭蓮。",
            "空愛掌痕侵碧漢，無人曾歎巨靈仙。"
        ],
        "title": "華山",
        "id": "cfc36435-540b-4bab-8db7-7f9bb2403198"
    },
    {
        "author": "陳摶",
        "paragraphs": [
            "藥苗不滿笥，又更上危顛。",
            "回指歸去路，相將入翠烟。"
        ],
        "title": "與毛女遊",
        "id": "aaf67c39-97dd-4519-9302-16400ea561f9"
    },
    {
        "author": "陳摶",
        "paragraphs": [
            "曾折松枝爲寶櫛，又編栗葉作羅襦。",
            "有時問著秦宮事，笑撚仙花望太虛。"
        ],
        "title": "詠毛女",
        "id": "1184dfa0-eb72-4b53-8247-46aada65117a"
    },
    {
        "author": "陳摶",
        "paragraphs": [
            "臣愛睡，臣愛睡。",
            "不卧氈，不蓋被。",
            "片石枕頭，蓑衣鋪地。",
            "震雷掣電鬼神驚，臣當其時正酣睡。",
            "閑思張良，悶想范蠡。",
            "說甚孟德，休言劉備。",
            "三四君子只是爭些閑氣，爭如臣向青山頂頭。",
            "白雲堆裏，展開眉頭。",
            "解放肚皮，但一覺睡。",
            "管什玉兔東昇，紅輪西墜。"
        ],
        "title": "對御歌",
        "id": "ed7948d5-3d33-4710-814d-33f1b33ac489"
    },
    {
        "author": "陳摶",
        "paragraphs": [
            "草澤吾皇詔，圖南摶姓陳。",
            "三峰千載客，四海一閑人。",
            "世態從來薄，詩情自得真。",
            "乞全麞鹿性，何處不稱臣。"
        ],
        "title": "辭上歸進詩",
        "id": "c9ac7e8a-5b95-4106-aa65-ec64d6e436c7"
    },
    {
        "author": "陳摶",
        "paragraphs": [
            "我謂浮榮真是幻，醉來捨轡謁高公。",
            "因聆玄論冥冥理，轉覺塵寰一夢中。"
        ],
        "title": "石刻詩",
        "id": "6e00a6d9-8d34-4fd5-8c38-69f96f251404"
    },
    {
        "author": "陳摶",
        "paragraphs": [
            "自吳入蜀是尋常，歌舞筵中救火忙。",
            "乞得金陵養閑散，也須多謝鬢邊瘡。"
        ],
        "title": "贈張乖崖",
        "id": "f0d4344c-21f1-4898-87a9-9bcfd3556be4"
    },
    {
        "author": "陳摶",
        "paragraphs": [
            "華陰高處是吾宮，出即凌空跨曉風。",
            "臺殿不將金鎖閉，來時自有白雲封。"
        ],
        "title": "詩一首",
        "id": "6aedc464-e1bd-4bed-a7cb-788f2e002a89"
    },
    {
        "author": "陳摶",
        "paragraphs": [
            "暗喜蓮峰作近隣，撥開雲霧見師頻。",
            "有時問箇艱難字，便沐周旋說與人。",
            "唐李監應留後跡，漢蔡邕想是前身。",
            "堪嗟繼踵無徒弟，筆法收藏在渭濱。"
        ],
        "title": "喜英公大師挂錫太華",
        "id": "6c13aea3-3c99-4a20-9a15-7ead109fb3be"
    },
    {
        "author": "陳摶",
        "paragraphs": [
            "蠶月桑葉青，鶑時柳花白。"
        ],
        "title": "句  其一",
        "id": "80bf999e-f598-4d76-b4ee-68b2b526a70b"
    },
    {
        "author": "陳摶",
        "paragraphs": [
            "萬頃白雲獨自有，一枝仙桂阿誰無。"
        ],
        "title": "句  其二",
        "id": "874d4daa-c030-4608-a678-1a5c27b0d742"
    },
    {
        "author": "單氏",
        "paragraphs": [
            "帝王師不得，日月老應難。"
        ],
        "title": "句",
        "id": "15d8de72-bb95-49a1-9ccc-e472e9fa5711"
    },
    {
        "author": "釋乾康",
        "paragraphs": [
            "鏡湖中有月，處士後無人。",
            "荻笋抽高節，鱸魚躍老鱗。"
        ],
        "title": "經方干舊居",
        "id": "4ae99bc1-8875-4ea7-9038-2718c3fcfb75"
    },
    {
        "author": "釋乾康",
        "paragraphs": [
            "六出奇花已住開，郡城相次見樓臺。",
            "時人莫把和泥看，一片飛從天上來。"
        ],
        "title": "賦殘雪",
        "id": "5deea0c7-645b-4858-a13d-c56bdfbe7ae3"
    },
    {
        "author": "釋乾康",
        "paragraphs": [
            "隔岸紅塵忙似火，當軒青嶂冷如冰。",
            "烹茶童子休相問，報道門前是衲僧。"
        ],
        "title": "詩一首",
        "id": "8a84480c-cc44-49db-b091-1bf793d0b77c"
    },
    {
        "author": "釋法騫",
        "paragraphs": [
            "昨日相逢敘起居，今朝相見事還如。",
            "如何却覓呈心要，心要如何特地疏。"
        ],
        "title": "答僧問心要作偈",
        "id": "d5b20a69-1eb7-479f-b307-ac40a725dc8d"
    },
    {
        "author": "釋廣原",
        "paragraphs": [
            "剎剎現形儀，塵塵具覺知。",
            "性源常鼓浪，不悟未曾移。"
        ],
        "title": "答僧問佛法大意作偈",
        "id": "e4143109-5c89-4907-a22e-6414ce86ba05"
    },
    {
        "author": "葉簡",
        "paragraphs": [
            "圓如珠，赤如丹，倘能擘破分喫了，爭不慚愧洞庭山。"
        ],
        "tags": [
            "洞庭湖"
        ],
        "title": "占貯橘子",
        "id": "48778d24-1980-4da3-9db0-8e5a4b6c3aba"
    },
    {
        "author": "葉簡",
        "paragraphs": [
            "近來好裹束，各自競尖新。",
            "稱無二三兩，因何號一斤。"
        ],
        "title": "占巾子",
        "id": "b8f9d593-8fca-4de4-bcb5-6c631bf6335d"
    },
    {
        "author": "葉簡",
        "paragraphs": [
            "此物不難知，一雄兼一雌。",
            "請將打破看，方明混沌時。"
        ],
        "title": "占兩鷄子",
        "id": "8c4a80b4-3c7f-4940-a0c9-a5c366536dd4"
    },
    {
        "author": "聶崇義",
        "paragraphs": [
            "勿笑有三耳，全勝畜二心。"
        ],
        "title": "句",
        "id": "a5946cc5-c730-49f7-b5e9-8970b3e3bf1b"
    },
    {
        "author": "楊昭儉",
        "paragraphs": [
            "紀贈歌詩數百人，序師多藝各求新。",
            "未言篆隸飛龍鳳，且說風騷感鬼神。",
            "琴有古聲清耳目，鶴無凡態惹埃塵。",
            "英公所學還如此，不錯承恩近紫宸。"
        ],
        "title": "贈夢英大師",
        "id": "d72c4c7a-0073-446b-b17c-829201177e6f"
    },
    {
        "author": "楊昭儉",
        "paragraphs": [
            "池蓮憔悴無顔色，園竹低垂減翠陰。",
            "園竹池蓮莫惆悵，相看恰似主人心。"
        ],
        "title": "題家園",
        "id": "fb7cd45d-0008-46a2-b9b3-24ed77118463"
    },
    {
        "author": "釋通慧",
        "paragraphs": [
            "真兮寥廓，郢人圖雘。",
            "嶽聳雲空，澄潭月躍。"
        ],
        "title": "自述真讚",
        "id": "4948b2ad-f2c7-4f7a-9131-f88a918ffd04"
    },
    {
        "author": "陶穀",
        "paragraphs": [
            "官職有來須與做，才能用處不憂無。",
            "堪笑翰林陶學士，一生依樣畫葫蘆。"
        ],
        "title": "題玉堂壁",
        "id": "e6d5df71-473b-4cf1-b45d-dfcd8dec881e"
    },
    {
        "author": "陶穀",
        "paragraphs": [
            "重重翠幛聳雲端，玉殿金樓縹緲間。",
            "聖境不容凡俗到，故將飛瀑隔塵寰。"
        ],
        "title": "石橋",
        "id": "24acf6b7-a227-4a5a-91bc-0c5914002a68"
    },
    {
        "author": "陶穀",
        "paragraphs": [
            "是箇碑文念得全，聰明靈性自天然。",
            "離吳別楚三千里，入洛遊梁二十年。",
            "負藝已聞喧世界，高眠長見卧雲烟。",
            "相逢與我情何厚，問佛方知宿有緣。"
        ],
        "title": "寄贈夢英大師",
        "id": "dc42e259-567a-4fa6-afb2-9ac24e437316"
    },
    {
        "author": "陶穀",
        "paragraphs": [
            "尖簷帽子卑凡廝，短靿靴兒末厥兵。"
        ],
        "title": "句  其一",
        "id": "6c7d58c1-473a-4dbc-940a-5d1076da3494"
    },
    {
        "author": "陶穀",
        "paragraphs": [
            "此生頭已白，無路掃王門。"
        ],
        "title": "句  其二",
        "id": "9c5d46e4-7d87-4b17-a1dd-b830d5f8583d"
    },
    {
        "author": "陶穀",
        "paragraphs": [
            "井蛙休恃重溟險，澤馬曾嘶九曲濱。"
        ],
        "title": "句  其三",
        "id": "84861c7b-6375-47c5-9960-25819a3fceeb"
    },
    {
        "author": "陶穀",
        "paragraphs": [
            "乞與金鐘病眼明。"
        ],
        "title": "句  其四",
        "id": "538a5ed8-076b-4fd7-b938-4135a54b34df"
    },
    {
        "author": "符昭遠",
        "paragraphs": [
            "聖胎初出赤志翁，醜杖旁扶赤志翁。"
        ],
        "title": "句",
        "id": "99835170-6f7f-429f-917b-abf1e997b63e"
    },
    {
        "author": "釋延壽",
        "paragraphs": [
            "此事從來已絕疑，安然樂道合希夷。",
            "依山偶得還源旨，拂石閒題出格詩。",
            "水待凍開成細溜，薪從霜後拾枯枝。",
            "因茲永斷攀緣意，誓與青松作老期。"
        ],
        "title": "山居詩  其一",
        "id": "a41d7612-f1b0-4743-9002-5344e588c80b"
    },
    {
        "author": "釋延壽",
        "paragraphs": [
            "古樹交盤簇徑深，闃無人到爲難尋。",
            "祇和算計千般事，誰解消停一點心。",
            "冰鎖瀑聲中夜斷，雲吞嶽影半天沈。",
            "寒燈欲絕禪初起，透牖疏風觸短襟。"
        ],
        "title": "山居詩  其二",
        "id": "ba99895f-ada2-43b1-bfd9-c79bd1d73e08"
    },
    {
        "author": "釋延壽",
        "paragraphs": [
            "祇園閒適樂簞瓢，莫訝烟霞道路遥。",
            "龍穴定知潛碧海，鵬程終是望丹霄。",
            "撥雲巖下來泉脈，嚼草坡邊辨藥苗。",
            "門鎖薜蘿無客至，庵前時有白雲朝。"
        ],
        "title": "山居詩  其三",
        "id": "40cd43e8-9980-4a58-8273-e0c752c572bf"
    },
    {
        "author": "釋延壽",
        "paragraphs": [
            "貪生養命事皆同，獨坐閒居意頗慵。",
            "入夏驅馳巢樹鵲，經春勞役探花蜂。",
            "石爐香盡寒灰薄，鐵磬聲微古鏽濃。",
            "寂寂虛懷無一念，任從蒼蘚沒行蹤。"
        ],
        "title": "山居詩  其四",
        "id": "89c0a14f-8fe8-4f21-b651-1c2f27fe14e6"
    },
    {
        "author": "釋延壽",
        "paragraphs": [
            "心地須教合死灰，藏機泯跡絕梯媒。",
            "芳蘭祇爲因香折，良木多從被直摧。",
            "寒逼花枝紅未吐，日融水面綠全開。",
            "支頤獨坐經窗下，一片雲閒入戶來。"
        ],
        "title": "山居詩  其五",
        "id": "5f2f7a0a-2bee-4292-93d7-1dea538483f4"
    },
    {
        "author": "釋延壽",
        "paragraphs": [
            "達來何處更追尋，放曠誰論古與今。",
            "風带泉聲流谷口，雲和山影落潭心。",
            "資身自有衣中寶，濟世誰藏室內金。",
            "策杖偶來林下坐，鳥聲相和唱圓音。"
        ],
        "title": "山居詩  其六",
        "id": "8517f71a-7443-441b-9bc9-392dda53af16"
    },
    {
        "author": "釋延壽",
        "paragraphs": [
            "事多興廢莫持論，唯有禪宗理可尊。",
            "似訥始平分別路，如愚方塞是非門。",
            "刳腸祇爲生靈智，剖舌多因强語言。",
            "爭似息機高卧客，年來年去道長存。"
        ],
        "title": "山居詩  其七",
        "id": "f02b7f56-a973-4bf7-bca4-8e6e06114b19"
    },
    {
        "author": "釋延壽",
        "paragraphs": [
            "碧嶠經年常寂寂，更無閒事可相於。",
            "超倫每效高僧行，得力難忘古佛書。",
            "落葉亂渠憑水蕩，浮雲翳月倩風除。",
            "方知嬾與真空合，一衲閒披憩舊廬。"
        ],
        "title": "山居詩  其八",
        "id": "f64fd5c3-87b4-4f3e-847f-13c0451568be"
    },
    {
        "author": "釋延壽",
        "paragraphs": [
            "幽齋獨坐絕參詳，兀爾何如驟世忙。",
            "拯濟終憑宏願力，安閒須得守愚方。",
            "柴門半掩花空落，苔徑虛蹤草自荒。",
            "最好靜中無一事，翛然唯得道芽長。"
        ],
        "title": "山居詩  其九",
        "id": "3826c3a3-65d9-497f-9418-5e8264dbe3b5"
    },
    {
        "author": "釋延壽",
        "paragraphs": [
            "曠然不被興亡墜，豁爾難教寵辱驚。",
            "鼓角城遥無伺候，輪蹄路絕免逢迎。",
            "暖眠紙帳茅堂密，穩坐蒲團石面平。",
            "祇有此途爲上策，更無餘事可關情。"
        ],
        "title": "山居詩  其一○",
        "id": "ca7c37df-1604-4e0b-8f56-daf16bb80ef8"
    },
    {
        "author": "釋延壽",
        "paragraphs": [
            "觸目堪嗟失路人，坦然王道却迷津。",
            "井籐梗上存餘命，石火光中保幻身。",
            "任老豈知頭頂白，忘緣誰覺世閒春。",
            "容顔枯槁元非病，亭沼消疏不是貧。"
        ],
        "title": "山居詩  其一一",
        "id": "11a5902c-4035-4376-960c-70b19dd72b97"
    },
    {
        "author": "釋延壽",
        "paragraphs": [
            "言行相應宜此地，空談大隠也無端。",
            "升沈岐路非他得，生熟根機且自看。",
            "瞋火微烟還漸息，貪泉餘潤亦消乾。",
            "平生正直須甘取，虛幻門中莫自瞞。"
        ],
        "title": "山居詩  其一二",
        "id": "b5081005-4d13-4657-b420-3662daf9321a"
    },
    {
        "author": "釋延壽",
        "paragraphs": [
            "怡和心境了然同，大道無私處處通。",
            "舉世豈懷身後慮，誰人暫省事前空。",
            "門開巖石千山月，簾捲溪樓一檻風。",
            "羸體健來知藥力，緣心寂後覺神功。"
        ],
        "title": "山居詩  其一三",
        "id": "186c56c0-9fe2-4850-b3ef-9f58469d06a2"
    },
    {
        "author": "釋延壽",
        "paragraphs": [
            "進退應須與智論，浮萍自在爲無根。",
            "埽門何太拋途轍，解珮猶能棄渥恩。",
            "草徑旋封迷舊跡，苔階亂織露新痕。",
            "不唯此景供遊賞，無限烟蘿盡一吞。"
        ],
        "title": "山居詩  其一四",
        "id": "8384b616-6ed5-49db-a330-b9d6958ea71e"
    },
    {
        "author": "釋延壽",
        "paragraphs": [
            "塵網休重織是非，冥心何不合玄微。",
            "莊周夢裏多迷旨，惠子漁中少見機。",
            "拶路古松和凍折，盤空枯葉带霜飛。",
            "一言可達知音者，還得從吾此路歸。"
        ],
        "title": "山居詩  其一五",
        "id": "c5fe3aed-fc9a-4d06-8ced-ea1b3b55a060"
    },
    {
        "author": "釋延壽",
        "paragraphs": [
            "抱朴澄神藴道光，石爐閒爇六時香。",
            "曳空橫野雲和靜，逗石穿崖水自忙。",
            "晚圃雨來葵葉嫩，晴坡燒後蕨苗長。",
            "一心包盡乾坤內，莫把閒文更度量。"
        ],
        "title": "山居詩  其一六",
        "id": "23df95d2-6549-431c-9807-7eda14962c9c"
    },
    {
        "author": "釋延壽",
        "paragraphs": [
            "松蘿閒鎖一身孤，履道安禪是密謨。",
            "借問野雲誰斷續，思量春草自榮枯。",
            "多見異獸心堪伏，來慣幽禽不用呼。",
            "萬物盡從成熟得，莫教容易喪工夫。"
        ],
        "title": "山居詩  其一七",
        "id": "87535283-ae8c-4cb0-97b7-237ea628562c"
    },
    {
        "author": "釋延壽",
        "paragraphs": [
            "平生初志已酬之，懷抱怡然寂有歸。",
            "古帙懶開緣得意，幽房長閉爲忘機。",
            "數行鳥陣連雲沒，一带泉聲隔嶺微。",
            "道合古今渾總是，何須更慮昔年非。"
        ],
        "title": "山居詩  其一八",
        "id": "d6ac9feb-1e56-4950-83b7-62109399a2ec"
    },
    {
        "author": "釋延壽",
        "paragraphs": [
            "青山一坐萬緣休，努力應須與古儔。",
            "散誕襟懷因絕趣，消疏活計爲無求。",
            "花明小砌和春月，松暗前軒带雨秋。",
            "景像自開還自合，怡然何必更忘憂。"
        ],
        "title": "山居詩  其一九",
        "id": "86be38c2-3d95-4f83-aff3-e180f36d2947"
    },
    {
        "author": "釋延壽",
        "paragraphs": [
            "自甘疏拙懶經營，大道從來戒滿盈。",
            "但起貪心迷有限，誰能觸目悟無生。",
            "雲融遠景危峰小，風戛寒溪野艇橫。",
            "禪後不妨敷六義，祇圖歌出野人情。"
        ],
        "title": "山居詩  其二○",
        "id": "f7cc3ee3-c738-4b7c-bf1a-4f083441742e"
    },
    {
        "author": "釋延壽",
        "paragraphs": [
            "忙處須閒淡處濃，世情疏後道情通。",
            "了然得旨青冥外，兀爾虛心罔象中。",
            "泉細石根飛不盡，雲濛山脚出無窮。",
            "樵夫釣客雖閒散，未必真棲與我同。"
        ],
        "title": "山居詩  其二一",
        "id": "6622eb2e-609a-4baa-a8a1-035c4e2229c0"
    },
    {
        "author": "釋延壽",
        "paragraphs": [
            "且停多事莫矜誇，寂寞門中有道華。",
            "隈嶺靜同猿窟宅，栽松閒共鶴生涯。",
            "榮來祇愛添餘祿，春過誰能悟落花。",
            "唯有卧雲塵外客，無思無慮老烟霞。"
        ],
        "title": "山居詩  其二二",
        "id": "6c7d4481-f68a-4c7d-90d3-881659c71c6a"
    },
    {
        "author": "釋延壽",
        "paragraphs": [
            "沈沈竹院鎖輕烟，澹澹霞光欲曙天。",
            "遇境偶吟情自逸，逢人話道意無偏。",
            "古松交處眠青帳，細草濃時坐碧氈。",
            "祇此逍遥何所得，蔬食寒寢度年年。"
        ],
        "title": "山居詩  其二三",
        "id": "acdab0e6-3522-4db9-9ecf-9479c511dd19"
    },
    {
        "author": "釋延壽",
        "paragraphs": [
            "危嶺如登百尺樓，千般異景望中收。",
            "浮生但向忙時過，萬事須從靜處休。",
            "道直豈教容鬼怪，理平唯祇使魔愁。",
            "空門莫說無知己，滿目松蘿是我儔。"
        ],
        "title": "山居詩  其二四",
        "id": "f11eea14-3026-41e3-a3ad-dc07b22de2cf"
    },
    {
        "author": "釋延壽",
        "paragraphs": [
            "巨侵層巒本自平，只緣人世强分明。",
            "五侯門外悲觀意，長樂坡頭去住情。",
            "學道不如忘有念，修身爭是了無生。",
            "三祗功業猶難及，誰信塵勞直下明。"
        ],
        "title": "山居詩  其二五",
        "id": "a766c2d4-5dda-4249-8556-916ed83b9eeb"
    },
    {
        "author": "釋延壽",
        "paragraphs": [
            "霧鎖烟霾宴寂堂，含虛凝綠水雲鄉。",
            "搜玄偈裏真風遠，招隠詩中野思長。",
            "真柏最宜堆厚雪，危花終怯下輕霜。",
            "滔滔一點無依處，舉足方知盡道場。"
        ],
        "title": "山居詩  其二六",
        "id": "352ebe28-a598-4c28-8e66-929f9a02b2b6"
    },
    {
        "author": "釋延壽",
        "paragraphs": [
            "投足烟巒養病軀，馳求終是用工夫。",
            "千般有作皆從智，萬種無依自合愚。",
            "意地已拋塵事業，心田唯種稻根株。",
            "非時免見千人世，野食山袍自有謨。"
        ],
        "title": "山居詩  其二七",
        "id": "21da8bff-90e1-4a41-96e9-b5b1e23b63ae"
    },
    {
        "author": "釋延壽",
        "paragraphs": [
            "急景韶顔不可追，豈堪回首暫思之。",
            "浮雲已斷平生望，高節須存往日期。",
            "庭樹任猿偷熟果，崖松停鶴惜高枝。",
            "輪蹄碌碌何時歇，輾盡紅塵爲阿誰。"
        ],
        "title": "山居詩  其二八",
        "id": "0c665928-8ef6-48c1-99d9-8a83a9fb4e08"
    },
    {
        "author": "釋延壽",
        "paragraphs": [
            "幽棲豈可事徒然，晝諷蓮經夜坐禪。",
            "吟裏有聲皆實相，定中無境不虛玄。",
            "直教似月臨千界，還遣如空度萬緣。",
            "從此必知宏此志，免教虛擲愧前賢。"
        ],
        "title": "山居詩  其二九",
        "id": "9b1c3f7f-08ed-412c-a1cc-09fa0e556eef"
    },
    {
        "author": "釋延壽",
        "paragraphs": [
            "何如深谷一遺人，宴坐經行不累身。",
            "廢宅可嗟頻換主，凋叢愁見幾迴春。",
            "尖尖石笑烟籠碧，點點苔錢雨洗新。",
            "堪笑古人非我意，居山多是避强秦。"
        ],
        "title": "山居詩  其三○",
        "id": "c0258a90-ecec-48f8-b803-09f9f8d1a269"
    },
    {
        "author": "釋延壽",
        "paragraphs": [
            "有山有水更何憂，知足能令萬事休。",
            "大道不從心外得，浮榮須向世閒求。",
            "衝開烟縷飛黄鳥，點破潭心瀁白鷗。",
            "好景盡歸余掌握，豈勞艱險訪瀛洲。"
        ],
        "title": "山居詩  其三一",
        "id": "7883d06b-9bef-4739-a63f-9f8b791c8e2a"
    },
    {
        "author": "釋延壽",
        "paragraphs": [
            "萬事從來祇自招，安危由己路非遥。",
            "笙歌韻裏花先落，松檜枝閒雲未消。",
            "數下磬聲孤月夜，一爐香翥白雲朝。",
            "誰人會我高樓意，門掩空庭思寂寥。"
        ],
        "title": "山居詩  其三二",
        "id": "caff9c41-86e1-4166-8510-97c55b3795c6"
    },
    {
        "author": "釋延壽",
        "paragraphs": [
            "萬象從來一徑通，但緣分別便西東。",
            "遺簪祇爲情難盡，泣路方知意未窮。",
            "偃仰不拋青嶂裏，往來多在白雲中。",
            "平生分野應難比，澗飲林棲得古風。"
        ],
        "title": "山居詩  其三三",
        "id": "14c0d2fe-cd0d-4bc0-b902-f5bd5d555657"
    },
    {
        "author": "釋延壽",
        "paragraphs": [
            "遁逸從來格自高，莫將泰嶽比秋毫。",
            "冷烟寒月真吾侶，瘦竹蒼松是我曹。",
            "霜樹葉疏幽徑出，雲泉聲急曉風高。",
            "唯當話道閒吟外，時得工夫補毳袍。"
        ],
        "tags": [
            "泰山"
        ],
        "title": "山居詩  其三四",
        "id": "6ec6af59-6628-44aa-963c-3774b5f4dc67"
    },
    {
        "author": "釋延壽",
        "paragraphs": [
            "任運騰騰無所依，閒游長坐性怡怡。",
            "疏林不遣閒人到，密意多應夜月知。",
            "驟雨過時苔路滑，撥雲行處石橋危。",
            "塵沙劫盡清風在，何假虛名上古碑。"
        ],
        "title": "山居詩  其三五",
        "id": "522e3fbb-53e3-48ae-a911-2afc8fbbd163"
    },
    {
        "author": "釋延壽",
        "paragraphs": [
            "抱拙藏鋒過暮年，高名何必指前賢。",
            "祇於心上標空界，誰說壺中別有天。",
            "鬰密遠林停宿霧，蕭騷疏竹埽寒烟。",
            "從茲不更移瓶錫，身外無餘意了然。"
        ],
        "title": "山居詩  其三六",
        "id": "c5001c22-037a-4e64-865e-3306ade1716d"
    },
    {
        "author": "釋延壽",
        "paragraphs": [
            "息業怡神道最孤，藏名匿跡合良圖。",
            "冥心難使龍神見，出語須教海嶽枯。",
            "雲駐庵前疑有意，鳥鳴庭際似相呼。",
            "資持隨分安排了，最急應須與道俱。"
        ],
        "title": "山居詩  其三七",
        "id": "aa29c64f-94fd-4d9d-bf36-4700694e1188"
    },
    {
        "author": "釋延壽",
        "paragraphs": [
            "松陰疏冷罩寒門，靜見吾宗已絕論。",
            "驅得萬途歸理窟，更無一事出心源。",
            "烟雲忽閉巖前洞，鷄犬時聞嶺下村。",
            "放曠本來無別意，免教停海起波痕。"
        ],
        "title": "山居詩  其三八",
        "id": "87278a67-3451-4b9f-a1ee-863560a54f52"
    },
    {
        "author": "釋延壽",
        "paragraphs": [
            "景虛情澹兩何依，抱一冥真絕萬機。",
            "松韻餘風凉竹戶，柏摇殘露溼禪衣。",
            "巖燈霧逼寒光小，石像塵昏古畫微。",
            "得趣了然無所慮，任緣終日送斜暉。"
        ],
        "title": "山居詩  其三九",
        "id": "41d0515c-1b2a-4cd5-99fc-0a543f463a1a"
    },
    {
        "author": "釋延壽",
        "paragraphs": [
            "遁迹無圖匿姓名，萬重山後葺茅亭。",
            "隨情因事搜新偈，探妙窮微閱古經。",
            "與道交時心絕念，從緣感處物通靈。",
            "應須長遠存高節，屹屹喬松老更青。"
        ],
        "title": "山居詩  其四○",
        "id": "e13be8f5-d458-4957-8f20-bfed13df59eb"
    },
    {
        "author": "釋延壽",
        "paragraphs": [
            "閒思塵世大悠哉，進趣門中盡可該。",
            "拋却工夫平世路，枉勞心力搆僊臺。",
            "隘空雲水千重合，帀野烟霞一徑開。",
            "幸有圓成平坦處，辛勤誰解望山來。"
        ],
        "title": "山居詩  其四一",
        "id": "505c59be-e316-4115-a386-042209178afb"
    },
    {
        "author": "釋延壽",
        "paragraphs": [
            "千途盡向空源出，萬景終歸一路通。",
            "忽爾有心成大患，坦然無事却全功。",
            "春開小岫調新綠，水漾漂霞蘸晚紅。",
            "莫道境緣能幻惑，達來何處不消融。"
        ],
        "title": "山居詩  其四二",
        "id": "80d82618-941d-46d5-b93d-3293a3585855"
    },
    {
        "author": "釋延壽",
        "paragraphs": [
            "身心閒後思怡然，緬想難忘契道言。",
            "千種却教歸淡薄，萬般須是到根源。",
            "疏疏雨趁歸巢鳥，密密烟藏抱子猿。",
            "禪罷吟來無一事，遠山驅景入茅軒。"
        ],
        "title": "山居詩  其四三",
        "id": "2b449f1c-989c-47f5-ac53-1b1c66acc491"
    },
    {
        "author": "釋延壽",
        "paragraphs": [
            "萬境閒來情澹澹，羣囂息後思微微。",
            "當時白業無門入，今日玄關有路歸。",
            "熟果不摇翻自落，生禽誰喚却驚飛。",
            "到頭何用空忙得，任運應須待對機。"
        ],
        "title": "山居詩  其四四",
        "id": "35674b93-129e-4cf4-9ca3-6008186c142e"
    },
    {
        "author": "釋延壽",
        "paragraphs": [
            "携筇閒步望山行，竟日逍遥任野情。",
            "上嶺梯登危石側，渡溪橋踏古槎橫。",
            "綠羅水皺巖根急，紅錦霞舒海面明。",
            "一軸詠懷高尚意，援毫因事偶吟成。"
        ],
        "title": "山居詩  其四五",
        "id": "69fd08e6-c2c0-4200-85d8-ae19fdb91b0f"
    },
    {
        "author": "釋延壽",
        "paragraphs": [
            "負氣爭權事可悲，金貂繡轂盡何之。",
            "唯聞野棘盤荒冢，祇見空陵疊壞碑。",
            "燈暗竹堂行道夜，烟昏石窟坐禪時。",
            "怡然自得真棲處，何用經營別路岐。"
        ],
        "title": "山居詩  其四六",
        "id": "d623038a-edc2-4a1e-a0fa-8783e1cf18bf"
    },
    {
        "author": "釋延壽",
        "paragraphs": [
            "豪貴從他縱勝遊，多歡終是復多愁。",
            "茅茨舍宇偏安穩，糞埽衣裳最自由。",
            "數片雲飛書案上，一條泉路卧床頭。",
            "分明自有安身處，爭柰人閒不肯休。"
        ],
        "title": "山居詩  其四七",
        "id": "14f754f3-513c-4047-9afa-d57e12694117"
    },
    {
        "author": "釋延壽",
        "paragraphs": [
            "高才宏略氣凌雲，世上浮名夢裏身。",
            "蘇氏謾稱降六國，韓公休說捲三秦。",
            "當朝雖立千年事，古廟唯存一聚塵。",
            "畢竟思量渾大錯，何如林下養天真。"
        ],
        "title": "山居詩  其四八",
        "id": "aada7b9c-bf35-4f20-b8a3-e3357b8426f4"
    },
    {
        "author": "釋延壽",
        "paragraphs": [
            "高懷怡淡景相和，纔到塵途事便多。",
            "碧嶂好期長定計，朱門唯見暫時過。",
            "雄雄負氣爭權路，岌岌新墳占野坡。",
            "成敗分明剛不悟，未知凡俗意如何。"
        ],
        "title": "山居詩  其四九",
        "id": "69c718e3-ccca-49df-9022-ecbf6b9abc8d"
    },
    {
        "author": "釋延壽",
        "paragraphs": [
            "得理元來行自成，萬般情斷一心冥。",
            "樵人不到緣山僻，遊客難逢爲嶽靈。",
            "食蘗苦心何日就，看花醉眼幾時醒。",
            "索然身外無餘物，雲滿前山水滿瓶。"
        ],
        "title": "山居詩  其五○",
        "id": "de9e95b9-502a-407b-a25e-3ea03d7d4344"
    },
    {
        "author": "釋延壽",
        "paragraphs": [
            "名利梯媒事已忘，唯憑拙直定行藏。",
            "探玄休煉長生藥，助道時抄歇食方。",
            "溪汲古痕山雨漲，樹摧殘枿野風狂。",
            "一言欲寄休回首，塵路如今事正忙。"
        ],
        "title": "山居詩  其五一",
        "id": "95357ce6-06bb-47da-90e4-9fda84c91d6a"
    },
    {
        "author": "釋延壽",
        "paragraphs": [
            "豈是疏慵僻愛山，且圖餘事不相關。",
            "休誇鳳詔千年貴，難敵禪扉半日閒。",
            "透水戲魚隨浪沒，投巢孤鶴带雲還。",
            "自然得到無心地，寂寂虛堂一景閒。"
        ],
        "title": "山居詩  其五二",
        "id": "5484d4d6-4177-4c0c-a78f-462883a90db2"
    },
    {
        "author": "釋延壽",
        "paragraphs": [
            "林下安身別有方，營營何太路岐忙。",
            "侯門夢過光陰促，禪室玄棲氣味長。",
            "引水灌花春日媚，移松夾道暑天凉。",
            "銜恩略報元功處，一炷晨風散後香。"
        ],
        "title": "山居詩  其五三",
        "id": "12ead692-5b80-43f9-92b5-9793355b7e37"
    },
    {
        "author": "釋延壽",
        "paragraphs": [
            "萬般惟道最堪依，一瞬榮枯萬古悲。",
            "强笑低顔何忽忽，忘機絕慮自怡怡。",
            "潛龍終要投深浦，巢鳥應須占健枝。",
            "名利門中難立足，隠藏雲水更何之。"
        ],
        "title": "山居詩  其五四",
        "id": "6cb35d7c-0ad9-4b24-8642-0afb38786d3f"
    },
    {
        "author": "釋延壽",
        "paragraphs": [
            "退跡何人繼昔賢，凡途終是事謀先。",
            "只知競逐浮雲富，誰解驚嗟逝水年。",
            "寒影半疏霜後樹，秋聲千點雨中禪。",
            "千般不更經營得，一榻無餘任自然。"
        ],
        "title": "山居詩  其五五",
        "id": "dfced579-439d-402e-93e6-08e76d778b63"
    },
    {
        "author": "釋延壽",
        "paragraphs": [
            "野景陶情皆得意，凡夫舉目盡堪愁。",
            "秦川幾度埋番骨，棘路還曾聳玉樓。",
            "幻體不知波上沫，狂心須認鏡中頭。",
            "浮生役役貪榮者，求到真空卒未休。"
        ],
        "title": "山居詩  其五六",
        "id": "43d841c7-7b80-4cf4-b530-05e95ed4b9e0"
    },
    {
        "author": "釋延壽",
        "paragraphs": [
            "一生占斷白雲鄉，適意孤高志自强。",
            "報曉音聲棲鳥語，漏春消息早梅香。",
            "吟經徐傍芙蕖岸，得偈閒書薜荔牆。",
            "大道最親無達者，苦携瓶錫叩禪堂。"
        ],
        "title": "山居詩  其五七",
        "id": "4bd2ca53-c71d-45e0-aaf6-41d5a4a13d55"
    },
    {
        "author": "釋延壽",
        "paragraphs": [
            "養性攄情不記年，免尋雲水更參禪。",
            "有心用處還應錯，無意看時却宛然。",
            "析法尚嫌灰斷果，燒丹堪愍地行仙。",
            "欲知此理誰人會，水自朝東月自圓。"
        ],
        "title": "山居詩  其五八",
        "id": "2b0641af-63b7-4b29-a7c2-737f29b1c673"
    },
    {
        "author": "釋延壽",
        "paragraphs": [
            "世途從此免相關，萬慮潛消野思閒。",
            "菴樹逼春花自吐，巖巢欲暮鳥空還。",
            "門前霧閉疑無路，檻外雲開忽有山。",
            "宴坐石巖樵徑絕，姓名應不到人閒。"
        ],
        "title": "山居詩  其五九",
        "id": "9c7f08fe-bcdf-497f-a988-85b892d84834"
    },
    {
        "author": "釋延壽",
        "paragraphs": [
            "獨行獨坐任天然，幽隠難逢世網牽。",
            "一志直教齊大道，萬般總是涉因緣。",
            "水磨澗石平如鏡，春引巖藤直似弦。",
            "虛幻已知休更續，蹄輪應不到山前。"
        ],
        "title": "山居詩  其六○",
        "id": "a6b3696a-18dc-4654-9645-476928184fa7"
    },
    {
        "author": "釋延壽",
        "paragraphs": [
            "散誕疏狂得自然，免教拘迫事相牽。",
            "潛龍不離滔滔水，孤鶴唯宜遠遠天。",
            "透室寒光松檻月，逼人凉氣石渠泉。",
            "非吾獨了西來意，竹祖桐孫盡入玄。"
        ],
        "title": "山居詩  其六一",
        "id": "ceb5a348-6bdb-43c6-af5b-5083884617bf"
    },
    {
        "author": "釋延壽",
        "paragraphs": [
            "綠柳堤邊春色多，數樹重重裊翠蘿。",
            "紅白花枝爭鬭發，晴陰天氣半相和。",
            "中山謾醉千壺酒，易水徒悲一曲歌。",
            "塵世無憑唯道外，榮枯瞬息盡消磨。"
        ],
        "title": "山居詩  其六二",
        "id": "eefb6d3e-360d-4953-9879-0ef9457ef0c3"
    },
    {
        "author": "釋延壽",
        "paragraphs": [
            "清平大業行皆奢，豈獨堯時聽所加。",
            "豐儉由人天不遠，安危在智道非賒。",
            "關津防害翻爲害，法令除邪却長邪。",
            "爭似無言敷密化，既能成國又成家。"
        ],
        "title": "山居詩  其六三",
        "id": "90cdaad0-5f60-4d40-a142-bdaea1cd78a0"
    },
    {
        "author": "釋延壽",
        "paragraphs": [
            "焦翼枯鱗成底事，分明可驗莫愁哉。",
            "君恩只可量功受，世利應須任運來。",
            "豈信敗從成處得，誰知榮是辱邊媒。",
            "但看越分殊求者，唯向身中積禍胎。"
        ],
        "title": "山居詩  其六四",
        "id": "715c2fb3-0908-4b0a-bbb5-b5d2f27597d0"
    },
    {
        "author": "釋延壽",
        "paragraphs": [
            "棲真境界太玄鄉，靜見吾宗不可量。",
            "好句祇憑詩斷送，閒緣唯遣道消亡。",
            "雨絲雲織輕條密，烟素風抽細縷長。",
            "竟日虛懷無一事，金瓶秋水石爐香。"
        ],
        "title": "山居詩  其六五",
        "id": "5e1af038-e17f-4f46-b3b8-c8a217d1d0e5"
    },
    {
        "author": "釋延壽",
        "paragraphs": [
            "得喪從來事甚均，任緣徒用苦勞神。",
            "野蔬隨分堪充口，石室依稀可庇身。",
            "碧海幾時無去棹，紅衢何日息征輪。",
            "若教求道如求利，舉世渾成無事人。"
        ],
        "title": "山居詩  其六六",
        "id": "afc85ff8-e076-431a-b703-430dba6f9d98"
    },
    {
        "author": "釋延壽",
        "paragraphs": [
            "數朝興廢狂風過，千載榮枯掣電飛。",
            "早向權門思息意，莫於塵世自沈機。",
            "一條水引閒花出，萬里雲隨獨鶴歸。",
            "最要身安成大道，免教他後始知非。"
        ],
        "title": "山居詩  其六七",
        "id": "c5f635a2-182f-4d1b-a653-176bde7e57da"
    },
    {
        "author": "釋延壽",
        "paragraphs": [
            "幽棲带郭半山峰，密意虛懷莫可同。",
            "事到定中消息靜，景於吟處煉磨空。",
            "玲瓏色淡松根月，敲磕聲清竹罅風。",
            "獨坐獨行誰會我，羣星朝北水朝東。"
        ],
        "title": "山居詩  其六八",
        "id": "523f4597-231d-43bb-abc8-812ddf102375"
    },
    {
        "author": "釋延壽",
        "paragraphs": [
            "三度曾經遊此地，從緣權順世閒情。",
            "登山雖有謝安志，遁迹慚無慧遠名。",
            "翠疊寒枝松未老，影深幽徑竹新成。",
            "莫言去住關懷抱，雲本無心水自清。"
        ],
        "title": "山居詩  其六九",
        "id": "c4045b45-8abe-4430-aa17-309df670dd22"
    },
    {
        "author": "釋延壽",
        "paragraphs": [
            "欲識永明旨，門前一湖水。",
            "日照光明生，風來波浪起。"
        ],
        "title": "偈一首",
        "id": "18f949d7-0fa1-4d7c-8a41-8ea2f332ef35"
    },
    {
        "author": "釋延壽",
        "paragraphs": [
            "松蘿高鎮夏長寒，透出羣峰畫恐難。",
            "造化功成彰五德，洞天雲散露花冠。"
        ],
        "title": "金鷄峰",
        "id": "1415febf-ba51-4ad9-9075-ff34eb160644"
    },
    {
        "author": "釋延壽",
        "paragraphs": [
            "盤空勢險露巖根，深洞聲寒落石泉。",
            "好是雨餘江上見，水雲僧出認西天。"
        ],
        "title": "蛾眉峰",
        "id": "b769e594-e19b-4cc5-b6c9-d0f72461fe75"
    },
    {
        "author": "釋延壽",
        "paragraphs": [
            "翠壓羣峰地形直，落日猿聲在空碧。",
            "天風吹散斷崖雲，古松長露三秋色。"
        ],
        "title": "積翠峰",
        "id": "ef4732e7-64b6-49b5-9a52-3b30daf137a8"
    },
    {
        "author": "釋延壽",
        "paragraphs": [
            "烟蘿高巘勢凌雲，影瀉斜陽出海門。",
            "曾與支公探隠去，夜寒雷雨上方聞。"
        ],
        "title": "凌雲峰",
        "id": "dc0aacf6-3e95-4aae-b386-92b3e1cae59e"
    },
    {
        "author": "釋延壽",
        "paragraphs": [
            "湖外層峰瀉危瀑，天際陰陰長寒木。",
            "南北行人望莫窮，秋雲一片橫幽谷。"
        ],
        "title": "白馬峰",
        "id": "8d752220-3347-4c64-a01b-4c487131cffe"
    },
    {
        "author": "釋延壽",
        "paragraphs": [
            "孤猿叫落中巖月，野客吟殘半夜燈。",
            "此境此時誰會意，白雲深處坐禪僧。"
        ],
        "title": "偈一首",
        "id": "b6aabf10-4b90-4216-b9d8-86b76cf28ecf"
    },
    {
        "author": "釋延壽",
        "paragraphs": [
            "一水浮千棹，悠悠來去人。",
            "纜開湘浦岸，帆落楚江濱。",
            "風色東西變，潮痕旦暮新。",
            "祗茲澄漢色，幾度化爲塵。"
        ],
        "title": "舟中",
        "id": "f5d93305-1356-447d-8817-90515f7519f5"
    },
    {
        "author": "釋延壽",
        "paragraphs": [
            "閒居誰似我，退跡理難過。",
            "要勢危身早，浮榮敗德多。",
            "雨催蟲出穴，寒逼鳥移窠。",
            "野逕無人翦，疏窗入薜蘿。"
        ],
        "title": "閒居",
        "id": "8026338a-472e-405a-a820-f9faacb60a61"
    },
    {
        "author": "釋延壽",
        "paragraphs": [
            "獨步出衡茅，寒雲著地交。",
            "燒平多敗穴，葉落見危巢。"
        ],
        "title": "野遊",
        "id": "9346fa00-cf2a-4d7e-bdd2-471999240ced"
    },
    {
        "author": "釋延壽",
        "paragraphs": [
            "大禹不知鑿，來源亦自成。",
            "色應憐衆白，聲合讓孤清。",
            "遠勢曾吞海，飛流欲噴鯨。",
            "靈槎如可泛，天際問歸程。"
        ],
        "title": "同于秘丞賦瀑泉",
        "id": "bac56787-3e55-4223-9870-a395dd117efd"
    },
    {
        "author": "釋延壽",
        "paragraphs": [
            "南有天台事可尊，孕靈含秀獨超羣。",
            "重重曲澗侵危石，步步層巖踏碎雲。",
            "金雀每從雲裏現，異香多向夜深聞。",
            "當知此界非凡界，一道幽奇各自分。"
        ],
        "title": "武肅王有旨石橋設齋會進一詩  其一",
        "id": "3fd6f954-f93c-46f1-963b-42d80a8b2eb2"
    },
    {
        "author": "釋延壽",
        "paragraphs": [
            "仙源佛窟有天台，今古嘉名遍九垓。",
            "石磴嵌空神匠出，瀑泉雄壯雨聲來。",
            "景强偏感高僧住，地勝能令遠思開。",
            "一等翹誠依此處，自然靈貺作梯媒。"
        ],
        "title": "武肅王有旨石橋設齋會進一詩  其二",
        "id": "20d368f8-e5a0-464f-8f59-a1054ac13177"
    },
    {
        "author": "釋延壽",
        "paragraphs": [
            "智泉福海莫能逾，親自王恩運睿謨。",
            "感現盡冥心境界，資持全固道根株。",
            "石梁低翥紅鸚鵡，烟嶺高翔碧鷓鴣。",
            "勝妙重重惟禱祝，永資軍庶息災虞。"
        ],
        "title": "武肅王有旨石橋設齋會進一詩  其三",
        "id": "9e38238c-c231-44b3-b1ac-2a41f3bbac1d"
    },
    {
        "author": "釋延壽",
        "paragraphs": [
            "凌晨迎請倍精誠，親敬鮮花異處清。",
            "羅漢攀枝呈梵相，巖僧倚樹現真形。",
            "神幡雙出紅霞動，寶塔全開白氣生。",
            "都爲王心標意切，滿空盈月瑞分明。"
        ],
        "title": "武肅王有旨石橋設齋會進一詩  其四",
        "id": "0b0b6a80-cd8c-4ff2-9d76-2551ea8a0c08"
    },
    {
        "author": "釋延壽",
        "paragraphs": [
            "幡花寶蓋滿清川，祈禱迎來聖半千。",
            "莫道聖緣無影響，須知嘉會有因緣。",
            "空中長似聞天樂，巖畔嘗疑有地仙。",
            "何必更尋兜率去，重重靈應事昭然。"
        ],
        "title": "武肅王有旨石橋設齋會進一詩  其五",
        "id": "13ae65f6-f088-452b-96d2-0c49f0885c74"
    },
    {
        "author": "釋延壽",
        "paragraphs": [
            "登雲步嶺涉烟程，好景隨心次第生。",
            "聖者已符祥瑞事，地靈全副禱祈情。",
            "洞深重疊拖雲濕，灘淺潺湲漱水清。",
            "願滿事圓歸去路，便風相送片帆輕。"
        ],
        "title": "武肅王有旨石橋設齋會進一詩  其六",
        "id": "8c90f2f0-6257-4410-baf1-e676f5fc33e4"
    },
    {
        "author": "釋延壽",
        "paragraphs": [
            "祖教宗中有二門，十度萬行稱爲尊。",
            "初名止觀助新學，後成定慧菩提根。",
            "唯一法，似雙分。",
            "法性寂然體真止，寂而常照妙觀存。",
            "定爲父，慧爲母，能孕千聖之門戶。",
            "增長根力養聖胎，念念出生成佛祖。",
            "定爲將，慧爲相，能弼心王成無上。",
            "永作羣生證道門，即是古佛菩提樣。",
            "定如月，光爍外道邪星滅。",
            "能挑智炬轉分明，滋潤道芽除愛結。",
            "慧如日，照破無明之暗室。",
            "能令邪見愚夫禪，盡成般若波羅蜜。",
            "少時默，剎那靜，漸漸增修成正定。",
            "諸聖較量功不多，終見靈臺之妙性。",
            "瞥聞法，纔歷耳，能熏識藏覺種起。",
            "一念回光正智開，須臾成佛法如是。",
            "禪定力，不思義，變凡爲聖剎那時。",
            "無邊生死根由斷，積劫塵勞巢穴墮。",
            "湛心水，浄意珠，光吞萬象爍千途。",
            "抉開己眼無瑕翳，三界元無一法拘。",
            "覺觀賊，應時剋，攀援病，倏然浄。",
            "蕩念垢兮洗惑塵，顯法身兮堅慧命。",
            "如斷山，若停海，天翻地覆終無改。",
            "瑩似琉璃含寶月，倏然無寄而無待。",
            "般若慧，莫能量，自然隨處現心光。",
            "萬行門中爲導首，一切時中稱法王。",
            "竭苦海，碎邪山，妄雲捲盡片時間。",
            "貧女室中金頓現，壯士額上珠潜還。",
            "斬癡網，截欲流，大雄威猛更無儔。",
            "能令鐵床銅柱冷，頓使魔怨業果休。",
            "和諍訟，成孝義，普現羣生諸佛智。",
            "邊邪惡慧盡朝宗，螻蟻鯤鵬齊受記。",
            "偏修定，純陰爛物刳正命。",
            "若將正慧照禪那，自然萬法明如鏡。",
            "偏修慧，純陽枯物成迂滯。",
            "須憑妙定助觀門，如月分明除霧翳。",
            "勸等學，莫偏修，從來一體無二頭。",
            "似禽兩翼飛空界，如車二輪乘白牛。",
            "即向凡途登覺岸，便於業海泛慈舟。",
            "或事定，制之一處無不竟。",
            "或理定，唯當直下觀心性。",
            "或事觀，明諸法相生籌算。",
            "或理觀，頓了無一無那畔。",
            "定即慧，非一非二非心計。",
            "慧即定，不同不別絕觀聽。",
            "或雙運，即寂而照通真訓。",
            "或俱泯，非定非慧超常準。",
            "一塵入定衆塵起，般若門中成法爾。",
            "童子身中三昧時，老人身分談真軌。",
            "能觀一境萬境同，近塵遠剎無不通。",
            "真如路上論生死，無明海裏演圓宗。",
            "眼根能作鼻佛事，色塵入定香塵起。",
            "心境常同見自差，誰言不信波元水。",
            "非寂非照絕言思，而寂而照功無比。",
            "權實雙行闡正途，體用更資含妙旨。",
            "勸諸子，勿虛棄，光陰如箭如流水。",
            "散亂全因缺定門，愚盲祇爲虧真智。",
            "真實言，須入耳，千經萬論同標記。",
            "定慧全功不暫忘，一念頓歸真覺地。",
            "定須習，慧須聞，勿使靈臺一點昏。",
            "合抱之樹生毫末，積漸之功成寶尊。",
            "獼猴學定生天界，女子纔思入道門。",
            "自利利他因果備，若除定慧莫能論。"
        ],
        "title": "定慧相資歌",
        "id": "232e6cf6-4890-4f3c-8a41-bec337fe8b7f"
    },
    {
        "author": "釋延壽",
        "paragraphs": [
            "步步寒華結，言言徹底冰。"
        ],
        "title": "句  其一",
        "id": "c7a49aee-3848-40f8-9c0e-5a4ae338b58b"
    },
    {
        "author": "釋延壽",
        "paragraphs": [
            "牛胎生象子，碧海起紅塵。"
        ],
        "title": "句  其二",
        "id": "dac427c1-1630-4fb7-bf10-de149039e3d3"
    },
    {
        "author": "釋延壽",
        "paragraphs": [
            "長時轉不停，非義亦非聲。"
        ],
        "title": "句  其三",
        "id": "6a7fea52-5f74-4c24-8d5a-8e6bf3728eee"
    },
    {
        "author": "釋延壽",
        "paragraphs": [
            "若欲受持者，應須用眼聽。"
        ],
        "title": "句  其四",
        "id": "72be1767-64d1-4f1a-95a0-d303de71edca"
    },
    {
        "author": "釋延壽",
        "paragraphs": [
            "言前體道乾坤窄，筆下搜吟海嶽枯。"
        ],
        "title": "句  其五",
        "id": "85ebaa60-dd91-4c48-8c50-78f0a92a7153"
    },
    {
        "author": "釋延壽",
        "paragraphs": [
            "繞繡屏飛花外蝶，隔金籠語柳中鶑。"
        ],
        "title": "句  其六",
        "id": "da80c072-752d-4447-bb84-e42d40858bbc"
    },
    {
        "author": "釋延壽",
        "paragraphs": [
            "春雨閉花徑，晚雲生石樓。"
        ],
        "title": "句  其七",
        "id": "2948fcf3-4072-46a1-90e8-a4783a5a860f"
    },
    {
        "author": "釋延壽",
        "paragraphs": [
            "草濃春徑狹，樹密晚窗陰。"
        ],
        "title": "句  其八",
        "id": "b8a4765c-84d3-4c6e-898a-a84629daa87d"
    },
    {
        "author": "孟賓于",
        "paragraphs": [
            "園林蕭爽聞來久，欲訪因循二十秋。",
            "此日開襟吟不盡，碧山重疊水長流。"
        ],
        "title": "贈顔詡",
        "id": "01348b48-eb4e-4f3e-baa6-d3e8ddc5e167"
    },
    {
        "author": "孟賓于",
        "paragraphs": [
            "那堪雨後更聞蟬，溪隔重湖路七千。",
            "憶昔故園楊柳岸，全家送上渡頭船。"
        ],
        "title": "獻主司",
        "id": "80f3fbc3-77c6-42a8-86aa-bea8cfc9380a"
    },
    {
        "author": "孟賓于",
        "paragraphs": [
            "良哉呂尚父，深隠始歸周。",
            "釣石千年在，春風一水流。",
            "松根盤蘚石，花影卧沙鷗。",
            "誰更懷韜術，追思古渡頭。"
        ],
        "title": "磻溪懷古",
        "id": "47e446d9-e54e-4085-b8d5-400ffd37ede9"
    },
    {
        "author": "孟賓于",
        "paragraphs": [
            "閒思連上景難齊，樹遶仙鄉路遶溪。",
            "明月夜舟漁父唱，春風平野鷓鴣啼。",
            "城邊寄信歸雲外，花下傾盃到日西。",
            "更憶海陽垂釣侶，昔年相遇草萋萋。"
        ],
        "title": "懷連上舊居",
        "id": "9f2fe972-97a6-4984-9071-736619042fc2"
    },
    {
        "author": "孟賓于",
        "paragraphs": [
            "失意從他桃李春，嵩陽經過歇行塵。",
            "雲僧不見城中事，問是今年第幾人。"
        ],
        "title": "第四舉",
        "id": "76d0adc1-8ef9-4a57-9841-0946d451ac80"
    },
    {
        "author": "孟賓于",
        "paragraphs": [
            "仙界路遥雲縹緲，古壇風冷葉蕭騷。",
            "後來豈合言淹滯，一尉昇騰道最高。"
        ],
        "title": "題梅仙館",
        "id": "d22c4244-85a2-4278-9db9-b278f7558f48"
    },
    {
        "author": "孟賓于",
        "paragraphs": [
            "錦衣紅奪彩霞明，侵曉春遊向野庭。",
            "不識農夫辛苦力，驕驄踏爛麥青青。"
        ],
        "title": "公子行",
        "id": "e851cc90-c993-4b30-8738-c28c7a3f4c13"
    },
    {
        "author": "孟賓于",
        "paragraphs": [
            "倚杖殘秋裏，吟中四顧頻。",
            "西風天際雁，落日渡頭人。",
            "草色衰平野，山陰歛暮塵。",
            "却尋苔徑去，明月照村鄰。"
        ],
        "title": "晚眺",
        "id": "de424fd1-083e-4f71-8a67-a6bbf8b24c27"
    },
    {
        "author": "孟賓于",
        "paragraphs": [
            "獨宿大中年裏寺，樊籠得出事無心。",
            "寒山夢覺一聲磬，霜葉滿林秋正深。"
        ],
        "title": "湘江亭",
        "id": "d498fb91-2896-44b9-867e-b9f9b91af4a5"
    },
    {
        "author": "孟賓于",
        "paragraphs": [
            "南遊何感思，更甚葉繽紛。",
            "一夜耒江雨，百年工部文。",
            "青山當日見，白酒至今聞。",
            "惟有爲詩者，經過時弔君。"
        ],
        "title": "耒陽杜工部祠堂",
        "id": "c73b151d-2012-41aa-bcd9-6705ff87d52d"
    },
    {
        "author": "孟賓于",
        "paragraphs": [
            "匝地人家憑檻見，遠山秋色捲簾看。"
        ],
        "title": "句  其一",
        "id": "8e36497c-3577-48c5-be30-b0db530b0768"
    },
    {
        "author": "孟賓于",
        "paragraphs": [
            "蟾宮空手下，澤國更誰來。"
        ],
        "title": "句  其二",
        "id": "2ac838f2-ad45-4cc4-89f4-42b338b87760"
    },
    {
        "author": "孟賓于",
        "paragraphs": [
            "水國兩親應探榜，龍門三月又傷春。"
        ],
        "title": "句  其三",
        "id": "3a22d900-736a-463f-b98f-743cb2ec6169"
    },
    {
        "author": "孟賓于",
        "paragraphs": [
            "仙島却回空說夢，清朝未達自嫌身。"
        ],
        "title": "句  其四",
        "id": "8d01534a-ce60-4a98-a79d-61215699c253"
    },
    {
        "author": "孟賓于",
        "paragraphs": [
            "因逢日者教重應，忍被雲僧勸却歸。"
        ],
        "title": "句  其五",
        "id": "ba696aa6-7030-429b-b3ba-4db36ffcebaf"
    },
    {
        "author": "孟賓于",
        "paragraphs": [
            "去年曾折處，今日又垂條。"
        ],
        "title": "句  其六",
        "id": "34bdb1a3-9826-4735-b231-8c9142e3d779"
    },
    {
        "author": "孟賓于",
        "paragraphs": [
            "遠寺連沙靜，閒舟入浦遲。"
        ],
        "title": "句  其七",
        "id": "357770a7-c21b-45ba-9a1a-9f6255c46fe9"
    },
    {
        "author": "孟賓于",
        "paragraphs": [
            "簾垂羣吏散，苔長訟庭閒。"
        ],
        "title": "句  其八",
        "id": "afb20531-a672-4669-8da6-174360891951"
    },
    {
        "author": "孟賓于",
        "paragraphs": [
            "早知落處隨疏雨，悔得開時順暖風。"
        ],
        "title": "句  其九",
        "id": "8db71171-5153-49ba-8018-1a5ccb3dbecf"
    },
    {
        "author": "孟賓于",
        "paragraphs": [
            "千家簾幕春空在，幾處樓臺月自明。"
        ],
        "title": "句  其一○",
        "id": "02c3d7f2-1771-4fee-aa19-e3ff6d86cedb"
    },
    {
        "author": "孟賓于",
        "paragraphs": [
            "臘雪化爲流水去，春風吹出好山來。"
        ],
        "title": "句  其一一",
        "id": "5664bced-dd21-49c1-8946-e1ecedc3d388"
    },
    {
        "author": "孟賓于",
        "paragraphs": [
            "吾祖并州隔萬山，吾家多難謫郴連。"
        ],
        "title": "句  其一二",
        "id": "851871db-3bb6-4adf-b4d3-6a0c0a1e96c6"
    },
    {
        "author": "孟賓于",
        "paragraphs": [
            "十載戀明主。"
        ],
        "title": "句  其一三",
        "id": "9fe26aa7-6472-4cd3-9e5c-a915db007f00"
    },
    {
        "author": "孟賓于",
        "paragraphs": [
            "兩京遊寺曾題榜，五舉逢知始看花。"
        ],
        "title": "句  其一四",
        "id": "c3ad6f6a-8b56-4cf6-a6cb-12fa053d6a37"
    },
    {
        "author": "孟賓于",
        "paragraphs": [
            "自憐成事攀仙桂，誰似投閑向草萊。"
        ],
        "title": "句  其一五",
        "id": "94145291-7734-4bf9-b555-d5e0109974fc"
    },
    {
        "author": "孟賓于",
        "paragraphs": [
            "衆星不如孤月明，牛羊滿山畏獨虎。"
        ],
        "title": "句  其一六",
        "id": "9a0b2868-bfff-42cd-8a52-1ca29851f814"
    },
    {
        "author": "賈玭",
        "paragraphs": [
            "篆寫千文邁古今，感陶承旨撰碑陰。",
            "兩朝雨露書中得，滿篋詩章物外尋。",
            "衡嶽水雲長挂夢，帝城烟月不關心。",
            "西遊去後無消息，想共陳摶一處吟。"
        ],
        "title": "寄贈宣義大師",
        "id": "4a4420a6-0721-4962-bc00-a9a58eba9ddb"
    },
    {
        "author": "郭從義",
        "paragraphs": [
            "水僧來說我師，換鵝書札轉高奇。",
            "揮毫傳下千年字，貞石曾留幾處碑。",
            "混俗市廛人莫測，和光蹤跡鶴應知。",
            "蓮花結社須容我，不似陶潛愛濕巵。"
        ],
        "title": "贈夢英大師",
        "id": "569b5979-ba22-4ce1-b8c4-19918b074dea"
    },
    {
        "author": "宋溫故",
        "paragraphs": [
            "驕陽爲戾已成災，頼有開筵周秀才。",
            "莫道上天無感應，故教風雨一齊來。"
        ],
        "title": "戲周默",
        "id": "804ce661-6ffa-4791-aa3f-a43877d39723"
    },
    {
        "author": "馬致恭",
        "paragraphs": [
            "曾聞洛下綴神仙，火樹南棲幾十年。",
            "白首自忻丹桂在，詩名已得四方傳。",
            "行隨秋渚將歸雁，吟傍梅花欲雪天。",
            "今日還家莫惆悵，不同初上渡頭船。"
        ],
        "title": "送孟賓于",
        "id": "5c781bb8-c50a-41d1-99be-232fd4ed4a62"
    },
    {
        "author": "譚用之",
        "paragraphs": [
            "秋風漢北雁飛天，單騎那堪遶賀蘭。",
            "磧暗更無巖樹影，地平時有野燒瘢。",
            "貂披寒色和衣冷，劍佩胡霜隔匣寒。",
            "早晚橫戈似飛尉，擁旄深入異田單。"
        ],
        "title": "塞上  其一",
        "id": "2a3d9878-990e-4711-9fd6-84a6059f076e"
    },
    {
        "author": "譚用之",
        "paragraphs": [
            "鉢略城邊日欲西，遊人却憶舊山歸。",
            "牛羊集水烟黏步，鵰鶚盤空雪滿圍。",
            "獵騎靜逢邊氣薄，戍樓寒對暮烟微。",
            "橫行總是男兒事，早晚重來似漢飛。"
        ],
        "title": "塞上  其二",
        "id": "1a76ec8f-54ca-42e6-a3e9-3dc42caf0f01"
    },
    {
        "author": "譚用之",
        "paragraphs": [
            "不將桂子種諸天，長得尋君水石邊。",
            "玄豹夜寒和霧隠，驪龍春暖抱珠眠。",
            "山中宰相陶弘景，洞裏真人葛稚川。",
            "一度相思一惆悵，水寒烟澹落花前。"
        ],
        "title": "贈索處士",
        "id": "02fe3269-0f06-4b1d-826e-1f9f2617bc93"
    },
    {
        "author": "譚用之",
        "paragraphs": [
            "金鼎光輝照雪袍，雒陽春夢憶波濤。",
            "塵埃滿眼人情異，風雨前程馬足勞。",
            "接塞峨眉通蜀險，過山仙掌倚秦高。",
            "別來無限幽求子，應笑區區味六韜。"
        ],
        "title": "別雒下一二知己",
        "id": "2edb670c-ce7d-4992-bf14-9226ab8d3e57"
    },
    {
        "author": "譚用之",
        "paragraphs": [
            "莫學區區老一經，夷門關吏舊書生。",
            "晉朝滅後無中散，韓國亡來絕上卿。",
            "龍變洞中千谷冷，劍橫天外八風清。",
            "好携長策干時去，免逐漁樵度太平。"
        ],
        "title": "約張處士遊梁",
        "id": "8fb380fe-3a2c-429a-9f07-c61c7ac59033"
    },
    {
        "author": "譚用之",
        "paragraphs": [
            "鵰鶚途程在碧天，綵衣東去復何言。",
            "二千賓客舊知己，十二山河新故園。",
            "吟看桂生溪月上，醉聽鯤化海濤翻。",
            "好期聖代重相見，莫學袁生老竹軒。"
        ],
        "title": "送友人歸青社",
        "id": "8617dd2b-a8ce-4c06-be69-b8abe5d0f5b0"
    },
    {
        "author": "譚用之",
        "paragraphs": [
            "孤雲無定鶴辭巢，自負焦桐不說勞。",
            "服藥幾年期碧落，驗符何處呪丹毫。",
            "子陵山曉紅雲密，青草湖平雪浪高。",
            "從此人稀見蹤跡，還應選地種仙桃。"
        ],
        "title": "送丁道士歸南中",
        "id": "dc67a3e6-c1f7-483b-a56e-bb68187d1ca9"
    },
    {
        "author": "譚用之",
        "paragraphs": [
            "劍氣徒勞望斗牛，故人別後阻仙舟。",
            "殘春謾道深傾酒，好月那堪獨上樓。",
            "何處是非隨馬足，由來得喪白人頭。",
            "清風未許重携手，幾度高吟寄水流。"
        ],
        "title": "月夜懷寄友人",
        "id": "c217671a-7aac-4b60-9e66-b8b49e527355"
    },
    {
        "author": "譚用之",
        "paragraphs": [
            "閒居何處得閒名，坐掩衡茅損性靈。",
            "破夢曉鐘聞竹寺，沁心秋雨浸莎庭。",
            "甕邊難負千杯綠，海上終眠萬仞青。",
            "珍重先生全太古，應看名利似浮雲。"
        ],
        "title": "閒居寄陳山人",
        "id": "7a650ab2-c09f-4573-9bb9-febc1173b0ff"
    },
    {
        "author": "譚用之",
        "paragraphs": [
            "碧江頭與白雲門，別後秋霜點鬢根。",
            "長記學禪青石寺，最思共醉落花村。",
            "林間竹有湘妃淚，窗外禽多杜宇魂。",
            "未棹扁舟重回首，采薇收橘不堪論。"
        ],
        "title": "憶南中",
        "id": "1b8027e7-08d7-43d0-8e71-00cfd00aa48e"
    },
    {
        "author": "譚用之",
        "paragraphs": [
            "病多慵引架書看，官職無才思已闌。",
            "穴鳳瑞時來却易，人龍別後見何難。",
            "琴樽風月閒生計，金玉松筠舊歲寒。",
            "早晚烟村碧江畔，掛罾重對蓼花灘。"
        ],
        "title": "寄友人",
        "id": "83f1431f-2268-47dc-9aea-143e9f5a73c9"
    },
    {
        "author": "譚用之",
        "paragraphs": [
            "國風千載務重華，須逐浮雲背若耶。",
            "無地可歸堪種玉，有天教上且乘槎。",
            "白綸巾卸蘇門月，紅錦衣裁御苑花。",
            "他日成都却回首，東山看取謝鯤家。"
        ],
        "title": "別江上一二友生",
        "id": "277b660b-69e3-4934-b711-e38f3bd554dd"
    },
    {
        "author": "譚用之",
        "paragraphs": [
            "岐山高與隴山連，製錦無私服晏眠。",
            "鸚鵡語中分百里，鳳凰聲裏過三年。",
            "秦無舊俗雲烟媚，周有遺風父老賢。",
            "莫役生靈種楊柳，一枝枝折灞橋邊。"
        ],
        "title": "寄岐山林逢吉明府",
        "id": "59acb909-bc51-4b86-9207-8c728e494d59"
    },
    {
        "author": "譚用之",
        "paragraphs": [
            "十年流落賦歸鴻，誰傍昏衢駕燭龍。",
            "竹屋亂烟思梓澤，酒家疏雨夢臨邛。",
            "千年別恨調琴懶，一片年光覽鏡慵。",
            "早晚休歌白石爛，放教歸去卧羣峰。"
        ],
        "title": "感懷呈所知",
        "id": "1b64fbfe-a1ea-4463-ab21-357c23f51dbe"
    },
    {
        "author": "譚用之",
        "paragraphs": [
            "誰爲梅花怨未平，一聲高喚百龍驚。",
            "風當閶闔庭初靜，月在姑蘇秋正明。",
            "曲盡綠楊涵野渡，管吹青玉動江城。",
            "臨流不欲殷勤聽，芳草王孫舊有情。"
        ],
        "title": "江上聞笛",
        "id": "bbcf7393-dc50-4c00-a1f5-40d76dd397f5"
    },
    {
        "author": "譚用之",
        "paragraphs": [
            "依舊池邊草色芳，故人何處憶山陽。",
            "書回科斗江帆暮，曲罷騶虞海樹蒼。",
            "吟望曉烟思桂渚，醉衣殘月夢餘杭。",
            "別來南國知誰在，空對襜褕一斷腸。"
        ],
        "title": "寄孟進士",
        "id": "5527ad48-b978-4ec7-b851-1062ccd4d22a"
    },
    {
        "author": "譚用之",
        "paragraphs": [
            "織錦歌成下翠微，豈勞西去問搘機。",
            "未開水府珠先見，不掘豐城劍自輝。",
            "鼇逐玉蟾攀桂上，馬隨青帝踏花歸。",
            "相逢半是雲霄客，應笑歌牛一布衣。"
        ],
        "title": "寄閻記室",
        "id": "b69c4a7d-acca-42fe-a257-4e553c58bfa1"
    },
    {
        "author": "譚用之",
        "paragraphs": [
            "幾年帝里阻烟波，敢向明時叩角歌。",
            "看盡好花春卧穩，醉殘紅日夜吟多。",
            "印開夕照垂楊柳，畫破寒潭老芰荷。",
            "昨夜前溪有龍鬭，石橋風雨少人過。"
        ],
        "title": "幽居寄李秘書",
        "id": "590cc569-16cf-43ae-8eb6-1779948e21d3"
    },
    {
        "author": "譚用之",
        "paragraphs": [
            "罷吟鸚鵡草芊芊，又泛鴛鴦水上天。",
            "一棹冷涵楊柳雨，片帆香挂芰荷烟。",
            "綠摇江澹萍離岸，紅點雲疏橘滿川。",
            "何處邈將歸畫府，數莖紅蓼一漁船。"
        ],
        "title": "貽釣魚李處士",
        "id": "24ec8820-09ca-4a5f-aac5-98424d27bfc8"
    },
    {
        "author": "譚用之",
        "paragraphs": [
            "芙蓉簾幕扇秋紅，蠻府新郎夜讌同。",
            "滿座馬融吹笛月，一樓張翰過江風。",
            "杯黏紫酒金螺重，談轉琱璫玉麈空。",
            "深荷良宵慰顦顇，德星池館在江東。"
        ],
        "title": "河橋樓賦得群公夜讌",
        "id": "fdb9b167-35c5-49aa-9a66-4e6a99228063"
    },
    {
        "author": "譚用之",
        "paragraphs": [
            "狂歌白鹿上青天，可似蘭塘釣紫烟。",
            "萬卷祖龍坑外物，一泓孫楚耳中泉。",
            "翩翾蠻榼薰晴浦，轂轆魚車響夜船。",
            "學取青蓮李居士，一生杯酒在神仙。"
        ],
        "title": "寄左先輩",
        "id": "3a435387-3c07-4cd8-ba2d-5c883598604e"
    },
    {
        "author": "譚用之",
        "paragraphs": [
            "誰如南浦傲烟霞，白葛衣輕稱帽紗。",
            "碧玉蜉蝣迎客酒，黄金轂轆釣魚車。",
            "吟歌雲鳥歸樵谷，卧愛神仙入畫家。",
            "他日鳳書何處覓，武陵烟樹半桃花。"
        ],
        "title": "貽費道人",
        "id": "f1dbb166-7a6f-47b3-9b6f-922ea7b451db"
    },
    {
        "author": "譚用之",
        "paragraphs": [
            "昔年南去得娛賓，頓遜杯前共好春。",
            "蟻泛羽觴蠻酒膩，鳳銜瑶句蜀牋新。",
            "花憐遊騎紅隨轡，草戀征車碧遶輪。",
            "別後青青鄭南陌，不知風月屬何人。"
        ],
        "title": "寄許下前管記王侍御",
        "id": "a9e4be45-154e-447f-af63-1ff134006aae"
    },
    {
        "author": "譚用之",
        "paragraphs": [
            "僕射陂前是傳郵，去程鵰鶚弄高秋。",
            "吟拋芍藥裁詩圃，醉下茱萸飲酒樓。",
            "向日迥飛駒皎皎，臨風誰和鹿呦呦。",
            "明年二月仙山下，莫遣桃花逐水流。"
        ],
        "title": "秋日圃田送人隨計",
        "id": "411568a8-493a-4e7e-a2a5-4739cdacbd78"
    },
    {
        "author": "譚用之",
        "paragraphs": [
            "千里崤函一夢勞，豈知雲館共蕭騷。",
            "半簾綠透偎寒竹，一榻紅侵墜晚桃。",
            "蠻酒客稀知味長，蜀琴風定覺弦高。",
            "感君巖下閒招隠，細縷金盤鱠錯刀。"
        ],
        "title": "途次宿友人別墅",
        "id": "2970862b-3b08-4f4c-b552-8eb2b1a24a9c"
    },
    {
        "author": "譚用之",
        "paragraphs": [
            "暖掠紅香燕燕飛，五雲仙珮曉相携。",
            "花開鸚鵡韋郎曲，竹亞虯龍白帝溪。",
            "富貴萬場歸紫酒，是非千載逐芳泥。",
            "不知多少開元事，露泣春叢向日低。"
        ],
        "title": "春日期巢湖舊事",
        "id": "051cef13-282d-466b-8806-e0b22edfd93f"
    },
    {
        "author": "譚用之",
        "paragraphs": [
            "鵲巖烟斷玉巢敧，罨畫春塘太白低。",
            "馬踏翠開垂柳寺，人耕紅破落花蹊。",
            "千年勝概咸原上，幾代荒凉繡嶺西。",
            "碧吐紅芳舊行處，豈堪回首草萋萋。"
        ],
        "title": "再遊韋曲山寺",
        "id": "c89eb22c-19cd-4733-b1e5-f6afa72c75d8"
    },
    {
        "author": "譚用之",
        "paragraphs": [
            "長竿一繫白龍吟，誰和騶虞發素琴。",
            "野客碧雲魂易斷，故人芳草夢難尋。",
            "天從補後星辰穩，海自潮來島嶼深。",
            "好向明庭拾遺事，莫教玄豹老泉林。"
        ],
        "title": "寄徐拾遺",
        "id": "6df3e371-5e3c-4b13-a171-13a8df7631d5"
    },
    {
        "author": "譚用之",
        "paragraphs": [
            "江上陰雲鎖夢魂，江邊深夜舞劉琨。",
            "秋風萬里芙蓉國，暮雨千家薜荔村。",
            "鄉思不堪悲橘柚，旅遊誰肯重王孫。",
            "漁人相見不相問，長笛一聲歸島門。"
        ],
        "tags": [
            "写雨",
            "秋天",
            "雨",
            "怀才不遇"
        ],
        "title": "秋宿湘江遇雨",
        "id": "9b0af44d-e9f3-4ae1-a8aa-e8663c62532d"
    },
    {
        "author": "譚用之",
        "paragraphs": [
            "白玉堆邊蔣逕橫，空涵二十四灘聲。",
            "老無征戰軒轅國，貧有茅茨帝舜城。",
            "丹鳳晝飛羣木冷，一龍秋卧九江清。",
            "時人莫笑非經濟，還待中原致太平。"
        ],
        "title": "貽南康陳處士陶",
        "id": "fe57dcb4-5715-41ec-b6f1-54dd2e56da63"
    },
    {
        "author": "譚用之",
        "paragraphs": [
            "秦樹朦朧春色微，香風烟煖樹依依。",
            "邊城夜靜月初上，芳草路長人未歸。",
            "折柳且堪吟晚檻，弄花何處醉殘暉。",
            "釣鄉千里斷消息，滿目碧雲空自飛。"
        ],
        "title": "渭城春晚",
        "id": "353ef0d7-dd66-464d-8b9a-e1b9286ac14b"
    },
    {
        "author": "譚用之",
        "paragraphs": [
            "不隨黄鶴起烟波，應笑無成返薜蘿。",
            "看盡好花春卧穩，醉殘紅日夜吟多。",
            "高添雅興松千尺，暗養清音竹數科。",
            "珍重仙曹舊知己，往來星騎一相過。"
        ],
        "title": "山中春晚寄賈員外",
        "id": "f0ae67b1-c51e-4c4d-a10e-f656688030fa"
    },
    {
        "author": "譚用之",
        "paragraphs": [
            "秋池雲下白蓮香，池上吟仙寄竹房。",
            "閒頌國風文字古，靜消心火夢魂凉。",
            "三春蓬島花無限，八月銀河路更長。",
            "此境空門不曾有，從頭好語與醫王。"
        ],
        "title": "貽浄居寺新及第",
        "id": "5574ad72-02fb-47f6-bfa8-6f87b6375b3d"
    },
    {
        "author": "譚用之",
        "paragraphs": [
            "千鍾紫酒薦菖蒲，松島蘭舟瀲灩居。",
            "曲內橘香江客笛，字中嵐氣岳僧書。",
            "吟期汗漫驅金虎，坐約丹青跨玉魚。",
            "七色花虯一聲鶴，幾時乘興上清虛。"
        ],
        "title": "江邊秋夕",
        "id": "8db89b84-13c0-4c26-9459-c605da2e8955"
    },
    {
        "author": "譚用之",
        "paragraphs": [
            "琵琶峽口月溪邊，玉乳頭佗憶舊川。",
            "一錫冷涵蘭徑路，片帆香掛橘洲烟。",
            "苔封石錦棲霞室，水迸衣珠噴玉蟬。",
            "莫道翩翩去如夢，本來吟鳥在林泉。"
        ],
        "title": "送僧中孚南歸",
        "id": "4d564f9b-a321-4a10-8d82-a2410d7e3f18"
    },
    {
        "author": "譚用之",
        "paragraphs": [
            "耿耿銀河雁半橫，夢敧金碧轆轤輕。",
            "滿窗謝練江風白，一枕齊紈海月明。",
            "楊柳敗梢飛葉響，芰荷香柄折秋鳴。",
            "誰人更唱陽關曲，牢落烟霞夢不成。"
        ],
        "title": "江館秋夕",
        "id": "55fa18b8-e2f2-48ba-8236-3d2d4730ab7c"
    },
    {
        "author": "譚用之",
        "paragraphs": [
            "露下銀河雁度頻，囊中壚火幾時真。",
            "數莖白髮生浮世，一盞寒燈共故人。",
            "雲外簟凉吟嶠月，島邊花暖釣江春。",
            "何當歸去重携手，依舊紅霞作近鄰。"
        ],
        "title": "秋夜同友人話舊",
        "id": "8b6acc8e-5afa-415e-9ecb-afd65751df84"
    },
    {
        "author": "譚用之",
        "paragraphs": [
            "鑄時天匠待英豪，紫焰寒星匣倍牢。",
            "三尺何年拂塵土，四溟今日絕波濤。",
            "雄應垓下收蛇陣，滯想溪頭伴豹韜。",
            "惜是真龍懶拋擲，夜來衝斗氣何高。"
        ],
        "title": "古劍",
        "id": "8e4da786-b3d2-46fb-a11f-a6cb3bfc2bcb"
    },
    {
        "author": "譚用之",
        "paragraphs": [
            "鳥盡弓藏良可哀，誰知歸釣子陵臺。",
            "鍊多不信黄金耗，吟苦須驚白髮催。",
            "喘月吳牛知夜至，嘶風胡馬識秋來。",
            "燕歌別後休惆悵，黍已成畦菊已開。"
        ],
        "title": "寄王侍御",
        "id": "c7593fea-f0e5-4ea6-b407-d4294e5ac25e"
    },
    {
        "author": "譚用之",
        "paragraphs": [
            "三皇上人春夢醒，東侯老大麒麟生。",
            "洞連龍穴全山冷，窗透鼇波盡室清。",
            "計拙恥居巖麓老，氣狂慚與斗牛平。",
            "誰人爲向青編上，直傍巢由寫一名。"
        ],
        "title": "別何處士陵俊老",
        "id": "43a44c6a-b036-419f-9651-01d1af492358"
    },
    {
        "author": "譚用之",
        "paragraphs": [
            "流水物情諳世態，落花春夢厭塵勞。"
        ],
        "title": "句  其一",
        "id": "279cdc84-e1b6-4514-a200-4b843b97cf35"
    },
    {
        "author": "譚用之",
        "paragraphs": [
            "織檻錦紋苔乍結，墮書花印菊初殘。"
        ],
        "title": "句  其二",
        "id": "c3407b36-206d-450e-a3c9-d20d885cc4c7"
    },
    {
        "author": "譚用之",
        "paragraphs": [
            "光陰老去無成事，富貴不來爭奈何。"
        ],
        "title": "句  其三",
        "id": "1c2ddbf4-1cfd-4306-b171-36a574e5ab44"
    },
    {
        "author": "譚用之",
        "paragraphs": [
            "眠雲無限好知己，應笑不歸花滿樽。"
        ],
        "title": "句  其四",
        "id": "3e2a21b8-4b55-4955-a984-8d305323db7e"
    },
    {
        "author": "南昌老翁媼",
        "paragraphs": [
            "藍采禾，藍采禾，塵世紛紛事更多。",
            "爭如賣藥沽酒飲，歸去深崖拍手歌。"
        ],
        "title": "歌",
        "id": "e5bd3f61-0a9c-401a-a5b8-d9c2b19dbde9"
    },
    {
        "author": "釋玄應",
        "paragraphs": [
            "今年六十六，世壽有延促。",
            "無生火熾然，有爲薪不續。",
            "出谷與歸源，一時俱備足。"
        ],
        "title": "偈",
        "id": "a47e9fa9-5994-495b-9dd5-8c733db4a6bc"
    },
    {
        "author": "胡衍",
        "paragraphs": [
            "鐘靜日已夕，塵緣謝驅役。",
            "琪樹鶴爭定，山空萬籟寂。",
            "明月散庭除，寒光照床席。",
            "花鳥魂夢間，相見曾相識。",
            "五更仙鹿鳴，聲近在籬隙。",
            "曉來問童子，石徑無行跡。"
        ],
        "title": "宿沖虛觀",
        "id": "f666c953-4281-49a4-9dc7-d62990bfdc2d"
    },
    {
        "author": "胡衍",
        "paragraphs": [
            "不見銅龍何處飛，空餘芳草舊臺基。",
            "月明風冷禽聲碎，疑是仙人佩玉歸。"
        ],
        "title": "朝斗壇",
        "id": "1c13fdd4-6a21-4bb3-a12d-3f136c34e07d"
    },
    {
        "author": "范質",
        "paragraphs": [
            "去年初釋褐，一命列蓬丘。",
            "青袍春草色，白紵棄如仇。",
            "適會龍飛慶，王澤天下流。",
            "爾得六品階，無乃太爲優。",
            "凡登進士第，四選昇校讎。",
            "歷官十五考，敘階與爾儔。",
            "如何志未滿，意欲凌雲遊。",
            "若言品位卑，寄書來我求。",
            "省之再三歎，不覺淚盈眸。",
            "吾家本寒素，門地寡公侯。",
            "先子有令德，樂道尚優游。",
            "生逢世多僻，委順信沈浮。",
            "仕宦不喜達，吏隠同莊周。",
            "積善有餘慶，清白爲貽謀。",
            "伊余奉家訓，孜孜務進修。",
            "夙夜事勤肅，言行思悔尤。",
            "出門擇交友，防慎畏薰蕕。",
            "省躬常懼玷，恐掇庭闈羞。",
            "童年志於學，不惰爲箕裘。",
            "二十中甲科，赬尾化爲虬。",
            "三十入翰苑，步武向瀛洲。",
            "四十登宰輔，貂冠侍冕旒。",
            "備位行一紀，將何助帝猷。",
            "即非救旱雨，豈是濟川舟。",
            "天子未遐棄，日益素餐憂。",
            "黄河潤千里，草木皆浸漬。",
            "吾宗凡九人，繼踵昇官次。",
            "門內無白丁，森森朱綠紫。",
            "鵷行洎內職，亞尹州從事。",
            "府掾監省官，高低皆清美。",
            "悉由僥倖昇，不因資考至。",
            "朝廷懸爵秩，命之曰公器。",
            "才者祿及身，功者賞於世。",
            "非才及非功，安得專厚利。",
            "寒衣內府帛，饑食太倉米。",
            "不蠶復不穡，未嘗勤四體。",
            "雖然一家榮，豈塞衆人議。",
            "顒顒十目窺，齪齪千人指。",
            "借問爾與吾，如何不自媿。",
            "戒爾學立身，莫若先孝弟。",
            "怡怡奉親長，不敢生驕易。",
            "戰戰復兢兢，造次必於是。",
            "戒爾學干祿，莫若勤道藝。",
            "嘗聞諸格言，學而優則仕。",
            "不患人不知，惟患學不至。",
            "戒爾遠恥辱，恭則近乎禮。",
            "自卑而尊人，先彼而後己。",
            "相鼠與茅鴟，宜鑒詩人刺。",
            "戒爾勿曠放，曠放非端士。",
            "周孔垂名教，齊梁尚清議。",
            "南朝稱八達，千載穢青史。",
            "戒爾勿嗜酒，狂藥非佳味。",
            "能移謹厚性，化爲凶險類。",
            "古今傾敗者，歷歷皆可記。",
            "戒爾勿多言，多言者衆忌。",
            "苟不慎樞機，災危從此始。",
            "是非毀譽間，適足爲身累。",
            "舉世重交遊，擬結金蘭契。",
            "忿怨容易生，風波當時起。",
            "所以君子心，汪汪淡如水。",
            "舉世好承奉，昂昂增意氣。",
            "不知承奉者，以爾爲玩戲。",
            "所以古人疾，蘧蒢與戚施。",
            "舉世重任俠，俗呼爲氣義。",
            "爲人赴急難，往往陷刑死。",
            "所以馬援書，殷勤戒諸子。",
            "舉世賤清素，奉身好華侈。",
            "肥馬衣輕裘，揚揚過閭里。",
            "雖得市童憐，還爲識者鄙。",
            "我本羈旅臣，遭逢堯舜理。",
            "位重才不充，戚戚懷憂畏。",
            "深淵與薄冰，蹈之唯恐墜。",
            "爾曹當憫我，勿使增罪戾。",
            "閉門斂蹤跡，縮首避名勢。",
            "名勢不久居，畢竟何足恃。",
            "物盛必有衰，有隆還有替。",
            "速成不堅牢，亟走多顛躓。",
            "灼灼園中花，早發還先萎。",
            "遲遲澗畔松，鬰鬰含晚翠。",
            "賦命有疾徐，青雲難力致。",
            "寄語謝諸郎，躁進徒爲耳。"
        ],
        "title": "誡兒姪八百字",
        "id": "1b8afbad-6772-41fa-b092-84046cffb1a9"
    },
    {
        "author": "范質",
        "paragraphs": [
            "翰苑重求李謫仙，詞鋒穎利勝龍泉。",
            "朝趨建禮霞烘日，夜直承明月印天。",
            "聖主重知緣國士，相公多喜爲同年。",
            "青春才子金門貴，蜀錦袍新奪日鮮。"
        ],
        "title": "賀李昉",
        "id": "b9423f90-7e22-4bc2-be5b-45df0d4b75bb"
    },
    {
        "author": "釋定御",
        "paragraphs": [
            "三年過了又三年，閱遍華巖滿五千。",
            "功德完滿珍重去，何勞使者上高田。"
        ],
        "title": "答使者",
        "id": "0b130882-ac80-4718-9371-a8ddce929aec"
    },
    {
        "author": "孫光憲",
        "paragraphs": [
            "閶門風暖落花乾，飛遍江城雪不寒。",
            "獨有晚來臨水驛，閒人多憑赤欄干。"
        ],
        "title": "楊柳枝詞四首  其一",
        "id": "553a29fa-8dcf-4143-b43b-2672adb0a645"
    },
    {
        "author": "孫光憲",
        "paragraphs": [
            "有池有榭即濛濛，浸潤翻成長養功。",
            "恰似有人長點檢，著行排立向春風。"
        ],
        "title": "楊柳枝詞四首  其二",
        "id": "a29b5f63-a18b-4b62-9add-f0b6f5074cca"
    },
    {
        "author": "孫光憲",
        "paragraphs": [
            "根柢雖然傍濁河，無妨終日近笙歌。",
            "毿毿金带誰堪比，還共黄鶑不較多。"
        ],
        "title": "楊柳枝詞四首  其三",
        "id": "7978719b-1541-4be7-9d7b-8f3e2ed6b97f"
    },
    {
        "author": "孫光憲",
        "paragraphs": [
            "萬株枯槁怨亡隋，似弔吳臺各自垂。",
            "好是淮陰明月裏，酒樓橫笛不勝吹。"
        ],
        "title": "楊柳枝詞四首  其四",
        "id": "c37a6e31-f4e2-40af-8d93-16fd3c907d78"
    },
    {
        "author": "孫光憲",
        "paragraphs": [
            "菡萏香連十頃陂，小姑貪戲採蓮遲。",
            "晚來弄水船頭溼，更脫紅裙裹鴨兒。"
        ],
        "tags": [
            "宋词三百首",
            "女子",
            "卷一·唐五代词"
        ],
        "title": "採蓮",
        "id": "1b70a53d-87b4-463e-9542-b990b721e07d"
    },
    {
        "author": "孫光憲",
        "paragraphs": [
            "孔雀尾拖金線長，怕人飛起入丁香。",
            "越女沙頭爭拾翠，相呼歸去背斜陽。"
        ],
        "title": "八拍蠻",
        "id": "54c73551-e429-49cd-88c3-22185067f616"
    },
    {
        "author": "孫光憲",
        "paragraphs": [
            "門前春水白蘋花，岸上無人小艇斜。",
            "商女經過江欲暮，散拋殘食飼神鴉。"
        ],
        "title": "竹枝詞二首  其一",
        "id": "2b4ae75e-3e81-4eca-a576-6355954259fa"
    },
    {
        "author": "孫光憲",
        "paragraphs": [
            "亂繩千結絆人深，越蘿萬丈表長尋。",
            "楊柳在身垂意緒，藕花落盡見蓮心。"
        ],
        "title": "竹枝詞二首  其二",
        "id": "7d4cadea-008a-4478-aee1-f4271c2e94c6"
    },
    {
        "author": "孫光憲",
        "paragraphs": [
            "百尺荆臺草徑荒，如何前日謂雲陽。",
            "古今不盡遷移恨，依舊臺邊水渺茫。"
        ],
        "title": "荆臺",
        "id": "b48aaff7-7f3e-453e-8315-5df93cf8a4fd"
    },
    {
        "author": "孫光憲",
        "paragraphs": [
            "曉厨烹淡菜，春杼種橦花。"
        ],
        "title": "句  其一",
        "id": "c668986b-816f-48aa-9bb9-1a00992e1a18"
    },
    {
        "author": "孫光憲",
        "paragraphs": [
            "窗下有時留客宿，室中無事伴僧眠。"
        ],
        "title": "句  其二",
        "id": "38fb16ba-3b79-4ca1-a594-c279ded90f39"
    },
    {
        "author": "釋永安",
        "paragraphs": [
            "汝問西來意，且過這邊立。",
            "昨夜三更時，雨打虛空濕。",
            "電影忽然明，不似蚰蜒急。"
        ],
        "title": "答僧",
        "id": "6877177d-82b2-434e-b45c-0234effeb242"
    },
    {
        "author": "劉洞",
        "paragraphs": [
            "石城古岸頭，一望思悠悠。",
            "幾許六朝事，不禁江水流。"
        ],
        "title": "石城懷古",
        "id": "f60390e2-9a95-4fdf-a7b7-bb4b03b4d99a"
    },
    {
        "author": "劉洞",
        "paragraphs": [
            "千里長江皆渡馬，十年養士得何人。"
        ],
        "tags": [
            "长江"
        ],
        "title": "句  其一",
        "id": "d698755e-40a8-4723-b7c7-1a3f984a9baf"
    },
    {
        "author": "劉洞",
        "paragraphs": [
            "翻憶潘郎章奏內，陰陰日暮好沾巾。"
        ],
        "title": "句  其二",
        "id": "9bf350ce-f260-471b-8242-10390fd3fe57"
    },
    {
        "author": "劉洞",
        "paragraphs": [
            "百骸同草木，萬象入心靈。"
        ],
        "title": "句  其三",
        "id": "1bd74b34-fd59-4e32-a206-0f27a4657407"
    },
    {
        "author": "江景房",
        "paragraphs": [
            "擾擾塵埃白日忙，偶然來謁贊公房。",
            "行登峻嶺躋攀倦，坐俯清泉笑傲凉。",
            "林靜鳥聲酬客語，風來花氣逐人香。",
            "此時已覺凡塵斷，分得高僧興味長。"
        ],
        "title": "保安寺",
        "id": "0125ea25-6c42-4146-a5ba-7c7a12133e69"
    },
    {
        "author": "楊克讓",
        "paragraphs": [
            "沖虛脫屣世綿綿，勝地人來尚凜然。",
            "不見綵雲迎皓鶴，空留怪石漱清泉。",
            "侵階蔓草迷香逕，偃蓋寒松雜暮烟。",
            "靜化信從無妄得，堪思漢武亦神僊。"
        ],
        "title": "依韻攀和通判員外題金泉觀之作",
        "id": "f94cd8e1-76a4-4313-880f-64dc59f9356a"
    },
    {
        "author": "竇儀",
        "paragraphs": [
            "廄馬牽來噦噦嘶，馬蹄隨步躡雲梯。",
            "新街錦帳達三字，舊制星垣放五題。",
            "視草健毫從席選，受降恩詔待公批。",
            "仙才已在神仙地，逢見劉晨爲指迷。"
        ],
        "title": "賀李昉",
        "id": "632942ac-be68-424c-97cd-094699f4f7c5"
    },
    {
        "author": "竇儀",
        "paragraphs": [
            "多少樊籠不敢開，强拘物性要相倍。",
            "何時得似邠州守，德政臨民鶴自來。"
        ],
        "title": "過邠州留題",
        "id": "03826275-4c34-46c6-876d-67728055d828"
    },
    {
        "author": "趙文度",
        "paragraphs": [
            "聖主覃恩徧九垓，碧油紅旆出關來。",
            "鄉中父老如相問，十五年前趙秀才。"
        ],
        "title": "寄鄉人",
        "id": "cba626e8-019b-4036-9b2e-1b7ccfb56f7a"
    },
    {
        "author": "趙文度",
        "paragraphs": [
            "携筇何日別長沙，鳳篆功夫世所嘉。",
            "秦嶺夜吟殘海月，章臺春講雨天花。",
            "凈瓶遠貯湘潭水，片衲晴披嶽面霞。",
            "聖主有恩酬絕藝，簾前師號紫袈裟。"
        ],
        "title": "贈夢英大師",
        "id": "85b5d8ce-03ca-4a23-9150-343d86b91215"
    },
    {
        "author": "何承裕",
        "paragraphs": [
            "書札精奇已換鵝，仍聞依舊卧烟蘿。",
            "詩成萬首猶嫌少，酒飲千鍾不怕多。",
            "鄉寺夜開雲夢月，石房寒鎖洞庭波。",
            "知師收拾南歸去，爲憶漁人唱楚歌。"
        ],
        "tags": [
            "洞庭湖"
        ],
        "title": "寄宣義英公",
        "id": "9774d247-0d6e-4bf4-8892-51c633d61d88"
    },
    {
        "author": "何承裕",
        "paragraphs": [
            "曉來犬吠張三婦，日暮猿啼呂四妻。"
        ],
        "title": "句",
        "id": "f0b0880e-e9db-4a89-9c54-1882037a3e53"
    },
    {
        "author": "扈蒙",
        "paragraphs": [
            "王謝高門江鮑才，東遊何用更裴回。",
            "弦歌好就吳鄉拜，簪組初從魏闕來。",
            "清酒一尊携瀲灩，舊詩千首貯瓊瑰。",
            "健颿輕櫂須行樂，莫效當時庾信哀。"
        ],
        "title": "桐廬員外出勳德之門以儒素爲業泊來儀於京闕久飛譽於縉紳今則膺鳳詔於朝端奏牛刀於江表會承旨尚書賦瓊章於丹地餞蘭櫂於清流愚雖不才敢繼其作",
        "id": "3611f03b-ee08-432e-985f-93c4d8d28e52"
    },
    {
        "author": "扈蒙",
        "paragraphs": [
            "五鳳齊飛入翰林。"
        ],
        "title": "句",
        "id": "a83b6e27-3ab0-44da-9bd1-935864e53828"
    },
    {
        "author": "扈蒙",
        "paragraphs": [
            "詩題：原無題句：微臣自愧頭如雪，也向鈞天侍玉皇。"
        ],
        "title": "存目  其一",
        "id": "bf1f2537-5ff4-4349-9d1e-98b43839271c"
    },
    {
        "author": "扈蒙",
        "paragraphs": [
            "（以上劉瑛整理）。"
        ],
        "title": "存目  其二",
        "id": "6fa1b3b5-cc7d-404b-9add-9dd532653cb7"
    },
    {
        "author": "釋道真",
        "paragraphs": [
            "人生四大惣是空，何箇不覓出煩籠。",
            "造罪人多作福少，所以衆生長受窮。",
            "堅修苦行仍本分，禁戒奢華並不同。",
            "今生努力懃精練，冥路不溺苦海中。",
            "日逐持經强發願，弘道迴去莫難逢。",
            "唯報往來游禮者，這迴巡謁一層層。"
        ],
        "title": "偶因團聚思想仙巖詣就觀瞻龕龕禮謁推砂掃窟之次忽睹南大像北邊一所古窟摧殘歲久毀壞年深去戊申歲末發其心願至己酉歲中方乃修全以咨推砂掃窟崇飾功德所申意者先奉爲龍天〔八〕部擁護河湟梵釋四王安人靜塞伏願當今帝主永坐蓬萊十道爭欽八方慕化次爲我府主令公長隆寶位命壽延年爲絕塞之人王作蒼生之父母榮同舜日化布堯時繼葉臨人承桃秉世觀音院主道真等十人悟四大而無實睹丘井以懸騰慮□地以火風恐强象而煎逼道真等唯見牛車火宅空然勸時侶發無上之善心誓堅修於勝果今因作罷略述數行拙解舖舒用留於壁余才虧翰墨學寡三墳不但荒蕪輒成短句",
        "id": "6bd4b204-c056-41fd-a624-ad7fb345ceb9"
    },
    {
        "author": "釋道真",
        "paragraphs": [
            "白壁從來好丹青，無知箇箇亂題名。",
            "三塗地獄交誰忍，十八湔銅灌一瓶。",
            "鎸龕必定添福利，鑿壁多層證無生。",
            "唯報往來遊翫者，輒莫於此騁書題。"
        ],
        "title": "某又述",
        "id": "924cd973-7f37-40ad-bdb1-76405af64465"
    },
    {
        "author": "釋道真",
        "paragraphs": [
            "白壁雖然好丹青，無簡迷愚難悟醒。",
            "縱有百般僧氏巧，也有文徒書號名。",
            "空留佳妙不題宣，却入五趣陷塵境。",
            "唯報往來遊觀者，起聽前詞□□□。"
        ],
        "title": "依韻",
        "id": "b83f5104-062f-43f5-98d5-7f59b5fe540c"
    },
    {
        "author": "釋道真",
        "paragraphs": [
            "能持凈意作□家，解駕牛羊白鹿車。",
            "嫌闌砌前栽樹少，怕空不種後園花。",
            "菩提上□因修得，佛果無生證有涯。",
            "此處涅盤觀境□，自然捷路到龍花。"
        ],
        "title": "某又述",
        "id": "81bd54b5-753d-4eae-8506-249dadfa32f1"
    },
    {
        "author": "釋道真",
        "paragraphs": [
            "譙國門傳縉以紳，善男子即是帝王孫。",
            "文商碑背題八字，武盛弓弦重六鈞。",
            "既出四門觀生老，便知六賊不相親。",
            "夜迶將心登峻嶺，心定菩提轉法輪。"
        ],
        "title": "偶因閑日家事無牽蒙王氏以呼招乃書題於窟記伏見僧俗等五人箇箇苦行不異檀特山邊各各談空有似釋迦園內且曹都頭門傳閥閱帝子王孫衣上惹勳郁之香顔前棐桃花之色念讓寶之存寶行越前賢思知足而常足來救善友聽經不倦制意馬以停𧬊戀寂有誠撥心燈而更耀既有斯願必上羊車更多奇功興譽不盡輒上詩一首",
        "id": "d7540229-7ee3-44c8-b973-147d86dad493"
    },
    {
        "author": "釋道真",
        "paragraphs": [
            "三危山內枲世□（賢），結此道場下停□（閑）。",
            "侍送門人往不絕，聖是山谷水未寬。",
            "一旬之間僧久住，感動山神賜霜樹。",
            "□值牟尼□（威）力重，此山本□住□（僧）□（田）。"
        ],
        "title": "□因從台駕隨侍□□（政）□（道）□（舍）□道真等七人就三危聖王寺□安下霸道場記□（維）□（天）□（福）十五年五月八日遊記之耳",
        "id": "8eadfa2f-e778-4a6d-9b67-bf362cf824d9"
    },
    {
        "author": "紫衣師",
        "paragraphs": [
            "嘴長毛短淺含臕，久向山中食藥苗。",
            "蒸處已將蕉葉裹，熟時兼用杏漿澆。",
            "紅鮮雅稱金盤飣，熟軟真堪玉箸挑。",
            "若把羶根來比並，羶根自合吃藤條。"
        ],
        "title": "蒸豚",
        "id": "ba3105a3-3b02-4ec5-abe1-84a84b42a8ea"
    },
    {
        "author": "宋溫舒",
        "paragraphs": [
            "粹鍾衡岳誕吾師，十九彤廷賜紫衣。",
            "青簡篆文窮妙絕，碧雲詩句入玄微。",
            "降龍鉢裏無塵染，迴雁峰前有夢歸。",
            "他日好同蓮社約，逸眠禪坐兩忘機。"
        ],
        "title": "贈英公上人",
        "id": "2899b63f-f082-4e67-aa73-41d17406b710"
    },
    {
        "author": "釋印粲",
        "paragraphs": [
            "不將才名暫時夸，人仰聲名遍海涯。",
            "月滿朝衣聽禁漏，更闌分直掃宮花。",
            "諫書未上先焚稿，御筆曾傳立草麻。",
            "見說下朝無一事，小池栽葦學僧家。"
        ],
        "title": "贈徐鼎臣常侍",
        "id": "4082a0f4-beee-47f7-af66-be1dbe3fc3f1"
    },
    {
        "author": "徐鉉",
        "paragraphs": [
            "旭景鸞臺上，微雲象闕間。",
            "時清政事少，日永直官閒。",
            "遠籟飛簫管，零冰響珮環。",
            "終軍年二十，默坐叩玄關。"
        ],
        "title": "早春左省寓直",
        "id": "20bc47aa-33c7-48bb-94aa-842b5d83b4e1"
    },
    {
        "author": "徐鉉",
        "paragraphs": [
            "垂楊界官道，茅屋倚高坡。",
            "月下春塘水，風中牧豎歌。",
            "折花閒立久，對酒遠情多。",
            "今夜孤亭夢，悠揚奈爾何。"
        ],
        "title": "寒食宿陳公塘上",
        "id": "cf27aa40-b08e-4ced-914e-fe86437d4cf6"
    },
    {
        "author": "徐鉉",
        "paragraphs": [
            "家聲曾與金張輩，官署去居何宋間。",
            "起得高齋臨靜曲，種成奇樹學他山。",
            "鴛鸞終日同醒醉，蘿薜常時共往還。",
            "賤子今朝獨南去，不堪回首望清閒。"
        ],
        "title": "將去廣陵別史員外南齋",
        "id": "214524cb-abae-4830-b5ab-0d12e7e0fc9d"
    },
    {
        "author": "徐鉉",
        "paragraphs": [
            "少長在維揚，依然認故鄉。",
            "金陵佳麗地，不道少風光。",
            "稍望吳臺遠，行登楚塞長。",
            "殷勤語江嶺，歸夢莫相妨。"
        ],
        "title": "將過江題白沙館",
        "id": "4813c5ab-b686-478b-b041-b5324c0f549a"
    },
    {
        "author": "徐鉉",
        "paragraphs": [
            "京口潮來曲岸平，海門風起浪花生。",
            "人行沙上見日影，舟過江中聞櫓聲。",
            "芳草遠迷揚子渡，宿烟深映廣陵城。",
            "游人鄉思應如橘，相望須含兩地情。"
        ],
        "title": "登甘露寺北望",
        "id": "1857b4de-ade5-45d3-b4c7-0041454fbff2"
    },
    {
        "author": "徐鉉",
        "paragraphs": [
            "不共垂楊映綺寮，倚山臨路自嬌饒。",
            "游人過去知香遠，谷鳥飛來見影摇。",
            "半隔烟嵐遥隠隠，可堪風雨暮蕭蕭。",
            "城中春色還如此，幾處笙歌案舞腰。"
        ],
        "title": "山路花",
        "id": "1a9b8d7f-c64b-4a9c-8652-2538e04e281e"
    },
    {
        "author": "徐鉉",
        "paragraphs": [
            "退公求靜獨臨川，揚子江南二月天。",
            "百尺翠屏甘露閣，數帆晴日海門船。",
            "波澄瀨石寒如玉，草接汀蘋綠似烟。",
            "安得乘槎更東去，十洲風外弄潺湲。"
        ],
        "title": "京口江際弄水",
        "id": "f405cfe1-cdaa-413a-ab44-cd7fb3beddd6"
    },
    {
        "author": "徐鉉",
        "paragraphs": [
            "省署皆歸沐，西垣公事稀。",
            "詠詩前砌立，聽漏向申歸。",
            "遠思風醒酒，餘寒雨濕衣。",
            "春光已堪探，芝蓋共誰飛。"
        ],
        "title": "早春旬假獨直寄江舍人",
        "id": "23bec8e0-a1b3-43ae-86a6-c21eb739c0c5"
    },
    {
        "author": "徐鉉",
        "paragraphs": [
            "吳公臺下舊京城，曾掩衡門過十春。",
            "別後不知新景象，信來空問故交親。",
            "宦游京口無高興，習隠鍾山限俗塵。",
            "今日喜爲華表鶴，況陪鵷鷺免迷津。"
        ],
        "title": "從駕東幸呈諸公",
        "id": "d14b5370-5c90-4958-95fb-d3605413332e"
    },
    {
        "author": "徐鉉",
        "paragraphs": [
            "繚繞長隄带碧潯，昔年游此尚青衿。",
            "蘭橈破浪城陰直，玉勒穿花苑樹深。",
            "宦路塵埃成久別，仙家風景有誰尋。",
            "那知年長多情後，重凭欄干一獨吟。"
        ],
        "title": "重遊木蘭亭",
        "id": "8f69f63d-e698-4e2e-b73a-ffd604d972aa"
    },
    {
        "author": "徐鉉",
        "paragraphs": [
            "縷綵成飛燕，迎和啟蟄時。",
            "翠翹生玉指，繡羽拂文楣。",
            "詎費銜泥力，無勞剪爪期。",
            "化工今在此，翻怪社來遲。"
        ],
        "title": "賦得綵燕",
        "id": "5a0286b6-9f06-49c0-a181-925ebcf4a726"
    },
    {
        "author": "徐鉉",
        "paragraphs": [
            "從事蘄春興自長，蘄人應識紫微郎。",
            "山資足後拋名路，蒓菜秋來憶故鄉。",
            "以道卷舒猶自適，臨戈談笑固無妨。",
            "如聞郡閣吹橫笛，時望青谿憶野王。"
        ],
        "title": "送魏舍人仲甫爲蘄州判官",
        "id": "0041e40e-ab02-42b1-b519-b774f1c53172"
    },
    {
        "author": "徐鉉",
        "paragraphs": [
            "憐君庭下木芙蓉，嫋嫋纖枝淡淡紅。",
            "曉吐芳心零宿露，晚摇嬌影媚清風。",
            "似含情態愁秋雨，暗減馨香借菊叢。",
            "默飲數杯應未稱，不知歌管與誰同。"
        ],
        "title": "題殷舍人宅木芙蓉",
        "id": "66b13797-0ca2-4dcf-ac81-c5928a5e5887"
    },
    {
        "author": "徐鉉",
        "paragraphs": [
            "東觀時閒暇，還修喻蜀書。",
            "雙旌馳縣道，百越從軺車。",
            "桂蠹晨餐罷，貪泉訪古初。",
            "春江多好景，莫使醉吟疏。"
        ],
        "title": "送史館高員外使嶺南",
        "id": "963b79a0-3c2d-4512-890c-c419c6a632d6"
    },
    {
        "author": "徐鉉",
        "paragraphs": [
            "郊外春華好，人家带碧溪。",
            "淺莎藏鴨戲，輕靄隔雞啼。",
            "掩映紅桃谷，夤緣翠柳堤。",
            "王孫竟不至，芳草自萋萋。"
        ],
        "title": "春日紫巖山期客不至",
        "id": "678b42ec-6442-4a8f-8514-d2e96c7b3871"
    },
    {
        "author": "徐鉉",
        "paragraphs": [
            "便返城闉尚未甘，更從山北到山南。",
            "花枝似雪春雖半，桂魄如眉日始三。",
            "松蓋遮門寒黯黯，柳絲妨路翠毿毿。",
            "登臨莫怪偏留戀，游宦多年事事諳。"
        ],
        "title": "宿蔣帝廟明日遊山南諸寺",
        "id": "969544ee-254f-4245-8ec3-7b79c7831a1a"
    },
    {
        "author": "徐鉉",
        "paragraphs": [
            "所思何在杳難尋，路遠山長水復深。",
            "衰草滿庭空佇立，清風吹袂更長吟。",
            "忘情好醉青田酒，寄恨宜調綠綺琴。",
            "落日鮮雲偏聚散，可能知我獨傷心。"
        ],
        "title": "賦得有所思",
        "id": "e0ad75a4-79e4-4b73-b7b8-15eb1c0b7568"
    },
    {
        "author": "徐鉉",
        "paragraphs": [
            "先生嘗已佩真形，紺髮朱顔骨氣清。",
            "道秘未傳鴻寶術，院深時聽步虛聲。",
            "遼東幾度悲城郭，吳市終應變姓名。",
            "三十六天皆有籍，他年何處問歸程。"
        ],
        "title": "贈王貞素先生",
        "id": "efec86b9-273a-41a8-90e5-e19d828cd9c0"
    },
    {
        "author": "徐鉉",
        "paragraphs": [
            "幽人春望本多情，況是花繁月正明。",
            "竟夕無言亦無寐，繞階芳草影隨行。"
        ],
        "title": "春夜月",
        "id": "5d330dc4-b9dd-458a-b465-6430de8f8433"
    },
    {
        "author": "徐鉉",
        "paragraphs": [
            "白首棲禪者，嘗談灞滻游。",
            "能令過江客，偏起失鄉愁。",
            "室倚桃花崦，門臨杜若洲。",
            "城中無此景，將子剩淹留。"
        ],
        "title": "愛敬寺有老僧嘗遊長安言秦雍間事歷歷可聽因贈此詩兼示同行客",
        "id": "82401c04-bbe8-4b97-8873-b54f0464a8d3"
    },
    {
        "author": "徐鉉",
        "paragraphs": [
            "今歲游山已恨遲，山中仍喜見辛夷。",
            "簪纓且免全爲累，桃李猶堪別作期。",
            "晴後日高偏照灼，晚來風急漸離披。",
            "山郎不作同行伴，折是何由寄所思。"
        ],
        "title": "游蔣山題辛夷花寄陳奉禮本約陳同游不至",
        "id": "088f6f69-4ad2-4b2a-bb84-a34535ce984a"
    },
    {
        "author": "徐鉉",
        "paragraphs": [
            "萬里春陰乍履端，廣庭風起玉塵乾。",
            "梅花嶺上連天白，蕙草階前特地寒。",
            "晴去便爲經歲別，興來何惜徹宵看。",
            "此時鴛侶皆閒暇，贈答詩成禁漏殘。"
        ],
        "title": "和殷舍人蕭員外春雪",
        "id": "d16c9339-ea20-4753-bc16-5890553e7eb2"
    },
    {
        "author": "徐鉉",
        "paragraphs": [
            "賈傅棲遲楚澤東，蘭臯三度換秋風。",
            "紛紛世事來無盡，黯黯離魂去不通。",
            "直道未能勝社鼠，孤飛徒自嘆冥鴻。",
            "知君多少思鄉恨，闇在山城一笛中。"
        ],
        "title": "寄蘄州高郎中",
        "id": "cdf7fcaf-b047-467d-bd97-9a7b297c0d07"
    },
    {
        "author": "徐鉉",
        "paragraphs": [
            "急景駸駸度，遥懷處處生。",
            "風頭乍寒暖，天色半陰晴。",
            "久別魂空斷，終年道不行。",
            "殷勤雲上雁，爲過歷陽城。"
        ],
        "title": "寄和州韓舍人",
        "id": "2b9b919b-3ecf-44de-9b2a-56c43de50761"
    },
    {
        "author": "徐鉉",
        "paragraphs": [
            "前年都尉沒邊城，帳下何人領舊兵。",
            "徼外瘴烟沉鼓角，山前秋日照銘旌。",
            "笙歌却返烏衣巷，部曲皆還細柳營。",
            "今日園林過寒食，馬蹄猶擬入門行。"
        ],
        "title": "從兄龍武將軍沒於邊戍過舊營宅作",
        "id": "8c0f2ef6-a46a-4e68-9419-54210efe0368"
    },
    {
        "author": "徐鉉",
        "paragraphs": [
            "後主亡家不悔，江南異代長春。",
            "今日景陽臺上，閒人何用傷神。"
        ],
        "title": "景陽臺懷古",
        "id": "c59df47f-d3ea-4feb-9583-921123d86f96"
    },
    {
        "author": "徐鉉",
        "paragraphs": [
            "仲春初四日，春色正中分。",
            "綠野裴回月，晴天斷續雲。",
            "燕飛猶箇箇，花落已紛紛。",
            "思婦高樓晚，歌聲不可聞。"
        ],
        "title": "春分日",
        "id": "c104c8fe-1243-4940-8abb-24d55b93c602"
    },
    {
        "author": "徐鉉",
        "paragraphs": [
            "賤子乖慵性，頻爲省直牽。",
            "交情每相見，多在相門前。",
            "君獨疏名路，爲郎過十年。",
            "炎風久成別，南望思悠然。"
        ],
        "title": "寄駕部郎中",
        "id": "1778c75b-cfde-497b-ba52-b58368116d42"
    },
    {
        "author": "徐鉉",
        "paragraphs": [
            "謝守高齋結構新，一方風景萬家情。",
            "羣賢詎減山陰會，遠俗初聞正始聲。",
            "水檻片雲長不去，訟庭纖草轉應生。",
            "阿連詩句偏多思，遥想池塘晝夢成。"
        ],
        "title": "和王庶子寄題兄長建州廉使新亭",
        "id": "3846a7be-4d22-47e9-aa68-46f3b319c54f"
    },
    {
        "author": "徐鉉",
        "paragraphs": [
            "越徼稽天討，周京亂虜塵。",
            "蒼生何可奈，江表更無人。",
            "豈憚尋荒壟，猶思認後身。",
            "春風白楊裏，獨步淚霑巾。"
        ],
        "title": "謝文靜墓下作",
        "id": "0f92cc6d-4ead-4b2c-b032-b9989a2b35d3"
    },
    {
        "author": "徐鉉",
        "paragraphs": [
            "日覺儒風薄，誰將霸道羞。",
            "亂臣無所戄，何用讀春秋。"
        ],
        "title": "觀人讀春秋",
        "id": "2219e860-d261-4168-8572-0e2a7747f4c7"
    },
    {
        "author": "徐鉉",
        "paragraphs": [
            "野出西垣步步遲，秋光如水雨如絲。",
            "銅龍樓下逢閒客，紅藥階前訪舊知。",
            "亂點乍滋承露處，碎聲因想滴蓬時。",
            "銀臺鑰入須歸去，不惜餘歡盡酒巵。"
        ],
        "title": "秋日雨中與蕭贊善訪殷舍人於翰林座中作",
        "id": "b56cc7dd-4379-485e-89a5-c0e7fbe1c677"
    },
    {
        "author": "徐鉉",
        "paragraphs": [
            "經年相望隔重湖，一旦相逢在上都。",
            "塞詔官班聊慰否，埋輪意氣尚存無。",
            "由來聖代憐才子，始覺清風激懦夫。",
            "若向西岡尋勝賞，舊題名處爲躊躕。"
        ],
        "title": "送和州張員外爲江都令",
        "id": "0528d939-4269-47b7-a5ee-da5c9827c70b"
    },
    {
        "author": "徐鉉",
        "paragraphs": [
            "聞道經行處，山前與水陽。",
            "磬聲深小院，燈影迥高房。",
            "落宿依樓角，歸雲擁殿廊。",
            "羨師閒未得，早起逐班行。"
        ],
        "title": "和明道人宿山寺",
        "id": "2472eee6-3869-49e3-9d96-7b7da5899588"
    },
    {
        "author": "徐鉉",
        "paragraphs": [
            "暑服道情出，烟街薄暮還。",
            "風清飄短袂，馬健弄連環。",
            "水靜聞歸櫓，霞明見遠山。",
            "過從本無事，從此涉旬閒。"
        ],
        "title": "晚歸",
        "id": "5da9aa6c-0b52-4599-a556-929cf7524c26"
    },
    {
        "author": "徐鉉",
        "paragraphs": [
            "揚州勝地多麗人，其間麗者名月真。",
            "月真初年十四五，能彈琵琶善歌舞。",
            "風前弱柳一枝春，花裏嬌鶑百般語。",
            "揚州帝京多名賢，其間賢者殷德川。",
            "德川初秉綸闈筆，職近名高常罕出。",
            "花前月下或遊從，一見月真如舊識。",
            "闈庭深院資賢宅，宅門嚴峻無凡客。",
            "垂簾偶坐唯月真，調弄琵琶郎爲拍。",
            "殷郎一旦過江去，鏡中懶作孤鸞舞。",
            "朝雲暮雨鎮相隨，石頭城下還相遇。",
            "二月三月江南春，滿城濛濛起香塵。",
            "隔牆試聽歌一曲，乃是資賢宅裏人。",
            "綠窗繡幌天將曉，殘燭依依香褭褭。",
            "離腸却恨苦多情，軟障熏籠空悄悄。",
            "殷郎去冬入翰林，九霄官署轉深沉。",
            "人間想望不可見，唯向月真存舊心。",
            "我慚闒茸何爲者，長感餘光每相假。",
            "陋巷蕭條正掩扉，相携訪我衡茅下。",
            "我本山人愚且貞，歌筵飲席常無情。",
            "自從一見月真後，至今贏得顛狂名。",
            "殷郎月真聽我語，少壯光陰能幾許。",
            "良辰美景數追隨，莫教長說相思苦。"
        ],
        "title": "月真歌月真，廣陵妓人，翰林殷舍人所錄，携之垂訪，筵上贈此",
        "id": "f90de2ee-f8eb-4582-8c3f-0fbed76650ef"
    },
    {
        "author": "徐鉉",
        "paragraphs": [
            "聞君孤棹汎荆谿，隴首雲隨別恨飛。",
            "杜牧舊居憑買取，他年藜杖願同歸。"
        ],
        "title": "走筆送義興令趙宣輔",
        "id": "3d4cfaf4-993a-4a49-a7ee-f55fc36440a1"
    },
    {
        "author": "徐鉉",
        "paragraphs": [
            "散誕愛山客，凄凉懷古心。",
            "寒風天闕晚，盡日倚軒吟。"
        ],
        "title": "天闕山絕句",
        "id": "e972d893-1258-40a4-8718-9f381b94e096"
    },
    {
        "author": "徐鉉",
        "paragraphs": [
            "寒燈耿耿漏遲遲，送故迎新了不欺。",
            "往事併隨殘曆日，春風寧識舊容儀。",
            "預慚歲酒難先飲，更對鄉儺羨小兒。",
            "吟罷明朝贈知己，便須題作去年詩。"
        ],
        "title": "除夜",
        "id": "4ef5f1a1-e1e8-43f9-92b9-e7aa442ac59c"
    },
    {
        "author": "徐鉉",
        "paragraphs": [
            "看看潘鬢二毛生，昨日林梢又轉鶑。",
            "欲對春風忘世慮，敢言罇酒召時英。",
            "假中西閣應無事，筵上南威幸有情。",
            "不得車公終不樂，已教紅袖出門迎。"
        ],
        "title": "寄鍾謨",
        "id": "5e61c18c-0042-48ef-8751-32ab5a224143"
    },
    {
        "author": "徐鉉",
        "paragraphs": [
            "高齋遲景雪初晴，風拂喬枝待早鶑。",
            "南省郎官名籍籍，東鄰妓女字英英。",
            "流年倏忽成陳事，春物依稀有舊情。",
            "新歲相思自過訪，不須虛左遠相迎。"
        ],
        "title": "正初答鍾郎中見招",
        "id": "45ee1522-269e-4909-a641-2c34d5a6a9e9"
    },
    {
        "author": "徐鉉",
        "paragraphs": [
            "久作他鄉客，深慚薄宦非。",
            "不知雲上雁，何得每年歸。",
            "夜靜聲彌怨，天空影更微。",
            "往年離別淚，今夕重霑衣。"
        ],
        "title": "聞雁寄故人",
        "id": "06bb1bbc-4c83-4100-ba05-91ad59920471"
    },
    {
        "author": "徐鉉",
        "paragraphs": [
            "良宵絲竹偶成歡，中有佳人俯翠鬟。",
            "白雪飄颻傳樂府，阮郎憔悴在人間。",
            "清風朗月長相憶，佩蕙紉蘭早晚還。",
            "深夜酒空筵欲散，向隅惆悵鬢堪斑。"
        ],
        "title": "江舍人宅筵上有妓唱和州韓舍人歌辭因以寄",
        "id": "6727bb56-6ecc-4b49-9866-83a3a78cee33"
    },
    {
        "author": "徐鉉",
        "paragraphs": [
            "厨冷烟初禁，門閑日更斜。",
            "東風不好事，吹落滿庭花。",
            "過社紛紛燕，新晴淡淡霞。",
            "京都盛遊觀，誰訪子雲家。"
        ],
        "title": "寒食日作",
        "id": "2d5e6746-4b40-4f78-accb-54141f03544c"
    },
    {
        "author": "徐鉉",
        "paragraphs": [
            "清晨待漏獨徘徊，霄漢懸心不易裁。",
            "閣老深嚴歸翰苑，夕郎威望拜霜臺。",
            "青綾對覆蓬壺晚，赤棒前驅道路開。",
            "猶有西垣廳記在，莫忘同草紫泥來。"
        ],
        "title": "賀殷游二舍人入翰林江給事拜中丞",
        "id": "879c1892-8932-4534-a7de-9d37f73c2d1a"
    },
    {
        "author": "徐鉉",
        "paragraphs": [
            "聞道張晨蓋，徘徊石首東。",
            "濬川非伯禹，落水異三公。",
            "衣濕仍愁雨，冠剞更怯風。",
            "今朝復相見，疑是葛仙翁。"
        ],
        "title": "歐陽大監雨中視决隄因墮水明日見於省中因戲之",
        "id": "d1aa0c4f-8fa0-4ce1-8b95-c523d1031756"
    },
    {
        "author": "徐鉉",
        "paragraphs": [
            "征虜亭邊月，雞鳴伴客行。",
            "可憐何水部，今事謝宣城。",
            "風物聊供賞，班資莫繫情。",
            "同心不同載，留滯爲浮名。"
        ],
        "title": "送吳郎中爲宣州推官知涇縣",
        "id": "92c994e1-af2c-47b2-a809-02211b4f8030"
    },
    {
        "author": "徐鉉",
        "paragraphs": [
            "信到得君書，知君已下車。",
            "粉闈情在否，蓮幕興何如。",
            "人望徵賢入，余思從子居。",
            "灊山真隠地，憑爲卜茅廬。"
        ],
        "title": "寄舒州杜員外",
        "id": "e4ff3b2e-4ee0-4fed-8f7b-ba5ca1e46c86"
    },
    {
        "author": "徐鉉",
        "paragraphs": [
            "我多吏事君多病，寂絕過從又幾旬。",
            "前日龍山烟景好，風前落帽是何人。"
        ],
        "title": "九月十一日寄陳郎中",
        "id": "771ac075-c23c-4992-9e4b-cb8bc109e21d"
    },
    {
        "author": "徐鉉",
        "paragraphs": [
            "衡門寂寂逢迎少，不見仙郎向五旬。",
            "莫問龍山前日事，菊花開却爲閒人。"
        ],
        "title": "和司門郎中陳彥",
        "id": "61be577a-b613-4675-8cb0-ba080c2417ad"
    },
    {
        "author": "徐鉉",
        "paragraphs": [
            "江上多離別，居人夜擣衣。",
            "拂砧知露滴，促杵恐霜飛。",
            "漏轉聲頻斷，愁多力自微。",
            "裁縫依夢見，腰带定應非。"
        ],
        "title": "賦得擣衣",
        "id": "78484686-846b-432e-a615-c0ef1d616af9"
    },
    {
        "author": "徐鉉",
        "paragraphs": [
            "聽空階雨，方知秋事悲。",
            "寂寥旬假日，蕭颯夜長時。",
            "別念紛紛起，寒更故故遲。",
            "情人如不醉，定是兩相思。"
        ],
        "title": "九月三十夜雨寄故人",
        "id": "481179a4-009d-47eb-9338-0db983668ca0"
    },
    {
        "author": "徐鉉",
        "paragraphs": [
            "去載分襟後，尋聞在建安。",
            "封疆正多事，罇俎若爲歡。",
            "都護空遺鏃，明君欲舞干。",
            "繞朝時不用，非是殺身難。"
        ],
        "title": "寄撫州鍾郎中",
        "id": "dd8a0840-faf0-494f-baf6-5ff538ace044"
    },
    {
        "author": "徐鉉",
        "paragraphs": [
            "家家門外廬山路，唯有夫君乞假遊。",
            "案牘乍拋公署晚，林泉已近暑天秋。",
            "海潮盡處逢陶石，江月圓時上庾樓。",
            "此去蕭然好長往，人間何事不悠悠。"
        ],
        "tags": [
            "庐山"
        ],
        "title": "送歐陽大監游廬山",
        "id": "125dffdb-48e4-4c06-965e-ab58495846e7"
    },
    {
        "author": "徐鉉",
        "paragraphs": [
            "一宿秋風未覺凉，數聲宮漏日猶長。",
            "林泉無計消殘暑，虛向瑶池費稻粱。"
        ],
        "title": "立秋後一日與朱舍人同直",
        "id": "4b2abd47-3557-4ff6-95a6-ebd365e612e6"
    },
    {
        "author": "徐鉉",
        "paragraphs": [
            "漢將承恩久，圖勳肯顧私。",
            "匈奴猶未滅，安用以家爲。",
            "郢匠雖聞詔，衡門竟不移。",
            "寧煩張老頌，無待晏嬰辭。",
            "甲乙人徒費，親鄰我自持。",
            "悠悠千載下，長作帥臣師。"
        ],
        "title": "賦得霍將軍辭第",
        "id": "9ce08db3-2fe3-490c-8973-c4ff829b5879"
    },
    {
        "author": "徐鉉",
        "paragraphs": [
            "元帥樓船出治兵，落星山外火旗明。",
            "千帆日助江陵勢，萬里風馳下瀨聲。",
            "殺氣曉嚴波上鷁，凱歌遥駭海邊鯨。",
            "仲宣一作從軍詠，迴顧儒衣自不平。"
        ],
        "title": "和元帥書記蕭郎中觀習水師",
        "id": "73b672f1-500e-46c4-aa37-fca016022910"
    },
    {
        "author": "徐鉉",
        "paragraphs": [
            "置却人間事，閒從野老游。",
            "樹聲村店晚，草色古城秋。",
            "獨鳥飛天外，閒雲度隴頭。",
            "姓名君莫問，山木與虛舟。"
        ],
        "title": "秋日盧龍村舍",
        "id": "7c8f8612-7efe-4476-be81-e4cfacf5eb03"
    },
    {
        "author": "徐鉉",
        "paragraphs": [
            "征西府裏日西斜，獨試新爐自煮茶。",
            "籬菊盡來低覆水，塞鴻飛去遠連霞。",
            "寂寥小雪閒中過，斑駁輕霜鬢上加。",
            "算得流年無奈處，莫將詩句祝蒼華。"
        ],
        "title": "和蕭郎中小雪日作",
        "id": "79315d76-8586-46d0-9c81-9b14718b95d7"
    },
    {
        "author": "徐鉉",
        "paragraphs": [
            "雨霽秋光晚，亭空野興迴。",
            "沙鷗掠岸去，谿水上階來。",
            "客傲風欺幘，筵香菊在盃。",
            "東山長許醉，何事憶天台。"
        ],
        "title": "中書相公谿亭閒宴依韻",
        "id": "5fcbc56a-c62a-4228-a802-c0070c0167fb"
    },
    {
        "author": "徐鉉",
        "paragraphs": [
            "珍重王光嗣，交情尚在不。",
            "蕪城連宅住，楚塞並車游。",
            "別後官三改，年來歲六周。",
            "銀鈎無一字，何以緩離愁。"
        ],
        "title": "寄饒州王郎中效李白體",
        "id": "49f23e4a-403d-4258-b724-55f5091d284b"
    },
    {
        "author": "徐鉉",
        "paragraphs": [
            "任公郡占好山川，谿水縈迴路屈盤。",
            "南國自來推勝境，故人此地作郎官。",
            "風光適意須留戀，祿秩資貧且喜歡。",
            "莫憶班行重迴首，是非多處是長安。"
        ],
        "title": "寄歙州呂判官",
        "id": "c4094c8b-9a71-40fb-9dd6-bb27a362c405"
    },
    {
        "author": "徐鉉",
        "paragraphs": [
            "蔣山南望近西坊，亭館依然鎖院牆。",
            "天子未嘗過細柳，將軍尋已戍燉煌。",
            "欹傾怪石山無色，零落圓荷水不香。",
            "爲將爲儒皆寂寞，門前愁殺馬中郎。"
        ],
        "title": "宣威苗將軍貶官後重經故宅",
        "id": "8d397261-4b74-4ca6-8b0d-508f112bb7e6"
    },
    {
        "author": "徐鉉",
        "paragraphs": [
            "新安從事舊臺郎，直氣多才不可忘。",
            "一旦江山馳別夢，幾年簪紱共周行。",
            "岐分出處何方是，情共窮通此義長。",
            "因附鄰州寄消息，接輿今日信爲狂。"
        ],
        "title": "附池州薛郎中書因寄歙州張員外",
        "id": "9f420418-fabe-4888-974e-3a7e3cbe1bda"
    },
    {
        "author": "徐鉉",
        "paragraphs": [
            "吾兄失意在東都，聞說襟懷任所如。",
            "已縱乖慵爲傲吏，有何關鍵制豪胥。",
            "縣齋曉閉多移病，南畝秋荒憶遂初。",
            "知道故人相憶否，嵇康不得懶修書。"
        ],
        "title": "寄江都路員外",
        "id": "c77b5693-bb2c-4918-81dd-fbb191b04ea2"
    },
    {
        "author": "徐鉉",
        "paragraphs": [
            "句曲山前縣，依依數舍程。",
            "還同適勾漏，非是厭承明。",
            "柳谷供詩景，華陽契道情。",
            "金門容傲吏，官滿且還城。"
        ],
        "title": "張員外好茅山風景求爲句容令作此送",
        "id": "10713075-b7f6-4a71-ae13-bdcc00658c65"
    },
    {
        "author": "徐鉉",
        "paragraphs": [
            "曾騎竹馬傍洪涯，二十餘年變物華。",
            "客夢等閒過驛閣，歸帆遥羨指龍沙。",
            "名題小篆矜垂露，詩作吳吟對綺霞。",
            "歲暮定知迴未得，信來憑爲寄梅花。"
        ],
        "title": "送應之道人歸江西",
        "id": "2ccdd781-3e3d-4ee6-9098-94c436403823"
    },
    {
        "author": "徐鉉",
        "paragraphs": [
            "寒風蕭瑟楚江南，記室戎裝挂錦帆。",
            "倚馬未曾妨笑傲，斬牲先要厲威嚴。",
            "危言昔日嘗無隠，壯節今來信不凡。",
            "唯有盃盤思上國，酒醪甜淡菜蔬甘。"
        ],
        "title": "送元帥書記高郎中出爲婺源建威軍使",
        "id": "f7c0fe91-4833-4f51-a554-2a7508f24c3c"
    },
    {
        "author": "徐鉉",
        "paragraphs": [
            "從來未面李先生，借我西窗卧月明。",
            "二十三家同願識，素騾何日暫還城。"
        ],
        "title": "游方山宿李道士房",
        "id": "d044ac98-8850-46f4-922d-8f469b6cdf4d"
    },
    {
        "author": "徐鉉",
        "paragraphs": [
            "彼美巉巖石，誰施黼藻功。",
            "回巖明照地，絕壁爛臨空。",
            "錦段鮮須濯，羅屏展易窮。",
            "不因秋蘚綠，非假晚霞紅。",
            "羽客藏書洞，樵人取箭風。",
            "靈蹤理難問，仙路去何通。",
            "返駕歸塵裏，留情向此中。",
            "迴瞻畫圖畔，遥羨面山翁。"
        ],
        "title": "題畫石山",
        "id": "9675294f-ff85-46ac-addd-a174ae12d9a3"
    },
    {
        "author": "徐鉉",
        "paragraphs": [
            "碕岸隳縈带，微風起細漣。",
            "綠陰三月後，倒影亂峰前。",
            "吹浪游鱗小，黏苔碎石圓。",
            "會將腰下組，換取釣魚船。"
        ],
        "title": "臨石步港",
        "id": "4cfa5f64-7102-483b-b812-d5afc0f19bf0"
    },
    {
        "author": "徐鉉",
        "paragraphs": [
            "性靈慵懶百無能，唯被朝參遣夙興。",
            "聖主優容恩未答，丹經疏闊病相陵。",
            "脾傷對客偏愁酒，眼暗看書每愧燈。",
            "進與時乖不知退，可憐身計謾騰騰。"
        ],
        "title": "病題二首  其一",
        "id": "5f7d9c36-f209-4f3c-8b17-d97016729431"
    },
    {
        "author": "徐鉉",
        "paragraphs": [
            "人間多事本難論，况是人間懶慢人。",
            "不解養生何怪病，已能知命敢辭貧。",
            "向空咄咄煩書字，與世滔滔莫問津。",
            "金馬門前君識否，東方曼倩是前身。"
        ],
        "title": "病題二首  其二",
        "id": "57163298-780e-44cb-8dc4-9e825469b88b"
    },
    {
        "author": "徐鉉",
        "paragraphs": [
            "夕郎憂國不憂身，今向天涯作逐臣。",
            "魂夢暗馳龍闕曙，嘯吟閒繞虎谿春。",
            "朝車載酒過山寺，諫紙題詩寄野人。",
            "惆悵懦夫何足道，自離羣後已同塵。"
        ],
        "title": "寄江州蕭給事",
        "id": "b766d7a8-383e-4b18-b46c-d2e3c49eb8c2"
    },
    {
        "author": "徐鉉",
        "paragraphs": [
            "賈傅南遷久，江關道路遥。",
            "北來空見雁，西去不如潮。",
            "鼠穴依城社，鴻飛在泬寥。",
            "高低各有處，不擬更相招。"
        ],
        "title": "和江州江中丞見寄",
        "id": "b45c54e6-4006-418b-b097-ed4eb05d9561"
    },
    {
        "author": "徐鉉",
        "paragraphs": [
            "分司洗馬無人問，辭客殷勤輟棹歌。",
            "蒼蘚滿庭行徑小，高梧臨檻雨聲多。",
            "春愁盡付千盃酒，鄉思遥聞一曲歌。",
            "且共勝遊消永日，西岡風物近如何。"
        ],
        "title": "和鍾郎中送朱先輩還京垂寄",
        "id": "c636e3c6-2c75-4bb2-a4d2-b95d4fd783eb"
    },
    {
        "author": "徐鉉",
        "paragraphs": [
            "大藩從事本優賢，幕府仍當北固前。",
            "花繞樓臺山倚郭，寺臨江海水連天。",
            "恐君到即忘歸日，憶我遊曾歷二年。",
            "若許他時作閒伴，殷勤爲買釣魚船。"
        ],
        "title": "送郝郎中爲浙西判官",
        "id": "85d45809-a8b3-47a7-9893-f26701dc3082"
    },
    {
        "author": "徐鉉",
        "paragraphs": [
            "榆柳開新焰，梨花發故枝。",
            "輜軿隘城市，圭組坐曹司。",
            "獨對芝泥檢，遥憐白馬兒。",
            "禁林還視草，氣味兩相知。"
        ],
        "title": "翰林游舍人清明日入院中塗見過余明日亦入西省上直因寄游君",
        "id": "c9582d70-dc2f-437d-9659-e4aaca96ff77"
    },
    {
        "author": "徐鉉",
        "paragraphs": [
            "懸圃清虛乍過秋，看山尋水上茲樓。",
            "輕鷗的的飛難沒，紅葉紛紛晚更稠。",
            "風卷微雲分遠岫，浪摇晴日照中州。",
            "躋攀況有承華客，如在南皮奉勝遊。"
        ],
        "title": "陪王庶子游後湖涵虛閣",
        "id": "1e2d575d-e435-467a-a6a7-891d96228db5"
    },
    {
        "author": "徐鉉",
        "paragraphs": [
            "把酒憑君唱柳枝，也從絲管遞相隨。",
            "逢春只合朝朝醉，記取秋風落葉時。"
        ],
        "title": "柳枝辭十二首  其一",
        "id": "847a848c-5f1a-4caa-b058-08f67def9beb"
    },
    {
        "author": "徐鉉",
        "paragraphs": [
            "南園日暮起春風，吹散楊花雪滿空。",
            "不惜楊花飛也得，愁君老盡臉邊紅。"
        ],
        "title": "柳枝辭十二首  其二",
        "id": "77f217c5-be81-4db0-a452-fb520b372b25"
    },
    {
        "author": "徐鉉",
        "paragraphs": [
            "陌上朱門柳映花，簾鈎半卷綠陰斜。",
            "憑郎暫駐青驄馬，此是錢塘小小家。"
        ],
        "title": "柳枝辭十二首  其三",
        "id": "b039b3ae-97c6-4991-8581-bfa3be4b16bb"
    },
    {
        "author": "徐鉉",
        "paragraphs": [
            "夾岸朱欄柳映樓，綠波平幔带花流。",
            "歌聲不出長條密，忽地風迴見綵舟。"
        ],
        "title": "柳枝辭十二首  其四",
        "id": "3aef44d7-2482-496e-aa68-bdaa6bbbc4de"
    },
    {
        "author": "徐鉉",
        "paragraphs": [
            "老大逢春總恨春，綠楊陰裏最愁人。",
            "舊游一別無因見，嫩葉如眉處處新。"
        ],
        "title": "柳枝辭十二首  其五",
        "id": "ce133744-8a1c-45cb-9423-b42a01a2b270"
    },
    {
        "author": "徐鉉",
        "paragraphs": [
            "濛濛堤畔柳含烟，疑是陽和二月天。",
            "醉裏不知時節改，漫隨兒女打鞦韆。"
        ],
        "title": "柳枝辭十二首  其六",
        "id": "4fe4c1fe-92be-43c5-9030-620957c9c72d"
    },
    {
        "author": "徐鉉",
        "paragraphs": [
            "水閣春來乍減寒，曉妝初罷倚欄干。",
            "長條亂拂春波動，不許佳人照影看。"
        ],
        "title": "柳枝辭十二首  其七",
        "id": "7ef56d7c-c31f-494f-9f15-89e8ad508b75"
    },
    {
        "author": "徐鉉",
        "paragraphs": [
            "柳岸烟昏醉裏歸，不知深處有芳菲。",
            "重來已見花飄盡，唯有黄鶑囀樹飛。"
        ],
        "title": "柳枝辭十二首  其八",
        "id": "45092445-09ad-44be-95cf-70073d45a49c"
    },
    {
        "author": "徐鉉",
        "paragraphs": [
            "此去仙源不是遥，垂楊深處有朱橋。",
            "共君同過朱橋去，密映垂楊聽洞簫。"
        ],
        "title": "柳枝辭十二首  其九",
        "id": "30c275b2-8684-49d1-8f99-a794396954be"
    },
    {
        "author": "徐鉉",
        "paragraphs": [
            "暫別揚州十度春，不知光景屬何人。",
            "一帆歸客千條柳，腸斷東風揚子津。"
        ],
        "title": "柳枝辭十二首  其一○",
        "id": "8a1442cd-a75c-429c-ac28-cc5e9ed9353b"
    },
    {
        "author": "徐鉉",
        "paragraphs": [
            "仙樂春來案舞腰，清聲偏似傍嬌饒。",
            "應緣鶑舌多情頼，長向雙成說翠條。"
        ],
        "title": "柳枝辭十二首  其一一",
        "id": "72eced1e-7014-4fbc-a360-36d40bb2cca3"
    },
    {
        "author": "徐鉉",
        "paragraphs": [
            "鳳笙臨檻不能吹，舞袖當筵亦自疑。",
            "唯有美人多意緒，解衣芳態畫雙眉。"
        ],
        "title": "柳枝辭十二首  其一二",
        "id": "48fdd8da-b23e-4e27-b542-00ce99fd63cd"
    },
    {
        "author": "徐鉉",
        "paragraphs": [
            "浮名浮利信悠悠，四海干戈痛主憂。",
            "三諫不從爲逐客，一身無累似虛舟。",
            "滿朝權貴皆曾忤，繞郭林泉已徧游。",
            "唯有戀恩終不改，半程猶自望城樓。"
        ],
        "title": "貶官泰州出城作",
        "id": "5199b72c-cf8c-4ed3-97ac-b538ba2f35a8"
    },
    {
        "author": "徐鉉",
        "paragraphs": [
            "別路知何極，離腸有所思。",
            "登樓望城遠，摇櫓過江遲。",
            "斷岸烟中失，長天水際垂。",
            "此心非橘柚，不爲兩鄉移。"
        ],
        "title": "過江",
        "id": "7c0fa407-cfd3-4264-a9db-bf21254f8614"
    },
    {
        "author": "徐鉉",
        "paragraphs": [
            "綸闈放逐知何道，桂苑風流且暫歸。",
            "莫問升遷橋上客，身謀疏拙舊心違。"
        ],
        "title": "經東都太子橋",
        "id": "b1740149-abbf-4af3-89d6-908b6a44e196"
    },
    {
        "author": "徐鉉",
        "paragraphs": [
            "東京少長認維桑，書劍誰教入帝鄉。",
            "一事無成空放逐，故人相見重淒涼。",
            "樓臺寂寞官河晚，人物稀疏驛路長。",
            "莫怪臨風惆悵久，十年春色憶維揚。"
        ],
        "title": "贈維揚故人",
        "id": "a42af670-1dc2-4202-8edc-b61424a62c5e"
    },
    {
        "author": "徐鉉",
        "paragraphs": [
            "風緊雨淒淒，川迴岸漸低。",
            "吳州林外近，隋苑霧中迷。",
            "聚散紛如此，悲歡豈易齊。",
            "料君殘酒醒，還聽子規啼。"
        ],
        "title": "泰州道中却寄東京故人",
        "id": "f607fd78-3f86-4b22-9b1b-45699a90ec6e"
    },
    {
        "author": "徐鉉",
        "paragraphs": [
            "秋風海上久離居，曾得劉公一紙書。",
            "淡水心情長若此，銀鈎蹤迹更無如。",
            "嘗憂座側飛鴞鳥，未暇江中覓鯉魚。",
            "今日京吳建朱邸，問君誰共曳長裾。"
        ],
        "title": "得浙西郝判官書未及報聞燕王移鎮京口因寄此詩問方判官田書記消息",
        "id": "036e6c0c-d77f-4049-b9d1-9743a482661a"
    },
    {
        "author": "徐鉉",
        "paragraphs": [
            "昨宵宴罷醉如泥，惟憶張公大谷梨。",
            "白玉花繁曾綴處，黄金色嫩乍成時。",
            "冷侵肺腑醒偏蚤，香惹衣襟歇倍遲。",
            "今旦中山方酒渴，唯應此物最相宜。"
        ],
        "title": "贈陶使君求梨",
        "id": "e167e3b0-eb6b-4b84-b8b9-131bad2b352c"
    },
    {
        "author": "徐鉉",
        "paragraphs": [
            "朱雲曾爲漢家憂，不怕交親作世仇。",
            "壯氣未平空咄咄，狂言無驗信悠悠。",
            "今朝我作傷弓鳥，却羨君爲不繫舟。",
            "勞寄新詩平宿憾，此生心氣貫清秋。"
        ],
        "title": "陳覺放還至泰州以詩見寄作此答之",
        "id": "4be4ab5e-1b08-48a0-ac31-5157af0bb657"
    },
    {
        "author": "徐鉉",
        "paragraphs": [
            "失鄉遷客在天涯，門掩苔垣向水斜。",
            "只就鱗鴻求遠信，敢言車馬訪貧家。",
            "烟生柳岸將垂縷，雪壓梅園半是花。",
            "惆悵明朝罇酒散，夢魂相送到京華。"
        ],
        "title": "王三十七自京垂訪作此送之",
        "id": "3fb479b5-fe67-4fa3-acd1-1b2260bdaea2"
    },
    {
        "author": "徐鉉",
        "paragraphs": [
            "太守今何在，行春去不歸。",
            "筵空收管吹，郊迥儼驂騑。",
            "營外星纔落，園中露已晞。",
            "傷心梁上燕，猶解向人飛。"
        ],
        "title": "陶使君挽歌二首  其一",
        "id": "19a4d427-64d3-4549-b762-313f4937ae81"
    },
    {
        "author": "徐鉉",
        "paragraphs": [
            "始憶花前宴，笙歌醉夕陽。",
            "那堪城外送，哀挽逐歸艎。",
            "鈴閣朝猶閉，風亭日已荒。",
            "唯餘遷客淚，霑灑後池傍。"
        ],
        "title": "陶使君挽歌二首  其二",
        "id": "4b7734cd-ada1-45b2-b03a-66d1f2b6ec41"
    },
    {
        "author": "徐鉉",
        "paragraphs": [
            "賦分多情客，經年去國心。",
            "疏鐘寒郭晚，密雪水亭深。",
            "影迥鴻投渚，聲愁雀噪林。",
            "他鄉一罇酒，獨坐不成斟。"
        ],
        "title": "雪中作",
        "id": "76b46612-d86f-460f-83a6-2432caf2adb1"
    },
    {
        "author": "徐鉉",
        "paragraphs": [
            "宿露依芳草，春郊古陌旁。",
            "風輕不盡偃，日早未晞陽。",
            "耿耿依平遠，離離入望長。",
            "映空無定彩，飄逕有餘光。",
            "颭若荷珠亂，紛如爝火颺。",
            "詩人多感物，凝思繞池塘。"
        ],
        "title": "賦得風光草際浮",
        "id": "bb2fbe48-2414-4cca-a8aa-6696cb4e958e"
    },
    {
        "author": "徐鉉",
        "paragraphs": [
            "常年寒食在京華，今歲清明在海涯。",
            "遠巷蹋歌深夜月，隔牆吹管數枝花。",
            "鴛鸞得路音塵闊，鴻雁分飛道里賒。",
            "不是多情成二十，斷無人解訪貧家。"
        ],
        "title": "寒食成判官垂訪因贈",
        "id": "db1a4c66-673c-4c42-a852-d7da92d44a12"
    },
    {
        "author": "徐鉉",
        "paragraphs": [
            "枚叟鄒生笑語同，莫嗟江上聽秋風。",
            "君看逐客思鄉處，猶在圖山更向東。"
        ],
        "title": "送客至城西望圖山因寄浙西府中",
        "id": "acb910be-9872-40ab-a7cf-cf1f651d9bb9"
    },
    {
        "author": "徐鉉",
        "paragraphs": [
            "傳神蹤迹本來高，澤畔形容愧彩毫。",
            "京邑功臣多佇望，凌烟閣上莫辭勞。"
        ],
        "title": "送寫真成處士入京",
        "id": "5995feea-2bdf-45ef-88cb-2ba76b83b14c"
    },
    {
        "author": "徐鉉",
        "paragraphs": [
            "茱萸房重雨霏微，去國逢秋此恨稀。",
            "目極暫登臺上望，心遥長向夢中歸。",
            "荃蘼路遠愁霜早，兄弟鄉遥羨雁飛。",
            "唯有多情一枝菊，滿盃顔色自依依。"
        ],
        "title": "九日雨中",
        "id": "4df688b2-71ac-4e76-b1e3-388566745c97"
    },
    {
        "author": "徐鉉",
        "paragraphs": [
            "放逐今來漲海邊，親情多在鳳臺前。",
            "且將聚散爲閑事，須信華枯是偶然。",
            "蟬噪疏林村倚郭，鳥飛殘照水連天。",
            "此中唯欠韓康伯，共對秋風詠數篇。"
        ],
        "title": "寄外甥苗武仲",
        "id": "4f917d6a-2317-4d38-9e09-284f106acd85"
    },
    {
        "author": "徐鉉",
        "paragraphs": [
            "別路吳將楚，離憂弟與兄。",
            "斷雲驚晚吹，秋色滿孤城。",
            "信遠鴻初下，鄉遥月共明。",
            "一枝棲未穩，迴首望三京。"
        ],
        "title": "寄從兄憲兼示二弟",
        "id": "9c78024b-5cfa-4be6-83bc-bc7a14e20812"
    },
    {
        "author": "徐鉉",
        "paragraphs": [
            "暮春橋下手封書，寄向南江問越姑。",
            "不道諸郎少歡笑，經年相別憶儂無。"
        ],
        "title": "附書與鍾郎中因寄京妓越賓",
        "id": "098e34f3-6741-424e-b278-b28e9f5ccda5"
    },
    {
        "author": "徐鉉",
        "paragraphs": [
            "海陵城裏春正月，海畔朝陽照殘雪。",
            "城中有客獨登樓，遥望天邊白銀闕。",
            "白銀闕下何英英，雕鞍繡轂趨承明。",
            "閶門曉闢旌旗影，玉墀風細佩環聲。",
            "此處追飛皆俊彥，當年何事容疵賤。",
            "懷鉛晝坐紫微宮，焚香夜直明光殿。",
            "王言簡靜官司閑，朋好殷勤多往還。",
            "新亭風景如東洛，邙嶺林泉似北山。",
            "光陰暗度盃盂裏，職業未妨談笑間。",
            "有時邀賓復携妓，造門不問都非是。",
            "酣歌叫笑驚四鄰，賦筆蹤橫動千字。",
            "任他銀箭轉更籌，不怕金吾司夜吏。",
            "可憐諸貴賢且才，時情物望兩無猜。",
            "伊余獨稟狂狷性，褊量多言仍薄命。",
            "吞舟可漏豈無恩，負乘自貽非不幸。",
            "一朝削跡爲遷客，旦暮青雲千里隔。",
            "離鴻別雁各分飛，折柳攀花兩無色。",
            "盧龍渡口問迷津，瓜步山前送暮春。",
            "白沙江上曾行路，青林花落何紛紛。",
            "漢皇昔幸回中道，極目牛羊卧芳草。",
            "舊宅重遊盡隙荒，故人相見多衰老。",
            "禪智寺，山光橋，風瑟瑟兮雨蕭蕭。",
            "行盃已醒殘夢斷，征途未極離魂消。",
            "海陵郡中陶太守，相逢本是隨行舊。",
            "乍申拜起已開眉，却問辛勤還執手。",
            "精廬水榭最清幽，一稅征車聊駐留。",
            "閉門思過謝來客，知恩省分寬離憂。",
            "郡齋勝境有後池，山亭茵閣互參差。",
            "有時虛左來相召，舉白飛觴任所爲。",
            "多才太守能撾鼓，醉送金船間歌舞。",
            "酒酣耳熱眼生花，暫似京華歡會處。",
            "歸來旅館還端居，清風明月夜窗虛。",
            "駸駸流景歲云暮，天涯望斷故人書。",
            "春來憑檻方歎息，仰頭忽見南來翼。",
            "足繫紅牋墮我前，引頸長鳴如有言。",
            "開緘試讀相思字，乃是多情喬亞元。",
            "短韻三篇皆麗絕，小梅寄意情偏切。",
            "金蘭投分一何堅，銀鈎置袖終難滅。",
            "醉後狂言何足奇，感君知己不相遺。",
            "長卿曾作美人賦，玄成今有責躬詩。",
            "報章欲託還京信，筆拙紙窮情未盡。",
            "珍重芸香陳子喬，亦解貽書遠相問。",
            "寧須買藥療羈愁，只恨無書消鄙吝。",
            "游處當時靡不同，歡娛今日兩成空。",
            "天子尚應憐賈誼，時人未要嘲揚雄。",
            "曲終筆閣緘封已，翩翩驛騎行塵起。",
            "寄向中朝謝故人，爲說相思意如此。"
        ],
        "title": "亞元舍人不替深知猥貽佳作三篇清絕不敢輕酬因爲長歌聊以爲報未竟復得子喬校書示問故兼寄陳君庶資一笑耳",
        "id": "d01fd2f0-8653-4cfe-8ab4-18515146976b"
    },
    {
        "author": "徐鉉",
        "paragraphs": [
            "早年聞有蒯先生，二十餘年道不行。",
            "抵掌曾論天下事，折腰猶悟俗人情。",
            "老還上國歡娛少，貧聚歸資結束輕。",
            "遷客臨流倍惆悵，冷風黄葉滿山城。"
        ],
        "title": "送蒯司錄歸京亮",
        "id": "0c63a208-41d6-4166-808c-eb6153bb4c5b"
    },
    {
        "author": "徐鉉",
        "paragraphs": [
            "聞道將軍輕壯圖，螺江城下委犀渠。",
            "旌旗零落沉荒服，簪履蕭條返故居。",
            "皓首應全蘇武節，故人誰得李陵書。",
            "自憐放逐無長策，空使盧諶淚滿裾。"
        ],
        "title": "聞查建州陷賊寄鍾郎中",
        "id": "15064aa1-9a3f-4217-89c7-3abf0c4b2d16"
    },
    {
        "author": "徐鉉",
        "paragraphs": [
            "賈生三載在長沙，故友相思道路賒。",
            "已分終年甘寂寞，豈知今日返京華。",
            "麟符上相恩偏厚，隋苑留歡日欲斜。",
            "明旦江頭倍惆悵，遠山芳草映殘霞。"
        ],
        "title": "還過東都留守周公筵上贈座客",
        "id": "4f0996b3-1ea5-444b-b2b4-777fa6d82f67"
    },
    {
        "author": "徐鉉",
        "paragraphs": [
            "江邊微雨柳條新，握節含香二使臣。",
            "兩綬對懸雲夢日，方舟齊汎洞庭春。",
            "今朝草木逢新律，昨日山川滿戰塵。",
            "同是多情懷古客，不妨爲賦弔靈均。"
        ],
        "tags": [
            "洞庭湖"
        ],
        "title": "送楊郎中唐員外奉使湖南",
        "id": "9e056811-da44-4da5-b91e-510979a88da3"
    },
    {
        "author": "徐鉉",
        "paragraphs": [
            "平生中表最情親，浮世那堪聚散頻。",
            "謝脁却吟歸省閣，劉楨猶自卧漳濱。",
            "舊游半似前生事，要路多逢後進人。",
            "且喜新吟報强健，明年相望杏園春。"
        ],
        "title": "和表弟包潁見寄",
        "id": "4bfe1bef-8110-424d-aa77-acb88664bfb0"
    },
    {
        "author": "徐鉉",
        "paragraphs": [
            "危言危行古時人，歸向西山卧白雲。",
            "買宅尚尋徐處士，餐霞終訪許真君。",
            "容顔別後應如故，詩詠年來更不聞。",
            "今日城中春又至，落梅愁緒共紛紛。"
        ],
        "title": "寄蕭給事",
        "id": "601923bc-05a5-4cd7-8475-388d4e5738a1"
    },
    {
        "author": "徐鉉",
        "paragraphs": [
            "我愛他山石，中含絕代珍。",
            "烟披寒落落，沙淺靜磷磷。",
            "翠色辭文陛，清聲出泗濱。",
            "扁舟載歸去，知是汎槎人。"
        ],
        "title": "賦石奉送德林少尹員外并序",
        "id": "3e02ad91-3b23-45b7-b43d-9313b2225df3"
    },
    {
        "author": "徐鉉",
        "paragraphs": [
            "念子才多命且奇，亂中拋擲少年時。",
            "深藏七澤衣如雪，却見中朝鬢似絲。",
            "舊德在人終遠大，扁舟爲吏莫推辭。",
            "孤芳自愛凌霜處，詠取文公白菊詩。"
        ],
        "title": "贈泰州掾令狐克己",
        "id": "fb3d8ae1-6321-4fef-901b-780631ab9787"
    },
    {
        "author": "徐鉉",
        "paragraphs": [
            "羨子清吟處，茅齋面碧流。",
            "解憎蓮艷俗，唯欠荻花幽。",
            "鷺立低枝晚，風驚折葉秋。",
            "贈君須種取，不必樹忘憂。"
        ],
        "title": "送荻柴與秀才朱觀",
        "id": "38ff457a-0171-442d-9893-f33b8a245125"
    },
    {
        "author": "徐鉉",
        "paragraphs": [
            "京江風靜喜乘流，極目遥瞻萬歲樓。",
            "喜氣蘢葱甘露晚，水烟波淡海門秋。",
            "五年不見鸞臺長，明日將陪兔苑遊。",
            "欲問平臺門下吏，相君還許吐茵不。"
        ],
        "title": "使浙西先寄獻燕王侍中",
        "id": "4e1a4d68-56e6-4d68-9384-8c50f04f171e"
    },
    {
        "author": "徐鉉",
        "paragraphs": [
            "颯颯旱天雨，凉風一夕迴。",
            "遠尋南畝去，細入驛亭來。",
            "蓑唱牛初牧，漁歌棹正開。",
            "盈庭頓無事，歸思酌金罍。"
        ],
        "title": "常州驛中喜雨",
        "id": "682a1346-b702-42fd-a5c6-728d7c3eccb9"
    },
    {
        "author": "徐鉉",
        "paragraphs": [
            "七夕雨初霽，行人正憶家。",
            "江天望河漢，水館折蓮花。",
            "獨坐凉何甚，微吟月易斜。",
            "今年不乞巧，鈍拙轉堪嗟。"
        ],
        "title": "驛中七夕",
        "id": "328db973-3288-4f0d-85db-6ea6cc000a3e"
    },
    {
        "author": "徐鉉",
        "paragraphs": [
            "盛府賓寮八十餘，閉門高卧興無如。",
            "梁王苑裏相逢早，澗浦城中得信疏。",
            "狼藉杯盤重會面，風流才調一如初。",
            "願君百歲猶强健，他日相尋隠士廬。"
        ],
        "title": "贈浙西顧推官",
        "id": "9c4de8b9-7944-4331-b2e2-0cffc686c8e2"
    },
    {
        "author": "徐鉉",
        "paragraphs": [
            "翠黛嚬如怨，朱顔醉更春。",
            "占將南國貌，惱殺別家人。",
            "粉汗沾巡盞，花鈿逐舞茵。",
            "明朝綺窗下，離恨兩殷勤。"
        ],
        "title": "贈浙西妓亞仙",
        "id": "b625b12a-21f1-4a67-845d-b44cbb985679"
    },
    {
        "author": "徐鉉",
        "paragraphs": [
            "紫微垣裏舊賓從，來向吳門謁府公。",
            "奉使謬持嚴助節，登門初識魯王宮。",
            "笙歌隠隠違離後，烟水茫茫悵望中。",
            "日暮瓜洲江北岸，兩行清淚滴西風。"
        ],
        "title": "迴至瓜洲獻侍中",
        "id": "3246ff39-7a84-45e1-8f26-b58af173eca8"
    },
    {
        "author": "徐鉉",
        "paragraphs": [
            "故人相別動經年，候館相逢倍慘然。",
            "顧我飲冰難輟棹，感君扶病爲開筵。",
            "河灣水淺翹愁鷺，柳岸風微噪暮蟬。",
            "欲識酒醒魂斷處，謝公祠畔客亭前。"
        ],
        "title": "邵伯埭下寄高郵陳郎中",
        "id": "97da6aa7-cf76-4e01-ab3d-981dedadeb30"
    },
    {
        "author": "徐鉉",
        "paragraphs": [
            "三峰烟靄碧臨谿，中有騷人理釣絲。",
            "會友少於分袂日，謫居多却在朝時。",
            "丹心歷歷吾終信，俗慮悠悠爾不知。",
            "珍重韓君與高子，殷勤書札寄相思。"
        ],
        "title": "謫居舒州累得韓高二舍人書作此寄之",
        "id": "a39d5dce-c295-49bd-88eb-7957ec3ff449"
    },
    {
        "author": "徐鉉",
        "paragraphs": [
            "去國離羣擲歲華，病容憔悴愧丹沙。",
            "谿連舍下衣長潤，山带城邊日易斜。",
            "幾處垂鈎依野岸，有時披褐到鄉家。",
            "故人書札頻相慰，誰道西京道路賒。"
        ],
        "title": "和張先輩見寄二首  其一",
        "id": "1c4fa2d2-8b24-4ce8-8f9e-e7729fda8311"
    },
    {
        "author": "徐鉉",
        "paragraphs": [
            "清時淪放在山州，邛竹紗巾處處游。",
            "野日蒼茫悲鵬舍，水風陰濕弊貂裘。",
            "雞鳴候旦寧辭晦，松節凌霜幾換秋。",
            "兩首新詩千里道，感君情分獨知丘。"
        ],
        "title": "和張先輩見寄二首  其二",
        "id": "98dd713c-7676-45ef-ba3d-d8e87d090111"
    },
    {
        "author": "徐鉉",
        "paragraphs": [
            "羈游白社身雖屈，高步辭場道不卑。",
            "投分共爲知我者，相尋多愧謫居時。",
            "離懷耿耿年來夢，厚意勤勤別後詩。",
            "今日谿邊正相憶，雪晴山秀柳絲垂。"
        ],
        "title": "印秀才至舒州見尋別後寄詩依韻和",
        "id": "beef46b3-d094-4907-ab78-d21746db56f7"
    },
    {
        "author": "徐鉉",
        "paragraphs": [
            "松節凌霜久，蓬根逐吹頻。",
            "羣生各有性，桃李但爭春。"
        ],
        "title": "行園樹",
        "id": "d7d3fa70-7034-4af3-9ac2-245c6a93d353"
    },
    {
        "author": "徐鉉",
        "paragraphs": [
            "掩靄愚公谷，蕭寥羽客家。",
            "俗人知處所，應爲有桃花。"
        ],
        "title": "題雷公井",
        "id": "ed5ad5bb-7fa9-4537-a921-1b4f4eea0705"
    },
    {
        "author": "徐鉉",
        "paragraphs": [
            "賈生去國已三年，短褐閑行皖水邊。",
            "盡日野雲生舍下，有時京信到門前。",
            "無人與和投湘賦，愧子來浮訪戴船。",
            "滿袖新詩好迴去，莫隨騷客醉林泉。"
        ],
        "title": "送彭秀才",
        "id": "7e7d686b-d7ba-4dd8-b16b-cbd3a538216c"
    },
    {
        "author": "徐鉉",
        "paragraphs": [
            "正憐東道感賢侯，何幸高冠脫楚囚。",
            "皖伯臺前收別宴，喬公亭下艤行舟。",
            "四年去國身將老，百郡徵兵主尚憂。",
            "更向鄱陽河上去，青衫憔悴淚交流。"
        ],
        "title": "移饒州別周使君",
        "id": "a9d8fc56-bf5a-4c12-8c23-e69c5c29f101"
    },
    {
        "author": "徐鉉",
        "paragraphs": [
            "慼慼逢人問所之，東流相送向京畿。",
            "自甘逐客紉蘭佩，不料平民著戰衣。",
            "樹带荒村春冷落，江澄霽色霧霏微。",
            "時危道喪無才術，空手徘徊不忍歸。"
        ],
        "title": "避難東歸依韻和黄秀才見寄",
        "id": "6d2dfa39-7b5e-4468-bbdd-88e2ca6d4f0f"
    },
    {
        "author": "徐鉉",
        "paragraphs": [
            "太原郭夫子，行高文炳蔚。",
            "弱齡負世譽，一舉游月窟。",
            "仙籍第三人，時人故稱屈。",
            "昔余吏西省，傾蓋名籍籍。",
            "及我竄羣舒，向風心鬰鬰。",
            "歸來暮江上，雲霧一披拂。",
            "雷雨不下施，猶作池中物。",
            "念君介然氣，感時思奮發。",
            "示我數篇文，與古爭馳突。",
            "綵縟粲英華，理深刮肌骨。",
            "古詩尤精奧，史論皆宏拔。",
            "舉此措諸民，何憂民不活。",
            "吁嗟吾道薄，與世長迂闊。",
            "顧我徒有心，數奇身正絀。",
            "論兵屬少年，經國須儒術。",
            "夫子無自輕，蒼生正愁疾。"
        ],
        "title": "酬郭先輩",
        "id": "c55f549d-4887-442d-83a8-ae464761b8bc"
    },
    {
        "author": "徐鉉",
        "paragraphs": [
            "石渠冊府神仙署，當用明朝第一人。",
            "腰下別懸新印綬，堂中皆是故交親。",
            "龍池樹色供清景，浴殿香風接近鄰。",
            "從此翻飛應更遠，徧尋三十六天春。"
        ],
        "title": "和集賢鍾郎中",
        "id": "df9150ea-9e88-4111-9d6d-6f55ab29e5ff"
    },
    {
        "author": "徐鉉",
        "paragraphs": [
            "舊族知名士，朱衣宰楚城。",
            "所嗟吾道薄，豈是主恩輕。",
            "戰鼓何時息，儒冠獨自行。",
            "此心多感激，相送若爲情。"
        ],
        "title": "送劉山陽",
        "id": "c48f4ea5-666e-4f98-9511-5d841821c9ca"
    },
    {
        "author": "徐鉉",
        "paragraphs": [
            "茲山信岑寂，陰崖積蒼翠。",
            "水石何必多，宛有千巖意。",
            "孰知近人境，旦暮含佳氣。",
            "池影摇輕風，林光澹新霽。",
            "支頤藉芳草，自足忘世事。",
            "未得歸去來，聊爲宴居地。"
        ],
        "title": "題伏龜山北隅",
        "id": "13c55cc8-f14a-4cf5-8a80-325be26887c2"
    },
    {
        "author": "徐鉉",
        "paragraphs": [
            "封疆多難正經綸，臺閣如何不用君。",
            "江上又勞爲小邑，篋中徒自有雄文。",
            "書生膽氣人誰信，遠俗歌謠主不聞。",
            "一首新詩無限意，再三吟咏向秋雲。"
        ],
        "title": "送黄梅江明府",
        "id": "6020c922-18ab-4981-aeec-08a63a6e98be"
    },
    {
        "author": "徐鉉",
        "paragraphs": [
            "忠臣本愛君，仁人本愛民。",
            "寧知貴與賤，豈計名與身。",
            "梅生爲一尉，獻疏來君門。",
            "君門深萬里，金虎重千鈞。",
            "向永且不用，況復論子真。",
            "拂衣遂長往，高節邈無鄰。",
            "至今仙籍中，謂之梅真人。",
            "郭生負逸氣，百代繼遺塵。",
            "進退生自知，得喪吾不陳。",
            "斯民苟有幸，期子一朝伸。"
        ],
        "title": "詠梅子真送郭先輩",
        "id": "92161169-3fed-4b3e-88e9-fbbb39da32c9"
    },
    {
        "author": "徐鉉",
        "paragraphs": [
            "細雨輕風采藥時，褰簾隠几更何爲。",
            "豈知澤畔紉蘭客，來赴城中角黍期。",
            "多罪靜思如剉蘗，赦書纔聽似含飴。",
            "謝公制勝常閑暇，願接西州敵手棋。"
        ],
        "title": "和蕭郎中午日見寄",
        "id": "0deb8bbf-286d-48e7-bb4c-e2320b03b4ba"
    },
    {
        "author": "徐鉉",
        "paragraphs": [
            "世亂離情苦，家貧色養難。",
            "水雲孤棹去，風雨暮春寒。",
            "幕府才方急，騷人淚未乾。",
            "何時王道泰，萬里看鵬摶。"
        ],
        "title": "送黄秀才姑熟辟命",
        "id": "c1aee997-718f-4316-8be5-367e0bd7bd82"
    },
    {
        "author": "徐鉉",
        "paragraphs": [
            "海內兵方起，離筵淚易垂。",
            "憐君負米去，惜此落花時。",
            "想憶看來信，相寬指後期。",
            "殷勤手中柳，此是向南枝。"
        ],
        "tags": [
            "离别",
            "送别"
        ],
        "title": "送王四十五歸東都",
        "id": "e7b2fb25-3fc6-40f9-b30d-f0d7f6a539d0"
    },
    {
        "author": "徐鉉",
        "paragraphs": [
            "田園經雨綠分畦，飛蓋閑行九里堤。",
            "拂袖清風塵不起，滿川芳草路如迷。",
            "林開始覺晴天迥，潮上初驚浦岸齊。",
            "怪得仙郎詩句好，斷霞殘照遠山西。"
        ],
        "title": "和太常蕭少卿近郊馬上偶吟  其一",
        "id": "aab9a7e7-68cd-4ce3-9740-b8992f22b082"
    },
    {
        "author": "徐鉉",
        "paragraphs": [
            "抱甕何人灌藥畦，金銜爲爾駐平堤。",
            "村橋野店景無限，綠水晴天思欲迷。",
            "橫笛乍隨輕吹斷，歸帆疑與遠山齊。",
            "鳳城迴望真堪畫，萬戶千門蔣嶠西。"
        ],
        "title": "和太常蕭少卿近郊馬上偶吟  其二",
        "id": "85628cdd-285f-429d-8eab-0919ee78eef0"
    },
    {
        "author": "徐鉉",
        "paragraphs": [
            "歌舞送飛毬，金觥碧玉籌。",
            "管弦桃李月，簾幕鳳凰樓。",
            "一笑千場醉，浮生任白頭。"
        ],
        "title": "拋毬樂辭二首  其一",
        "id": "28db2870-ec2c-40af-ae1e-c9b3a710da98"
    },
    {
        "author": "徐鉉",
        "paragraphs": [
            "灼灼傳花枝，紛紛度畫旂。",
            "不知紅燭下，照見彩毬飛。",
            "借勢因期尅，巫山暮雨歸。"
        ],
        "title": "拋毬樂辭二首  其二",
        "id": "9b5a72d2-42cd-425f-8f10-cb7fd56f40a7"
    },
    {
        "author": "徐鉉",
        "paragraphs": [
            "莫折紅芳樹，但知盡意看。",
            "狂風幸無意，那忍折教殘。"
        ],
        "title": "離歌辭五首  其一",
        "id": "a0d83b91-ec22-4b89-99e0-6034a3807d70"
    },
    {
        "author": "徐鉉",
        "paragraphs": [
            "朝日城南路，旌旗照綠蕪。",
            "使君何處去，桑下覓羅敷。"
        ],
        "title": "離歌辭五首  其二",
        "id": "d34491df-fd4b-49bc-97e1-730cf5bcbed4"
    },
    {
        "author": "徐鉉",
        "paragraphs": [
            "事與年俱往，情將分共深。",
            "莫驚客鬢改，只是舊時心。"
        ],
        "title": "離歌辭五首  其三",
        "id": "47234c78-fc14-4e4a-a4fb-816e10bceb3a"
    },
    {
        "author": "徐鉉",
        "paragraphs": [
            "暫別勞相送，佳期願莫違。",
            "朱顔不須老，留取待郎歸。"
        ],
        "title": "離歌辭五首  其四",
        "id": "d8056244-45fe-4f7c-9d0a-85cee8a335d2"
    },
    {
        "author": "徐鉉",
        "paragraphs": [
            "拂匣收珠佩，迴燈拭薄妝。",
            "莫嫌春夜短，匹似楚襄王。"
        ],
        "title": "離歌辭五首  其五",
        "id": "3d868704-6c27-4890-a856-ef160cf66594"
    },
    {
        "author": "徐鉉",
        "paragraphs": [
            "魂夢悠揚不奈何，夜來還在故人家。",
            "香濛蠟燭時時暗，戶映屏風故故斜。",
            "檀的慢調銀字管，雲鬟低綴折枝花。",
            "天明又作人間別，洞口春深道路賒。"
        ],
        "title": "夢游三首  其一",
        "id": "ef6a0261-311a-49a9-a9fa-fac1b630369b"
    },
    {
        "author": "徐鉉",
        "paragraphs": [
            "繡幌銀屏杳靄間，若非魂夢到應難。",
            "窗前人靜偏宜夜，戶內春濃不識寒。",
            "蘸甲遞觴織似玉，含詞忍笑膩于檀。",
            "錦書若要知名字，滿縣花開不姓潘。"
        ],
        "title": "夢游三首  其二",
        "id": "5b6cd9e2-6d7c-4510-85fd-973ad0d18fb4"
    },
    {
        "author": "徐鉉",
        "paragraphs": [
            "南國佳人字玉兒，芙蓉雙臉遠山眉。",
            "仙郎有約長相憶，阿母無猜不得知。",
            "夢裏行雲還倏忽，暗中携手乍疑遲。",
            "因思別後閑窗下，織得迴文幾首詩。"
        ],
        "title": "夢游三首  其三",
        "id": "f08151cc-42cc-4716-aa7e-ee1762ad9312"
    },
    {
        "author": "徐鉉",
        "paragraphs": [
            "湘浦懷沙已不疑，京城賜第豈前期。",
            "鼓聲到晚知坊遠，山色來多與靜宜。",
            "簪屨尚應憐故物，稻粱空自愧華池。",
            "新詩問我偏饒思，還念鷦鷯得一枝。"
        ],
        "title": "和蕭少卿見慶新居  其一",
        "id": "3ed739aa-0f4e-4dee-9180-e6d28e121d11"
    },
    {
        "author": "徐鉉",
        "paragraphs": [
            "驚蓬偶駐知多幸，斷雁重聯愜素期。",
            "當戶小山如舊識，上牆幽蘚最相宜。",
            "清風不去因栽竹，隙地無多也鑿池。",
            "更喜良鄰有嘉樹，綠陰分得近南枝。"
        ],
        "title": "和蕭少卿見慶新居  其二",
        "id": "5a28f7a6-b1e8-4920-8eb9-920e99d584ed"
    },
    {
        "author": "徐鉉",
        "paragraphs": [
            "下國兵方起，君家義獨聞。",
            "若爲輕世利，歸去卧溪雲。",
            "掛席衝嵐翠，携筇破蘚紋。",
            "離情似霜葉，江上正紛紛。"
        ],
        "title": "送勳道人之建安",
        "id": "76714d2b-1f8f-4f68-befb-62b4eb661121"
    },
    {
        "author": "徐鉉",
        "paragraphs": [
            "嘗聞黟縣似桃源，況是優游冠玳筵。",
            "遺愛非遥應卧理，祖風猶在好尋仙。",
            "朝衣舊識薰香史，祿米初營種秫田。",
            "大抵宦游須自適，莫辭離別二三年。"
        ],
        "title": "送許郎中歙州判官兼黟縣",
        "id": "64314f4e-e7c7-44ed-b31b-2935aceb853a"
    },
    {
        "author": "徐鉉",
        "paragraphs": [
            "問君孤棹去何之，玉笥春風楚水西。",
            "山上斷雲分翠靄，林間晴雪入澄溪。",
            "琴心酒趣神相會，道士仙童手共携。",
            "他日時清更隨計，莫如劉阮洞中迷。"
        ],
        "title": "送彭秀才南游",
        "id": "d93c4f9b-933b-4770-b350-d8609583ef4f"
    },
    {
        "author": "徐鉉",
        "paragraphs": [
            "酌酒圍爐久，愁襟默自增。",
            "長年逢歲暮，多病見兵興。",
            "夜色開庭燎，寒威入硯冰。",
            "湯師無別念，吟坐一燈凝。"
        ],
        "title": "和明上人除夜見寄",
        "id": "5a8b6d0a-6dd3-4e92-b4e4-2af9f70dbf5b"
    },
    {
        "author": "徐鉉",
        "paragraphs": [
            "潦倒含香客，淒涼賦鵩人。",
            "未能全卷舌，終擬學垂綸。",
            "故友暌離久，音書問訊頻。",
            "相思俱老大，又見一年新。"
        ],
        "title": "正初和鄂州邊郎中見寄",
        "id": "b16ab4a7-691b-4e67-8ad5-1a4cc311a077"
    },
    {
        "author": "徐鉉",
        "paragraphs": [
            "之子有雄文，風標秀不羣。",
            "低飛從墨綬，逸志在青雲。",
            "柳色臨流動，春光到縣分。",
            "賢人多靜理，未爽醉醺醺。"
        ],
        "title": "送劉司直出宰",
        "id": "7c1b20d4-0d0c-4f10-a9c6-1e0a36a0bc32"
    },
    {
        "author": "徐鉉",
        "paragraphs": [
            "梁王籍寵就東藩，還召鄒枚坐兔園。",
            "今日好論天下事，昔年同受主人恩。",
            "石頭城下春潮滿，金柅亭邊綠樹繁。",
            "唯有音書慰離別，一杯相送別無言。"
        ],
        "title": "送從兄赴臨川幕",
        "id": "9e136d21-d006-4c64-885e-0e9079664316"
    },
    {
        "author": "徐鉉",
        "paragraphs": [
            "煩君更上築金臺，世難民勞藉俊才。",
            "自有聲名馳羽檄，不妨談笑奉罇罍。",
            "元規樓迥清風滿，匡俗仙春畫障開。",
            "莫忘故人離別恨，海潮迴處寄書來。"
        ],
        "title": "送龔員外赴江州幕",
        "id": "1e2da188-0f34-4f89-9a44-1db6070cf34d"
    },
    {
        "author": "徐鉉",
        "paragraphs": [
            "我重朱夫子，依然見古人。",
            "成名無愧色，得祿及慈親。",
            "莫歎官資屈，寧論活計貧。",
            "平生心氣在，終在靜邊塵。"
        ],
        "title": "送朱先輩尉廬陵",
        "id": "a6d9230a-83c9-4483-9f3f-b0b886533533"
    },
    {
        "author": "徐鉉",
        "paragraphs": [
            "酌此杯中物，茱萸滿把秋。",
            "今朝將送別，他日是忘憂。",
            "世亂方多事，年加易得愁。",
            "政成頻一醉，亦未減風流。"
        ],
        "title": "送德林郎中學士赴東府得酒并序",
        "id": "46698569-9455-48ba-bb9b-26ee9ec753f1"
    },
    {
        "author": "徐鉉",
        "paragraphs": [
            "聞君仙袂指洪涯，我憶情人別路賒。",
            "知有歡娛游楚澤，更無書札到京華。",
            "雲間驛閣連江靜，春滿西山倚漢斜。",
            "此處相逢應見問，爲言搔首望龍沙。"
        ],
        "title": "送陳先生之洪并寄蕭少卿",
        "id": "ad8b4c5c-dc85-4c6a-aab0-791d025afbdb"
    },
    {
        "author": "徐鉉",
        "paragraphs": [
            "茂宰隳官去，扁舟著綵衣。",
            "湓城春酒熟，匡阜野花稀。",
            "解纜垂楊綠，開帆宿鷺飛。",
            "一朝吾道泰，還逐落潮歸。"
        ],
        "title": "送龔明府九江歸寧",
        "id": "3c5f8ca7-11ab-421b-89b8-6d03df2f67fe"
    },
    {
        "author": "徐鉉",
        "paragraphs": [
            "亡羊岐路愧司南，二紀窮通聚散三。",
            "老去何妨從笑傲，病來看欲懶朝參。",
            "離腸似線常憂斷，世態如湯不可探。",
            "珍重加餐省思慮，時時斟酒壓山嵐。"
        ],
        "title": "和江西蕭少卿見寄二首  其一",
        "id": "d0de5eba-2cd6-42c8-91b0-f3553a8eba76"
    },
    {
        "author": "徐鉉",
        "paragraphs": [
            "身遥上國三千里，名在朝中二十春。",
            "金印不須辭入幕，麻衣曾此歎迷津。",
            "卷舒由我真齊物，憂喜忘心即養神。",
            "世路風波自翻覆，虛舟無計得沉淪。"
        ],
        "title": "和江西蕭少卿見寄二首  其二",
        "id": "52dc01b6-da6b-41b1-bf55-bb3ef11008fb"
    },
    {
        "author": "徐鉉",
        "paragraphs": [
            "我愛陶靖節，吏隠從弦歌。",
            "我愛費徵君，高卧歸九華。",
            "清風激頹波，來者何以加。",
            "我志兩不遂，漂淪浩無涯。",
            "數奇時且亂，此圖今愈賒。",
            "賢哉薛夫子，高舉凌晨霞。",
            "安民即是道，投足皆爲家。",
            "功名與權位，悠悠何用誇。",
            "携朋出遠郊，酌酒藉平沙。",
            "雲收遠天靜，江闊片帆斜。",
            "離懷與企羨，南望長咨嗟。"
        ],
        "title": "送薛少卿赴青陽",
        "id": "297bc7e3-eb9a-45c8-90f9-30011c6944c5"
    },
    {
        "author": "徐鉉",
        "paragraphs": [
            "右史罷朝歸，之官句水湄。",
            "別我行千里，送君傾一巵。",
            "酒罷長歎息，此歎君應悲。",
            "亂中吾道薄，卿族舊人稀。",
            "胡爲佩銅墨，去此白玉墀。",
            "吏事豈所堪，民病何可醫。",
            "藏用清其心，此外慎勿爲。",
            "縣郭有佳境，千峰谿水西。",
            "雲樹杳迴合，巖巒互蔽虧。",
            "彈琴坐其中，世事吾不知。",
            "時時寄書札，以慰長相思。"
        ],
        "title": "送高起居之涇縣",
        "id": "4afc363d-e8c2-4ba1-a4fa-6695941caa0c"
    },
    {
        "author": "徐鉉",
        "paragraphs": [
            "茅許稟靈氣，一家同上賓。",
            "仙山空有廟，舉世更無人。",
            "獨往誠違俗，浮名亦累真。",
            "當年各自勉，雲洞鎮長春。"
        ],
        "title": "宿茅山寄舍弟",
        "id": "4d5d84c3-3521-433a-ade8-4b13da146199"
    },
    {
        "author": "徐鉉",
        "paragraphs": [
            "日入林初靜，山空暑更寒。",
            "泉鳴細巖竇，鶴唳眇雲端。",
            "拂榻安棋局，焚香戴道冠。",
            "望君殊不見，終夕凭欄干。"
        ],
        "title": "晚憩白鶴廟寄句容張少府",
        "id": "f1de9adf-559d-4f2f-a39d-552ad62a39b9"
    },
    {
        "author": "徐鉉",
        "paragraphs": [
            "南朝名士富仙才，追步東鄉遂不迴。",
            "丹井自深桐暗老，祠宮長在鶴頻來。",
            "巖邊桂樹攀仍倚，洞口桃花落復開。",
            "惆悵霓裳太平事，一函真跡鎖昭臺。"
        ],
        "title": "題紫陽觀",
        "id": "01a36baa-f3c2-41ea-a6ef-8969f012544d"
    },
    {
        "author": "徐鉉",
        "paragraphs": [
            "先生曾有洞天期，猶傍天壇摘紫芝。",
            "處世自能心混沌，全真誰見德支離。",
            "玉霄塵閉人長在，金鼎功成俗未知。",
            "他日飈輪謁茅許，願同雞犬去相隨。"
        ],
        "title": "贈奚道士",
        "id": "1047829a-6cf0-4a92-8eae-1b4966334806"
    },
    {
        "author": "徐鉉",
        "paragraphs": [
            "絕境何人識，高亭萬象含。",
            "凭軒臨樹杪，送目極天南。",
            "積靄生泉洞，歸雲鎖石龕。",
            "丹霞披翠巘，白鳥带晴嵐。",
            "仙去留虛室，龍歸漲碧潭。",
            "幽巖君獨愛，玄味我曾耽。",
            "世上愁何限，人間事久諳。",
            "終須脫羈鞅，來此會空談。"
        ],
        "title": "題碧巖亭贈孫尊師",
        "id": "0eb90f9e-9b84-49e3-b433-d68e1a6825ec"
    },
    {
        "author": "徐鉉",
        "paragraphs": [
            "平生心事向玄關，一入仙鄉似舊山。",
            "白鶴唳空晴眇眇，丹砂流澗暮潺潺。",
            "嘗嗟多病嫌中藥，擬問真經乞小還。",
            "滿洞烟霞互陵亂，何峰臺榭是蕭閑。"
        ],
        "title": "題白鶴廟",
        "id": "141ae8bd-a4e2-4b34-be81-9a32595f8496"
    },
    {
        "author": "徐鉉",
        "paragraphs": [
            "氣爲還元正，心由抱一靈。",
            "凝神歸罔象，飛步入青冥。",
            "整服乘三素，旋綱躡九星。",
            "瓊章開後學，稽首奉真經。"
        ],
        "title": "步虛詞五首  其一",
        "id": "f3ff5c75-41af-4469-80bb-d3adb2b9c86c"
    },
    {
        "author": "徐鉉",
        "paragraphs": [
            "天帝黄金闕，真人紫錦書。",
            "霓裳紛蔽景，羽服迥臨虛。",
            "白鶴能爲使，班麟解駕車。",
            "靈符終願借，轉共世情疏。"
        ],
        "title": "步虛詞五首  其二",
        "id": "fe398e7e-cb9a-498c-8956-da3ba0443753"
    },
    {
        "author": "徐鉉",
        "paragraphs": [
            "聖主過幽谷，虛皇在蕊宮。",
            "五千宗物母，七字秘神童。",
            "世人金壺遠，人間玉籥空。",
            "唯餘養身法，修此與天通。"
        ],
        "title": "步虛詞五首  其三",
        "id": "87208d5a-50a8-45d1-8612-d7b08160c012"
    },
    {
        "author": "徐鉉",
        "paragraphs": [
            "何處求玄解，人間有洞天。",
            "勤行皆是道，謫下尚爲仙。",
            "蔽景乘朱鳳，排虛駕紫烟。",
            "不嫌園吏傲，願在玉宸前。"
        ],
        "title": "步虛詞五首  其四",
        "id": "7ee49032-3d57-4a09-9cd1-2ab63cebdbda"
    },
    {
        "author": "徐鉉",
        "paragraphs": [
            "三素霏霏遠，盟威凜凜寒。",
            "火鈴空滅沒，星斗曉闌干。",
            "佩響流虛殿，爐烟在醮壇。",
            "蕭寥不可極，驂駕上雲端。"
        ],
        "title": "步虛詞五首  其五",
        "id": "31b023f7-7a33-4b60-8594-b2d41521bf16"
    },
    {
        "author": "徐鉉",
        "paragraphs": [
            "瑶壇醮罷晚雲開，羽客分飛俗士迴。",
            "爲報移文不須勒，未曾游處待重來。"
        ],
        "title": "留題",
        "id": "3588a5ee-6cbb-4c9f-ba1a-a2105efcfc76"
    },
    {
        "author": "徐鉉",
        "paragraphs": [
            "已開山館待抽簪，更要巖泉欲洗心。",
            "常被松聲迷細韻，急流花片落高岑。",
            "便疏淺瀨穿莎徑，始有清光映竹林。",
            "何日煎茶醖香酒，沙邊同聽暝猿吟。"
        ],
        "title": "和陳洗馬山莊新泉",
        "id": "591d0ef6-bfdc-42be-9995-bd9198379aea"
    },
    {
        "author": "徐鉉",
        "paragraphs": [
            "今宵星漢共晶光，應笑羅敷嫁侍郎。",
            "斗柄易傾離恨促，河流不盡後期長。",
            "靜聞天籟疑鳴佩，醉折荷花想豔妝。",
            "誰見宣猷堂上宴，一篇清韻振金鐺。"
        ],
        "title": "奉和七夕應令",
        "id": "dc3e52b6-d85f-4119-88b2-638ecefe12e1"
    },
    {
        "author": "徐鉉",
        "paragraphs": [
            "微雲疏雨淡新秋，曉夢依稀十二樓。",
            "故作別離應有以，擬延更漏共無由。",
            "那教人世長多恨，未必天仙不解愁。",
            "博望苑中殘酒醒，香風佳氣獨遲留。"
        ],
        "title": "又和八日",
        "id": "ec2704b8-2120-4f29-8127-9588d479fef0"
    },
    {
        "author": "徐鉉",
        "paragraphs": [
            "成名郊外掩柴扉，樹影蟬聲共息機。",
            "積雨暗封青蘚徑，好風輕透白綀衣。",
            "嘉魚始賦人爭誦，荆玉頻收國自肥。",
            "獨坐公廳正煩暑，喜吟新詠見玄微。"
        ],
        "title": "和印先輩及第後獻座主朱舍人郊居之作",
        "id": "9f1542cd-efc7-4e1b-89ed-275ab86480bb"
    },
    {
        "author": "徐鉉",
        "paragraphs": [
            "梓澤成新致，金丹有舊情。",
            "挂冠朝睡足，隠几暮江清。",
            "藥圃分輕綠，松窗起細聲。",
            "養高寧厭病，默坐對諸生。"
        ],
        "title": "和致仕張尚書新創道院",
        "id": "7595248a-0979-4a53-84b9-65a61c3a92d3"
    },
    {
        "author": "徐鉉",
        "paragraphs": [
            "登高節物最堪憐，小嶺疏林對檻前。",
            "輕吹斷時雲縹緲，夕陽明處水澄鮮。",
            "江城秋早催寒事，望苑朝稀足晏眠。",
            "庭有菊花罇有酒，若方陶令愧猶賢。"
        ],
        "title": "和尉遲贊善秋暮僻居",
        "id": "13152116-37aa-47a1-a0c5-9d97c3dee900"
    },
    {
        "author": "徐鉉",
        "paragraphs": [
            "海門山下一漁舟，中有高人未白頭。",
            "已駕安車歸故里，尚通閨籍在龍樓。",
            "泉聲潄玉窗前落，江色和烟檻外流。",
            "今日君臣厚終始，不須辛苦畫雙牛。"
        ],
        "title": "和陳贊善致仕還京口",
        "id": "b2433410-3421-47cf-a2d9-1c86a7872c82"
    },
    {
        "author": "徐鉉",
        "paragraphs": [
            "珍重還京使，殷勤話故人。",
            "別離長挂夢，寵祿不關身。",
            "趣向今成道，聲華舊絕塵。",
            "莫嗟容鬢老，詩句逐時新。"
        ],
        "title": "京使迴自臨川得從兄書寄詩依韻和",
        "id": "24baa1ad-c24f-4560-a4ba-d94b2ffc4761"
    },
    {
        "author": "徐鉉",
        "paragraphs": [
            "窗外虛明雪乍晴，簷前垂霤盡成冰。",
            "長廊瓦疊行行密，晚院風高寸寸增。",
            "玉指乍拈簪尚愧，金階時墜磬難勝。",
            "晨餐堪醒曹參酒，自恨空腸病不能。"
        ],
        "title": "陪鄭王相公賦簷前垂冰應教依韻",
        "id": "862bb5ef-1239-493a-bcad-2c667c5fd933"
    },
    {
        "author": "徐鉉",
        "paragraphs": [
            "名遂功成累復輕，鱸魚因起舊鄉情。",
            "履聲初下金華省，帆影看離石首城。",
            "化劍津頭尋故老，同亭會上問仙卿。",
            "冥鴻高舉真難事，相送何須淚滿纓。"
        ],
        "title": "送禮部潘尚書致仕還建安",
        "id": "0c29f3cb-9cbd-49fe-90df-74be8d7a9c36"
    },
    {
        "author": "徐鉉",
        "paragraphs": [
            "仙郎移病暑天過，却似冥鴻避罻羅。",
            "晝夢乍驚風動竹，夜吟時覺露霑莎。",
            "情親稍喜貧居近，性懶猶嫌上直多。",
            "望苑恩深期勿藥，青雲岐路未蹉跎。"
        ],
        "title": "和尉遲贊善病中見寄",
        "id": "3cc5cf60-013c-449d-af5e-149d7eb14387"
    },
    {
        "author": "徐鉉",
        "paragraphs": [
            "往歲曾遊弄水亭，齊峰濃翠暮軒橫。",
            "哀猿出檻心雖喜，傷鳥聞弦勢易驚。",
            "病後簪纓殊寡興，老來泉石倍關情。",
            "今朝池口風波靜，遥賀山前有頌聲。"
        ],
        "title": "池州陳使君見示游齊山詩因寄",
        "id": "004cb6fb-9f53-4f05-b21f-1fc9780c0e4a"
    },
    {
        "author": "徐鉉",
        "paragraphs": [
            "蹇步還依列宿邊，拱辰重認舊雲天。",
            "自嗟多難飄零困，不似當年膽氣全。",
            "雞樹晚花疏向日，龍池輕浪細含烟。",
            "從來不解爲身計，一葉悠悠任大川。"
        ],
        "title": "再領制誥和王明府見賀",
        "id": "472870f9-36a3-4493-aa8f-3a7e0b44f92f"
    },
    {
        "author": "徐鉉",
        "paragraphs": [
            "西掖官曹近，南溟道路遥。",
            "使星將渡漢，仙掌乍乘潮。",
            "柳映靈和折，梅依大庾飄。",
            "江帆風淅淅，山館雨蕭蕭。",
            "陸賈真迂闊，終童久寂寥。",
            "送君何限意，把酒一長謠。"
        ],
        "title": "送高舍人使嶺南",
        "id": "d2682a22-cc50-4101-b1d0-78bf35a0159d"
    },
    {
        "author": "徐鉉",
        "paragraphs": [
            "時情世難消我道，薄宦流年厄此身。",
            "莫歎京華同寂寞，曾經兵革共漂淪。",
            "對山開戶唯求靜，貰酒留賓不道貧。",
            "善政空多尚淹屈，不知誰是解憂民。"
        ],
        "title": "和王明府見寄",
        "id": "38f4583c-0514-4fb8-aae0-e4517a197428"
    },
    {
        "author": "徐鉉",
        "paragraphs": [
            "逐客悽悽重入京，舊愁新恨兩難勝。",
            "雲收楚塞千山雪，風結秦淮一尺冰。",
            "置醴筵空情豈盡，投湘文就思如凝。",
            "更殘月落知孤坐，遥望船窗一點星。"
        ],
        "title": "和方泰州見寄",
        "id": "33146baf-43f8-4d0c-9eff-98ec5d5787f5"
    },
    {
        "author": "徐鉉",
        "paragraphs": [
            "國有承祧重，人知秉哲尊。",
            "清風來望苑，遺烈在東藩。",
            "此日升緱嶺，何因到寢門。",
            "天高不可問，烟靄共昏昏。"
        ],
        "title": "文獻太子挽歌辭五首  其一",
        "id": "fce875ba-50c2-4b80-b04a-3d77c0b1e411"
    },
    {
        "author": "徐鉉",
        "paragraphs": [
            "夏啟我君子，周儲上帝賓。",
            "音容一飄忽，功業自紛綸。",
            "露泣承華月，風驚麗正塵。",
            "空餘商嶺客，行哭下宜春。"
        ],
        "title": "文獻太子挽歌辭五首  其二",
        "id": "1dd6f6f2-b24a-45d4-b9af-b288a9126499"
    },
    {
        "author": "徐鉉",
        "paragraphs": [
            "出處成交讓，經綸有大功。",
            "淚碑瓜步北，棠樹蒜山東。",
            "百揆方時敘，重離遂不融。",
            "故臣偏感咽，曾是歎三窮。"
        ],
        "title": "文獻太子挽歌辭五首  其三",
        "id": "f3de1596-55c0-401d-bab6-8b9ead0600d1"
    },
    {
        "author": "徐鉉",
        "paragraphs": [
            "甲觀光陰促，園陵天地長。",
            "簫笳咽無韻，賓御哭相將。",
            "盛烈傳彝鼎，遺文被樂章。",
            "君臣知己分，零淚亂無行。"
        ],
        "title": "文獻太子挽歌辭五首  其四",
        "id": "943c4954-6d75-48db-9835-cd47b7bd253b"
    },
    {
        "author": "徐鉉",
        "paragraphs": [
            "綵仗清晨出，非同齒胄時。",
            "愁烟鎖平甸，朔吹繞寒枝。",
            "楚客來何補，緱山去莫追。",
            "迴瞻飛蓋處，掩袂不勝悲。"
        ],
        "title": "文獻太子挽歌辭五首  其五",
        "id": "96a1439e-1efb-4415-b8ab-289a4db677ab"
    },
    {
        "author": "徐鉉",
        "paragraphs": [
            "家世朱門貴，官資粉署優。",
            "今爲百里長，應好五峰游。",
            "柳影連彭澤，湖光接庾樓。",
            "承明須再入，官滿莫淹留。"
        ],
        "title": "送王員外宰德安",
        "id": "0f32b902-92f1-43b2-9549-07355da8816e"
    },
    {
        "author": "徐鉉",
        "paragraphs": [
            "請以端谿潤，酬君水玉明。",
            "方圓雖異器，功用信俱呈。",
            "自得山川秀，能分日月精。",
            "巾箱各珍重，所貴在交情。"
        ],
        "title": "以端谿硯酬張員外水精珠兼和來篇",
        "id": "ec72560b-3fbf-4303-8171-d7e198e18519"
    },
    {
        "author": "徐鉉",
        "paragraphs": [
            "故人相別動相思，此地相逢豈素期。",
            "九子峰前閒未得，五谿橋上坐多時。",
            "甘泉從幸余知忝，宣室徵還子未遲。",
            "且飲一杯消別恨，野花風起漸離披。"
        ],
        "tags": [
            "九华山"
        ],
        "title": "奉使九華山中塗遇青陽薛郎中",
        "id": "bed524be-ee83-42e1-9d51-cae60171e79c"
    },
    {
        "author": "徐鉉",
        "paragraphs": [
            "遠使程途未一分，離心常要醉醺醺。",
            "那堪彭澤門前立，黄菊蕭疏不見君。"
        ],
        "title": "奉命南使經彭澤",
        "id": "fb686192-96b6-455d-878c-018075c1e860"
    },
    {
        "author": "徐鉉",
        "paragraphs": [
            "我持使節經韶石，君作閒遊過武夷。",
            "兩地山光成獨賞，隔年鄉思暗相知。",
            "洪涯壇上長岑寂，孺子亭前自別離。",
            "珍重分岐一杯酒，强加餐飯數吟詩。"
        ],
        "title": "南都遇前嘉魚劉令言游閩嶺作此與之",
        "id": "74382f73-c036-4322-9856-516c540400e9"
    },
    {
        "author": "徐鉉",
        "paragraphs": [
            "殿影高低雲掩映，松陰繚繞步徘徊。",
            "從今莫厭簪裾累，不是乘軺不得來。"
        ],
        "title": "閣皁山",
        "id": "abd3a148-7f23-402b-ac47-8c938d20292f"
    },
    {
        "author": "徐鉉",
        "paragraphs": [
            "仙鄉會應遠，王事知何極。",
            "征傳莫辭勞，玉峰聊一息。",
            "形骸已銷散，心想都凝寂。",
            "真氣自清虛，非關好松石。",
            "九仙皆積學，洞壑多遺跡。",
            "遊子歸去來，胡爲但征役。"
        ],
        "title": "玉笥山留題",
        "id": "bba6bec6-78cd-4221-9a9a-6dd1ae348951"
    },
    {
        "author": "徐鉉",
        "paragraphs": [
            "桂籍知名有幾人，翻飛相續上青雲。",
            "解憐才子寧唯我，遠作卑官尚見君。",
            "嶺外獨持嚴助節，宮中誰薦長卿文。",
            "新詩試爲重高詠，朝漢臺前不可聞。"
        ],
        "title": "廬陵別朱觀先輩",
        "id": "93796370-0c63-491a-9ad8-aaeac303a90d"
    },
    {
        "author": "徐鉉",
        "paragraphs": [
            "弔孫家虛座弔諸孤，張叟僧房見手書。",
            "二紀歡游今若此，滿衣零淚欲何如。",
            "腰間金印從如斗，鏡裏霜華已滿梳。",
            "珍重遠公應笑我，塵心唯此未能除。"
        ],
        "title": "文彧少卿文山郎中交好深至二紀已餘暌別數年二子長逝奉使嶺表塗次南康弔孫氏之孤於其家睹文彧手書於僧室慷慨悲歎留題此詩",
        "id": "0b35b07d-f179-4876-b483-dc0ad9929a2e"
    },
    {
        "author": "徐鉉",
        "paragraphs": [
            "弔憐君送我至南康，更憶梅花庾嶺芳。",
            "多少仙山共遊在，願君百歲尚康强。"
        ],
        "title": "朱處士相與有山水之願見送至南康作此以別之",
        "id": "ac8f8db6-b4ef-4eb5-80a1-08ce74871b34"
    },
    {
        "author": "徐鉉",
        "paragraphs": [
            "弔嶺外春過半，途中火又新。",
            "殷勤清遠峽，留戀北歸人。"
        ],
        "title": "清明日清遠峽作",
        "id": "88da2792-659f-4d74-93af-e0b65a5b8c33"
    },
    {
        "author": "徐鉉",
        "paragraphs": [
            "弔王事信靡盬，飲冰安足辭。",
            "胡爲擁征傳，乃至天南陲。",
            "天南非我鄉，留滯忽踰時。",
            "還經羽人家，豁若雲霧披。",
            "何以寬我懷，老莊有微辭。",
            "達士無不可，至人豈偏爲。",
            "客愁勿復道，爲君吟此詩。"
        ],
        "title": "迴至南康題紫極宮裏道士房",
        "id": "9ed4f35d-7521-4ad0-aa57-4ee0fcc0ddde"
    },
    {
        "author": "徐鉉",
        "paragraphs": [
            "弔新安風景好，時令肅轅門。",
            "身貴心彌下，功多口不言。",
            "韜鈐家法在，儒雅素風存。",
            "簪履陪游盛，鄉閭俗化敦。",
            "臨窗山色秀，繞郭水聲喧。",
            "纖絡文章麗，矜嚴道義尊。",
            "樓臺秋月靜，京庾晚雲屯。",
            "曉吹傳衙鼓，晴陽展信旛。",
            "一篇貽友好，千里倍心論。",
            "未見歸驂動，空能役夢魂。"
        ],
        "title": "和歙州陳使君見寄",
        "id": "b57df64b-b901-4c6c-8109-7524e7879459"
    },
    {
        "author": "徐鉉",
        "paragraphs": [
            "瓊瑶一族带花來，便斸蒼苔手自栽。",
            "喜見唐昌舊顔色，爲君判病酌金罍。"
        ],
        "title": "和賈員外戩見贈玉蕊花栽",
        "id": "2b2a5929-afee-415a-96dc-520ee7e92d2c"
    },
    {
        "author": "徐鉉",
        "paragraphs": [
            "仙馭期難改，坤儀道自光。",
            "閟宮新表德，沙麓舊膺祥。",
            "素帟堯門掩，凝笳畢陌長。",
            "東風慘陵樹，無復見親桑。"
        ],
        "title": "光穆皇后挽歌三首  其一",
        "id": "79e5d933-132c-48ad-9f62-2a158ab1d2c8"
    },
    {
        "author": "徐鉉",
        "paragraphs": [
            "永樂留虛位，長陵啟夕扉。",
            "返虞嚴吉仗，復土掩空衣。",
            "功業投三母，光靈極四妃。",
            "唯應彤史在，不與露花晞。"
        ],
        "title": "光穆皇后挽歌三首  其二",
        "id": "422aa33a-7264-424b-817f-fbd8499ddbb2"
    },
    {
        "author": "徐鉉",
        "paragraphs": [
            "隠隠閶門路，烟雲曉更愁。",
            "空瞻金輅出，非是濯龍游。",
            "德感人倫正，風行內職修。",
            "還隨偶物化，同此畏軒丘。"
        ],
        "title": "光穆皇后挽歌三首  其三",
        "id": "73dd5bba-3cfe-48cf-b2d5-079f4061264c"
    },
    {
        "author": "徐鉉",
        "paragraphs": [
            "但是豪家重牡丹，爭如丞相閣前看。",
            "鳳樓日暖開偏早，雞樹陰濃謝更難。",
            "數朵已應迷國豔，一枝何幸上塵冠。",
            "不知更許憑欄否，爛漫春光未肯殘。"
        ],
        "title": "嚴相公宅牡丹",
        "id": "e22066ca-c269-4bfa-a204-dade372fecf6"
    },
    {
        "author": "徐鉉",
        "paragraphs": [
            "夜靜羣動息，翩翩一雁歸。",
            "清音天際遠，寒影月中微。",
            "何處雲同宿，長空雪共飛。",
            "陽和常借便，免與素心違。"
        ],
        "title": "侍宴賦得歸雁",
        "id": "c0494ab5-f7e3-44ca-8560-9447eaf891eb"
    },
    {
        "author": "徐鉉",
        "paragraphs": [
            "苑裏芳華早，皇家勝事多。",
            "弓聲達春氣，弈思養天和。",
            "暖酒紅爐火，浮舟綠水波。",
            "雪晴農事起，擊壤聽賡歌。"
        ],
        "title": "又賦早春書事",
        "id": "471b0379-868c-4ef0-a504-0a3c9ad3c346"
    },
    {
        "author": "徐鉉",
        "paragraphs": [
            "綠樹成陰後，羣芳稍歇時。",
            "誰將新濯錦，挂向最長枝。",
            "卷箔香先入，憑欄影任移。",
            "賞頻嫌酒渴，吟苦怕霜髭。",
            "架迥籠雲幄，庭虛展繡帷。",
            "有情縈舞袖，無力罥遊絲。",
            "嫩蕊鶑偷采，柔條柳伴垂。",
            "荀池波自照，梁苑客嘗窺。",
            "玉李尋皆謝，金桃亦暗衰。",
            "花中應獨貴，庭下故開遲。",
            "委豔妝苔砌，分華借槿籬。",
            "低昂勻灼爍，濃淡疊參差。",
            "幸植王宮裏，仍逢宰府知。",
            "芳心向誰許，醉態不能支。",
            "芍藥天教避，玫瑰衆共嗤。",
            "光明烘晝景，潤膩裛輕𩅰。",
            "麗似期神女，珍如重衛姬。",
            "君王偏屬詠，七子盡搜奇。"
        ],
        "title": "依韻和令公大王薔薇詩",
        "id": "c9e9449c-bb66-43cd-97c0-f6a8d6465cfd"
    },
    {
        "author": "徐鉉",
        "paragraphs": [
            "暖吹入春園，新芽競粲然。",
            "才教鷹嘴拆，未放雪花妍。",
            "荷杖青林下，携筐旭景前。",
            "孕靈資雨露，鍾秀自山川。",
            "碾後香彌遠，烹來色更鮮。",
            "名隨土地貴，味逐水泉遷。",
            "力藉流黄暖，形模紫筍圓。",
            "正當鑽柳火，遥想湧金泉。",
            "任道時新物，須依古法煎。",
            "輕甌浮綠乳，孤竈散餘烟。",
            "甘薺非予匹，宮槐讓我先。",
            "竹孤空冉冉，荷弱謾田田。",
            "解渴消殘酒，清神減夜眠。",
            "十漿何足饋，百榼盡堪捐。",
            "采擷唯憂晚，營求不計錢。",
            "任公因焙顯，陸氏有經傳。",
            "愛甚真成僻，嘗多合得仙。",
            "亭臺虛靜處，風月艷陽天。",
            "自可臨泉石，何妨雜管弦。",
            "東山似蒙頂，願得從諸賢。"
        ],
        "title": "和門下殷侍郎新茶二十韻",
        "id": "c6a27fcc-b659-40d1-bfb3-a844fb7e746c"
    },
    {
        "author": "徐鉉",
        "paragraphs": [
            "繁陰連曙景，瑞雪灑芳辰。",
            "勢密猶疑臘，風和始覺春。",
            "縈林開玉蕊，飄座裛香塵。",
            "欲識宸心悅，雲謠慰兆人。"
        ],
        "title": "春雪應制",
        "id": "c7875c18-12db-4c98-b9fa-01b351a7f1cb"
    },
    {
        "author": "徐鉉",
        "paragraphs": [
            "欲使新正識有年，故飄輕絮伴春還。",
            "近看瓊樹籠銀闕，遠想瑶池带玉關。",
            "潤逐麳麰鋪綠野，暖隨杯酒上朱顔。",
            "朝來花萼樓中宴，數曲賡歌雅頌間。"
        ],
        "title": "進雪詩",
        "id": "de01e981-15ec-4d5b-b1c2-a452617b2653"
    },
    {
        "author": "徐鉉",
        "paragraphs": [
            "簪組非無累，園林未是歸。",
            "世喧長不到，何必故山薇。"
        ],
        "title": "自題山亭三首  其一",
        "id": "5c0a3d00-7520-4c2a-b63d-582a8224e8ce"
    },
    {
        "author": "徐鉉",
        "paragraphs": [
            "小舫行乘月，高齋卧看山。",
            "退公聊自足，爭敢望長閑。"
        ],
        "title": "自題山亭三首  其二",
        "id": "413b6892-d77a-43fa-b0e3-d4ee4c6c6085"
    },
    {
        "author": "徐鉉",
        "paragraphs": [
            "跂石仍臨水，披襟復挂冠。",
            "機心忘未得，棋局與魚竿。"
        ],
        "title": "自題山亭三首  其三",
        "id": "2423042d-4f5d-47c8-9451-b7165e818998"
    },
    {
        "author": "徐鉉",
        "paragraphs": [
            "暑天頻雨亦頻晴，簾外閑雲重復輕。",
            "珍重一壺酬絕唱，向風遥想醉吟聲。"
        ],
        "title": "和陳表用員外求酒",
        "id": "1331728f-fdde-4027-afda-5f38f700a529"
    },
    {
        "author": "徐鉉",
        "paragraphs": [
            "院靜蒼苔積，庭幽怪石欹。",
            "蟬聲當檻急，虹影向簷垂。",
            "晝漏猶憐永，叢蘭未覺衰。",
            "疏篁巢翡翠，折葦覆鸕鷀。",
            "對酒襟懷曠，圍棋旨趣遲。",
            "景皆隨所尚，物各遂其宜。",
            "道與時相會，才非民所羈。",
            "賦詩貽座客，秋事爾何悲。"
        ],
        "title": "奉和右省僕射西亭高卧作",
        "id": "54dec904-89ad-48ee-86b5-328c123025c6"
    },
    {
        "author": "徐鉉",
        "paragraphs": [
            "往年淦水駐行軒，引得清流似月圓。",
            "自有谿光還碧甃，不勞人力遞金船。",
            "潤滋苔蘚欺茵席，聲入杉松當管弦。",
            "珍重詩人頻管領，莫教塵土咽潺潺。"
        ],
        "title": "憶新淦觴池寄孟賓于員外",
        "id": "9a5b8d1f-5edd-4c88-ba7a-8f166553f7cf"
    },
    {
        "author": "徐鉉",
        "paragraphs": [
            "湖上一陽生，虛亭啟高宴。",
            "楓林烟際出，白鳥波心見。",
            "主人忘貴達，座客容疵賤。",
            "獨慚殘照催，歸宿明光殿。"
        ],
        "title": "右省僕射後湖亭閒宴鉉以宿直先歸賦詩留獻",
        "id": "011d72a5-bf00-4aad-ad86-5a2b6cb20aa6"
    },
    {
        "author": "徐鉉",
        "paragraphs": [
            "暫來城闕不從容，却佩銀魚隠玉峰。",
            "雙澗水邊欹醉石，九仙臺下聽風松。",
            "題詩翠壁稱逋客，采藥春畦狎老農。",
            "野鶴乘軒雲出岫，不知何日再相逢。"
        ],
        "title": "送孟賓于員外還新淦",
        "id": "9db901cb-974d-4e3b-9613-d2bea126b961"
    },
    {
        "author": "徐鉉",
        "paragraphs": [
            "多病怯煩暑，短才憂近職。",
            "跂足北窗風，遥懷浩無極。",
            "故人易成別，詩句空相憶。",
            "尺素寄天涯，淦江秋水色。"
        ],
        "title": "孟君別後相續寄書作此酬之",
        "id": "ac738206-c867-494b-ab1e-9bddfca8dff8"
    },
    {
        "author": "徐鉉",
        "paragraphs": [
            "天上軒星正，雲開湛露垂。",
            "禮容過渭水，宴喜勝瑶池。",
            "彩霧籠花燭，升龍肅羽儀。",
            "君臣歡樂日，文物盛明時。",
            "簾捲銀河轉，香凝玉漏遲。",
            "華封傾祝意，觴酒與聲詩。"
        ],
        "title": "納后夕侍宴",
        "id": "385f464a-4fc6-43c9-bcad-1916ae491ebe"
    },
    {
        "author": "徐鉉",
        "paragraphs": [
            "時平物茂歲功成，重翟排雲到玉京。",
            "四海未知春色至，今宵先入九重城。"
        ],
        "title": "又三絕  其一",
        "id": "1ddc07df-0de1-418e-9788-98e51adf95b2"
    },
    {
        "author": "徐鉉",
        "paragraphs": [
            "銀燭金爐禁漏移，月輪初照萬年枝。",
            "造舟已似文王事，卜世應同八百期。"
        ],
        "title": "又三絕  其二",
        "id": "0836271c-2809-420b-af19-47e4cce0157e"
    },
    {
        "author": "徐鉉",
        "paragraphs": [
            "漢主承乾帝道光，天家花燭宴昭陽。",
            "六衣盛禮如金屋，彩筆分題似柏梁。"
        ],
        "title": "又三絕  其三",
        "id": "477aae78-4bcf-4125-8a49-573726809fea"
    },
    {
        "author": "徐鉉",
        "paragraphs": [
            "勁節生宮苑，虛心奉豫遊。",
            "自然名價重，不羨渭川侯。"
        ],
        "title": "北苑侍宴雜詠詩 竹",
        "id": "ba24ec00-7c0c-4f30-bbee-ce0d9ae9d52b"
    },
    {
        "author": "徐鉉",
        "paragraphs": [
            "細韻風中遠，寒青雪後濃。",
            "繁陰堪避雨，效用待東封。"
        ],
        "title": "北苑侍宴雜詠詩 松",
        "id": "2c24b0c9-4ca8-4cc1-98b4-08e59f977e62"
    },
    {
        "author": "徐鉉",
        "paragraphs": [
            "碧草垂低岸，東風起細波。",
            "橫汾從游宴，何謝到天河。"
        ],
        "title": "北苑侍宴雜詠詩 水",
        "id": "4bb1d2ca-33ea-4745-adce-b0d561b38bb1"
    },
    {
        "author": "徐鉉",
        "paragraphs": [
            "昨朝纔解凍，今日又開花。",
            "帝力無人識，誰知玩物華。"
        ],
        "title": "北苑侍宴雜詠詩 風",
        "id": "9cc2a2b1-c7c7-4d4e-927a-5ac99e08d0b0"
    },
    {
        "author": "徐鉉",
        "paragraphs": [
            "細麗披金彩，氛氳散遠馨。",
            "汎杯頻奉賜，緣解制頹齡。"
        ],
        "title": "北苑侍宴雜詠詩 菊",
        "id": "ad409111-c32c-44ad-8578-d64d2f2f260b"
    },
    {
        "author": "徐鉉",
        "paragraphs": [
            "金馬詞臣賦小詩，梨園弟子唱新詞。",
            "君恩還似東風意，先入靈和蜀柳枝。"
        ],
        "title": "柳枝詞十首  其一",
        "id": "5b740bd6-94a9-46be-a13b-451c1f060499"
    },
    {
        "author": "徐鉉",
        "paragraphs": [
            "百草千花共待春，綠楊顔色最驚人。",
            "天邊雨露年年在，上苑芳華歲歲新。"
        ],
        "title": "柳枝詞十首  其二",
        "id": "ec94d378-300d-4d6a-9001-5a0296aefcd6"
    },
    {
        "author": "徐鉉",
        "paragraphs": [
            "長愛龍池二月時，毿毿金線弄春姿。",
            "假饒葉落枝空後，更有梨園笛裏吹。"
        ],
        "title": "柳枝詞十首  其三",
        "id": "7202ae3e-7d4f-47c4-88dc-fd0cbd24a407"
    },
    {
        "author": "徐鉉",
        "paragraphs": [
            "綠水成文柳带摇，東風初到不鳴條。",
            "龍舟欲過偏留戀，萬縷輕絲拂御橋。"
        ],
        "title": "柳枝詞十首  其四",
        "id": "72dfe952-4e50-4f03-88ee-7623b6024d50"
    },
    {
        "author": "徐鉉",
        "paragraphs": [
            "百尺長條婉麴塵，詩題不盡畫難真。",
            "憑君折向人間種，還似君恩處處春。"
        ],
        "title": "柳枝詞十首  其五",
        "id": "210a73cb-453b-402a-b6de-3ed684edca2b"
    },
    {
        "author": "徐鉉",
        "paragraphs": [
            "風暖雲開晚照明，翠條深映鳳皇城。",
            "人間欲識靈和態，聽取新詞玉管聲。"
        ],
        "title": "柳枝詞十首  其六",
        "id": "9960ec03-98c0-43da-a756-91ead6dd32fb"
    },
    {
        "author": "徐鉉",
        "paragraphs": [
            "醉折垂楊唱柳枝，金城三月走金羈。",
            "年年爲愛新條好，不覺蒼華也似絲。"
        ],
        "title": "柳枝詞十首  其七",
        "id": "6365fdd4-5440-4f31-beb8-b98d00c05ced"
    },
    {
        "author": "徐鉉",
        "paragraphs": [
            "新春花柳競芳姿，偏愛垂楊拂地枝。",
            "天子徧教詞客賦，宮中要唱洞簫詞。"
        ],
        "title": "柳枝詞十首  其八",
        "id": "2bedbe45-6fd5-4af8-9dc1-86ce1b65d6da"
    },
    {
        "author": "徐鉉",
        "paragraphs": [
            "凝碧池頭蘸翠漣，鳳皇樓畔簇晴烟。",
            "新詞欲詠知難詠，說與雙成入管弦。"
        ],
        "title": "柳枝詞十首  其九",
        "id": "0a59f3f2-1fe3-4834-afb9-089b36b673bc"
    },
    {
        "author": "徐鉉",
        "paragraphs": [
            "侍從甘泉與未央，移舟偏要近垂楊。",
            "櫻桃未綻梅先老，折得柔條百尺長。"
        ],
        "title": "柳枝詞十首  其一○",
        "id": "e4baf6ce-b0d2-42c4-ba4c-d26e9f0e2c63"
    },
    {
        "author": "徐鉉",
        "paragraphs": [
            "謝傅功成德望全，鸞臺初下正蕭然。",
            "摶風乍息三千里，感舊重懷四十年。",
            "西掖新官同賈馬，南朝興運似開天。",
            "文辭職業分工拙，流輩班資讓後先。",
            "每愧陋容勞刻畫，長慚頑石費雕鎸。",
            "晨趨綸掖吟春永，夕會精廬待月圓。",
            "立馬有時同草詔，聯鑣幾處共成篇。",
            "閑歌柳葉翻新曲，醉詠桃花促綺筵。",
            "少壯況逢時世好，經過寧慮歲華遷。",
            "雲龍得路須騰躍，社櫟非材合棄捐。",
            "再謁湘江猶是幸，兩還宣室竟何緣。",
            "已知瑕玷勞磨瑩，又得官司重接連。",
            "聽漏分宵趨建禮，從遊同召赴甘泉。",
            "雲開閶闔分臺殿，風過華林度管弦。",
            "行止不離宮仗影，衣裾嘗惹御爐烟。",
            "師資稷契論中禮，依止山公典小銓。",
            "多謝天波垂赤管，敢教晨景過華磚。",
            "翾飛附驥方經遠，巨楫垂風遂濟川。",
            "玉燭調時鈞軸正，台階平處德星懸。",
            "巖廊禮絕威容肅，布素情深友好偏。",
            "長擬營巢安大厦，忽經操鉞領中權。",
            "吳門日麗龍銜節，京口沙晴鷁畫船。",
            "蓋代名高方赫赫，戀恩心切更乾乾。",
            "袁安辭氣忠仍懇，吳漢精誠直且專。",
            "却許丘明師紀傳，更容疏廣奉周旋。",
            "朱門自得施行馬，厚祿何妨食萬錢。",
            "密疏尚應勞獻替，清談唯見論空玄。",
            "東山妓樂供閑步，北牖風凉足晏眠。",
            "玄武湖邊林隠見，五城橋下棹洄沿。",
            "曾移苑樹開紅藥，新鑿家池種白蓮。",
            "不遣前騶妨野逸，別尋逋客互招延。",
            "棋枰寂靜陳虛閣，詩筆沉吟劈彩牋。",
            "往事偶來春夢裏，閒愁因動落花前。",
            "青雲舊侶嗟誰在，白首親情倍見憐。",
            "盡日凝思殊悵望，一章追敘信精研。",
            "韶顔莫與年爭競，世慮須憑道節宣。",
            "幸喜書生爲將相，定由陰德致神仙。",
            "羊公剩有登臨興，尚子都無嫁娶牽。",
            "退象天山鎮浮競，起爲霖雨潤原田。",
            "從容自保君臣契，何必扁舟始是賢。"
        ],
        "title": "奉和宮傅相公懷舊見寄四十韻",
        "id": "a9034174-f585-4118-b92b-eee02d8054de"
    },
    {
        "author": "徐鉉",
        "paragraphs": [
            "西院春歸道思深，披衣閑聽暝猿吟。",
            "鋪陳政事留黄閣，偃息神機在素琴。",
            "玉柄暫時疏末座，瑶華頻復惠清音。",
            "開晴便作東山約，共賞烟霞放曠心。"
        ],
        "title": "右省僕射相公垂覽和詩復貽長句輒次來韻",
        "id": "94059114-ac1c-4802-b9cb-a319fafb948a"
    },
    {
        "author": "徐鉉",
        "paragraphs": [
            "秋暮天高稻穟成，落星山上會諸賓。",
            "黄花汎酒依流俗，白髮滿頭思古人。",
            "巖影晚看雲出岫，湖光遥見客垂綸。",
            "風烟不改年長度，終待林泉老此身。"
        ],
        "title": "九日落星山登高",
        "id": "2aea95aa-f3fa-4198-8507-0c5e54964817"
    },
    {
        "author": "徐鉉",
        "paragraphs": [
            "重陽高會古平臺，吟徧秋光始下來。",
            "黄菊後期香未減，新詩捧得眼還開。",
            "每因佳節知身老，却憶前歡似夢迴。",
            "且喜清時屢行樂，是非名利盡悠哉。"
        ],
        "title": "十日和張少監",
        "id": "63b4d1a5-8963-4ad0-abd9-7d3964ca6991"
    },
    {
        "author": "徐鉉",
        "paragraphs": [
            "禁裏秋光似水清，林烟池影共離情。",
            "暫移黄閣只三載，却望紫垣都數程。",
            "滿座清風天子送，隨車甘雨郡人迎。",
            "綺霞閣上詩題在，從此還應有頌聲。"
        ],
        "title": "御筵送鄧王",
        "id": "3c050942-e64c-4e31-b5c0-45ae1acb79ca"
    },
    {
        "author": "徐鉉",
        "paragraphs": [
            "憶共庭蘭倚砌栽，柔條輕吹獨依隈。",
            "自知佳節終堪賞，爲惜流光未忍開。",
            "采擷也須盈掌握，馨香還解滿罇罍。",
            "今朝旬假猶無事，更好登臨汎一杯。"
        ],
        "title": "和張少監晚菊",
        "id": "10d5b39d-05c9-4599-a5d6-4f01291bae8a"
    },
    {
        "author": "徐鉉",
        "paragraphs": [
            "聞君竹馬戲毗陵，誰道觀風自六卿。",
            "今日聲明光舊物，共看旌旆擁書生。",
            "斬蛟橋下谿烟碧，射虎亭邊草路清。",
            "應念筵中倍離恨，老來偏重十年兄。"
        ],
        "title": "送馮侍御",
        "id": "c9e86210-b672-41db-9912-52e3c7b2af17"
    },
    {
        "author": "徐鉉",
        "paragraphs": [
            "曾持使節駐毗陵，長與州人有舊情。",
            "爲向驛橋風月道，舍人髭鬢白千莖。"
        ],
        "title": "又絕句寄題毗陵驛",
        "id": "cac7a89b-e5c9-40ef-bbca-b21094881d2b"
    },
    {
        "author": "徐鉉",
        "paragraphs": [
            "今夜銀河萬里秋，人言織女嫁牽牛。",
            "珮聲寥亮和金奏，燭影熒煌映玉鈎。",
            "座客亦從天子賜，更籌須爲主人留。",
            "世間盛事君知否，朝下鸞臺夕鳳樓。"
        ],
        "title": "陳侍郎宅觀花燭",
        "id": "80fdcfcc-9a0d-4c22-8f47-b5afec1dff75"
    },
    {
        "author": "徐鉉",
        "paragraphs": [
            "江海分飛二十春，重論前事不堪聞。",
            "主憂臣辱誰非我，曲突徙薪唯有君。",
            "金紫滿身皆外物，雪霜垂領便離羣。",
            "鶴歸華表望不盡，玉笥山頭多白雲。"
        ],
        "title": "送蕭尚書致仕歸廬陵",
        "id": "462d3c33-9f26-4d25-a3f9-cc2886a7e7dc"
    },
    {
        "author": "徐鉉",
        "paragraphs": [
            "落日照平流，晴空萬里秋。",
            "輕明動楓葉，點的亂沙鷗。",
            "罾網魚梁靜，籉簦稻穗收。",
            "不教行樂倦，冉冉下城樓。"
        ],
        "title": "賦得秋江晚照",
        "id": "288bb601-05cd-42c8-99d7-bfde0afb9d47"
    },
    {
        "author": "徐鉉",
        "paragraphs": [
            "石渠東觀兩優賢，明主知臣豈偶然。",
            "鵷鷺分行皆接武，金蘭同好共忘年。",
            "懷恩未遂林泉約，竊位空慚組綬懸。",
            "多少深情知不盡，好音相慰强成篇。"
        ],
        "title": "奉和子龍大監與舍弟贈答之什",
        "id": "55c8800e-e40e-453e-9157-229abf530ae7"
    },
    {
        "author": "徐鉉",
        "paragraphs": [
            "東觀婆娑樹，曾憐甲坼時。",
            "繁英共攀折，芳歲幾推移。",
            "往事皆陳迹，清香亦暗衰。",
            "相看宜自喜，雙鬢合垂絲。"
        ],
        "title": "史館庭梅見其毫末歷載三十今已半枯同僚諸公唯相公與鉉在耳睹物興感率成短篇謹書獻上伏惟垂覽",
        "id": "836b81be-6f1e-4b90-8ec0-2da84f270b67"
    },
    {
        "author": "徐鉉",
        "paragraphs": [
            "禁省繁華地，含芳自一時。",
            "雪英開復落，紅藥植還移。",
            "靜想分今昔，頻吟歎盛衰。",
            "多情共如此，爭免鬢成絲。"
        ],
        "title": "太傅相公深感庭梅再成絕唱曲垂借示倍認知憐謹用舊韻攀和",
        "id": "066d9a19-5344-49d0-9274-9b2b77132937"
    },
    {
        "author": "徐鉉",
        "paragraphs": [
            "舊眷終無替，流光自足悲。",
            "攀條感花萼，和曲許塤箎。",
            "前會成春夢，何人更己知。",
            "緣情聊借喻，爭敢道言詩。"
        ],
        "title": "太傅相公以庭梅二篇許舍弟同賦再迂藻思曲有虛稱謹依韻奉和庶申感謝",
        "id": "9c6b3684-f686-44f7-9796-7e785056519c"
    },
    {
        "author": "徐鉉",
        "paragraphs": [
            "潮溝橫趣北山阿，一月三游未是多。",
            "老去交親難暫舍，閒中滋味更無過。",
            "谿橋樹映行人渡，村徑風飄牧豎歌。",
            "孤櫂亂流偏有興，滿川晴日弄微波。"
        ],
        "title": "和鍾大監汎舟同游見示",
        "id": "1507e8bb-f874-462a-89ee-7aff2f717a3a"
    },
    {
        "author": "徐鉉",
        "paragraphs": [
            "寺門山水際，清淺照孱顔。",
            "客櫂晚維岸，僧房猶掩關。",
            "日華穿竹靜，雲影過階閒。",
            "箕踞一長嘯，忘懷物我間。"
        ],
        "title": "又和游光睦院",
        "id": "3b2faff7-47d4-46e2-a25e-d2f3776b94fa"
    },
    {
        "author": "徐鉉",
        "paragraphs": [
            "谿路向還背，前山高復重。",
            "紛披紅葉樹，間鬭白雲峰。",
            "盡日慵移櫂，何年醉倚松。",
            "自知閑未得，不敢笑周顒。"
        ],
        "title": "和張少監舟中望蔣山",
        "id": "6a3a1696-7786-4545-ab59-f14fd8b05da0"
    },
    {
        "author": "徐鉉",
        "paragraphs": [
            "萬物慶西成，茱萸獨擅名。",
            "房排紅結小，香透夾衣輕。",
            "宿露霑猶重，朝陽照更明。",
            "長和菊花酒，高宴奉西清。"
        ],
        "title": "茱萸詩",
        "id": "6be8e8e9-cc72-4f2a-8859-99450c0995d0"
    },
    {
        "author": "徐鉉",
        "paragraphs": [
            "臺畔西風御果新，芳香精彩麗蕭辰。",
            "柔條細葉妝治好，紫蔕紅芳點綴勻。",
            "幾朵得陪天上宴，千株長作洞中春。",
            "今朝聖藻偏流詠，黄菊無由更敢鄰。"
        ],
        "title": "奉和御製茱萸",
        "id": "9667c285-4024-4ba1-a5d3-759a5b81a653"
    },
    {
        "author": "徐鉉",
        "paragraphs": [
            "明光殿裏夜迢迢，多病逢秋自寂寥。",
            "蠟炬乍傳丹鳳詔，御題初認白雲謠。",
            "今宵幸識衢罇味，明日知停入閤朝。",
            "爲感君恩判一醉，不煩辛苦解金貂。"
        ],
        "title": "蒙恩賜酒奉旨令醉進詩以謝",
        "id": "0ab78740-d648-4290-8b54-24cc1be79bce"
    },
    {
        "author": "徐鉉",
        "paragraphs": [
            "素豔擁行舟，清香覆碧流。",
            "遠烟分的的，輕浪汎悠悠。",
            "雨歇平湖滿，風凉運瀆秋。",
            "今朝流詠處，即是白蘋洲。"
        ],
        "title": "秋日汎舟賦蘋花",
        "id": "98cf42b7-d2b2-497e-b27b-c9f4b6c3ca68"
    },
    {
        "author": "徐鉉",
        "paragraphs": [
            "梁王舊館枕潮溝，共引垂藤繫小舟。",
            "樹倚荒臺風淅淅，草埋欹石雨修修。",
            "門前不見鄒枚醉，池上時聞雁鶩愁。",
            "節士逢秋多感激，不須頻向此中游。"
        ],
        "title": "題梁王舊園",
        "id": "07b207a0-29c5-4f25-83ca-8948ff0df0f5"
    },
    {
        "author": "徐鉉",
        "paragraphs": [
            "古來賢達士，馳騖唯羣書。",
            "非禮誓弗習，違道無與居。",
            "儒家苦迂闊，遂將世情疏。",
            "吾友嗣世德，古風藹有餘。",
            "幸遇漢文皇，握蘭佩金魚。",
            "俯視長沙賦，悽悽將焉如。"
        ],
        "title": "奉酬度支陳員外",
        "id": "ccec2d5a-63aa-44c4-92e2-de91cede2d95"
    },
    {
        "author": "徐鉉",
        "paragraphs": [
            "昔從岐陽狩，簪纓滿翠微。",
            "十年勞我夢，今日送師歸。",
            "曳尾龜應樂，乘軒鶴謾肥。",
            "含情題小篆，將去挂巖扉。"
        ],
        "title": "明道人歸西林求題院額作此送之",
        "id": "657ac7f9-3fef-402e-b269-15fed58bbba0"
    },
    {
        "author": "徐鉉",
        "paragraphs": [
            "憲署游從阻，平臺道路賒。",
            "喜君馳後乘，於此會仙槎。",
            "緩酌遲飛蓋，微吟望綺霞。",
            "相迎在春渚，暫別莫咨嗟。"
        ],
        "title": "送宣州丘判官",
        "id": "8eba8c41-0f91-47cd-89de-5fcb023c1e79"
    },
    {
        "author": "徐鉉",
        "paragraphs": [
            "九月三十日，獨行梁宋道。",
            "河流激似飛，林葉翻如掃。",
            "程遥苦晝短，野迥知寒早。",
            "還家亦不閒，要且還家了。"
        ],
        "title": "北使還襄邑道中作",
        "id": "26778cb8-57c8-41c3-b8d0-10fe856251b8"
    },
    {
        "author": "徐鉉",
        "paragraphs": [
            "今夕拜新月，沉沉禁署中。",
            "玉繩疏間彩，金掌靜無風。",
            "節換知身老，時平見歲功。",
            "吟看北墀暝，蘭燼墜微紅。"
        ],
        "title": "禁中新月",
        "id": "d0d846c4-33f2-4b1e-890d-981448a85fc8"
    },
    {
        "author": "徐鉉",
        "paragraphs": [
            "王門嘉禮萬人觀，況是新承置醴歡。",
            "花燭喧闐丞相府，星辰摇動遠遊冠。",
            "歌聲暫闋聞宮漏，雲影初開見露盤。",
            "帝里佳期頻賦頌，長留故事在金鑾。"
        ],
        "title": "觀吉王花燭",
        "id": "c62208ca-4719-43ab-8791-241cbf81187e"
    },
    {
        "author": "徐鉉",
        "paragraphs": [
            "刻燭知無取，爭先素未精。",
            "本圖忘物我，何必計輸贏。",
            "賭墅終規利，焚囊亦近名。",
            "不如相視笑，高詠兩三聲。"
        ],
        "title": "棋賭賦詩輸劉起居",
        "id": "e91f1c16-f63f-4d6a-98fc-b22efa1a45bd"
    },
    {
        "author": "徐鉉",
        "paragraphs": [
            "今朝湖上送春歸，萬頃澄波照白髭。",
            "笑折殘花勸君酒，金丹成熟是何時。"
        ],
        "title": "春盡日游後湖贈劉起居",
        "id": "ebd4ec26-a6a8-4d50-b436-e162361ad1fb"
    },
    {
        "author": "徐鉉",
        "paragraphs": [
            "繡衣乘驛急如星，山水何妨寄野情。",
            "肯向九仙臺下歇，閒聽孟叟醉吟聲。"
        ],
        "title": "送察院李侍御使廬陵因寄孟員外",
        "id": "e92189cc-d4c9-4e4d-ac90-99b3dd731b29"
    },
    {
        "author": "徐鉉",
        "paragraphs": [
            "南朝藩閫地，八友舊招尋。",
            "事往山光在，春晴草色深。",
            "曲池魚自樂，叢桂鳥頻吟。",
            "今日中興運，猶懷翰墨林。"
        ],
        "title": "後湖訪古各賦一題得西邸",
        "id": "917aef64-97d5-4945-af1d-d615da1956fe"
    },
    {
        "author": "徐鉉",
        "paragraphs": [
            "禪靈橋畔落殘花，橋上離情對日斜。",
            "顧我乘軒慚組綬，羨師飛錫指烟霞。",
            "樓中西嶺真君宅，門外南州處士家。",
            "莫道空談便無事，碧雲詩思更無涯。"
        ],
        "title": "送德邁道人之豫章",
        "id": "2f22d762-f0a8-4806-a198-fb0f81af3cfa"
    },
    {
        "author": "徐鉉",
        "paragraphs": [
            "風滿潮溝木葉飛，水邊行客駐驂騑。",
            "三朝恩澤馮唐老，萬里鄉關賀監歸。",
            "世路窮通前事遠，半生談笑此心違。",
            "離歌不識高堂慶，特地令人淚滿衣。"
        ],
        "title": "送陳秘監歸泉州",
        "id": "e546352e-fdc4-4aa1-98a9-75a331ce4358"
    },
    {
        "author": "徐鉉",
        "paragraphs": [
            "清商一曲遠人行，桃葉津頭月正明。",
            "此是開元太平曲，莫教偏作別離聲。"
        ],
        "title": "又聽霓裳羽衣曲送陳君",
        "id": "3ec3bfd0-4846-43e4-af97-38d23a2a803b"
    },
    {
        "author": "徐鉉",
        "paragraphs": [
            "白鷺洲邊江路斜，輕鷗接翼滿平沙。",
            "吾徒來送遠行客，停舟爲爾長歎息。",
            "酒旗漁艇兩無猜，月影蘆花鎮相得。",
            "離筵一曲怨復清，滿座銷魂鳥不驚。",
            "人生不及水禽樂，安用虛名上麟閣。",
            "同心携手今如此，金鼎丹砂何寂寞。",
            "天涯後會眇難期，從此又應添白髭。",
            "願君不忘分飛處，長保翩翩潔白姿。"
        ],
        "title": "又題白鷺洲江鷗送陳君",
        "id": "d2ad87dd-a580-4250-89fd-92f34ef1f02b"
    },
    {
        "author": "徐鉉",
        "paragraphs": [
            "豐登盈尺瑞，物象九門深。",
            "璧照環丹砌，梅花滿上林。",
            "茶香偏自得，酒力詎難禁。",
            "別有寒郊外，銀河映玉岑。"
        ],
        "title": "奉和御製雪",
        "id": "f83a98bd-d906-4821-8cac-cdf0f8762585"
    },
    {
        "author": "徐鉉",
        "paragraphs": [
            "上閑精習渥洼驄，玉鏤花鞍錦覆騣。",
            "金埒無塵初裛露，朱旗向日自生風。",
            "雷傳畫鼓偏增氣，星度飛毬欲映空。",
            "共道宸遊因習武，凱歌猶似奏平戎。"
        ],
        "title": "奉和御製打毬",
        "id": "978758c2-c98b-4439-9a9d-5ede283602ff"
    },
    {
        "author": "徐鉉",
        "paragraphs": [
            "彩仗映花韉，春庭散曙烟。",
            "毬飛皆應手，馬駿不須鞭。",
            "仙樂飄雲外，祥風近日邊。",
            "籌多不虛發，制勝在機先。"
        ],
        "title": "又五言",
        "id": "8a404587-9b45-4c33-a4b5-f3188c1dcc66"
    },
    {
        "author": "徐鉉",
        "paragraphs": [
            "祁祁甘雨正當春，草樹精神一倍新。",
            "勻灑農郊偏長麥，緩飄花檻不驚人。",
            "密隨宮仗環青輅，普逐皇恩下紫宸。",
            "霽後樓臺更堪望，滿園桃李間松筠。"
        ],
        "title": "奉和御製春雨",
        "id": "438872df-5198-4c64-9196-889fa390dd06"
    },
    {
        "author": "徐鉉",
        "paragraphs": [
            "吹律政知寬，迎長物倍安。",
            "初陽殊勝臘，積雪更添寒。",
            "庭實羅千品，珍符薦百般。",
            "羣臣同偶聖，不歎夜漫漫。"
        ],
        "title": "冬至日奉和御製",
        "id": "3633918b-f70a-43b8-a0d0-c64dd2dbffd3"
    },
    {
        "author": "徐鉉",
        "paragraphs": [
            "朝陽散宿烟，登望思悠然。",
            "簷影晴偏暖，雲容晚更鮮。",
            "共歡時景好，不惜歲華遷。",
            "旋試嬌驄步，新調寶瑟弦。",
            "宮花紅照耀，御水碧潺湲。",
            "歌吹清連夜，輜軿麗滿川。",
            "依林張幄幕，夾道建鞦韆。",
            "仙樂來天上，祥光起日邊。",
            "遊絲輕冉冉，芳草綠芊芊。",
            "聖製如春色，周流遍八埏。"
        ],
        "title": "奉和御製寒食十韻",
        "id": "48f3c584-0f3e-4baf-bf18-ee2437d4558d"
    },
    {
        "author": "徐鉉",
        "paragraphs": [
            "運曆三元正，升平太古同。",
            "五侯皆輯瑞，四海盡占風。",
            "聖政乾行內，羣生壽域中。",
            "撞鐘元會罷，晃朗日升東。"
        ],
        "title": "奉和御製歲日二首  其一",
        "id": "7044a06c-2e31-43ad-8989-5957aa1dfce7"
    },
    {
        "author": "徐鉉",
        "paragraphs": [
            "正仗臨軒萬國來，漢儀周禮盡堪咍。",
            "光浮雲蓋青龍轉，香透椒花白獸開。",
            "慶賜應時均億兆，卜年從此數京垓。",
            "羣臣共感文明運，況是天言誡懋哉。"
        ],
        "title": "奉和御製歲日二首  其二",
        "id": "1ef1dbd7-7fa7-4075-b1f1-b0631d80b31b"
    },
    {
        "author": "徐鉉",
        "paragraphs": [
            "幔亭高敞九門前，銀箭遲遲夜漏遷。",
            "明月靜添華燭影，和風時度御爐烟。",
            "朱輪繡轂車聲接，玉勒金羈馬首駢。",
            "一曲雲謠飛聖藻，萬方歌詠仰堯天。"
        ],
        "title": "奉和御製上元燈",
        "id": "5243795f-be42-4f5d-b9c8-b4d74671deee"
    },
    {
        "author": "徐鉉",
        "paragraphs": [
            "春晴纖靄映斜陽，羃羃偏能覆水鄉。",
            "濃似慶雲同馥郁，薄如輕素自飛揚。",
            "堤橫新柳真成畫，樓對遥山正好望。",
            "誰見朝元香案上，龍旂交影共騰驤。"
        ],
        "title": "奉和御製烟",
        "id": "91d1e460-ed78-4a00-a257-5f974bc7a74b"
    },
    {
        "author": "徐鉉",
        "paragraphs": [
            "浴殿晨開氣象新，虛亭金井轆轤鳴。",
            "陰成楊柳千絲密，凉入襟懷一扇輕。",
            "寒水乍沉朱李熟，薰綃長有好風生。",
            "高樓更稱頻臨望，臺笠行歌麥隴青。"
        ],
        "title": "奉和御製暑中書懷",
        "id": "3899a05f-cea9-48ce-aee9-617ef27a9e8b"
    },
    {
        "author": "徐鉉",
        "paragraphs": [
            "綠樹陰陰愜豫遊，早蟬清韻遠還收。",
            "喚迴晝夢和宮漏，引起微凉助麥秋。",
            "禁柳烟中飛乍覺，御溝聲裏聽偏幽。",
            "羣生遂性宸章悅，從此人間不識愁。"
        ],
        "title": "奉和御製聞早蟬",
        "id": "cc8969ca-3bb4-434a-a356-b0f6add571f7"
    },
    {
        "author": "徐鉉",
        "paragraphs": [
            "物茂時平日正長，翠華停馭睠方塘。",
            "文竿乍拂圓荷動，頳尾時翻素荇香。",
            "睿賞只應從暇豫，聖恩寧肯間沉翔。",
            "吞舟自是貪芳餌，猶笑成湯一面張。"
        ],
        "title": "奉和御製夏中垂釣作",
        "id": "2d5ac908-8d32-4792-af86-aada58fc5470"
    },
    {
        "author": "徐鉉",
        "paragraphs": [
            "長松修幹列承明，虎盼龍盤氣貌靈。",
            "風度乍聞琴曲調，巢高初見鶴儀形。",
            "枝籠陛戟寒生檻，葉带鑪烟翠滿庭。",
            "澗底山頭各生殖，託根爭似在青冥。"
        ],
        "title": "奉和御製殿前松兼以書事",
        "id": "c52a06fe-f572-4acd-8963-b77020b390d7"
    },
    {
        "author": "徐鉉",
        "paragraphs": [
            "齊紈新裂月輪全，蟬雀分明彩翠鮮。",
            "救暍自符仁主意，揚風須假手中扇。",
            "暫遮樓日霞光透，半掩歌唇寶靨圓。",
            "一曲睿調精比興，好將金石奉雕鎸。"
        ],
        "title": "奉和御製扇",
        "id": "8b314d21-40e5-4570-b490-2e4317ecef80"
    },
    {
        "author": "徐鉉",
        "paragraphs": [
            "制法精微自帝堯，勢如天陣布週遭。",
            "沉思迥覺忘千慮，妙訣終須附六韜。",
            "急劫未分香印匝，一枰初滿月華高。",
            "御詞仍許羣臣和，愁殺山中玉兔毫。"
        ],
        "title": "奉和御製棋二首  其一",
        "id": "01b5246e-67e1-413d-8d1b-9e91341f0485"
    },
    {
        "author": "徐鉉",
        "paragraphs": [
            "常嫌羣藝用心麤，不及棋枰出萬途。",
            "妙似孫吳論上策，深如夔益贊訏謨。",
            "靜陳玉檻連琴榻，密映珠簾對酒壺。",
            "聖智縱橫歸掌握，一先終不費多圖。"
        ],
        "title": "奉和御製棋二首  其二",
        "id": "282ef7f7-b18f-4e97-99a3-7ec076b5be54"
    },
    {
        "author": "徐鉉",
        "paragraphs": [
            "羣生遂性得天真，陽景無私發秀勻。",
            "堯曆永從新律正，皇恩散作萬方春。",
            "華林日麗紅苞拆，太液冰消綠浪新。",
            "天意分明啟昌運，岱宗即看報羣神。"
        ],
        "tags": [
            "泰山"
        ],
        "title": "奉和御製早春",
        "id": "38e9dab4-5c2a-4c5c-8c4e-99fa9b1f41b9"
    },
    {
        "author": "徐鉉",
        "paragraphs": [
            "上林春暮紫英開，組繡成帷蔭玉階。",
            "艷逐晨光隨步武，香和輕翠透襟懷。",
            "生成澤廣時芳茂，魚水情通樂韻諧。",
            "禁篽年年陪睿賞，何時梁甫奉燔柴。"
        ],
        "title": "應制賞花",
        "id": "c6c3c0b7-bc81-4008-8135-f5332a1e3589"
    },
    {
        "author": "徐鉉",
        "paragraphs": [
            "衰薄喜多幸，退公誰與閑。",
            "高人乘興去，相望兩程間。",
            "卷箔有微雪，登樓無遠山。",
            "清談勝題贈，何日杖藜還。"
        ],
        "title": "和陳處士在雍丘見寄",
        "id": "b02c146e-45a8-4289-a469-410b4498945e"
    },
    {
        "author": "徐鉉",
        "paragraphs": [
            "尼父恓惶地，離情向此偏。",
            "家貧聊復爾，道在肯徒然。",
            "詩景明松雪，鄉山隔水烟。",
            "三年須赴召，莫戀甕頭眠。"
        ],
        "title": "送湯舍人之陳州",
        "id": "7449b0ad-b41a-4233-9893-1e8bf21014c0"
    },
    {
        "author": "徐鉉",
        "paragraphs": [
            "楊柳依依水岸斜，鷁舟東去思無涯。",
            "坐臨棋局延明月，行采題詩對落花。",
            "虛白亭中多宴賞，錢塘湖上剩烟霞。",
            "風光到處宜携酒，況有餘杭阿姥家。"
        ],
        "tags": [
            "西湖"
        ],
        "title": "送阮監丞赴餘杭",
        "id": "050c9b53-31d0-4dc2-a78e-e013a7eb16e8"
    },
    {
        "author": "徐鉉",
        "paragraphs": [
            "士生秉道義，公論重才名。",
            "美哉雙白璧，高價等連城。",
            "昔在南國時，折桂嘗抗衡。",
            "今爲北朝客，通籍齊振纓。",
            "連鑣適炎徼，並命典州兵。",
            "地遠乃寄重，無爲憚遐征。",
            "俗雜則財難，當在通其情。",
            "投香與還珠，前哲有遺聲。",
            "君看奏諫者，接武趨承明。",
            "摻袂贈斯言，斯言勿見輕。"
        ],
        "title": "送容州程員外端州吳員外",
        "id": "2447e354-273a-4a27-b785-a0bece6b49fe"
    },
    {
        "author": "徐鉉",
        "paragraphs": [
            "別離情緒兩難任，消遣唯應有醉吟。",
            "冉冉光陰玄鬢改，勤勤書札舊情深。",
            "凉宵夢寐清淮月，永日徘徊玉樹陰。",
            "野鶴乘軒無所用，角巾何日返中林。"
        ],
        "title": "和潁川曹監軍",
        "id": "7af3afc8-455a-4a2e-9c4a-0759bf8cb506"
    },
    {
        "author": "徐鉉",
        "paragraphs": [
            "朝退閒齋落葉天，道心真氣本仙源。",
            "簾前風月澄秋景，門外輪蹄任世喧。",
            "棋罷早寒生北戶，酒醒黄菊滿西園。",
            "時人自有思齊者，踐迹觀形不在言。"
        ],
        "title": "和清源太保閒居偶懷",
        "id": "ba5e95c9-79f2-4cf6-9cfe-04ed104e8e3d"
    },
    {
        "author": "徐鉉",
        "paragraphs": [
            "早年南國日追隨，冠劍晶熒佩陸離。",
            "匪石心誠徒自許，浮雲蹤跡信難知。",
            "官閒從飲扶頭酒，地僻誰同敵手棋。",
            "門館舊恩今更重，高齋遥枉謝公詩。"
        ],
        "title": "又和寄光山徐員外",
        "id": "8fceb2de-cf8c-4ac4-bbfe-4115dcab6c9a"
    },
    {
        "author": "徐鉉",
        "paragraphs": [
            "年少支離奈命何，悲秋懷舊苦吟多。",
            "龍泉有氣終難掩，荆玉無瑕豈憚磨。",
            "會偶良工收杞梓，莫將閒夢挂烟蘿。",
            "他年得路摶風去，肯念今朝煦沫麽。"
        ],
        "title": "和徐秘書",
        "id": "0b2ebb2a-8439-4b76-9200-24b660dd84da"
    },
    {
        "author": "徐鉉",
        "paragraphs": [
            "孤雲野鶴任天真，乘興遊梁又適秦。",
            "興去却歸南國去，黄山何謝武陵春。"
        ],
        "title": "送汪處士還黟歙",
        "id": "364e2ffe-1bce-4788-97cc-24bc8b9d9b57"
    },
    {
        "author": "徐鉉",
        "paragraphs": [
            "開筵別有鄰居興，卜夜應憐禁漏長。",
            "舊友不期爭命駕，新姬憑寵剩傳觴。",
            "香烟結霧籠金鴨，燭焰成花照杏梁。",
            "京邑衣冠多勝賞，鱸魚爭敢道思鄉。"
        ],
        "title": "和翰長聞西樞副翰鄰居夜宴",
        "id": "93c2038b-867b-4388-adc0-e962c0143a0c"
    },
    {
        "author": "徐鉉",
        "paragraphs": [
            "老大離羣一倍愁，谿山風物且淹留。",
            "醖成春酒誰斟酌，抄得新書自校讎。",
            "莫似牧之矜曠達，須教子重讓風流。",
            "恩門舊分知難忘，題取新詩上郡樓。"
        ],
        "title": "和清源太保寄湖州潘郎中",
        "id": "002013d9-fb76-4e59-9e0b-83b3da77d0bf"
    },
    {
        "author": "徐鉉",
        "paragraphs": [
            "適去莊生邑，還臨孔父鄉。",
            "仍聞舊隠處，近在武夷傍。",
            "道氣年長度，儒風日以光。",
            "何時看解組，歸去事仙方。"
        ],
        "title": "送南華張主簿改承縣",
        "id": "8184773c-61bd-41f9-b445-dc7f4046950e"
    },
    {
        "author": "徐鉉",
        "paragraphs": [
            "御宴宵陳敞百層，君恩芳景兩難勝。",
            "風傳天上九成樂，月映樓前萬樹燈。",
            "醉捧玉觴疑夢寐，靜臨丹檻似飛騰。",
            "因觀謝守窗中詠，自愧瀛洲是濫登。"
        ],
        "title": "和白州錢使君上元夜侍宴",
        "id": "f875659f-040d-4f80-bf0a-d084a63a88ff"
    },
    {
        "author": "徐鉉",
        "paragraphs": [
            "軋軋朱輪道路長，虎丘山下剩春光。",
            "軍城舊是吳王國，郡守曾爲諫署郎。",
            "祖席詠歌金玉振，下車條教蕙蘭香。",
            "青雲舊是高飛處，三載徘徊亦未妨。"
        ],
        "title": "送蘇州梁補闕",
        "id": "0c64ae90-dae1-4c10-bf28-16074b57dcd3"
    },
    {
        "author": "徐鉉",
        "paragraphs": [
            "濛濛膏雨遠空迷，點滴圓紋水繞堤。",
            "柳带喜如和醉舞，花房愁似宿妝啼。",
            "烟籠麥隴連天闊，雲映漁舟掠岸低。",
            "廉使解分天子念，一篇騷雅慰蒸黎。"
        ],
        "title": "和金州錢太保春雨",
        "id": "b725959a-50e0-4e6f-b074-a6393b562fa5"
    },
    {
        "author": "徐鉉",
        "paragraphs": [
            "龍門一上嫌輕進，關塞西遊自愛山。",
            "緱嶺春歸林影密，津橋人靜水聲閒。",
            "如今正得幽尋興，佗日青雲不易還。"
        ],
        "title": "送高秀才",
        "id": "12f5eaa7-636a-48ee-9db0-8368903ee04c"
    },
    {
        "author": "徐鉉",
        "paragraphs": [
            "精金百鍊始知難，何似仙枝兩度攀。",
            "名逐鳳書歸故里，身從鳥道入巴山。",
            "詔宣遠俗皇恩厚，惠洽齊民利刃閑。",
            "珍重加餐順風土，歸來高步七人班。"
        ],
        "title": "送施州單員外",
        "id": "f5de7cd0-ee1c-4ee4-b7bb-bb03b7393052"
    },
    {
        "author": "徐鉉",
        "paragraphs": [
            "故國干戈後，憐君得意歸。",
            "綺霞橫郡閣，犀燭照漁磯。",
            "天迥青山遠，江平白鳥飛。",
            "此行同衣錦，況是老萊衣。"
        ],
        "title": "送宣州張員外",
        "id": "57ba0851-6bb0-4f85-97e1-ad3e41f24b83"
    },
    {
        "author": "徐鉉",
        "paragraphs": [
            "共嘆崑岡火，誰知玉自分。",
            "寂寥人境外，蕭索數峰雲。",
            "真籙終年秘，空歌偶得聞。",
            "應憐霸陵上，衰病故將軍。"
        ],
        "title": "和筠州談鍊師見寄",
        "id": "cd017ecb-49fe-4237-a46b-f1a33c36cd51"
    },
    {
        "author": "徐鉉",
        "paragraphs": [
            "所向皆爲道，遐征豈足辭。",
            "中華垂盡處，別路正秋時。",
            "高閣蘭臺筆，閒吟板屋詩。",
            "良工無棄物，珍重歲寒姿。"
        ],
        "title": "送吳郎西使成州",
        "id": "552757cd-4ce6-44b2-aff5-a7af7a856905"
    },
    {
        "author": "徐鉉",
        "paragraphs": [
            "曠望叢臺路，飄颻楚塞人。",
            "琴堂無故舊，何計免霑巾。"
        ],
        "title": "送下博陳員外",
        "id": "c506cd61-4c4d-422e-99a1-e47f388d57c6"
    },
    {
        "author": "徐鉉",
        "paragraphs": [
            "北阜與西山，前期夢寐間。",
            "羨師乘興去，應擬此生閑。",
            "喬木人誰在，鱸魚我未還。",
            "歸心寄秋水，東去日潺潺。"
        ],
        "title": "送凈道人",
        "id": "32bd5779-9286-4a68-9ba7-6184aeb1ca47"
    },
    {
        "author": "徐鉉",
        "paragraphs": [
            "征袍結束從宸遊，邊上塵清見戍樓。",
            "柏殿賦詩知是幸，茂陵多病自堪愁。",
            "清漳幽咽長流恨，銅雀荒凉幾換秋。",
            "深羨高眠全道氣，姓名應已在丹丘。"
        ],
        "title": "鄴都行在和刁秘書見寄",
        "id": "134ed287-07c9-4220-95ff-8ffc3a418178"
    },
    {
        "author": "徐鉉",
        "paragraphs": [
            "戎服非吾事，華纓寄此身。",
            "謬爲金馬客，本是釣鄉人。",
            "引領梁園雪，揚鞭輦路塵。",
            "知師亦多病，擁褐侍陽春。"
        ],
        "title": "和旻道人見寄",
        "id": "1aee3b51-a0d0-46e3-8b91-eacf3a5243f6"
    },
    {
        "author": "徐鉉",
        "paragraphs": [
            "處處良工事筆鋒，宣毫自昔最稱雄。",
            "因思南國巾箱學，願入蘭臺掌握中。",
            "委質幸歸彫玉匣，操詞曾侍兔園公。",
            "一篇麗藻真閒暇，共仰才多道不窮。"
        ],
        "title": "和復州李太保酬筆",
        "id": "d75b368f-6ead-430c-a8f4-2d1fb6287372"
    },
    {
        "author": "徐鉉",
        "paragraphs": [
            "百歲猶强健，知君即地仙。",
            "孤飛下華表，太息問桑田。",
            "故吏今誰在，高名昔共傳。",
            "伊余亦遺老，相送一潸然。"
        ],
        "title": "送蒯員外東遊舊治",
        "id": "f8ec951c-6729-4c2a-ae83-82ec97a89ee6"
    },
    {
        "author": "徐鉉",
        "paragraphs": [
            "歎息曾遊處，江邊故郡城。",
            "青襟空皓首，往事似前生。",
            "綠綬君重綰，華簪我尚榮。",
            "年衰俱近道，莫話別離情。"
        ],
        "title": "送王監丞之歷陽",
        "id": "e224b06d-52c6-4689-8f2c-f0cddb9551ea"
    },
    {
        "author": "徐鉉",
        "paragraphs": [
            "聞子東征效遠官，行行春色黯離魂。",
            "中途輟棹尋吳苑，西向登樓望海門。",
            "鵩舍曾嗟經歲謫，靈光空念巋然存。",
            "陵遷谷變今如此，爲我停驂盡酒罇。"
        ],
        "title": "送阮殿丞之靜海",
        "id": "7ea2e575-969e-4b4b-981c-69e58d2ae6d3"
    },
    {
        "author": "徐鉉",
        "paragraphs": [
            "之子敷王澤，迢迢蜀棧東。",
            "頒條有餘刃，對酒與誰同。",
            "身占賢良籍，家傳道德風。",
            "遠民思靜理，即此是陰功。"
        ],
        "title": "送周員外之達",
        "id": "99a25ee6-cbd1-4acf-8370-726050f15d95"
    },
    {
        "author": "徐鉉",
        "paragraphs": [
            "黄綬繫未穩，桂枝香尚新。",
            "琴堂寧久次，諫署正求人。",
            "皎皎凉秋月，飄飄清路塵。",
            "元常有遺翰，求作篋中珍。"
        ],
        "title": "送長社胡明府",
        "id": "40bef844-9932-4695-a19e-700be1316fc8"
    },
    {
        "author": "徐鉉",
        "paragraphs": [
            "故鄉禾黍世親稀，中表相尋只有師。",
            "惆悵離懷向何許，鄱陽湖上葉飛時。"
        ],
        "title": "送表姪達師歸鄱陽",
        "id": "49ea39e6-25fc-4391-ae57-a4f7e478212d"
    },
    {
        "author": "徐鉉",
        "paragraphs": [
            "景陵山水舊知名，珍重詩人建隼行。",
            "未免簿書勞利刃，省貪烟月縱高情。",
            "揚雄閣下諸生送，陸羽門前百吏迎。",
            "聖代羣賢皆得路，三年傾首望鵬程。"
        ],
        "title": "送秘閣朱員外知復州",
        "id": "ed933bd8-cc0d-45d2-ba7b-b3ee78ac7218"
    },
    {
        "author": "徐鉉",
        "paragraphs": [
            "身服竺乾教，心爲鄒魯儒。",
            "觀風遊稷下，訪古入中都。",
            "短景程途遠，寒原店舍孤。",
            "東州多俊造，能賞碧雲無。"
        ],
        "title": "送浄道人東遊",
        "id": "2a3eb7d7-f4da-463d-9341-6a294547887e"
    },
    {
        "author": "徐鉉",
        "paragraphs": [
            "雲水李道士，曾爲中貴人。",
            "綺紈終不戀，松鶴自相親。",
            "雲氣蒼梧晚，芳華紫蓋春。",
            "匏瓜老猶繫，惆悵望行塵。"
        ],
        "title": "送李道士南遊",
        "id": "9bd13759-2f71-4718-95df-b310b830017e"
    },
    {
        "author": "徐鉉",
        "paragraphs": [
            "多才適世用，學者不遑處。",
            "新詞八詠樓，更汎涔陽浦。",
            "行當應列宿，且復施甘雨。",
            "高齋閒坐時，清談孰爲伍。"
        ],
        "title": "送國子徐博士之澧州",
        "id": "e933073d-109d-4cec-a989-5872fcfe5d7b"
    },
    {
        "author": "徐鉉",
        "paragraphs": [
            "一盃寒食酒，珍重送君行。",
            "花影黎陽渡，春風浚水聲。",
            "汎舟無廢事，騁驥有修程。",
            "應用方無暇，何須愴別情。"
        ],
        "title": "送錢副使黎陽發運",
        "id": "cd1d342e-3feb-426e-8e19-51005a5fc7f1"
    },
    {
        "author": "徐鉉",
        "paragraphs": [
            "儀甫秉忠信，神明自來舍。",
            "絳灌雖不容，蠻貊皆從化。",
            "榮名任紛糾，道性常閒暇。",
            "傳語當途人，無爲勞歎吒。"
        ],
        "title": "寄張階州",
        "id": "6df50e89-c133-4aa9-9f6f-92e8c204298c"
    },
    {
        "author": "徐鉉",
        "paragraphs": [
            "乘興西遊誰與同，一囊詩藁一枝筇。",
            "厭棲廬岳蓮花社，却訪南山紫閣峰。",
            "懷古有時應悵望，尋幽何處不從容。",
            "關中風物常牽夢，老卧閑曹轉放慵。"
        ],
        "title": "送文懿大師浄公西遊",
        "id": "5f3b44ba-d377-4950-ad6d-6fe6ba53fd46"
    },
    {
        "author": "徐鉉",
        "paragraphs": [
            "舊國荒凉成黍稷，故交危脆似琉璃。",
            "高人獨喜湯師在，手把新文數道碑。"
        ],
        "title": "奉和武功學士舍人紀贈文懿大師浄公  其一",
        "id": "8c2b8037-ec19-4e99-8d8d-8407a1ddb0ec"
    },
    {
        "author": "徐鉉",
        "paragraphs": [
            "滿卷文章爲世重，出塵心迹少人同。",
            "騰騰自得修真理，不管浮生覺夢中。"
        ],
        "title": "奉和武功學士舍人紀贈文懿大師浄公  其二",
        "id": "7f0cfa50-556f-4df0-a7e2-8b6b962b29d1"
    },
    {
        "author": "徐鉉",
        "paragraphs": [
            "文似春華鋪曉陌，思如泉涌注長江。",
            "詩情道性知無夢，頻見殘燈照曙窗。"
        ],
        "tags": [
            "长江"
        ],
        "title": "奉和武功學士舍人紀贈文懿大師浄公  其三",
        "id": "ec61659a-e4c2-46bb-8893-e29a2cfebd7f"
    },
    {
        "author": "徐鉉",
        "paragraphs": [
            "已潔心源超世表，却緣詩句有時名。",
            "初聞行業如耆宿，及見容顔是後生。"
        ],
        "title": "奉和武功學士舍人紀贈文懿大師浄公  其四",
        "id": "170eecb9-1395-4105-a405-3529ab1e71f3"
    },
    {
        "author": "徐鉉",
        "paragraphs": [
            "只有閒情搜景物，不將客鬢惜流光。",
            "京華才子多文會，衆許清詞每擅場。"
        ],
        "title": "奉和武功學士舍人紀贈文懿大師浄公  其五",
        "id": "b93df849-b16c-4952-a85c-e0223c21a03e"
    },
    {
        "author": "徐鉉",
        "paragraphs": [
            "惠遠禪師名素重，維摩居士室皆空。",
            "羣公競有詩相贈，組繡珠璣滿袖中。"
        ],
        "title": "奉和武功學士舍人紀贈文懿大師浄公  其六",
        "id": "82410c02-360e-4e67-9505-895447dc189a"
    },
    {
        "author": "徐鉉",
        "paragraphs": [
            "南朝人物古猶今，只恐前身是道林。",
            "處處經行常自適，不妨譚笑不妨吟。"
        ],
        "title": "奉和武功學士舍人紀贈文懿大師浄公  其七",
        "id": "ddfa0298-d186-4d4e-b96d-5864a277efb9"
    },
    {
        "author": "徐鉉",
        "paragraphs": [
            "往往冥搜宵不寐，時時任性晝仍眠。",
            "高情麗句誰偏重，聖代詞臣李謫仙。"
        ],
        "title": "奉和武功學士舍人紀贈文懿大師浄公  其八",
        "id": "0ae715ce-89ca-47e2-849b-a00eb63de525"
    },
    {
        "author": "徐鉉",
        "paragraphs": [
            "霜髯病叟掩閑扃，禪客相尋有故情。",
            "每憶江南初識面，至今猶得愛才名。"
        ],
        "title": "奉和武功學士舍人紀贈文懿大師浄公  其九",
        "id": "d301ad2b-1a82-4152-8a24-7e099596f686"
    },
    {
        "author": "徐鉉",
        "paragraphs": [
            "京洛多權豪，游服相追隨。",
            "青牛中甸車，白馬連環羈。",
            "珩珮競照耀，紳組舊參差。",
            "騶鳴行人駐，倏若流風馳。",
            "名園不問主，下輦輒失嬉。",
            "秦官錫雕盤，光祿假羽巵。",
            "侏儒善爲優，邯鄲有名姬。",
            "坐客應餘論，顧眄成恩私。",
            "鹵簿留國門，誰何不敢譏。",
            "歸來卧華堂，瑣窗承文楣。",
            "武夫瑩庭階，璧璫攢榮題。",
            "列燭正晶熒，噴香常逶迤。",
            "明朝入君門，密侍白玉墀。",
            "開言迎合旨，羣公默無爲。",
            "乍請考工地，亦拜床下兒。",
            "吹噓枯稊生，指顧千鈞移。",
            "回瞻狥名士，獧介爾何施。",
            "朱雲折檻去，梅福棄官歸。",
            "寂寞揚子雲，口吃不能辭。",
            "著書述聖道，徒許俗人嗤。",
            "漢室已久壞，往事垂于茲。",
            "眇然千載下，慷慨有餘悲。"
        ],
        "title": "詠史",
        "id": "f4d2dd6b-0df8-477a-bdab-af9a424b2db0"
    },
    {
        "author": "徐鉉",
        "paragraphs": [
            "常憐客子倦征岐，誰似曾郎得意歸。",
            "廳瑣石渠封簡冊，手持仙桂拜庭闈。",
            "舟橫劍浦凌清瀨，馬過猿巖點翠微。",
            "却笑遼東千歲鶴，下來空歎昔人非。"
        ],
        "title": "送曾直館歸寧泉州",
        "id": "a595060c-deec-4173-af19-860cfbb4aa86"
    },
    {
        "author": "徐鉉",
        "paragraphs": [
            "憶在同安郡，誰知是勝游。",
            "仙山常獨往，騷客自忘憂。",
            "暫別經多難，勞生已白頭。",
            "羨君驅蒨旆，兼得漱清流。",
            "民俗常如古，風光最稱秋。",
            "短歌聊抒意，爲我謝沙鷗。"
        ],
        "title": "送樂學士知舒州",
        "id": "5f73d2dc-488c-43b1-88f2-039fab97eeeb"
    },
    {
        "author": "徐鉉",
        "paragraphs": [
            "聖朝無事九卿閒，藹藹東門綵服還。",
            "舊日高名齊汲鄭，今朝至行似曾顔。",
            "更憐霜髩垂玄髮，猶恨深居遠舊山。",
            "老鶴乘軒真自愧，徘徊空在稻粱間。"
        ],
        "title": "送慎大卿解官侍親",
        "id": "b8ffe3f8-c6ba-4f38-bc8a-9960e4c6eee5"
    },
    {
        "author": "徐鉉",
        "paragraphs": [
            "起部紆兩綬，恢恢刃有餘。",
            "既爲侍中郎，又復專城居。",
            "無久戀鈴閣，早應還直廬。",
            "浚川春水滿，珍重寄雙魚。"
        ],
        "title": "代書寄泗州錢侍郎",
        "id": "2e60b63b-514c-4a85-baba-ffcd70b49463"
    },
    {
        "author": "徐鉉",
        "paragraphs": [
            "皖伯臺前綠樹春，吳塘初下碧溪分。",
            "舊遊風景長牽夢，遥羨高齋望白雲。"
        ],
        "title": "寄舒州樂學士",
        "id": "9649de18-50ae-43ce-a710-8412a41fc0d7"
    },
    {
        "author": "徐鉉",
        "paragraphs": [
            "幕府清資新雨露，高陽舊第久塵埃。",
            "百年遺老知誰在，應喜遼東鶴下來。"
        ],
        "title": "送吳支使之長安",
        "id": "f1a61717-221a-4a95-9b27-a6e454cbf8d1"
    },
    {
        "author": "徐鉉",
        "paragraphs": [
            "一別高人世事多，歸山歧路轉蹉跎。",
            "定知上藥延衰齒，每憶玄談養太和。",
            "任道人生如夢寐，也從時態起風波。",
            "錦囊真籙遥相許，只待飆輪更一過。"
        ],
        "title": "和譚鍊師見寄",
        "id": "803b0032-15b8-42a2-9749-a7389935988b"
    },
    {
        "author": "徐鉉",
        "paragraphs": [
            "筵上詩題共筆床，罇前酒興話高陽。",
            "心清自覺官曹簡，院靜先知節候凉。",
            "南國少年推貴重，東堂前輩讓賢良。",
            "好看雙鳳追飛處，胡粉新塗紫界牆。"
        ],
        "title": "和錢秘監與邊諫議南宮同直贈答",
        "id": "a8a2711c-f0cd-4b45-82c9-3e98e8dd8c62"
    },
    {
        "author": "徐鉉",
        "paragraphs": [
            "憶在廬山始識君，當時惟擬共眠雲。",
            "那知身計關前定，却向人間逐世紛。",
            "紫閣峰前欣獨往，銀臺門裏歎離羣。",
            "青囊舊有登真訣，莫遣閒人取次聞。"
        ],
        "tags": [
            "庐山"
        ],
        "title": "送周郎中還司",
        "id": "7cd1cc4c-e7d5-4449-b615-e1f0d8ffc57e"
    },
    {
        "author": "徐鉉",
        "paragraphs": [
            "巖廊舊德漢儲師，富貴優游自古稀。",
            "四序不能違代謝，九原誰可與同歸。",
            "精神恍惚騎龍尾，功業紛綸在虎闈。",
            "惆悵鳴珂洛陽道，素車丹旐奉靈衣。"
        ],
        "title": "太師相公挽歌詞二首  其一",
        "id": "9f63fa36-45f8-4fec-93d6-ee5fcb308c4a"
    },
    {
        "author": "徐鉉",
        "paragraphs": [
            "風流安石在東山，曾許從容妓樂間。",
            "傾蓋算來能幾日，逝川東去不知還。",
            "北邙原上寒雲結，鄭國門前曉月彎。",
            "祖奠欲收賓御散，滿衣零淚掩衰顔。"
        ],
        "title": "太師相公挽歌詞二首  其二",
        "id": "407f37e9-0917-480e-8d64-031932029f08"
    },
    {
        "author": "徐鉉",
        "paragraphs": [
            "故里夫差國，高名惠遠師。",
            "君恩從野逸，歸棹逐凌澌。",
            "舊訪雖無念，牽懷亦有詩。",
            "因行過秦望，爲致李斯碑。"
        ],
        "title": "送贊寧道人歸浙中",
        "id": "58746d18-3036-4001-b3e9-e1b33f1d0d39"
    },
    {
        "author": "徐鉉",
        "paragraphs": [
            "塵機息盡一真僧，唯有林泉捨未能。",
            "蓮社故人今暫別，稽山舊隠與誰登。",
            "時清豈覺前游改，道勝寧辭白髮增。",
            "遥羨高齋吟望處，孤雲野鶴是親朋。"
        ],
        "title": "和元少卿送越僧",
        "id": "c3fcea2f-e0c9-4f37-840c-c27401afe941"
    },
    {
        "author": "徐鉉",
        "paragraphs": [
            "朱山松桂翠連雲，中有清虛小隠居。",
            "密養丹砂存正氣，靜披瓊藴誦真文。",
            "塤箎金石心常在，圭組烟霞路自分。",
            "憑仗鄉人傳尺素，山前驚起白羊羣。"
        ],
        "title": "代書寄談鍊師",
        "id": "e0091cb3-588d-415b-b85a-5f28c1611bf9"
    },
    {
        "author": "徐鉉",
        "paragraphs": [
            "春晚緱山路，華光滿翠微。",
            "憐君持郄桂，歸去著萊衣。",
            "故國幾人在，浮生萬事非。",
            "唯當拭病眼，看子九霄飛。"
        ],
        "title": "送鄭先輩及第西歸",
        "id": "5e98ccbe-74c0-4358-a22a-74234a257199"
    },
    {
        "author": "徐鉉",
        "paragraphs": [
            "鄉國悲前事，風光屬後生。",
            "名從天上得，身入故都行。",
            "草色初裁綬，鵬飛不算程。",
            "自憐枯朽思，相送剩含情。"
        ],
        "title": "送高先輩南歸",
        "id": "8b3714e6-cf05-4854-ab49-19305711997e"
    },
    {
        "author": "徐鉉",
        "paragraphs": [
            "世胄今爲旅，多才懶自營。",
            "坦懷君子道，惜別故人情。",
            "歸棹春潮滿，郊居海月明。",
            "雄文不輕售，須待最高名。"
        ],
        "title": "送嚴秀才下第東歸",
        "id": "89c44dc9-14a1-4bc8-b58c-6b35e0f4b489"
    },
    {
        "author": "徐鉉",
        "paragraphs": [
            "庭闈勞夢想，孤棹度江關。",
            "駿馬猶論價，荆藍且抱還。",
            "晚花縈綵服，疏雨映家山。",
            "頻見春官說，明年待鑄顔。"
        ],
        "title": "送周味道秀才東歸見別依韻",
        "id": "069c8f5d-ef1c-4094-99c9-c376ac8bfe44"
    },
    {
        "author": "徐鉉",
        "paragraphs": [
            "淦水神仙宅，仙山夾縣樓。",
            "吾孫好詩句，歸詠故鄉秋。",
            "紫竹遮書幌，紅蕉拂釣舟。",
            "東堂有平路，莫謁外諸侯。"
        ],
        "title": "送曾秀才",
        "id": "6336e7f1-7244-49e2-8aec-a559e871c039"
    },
    {
        "author": "徐鉉",
        "paragraphs": [
            "珍重江南沈鍊師，未曾相識久相思。",
            "已全真氣能從俗，不墜家風善賦詩。",
            "玉笥共游知早晚，金貂回顧覺喧卑。",
            "多慚書札遥相問，更望刀圭換白髭。"
        ],
        "title": "寄玉笥山沈道士",
        "id": "1afe3b68-82c0-4e5a-9ad8-273a5892095f"
    },
    {
        "author": "徐鉉",
        "paragraphs": [
            "秘監疏朝謁，門前長綠苔。",
            "未愁玄鬢改，且喜素秋來。",
            "獨坐翻棋勢，閑行繞藥栽。",
            "凉風入書幌，時動水沉灰。"
        ],
        "title": "和錢秘監旅居秋懷二首  其一",
        "id": "370368f1-8e86-46a9-9d4f-dbc7fcb33a97"
    },
    {
        "author": "徐鉉",
        "paragraphs": [
            "閒靜無凡客，開罇共醉醒。",
            "琴彈碧玉調，書展太玄經。",
            "酒熟看黄菊，詩成寫素屏。",
            "晚來蕭灑甚，山鳥下中庭。"
        ],
        "title": "和錢秘監旅居秋懷二首  其二",
        "id": "6f3bc529-65f1-4a6b-b5f3-f3ef4254a291"
    },
    {
        "author": "徐鉉",
        "paragraphs": [
            "李白高吟處，師歸掩竹關。",
            "道心明月靜，詩思碧雲閑。",
            "綠樹寒凌雪，飛泉響遍山。",
            "自慚丘壑志，皓首不知還。"
        ],
        "title": "送元道人還水西寺",
        "id": "53e71c06-6004-4b67-98cf-935b9919da8a"
    },
    {
        "author": "徐鉉",
        "paragraphs": [
            "昔聞武夷士，皆是帝曾孫。",
            "李君即其人，命舛道常存。",
            "愛子已折桂，華組耀閨門。",
            "吾身可拂衣，綵服歸丘園。",
            "捧觴慶北堂，其樂不可言。",
            "清溪環幽居，遠岫橫前軒。",
            "彈琴詠招隠，芳意飄若蘭。",
            "老夫無此分，何必矜彈冠。"
        ],
        "title": "送李秀才歸建安",
        "id": "e935bd1e-62f2-4486-8c29-9728dd8a6355"
    },
    {
        "author": "徐鉉",
        "paragraphs": [
            "名位雖卑道自光，訟庭無事俗平康。",
            "簾間尚覺琴床暖，院靜偏聞酒甕香。",
            "養性已知無病染，持廉唯恐有名彰。",
            "主人莫訝暌違遠，千仞由來有鳳翔。"
        ],
        "title": "和李太保寄刁秘書",
        "id": "23b55de9-48fb-4dba-8585-12651bfc2c16"
    },
    {
        "author": "徐鉉",
        "paragraphs": [
            "百里臨民自可憐，青雲何必藉階緣。",
            "家貧聊欲資三徑，政簡無非草太玄。",
            "處衆忘懷均物我，程才不器任方員。",
            "江湖相望真堪喜，聚散悲歡盡偶然。"
        ],
        "title": "又和刁秘書寄李太保",
        "id": "0f7a2710-3144-4867-b525-21508a7fd404"
    },
    {
        "author": "徐鉉",
        "paragraphs": [
            "聖主欲東封，憐君四護戎。",
            "鄉心經霸岸，詩思省豳風。",
            "舊業今成旅，朱顔已變翁。",
            "忘懷一盃酒，閑夜與誰同。"
        ],
        "title": "送坊州賈監軍",
        "id": "c6e4cecd-b26c-4a67-98a2-646ffa54be71"
    },
    {
        "author": "徐鉉",
        "paragraphs": [
            "南國求良牧，中朝輟諫官。",
            "君恩偏念遠，臣節豈辭難。",
            "騎影過梅嶺，溪聲上贛灘。",
            "曲江宜訪古，韶石好憑欄。",
            "詩景緣情遠，民心逐政寬。",
            "衰翁尋舊分，爲致葛洪丹。"
        ],
        "title": "送李補闕知韶州",
        "id": "297b7ce2-161c-477b-bde4-e3aba6f5381e"
    },
    {
        "author": "徐鉉",
        "paragraphs": [
            "杖策辭清浴，驅車向梓潼。",
            "棲鸞才乍展，叱馭氣方雄。",
            "暫割趨庭戀，將伸糾郡功。",
            "詩清衝密雪，別酒愬寒風。",
            "山水秦關外，烟花錦里東。",
            "府公名素重，語掾道仍同。",
            "坐嘯新知洽，隨行舊分通。",
            "當令從此去，不復數文翁。"
        ],
        "title": "送修武鄭主簿糾郡梓潼兼寄王舍人八韻",
        "id": "0fc5a2c7-2f47-4fe7-a559-d048df8f7530"
    },
    {
        "author": "徐鉉",
        "paragraphs": [
            "雪英飄灑繞虛廊，曉景沉沉朔吹狂。",
            "銀闕晶熒標帝里，桂華紛糅認仙鄉。",
            "少年風味新吟動，老叟襟懷萬事忘。",
            "自倒空罇酬絕唱，書幃聊得泛寒光。"
        ],
        "title": "和李秀才雪中求酒",
        "id": "c4a5111f-47dd-4ddd-815d-04e10a406c04"
    },
    {
        "author": "徐鉉",
        "paragraphs": [
            "謝客乘軺去，清和景物初。",
            "淮流宜映月，濠上好觀魚。",
            "吏事應微撓，吟情自有餘。",
            "偏州莫留滯，東觀待繙書。"
        ],
        "title": "送謝著作之濠梁",
        "id": "f98cf741-4399-496a-bf1d-468c62c195f5"
    },
    {
        "author": "徐鉉",
        "paragraphs": [
            "衰朽經煩暑，慵將病共侵。",
            "北窗時企足，東望一披襟。",
            "秘監清罇滿，平臺綠樹深。",
            "年來書信少，何以慰離心。"
        ],
        "title": "代書寄宋州錢大監",
        "id": "0d9527af-c9d6-4e29-8bab-28c134a1de19"
    },
    {
        "author": "徐鉉",
        "paragraphs": [
            "子實東南美，來參第一流。",
            "從容持片玉，談笑運前籌。",
            "贛石連雲秀，廉泉带月秋。",
            "可憐行樂地，況從板輿遊。"
        ],
        "title": "送錢先輩之虔州",
        "id": "d321766e-5eab-486d-a00f-6981142ee6d8"
    },
    {
        "author": "徐鉉",
        "paragraphs": [
            "望苑迴先馬，山城駐使車。",
            "塗中值歸雁，頻寄北來書。"
        ],
        "title": "送阮洗馬之全州",
        "id": "d531615a-cbdf-4fea-a459-a650c227b297"
    },
    {
        "author": "徐鉉",
        "paragraphs": [
            "吳歌楚舞玉詩新，華燈蘭焰動魚鱗。",
            "臺前共道明如晝，醉裏唯愁夜向晨。"
        ],
        "title": "觀燈玉臺體十首  其一",
        "id": "9399ccfe-1ef7-453d-8a2b-9503be6a07c0"
    },
    {
        "author": "徐鉉",
        "paragraphs": [
            "綺席金爐香正燃，銅壺銀箭漏初傳。",
            "天迴星月迷燈燭，風過樓臺度管弦。"
        ],
        "title": "觀燈玉臺體十首  其二",
        "id": "b57d30f5-2214-452e-8d5f-e52d3ed1ae46"
    },
    {
        "author": "徐鉉",
        "paragraphs": [
            "雙闕重闉夜不關，金車寶馬曉應還。",
            "亭亭明月臨瑶席，灼灼華燈照玉顔。"
        ],
        "title": "觀燈玉臺體十首  其三",
        "id": "434b7128-3833-4f64-bb45-3ca0d387e513"
    },
    {
        "author": "徐鉉",
        "paragraphs": [
            "火樹燈山高入雲，紅筵翠幄自成春。",
            "游女有時還解佩，青樓何處不留人。"
        ],
        "title": "觀燈玉臺體十首  其四",
        "id": "8f2ae94f-300e-4e69-abbf-9d4009828cce"
    },
    {
        "author": "徐鉉",
        "paragraphs": [
            "帝京風景不曾秋，萬戶千門夜更遊。",
            "玓瓅銀鞍連繡轂，晶熒珠網掛瓊鈎。"
        ],
        "title": "觀燈玉臺體十首  其五",
        "id": "6dd8f0e1-c422-4acd-9669-fb2b007d0318"
    },
    {
        "author": "徐鉉",
        "paragraphs": [
            "夜未央，明月光。",
            "熒煌九華燭，交影照歌梁。"
        ],
        "title": "觀燈玉臺體十首  其六",
        "id": "90154bf1-d7ec-4f6a-ad9b-35595de89aed"
    },
    {
        "author": "徐鉉",
        "paragraphs": [
            "敞麗譙，披綺寮。",
            "歌聲和夜漏，火樹似花朝。"
        ],
        "title": "觀燈玉臺體十首  其七",
        "id": "db7a7de4-a681-4014-91d3-24bcb22fff13"
    },
    {
        "author": "徐鉉",
        "paragraphs": [
            "星漢斜，樂無涯。",
            "明月千門雪，銀燈萬樹花。"
        ],
        "title": "觀燈玉臺體十首  其八",
        "id": "53cd7671-2e3d-48f2-ac20-7b3a5d5a64c6"
    },
    {
        "author": "徐鉉",
        "paragraphs": [
            "撫雲璈，吹玉簫。",
            "艷舞迴羅袂，香風閃步摇。"
        ],
        "title": "觀燈玉臺體十首  其九",
        "id": "2aad67d5-fef1-4a48-aafd-c16edd0f8bee"
    },
    {
        "author": "徐鉉",
        "paragraphs": [
            "日照花，七香車。",
            "歌舞平陽第，經過趙李家。"
        ],
        "title": "觀燈玉臺體十首  其一○",
        "id": "02f2f7e7-3266-4ec8-acc4-ded38a2bb833"
    },
    {
        "author": "徐鉉",
        "paragraphs": [
            "角黍菖蒲酒，年年舊俗諳。",
            "采衣君自樂，白髮我何堪。",
            "靜味瑶華句，閒思玉柄譚。",
            "報之長命縷，祝慶在圖南。"
        ],
        "title": "和李秀才端午日見寄",
        "id": "12bba77f-2874-4bc0-bbd6-2caef83d4003"
    },
    {
        "author": "徐鉉",
        "paragraphs": [
            "嘗憶漱甘醴，洪涯藥臼旁。",
            "今來眇如夢，此景未曾忘。",
            "圭組老無味，林泉路更長。",
            "羨師從此去，當暑扣雲房。"
        ],
        "title": "送清道人歸西山",
        "id": "4b94a4b8-2ef9-4a41-818f-25eaaa720a36"
    },
    {
        "author": "徐鉉",
        "paragraphs": [
            "右蜀分憂輟近臣，翩翩旄節下青冥。",
            "單車唯載支機石，夙駕長先使者星。",
            "已有清風馳棧道，猶酣別酒過長亭。",
            "佗年報政徵黄入，留取文翁舊典刑。"
        ],
        "title": "送張學士赴西川",
        "id": "965dc12f-7efc-4c54-a314-28c052fc0843"
    },
    {
        "author": "徐鉉",
        "paragraphs": [
            "性僻時難偶，神清壽有餘。",
            "曾施卓魯政，舊講老莊書。",
            "賤更襟懷曠，貧猶世利疏。",
            "聖君將就見，慎無買山居。"
        ],
        "title": "和李宗諤秀才贈蒯員外",
        "id": "ab90101d-8ce2-4cf5-a5bd-7f5a56b7051b"
    },
    {
        "author": "徐鉉",
        "paragraphs": [
            "每憶曾遊處，東林惠遠房。",
            "老來情更重，師去興何長。",
            "澗曲泉聲咽，松深露氣香。",
            "題詩寄楚老，惆悵不成章。"
        ],
        "title": "送德明道人還東林",
        "id": "8f5bbee4-3793-4f4f-8472-f93132d2a253"
    },
    {
        "author": "徐鉉",
        "paragraphs": [
            "莫笑皤然一病翁，百年交分兩家同。",
            "今朝倒屣迎王粲，舊日清談賞阿戎。",
            "玉壘無辭軺傳送，金閨初喜姓名通。",
            "青城山下逢仙客，爲說心丹未輟功。"
        ],
        "title": "送馮中允使蜀",
        "id": "b719ea39-e25d-438b-a5e5-4dfb90783ed0"
    },
    {
        "author": "徐鉉",
        "paragraphs": [
            "憐君盡室泛安流，職重官新未白頭。",
            "楚老歡迎歸舊里，春風留戀過揚州。",
            "逢時肯更嗟庭樹，屬詠還應上郡樓。",
            "宗黨故人鄉外少，勤勤書札緩離愁。"
        ],
        "title": "送新除國博徐員外知婺州",
        "id": "3d116e82-a1a1-4868-b952-77ff94697bd9"
    },
    {
        "author": "徐鉉",
        "paragraphs": [
            "之官別是榮，詔許侍親行。",
            "溫凊自爲樂，烟波不算程。",
            "山留丹竈室，俗有故鄉情。",
            "無使千年後，空傳麴令名。"
        ],
        "title": "送望江張明府",
        "id": "7ef4b494-3df6-4db1-b96c-758f1b2b58b6"
    },
    {
        "author": "徐鉉",
        "paragraphs": [
            "上天本愛民，治亂當有時。",
            "傷嗟江表人，三災迭擾之。",
            "如何遭盛明，不能免流離。",
            "王澤限遐遠，孰云天聽卑。",
            "賢哉廖夫子，盡忠不顧私。",
            "朝聞青蒲奏，暮見軺車馳。",
            "愚聞奉使者，受命不受辭。",
            "但使民瘼瘳，無憂國賦虧。",
            "貞觀笑割股，文侯諭治皮。",
            "學古平生事，行行當在茲。",
            "贈言聊執手，願子副心期。"
        ],
        "title": "送廖舍人江南安撫",
        "id": "7053fdd4-b6e3-495f-ae7d-034a1686a3d1"
    },
    {
        "author": "徐鉉",
        "paragraphs": [
            "太守驅征旆，翩翩西過關。",
            "冰容先臘至，膏雨逐春還。",
            "綠樹游沙苑，高樓看華山。",
            "從來京輔地，出入盡崇班。"
        ],
        "title": "送陳使君之同州",
        "id": "a419dc89-8b15-4fba-82d8-cf9b49315e51"
    },
    {
        "author": "徐鉉",
        "paragraphs": [
            "朔風飛雪徧遥天，爲瑞偏宜在臘前。",
            "有客棹舟將命友，何人高卧共稱賢。",
            "瑶花散亂紛臨席，玉樹晶熒爛滿川。",
            "閒想冰容比君子，始知姑射有神仙。"
        ],
        "title": "和元少卿雪",
        "id": "91d2ee95-4292-4c7e-bb63-6d82627b4a7e"
    },
    {
        "author": "徐鉉",
        "paragraphs": [
            "嘗憶洪崖澗，穿雲路萬尋。",
            "曾經照玄鬢，未得卸朝簪。",
            "老去馳莊蝶，年來有越吟。",
            "羨師從此去，舊隠翠微深。"
        ],
        "title": "送頵道人還西山",
        "id": "aafff6b9-27b8-4635-b69b-4ba870f75ff3"
    },
    {
        "author": "徐鉉",
        "paragraphs": [
            "古縣橫江北，弦歌似武城。",
            "善辭金馬召，欣著綵衣行。",
            "舊感河山色，離愁浚水聲。",
            "外門廬井在，相送幾重情。"
        ],
        "title": "送歷陽方明府",
        "id": "d978beac-72c9-4b38-be2d-8285672712c3"
    },
    {
        "author": "徐鉉",
        "paragraphs": [
            "聞道驅征旆，行行至漢陽。",
            "初程微雨霽，滿路落花香。",
            "遠宦心常適，青雲去未妨。",
            "惟餘親戚分，惆悵上河梁。"
        ],
        "title": "送李著作之漢陽",
        "id": "c1927de2-4db2-4c60-87fd-c6a8f049dc9b"
    },
    {
        "author": "徐鉉",
        "paragraphs": [
            "舉世重文雅，夫君更質真。",
            "曾嗟混雞鶴，終日異緇磷。",
            "詞賦離騷客，封章諫諍臣。",
            "襟懷道家侶，標格古時人。",
            "逸老誠云福，遺形未免貧。",
            "求文空得草，埋玉遂爲塵。",
            "靜想忘年契，冥思接武晨。",
            "連宵洽杯酒，分日掌絲綸。",
            "蠹簡書陳事，遺孤託世親。",
            "前賢同此歎，非我獨霑巾。"
        ],
        "title": "哭刑部侍郎喬公詩",
        "id": "d5ba7939-a834-439c-aeb2-c78f9b886ed9"
    },
    {
        "author": "徐鉉",
        "paragraphs": [
            "倏忽千齡盡，冥茫萬事空。",
            "青松洛陽陌，荒草建康宮。",
            "道德遺文在，興衰自古同。",
            "受恩無補報，反袂泣途窮。"
        ],
        "title": "吳王挽詞  其一",
        "id": "4bc4f213-eb2c-4a89-a77c-39b6f9c04a17"
    },
    {
        "author": "徐鉉",
        "paragraphs": [
            "土德承餘烈，江南廣舊恩。",
            "一朝人事變，千古信書存。",
            "哀挽周原道，銘旌鄭國門。",
            "此生雖未死，寂寞已銷魂。"
        ],
        "title": "吳王挽詞  其二",
        "id": "405a0282-6eff-42af-a46f-f4b7f2be9f52"
    },
    {
        "author": "徐鉉",
        "paragraphs": [
            "一宿東林正氣和，便隨仙仗放春華。",
            "散飄白絮惟分影，輕綴青旗始見花。",
            "落砌更依宮舞轉，入樓偏向御衣斜。",
            "嚴徐共待金門詔，願布堯言賀萬家。"
        ],
        "title": "和元宗元日大雪登樓",
        "id": "f761e78a-66fd-4965-867c-cf9c345f3454"
    },
    {
        "author": "徐鉉",
        "paragraphs": [
            "一夜黄星照官渡，本初何面見田豐。"
        ],
        "title": "句  其一",
        "id": "b56ea48b-10b8-44c9-9d35-a05cc2bc0cbe"
    },
    {
        "author": "徐鉉",
        "paragraphs": [
            "井泉分地脈，砧杵共秋聲。"
        ],
        "title": "句  其二",
        "id": "6b1c2e0e-b1ac-4731-bd0f-cb4b2281aabf"
    },
    {
        "author": "徐鉉",
        "paragraphs": [
            "鍾山祠畔宿烟晴，玉澗橋邊碧樹椿。"
        ],
        "title": "句  其三",
        "id": "b0c12763-71c5-43f6-aee3-90c377778b9b"
    },
    {
        "author": "徐鉉",
        "paragraphs": [
            "詩題：貢院鎖宿聞呂員外使高麗贈送首句：聖化今無外。"
        ],
        "title": "存目",
        "id": "fe5e6faa-4cee-451f-a208-684747139bf5"
    },
    {
        "author": "宋琪",
        "paragraphs": [
            "賢良肄業文方盛，孝友傳家族更豪。",
            "旌表特恩門第貴，御書新賜姓名高。",
            "謀孫有後榮非數，待士無疏衆豈勞。",
            "我想華林終未到，只因氣概屬仙曹。"
        ],
        "title": "題義門胡氏華林書院",
        "id": "0e22a40a-4f5a-4da4-8ff4-7483b8142099"
    },
    {
        "author": "趙逢",
        "paragraphs": [
            "林巒影裏有清賢，與我相知二十年。",
            "書札愛工精玉筯，利名拋捨住金田。",
            "吟容賈島稱詩匠，辭許劉靈作酒仙。",
            "別後近聞棲華嶽，亂雲應得恣情眠。"
        ],
        "tags": [
            "华山"
        ],
        "title": "懷夢英大師",
        "id": "cfeadf96-1cbe-46a4-9dc6-b00101145c4b"
    },
    {
        "author": "卞震",
        "paragraphs": [
            "雨壁長秋菌，風枝落病蟬。"
        ],
        "title": "句  其一",
        "id": "056fdfae-07e8-44e5-a932-25ac50adf3dd"
    },
    {
        "author": "卞震",
        "paragraphs": [
            "老筇搘瘦影，寒木憑吟身。"
        ],
        "title": "句  其二",
        "id": "b9d55170-bc25-44d6-a371-7086f3c2065e"
    },
    {
        "author": "卞震",
        "paragraphs": [
            "詩債到春無處避，離愁因醉暫時無。"
        ],
        "title": "句  其三",
        "id": "f885d9d4-b377-4674-b4ee-cb79e5fe8953"
    },
    {
        "author": "卞震",
        "paragraphs": [
            "茶香解睡磨鐺煮，山色牽懷著屐登。"
        ],
        "title": "句  其四",
        "id": "8c8c791f-d6d0-457d-a770-ed4f70cff1a7"
    },
    {
        "author": "卞震",
        "paragraphs": [
            "積雨生殘稻，蒼苔入舊籠。"
        ],
        "title": "句  其五",
        "id": "48a74f35-c190-4ae0-b289-760f8c747c2e"
    },
    {
        "author": "卞震",
        "paragraphs": [
            "風濤秋渡闕，烟雨晚村孤。"
        ],
        "title": "句  其六",
        "id": "68f4e7d2-5894-4b27-a5fa-b92821b79eee"
    },
    {
        "author": "卞震",
        "paragraphs": [
            "空囊萬里客，斜月一牀寒。"
        ],
        "title": "句  其七",
        "id": "7a5092e0-5d8d-4461-888b-f45e050076a7"
    },
    {
        "author": "卞震",
        "paragraphs": [
            "雙闕暫隨丹詔入，三峰尋與白雲歸。"
        ],
        "title": "句  其八",
        "id": "918ec55e-09d8-4328-a164-909c54f90aab"
    },
    {
        "author": "卞震",
        "paragraphs": [
            "芳草又牽爲客恨，白雲空寄未閑心。"
        ],
        "title": "句  其九",
        "id": "89f7b63e-4eca-496b-89f8-dfa4d18e33b9"
    },
    {
        "author": "勾令玄",
        "paragraphs": [
            "大空無盡劫成塵，玄步孤高物外人。",
            "日本國來尋彼岸，洞山林下過迷津。",
            "流流法乳誰無分，了了教知我最親。",
            "一百六十三歲後，方於此塔葬全身。"
        ],
        "title": "敬禮瓦屋和尚塔偈",
        "id": "6e8953c6-762c-45b5-8f60-8320d1c9d77b"
    },
    {
        "author": "郭廷謂",
        "paragraphs": [
            "魄逐東流水，墳依獨坐山。"
        ],
        "title": "句",
        "id": "83491979-42fd-4181-b701-cea2610aef5b"
    },
    {
        "author": "釋清豁",
        "paragraphs": [
            "世人休說行路難，鳥道羊腸咫尺間。",
            "珍重苧溪溪畔水，汝歸滄海我歸山。"
        ],
        "title": "過三嶺苧溪",
        "id": "779ad9fd-097c-4da5-9cc8-d590729c1e1f"
    },
    {
        "author": "釋清豁",
        "paragraphs": [
            "聚如浮沫散如雲，聚不相將散不分。",
            "入郭當時君是我，歸山今日我非君。"
        ],
        "title": "歸山吟寄友",
        "id": "50d2f350-e2c2-4852-8ef1-b1a980384b1b"
    },
    {
        "author": "郭忠恕",
        "paragraphs": [
            "久知玄牝是根原，誰道長生別有門。",
            "一自描龍興嘆後，至今師事五千言。"
        ],
        "title": "青羊宮",
        "id": "f12a2339-1230-410d-a069-fa268a65b2d1"
    },
    {
        "author": "郭忠恕",
        "paragraphs": [
            "客裏暌離已不堪，何當出守正移驂。",
            "孔融在漢人應憚，善感鳴唐罪自甘。",
            "義重不嫌身死萬，憂深寧忍口緘三。",
            "陳州亦是天朝地，好爲瘡痍雨露覃。"
        ],
        "title": "送田表聖出知陳州",
        "id": "9587942f-fcb4-4f65-90d9-34c374468e54"
    },
    {
        "author": "郭忠恕",
        "paragraphs": [
            "伊余行止住飄蓬，與世乖違不可容。",
            "青眼交知長憶念，白雲蹤跡又相逢。",
            "風騷共會名何盛，篆隸同勤法轉功。",
            "□□羨師超彼岸，琉璃鉢裏看降龍。"
        ],
        "title": "再逢英公有感",
        "id": "d9e18cd7-e65b-47c7-874f-1b72a608cbf1"
    },
    {
        "author": "郭忠恕",
        "paragraphs": [
            "近貴全爲聵，攀龍即是聾。",
            "雖然三箇耳，其奈不成聰。"
        ],
        "title": "嘲聶崇義",
        "id": "762664f3-8f43-49a4-8fa5-5ec8ca1dfc83"
    },
    {
        "author": "郭忠恕",
        "paragraphs": [
            "爲逢末劫歸依佛，不就新恩敘理官。"
        ],
        "title": "句",
        "id": "732667ea-5338-48f0-8a8a-29565c30a65a"
    },
    {
        "author": "王士元",
        "paragraphs": [
            "晉州之西，山曰藐姑，有泉源源流不潴。",
            "疏爲八道溝與渠，坐令瘠土成膏腴。",
            "多黍多稌多麻蔬，沄沄萬畝碁局如。",
            "田家終歲惟勤劬，雖有乾旱無憂虞。",
            "割牲釃酒父老趨，坎坎擊鼓吹笙竽。",
            "報答龍神醉飽餘，宛若澤國江鄉居。",
            "晉州之東民豈迂，耕種自亦爲農夫。",
            "年年汲井井欲枯，赤日炙背田不濡。",
            "父子筋力疲轆轤，肩頳汗浹良區區。",
            "老我見此空嗟吁。",
            "誰把勞逸分兩途，凶年且爲寬賦租。"
        ],
        "title": "龍子祠農人享神",
        "id": "5e18f4c8-9d40-4568-9764-3a0d1554595a"
    },
    {
        "author": "鄭起",
        "paragraphs": [
            "玉殿承恩四十年，水雲心已悟南禪。",
            "李斯篆字功何妙，賈島詩章學太玄。",
            "筇在幾嗟無虎鬭，鉢腥長笑有龍眠。",
            "聞今未老休慵墮，剩把書蹤石上鎸。"
        ],
        "title": "贈英公大師",
        "id": "092da229-1531-42d2-94e8-0b428810f3ca"
    },
    {
        "author": "釋贊寧",
        "paragraphs": [
            "參差峰岫晝雲昏，入望交蘿濁浪奔。",
            "震澤湧山來北岸，華陽連洞到東門。",
            "日生樹掛紅霞脚，風起波摇白石根。",
            "聞有上方僧住處，橘花林下採蘭蓀。"
        ],
        "title": "寄題明月禪院二首  其一",
        "id": "26de71c5-7e88-4a5d-9e77-206577c3cd85"
    },
    {
        "author": "釋贊寧",
        "paragraphs": [
            "積翠湖心迤邐長，洞臺蕭寺兩交光。",
            "鳥行黑點波濤白，楓葉紅連橘柚黄。",
            "人我絕時隈樹石，是非來處接帆檣。",
            "如何遂得追遊性，擺却營營不急忙。"
        ],
        "title": "寄題明月禪院二首  其二",
        "id": "8a50131a-0df0-4fdb-98ee-9654111a2ab7"
    },
    {
        "author": "釋贊寧",
        "paragraphs": [
            "獨坐閒吟野思清，秋庭蕭索暮烟輕。",
            "孤燈欲灺月未上，萬籟寂然蛩一聲。"
        ],
        "title": "夜吟",
        "id": "a678b41b-58b1-43c8-b2a0-e0cd50e83714"
    },
    {
        "author": "釋贊寧",
        "paragraphs": [
            "四野豁家庭，柴門夜不扃。",
            "水邊成半偈，月下了殘經。",
            "雖逐諸塵轉，終歸一念醒。",
            "未知斯旨者，萬役盡勞形。"
        ],
        "title": "居天柱山",
        "id": "9eb82a63-9d7e-46dc-ac3e-9f89854d4c62"
    },
    {
        "author": "釋贊寧",
        "paragraphs": [
            "白鳥行從山嘴沒，青鷗羣向水湄分。",
            "松齋獨坐誰爲侶，數片斜飛檻外雲。"
        ],
        "title": "秋日寄人",
        "id": "6c25b424-fe42-49aa-9d52-42db8e749700"
    },
    {
        "author": "釋贊寧",
        "paragraphs": [
            "午未未未申，申卯卯辰辰。",
            "巳巳巳午午，朔望一般輪。"
        ],
        "title": "括浙江潮候",
        "id": "b8498238-27a7-4743-9212-67c2f19db29b"
    },
    {
        "author": "釋贊寧",
        "paragraphs": [
            "蝶醉蜂狂香正濃，晚來階下墜衰紅。",
            "開時費盡陽和力，落處難禁一陣風。"
        ],
        "title": "落花",
        "id": "596fa2db-15ca-47e3-9ec2-2e22ba32726c"
    },
    {
        "author": "釋贊寧",
        "paragraphs": [
            "浮圖蕭瑟入虛空，一聚全身罔像中。",
            "傳馬祖心開佛印，識龍潛主示神通。",
            "毫光委墜江樓月，道氣馨香海岸風。",
            "此地化緣才始盡，更於何處動魔宮。"
        ],
        "title": "悟空塔",
        "id": "8cbe5192-a462-4c14-a7ba-145bae5530f6"
    },
    {
        "author": "釋贊寧",
        "paragraphs": [
            "山黛淺深春氣力，浪花開合水工夫。"
        ],
        "title": "句  其一",
        "id": "c54b1990-79cd-41ad-b6c6-e5a8a61a31a3"
    },
    {
        "author": "釋贊寧",
        "paragraphs": [
            "草濃春逕狹，樹密晚窗陰。"
        ],
        "title": "句  其二",
        "id": "8cb8deda-3943-4cee-86a6-aa154b650c54"
    },
    {
        "author": "釋贊寧",
        "paragraphs": [
            "登樓千里月，欹枕一聲蟬。"
        ],
        "title": "句  其三",
        "id": "c0f3b598-bd89-404a-82cb-18e2b3bbf748"
    },
    {
        "author": "釋贊寧",
        "paragraphs": [
            "要路花爭發，閒門草易荒。"
        ],
        "title": "句  其四",
        "id": "33280551-8da6-410d-a4c1-7f3b26ceddc0"
    },
    {
        "author": "釋贊寧",
        "paragraphs": [
            "與閑爲活計。"
        ],
        "title": "句  其五",
        "id": "417e809e-4074-4507-8da8-b3af000125c2"
    },
    {
        "author": "釋贊寧",
        "paragraphs": [
            "何用密防姦。"
        ],
        "title": "句  其六",
        "id": "d5c18a3a-c6a3-454e-b3f8-52207a6afe25"
    },
    {
        "author": "天目僧",
        "paragraphs": [
            "中人事違，天眼中修定。",
            "我本無根株，只將筍爲命。"
        ],
        "title": "答贊寧",
        "id": "d7de1ebb-8b2f-4f4d-861b-41daab71cddb"
    },
    {
        "author": "釋可勳",
        "paragraphs": [
            "秋江烟島晴，鷗鷺行行立。",
            "不念觀世音，爭知普門入。"
        ],
        "title": "偈",
        "id": "be83cf57-d4b2-4c9d-bfce-0472ef8580b9"
    },
    {
        "author": "釋可勳",
        "paragraphs": [
            "天曉不干鐘鼓事，月明豈爲夜行人。"
        ],
        "title": "句",
        "id": "66fbb146-a9ad-4665-8b46-7e93692888c1"
    },
    {
        "author": "許堅",
        "paragraphs": [
            "祗應天上路，不爲下方開。",
            "道既學不得，仙從何處來。"
        ],
        "title": "詩一首",
        "id": "9920c3e2-0f58-42dc-bccb-341e45796fd0"
    },
    {
        "author": "許堅",
        "paragraphs": [
            "嘗恨真風千載隠，洞天還得恣遊遨。",
            "松楸古跡一壇靜，鸞鶴不來青漢高。",
            "茅氏井寒丹亦化，玄宗碑斷夢曾勞。",
            "分明有箇長生路，不向紅塵白二毛。"
        ],
        "title": "題簡寂觀",
        "id": "fb030b75-6205-45b9-852e-670ffe0fe0cb"
    },
    {
        "author": "許堅",
        "paragraphs": [
            "近枕吳溪與越峰，前朝恩錫靈泉額。",
            "竹林晴見雁塔高，石室增棲幾禪伯。",
            "荒碑字沒秋苔深，古池香泛荷花白。",
            "客有經年別故林，落日啼猿情脈脈。"
        ],
        "title": "宿溧陽靈泉精舍僧以白字韻請留詩",
        "id": "54a7827a-47b3-4704-a0cb-d4579799a6e8"
    },
    {
        "author": "許堅",
        "paragraphs": [
            "幾宵烟日鎖樓臺，欲寄侯門薦禰才。",
            "滿面塵埃人不識，謾隨流水出山來。"
        ],
        "title": "上徐舍人鉉",
        "id": "32555186-57bb-4d73-aea6-a4ae9e25dc1d"
    },
    {
        "author": "許堅",
        "paragraphs": [
            "石鼓高懸藴大音，白雲峰頂始鋪金。",
            "能來斯地鼓斯鼓，盡達曹溪聖祖心。"
        ],
        "title": "戢兵山",
        "id": "1724486c-0bd6-4ed3-a878-f8ee4419966c"
    },
    {
        "author": "許堅",
        "paragraphs": [
            "仙翁上昇去，丹井寄晴壑。",
            "山色接天台，湖光照寥廓。",
            "玉洞絕無人，老檜猶棲鶴。",
            "我欲掣青蛇，他時沖碧落。"
        ],
        "title": "題幽棲觀",
        "id": "8fbed758-00a6-4108-b478-a6181ae7ee11"
    },
    {
        "author": "許堅",
        "paragraphs": [
            "星使南馳入楚重，此山偏得駐行蹤。",
            "落花滿地月華冷，寂寞舊山三四峰。"
        ],
        "title": "登游齊山",
        "id": "431b1898-bd46-4601-86f7-da93cc3d6ee7"
    },
    {
        "author": "許堅",
        "paragraphs": [
            "哦吟但寫胸中妙，飲酒能忘身後名。",
            "但願長閒有詩酒，一溪風月共清明。"
        ],
        "title": "題扇",
        "id": "c288da51-702b-4e19-8343-dac15a45ae55"
    },
    {
        "author": "許堅",
        "paragraphs": [
            "盡說靈蹤妨畫圖，幽奇高尚義羣居。",
            "山林總是神仙隠，禮樂爰修周孔書。",
            "解駕十年惟壯士，擔簦千里結名廬。",
            "功成霄漢非常事，對此那堪不我欺。"
        ],
        "title": "題義門胡氏華林書院",
        "id": "cb19bf7f-9089-4428-9de2-4c2c482dcdb3"
    },
    {
        "author": "許堅",
        "paragraphs": [
            "卧久就慵伸雪項，少遲猶未整霜衣。"
        ],
        "title": "句",
        "id": "1210ed6d-3233-419e-af8e-b0a9e0a06f7f"
    },
    {
        "author": "文德嵩",
        "paragraphs": [
            "九品朝中無勢援，五層山下有耕桑。"
        ],
        "title": "句",
        "id": "6bcde4fd-ea26-4189-8564-0d77910a43ac"
    },
    {
        "author": "黄子稜",
        "paragraphs": [
            "青衫木笏尚初官，未老金魚是等閑。",
            "世上幾多名將相，門前誰有此溪山。",
            "市樓晚日紅高下，客艇春波綠往還。",
            "人過小橋頻指點，全家都在畫圖間。"
        ],
        "title": "題所居",
        "id": "b25f5426-267a-4373-b8dd-29ed11f9397b"
    },
    {
        "author": "釋曉榮",
        "paragraphs": [
            "般若大神珠，分形萬億軀。",
            "塵塵彰妙體，剎剎盡毗盧。"
        ],
        "title": "答僧慧文  其一",
        "id": "eae460ec-fb57-4e95-9339-32861a716fa1"
    },
    {
        "author": "釋曉榮",
        "paragraphs": [
            "一念周沙界，日用萬般通。",
            "湛然常寂滅，常展自家風。"
        ],
        "title": "答僧慧文  其二",
        "id": "09bc842e-8f54-4cd4-80e7-e5d893ebb541"
    },
    {
        "author": "潘若沖",
        "paragraphs": [
            "峭格數年同野興，一官才罷共船歸。",
            "稻粱少飼教長瘦，羽翼無傷任遠飛。",
            "側耳聽吟侵靜燭，銜花作舞带斜暉。",
            "朝天萬里不將去，留伴高人向釣磯。"
        ],
        "title": "留鶴贈廖融",
        "id": "aed70828-a0fd-4b9a-bc1b-ac8ddbd82172"
    },
    {
        "author": "潘若沖",
        "paragraphs": [
            "曾經別墅住行蹤，春浪和烟撼釣筒。",
            "共步幽亭連石蘚，寄眠靜榻带松風。",
            "秋來頻夢嶽雲白，別後應添鶴頂紅。",
            "又泛汴舟隨汴水，不堪南望思忡忡。"
        ],
        "tags": [
            "衡山"
        ],
        "title": "寄南嶽廖融",
        "id": "3640fd6f-274d-4e4f-933b-2bc5c1df5be3"
    },
    {
        "author": "潘若沖",
        "paragraphs": [
            "南嶽僧來共歎吁，風亭月榭已荒蕪。",
            "先生去世未十日，留伴高吟鶴亦徂。"
        ],
        "tags": [
            "衡山"
        ],
        "title": "聞融與鶴相繼而亡感賦絕句",
        "id": "790cb21f-cfe2-47ab-920b-f8d2de04aa2d"
    },
    {
        "author": "潘若沖",
        "paragraphs": [
            "天喪我良知，無言雙淚垂。",
            "惟求相見夢，永絕寄來詩。",
            "應有異人吊，從茲雅道衰。",
            "春風古原上，新塚草離離。"
        ],
        "title": "哭廖融",
        "id": "0e686b92-2ccc-458f-9649-dd771fe41801"
    },
    {
        "author": "潘若沖",
        "paragraphs": [
            "兩捧歌詩寄，公餘即展開。",
            "無時惟北望，何日逐南來。",
            "夢裏得芳草，笛中聞落梅。",
            "終朝一携手，江上有樓臺。"
        ],
        "title": "贈王正己",
        "id": "75e20c12-6b17-4d81-88d7-ab9a11af1d9f"
    },
    {
        "author": "竇儼",
        "paragraphs": [
            "紀南南望水城寬，水色天光混一般。",
            "大抵江鄉足詩景，詠吟如把畫圖看。"
        ],
        "title": "北海題渚宮",
        "id": "49aff695-96e2-4fad-981a-f3bdbc09405c"
    },
    {
        "author": "釋道常",
        "paragraphs": [
            "不要三乘要祖宗，三乘不要與君同。",
            "君今欲會通宗旨，後夜猿啼在亂峰。"
        ],
        "title": "偈答百丈僧",
        "id": "01e6d957-19ef-492b-87c7-6e490cf8325f"
    },
    {
        "author": "楊徽之",
        "paragraphs": [
            "清和春尚在，歡醉日何長。",
            "谷鳥隨柯轉，庭花奪酒香。",
            "初晴巖翠滴，嚮晚樹陰凉。",
            "別有堪吟處，相留宿草堂。"
        ],
        "title": "宿廖融山齋",
        "id": "85dd39e2-e4a4-4f99-8751-172a8e3d87ac"
    },
    {
        "author": "楊徽之",
        "paragraphs": [
            "嘉州山水地，二蜀最爲美。",
            "翠嶺疊峨眉，長瀾湧錦水。"
        ],
        "title": "峨眉",
        "id": "93c4dadf-42f9-45c1-a45f-70e817318bb8"
    },
    {
        "author": "楊徽之",
        "paragraphs": [
            "釣舟浮淺瀨，岡舍晚重林。",
            "雲放千峰出，花藏一徑深。"
        ],
        "title": "翠光亭",
        "id": "e0649e70-4047-44b2-b63f-833691aabe58"
    },
    {
        "author": "楊徽之",
        "paragraphs": [
            "俗遇臘辰持藥獻，吏逢衙日隔花參。",
            "耆宿因來問封部，竹籬西畔是雲南。"
        ],
        "title": "嘉州作",
        "id": "c9217b2a-7467-402e-90bb-072f5ab9f30f"
    },
    {
        "author": "楊徽之",
        "paragraphs": [
            "星移歲律應青陽，得奉羣英集玉堂。",
            "龍鳳雙飛觀御札，雲霞五色詠天章。",
            "禁林漸覺清風暖，仙界元知白日長。",
            "詔出紫泥封去潤，朝迴蓮燭賜來香。",
            "二篇稱奬恩尤重，萬國傳聞道更光。",
            "何幸微才逢盛事，願因史冊紀餘芳。"
        ],
        "title": "禁林讌會之什",
        "id": "cb29a42b-ecda-4f6b-9301-d4e77fe0393c"
    },
    {
        "author": "楊徽之",
        "paragraphs": [
            "傍橋吟望漢陽城，山徧樓臺徹上層。",
            "犬吠竹籬沽酒客，鶴隨苔岸洗衣僧。",
            "疏鐘未徹聞寒漏，斜月初沈見遠燈。",
            "夜靜鄰船問行計，曉帆相與向巴陵。"
        ],
        "title": "漢陽晚泊",
        "id": "da7acaa7-be7f-4aa3-94da-e13efb0697c6"
    },
    {
        "author": "楊徽之",
        "paragraphs": [
            "清明時節出郊原，寂寂山城柳映門。",
            "水隔淡烟脩竹寺，路經疏雨落花村。",
            "天寒酒薄難成醉，地迥樓高易斷魂。",
            "回首故山千里外，別離心緒向誰言。"
        ],
        "tags": [
            "寒食节",
            "思乡",
            "写景"
        ],
        "title": "寒食寄鄭起侍郎",
        "id": "a3df95a4-e03d-4b65-8d52-5c5c5afa7d4e"
    },
    {
        "author": "楊徽之",
        "paragraphs": [
            "古觀重重遶翠微，杉松深處掩雙扉。",
            "雲生萬壑投龍去，海隔三山放鶴歸。",
            "花洞宴遊春日永，石壇朝禮曙星稀。",
            "每聽高論長生理，擬向塵中便拂衣。"
        ],
        "title": "贈譚先生",
        "id": "25379efa-4c27-4377-9eae-424ca2d6954e"
    },
    {
        "author": "楊徽之",
        "paragraphs": [
            "獨携瓶錫欲春殘，深入終南路屈盤。",
            "萬象幽玄吟裏見，一心圓寂定中觀。",
            "翠微寺在杉松老，紫閣峰高水石寒。",
            "莫憑危欄臨北望，滿城烟草是長安。"
        ],
        "title": "送夢英大師",
        "id": "80e6f9b5-ff11-443a-a84f-49d05b7fcaca"
    },
    {
        "author": "楊徽之",
        "paragraphs": [
            "戍樓烟自直，戰地雨長腥。"
        ],
        "title": "句  其一",
        "id": "00f40d0d-1ba9-49ba-8303-908d95e6f5a2"
    },
    {
        "author": "楊徽之",
        "paragraphs": [
            "偶題巖石雲生筆，閑遶庭松露濕衣。"
        ],
        "title": "句  其二",
        "id": "a678ea07-51c9-4d18-9b98-8d2a5abe23a6"
    },
    {
        "author": "楊徽之",
        "paragraphs": [
            "新霜染楓葉，皓月借蘆花。"
        ],
        "title": "句  其三",
        "id": "d111b184-5d3a-4c5a-809e-41af9569a168"
    },
    {
        "author": "楊徽之",
        "paragraphs": [
            "廢宅寒塘水，荒墳宿草烟。"
        ],
        "title": "句  其四",
        "id": "e7c47a3e-22ac-4162-9405-b2b0c7a86740"
    },
    {
        "author": "楊徽之",
        "paragraphs": [
            "青帝已教春不老，素娥何惜月長圓。"
        ],
        "title": "句  其五",
        "id": "b389a0b9-585e-4dfc-beb6-25012cdcfb2c"
    },
    {
        "author": "楊徽之",
        "paragraphs": [
            "浮花水入瞿塘峽，带雨雲歸越嶲州。"
        ],
        "title": "句  其六",
        "id": "ab1107be-0a19-4d8f-b8ca-07d3d43a9d3f"
    },
    {
        "author": "楊徽之",
        "paragraphs": [
            "春歸萬年樹，月滿九重城。"
        ],
        "title": "句  其七",
        "id": "5252b7fa-bbf7-4ce9-bb2f-b4be23dc11e6"
    },
    {
        "author": "楊徽之",
        "paragraphs": [
            "開盡菊花秋色老，落殘桐葉雨聲寒。"
        ],
        "title": "句  其八",
        "id": "287c2d90-4a1a-4998-8cd8-f3f30ab259aa"
    },
    {
        "author": "楊徽之",
        "paragraphs": [
            "少年牢落今何幸，叨遇君王問姓名。"
        ],
        "title": "句  其九",
        "id": "ad0af24e-189c-4507-9ba3-098fd217a87f"
    },
    {
        "author": "楊徽之",
        "paragraphs": [
            "杳杳烟蕪何處盡，摇摇風柳不勝垂。"
        ],
        "title": "句  其一○",
        "id": "533e13df-9eb8-4101-9288-067f5efb5ef0"
    },
    {
        "author": "楊徽之",
        "paragraphs": [
            "江流嶓冢雨，路入漢家山。"
        ],
        "title": "句  其一一",
        "id": "c2d7709d-5979-48ec-be6a-a51de19dfaec"
    },
    {
        "author": "楊徽之",
        "paragraphs": [
            "山雲收雨半川晴。"
        ],
        "title": "句  其一二",
        "id": "f47ecac3-1a0a-4ead-9ce9-ca68ba5a1b14"
    },
    {
        "author": "楊徽之",
        "paragraphs": [
            "少孤心易感。"
        ],
        "title": "句  其一三",
        "id": "68b34a8b-3985-4c90-a167-7a4fa79ba731"
    },
    {
        "author": "王溥",
        "paragraphs": [
            "清河詩客本賢良，惠我新吟六十章。",
            "格調宛同羅給事，功夫深似賈司倉。",
            "登山始覺天高廣，到海方知浪渺茫。",
            "好去蟾宮是歸路，明年應折桂枝香。"
        ],
        "title": "謝進士張翼投詩兩軸",
        "id": "fb8b5ca2-6610-4dae-a29f-f8ecaf9ff588"
    },
    {
        "author": "王溥",
        "paragraphs": [
            "衡陽歸雁別重湖，銜到同人一紙書。",
            "忽見姓名雙淚落，不知消息十年餘。",
            "彩衣我已登黄閣，白社君猶葺舊居。",
            "南望荆門千里外，暮雲重疊滿晴虛。"
        ],
        "title": "寄鄧洵美",
        "id": "47026628-7f4d-4360-a7c3-4d384e92943a"
    },
    {
        "author": "王溥",
        "paragraphs": [
            "揮毫文戰偶搴旗，待詔金華亦偶爲。",
            "白社遽當宗伯選，赤心旋遇聖人知。",
            "九霄得路榮雖極，三接承恩出每遲。",
            "職在臺司多少暇，親師不及舞雩時。"
        ],
        "title": "詩一首",
        "id": "cfcc9bb2-0bbf-416c-8e3b-aedf99728b79"
    },
    {
        "author": "王溥",
        "paragraphs": [
            "兩制職官三十客，自憐榮耀老萊衣。"
        ],
        "title": "句  其一",
        "id": "127de090-3507-48d6-abbf-3747b4e09684"
    },
    {
        "author": "王溥",
        "paragraphs": [
            "又向靈臺飲福杯。"
        ],
        "title": "句  其二",
        "id": "0995f5c2-e07d-41b8-91f3-85137c1e9845"
    },
    {
        "author": "釋智勤",
        "paragraphs": [
            "今年五十五，脚未蹋寸土。",
            "山河是眼睛，大海是我肚。"
        ],
        "title": "偈",
        "id": "ee6b786e-6291-456a-9475-55ee104c7f06"
    },
    {
        "author": "釋遇安",
        "paragraphs": [
            "欲識曹溪旨，雲飛前面山。",
            "分明真實箇，不用別追攀。"
        ],
        "title": "答僧",
        "id": "9cdf1a3c-8858-4fc2-b94c-bb73dc294218"
    },
    {
        "author": "釋海印",
        "paragraphs": [
            "道本無爲，法非延促。",
            "一念萬年，千古在目。",
            "月白風恬，山青水綠。",
            "法法現前，頭頭具足。",
            "祖意教意，非直非曲。",
            "要識廬陵米價，會取山前麥熟。"
        ],
        "title": "偈",
        "id": "ce766629-430d-41e2-96f8-f73de098b6d0"
    },
    {
        "author": "趙普",
        "paragraphs": [
            "貞元重數莢，滕六劇霏花。",
            "漠漠初濡砌，皚皚欲聚沙。",
            "閭閻銀作界，宮闕玉爲家。",
            "調鼎慚鹽撒，霑溫覺絮加。",
            "瑞凝三殿瓦，欣動五雲車。",
            "冰柱撐茅屋，瓊枝擁翠華。",
            "微行停蹕警，冷漏靜街譁。",
            "具野曾無隗，磻溪豈問牙。",
            "公然門駐輦，那信室盤蝸。",
            "積素堪麟畫，飛黄想兔罝。",
            "一庭看曳練，十道趣宣麻。",
            "戎索籌先後，雄才辨等差。",
            "神威殷地軸，御指落天花。",
            "表賀甘朝穩，裴功敢夜誇。",
            "雪山行獻琯，早晚到星槎。"
        ],
        "title": "雪中駕幸敝廬恭紀",
        "id": "74d5c894-b2c0-4097-bb35-5386f0c3148a"
    },
    {
        "author": "周渭",
        "paragraphs": [
            "楮爲冠子布爲裳，吞得丹霞壽最長。",
            "混俗性靈常樂道，出塵風格早休糧。",
            "枕中經妙誰傳與，肘後方新自寫將。",
            "百尺松梢幾飛步，鶴棲枝上禮虛皇。"
        ],
        "title": "贈道士吳崇岳",
        "id": "91ec1a26-49e6-4054-b645-8e12105c074f"
    },
    {
        "author": "周渭",
        "paragraphs": [
            "平生賦性愛觀瀾，今日登臨疊秀山。",
            "天錫卦爻分象外，地將圭笏出人間。",
            "昭州水遶孤城小，五嶺山高衆垤難。",
            "極目紫宸何處是，碧雲深處珮珊珊。"
        ],
        "title": "疊秀山",
        "id": "1ff71672-4cbe-46b2-902b-4b6cec1ac9d0"
    },
    {
        "author": "周渭",
        "paragraphs": [
            "插空峭壁白雲迷，獨上高巔萬象低。",
            "一路接天連楚界，兩峰拔地鎮南夷。",
            "泉飛石澗遊魂冷，風捲松濤匹馬嘶。",
            "踏破層崖心未折，鳳凰山後鷓鴣啼。"
        ],
        "title": "遊兼山",
        "id": "4dc5c4d7-c4ee-4a95-bede-9bad317fb73a"
    },
    {
        "author": "周濆",
        "paragraphs": [
            "憔悴榮華怯對春，寂寥宮殿鎖閒門。",
            "此身却羨宮中樹，不失芳時雨露恩。"
        ],
        "title": "重門曲",
        "id": "b6b8780d-c19c-463b-b999-e5beaad279e0"
    },
    {
        "author": "周濆",
        "paragraphs": [
            "背雲衝石出深山，淺碧泠泠一带寒。",
            "不獨有聲流出此，會歸滄海助波瀾。"
        ],
        "title": "山下水",
        "id": "629a66ec-b87b-4edd-9ac7-f243ae6e9d2f"
    },
    {
        "author": "周濆",
        "paragraphs": [
            "日高鄰女笑相逢，慢束羅裙半露胸。",
            "莫向秋池照綠水，參差羞殺白芙蓉。"
        ],
        "title": "逢鄰女",
        "id": "057248d0-aa49-4aee-916b-a0a5fbb826d6"
    },
    {
        "author": "周濆",
        "paragraphs": [
            "牢落畫堂空鎖塵，荒凉庭樹暗消春。",
            "豪家莫笑此中事，曾見此中人笑人。"
        ],
        "title": "廢宅",
        "id": "7c5c27c2-da30-4c45-ad91-c74c5e22eae5"
    },
    {
        "author": "韓溥",
        "paragraphs": [
            "十樣蠻牋出益州，寄來新自浣溪頭。",
            "老兄得此全無用，助爾添修五鳳樓。"
        ],
        "title": "以蜀箋寄弟洎",
        "id": "d6fd8360-a8b0-4ffb-9121-d044d1c0770a"
    },
    {
        "author": "韓溥",
        "paragraphs": [
            "悟解真空始壯年，兩朝供奉近爐烟。",
            "故鄉夢斷三湘遠，應制詩高四海傳。",
            "晴望野雲生紫閣，夜吟蘭燭滴花牋。",
            "應愁內殿徵書至，恐向東林負昔緣。"
        ],
        "title": "奉揚英公大師詩匠",
        "id": "7d48e850-1b42-464b-86cd-ed5ab8c516c4"
    },
    {
        "author": "陶彝",
        "paragraphs": [
            "生凉好喚雞蘇佛，回味宜稱橄欖仙。"
        ],
        "title": "句",
        "id": "c872b8c2-4e4f-4aeb-bb01-54faf5fb16fc"
    },
    {
        "author": "王祜",
        "paragraphs": [
            "置酒向南宮，分明將將雄。",
            "指蹤爲第一，大國賞元戎。",
            "似續惟人傑，危忘盡狗功。",
            "賢哉垂儉德，千古仰清風。"
        ],
        "title": "南陽酇詩",
        "id": "fd1b7735-40a2-41b7-bae0-9d31e4b1ba2d"
    },
    {
        "author": "王祜",
        "paragraphs": [
            "下瞰虛空臨絕澗，上排烟霧倚山顛。",
            "四邊險絕無猿鳥，獨卧深雲三十年。"
        ],
        "title": "贈率子連  其一",
        "id": "24f5540d-3515-4a3d-bec4-d20804fef514"
    },
    {
        "author": "王祜",
        "paragraphs": [
            "古星當崖映日間，年年常伴白雲閑。",
            "糇糧丹火何從出，四面無人見下山。"
        ],
        "title": "贈率子連  其二",
        "id": "618aa479-3b8b-4746-a7ba-02dbd1a6647d"
    },
    {
        "author": "王祜",
        "paragraphs": [
            "心意逍遥物莫知，山中山下識人稀。",
            "想君絕慮離塵土，不是王喬即令威。"
        ],
        "title": "贈率子連  其三",
        "id": "2276958a-24e4-4fad-a48f-bace26af5bfc"
    },
    {
        "author": "王祜",
        "paragraphs": [
            "花片已隨山下水，雲層虛鎖河中春。"
        ],
        "title": "句  其一",
        "id": "6a34f52f-e71b-4b25-ac90-91ddd18e9a9f"
    },
    {
        "author": "王祜",
        "paragraphs": [
            "詩狂直欲吞雲霧，酒渴何妨吸洞庭。"
        ],
        "tags": [
            "洞庭湖"
        ],
        "title": "句  其二",
        "id": "7a4dae7d-77f9-4af0-a77c-8e09f5c3e2c7"
    },
    {
        "author": "趙存佐",
        "paragraphs": [
            "任重功餘屢乞辭，犯顔曾不避天威。",
            "朝回一體奎章下，携得天香滿袖歸。"
        ],
        "title": "祜公榮歸",
        "id": "352c0716-1cce-484c-8850-ced129888cef"
    },
    {
        "author": "曹翰",
        "paragraphs": [
            "三十年前學六韜，英名常得預時髦。",
            "曾因國難披金甲，不爲家貧賣寶刀。",
            "臂健尚嫌弓力軟，眼明猶識陣雲高。",
            "庭前昨夜秋風起，羞睹盤花舊戰袍。"
        ],
        "title": "內宴奉詔作",
        "id": "72ced332-bb34-4ae3-aff1-d1ffedee6226"
    },
    {
        "author": "曹翰",
        "paragraphs": [
            "二十年來訪道人，奔波寒暑備艱辛。",
            "誰知此日圓通會，便是今生出世因。",
            "爐里有丹欣得遇，法中無語幸相親。",
            "如何至訣容傳受，免向迷途强問津。"
        ],
        "title": "贈緣德",
        "id": "d803c32e-0424-4f08-a004-d4cfd7262f88"
    },
    {
        "author": "釋遇安",
        "paragraphs": [
            "不是嶺頭携得事，豈從雞足付將來。",
            "自古聖賢皆若此，非吾今日爲君裁。"
        ],
        "title": "將卒示嗣子藴仁",
        "id": "336c2f56-2577-4242-8ad3-2ad3c4c81946"
    },
    {
        "author": "釋遇安",
        "paragraphs": [
            "推真真無物，窮妄妄無形。",
            "返觀真與妄，真妄亦虛名。"
        ],
        "title": "呈韶國師偈",
        "id": "eb2ce99e-2a2b-43bf-8cbc-f531488d228b"
    },
    {
        "author": "曹衍",
        "paragraphs": [
            "波瀾靜處立身孤，氄雪攢霜腹轉虛。",
            "盡日灘頭延頸望，能銷大海幾多魚。"
        ],
        "title": "鷺鷥",
        "id": "6ac1bb5c-7f05-41f8-8890-82d839f51770"
    },
    {
        "author": "曹衍",
        "paragraphs": [
            "自恨無媒出嫁遲，老來方始遇佳期。",
            "滿頭白髮爲新婦，笑殺豪家年少兒。"
        ],
        "title": "貧女",
        "id": "8bbddabd-6705-4de2-ad38-b86d3ac03325"
    },
    {
        "author": "鄧洵美",
        "paragraphs": [
            "詞場幾度讓長鞭，又向清朝賀九遷。",
            "品秩雖然殊此日，歲寒終不改當年。",
            "馳名早已超三院，侍直仍忻步八磚。",
            "今日相逢番自愧，閑吟對酒倍潸然。"
        ],
        "title": "和李昉",
        "id": "643654f3-df88-4df8-9be2-08d092a7e5e3"
    },
    {
        "author": "胡君防",
        "paragraphs": [
            "避世一處士，傳家三詔書。"
        ],
        "title": "句  其一",
        "id": "7bb0df95-95c6-4db5-8c11-30470a5cd909"
    },
    {
        "author": "胡君防",
        "paragraphs": [
            "桄榔雨醉江城夜，橄欖風吟野驛秋。"
        ],
        "title": "句  其二",
        "id": "ea682c93-94d9-4a9f-a6bc-71369221b633"
    },
    {
        "author": "胡君防",
        "paragraphs": [
            "樓臺舊地牛羊滿，宮殿遺基禾黍平。"
        ],
        "title": "句  其三",
        "id": "0b4f9d0d-f76a-448a-9507-8285e90fb98c"
    },
    {
        "author": "胡君防",
        "paragraphs": [
            "島日斜明僧寺閣，汀雲低影客船窗。"
        ],
        "title": "句  其四",
        "id": "09c34306-5e86-49fb-a0e2-3aaeb1f3588a"
    },
    {
        "author": "胡君防",
        "paragraphs": [
            "水邊閑詠處，雲島月斜明。"
        ],
        "title": "句  其五",
        "id": "8692b0e7-e144-4f6a-a915-537f5dcbd1c7"
    },
    {
        "author": "李昉",
        "paragraphs": [
            "烟光澹澹思悠悠，朝退還家懶出遊。",
            "靜坐最憐紅日永，新晴更助小園幽。",
            "砌苔點點青錢小，窗竹森森綠玉稠。",
            "賓友不來春又晚，眼看辜負一年休。"
        ],
        "title": "小園獨坐偶賦所懷寄秘閣侍郎",
        "id": "803d18eb-eb93-489d-b483-b2832c47c2fc"
    },
    {
        "author": "李昉",
        "paragraphs": [
            "何事情懷鬰不開，爲思蓬閣謫仙才。",
            "通宵空有夢魂去，隔月更無篇詠來。",
            "夜室已聞啼蟋蟀，秋庭惟見長莓苔。",
            "清晨懶把菱花照，兩鬢如絲堪自咍。"
        ],
        "title": "偶述所懷寄秘閣侍郎",
        "id": "3616d6ba-ebe6-4238-8c17-92378b472634"
    },
    {
        "author": "李昉",
        "paragraphs": [
            "朝退歸來只在家，詩書滿架是生涯。",
            "吟成拙句何人和，按得新聲沒處誇。",
            "夜景最憐蟾影潔，秋空時見雁行斜。",
            "望君偷暇來相訪，猶有東籬殘菊花。"
        ],
        "title": "偶書口號寄秘閣侍郎",
        "id": "d0bf708a-b9f0-4fa0-986a-f9f53edf4fe9"
    },
    {
        "author": "李昉",
        "paragraphs": [
            "遶東叢了遶西叢，爲愛叢叢紫閒紅。",
            "怨望乍疑啼曉霧，妖饒渾欲殢春風。",
            "香苞半綻丹砂吐，細朵齊開烈焰烘。",
            "病老情懷慢相對，滿欄應笑白頭翁。"
        ],
        "title": "獨賞牡丹因而成詠",
        "id": "3c1fd382-2126-4236-bce1-4ebf21b24418"
    },
    {
        "author": "李昉",
        "paragraphs": [
            "暮春三月思依依，又到年年惜別時。",
            "暖逼流鶑藏密樹，香迷舞蝶戀空枝。",
            "海棠殘艷紅鋪地，蜀柳長條翠拂池。",
            "便是林亭微暑至，葛衣重喜趁凉披。"
        ],
        "title": "依韻和殘春有感  其一",
        "id": "adbee426-be40-489a-88c2-da5b0da51992"
    },
    {
        "author": "李昉",
        "paragraphs": [
            "夜來微雨曉來風，春色都歸悵望中。",
            "楊柳带烟嚬細綠，牡丹和露泣殘紅。",
            "嬌鶑遶樹聲初老，野草連門路近通。",
            "韶景欲留留不住，西園悶殺雪髯翁。"
        ],
        "title": "依韻和殘春有感  其二",
        "id": "46a83a71-4e34-4662-a815-b3de4065a701"
    },
    {
        "author": "李昉",
        "paragraphs": [
            "溟濛烟景似江臯，靜賞何須郭外遨。",
            "點點暗滋花氣色，祁祁盡作麥脂膏。",
            "洗開玳瑁湘妃竹，裛損烟脂阿母桃。",
            "昨日君王倚欄看，東風吹濕赭黄袍。"
        ],
        "title": "和喜雨",
        "id": "653da15e-c989-4333-a7fe-b03e2469b15a"
    },
    {
        "author": "李昉",
        "paragraphs": [
            "逢丘深靜養疏慵，角枕斜欹數過鴻。",
            "萬事不關思想內，一心長在詠歌中。",
            "昂藏鶴貌無凡態，冷淡琴聲有古風。",
            "共說聖君偏注意，朝昏須作黑頭公。"
        ],
        "title": "依韻奉和見貽之什且以答來章而歌盛美也",
        "id": "50f7b038-6218-4250-a1af-3b2b38cf50e7"
    },
    {
        "author": "李昉",
        "paragraphs": [
            "小亭愁坐對殘陽，梧葉翻階片片黄。",
            "老去只添新悵望，病餘無復舊歡狂。",
            "四時奔速都如電，兩鬢凋疏總作霜。",
            "看取衰容今若此，有何情緒聽宮商。"
        ],
        "title": "攀和嘉篇",
        "id": "7424a5c7-d172-4f26-8316-e7f9b3cda7b9"
    },
    {
        "author": "李昉",
        "paragraphs": [
            "聖主憐才古所稀，轉知吾道有光輝。",
            "特宣秘府羣仙會，教看遥空六出飛。",
            "痛飲不容停盞斝，冥搜各要鬭珠璣。",
            "仍聞中使傳中旨，須盡歡娛酩酊歸。"
        ],
        "title": "聞館中宣賜賞雪賦詩之會書五十六字呈秘閣侍郎",
        "id": "446fe37e-9daf-4b60-832f-d5f4b4a28bf8"
    },
    {
        "author": "李昉",
        "paragraphs": [
            "融融和氣滿亭臺，寂絕無人訪我來。",
            "忽喜貳卿篇詠至，如聞三島信音迴。",
            "偷閑旋要償詩債，減俸惟將買樹栽。",
            "春旦兩壺宣賜酒，一壺留著待君開。"
        ],
        "title": "宿雨初晴春風頓至小園獨步方多索寞之懷嘉句忽來驟引吟哦之興仰攀高韻少達鄙誠",
        "id": "6870475a-44ad-48ea-a788-221897426da0"
    },
    {
        "author": "李昉",
        "paragraphs": [
            "衰病增加我斗諳，頭風目眩一般般。",
            "縱逢盃酒都無味，任聽笙歌亦寡歡。",
            "朝退便思親枕簟，客來多倦著衣冠。",
            "行行漸近懸車歲，轉恐君恩報答難。"
        ],
        "title": "老病相攻偶成長句寄秘閣侍郎",
        "id": "55e68b8e-4966-4109-a468-93d5a8d779b3"
    },
    {
        "author": "李昉",
        "paragraphs": [
            "楮冠仍用竹爲簪，隨分林亭自稱心。",
            "病裏亦難全斷酒，老來無柰更躭吟。",
            "閑行策杖青苔逕，靜坐移床綠樹陰。",
            "時有新詩寄何處，蓬丘仙客是知音。"
        ],
        "title": "寄秘閣侍郎",
        "id": "e303f487-c3dd-4850-9ba7-056905a1fd16"
    },
    {
        "author": "李昉",
        "paragraphs": [
            "滿朝清望更誰如，才略文章盡有餘。",
            "避寵怕聞調鼎鼐，愛閑專喜掌圖書。",
            "歌詩唱和心偏樂，勢利奔趨跡自疏。",
            "恰與宗兄性相近，好來城外卜鄰居。"
        ],
        "title": "輒歌盛美寄秘閣侍郎",
        "id": "6d3688fe-c508-4e8a-96bb-72b837dfdceb"
    },
    {
        "author": "李昉",
        "paragraphs": [
            "茂陵詞客馬相如，貯蓄胸中萬卷餘。",
            "閑坐小齋惟看畫，旋分清俸只抄書。",
            "檻花灼灼韶光盛，庭竹森森翠影疏。",
            "晨入蓬山暮歸去，到歸多是閉門居。"
        ],
        "title": "更依前韻上獻惡詩搜吟雖罄於短才歌詠寧窮於盛美",
        "id": "a795e158-db36-403c-b738-dc2ca799f4d9"
    },
    {
        "author": "李昉",
        "paragraphs": [
            "心情休問近何如，冉冉浮生六十餘。",
            "抱病久無歡笑興，信緣慵答往還書。",
            "容顔也道隨年改，牙齒誰教斗頓疏。",
            "何處此身堪養老，萬安山下有村居。"
        ],
        "title": "昉著灸數朝廢吟累日繼披佳什莫匪正聲亦貢七章補爲十首學顰之誚誠所甘心  其一",
        "id": "01145823-eaeb-41b6-a22c-514f97b5ca3c"
    },
    {
        "author": "李昉",
        "paragraphs": [
            "行年已老擬何如，手植園林十畝餘。",
            "婢僕盡能修藥餌，兒孫親教讀經書。",
            "趨時徇俗誠爲拙，守道安身未必疏。",
            "惟望多情蓬島客，偷閑時訪野人居。"
        ],
        "title": "昉著灸數朝廢吟累日繼披佳什莫匪正聲亦貢七章補爲十首學顰之誚誠所甘心  其二",
        "id": "e2a10476-da2e-40b3-bfac-4d91b2f0327d"
    },
    {
        "author": "李昉",
        "paragraphs": [
            "交朋相問興何如，不願家財有羨餘。",
            "一卷佛經心諳誦，七篇真誥手親書。",
            "榮名厚祿都來足，酒興詩情積漸疏。",
            "多謝營巢舊時燕，又依時節到貧居。"
        ],
        "title": "昉著灸數朝廢吟累日繼披佳什莫匪正聲亦貢七章補爲十首學顰之誚誠所甘心  其三",
        "id": "6aa08603-f0a8-41bf-9b3f-a7b135648fd1"
    },
    {
        "author": "李昉",
        "paragraphs": [
            "歷官從宦復何如，冒寵叨榮最有餘。",
            "五載濫批黄紙勑，半生曾典紫泥書。",
            "安民濟物才無取，報國酬恩志未疏。",
            "聖主憂邊心正切，若爲端坐自安居。"
        ],
        "title": "昉著灸數朝廢吟累日繼披佳什莫匪正聲亦貢七章補爲十首學顰之誚誠所甘心  其四",
        "id": "a337ba76-6158-4755-9f32-2326fe3418c7"
    },
    {
        "author": "李昉",
        "paragraphs": [
            "平生榮遇更誰如，竊位妨賢四紀餘。",
            "昔冠北門諸學士，今先南省六尚書。",
            "演綸豈有文章稱，調鼎仍慚績效疏。",
            "弭役銷兵恨無策，退朝長是閉門居。"
        ],
        "title": "昉著灸數朝廢吟累日繼披佳什莫匪正聲亦貢七章補爲十首學顰之誚誠所甘心  其五",
        "id": "0e6909a8-ad8e-4746-b195-b2591a2c646b"
    },
    {
        "author": "李昉",
        "paragraphs": [
            "息念忘懷心晏如，隨宜生計不求餘。",
            "汲泉自溉新栽竹，借本重添舊欠書。",
            "唯仰酒盃相慰暖，敢嗟容鬢漸凋疏。",
            "澄波橋北多嫌遠，少有交朋到我居。"
        ],
        "title": "昉著灸數朝廢吟累日繼披佳什莫匪正聲亦貢七章補爲十首學顰之誚誠所甘心  其六",
        "id": "77260c66-ba32-4d66-9dbc-cb24d3e95f69"
    },
    {
        "author": "李昉",
        "paragraphs": [
            "清靜僧家亦未如，綠葵紅稻飽餐餘。",
            "逢人不喜談時事，養性惟便讀道書。",
            "來往自行三逕熟，過從每共四鄰疏。",
            "洛安郡裏東城下，一簇芳林是我居。"
        ],
        "title": "昉著灸數朝廢吟累日繼披佳什莫匪正聲亦貢七章補爲十首學顰之誚誠所甘心  其七",
        "id": "a18d546c-5801-4075-9903-3ee974a2dbdf"
    },
    {
        "author": "李昉",
        "paragraphs": [
            "曾逢禪客話真如，福逐緣生信有餘。",
            "謝傅兒孫皆幹蠱，鄭家姬妾盡知書。",
            "穩辭高位身心泰，中立明庭勢利疏。",
            "只恐欲閑閑不得，絳騶重引入宸居。"
        ],
        "title": "將就十章更獻三首詞雖愈拙誠即可矜或歌執事之風猷或導鄙人之情志願寬捷給稍賜披尋  其一",
        "id": "8106218c-7d06-4d89-bb18-fc01da6fdf7a"
    },
    {
        "author": "李昉",
        "paragraphs": [
            "流年流矢亦爭如，不覺春秋四十餘。",
            "鳳闕有恩殊未報，麟臺無德豈堪書。",
            "眼前僥倖將何稱，身外貪求本自疏。",
            "唯擬從今作閑計，白雲深處買山居。"
        ],
        "title": "將就十章更獻三首詞雖愈拙誠即可矜或歌執事之風猷或導鄙人之情志願寬捷給稍賜披尋  其二",
        "id": "99c77476-bfc1-4865-ab8a-cf86ed6c0c16"
    },
    {
        "author": "李昉",
        "paragraphs": [
            "野性從來只澹如，奉身求足不求餘。",
            "清風明月三間屋，赤軸黄籤一架書。",
            "午睡愛茶魚眼細，春餐費笋錦皮疏。",
            "比慚多病仍多告，猶擬分司洛下居。"
        ],
        "title": "將就十章更獻三首詞雖愈拙誠即可矜或歌執事之風猷或導鄙人之情志願寬捷給稍賜披尋  其三",
        "id": "e5b825c3-9006-4227-8886-8e1921798582"
    },
    {
        "author": "李昉",
        "paragraphs": [
            "羃羃濃雲勢未收，森森凉氣忽如秋。",
            "密籠芳樹飄何急，高卷疏簾看不休。",
            "咫尺莫聞人對語，逡巡已見水平流。",
            "此時遥憶諸君子，堪命棋枰與酒甌。"
        ],
        "title": "對雨閑吟呈吏部侍郎",
        "id": "b849e3b7-e257-4136-b667-632356ab70af"
    },
    {
        "author": "李昉",
        "paragraphs": [
            "如蓬短髮不勝簪，筋力衰羸分所甘。",
            "清職美官皆徧歷，物情時態盡深諳。",
            "乘軒服冕身可用，嘯月吟風意尚躭。",
            "安得故人頻會面，一罇相對共醺酣。"
        ],
        "title": "自思忝幸因動詠吟",
        "id": "7d16b1b8-124d-4081-abf5-54848ed9a548"
    },
    {
        "author": "李昉",
        "paragraphs": [
            "一朝纔退掩衡門，如此爭能答聖恩。",
            "病質尚慚紆組綬，閑心惟擬泥琴樽。",
            "行雖策杖身無力，卧亦看書眼漸昏。",
            "蓬閣神仙轉疏我，近來曾不訪西園。"
        ],
        "title": "暑雨初晴炎風稱解更逢連假甚適閑情竹軒正恣於高眠蓬閣忽貽於佳句一篇一詠雖許於唱酬載笑載言頗疏於陪接不蒙顧我深所慊懷敢次來章用伸微抱",
        "id": "59167eeb-1f5d-43d5-9533-93fc9093ae2f"
    },
    {
        "author": "李昉",
        "paragraphs": [
            "秘閣清虛地，深居好養賢。",
            "不聞塵外事，如在洞中天。",
            "日轉遲遲影，爐焚裊裊烟。",
            "應同白少傅，時復枕書眠。"
        ],
        "title": "伏蒙侍郎見示蓬閣多餘暇詩十首調高情逸無以詠歌篇篇實爲絕倫一一尤難次韻强率鄙思別奉五章却以秘閣清虛地爲首句所謂效西子之顰也惟工拙之不同豈天壤之相接莞爾而笑其敢逃乎  其一",
        "id": "d582af59-44a5-4bc2-9808-a484bdf25d30"
    },
    {
        "author": "李昉",
        "paragraphs": [
            "秘閣清虛地，仙材稱此居。",
            "心輕萬鍾錄，性樂百王書。",
            "枕上漏聲近，窗前竹影疏。",
            "遲來稀見面，高興復何如。"
        ],
        "title": "伏蒙侍郎見示蓬閣多餘暇詩十首調高情逸無以詠歌篇篇實爲絕倫一一尤難次韻强率鄙思別奉五章却以秘閣清虛地爲首句所謂效西子之顰也惟工拙之不同豈天壤之相接莞爾而笑其敢逃乎  其二",
        "id": "de07c9be-6d2b-42b6-8bad-873e4702f394"
    },
    {
        "author": "李昉",
        "paragraphs": [
            "秘閣清虛地，更無閑客過。",
            "身雖紆組綬，心若住烟蘿。",
            "架上羣書滿，階前敗葉多。",
            "知君自得意，其奈萬靈何。"
        ],
        "title": "伏蒙侍郎見示蓬閣多餘暇詩十首調高情逸無以詠歌篇篇實爲絕倫一一尤難次韻强率鄙思別奉五章却以秘閣清虛地爲首句所謂效西子之顰也惟工拙之不同豈天壤之相接莞爾而笑其敢逃乎  其三",
        "id": "1f8ae43a-6d9a-4506-b5d8-de1dd5acb89a"
    },
    {
        "author": "李昉",
        "paragraphs": [
            "秘閣清虛地，安然養道心。",
            "無人接高論，遇興恣閑吟。",
            "筆閣珊瑚架，冠欺玳瑁簪。",
            "蒼生待康濟，未用憶雲林。"
        ],
        "title": "伏蒙侍郎見示蓬閣多餘暇詩十首調高情逸無以詠歌篇篇實爲絕倫一一尤難次韻强率鄙思別奉五章却以秘閣清虛地爲首句所謂效西子之顰也惟工拙之不同豈天壤之相接莞爾而笑其敢逃乎  其四",
        "id": "e266d885-a238-42b2-9c29-3d03f81d2f0f"
    },
    {
        "author": "李昉",
        "paragraphs": [
            "秘閣清虛地，優賢最得宜。",
            "自持儒者行，徧受聖君知。",
            "道比朱弦直，心無暗室欺。",
            "宗兄雖暮齒，待看致雍熙。"
        ],
        "title": "伏蒙侍郎見示蓬閣多餘暇詩十首調高情逸無以詠歌篇篇實爲絕倫一一尤難次韻强率鄙思別奉五章却以秘閣清虛地爲首句所謂效西子之顰也惟工拙之不同豈天壤之相接莞爾而笑其敢逃乎  其五",
        "id": "c5bb5411-a6eb-4d49-8e43-cc0603831912"
    },
    {
        "author": "李昉",
        "paragraphs": [
            "地僻塵埃少，幽居一院清。",
            "自題花色號，暗記樹根莖。",
            "竹撼蕭疏影，松摇淅瀝聲。",
            "也知園圃少，隨分適閑情。"
        ],
        "title": "侍郎吟思愈清逸才無敵唱彌高而和彌寡我已竭而彼轉盈欲罷不能蓋彰其餘刃知難而退甘豎於降旗五章强振於蕪音三鼓那成於勇氣暫希解甲少遂息肩庶重整其懦兵願別當其堅陣此時勝負期一决焉却以地僻塵埃少爲首希垂采覽  其一",
        "id": "1cd3652e-7335-49f4-ada5-0f576a98fcc9"
    },
    {
        "author": "李昉",
        "paragraphs": [
            "地僻塵埃少，豪家莫笑貧。",
            "林亭長在目，杖屨不離身。",
            "閱古書盈架，防譏粟滿囷。",
            "朝中及我者，能有幾何人。"
        ],
        "title": "侍郎吟思愈清逸才無敵唱彌高而和彌寡我已竭而彼轉盈欲罷不能蓋彰其餘刃知難而退甘豎於降旗五章强振於蕪音三鼓那成於勇氣暫希解甲少遂息肩庶重整其懦兵願別當其堅陣此時勝負期一决焉却以地僻塵埃少爲首希垂采覽  其二",
        "id": "649462dd-9432-4822-9f50-a3459c46c58f"
    },
    {
        "author": "李昉",
        "paragraphs": [
            "地僻塵埃少，於身頗自安。",
            "望山秋閣迥，占月夜庭寬。",
            "四野霜纔殞，千林葉盡乾。",
            "凌晨入朝去，拂面曉風寒。"
        ],
        "title": "侍郎吟思愈清逸才無敵唱彌高而和彌寡我已竭而彼轉盈欲罷不能蓋彰其餘刃知難而退甘豎於降旗五章强振於蕪音三鼓那成於勇氣暫希解甲少遂息肩庶重整其懦兵願別當其堅陣此時勝負期一决焉却以地僻塵埃少爲首希垂采覽  其三",
        "id": "406d4dd2-01f5-48d5-b8a0-27475a0b29eb"
    },
    {
        "author": "李昉",
        "paragraphs": [
            "地僻塵埃少，閑門掩綠苔。",
            "長因五字至，暫得兩眉開。",
            "信步尋三逕，祛寒飲一盃。",
            "何曾問家計，散誕自堪咍。"
        ],
        "title": "侍郎吟思愈清逸才無敵唱彌高而和彌寡我已竭而彼轉盈欲罷不能蓋彰其餘刃知難而退甘豎於降旗五章强振於蕪音三鼓那成於勇氣暫希解甲少遂息肩庶重整其懦兵願別當其堅陣此時勝負期一决焉却以地僻塵埃少爲首希垂采覽  其四",
        "id": "775b13f9-7296-4831-b9da-e74eae4f9fa5"
    },
    {
        "author": "李昉",
        "paragraphs": [
            "地僻塵埃少，家貧顯靜南。",
            "門前多野景，牆外是精藍。",
            "美食身非稼，豐衣婦不蠶。",
            "因思寒餧者，飽暖自須慚。"
        ],
        "title": "侍郎吟思愈清逸才無敵唱彌高而和彌寡我已竭而彼轉盈欲罷不能蓋彰其餘刃知難而退甘豎於降旗五章强振於蕪音三鼓那成於勇氣暫希解甲少遂息肩庶重整其懦兵願別當其堅陣此時勝負期一决焉却以地僻塵埃少爲首希垂采覽  其五",
        "id": "3830d684-1b3a-4756-b80d-e833441f1bf4"
    },
    {
        "author": "李昉",
        "paragraphs": [
            "老去心何用，題詩滿粉牆。",
            "空庭夜待月，靜室晝焚香。",
            "策杖閑尋水，移床卧向陽。",
            "自憐衰病者，雅稱住閑坊。"
        ],
        "title": "又捧新詩見褒陋止睹五章之綺麗如九奏之凄清其末章末句云誰比天人福皆從積善招天人之比固不敢當積善之徵其來有自味嘉言之若是省薄德以何勝仰謝良知謹次來韻以老去心何用爲首希垂采覽  其一",
        "id": "2d7b9a63-b956-478f-a118-0979a5f471ee"
    },
    {
        "author": "李昉",
        "paragraphs": [
            "老去心何用，幽居似故林。",
            "移花初得地，種柳已成陰。",
            "減食餧饑犬，汲泉防渴禽。",
            "除營閑事外，兀兀任浮沈。"
        ],
        "title": "又捧新詩見褒陋止睹五章之綺麗如九奏之凄清其末章末句云誰比天人福皆從積善招天人之比固不敢當積善之徵其來有自味嘉言之若是省薄德以何勝仰謝良知謹次來韻以老去心何用爲首希垂采覽  其二",
        "id": "66b118f6-d69b-4c72-995c-e4ee4ce4cd15"
    },
    {
        "author": "李昉",
        "paragraphs": [
            "老去心何用，虛窗夏景凉。",
            "麥光鋪作簟，雪粉煮爲漿。",
            "竹徑時教掃，蔬畦不使荒。",
            "子孫何所遺，經史在南堂。"
        ],
        "title": "又捧新詩見褒陋止睹五章之綺麗如九奏之凄清其末章末句云誰比天人福皆從積善招天人之比固不敢當積善之徵其來有自味嘉言之若是省薄德以何勝仰謝良知謹次來韻以老去心何用爲首希垂采覽  其三",
        "id": "7f50e7f6-e901-4aa1-9f4f-e52b08051c72"
    },
    {
        "author": "李昉",
        "paragraphs": [
            "老去心何用，閑吟月正中。",
            "細香紅菡萏，疏影碧梧桐。",
            "鶴立莓苔逕，犬眠蘭菊叢。",
            "吾宗不我顧，幽興與誰同。"
        ],
        "title": "又捧新詩見褒陋止睹五章之綺麗如九奏之凄清其末章末句云誰比天人福皆從積善招天人之比固不敢當積善之徵其來有自味嘉言之若是省薄德以何勝仰謝良知謹次來韻以老去心何用爲首希垂采覽  其四",
        "id": "536af142-88eb-4555-bcd6-9205f253a1a1"
    },
    {
        "author": "李昉",
        "paragraphs": [
            "老去心何用，恬然守寂寥。",
            "有時思綠蟻，幾度換金貂。",
            "歲稔人情樂，天寒馬力驕。",
            "望君頻訪我，不必待書招。"
        ],
        "title": "又捧新詩見褒陋止睹五章之綺麗如九奏之凄清其末章末句云誰比天人福皆從積善招天人之比固不敢當積善之徵其來有自味嘉言之若是省薄德以何勝仰謝良知謹次來韻以老去心何用爲首希垂采覽  其五",
        "id": "72708357-aa41-4276-b58d-e22cdcda7dc5"
    },
    {
        "author": "李昉",
        "paragraphs": [
            "滿檻妖饒甚，皆因暖律催。",
            "好憑鶑說意，不假蝶爲媒。",
            "带露羞容歛，隨風笑臉迴。",
            "去年觀始種，今日見齊開。",
            "熠熠燈千炷，熒熒火一堆。",
            "濃香蓋天與，碎葉是誰裁。",
            "旋爲除芳草，惟愁落綠苔。",
            "最宜含細雨，肯使撲輕埃。",
            "易賦詩盈軸，難辭酒滿盃。",
            "汲泉頻灌溉，買土更封培。",
            "銷得邀賓賞，堪教選地栽。",
            "醉吟翻悵望，行遶重徘徊。",
            "謾對鮮妍色，慚無綺麗才。",
            "自憐垂白叟，扶病看花來。"
        ],
        "title": "依韻奉和千葉玫瑰之什",
        "id": "1c2d6dd2-4cbc-4390-8a24-9b51aa1b76b9"
    },
    {
        "author": "李昉",
        "paragraphs": [
            "寶相爲嘉號，移根自蜀都。",
            "遠來還可重，他處更應無。",
            "嫩葉細裁綠，芳英勻抹朱。",
            "風流別花客，知道此花殊。"
        ],
        "title": "寶相花送上秘閣侍郎并獻惡詩一首",
        "id": "4a036b56-d6aa-490b-ae45-21594b94c19f"
    },
    {
        "author": "李昉",
        "paragraphs": [
            "自喜身無事，閑吟適性情。",
            "欲依芳樹歇，更傍小欄行。",
            "地僻疏還往，年高倦送迎。",
            "臨軒瞑目坐，神思當時清。"
        ],
        "title": "自過節辰又逢連假既閉關而不出但欹枕以閑眠交朋頓少見過盃酒又難獨飲若無吟詠何適性情一唱一酬亦足以解端憂而散滯思也吾弟則調高思逸誠爲百勝之師劣兄則年老氣羸甘取數奔之誚恭依來韻更次五章以自喜身無事爲首  其一",
        "id": "3e524fbf-5315-4082-8403-19e7f25c55ad"
    },
    {
        "author": "李昉",
        "paragraphs": [
            "自喜身無事，因行過寺牆。",
            "閑題僧舍壁，靜爇佛家香。",
            "竹戶蜘蛛掛，莎階蟋蟀藏。",
            "唱酬聊取樂，不覺又盈箱。"
        ],
        "title": "自過節辰又逢連假既閉關而不出但欹枕以閑眠交朋頓少見過盃酒又難獨飲若無吟詠何適性情一唱一酬亦足以解端憂而散滯思也吾弟則調高思逸誠爲百勝之師劣兄則年老氣羸甘取數奔之誚恭依來韻更次五章以自喜身無事爲首  其二",
        "id": "2ab8a00c-4578-48d7-bfb1-3afb78c2d853"
    },
    {
        "author": "李昉",
        "paragraphs": [
            "自喜身無事，論才拙復疏。",
            "五年陪稷禼，二紀接嚴徐。",
            "本是漁樵客，終慚鄒魯儒。",
            "溫衣飽食外，何必待盈餘。"
        ],
        "title": "自過節辰又逢連假既閉關而不出但欹枕以閑眠交朋頓少見過盃酒又難獨飲若無吟詠何適性情一唱一酬亦足以解端憂而散滯思也吾弟則調高思逸誠爲百勝之師劣兄則年老氣羸甘取數奔之誚恭依來韻更次五章以自喜身無事爲首  其三",
        "id": "5eb7390f-fbc9-4885-bd0b-2348b1e75142"
    },
    {
        "author": "李昉",
        "paragraphs": [
            "自喜身無事，門庭草色連。",
            "前軒滿床月，後院一林烟。",
            "策杖困還歇，枕書慵更眠。",
            "稱家隨分過，何用苦忙然。"
        ],
        "title": "自過節辰又逢連假既閉關而不出但欹枕以閑眠交朋頓少見過盃酒又難獨飲若無吟詠何適性情一唱一酬亦足以解端憂而散滯思也吾弟則調高思逸誠爲百勝之師劣兄則年老氣羸甘取數奔之誚恭依來韻更次五章以自喜身無事爲首  其四",
        "id": "adf8f377-8a5b-47a9-98a3-59f38d869d3f"
    },
    {
        "author": "李昉",
        "paragraphs": [
            "自喜身無事，乘春但種花。",
            "時時遊野墅，往往宿僧家。",
            "入竹新尋笋，燃鐺旋煮茶。",
            "趨朝十里路，來往不嫌賒。"
        ],
        "title": "自過節辰又逢連假既閉關而不出但欹枕以閑眠交朋頓少見過盃酒又難獨飲若無吟詠何適性情一唱一酬亦足以解端憂而散滯思也吾弟則調高思逸誠爲百勝之師劣兄則年老氣羸甘取數奔之誚恭依來韻更次五章以自喜身無事爲首  其五",
        "id": "73bfdfdb-d483-4e7a-8eea-93f29da28472"
    },
    {
        "author": "李昉",
        "paragraphs": [
            "爛熳海紅花，花中信殊異。",
            "萬朵壓欄干，一堆紅錦被。",
            "顔色燒人眼，馨香撲人鼻。",
            "宜哉富豪家，長近歌鍾地。",
            "對花花不語，憶君君不至。",
            "盡日惜穠芳，情懷有如醉。"
        ],
        "title": "對海紅花懷吏部侍郎",
        "id": "a050e7ed-5596-4ece-aa02-38f8fb5fc962"
    },
    {
        "author": "李昉",
        "paragraphs": [
            "謾栽花卉滿朱欄，爭似疏篁種百竿。",
            "長愛枕前聞淅瀝，乍欣窗外見檀欒。",
            "春來莫重和烟翠，歲晚應須带雪看。",
            "我得此君添一友，時時相對列盃盤。"
        ],
        "title": "修竹百竿纔欣種植佳篇五首旋辱詠歌若無還答之言是闕唱酬之禮恭依來韻以導鄙懷調下才卑豈逃嗤誚  其一",
        "id": "28a085de-ef77-4105-bda7-b43d69213e3f"
    },
    {
        "author": "李昉",
        "paragraphs": [
            "北軒留得無多地，不種閑花種此君。",
            "寒檜老松堪接影，綠楊紅杏莫同羣。",
            "要添迂叟窗前景，特就山僧院裏分。",
            "更侍明年新笋出，亭亭必見勢凌雲。"
        ],
        "title": "修竹百竿纔欣種植佳篇五首旋辱詠歌若無還答之言是闕唱酬之禮恭依來韻以導鄙懷調下才卑豈逃嗤誚  其二",
        "id": "1411560d-6641-4af0-b79f-5d2b1ab476fe"
    },
    {
        "author": "李昉",
        "paragraphs": [
            "久聞山僧寄書覓，今來□下白雲邊。",
            "不教凡草生叢畔，長喜清陰在眼前。",
            "忍把翠筠裁作簟，爭將迸笋截爲鞭。",
            "行吟坐對情無盡，只欠潺潺一道泉。"
        ],
        "title": "修竹百竿纔欣種植佳篇五首旋辱詠歌若無還答之言是闕唱酬之禮恭依來韻以導鄙懷調下才卑豈逃嗤誚  其三",
        "id": "487ec3e9-5430-460c-aa04-01e1f95c07c4"
    },
    {
        "author": "李昉",
        "paragraphs": [
            "青青鬰鬰影疏疏，碧嶂移根到我居。",
            "爲愛綠陰時遣掃，恐傷新笋不教鋤。",
            "勾牽好鳥啼幽檻，摇擺清風上碧虛。",
            "栽得此君知有幸，入他仙客詠吟餘。"
        ],
        "title": "修竹百竿纔欣種植佳篇五首旋辱詠歌若無還答之言是闕唱酬之禮恭依來韻以導鄙懷調下才卑豈逃嗤誚  其四",
        "id": "e05dc266-8df5-408c-8a15-f1a6615a03ed"
    },
    {
        "author": "李昉",
        "paragraphs": [
            "移得修篁带嫩苔，欲教相夾小桃開。",
            "何須一一依行種，但要疏疏滿檻栽。",
            "枝上掛衣閑就枕，影中鋪簟好持盃。",
            "蓬丘仙客偏憐爾，應爲幽叢數數來。"
        ],
        "title": "修竹百竿纔欣種植佳篇五首旋辱詠歌若無還答之言是闕唱酬之禮恭依來韻以導鄙懷調下才卑豈逃嗤誚  其五",
        "id": "e715a4b8-6ebe-407d-ae11-24e86ab1899e"
    },
    {
        "author": "李昉",
        "paragraphs": [
            "蒼翠一叢湘岸色，問僧求得不嫌多。",
            "重移砌畔新栽石，旋斸庭中舊種莎。",
            "誘引吟情終不盡，裝添野景更無過。",
            "明年新笋成林後，裊裊長竿拂樹柯。"
        ],
        "title": "齒疾未平灸瘡正作新詩又至奇韻難當暗忍呻吟强思酬和別披小簡蓋念短才更竭病懷甘輸降款  其一",
        "id": "e02325d5-3aa4-47d1-a5f5-cf2a27117c33"
    },
    {
        "author": "李昉",
        "paragraphs": [
            "春早移來漸漸芳，童兒盜笋最須防。",
            "清陰羃羃低籠檻，翠影森森半出牆。",
            "今對小窗殊不厭，長侵幽逕亦何妨。",
            "十篇嘉句形褒詠，多謝高才秘閣郎。"
        ],
        "title": "齒疾未平灸瘡正作新詩又至奇韻難當暗忍呻吟强思酬和別披小簡蓋念短才更竭病懷甘輸降款  其二",
        "id": "92fcaa7f-5bd9-4f03-a74b-3e0bb40ffb41"
    },
    {
        "author": "李昉",
        "paragraphs": [
            "北就牆陰創小欄，小欄非窄亦非寬。",
            "何須渭水誇千畝，且對蕭齋種百竿。",
            "春笋屈盤穿砌出，夜枝交戛入窗寒。",
            "誰能携妓東山去，垂老區區學謝安。"
        ],
        "title": "齒疾未平灸瘡正作新詩又至奇韻難當暗忍呻吟强思酬和別披小簡蓋念短才更竭病懷甘輸降款  其三",
        "id": "c3b16f18-4415-4009-a256-2f3456417e44"
    },
    {
        "author": "李昉",
        "paragraphs": [
            "等閑無客訪閑門，時訪閑門只有君。",
            "最喜舉觴吟綠篠，誰能騎馬詠紅裙。",
            "遮窗密影朝朝見，聒枕幽聲夜夜聞。",
            "更待明年漸滋盛，投林宿鳥定成羣。"
        ],
        "title": "齒疾未平灸瘡正作新詩又至奇韻難當暗忍呻吟强思酬和別披小簡蓋念短才更竭病懷甘輸降款  其四",
        "id": "b1267f80-51d0-4a26-bca5-579361829d95"
    },
    {
        "author": "李昉",
        "paragraphs": [
            "一簇檀欒愛者多，朝昏賞翫意如何。",
            "北軒小檻方栽植，東觀新詩已詠歌。",
            "啼鳥戀枝長懶去，鄰僧爲爾數來過。",
            "叢邊若有東流水，堪看清陰照綠波。"
        ],
        "title": "齒疾未平灸瘡正作新詩又至奇韻難當暗忍呻吟强思酬和別披小簡蓋念短才更竭病懷甘輸降款  其五",
        "id": "0963b1c3-9346-4f7c-afd8-efefbd3cb75a"
    },
    {
        "author": "李昉",
        "paragraphs": [
            "日照清空火欲燃，須將酬唱强相牽。",
            "若無嘯月吟風侶，爭度流金鑠石天。",
            "簾卷小亭終少到，簟鋪深室亦難眠。",
            "如何偷得清凉樂，除却冥心學坐禪。"
        ],
        "title": "數日來頓疏酬唱若無牽率寧度鬰蒸輒貢狂吟用驚晝寢",
        "id": "7fb86f9a-30e3-4bd3-af1c-f27c0f882fd3"
    },
    {
        "author": "李昉",
        "paragraphs": [
            "滿架詩書滿炷香，琴碁爲樂是尋常。",
            "誠知老去唯宜靜，自笑閑中亦有忙。",
            "腰下轉嫌金印重，眉間漸長白毫長。",
            "手栽園樹皆成實，引著兒孫旋摘嘗。"
        ],
        "title": "更述荒蕪自詠閑適",
        "id": "c55929de-fbdb-4465-a8f9-60e51d6be5d0"
    },
    {
        "author": "李昉",
        "paragraphs": [
            "靜卧蓬山養道情，百司繁冗盡堪輕。",
            "窗前竹撼森疏影，樹杪蟬吟斷續聲。",
            "閑蹋綠莎芒作履，旋烹芳茗石爲鐺。",
            "料君難戀神仙境，重築沙堤走馬行。"
        ],
        "title": "和夏日直秘閣之什",
        "id": "6167b5f4-6276-4cd1-86cd-bfad37fa78ee"
    },
    {
        "author": "李昉",
        "paragraphs": [
            "新搆華居近禁城，旋栽松檜滿中庭。",
            "順風子細聞清漏，隔竹依稀見落星。",
            "萬乘異恩無路報，千年昌運此時丁。",
            "一軒明月誰爲伴，應共金昆醉復醒。"
        ],
        "title": "和暑夜偶作之什",
        "id": "bcf948f9-02de-41c9-a220-c68e1e2aa51e"
    },
    {
        "author": "李昉",
        "paragraphs": [
            "喜得君來慰我心，清歡何假酒頻斟。",
            "共窺鶴跡行苔逕，同聽鶑聲坐柳陰。",
            "蝴蝶遶欄飛又歇，薔薇壓架淺兼深。",
            "相留不用忙忙去，直待林梢夕照沈。"
        ],
        "title": "謝侍郎三弟朝蓋相過",
        "id": "fdde303f-349e-4346-8de3-3046f7f39cdf"
    },
    {
        "author": "李昉",
        "paragraphs": [
            "望高官重兩難儔，遇興裁詩許唱酬。",
            "鸞鳳羽翰歸碧落，神仙行止在丹丘。",
            "空庭引鶴閑臨水，遠樹驚蟬又報秋。",
            "唯說近來都不飲，夢魂無復醉鄉遊。"
        ],
        "title": "侍郎見貽佳什愈見高懷因次來章輒歌盛美  其一",
        "id": "c448fae4-27d7-4054-8ac3-91e97c6e2c7d"
    },
    {
        "author": "李昉",
        "paragraphs": [
            "一簇林亭景象幽，葛巾芒屨恣優游。",
            "未饒榮啟歌三樂，不學張衡詠四愁。",
            "二品位高猶是忝，九天恩重若爲酬。",
            "儒生所得誰如我，豈復咨嗟雪滿頭。"
        ],
        "title": "侍郎見貽佳什愈見高懷因次來章輒歌盛美  其二",
        "id": "965985ad-c4f4-49e6-94df-b97b600ab546"
    },
    {
        "author": "李昉",
        "paragraphs": [
            "濟時才略本縱橫，翻向文章振大名。",
            "政事堂中辭重位，圖書閣下養閑情。",
            "高高節行將誰比，的的襟懷向我傾。",
            "吟得新詩只相寄，心看軒冕一銖輕。"
        ],
        "title": "輒歌盛美獻秘閣侍郎",
        "id": "b3231b44-d330-482d-8222-1594f72e1271"
    },
    {
        "author": "李昉",
        "paragraphs": [
            "白公曾詠牡丹芳，一種鮮妍獨異常。",
            "眼底見伊真國色，鼻頭聞者是天香。",
            "朝含宿雨低垂淚，晚背殘陽暗斷腸。",
            "多病老翁爭奈向，寄詩遥問少年郎。"
        ],
        "title": "牡丹盛開對之感歎寄秘閣侍郎",
        "id": "0e2384bd-7645-4e66-9d95-3cea21ed22e6"
    },
    {
        "author": "李昉",
        "paragraphs": [
            "節辰纔過一陽生，草樹依依已有情。",
            "楊柳莫嫌凋舊葉，牡丹還喜動新萌。",
            "潜驚綠竹微添翠，暗覺幽禽漸變聲。",
            "從此日長天又暖，時時獨入小園行。"
        ],
        "title": "冬至後作呈秘閣侍郎",
        "id": "69bfa3ec-b8da-4003-9a6e-19eaf59f50de"
    },
    {
        "author": "李昉",
        "paragraphs": [
            "九重天子搆明堂，凡木那堪作棟梁。",
            "生世固非賢者出，佐時空遇帝圖昌。",
            "略無聲望朝廷重，寧有功名史冊芳。",
            "羅列兒孫共爲壽，老年難訴滿金觴。"
        ],
        "title": "昉啟昉世雖積善身匪懷才川嶽粹靈固非稟受朝廷華顯靡不踐揚爰及孟冬適逢生日兒孫在列爭持獻壽之盃珠玉忽來又捧祝延之什老夫內省爲幸斯多輒述荒詞用繼高韻",
        "id": "cb8950ef-baa3-4847-97fe-060f93066cca"
    },
    {
        "author": "李昉",
        "paragraphs": [
            "憶昔詞場共著鞭，當時鶑谷喜同遷。",
            "關河契闊三千里，音信稀疏二十年。",
            "君遇已知依玉帳，我無才藻步花磚。",
            "時情人事堪惆悵，天外相逢一泫然。"
        ],
        "title": "贈鄧洵美",
        "id": "515701c4-5c46-4f2d-a034-66be772a061c"
    },
    {
        "author": "李昉",
        "paragraphs": [
            "十年衣染帝鄉塵，蹤迹仍傳活計貧。",
            "高掇桂枝曾遂志，假拖藍綬至終身。",
            "侯門寂寞非知己，澤國悽惶似旅人。",
            "今已嚮公墳畔過，不勝懷抱暗酸辛。"
        ],
        "title": "吊鄧洵美",
        "id": "0988984c-0d67-4bee-9f80-35c6cf7f147c"
    },
    {
        "author": "李昉",
        "paragraphs": [
            "七歲神童古所難，賈家門戶有衣冠。",
            "十人科第排頭上，五部經書誦舌端。",
            "見榜不知名字貴，登筵未識管弦歡。",
            "從今穩上青雲去，萬里誰能測羽翰。"
        ],
        "title": "贈賈黄中",
        "id": "6f8c3538-030c-4de3-acd1-27de33f765fb"
    },
    {
        "author": "李昉",
        "paragraphs": [
            "幼携書劍別湘潭，金榜標名第十三。",
            "昔日聲塵喧洛下，近年詩價滿江南。",
            "長爲邑令情終屈，縱處曹郎志未甘。",
            "莫學馮唐便休去，明君晚事未爲慚。"
        ],
        "title": "寄孟賓于",
        "id": "2e7e99cb-9192-4b84-8d6f-b9e509108693"
    },
    {
        "author": "李昉",
        "paragraphs": [
            "玉堂四字重千金，宸翰親揮賜禁林。",
            "地望轉從今日貴，君恩無似此時深。",
            "宴回上苑花初發，麻就中宵月未沈。",
            "衣惹御香拖瑞錦，筆宣皇澤灑春霖。",
            "院門不許閑人入，仙境寧教外事侵。",
            "我直承明踰二紀，臨川實動羨魚心。"
        ],
        "title": "御書飛白玉堂之署四字頒賜禁苑今懸挂已畢輒述惡詩一章用歌盛事",
        "id": "77bece9e-09b5-4fbf-8391-87c5f4051f02"
    },
    {
        "author": "李昉",
        "paragraphs": [
            "詞筆淩雲正後生，安貧守道住神京。",
            "昔年南國無虛譽，今日終朝有令名。",
            "楊柳岸邊揮袂去，木蘭舟裏載書行。",
            "琴堂莫作多時計，碧落方開萬里程。"
        ],
        "title": "新桐廬知縣員外端修節行富有才名九霄未展於奮飛百里暫勞於綏撫言之美任即動征橈敢賦惡詩用伸攀送",
        "id": "29861c05-7c39-4741-8c29-714aee9a5bd6"
    },
    {
        "author": "李昉",
        "paragraphs": [
            "峴山亭畔紅妝女，小筆香牋善賦詩。",
            "顔貌共推傾國色，篇章皆是斷腸辭。",
            "便牽魂夢從今日，得見嬋娟在幾時。",
            "千里關河萬重意，夜深無睡暗尋思。"
        ],
        "title": "贈襄陽妓",
        "id": "62dc8fba-a281-440a-9857-cf17ed0eb0b2"
    },
    {
        "author": "李昉",
        "paragraphs": [
            "疏簾摇曳日輝輝，直閣深嚴半掩扉。",
            "一院有花春晝永，八方無事詔書稀。",
            "樹頭百囀鶑鶑語，梁上新來燕燕飛。",
            "豈合此身居此地，妨賢尸祿自知非。"
        ],
        "title": "禁林春直",
        "id": "230ffda4-8a59-4f4c-8332-032def25e5ef"
    },
    {
        "author": "李昉",
        "paragraphs": [
            "胎化仙禽性本殊，何人携爾到京都。",
            "因加美號爲仙客，稱向閑庭伴野夫。",
            "警露秋聲雲外影，翹沙晴影月中孤。",
            "青田萬里終歸去，暫處鷄羣莫歎吁。"
        ],
        "title": "仙客",
        "id": "a9f98eae-4e9b-446f-9666-e644e9646c9f"
    },
    {
        "author": "李昉",
        "paragraphs": [
            "巨石來從十八盤，離宮複道滿千山。",
            "不因封禪窮民力，漢祖何緣便入關。"
        ],
        "tags": [
            "泰山"
        ],
        "title": "題岱宗無字碑",
        "id": "cdd369f7-65a0-470f-b14c-dab1cf752ff3"
    },
    {
        "author": "李昉",
        "paragraphs": [
            "子晉棲霞境，高高出世埃。",
            "直疑天上去，歸認下雲來。",
            "銀漢星辰近，金庭洞府開。",
            "遲明欲回首，更上降真臺。"
        ],
        "title": "桐柏觀",
        "id": "afc5a4fc-9938-4ca4-bab7-704bfacec171"
    },
    {
        "author": "李昉",
        "paragraphs": [
            "布裘藜杖鹿胎冠，散率身如不在官。",
            "晝枕靜欹無遠夢，秋窗閑坐有微寒。"
        ],
        "title": "退官詩",
        "id": "88fd0501-c796-470e-9101-f1654c62ffce"
    },
    {
        "author": "李昉",
        "paragraphs": [
            "秘殿深嚴聖語溫，十年前是一乾坤。",
            "孤臣林壑殺生在，帝里金湯舊業存。",
            "舜殿南風難解慍，漢陵西望欲銷魂。",
            "年年此日無窮恨，風雨瀟瀟獨閉門。"
        ],
        "title": "泰陵忌辰",
        "id": "b6c22deb-5406-4019-8471-db011f3553f5"
    },
    {
        "author": "李昉",
        "paragraphs": [
            "丹青史筆敢虛張，功德巍然軼漢唐。",
            "奠玉五回朝上帝，御樓三度納降王。"
        ],
        "title": "永昌陵挽詞",
        "id": "54f97ea1-b53d-4f8f-bdde-a8e344d2e097"
    },
    {
        "author": "李昉",
        "paragraphs": [
            "孝義冠鄉閭，門多長者車。",
            "歲收千頃稻，家貯一樓書。",
            "待客開新酒，留僧煮嫩蔬。",
            "三公老且病，無暇訪山居。"
        ],
        "title": "題義門胡氏華林書院",
        "id": "dbb9b61b-624f-408d-a5df-2e486feafaf9"
    },
    {
        "author": "李昉",
        "paragraphs": [
            "南望鄉閭隔楚雲，歸心迢遞更紛紜。",
            "何因得共飛帆上，細看長江濯錦文。"
        ],
        "tags": [
            "长江"
        ],
        "title": "祜公榮歸",
        "id": "a2d9dc45-f722-4cbf-a6d6-58f75d8e2d6f"
    },
    {
        "author": "李昉",
        "paragraphs": [
            "水光先見月，露氣早知秋。"
        ],
        "title": "句  其一",
        "id": "075640d7-9dba-434b-9d8d-087748430a72"
    },
    {
        "author": "李昉",
        "paragraphs": [
            "微臣自愧頭如雪，也向鈞天侍玉皇。"
        ],
        "title": "句  其二",
        "id": "cb0a8838-af6d-4170-bfcb-31d00785db5d"
    },
    {
        "author": "李昉",
        "paragraphs": [
            "傷禽再展凌雲翼，枯木重爲犯斗槎。"
        ],
        "title": "句  其三",
        "id": "c87e2888-d0e1-4a2d-8794-12dc4f19082d"
    },
    {
        "author": "李昉",
        "paragraphs": [
            "三載經綸棲鳳閣，五年提筆直鰲宮。"
        ],
        "title": "句  其四",
        "id": "b247d0d7-0ee6-4ab9-8741-e1baa87e546f"
    },
    {
        "author": "李昉",
        "paragraphs": [
            "詩題：原無題首句：微臣自愧頭如雪，也向鈞天侍玉皇。"
        ],
        "title": "存目  其一",
        "id": "0fcb4602-08e5-45bd-bc85-7a896318e783"
    },
    {
        "author": "李昉",
        "paragraphs": [
            "詩題：贈正惠公端首句：憶昔僦居明德坊。"
        ],
        "title": "存目  其二",
        "id": "85688cfc-5fce-4b00-801b-9033deaf0956"
    },
    {
        "author": "李昉",
        "paragraphs": [
            "（劉瑛整理）。"
        ],
        "title": "存目  其三",
        "id": "f5ec8c1d-5cce-4ff3-9f76-03f15e3eba87"
    },
    {
        "author": "朱昂",
        "paragraphs": [
            "赴郡逢秋節，晨征思爽然。",
            "過橋猶見月，臨水忽聞蟬。",
            "野色藏溪樹，香風撼渚蓮。",
            "此行君得意，千里獨摇鞭。"
        ],
        "title": "送新知永州陳秘丞瞻赴任",
        "id": "6895f366-9970-4d1b-9134-0a785749f962"
    },
    {
        "author": "朱昂",
        "paragraphs": [
            "欲識豐年兆，揚鬐勢漸浮。",
            "只應同在藻，無復畏吞鉤。",
            "去水非居轍，爲祥勝躍舟。",
            "須知明聖代，涵泳杳難儔。"
        ],
        "title": "涪州江心有巨石隠於深淵石傍刻二魚古記云魚出歲必大豐端拱元年十二月十有四日昂自瞿塘迴遵途於此知郡瑯琊王公□云石魚再出來歲復稔昂往而觀之果如所說因歌聖德輒成一章",
        "id": "d1d4669b-cc40-4f5a-ab4e-f0fbb0438ef9"
    },
    {
        "author": "朱昂",
        "paragraphs": [
            "數峰嵐翠朝昏見，一徑莓苔出入疏。",
            "宗炳不離廬嶽社，戴逵原在剡州居。",
            "籬邊舊種千竿竹，架上新添百帙書。",
            "弟侄一科雙折桂，不勞人問道何如。"
        ],
        "title": "題義門胡氏華林書院",
        "id": "96002979-8904-4c24-9228-37fc75fd4ed9"
    },
    {
        "author": "釋遇賢",
        "paragraphs": [
            "門前綠樹無啼鳥，庭下蒼苔有落花。",
            "聊與東君論箇事，十分春色屬誰家。"
        ],
        "title": "詩三首  其一",
        "id": "5fc310ca-6b19-4656-a897-f70fdfc02939"
    },
    {
        "author": "釋遇賢",
        "paragraphs": [
            "心閒增道氣，忍事敵災屯。",
            "謹言終少禍，節儉勝求人。"
        ],
        "title": "詩三首  其二",
        "id": "cebea315-5618-405d-86ee-5a294fb18f81"
    },
    {
        "author": "釋遇賢",
        "paragraphs": [
            "金斝又聞泛，玉山還報頹。",
            "莫教更漏促，趁取月明迴。"
        ],
        "title": "詩三首  其三",
        "id": "13f39dd8-46b5-4479-bfd9-00cea690a1e6"
    },
    {
        "author": "釋遇賢",
        "paragraphs": [
            "揚子江頭浪最深，行人到此盡沉吟。",
            "他時若向無波處，還似有波時用心。"
        ],
        "title": "詩一首",
        "id": "d23b4d1c-ada5-40da-9fd7-4ed06bd9f060"
    },
    {
        "author": "伍喬",
        "paragraphs": [
            "不知何處好消憂，公退携壺即上樓。",
            "職事久參侯伯幕，夢魂長遶帝王州。",
            "黄山嚮晚盈軒翠，黟水含春繞郡流。",
            "遥想玉堂多暇日，花時誰伴出城遊。"
        ],
        "title": "寄張學士洎",
        "id": "14fcbc5d-52c6-485c-9bf0-423dc719eea2"
    },
    {
        "author": "伍喬",
        "paragraphs": [
            "僻居惟愛近林泉，幽徑閒園任蘚連。",
            "向竹掩扉隨鶴息，就溪安石學僧禪。",
            "古琴带月音聲正，山果經霜氣味全。",
            "多謝故交憐樸野，隔雲時復寄佳篇。"
        ],
        "title": "僻居酬友人",
        "id": "dee006eb-e2ce-450a-86a8-247490fa67a4"
    },
    {
        "author": "伍喬",
        "paragraphs": [
            "遠岫當軒列翠光，高僧一衲萬緣忘。",
            "碧松影裏地長潤，白藉花中水亦香。",
            "雲自雨前生凈石，鶴于鐘後宿長廊。",
            "遊人戀此吟終日，盛暑樓臺早有凉。"
        ],
        "title": "遊西禪",
        "id": "51924438-acec-4f73-86ee-ffa962f3527d"
    },
    {
        "author": "伍喬",
        "paragraphs": [
            "公退琴堂動逸懷，閒披烟靄訪微才。",
            "馬嘶窮巷蛙聲息，轍到衡門草色開。",
            "風引柳花當坐起，日將林影入庭來。",
            "滿齋塵土一床蘚，多謝從容水飯回。"
        ],
        "title": "僻居謝何明府見訪",
        "id": "ec31892a-035b-4656-88ec-39bd6ccdff81"
    },
    {
        "author": "伍喬",
        "paragraphs": [
            "去去天涯無定期，瘦童羸馬共依依。",
            "暮烟江口客來絕，寒葉嶺頭人住稀。",
            "带雪野風吹旅思，入雲山火照行衣。",
            "釣臺吟閣滄洲在，應爲初心未得歸。"
        ],
        "title": "冬日道中",
        "id": "c43cc10c-cb67-45c1-87b6-d972b41ff19c"
    },
    {
        "author": "伍喬",
        "paragraphs": [
            "疊巘層峰坐可觀，枕門流水更潺湲。",
            "曉鐘聲徹洞溪遠，夏木影籠軒檻寒。",
            "幽徑乍尋衣屨潤，古堂頻宿夢魂安。",
            "因嗟城郭營營事，不得長遊空鬢殘。"
        ],
        "title": "遊西山龍泉禪寺",
        "id": "1bacd935-f352-496f-9f20-6d7f8f3025f4"
    },
    {
        "author": "伍喬",
        "paragraphs": [
            "一入仙山萬慮寬，夜深寧厭倚虛欄。",
            "鶴和雲影宿高木，人带月光登古壇。",
            "芝朮露濃溪塢白，薜蘿風起殿廊寒。",
            "更陪羽客論真理，不覺初鐘叩曉殘。"
        ],
        "title": "宿灊山",
        "id": "84ab3d86-55f8-44f9-bdc3-0b65888d425b"
    },
    {
        "author": "伍喬",
        "paragraphs": [
            "長羨閒居一水湄，吟情高古有誰知。",
            "石樓待月橫琴久，漁浦經風下釣遲。",
            "僻塢落花多掩徑，舊山殘燒幾侵籬。",
            "松門別後無消息，早晚重應躡屐隨。"
        ],
        "title": "寄史處士",
        "id": "9f9896b2-4b62-4557-8982-dc81da5fc8b7"
    },
    {
        "author": "伍喬",
        "paragraphs": [
            "門巷秋歸更寂寥，雨餘閒砌委蘭苗。",
            "夢迴月夜蟲吟壁，病起茅齋藥滿瓢。",
            "澤國舊遊關遠思，竹林前會負佳招。",
            "身名未立猶辛苦，何許流年晚鬢凋。"
        ],
        "title": "僻居秋思寄友人",
        "id": "f2bd645b-940c-41d1-a5a0-de0c495c6d7c"
    },
    {
        "author": "伍喬",
        "paragraphs": [
            "白雲峰下古溪頭，曾與提壺爛熳遊。",
            "登閣共看彭蠡水，圍爐相憶杜陵秋。",
            "棋玄不壓通高品，句妙多容隔歲酬。",
            "別後相思時一望，暮山空碧水空流。"
        ],
        "title": "寄落星史虛白處士",
        "id": "0f456742-a639-4263-852a-11a78a420df0"
    },
    {
        "author": "伍喬",
        "paragraphs": [
            "弱柳風高遠漏沈，坐來難便息愁吟。",
            "江城雪盡寒猶在，客舍燈孤夜正深。",
            "塵土積年粘旅服，關山無處寄歸心。",
            "此時遥羨閒眠侶，靜掩雲扉卧一林。"
        ],
        "title": "九江旅夜寄山中故人",
        "id": "7fdb096b-ceb4-4dfa-a0c5-b6a32e3efcca"
    },
    {
        "author": "伍喬",
        "paragraphs": [
            "舊隠匡廬一草堂，今聞携策謁吾皇。",
            "峽雲難卷從龍勢，古劍終騰出土光。",
            "開翅定期歸碧落，濯纓寧肯問滄浪。",
            "他時得意交知仰，莫忘裁詩寄釣鄉。"
        ],
        "tags": [
            "庐山"
        ],
        "title": "聞杜牧赴闕",
        "id": "08d3337f-92af-4eb3-821b-a963de44b079"
    },
    {
        "author": "伍喬",
        "paragraphs": [
            "竹翠苔花遶檻濃，此亭幽致詎曾逢。",
            "水分林下清泠派，山峙雲間峭峻峰。",
            "怪石夜光寒射燭，老杉秋韻冷和鐘。",
            "不知來往留題客，誰約重尋蓮社蹤。"
        ],
        "title": "題西林寺水閣",
        "id": "5384bb70-748b-4ae4-872c-a635685c3758"
    },
    {
        "author": "伍喬",
        "paragraphs": [
            "幾日區區在遠程，晚烟林徑喜相迎。",
            "姿容雖有塵中色，巾屨猶多嶽上清。",
            "野石靜排爲坐榻，溪茶深煮當飛觥。",
            "留連話與方經宿，又欲携書別我行。"
        ],
        "title": "林居喜崔三博遠至",
        "id": "d5eb62bc-3125-4a2d-8b37-43b24e238c50"
    },
    {
        "author": "伍喬",
        "paragraphs": [
            "別手應難及此精，須知攢簇自心靈。",
            "始於毫末分諸國，漸見圖中列四溟。",
            "關路欲伸通楚勢，蜀山俄聳入秦青。",
            "筆端盡現寰區事，堪把長懸在戶庭。"
        ],
        "title": "觀華夷圖",
        "id": "7b9db878-2950-467f-83b6-036ea0cea39b"
    },
    {
        "author": "伍喬",
        "paragraphs": [
            "束書辭我下重巔，相送同臨楚岸邊。",
            "歸思幾隨千里水，離情空寄一枝蟬。",
            "園林到日酒初熟，庭戶開時月正圓。",
            "莫使蹉跎戀疏野，男兒酬志在當年。"
        ],
        "tags": [
            "庐山"
        ],
        "title": "廬山書堂送祝秀才還鄉",
        "id": "f84e3bf6-28fe-49e5-b554-1365a0b90098"
    },
    {
        "author": "伍喬",
        "paragraphs": [
            "匹馬嘶風去思長，素琴孤劍稱戎裝。",
            "路塗多是過殘歲，杯酒無辭到醉鄉。",
            "雲傍水村凝冷片，雪連山驛積寒光。",
            "毘陵城下饒嘉景，回日新詩應滿堂。"
        ],
        "title": "暮冬送何秀才毘陵",
        "id": "cb75c726-e8ec-44b0-8209-215e228716e3"
    },
    {
        "author": "伍喬",
        "paragraphs": [
            "碧洞幽巖獨息心，時人何路得相尋。",
            "養生不說憑諸藥，適意惟聞在一琴。",
            "石徑掃稀山蘚合，竹軒開晚野雲深。",
            "他年功就期飛去，應笑吾徒多苦吟。"
        ],
        "title": "龍潭張道者",
        "id": "1bc2633f-7adf-4795-8ec1-4950f1cbb6fa"
    },
    {
        "author": "伍喬",
        "paragraphs": [
            "閒步秋光思杳然，荷藜因共過林烟。",
            "期收野藥尋幽路，欲採溪菱上小船。",
            "雲吐晚陰藏霽岫，柳含餘靄咽殘蟬。",
            "倒尊盡日忘歸處，山磬數聲敲暝天。"
        ],
        "title": "晚秋同何秀才溪上",
        "id": "5401c571-56b3-4c6b-a710-41d82aeff1a7"
    },
    {
        "author": "伍喬",
        "paragraphs": [
            "五老雲中勤學者，遇時能不困風塵。",
            "束書西上謁明主，捧檄南歸慰老親。",
            "別館友朋留醉久，去程烟月入吟新。",
            "莫因官小慵之任，自古鸞棲有異人。"
        ],
        "title": "送江少府授延陵後寄",
        "id": "cc22926b-96c0-49c2-add0-0c8dadb8c869"
    },
    {
        "author": "伍喬",
        "paragraphs": [
            "功績精妍世少倫，圖時應倍用心神。",
            "不知草木承何異，但見江山長带春。",
            "雲勢似離巖底石，浪花如動岸邊蘋。",
            "更疑獨泛漁舟者，便是其中舊隠人。"
        ],
        "title": "觀山水障子",
        "id": "eadf400c-75c9-4736-8b37-4ad04fd92fdc"
    },
    {
        "author": "伍喬",
        "paragraphs": [
            "積靄沈諸壑，微陽在半峰。"
        ],
        "title": "句",
        "id": "b040252b-980a-4375-b940-dfdc58198c48"
    },
    {
        "author": "阮思道",
        "paragraphs": [
            "碧雲高價徹天涯，珪璧清無一點瑕。",
            "雙闕再承新雨露，三吳重賞舊烟霞。",
            "水軒散味朝賢句，松院分嘗御府茶。",
            "聞說赤城終未見，畫圖何日寄京華。"
        ],
        "title": "送崇教大師回天台",
        "id": "80d09c20-f024-481d-8130-9738886f4c12"
    },
    {
        "author": "阮思道",
        "paragraphs": [
            "北闕重旌表，西齋盛討論。",
            "高陽旬爽里，通德鄭玄門。",
            "選勝開松院，憑幽敞竹軒。",
            "靈泉飛洞壑，花樹蔽郊原。",
            "露滴棲松鶴，風傳隔嶺猿。",
            "庭蘭香醉步，山月冷吟魂。",
            "客愛清塵慮，僧憐避俗喧。",
            "幾時清賞玩，嘯詠與琴樽。"
        ],
        "title": "題義門胡氏華林書院",
        "id": "1a002017-1c21-445f-a3e6-1b01a3fa7c8e"
    },
    {
        "author": "龔穎",
        "paragraphs": [
            "膽怯何由戴鐵冠，祗緣昭代奬孤寒。",
            "曲肱未遂違前志，直指無聞是曠官。",
            "三署每傳朝客說，五溪閑憑郡樓看。",
            "祝君早得文場雋，况值天階正舞干。"
        ],
        "title": "次韻贈丁謂之",
        "id": "4a25b021-a2cb-45dc-a018-2e51b6ff1114"
    },
    {
        "author": "張佖",
        "paragraphs": [
            "蝶散鶑啼尚數枝，日斜風定更離披。",
            "看多記得傷心事，金谷樓前委地時。"
        ],
        "title": "惜花",
        "id": "a475850b-b959-4324-a1b9-0e9686399be1"
    },
    {
        "author": "張佖",
        "paragraphs": [
            "別夢依依到謝家，小廊迴合曲闌斜。",
            "多情只有春庭月，猶爲離人照落花。"
        ],
        "tags": [
            "思念",
            "唐诗三百首",
            "七言绝句",
            "月亮",
            "爱情"
        ],
        "title": "寄人二首  其一",
        "id": "4ddb6dda-68be-4bb2-8874-8508c6c6e3ad"
    },
    {
        "author": "張佖",
        "paragraphs": [
            "酷憐風月爲多情，還到春時別恨生。",
            "倚柱尋思倍惆悵，一場春夢不分明。"
        ],
        "title": "寄人二首  其二",
        "id": "116d6a6b-5f6b-42b2-a3f0-a62e54d1636d"
    },
    {
        "author": "張佖",
        "paragraphs": [
            "戍樓吹角起征鴻，獵獵寒旌背晚風。",
            "千里暮烟愁不盡，一川秋草恨無窮。",
            "山河慘澹關城閉，人物蕭條市井空。",
            "只此旅魂招未得，更堪回首夕陽中。"
        ],
        "title": "邊上",
        "id": "76aebb2b-7679-4072-bdd4-6cd40121ade6"
    },
    {
        "author": "張佖",
        "paragraphs": [
            "客離孤館一燈殘，牢落星河欲曙天。",
            "雞唱未沈函谷月，雁聲新度灞陵烟。",
            "浮生已悟莊周蝶，壯志仍輸祖逖鞭。",
            "何事悠悠策羸馬，此中辛苦過流年。"
        ],
        "title": "長安道中早行",
        "id": "ac1bed91-33cd-4efe-a02e-9cd2524e3e50"
    },
    {
        "author": "張佖",
        "paragraphs": [
            "空江浩蕩景蕭然，盡日菰蒲泊釣船。",
            "青草浪高三月渡，綠楊花撲一溪烟。",
            "情多莫舉傷春目，愁極兼無買酒錢。",
            "猶有漁人數家住，不成村落夕陽邊。"
        ],
        "tags": [
            "洞庭湖",
            "抒情",
            "伤春",
            "写景",
            "地方",
            "孤寂"
        ],
        "title": "洞庭阻風",
        "id": "36e16072-6b79-4185-be66-0053830a8bfa"
    },
    {
        "author": "張佖",
        "paragraphs": [
            "暖風芳草竟芊綿，多病多愁負少年。",
            "弱柳未勝寒食雨，好花爭奈夕陽天。",
            "溪邊物色堪圖畫，林畔鶑聲似管弦。",
            "獨有離人開淚眼，强憑杯酒亦潸然。"
        ],
        "title": "春日旅泊桂州",
        "id": "d19c7efb-2d4c-4eca-bbff-e25012fbaf93"
    },
    {
        "author": "張佖",
        "paragraphs": [
            "烟郭遥聞向晚雞，水平舟靜浪聲齊。",
            "高林带雨楊梅熟，曲岸籠雲謝豹啼。",
            "二女廟荒汀樹老，九疑山碧楚天低。",
            "湘南自古多離怨，莫動哀吟易慘悽。"
        ],
        "title": "晚次湘源縣",
        "id": "946533fe-7858-4f17-819f-69075e63fd63"
    },
    {
        "author": "張佖",
        "paragraphs": [
            "秋風丹葉動荒城，慘澹雲遮日半明。",
            "晝夢却因惆悵得，晚愁多爲別離生。",
            "江淹彩筆空留恨，莊叟玄譚未及情。",
            "千古怨魂銷不得，一江寒浪若爲平。"
        ],
        "title": "惆悵吟",
        "id": "3bd9a9f1-c900-4138-9aae-e19171eaf1f9"
    },
    {
        "author": "張佖",
        "paragraphs": [
            "征帆初挂酒初酣，暮景離情兩不堪。",
            "千里晚霞雲夢北，一洲霜橘洞庭南。",
            "溪風送雨過秋寺，磵石驚龍落夜潭。",
            "莫把羈魂弔湘魄，九疑愁絕鎖烟嵐。"
        ],
        "tags": [
            "洞庭湖"
        ],
        "title": "秋晚過洞庭",
        "id": "d067fe05-9112-4ec8-98c0-bd8e15fc4218"
    },
    {
        "author": "張佖",
        "paragraphs": [
            "六街晴色動秋光，雨霽憑高只易傷。",
            "一曲晚烟浮渭水，半橋斜日照咸陽。",
            "休將世路悲塵事，莫指雲山認故鄉。",
            "回首漢宮樓閣暮，數聲鐘鼓自微茫。"
        ],
        "title": "題華嚴寺木塔",
        "id": "08513c26-cabb-4a69-850e-a6bf0ad5c2d3"
    },
    {
        "author": "張佖",
        "paragraphs": [
            "暫到高唐曉又還，丁香結夢水潺潺。",
            "不知雲雨歸何處，歷歷空留十二山。"
        ],
        "title": "經舊遊",
        "id": "9d6f9c36-0578-4c8c-be9b-83d610734309"
    },
    {
        "author": "張佖",
        "paragraphs": [
            "碧戶扃魚鎖，蘭窗掩鏡臺。",
            "落花疑悵望，歸燕自裴回。",
            "詠絮知難敵，傷春不易裁。",
            "恨從芳草起，愁爲晚風來。",
            "衣惹湘雲薄，眉分楚岫開。",
            "香濃眠舊枕，夢好醉春杯。",
            "小障明金鳳，幽屏點翠苔。",
            "寶箏橫塞雁，怨笛落江梅。",
            "卓氏仍多酒，相如正富才。",
            "莫教琴上意，翻作鶴聲哀。"
        ],
        "title": "碧戶",
        "id": "11d2a7da-53b5-420a-8a07-86cabe4147c8"
    },
    {
        "author": "張佖",
        "paragraphs": [
            "香清粉澹怨殘春，蝶翅蜂鬚戀蕊塵。",
            "閒倚晚風生悵望，靜留遲日學因循。",
            "休將薜荔爲青瑣，好與玫瑰作近鄰。",
            "零落若教隨暮雨，又應愁殺別離人。"
        ],
        "title": "芍藥",
        "id": "cbe33360-15ce-4095-a062-bc7062022bc2"
    },
    {
        "author": "張佖",
        "paragraphs": [
            "雨微微，烟霏霏，小庭半坼紅薔薇。",
            "鈿箏斜倚畫屏曲，零落幾行金雁飛。",
            "蕭關夢斷無尋處，萬疊春波起南浦。",
            "凌亂楊花撲繡簾，晚窗時有流鶑語。"
        ],
        "title": "春晚謠",
        "id": "5eb450df-67a9-49c8-828f-415b3fb611f5"
    },
    {
        "author": "張佖",
        "paragraphs": [
            "空塘水碧春雨微，東風散漫楊柳飛。",
            "依依南浦夢猶在，脈脈高唐雲不歸。",
            "江頭日暮多芳草，極目傷心烟悄悄。",
            "隔江紅杏一枝明，似玉佳人俯清沼。",
            "休向春臺更迴望，銷魂自古因惆悵。",
            "銀河碧海共無情，兩處悠悠起風浪。"
        ],
        "title": "所思",
        "id": "5d03e279-0853-4f9c-8b42-a03324f6ea87"
    },
    {
        "author": "張佖",
        "paragraphs": [
            "風透疏簾月滿庭，倚欄無事倍傷情。",
            "烟垂柳带纖腰軟，露滴花房怨臉明。",
            "愁逐野雲銷不盡，情隨春浪去難平。",
            "幽窗謾結相思夢，欲化西園蝶未成。"
        ],
        "title": "春夕言懷",
        "id": "f99f30fa-f83a-449a-b7f4-1cd64156d668"
    },
    {
        "author": "張佖",
        "paragraphs": [
            "雨溟溟，風泠泠，老松瘦竹臨烟汀。",
            "空江冷落野雲重，村中鬼火微如星。",
            "夜驚溪上漁人起，滴瀝篷聲滿愁耳。",
            "子規叫斷獨未眠，罨岸春濤打船尾。"
        ],
        "title": "春江雨",
        "id": "0fb6beb5-9df9-434f-9b00-8a00414d07be"
    },
    {
        "author": "張佖",
        "paragraphs": [
            "交趾同星坐，龍泉佩斗文。",
            "燒香翠羽帳，看舞鬰金裙。",
            "鷁首衝瀧浪，犀渠拂嶺雲。",
            "莫教銅柱北，祗說馬將軍。"
        ],
        "title": "送容州中丞赴鎮",
        "id": "d7a06ef4-41da-46ea-a048-9dec66f93a7e"
    },
    {
        "author": "張佖",
        "paragraphs": [
            "日暮秋風吹野花，上清歸客意無涯。",
            "桃源寂寂烟霞閉，天路悠悠星漢斜。",
            "還似世人生白髮，定知仙骨變黄芽。",
            "東城南陌頻相見，應是壺中別有家。"
        ],
        "title": "贈韓道士",
        "id": "ae8f827c-08fb-4b88-bf00-6b8aa1f408b5"
    },
    {
        "author": "張佖",
        "paragraphs": [
            "檻外有天皆在照，望中無物敢潛行。"
        ],
        "title": "句",
        "id": "f5bd2b9e-bb89-4320-9c2c-d0e7e3729f5d"
    },
    {
        "author": "查元方",
        "paragraphs": [
            "大道貴知止，昔賢稱二疏。",
            "今來我季方，退身茲有餘。",
            "瀟灑去桎梏，放蕩狎樵漁。",
            "疏泉離遠竇，鑿石構層廬。",
            "溪禽拂窗牖，山花滿庭除。",
            "寒藤繫舴艋，碧潭澄素舒。",
            "睹茲塵𡏖外，始見仁智居。",
            "痛哉方散適，溘然歸丘墟。",
            "恨不同老彭，其樂永只且。",
            "自古千祿輩，知進不知退。",
            "立事名雖揚，全身理何昧。",
            "茂先賦鷦鷯，體物知顯晦。",
            "一旦禍自速，臨刑無以對。",
            "李斯戀富貴，下包周身智。",
            "及憶東門犬，已棄咸陽市。",
            "平子著歸田，淵明捨彭澤。",
            "後來區區人，誰復挂書冊。",
            "我喜從今云，吾宗有逋客。",
            "山號查公山，嵽嵲雲漢間。",
            "山下查公塚，溪聲長潺潺。",
            "高臺好悵望，絕磴堪躋攀。",
            "他年謝簪紱，永此繼閑閑。"
        ],
        "title": "查公山",
        "id": "f3caa618-a8f3-45cd-8b63-d69b0b3ffcfc"
    },
    {
        "author": "盧郢",
        "paragraphs": [
            "黄鶴何年去杳冥，高樓千載倚江城。",
            "碧雲朝卷四山景，流水夜傳三峽聲。",
            "柳暗西州供騁望，草芳南浦徧離情。",
            "登臨一晌須回首，看却鄉心萬感生。"
        ],
        "title": "黄鶴樓",
        "id": "17bcf25c-5b5b-4e05-a7a4-88b297111cd6"
    },
    {
        "author": "盧郢",
        "paragraphs": [
            "春風駘蕩吹人衣，殘絲罥花曳空飛。",
            "閒愁十丈斷不得，雄蜂雌蝶相因依。",
            "高樓夾路凌雲起，瑣窗鸞柱彈流水。",
            "鶑聲啼老楊柳烟，香夢濛濛隔千里。"
        ],
        "title": "殘絲曲",
        "id": "0f1302af-b7c7-4c62-a566-7e8c7a23dcde"
    },
    {
        "author": "朱貞白",
        "paragraphs": [
            "行似針氈動，卧似栗裘圓。",
            "莫欺如此大，誰敢便行拳。"
        ],
        "title": "詠刺蝟",
        "id": "7cbce94f-2ba2-43a8-bb97-890abde42ae7"
    },
    {
        "author": "朱貞白",
        "paragraphs": [
            "道格何曾格，言糊又不糊。",
            "渾身總是眼，還解識人無。"
        ],
        "title": "謁貴公子不禮書格子屏風",
        "id": "d5ec792d-7f59-429d-ad16-a10ed45b1812"
    },
    {
        "author": "朱貞白",
        "paragraphs": [
            "久久終須要，而今未要君。",
            "有時閑憶著，大是要知聞。"
        ],
        "title": "題棺木",
        "id": "eb357a23-0b44-4059-9f4a-848564f5bbc0"
    },
    {
        "author": "朱貞白",
        "paragraphs": [
            "與虱都來不較多，㩧挑筋鬭大婁羅。",
            "忽然管著一藍子，有甚心情那你何。"
        ],
        "title": "題狗蚤",
        "id": "a8e9d36a-6f27-476d-8e2a-293c9c6d72f9"
    }
]