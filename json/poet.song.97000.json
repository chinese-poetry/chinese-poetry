[
    {
        "author": "王洋",
        "paragraphs": [
            "短檠三尺照座隅，眵昏兩目頭不梳。",
            "丈夫功業務廣大，安用事此牛尾書。",
            "多求舊聞助器識，欲駕萬里須舟輿。",
            "要堅志節在專苦，積螢照夜真前車。",
            "道鄉先生好門戶，髯季晚出充門閭。",
            "昻昻鷄群見野鶴，炯炯虎視嗟黔驢。",
            "如何天公不着眼，棄此異寶猶紛挐。",
            "我知造物自有意，將騁健駿先虛徐。",
            "金須百錬作鐘鼎，玉試三火真璠璵。",
            "來年明光再射策，聊取髙第酬三餘。",
            "古今人事自差别，見晚用速皆乘除。",
            "他年雲路着鞭穩，無忘過我中田廬。"
        ],
        "title": "贈鄒德年",
        "id": "1c0de6e6-c49a-40ae-b711-5f6477b5e1fe"
    },
    {
        "author": "王洋",
        "paragraphs": [
            "棲遲下國傷蹉跎，更生父子交琢磨。",
            "雀羅門外賓客省，三鱣堂中經史多。",
            "菑川起奉太常策，風雅先入光祿科。",
            "人間盛事有如此，東平江夏今如何。",
            "一廛聊寄吳山曲，白柄長鑱斸黄獨。",
            "飲從野老自有餘，飯在先生長不足。",
            "人言功名難力取，我意功名要勤苦。",
            "分明經訓是菑畬，誰道今人不如古。",
            "山陽隱士家傳饑，長身季子今流離。",
            "聞君酬唱得此客，牧兒販婦哦新詩。",
            "我將六十筋骨羸，形骸行赴溝壑期。",
            "如君名遂尚可見，幅巾他日期追隨。"
        ],
        "title": "贈大猷",
        "id": "3bdab8a1-0b94-4b98-ad47-e91b00664638"
    },
    {
        "author": "王洋",
        "paragraphs": [
            "蘇端薛復同黄土，海內文章誰接武。",
            "即今七字續長言，沈子揮豪照今古。",
            "朝爲百賦更賈勇，暮作千詩猶奮怒。",
            "補天綵筆不費工，捲地奔風隨插羽。",
            "窮途得所喜入眼，口誦新篇身起舞。",
            "已知奔逸逐驊騮，况復逡巡蹈規矩。",
            "薦書指日登姓名，藝圃方期富倉庾。",
            "閻公色動瞻斗牛，處士當筵賦鸚鵡。",
            "跨海鯨魚要力求，翡翠蘭苕不須數。",
            "不嫌投迹老龜溪，看子聲名滿寰宇。"
        ],
        "title": "古詩贈沈約之",
        "id": "a0a29f00-fae9-44e6-b797-fd1a35fbfe2f"
    },
    {
        "author": "王洋",
        "paragraphs": [
            "計子産餘身可足，有子有妻難免俗。",
            "平生食案好擇餘，今日虛倉不贏粟。",
            "忍饑自是學道功，萬事由來同轉燭。",
            "天生異寶世須求，說是君衷自懷玉。"
        ],
        "title": "贈丁執中",
        "id": "5bd76ba7-d524-409c-a3a7-6d2971418ff5"
    },
    {
        "author": "王洋",
        "paragraphs": [
            "開正占晴符古語，便謂春風徧花塢。",
            "那知天意不可謀，纔告休期便風雨。",
            "急追令節已難尋，臥向空齋思勝侣。",
            "可憐十步五步寬，似隔千山萬山阻。",
            "今朝馮夷巧作便，翦刻天花散飛舞。",
            "峭寒燠沐兩不同，况是南箕正三鼓。",
            "若求此花勝彼花，少霽威嚴無用武。",
            "桑錢未出土未興，緩給豐膏亦無苦。",
            "半分僧室依環堵，滿目愁來不堪數。",
            "需公排日作好詩，細破春愁看幾許。"
        ],
        "title": "懷范子以詩贈之",
        "id": "56d72d31-7dee-4167-b58d-2cfa317d378a"
    },
    {
        "author": "王洋",
        "paragraphs": [
            "買山幾人真愛山，束薪煮石凋朱顔。",
            "老丁謀作久長計，洗寒疊翠房櫳間。",
            "簾通庵扉即洞戶，人映山色多煙鬟。",
            "住山住庵似丁老，脫棄妻子真愚頑。"
        ],
        "title": "聞丁永安屋下疊山甚有佳趣恨未之見作詩寄之",
        "id": "53a809c9-0a8d-4a6a-b4ae-5301439db144"
    },
    {
        "author": "王洋",
        "paragraphs": [
            "識情變易須臾期，躁動未得安無爲。",
            "幽思傷神靜生苦，游藝且復招僧棋。",
            "棋中趣味亦何有，勝負紛紛翻覆手。",
            "分排事外雜窺圖，得失坐中分好醜。",
            "要須忘年在書史，不出空齋見千里。",
            "昏塵積習要揩磨，晚學未應談至理。",
            "終當謝遣惠子琴，不挂一弦存五音。",
            "日損其半思慮盡，此道孰知無古今。"
        ],
        "title": "周秀實以近多讀書少對棋有詩及之因以寄",
        "id": "5422b429-3eb1-4063-9442-768c2a96d757"
    },
    {
        "author": "王洋",
        "paragraphs": [
            "直峰峭壁天半青，髙簷張燈疑挂星。",
            "山川勢力有如此，擇地信可棲仙靈。",
            "我前解官古樵戍，志願本欲探珠庭。",
            "時當恢台積氛霧，一日三雨時三停。",
            "載舟撐石逆噴浪，自謂力可登青冥。",
            "篙工榜岸遭急灑，回宿荒宇依祠廳。",
            "二三道士謬告語，云此潤澤來雲軿。",
            "比聞輿人誦舊說，仙官下矚如明熒。",
            "遊占晴爽惡昏滯，官去此法當伶俜。",
            "果還近甸阻天路，一官泛跡隨飄萍。",
            "退之昔日徙南服，祝融騰擲開仙扃。",
            "近時蘇翁失定武，太行毛髪無餘形。",
            "一晴一雨告休咎，晴者人樂陰天刑。",
            "我意神官與人異，宜以行事分羶𦎬。",
            "人如阨棄神亦厭，世間利達真芳馨。",
            "窮通兼忘扶正直，人知戒勸思常經。",
            "有如神意本不爾，人意忘卜欺愚聽。",
            "黄鐘大呂絕世韻，扣擊距躍嗟短莛。",
            "心知得路適遠意，願結茅廬當寒汀。",
            "真遊適遠未可必，搖寄此語通丁寧。"
        ],
        "title": "因與伯氏同一僧話武夷事作詩追寄之",
        "id": "f5b5c77c-c84d-41d4-bd88-c646212a0b65"
    },
    {
        "author": "王洋",
        "paragraphs": [
            "裴郎短身衣弊服，衣長過身幾半幅。",
            "髙裙大袖領占肩，要是精神大於腹。",
            "古書古字談古人，洗盆滌盎供慈親。",
            "慈親居貧不道苦，裴郎醉中頻起舞。",
            "里中驚怪無此人，往往爭看立環堵。",
            "妻兒醉時亦同醉，未免醒時生竊議。",
            "裴郎裴郎切勿論錢錢有菜。",
            "我家伯氏亦翛然，得官去官俱醉眠。",
            "裴郎有意縱短棹，雪夜待君明月邉。"
        ],
        "title": "答裴寄卿書因寄長篇",
        "id": "acec305c-1ef0-4a52-b72a-d0e844c5cf3c"
    },
    {
        "author": "王洋",
        "paragraphs": [
            "東村叢祠聞伐鼓，西村巫家女兒舞。",
            "滿城半笑半悲啼，唯有使君心獨苦。",
            "使君日日拜土龍，尊彝浄潔籩豆豐。",
            "公廚彌月不御肉，七十行老筋力充。",
            "明明上天採民譽，先使千嶂雲朣朧。",
            "知公不肯愛珠玉，非玉非珠只雨粟。",
            "如今萬室動歌弦，穩保千箱滿穜稑。",
            "不須袞袞談政理，但持此事獻天子。",
            "從來上瑞是豐年，會有徴書封玉璽。",
            "有如不掩造物功，盡付妙手歸長空。",
            "長空冥冥不可名，請公便作喜雨亭。"
        ],
        "title": "喜雨寄上饒守",
        "id": "0a29e2dd-1e8e-4bc6-b927-64361a028ae5"
    },
    {
        "author": "王洋",
        "paragraphs": [
            "廣陵隋家天子都，背負巨海襟江湖。",
            "江分青山湖獻白，梁宋千里傳膏腴。",
            "朱坊瓊園翫月夜，谷林九曲秋陽徂。",
            "奇辭巧語不可極，盛事往往開天衢。",
            "我家太傅官三載，文物方值開元初。",
            "四幷堂前木芍藥，小金山下紋車璖。",
            "沸天哀笳律新婉，照水粉面衣襜褕。",
            "少年意盛不自屈，直欲赤手擒於菟。",
            "翁云學等不可躐，俾著逄掖勤詩書。",
            "泮宫得就弟子列，親見士子衣諸于。",
            "子時燕頷出頭角，衆中轉目窺陳吳。",
            "孤羆自爾事拱默，嫫姆未免爭妍姝。",
            "夤緣傍石見光彩，驚破塵匣開明珠。",
            "同袍傳諷梅花句，知子名字須氈毺。",
            "分攜两家止隔歲，果見貢篚先鄉書。",
            "巍巍廣殿厭長策，曄曄盛譽嗤諸儒。",
            "蓬萊海徼通外服，坐戢巨浪張威弧。",
            "超騰意子便得路，亦復坎壈游窮途。",
            "我年二十始冠弁，一門嬰禍奔淮隅。",
            "辛勤往來幾萬里，壯志滅沒忘前圖。",
            "再遊黨塾事商較，齒髪已壯頭須梳。",
            "十年低徊不附奏，閭閻婦子欣揶榆。",
            "年將四十偶占第，朱顔已變無膚腴。",
            "一官從此浪隨牒，十生九死群鼪鼯。",
            "祠官香火即係外，考祥視履傷疲駑。",
            "舊聞子官向西蜀，萍跡飄泊來東吳。",
            "相望敻遠思會合，安得插羽先陽烏。",
            "偶然婦家有近黨，一官宰社依南都。",
            "報言歸妹得異士，乃知子食江南魚。",
            "我時方冬寓窮屋，喜氣不覺排寒區。",
            "那知老乃並姻婭，自此日覬參雙鳬。",
            "人生會合信難料，短書先寄三年餘。",
            "今朝得子歲前記，指數舊事談菑畬。",
            "論情感恨共歲月，談經造理分賢愚。",
            "孔師已沒道堙塞，搖搖千載想盤盂。",
            "百家搜唱互詭怪，决意剪剔隨榛蕪。",
            "有如出門問長道，敗溺壓覆無須臾。",
            "子今識路又鼓勇，直到定處無紛如。",
            "蓬萊季父已荒謝，揚州舊士多淪胥。",
            "即今我年五十六，四易寒暑君前驅。",
            "兒雖已婚女未嫁，氣何與子相乘除。",
            "寒窗何日共樽酒，一取耳熱同歌呼。"
        ],
        "title": "寄曹嘉父",
        "id": "aae59665-80f5-4633-8463-05a886a4493f"
    },
    {
        "author": "王洋",
        "paragraphs": [
            "同年進士同壇僧，暫聯戢戢如浮萍。",
            "一從仕版秪事役，往往牢落如明星。",
            "假能作意篤恩好，言語不過時芳馨。",
            "死生貴賤兩乖角，黄鐘可扣非柔莛。",
            "吾見何子取路别，秋霜皦日看鴻冥。",
            "一言意合即定分，咄嗟洞見無留停。",
            "慈親八十髪黄素，稚子三歲眸青熒。",
            "此翁貧苦不敢嘆，意欲歡笑娯親庭。",
            "往年我官南武郡，士有林子家伶俜。",
            "一兒得官走上國，投銓中品書安寧。",
            "忽去病死不得返，我亦憤泣傷飄零。",
            "徐言中表有賢丈，已收旅骨依林坰。",
            "是年我歸再通訊，冬日已照堯階蓂。",
            "書中報我方急擾，我意官下非常經。",
            "鄱陽胡子遽客死，此翁立爲營輜軿。",
            "我時方臥生歎息，不覺洒淚霑牀屏。",
            "恩宜先施士固有，德不期報人誰聽。",
            "貧猶務德幸今見，死不背義聞前銘。",
            "又思此翁乃常履，盛譽未足滋芳名。",
            "有如此翁空試用，慕附始見真羶腥。",
            "一官未用念鄉里，九鼎自合尊朝廷。",
            "行看謦欬立事業，下邦震動如雷霆。",
            "淮田野人分屏置，雙鬢不復當年青。",
            "乾愁道路阻會面，恨酒不醉嗟長醒。",
            "短書一紙說情狀，安得模寫無餘形。",
            "何如未决待清暑，尚期一醉同壺缾。"
        ],
        "title": "寄何宣仲",
        "id": "f5f14f1f-e68a-4490-8a17-2ec40b083a3a"
    },
    {
        "author": "王洋",
        "paragraphs": [
            "天目之水停山椒，滙爲雙溪霅與苕。",
            "先生苕上結鄰好，遠得徑山中洞霄。",
            "浮圖道人支若永，赤城黄冠陸修靜。",
            "前山後山松柏幃，七盤九盤龍虎鼎。",
            "山前籃舁過者誰，不是長鬚謝靈運。",
            "此遊已恨失春期，更待清和閑晝景。"
        ],
        "title": "寄周秀實",
        "id": "9580dfde-5a09-4d86-88b9-d9736aa37342"
    },
    {
        "author": "王洋",
        "paragraphs": [
            "繞淮邑屋綿千區，畫簷綺棟吹笙竽。",
            "冶金合範結樞紐，冰銷水釋無須臾。",
            "盗前乞死火中走，幾人脫迹逃江湖。",
            "靜思朋舊若滿目，不取神禍遭囚俘。",
            "其間善類豈不有，安得變化歸同符。",
            "平生宣子富心事，先奉白髪攜童孥。",
            "吳山越山好處所，飯炊香稻歌吳歈。",
            "我家盗焚先子業，每仗餘德寬天誅。",
            "悲傷扶病别鄰里，崎嶇僅得來東吳。",
            "稻梁在世竟何物，與子各隔天一隅。",
            "近聞詩章不减舊，昔日健筆爭華敷。",
            "鵷鸞羽翼困州縣，况事糟酒分錙銖。",
            "隔江搖想思會合，安得兩腳生雙鳬。",
            "溪邉樵風趁短棹，杖頭明月兼酒壺。",
            "十漿饋我五漿少，萬事一醉真良圖。"
        ],
        "title": "寄廉宣仲",
        "id": "ab94dbae-cfa7-4105-99e4-a8f0de70d932"
    },
    {
        "author": "王洋",
        "paragraphs": [
            "江如凈練山如幕，人道老何得真樂。",
            "寒溫語後再拜前，每得書來話寂寞。",
            "米鹽細碎百慮寬，自昔仁賢學道難。",
            "詩書可樂卷胸臆，啼號不救如饑寒。",
            "去年嘉興租不足，今年山田米炊玉。",
            "稍須酒肉療枯腸，雪老凌霜不從欲。",
            "丈夫功名無後先，請翁拭眼看前賢。",
            "西湖處士竦吟骨，饑乞僧飯紓長年。",
            "香山居士箕尾客，東坡老子金鑾仙。",
            "生前千騎不招買，身後一盞同寒泉。",
            "我意何翁亦如此，髙人不飲無錢水。",
            "忍饑徹老守清臞，它年配食赤松子。"
        ],
        "tags": [
            "西湖"
        ],
        "title": "寄何子楚",
        "id": "bfaf3ba6-4ae3-417e-ae6a-59c8dd44bd3d"
    },
    {
        "author": "王洋",
        "paragraphs": [
            "吾州阿載志尚古，瓦豆鉶羹列尊俎。",
            "存心淡泊自有餘，過眼浮華俱不與。",
            "但知古人力可到，不管今人棄如土。",
            "白頭老子舉嘆嗟，黄口小兒方靳侮。",
            "淮田平衍真樂所，地遠溪山老清苦。",
            "天教置子一壑中，句曲海東疏藥圃。",
            "道中小吏三四家，邑前傍海饒桑麻。",
            "初疑一飯不可飽，那知歲久今爲家。",
            "别君十年勞肺腑，遣問寒溫訪兒女。",
            "一書還我報何如，志老益堅無軟語。",
            "喜君書語談古人，身雖隔遠心相親。",
            "扁舟何日載樽酒，共泛清江千尺綸。"
        ],
        "title": "寄廉仲載",
        "id": "03121a13-4aae-4a96-ae59-a758c08fe608"
    },
    {
        "author": "王洋",
        "paragraphs": [
            "去年河南歸故地，今年朔方兵又起。",
            "血牲面埋曾幾時，無乃姦盟神不喜。",
            "嗟爾萬人來遠荒，豈無戰士傷金瘡。",
            "封疆萬里尚越境，金帛露積猶多藏。",
            "國家彌文今尚武，已碎銅山鑄銅虎。",
            "勿矜突騎飲長河，肅慎燕陲吾北土。",
            "且知成功俱自天，天心可卜因豐年。",
            "但令三錢博斗米，任爾自枕干戈眠。"
        ],
        "title": "和秀實寄詩",
        "id": "fa23a1e8-8e83-4a6c-aa15-ab298f6f669b"
    },
    {
        "author": "王洋",
        "paragraphs": [
            "昭德文公百孫子，存者風流今尚幾。",
            "封胡羯末定可人，往往髙吟笑侯喜。",
            "自期不解世俗書，肯學持竿釣溫水。",
            "江國蕭條一郡丞，萬事得君無不理。",
            "窗間五老亦多情，點綴青天一張紙。",
            "庾樓明月清宵起，夜夜柴桑空故里。",
            "黄壚日日曲江頭，曲聲日日關山裏。",
            "使君勿厭簿書煩，解有哀猿醒俗耳。",
            "詩中能事了幾人，智有三公力任鄙。",
            "鄭翁老自愛詩情，餘事紛紛不挂齒。",
            "一篇長韻十四詞，付與鵾弦作桃李。",
            "我於此事亦何有，盛事與翁傳不朽。",
            "搖瞻小隊到柴桑，采采黄花薦清酒。"
        ],
        "title": "和鄭侍郎贈晁倅",
        "id": "ff88da9b-9875-41f3-b21e-148ab5ce59d5"
    },
    {
        "author": "王洋",
        "paragraphs": [
            "琅琊山青讓泉白，上計使君封瑞麥。",
            "田家煮麥燒秸忙，一笑相煎何太迫。",
            "醉翁亭上綠縹囊，亭前庾積蟠蛇岡。",
            "家家輸送不掃場，謂取我廩金斗量。",
            "賸錢沽酒追良伴，使君莫數星霜換。",
            "願君容我借三年，他日萬錢供一飯。",
            "山頭飛雉鳴朝日，哺我老翁張射畢。",
            "誰言田舍漫蹉跎，輕裘年少每相過。"
        ],
        "title": "和張文潛輸麥行寄滁守魏彦成",
        "id": "3a0eda07-239f-4e74-9af5-9bb1cec5f03a"
    },
    {
        "author": "王洋",
        "paragraphs": [
            "楚東六邑多秀民，其間達者海內聞。",
            "恨我眼闇不識真，客舍道傍初見君。",
            "徴君當以文章顯，照眼青錢充萬選。",
            "胡爲過我誤淮揚，山徑蹊荒費鉏剪。",
            "龍鍾野老安用哉，偶隨江上浮鷗來。",
            "簿書魚鳥少閑暇，賦斂戶口煩徴催。",
            "君今蹉跎壯非少，隴首棲遲雜長嘯。",
            "上書自薦莫崢嶸，直氣如虹亦奇峭。",
            "詩書滿腹燈火勤，勿言此道非由人。",
            "雪霜不厭松骨老，桃李自與春風新。",
            "短書御袖懷珍具，文字天成絕斤斧。",
            "一鳴行即駕雷車，萬卷它年勞電母。",
            "北窗紋簟清如水，青蠅側翅如畏刑。",
            "側身甘旨寢疾愈，負我此腹何由靈。",
            "身世浮雲不留處，書生白首談堯禹。",
            "書窗行几幸虛閑，過我蕭蕭聽夜雨。"
        ],
        "title": "和謝齊解元見惠",
        "id": "d4a269d1-9179-45f4-8f24-823406088695"
    },
    {
        "author": "王洋",
        "paragraphs": [
            "南方火老不告疲，秋物過半新凉時。",
            "姮娥剪花趁時節，新月借色天風吹。",
            "平生仰望婆娑影，一日坐對連蜷枝。",
            "異時寒梅憶老伴，過眼春物真群兒。",
            "人間著名終自疑，但取質幹稱文犀。",
            "天清夜寂兩相對，萬里不寄長相思。"
        ],
        "title": "和監丞去歲賦巖桂",
        "id": "88062f5f-2196-4610-bc1b-449dec649f58"
    },
    {
        "author": "王洋",
        "paragraphs": [
            "當年識君恨不早，麗句清髙人縹緲。",
            "有如商律變初秋，慢綠夭紅俱一掃。",
            "自親蘭社襲餘芳，歸熱寒爐陋昏棗。",
            "乃知形骨縱龍鍾，勝處精神不衰老。",
            "我辭官下曾幾時，囊甑雖貧未空倒。",
            "女兒索嫁金無餘，錄過知難坐丘嫂。",
            "人言貴賤在天公，饑飽更須關富媪。",
            "是事姑置無相聞，瓜蓏分區竹有孫。",
            "暑風長養遠林密，雨腳幷合前溪渾。",
            "傷心事慮漸消省，胡不俯仰隨欣欣。",
            "有時放意枕書臥，亦復倚杖看荷翻。",
            "殷勤不如偶相遇，過我思同明月尊。",
            "世間明月向人好，丞不負余余負君。"
        ],
        "title": "次韻周秀實見寄長篇",
        "id": "0b73c712-8899-4572-90c1-f7c616884ed0"
    },
    {
        "author": "王洋",
        "paragraphs": [
            "朱弦之琴三人嘆，此曲宜傳廣陵散。",
            "要知太上乃忘情，山上嬰兒是雷電。",
            "情鍾我輩才力中，路傍野草年年豐。",
            "原頭火燒去不盡，天外春意來無窮。",
            "西方真人言可恃，愛斷有情如愛子。",
            "暮年收足欲依僧，一鉢一缾聊止止。",
            "西臺仙客傳風流，細說閑情寬我愁。",
            "此身已分松窗下，衲被無人自𧛾頭。"
        ],
        "title": "陳長卿以詩見别依韻",
        "id": "5b2ffe76-93fa-419b-816e-cb360f3161fe"
    },
    {
        "author": "王洋",
        "paragraphs": [
            "命數奇窮誰與伍，陋巷甘同一命僂。",
            "怕寒長苦地多風，厭滯每遭星好雨。",
            "命在天公難自由，若知安命當無憂。",
            "三斟長得供卯醉，米鹽不辨俱悠悠。",
            "去年約子招佳客，貧不關心真達伯。",
            "共貪靜適且過從，追恨窮途昔暌隔。",
            "二月黄鸝初好音，槐陰柳幄青羅衿。",
            "杖頭挂錢只買酒，與子作意時登臨。",
            "此鄉秀野多水石，莫道雲遊不如昔。",
            "松柏相望泉下人，試數幾人能滿百。",
            "生前一飽復一眠，得失塵緣俱偶然。",
            "長年無事頻相見，此自前賢今古傳。"
        ],
        "title": "次韻酬江如晦",
        "id": "2f77eeab-d6f1-45a3-99c0-03aa2340e145"
    },
    {
        "author": "王洋",
        "paragraphs": [
            "海門山外天池雨，來趁沱江打鼉鼓。",
            "望夫臺上濕愁紅，玉斧壇邉沒沙渚。",
            "貂裘公子思寒侣，佩玉鳴鸞不成舞。",
            "殷勤舉爵祝雲師，壯士端須氣相許。",
            "果然晴日照魚梁，鴻雁髙飛肅霜羽。",
            "西清丈人詩眼髙，師友淵雲僕徐庾。",
            "興來弄筆起春風，暖日桃花靜初吐。",
            "且題紅藥寄長沙，不用短衣從猛虎。"
        ],
        "title": "冬雨不止鄭丈作詩次韻",
        "id": "f67045a0-e8df-4294-8a24-76b5c24727dd"
    },
    {
        "author": "王洋",
        "paragraphs": [
            "頭如青山手如雨，十日瓦溝鳴羯鼓。",
            "南城病客偏作愁，魚遊淺釡蛙同渚。",
            "去年曾困夏畦乾，巫祝陳牲女師舞。",
            "淮南米賤隔關河，漫道歸期久已許。",
            "誰同著力破愁城，願備前行插飛羽。",
            "那知物理自乘除，原思五秉公西庾。",
            "暑雨祁寒人莫嗟，潔籩滌豆神其吐。",
            "茅簷生意滿晴川，方信虀腸能抵虎。"
        ],
        "title": "曾谹父再賦鼓字韻詩再賦一篇",
        "id": "7bf0cad6-1be5-4f15-a5ad-206fa091c4a6"
    },
    {
        "author": "王洋",
        "paragraphs": [
            "魯人小信廉纖雨，大國雷車起三鼓。",
            "堂堂千里埶無前，安用渠彌設三渚。",
            "使君賓客多英侣，碧玉傾香細腰舞。",
            "浮花浪蘃爭取憐，醉乞一言終不許。",
            "有時斗酒詩百篇，猛將腰間掣金羽。",
            "公家丞相在當年，寒解衣裘饑發庾。",
            "風流世德今固存，一沐三乾飯三吐。",
            "生男何用金滿籯，傳家願學文中虎。"
        ],
        "title": "谹父又賦鼓字一篇復次韻",
        "id": "05a250e6-5dfa-40e5-99ee-25b174e5645f"
    },
    {
        "author": "王洋",
        "paragraphs": [
            "少常仙伯詞翰光，天鵝綬带連天香。",
            "崆峒之人瞻北斗，假面不敢呈西凉。",
            "浮名於我亦何有，不愛熱官能炙手。",
            "詩參祖律品度髙，飲遇故人情分久。",
            "夢中不踏肥馬塵，覺來驚看瓊樹新。",
            "只愁三疊詩更好，有如恩愛成煩惱。"
        ],
        "title": "陳長卿侍郎以玉友末利見餉幷示長言已酬再示一篇再此次韻",
        "id": "68332aa1-ff4c-42a0-9885-a9c7d4106149"
    },
    {
        "author": "王洋",
        "paragraphs": [
            "買花無謀謀買竹，少陵未必甘同谷。",
            "索酒缾空方索茶，陶水終慚錦茵宿。",
            "我生絕意鶴背錢，犯分猶貪竹間肉。",
            "穠華穩付桃李春，寂寞頗疑松柏獨。",
            "自逢劉叟用意好，錢不看囊不羞忸。",
            "誤身冠在竹皮寬，比酒葉宜衫色綠。",
            "如翁須著第一流，藝能飽勝三千秋。",
            "少名數輩列青士，語放干雲封素侯。",
            "詩成自寫真三絕，筆下琅玕手中鐵。",
            "若須推轂極清髙，有待朝天寒栗烈。"
        ],
        "title": "劉行簡以自題所畫墨竹詩見示依韻酬之",
        "id": "bd14f67a-b5b7-4496-a714-3d58fdc28cb9"
    },
    {
        "author": "王洋",
        "paragraphs": [
            "黄門給事二千粟，日割三牲亦應足。",
            "劉翁食俎厭羶腥，千畝渭川期滿腹。",
            "吳人束簡如束芻，百錢可了三日廚。",
            "劉翁平生幾兩屐，可能千畝無贏餘。",
            "獨嫌納腹未可盡，更爲揮毫寫清峻。",
            "庭空月落千丈長，老柏喬松未髙勁。",
            "錦綳稚子置腹中，鐵面老人凌遠風。",
            "此君族類俱得所，多事索此霜髯翁。",
            "腹饑眼飽徒倥偬，只說饕饞疑作俑。",
            "何以先生日照盤，更看嬋娟勢飛動。",
            "琳師從此唯善看，時時更爲通平安。"
        ],
        "title": "又題琳師房劉行簡給事墨竹",
        "id": "cddff6f0-148f-45ef-9f2f-a40cd29d1a59"
    },
    {
        "author": "王洋",
        "paragraphs": [
            "君於取予無乃廉，筆端自許能摧堅。",
            "摧堅不是老僧事，賈用不售將誰還。",
            "卻收神觀反初視，先種熟耨終有年。",
            "早知游息造溟漠，不爲耳目辭嚻喧。",
            "新詩投我苦褒拂，豈但一讀頭風痊。",
            "方今冠履尚錯總，不到巨浸非長川。",
            "姦窮否極會一返，快掃醜類論億千。",
            "乾清坤夷龍妥帖，與師訪遠同留連。"
        ],
        "title": "酬政老見贈",
        "id": "b10cbd89-7b2c-4081-9276-5ac9fda54836"
    },
    {
        "author": "王洋",
        "paragraphs": [
            "世間百味俱有正，偶失酸醎俱一病。",
            "須知論酒如論才，軟美悦人嚴太勁。",
            "韓青居士貴調和，田竇醉時籍福勝。",
            "寂然二物俱有光，物外洞庭容借香。",
            "共談已造名理窟，一鞭亟入亡何鄉。",
            "了知此處有真趣，再聽牖下鳴糟牀。"
        ],
        "tags": [
            "洞庭湖"
        ],
        "title": "子楚以二酒合而爲一且效洞庭春色以詩叙其事因奉酬",
        "id": "b95bd36a-50a0-4278-8abc-292f166953e8"
    },
    {
        "author": "王洋",
        "paragraphs": [
            "吳山草長春暖時，吳人髻中金卷箷。",
            "家家饋薦作寒食，貧富豐儉要適宜。",
            "富兼庶品助取醉，貧得勝具兼哦詩。",
            "金缾玉筯固華麗，雕章繢句真瑰奇。",
            "西溪友生居占野，不務結屋留園葵。",
            "歲時供給不外索，野花滿院蔬本肥。",
            "今朝懷我寄餘劑，色照匕箸光陸離。",
            "我慚此腹負此物，但用當肉無它辭。",
            "舊聞書生飯不足，朝暮虀鹽只充腹。",
            "勸餐齒頰雜宫商，若比哥舒薦梁肉。",
            "我歌短章持報辱，恐子詩成費追逐。",
            "好音佳惠不敢虛，寄以離騷三十六。"
        ],
        "title": "又謝丁執中寄黄龍菜",
        "id": "85486e8d-42c4-4a4f-ba33-bbc9d1559ad7"
    },
    {
        "author": "王洋",
        "paragraphs": [
            "面山堂上迎秋色，使君舉酒當月白。",
            "冰磁雪腕方取憐，看破妖嬈念羈客。",
            "溪邉從騎何奔忙，溪童疊厭爭窺牆。",
            "爲公一洗窮愁腸，與公草木同輝光。"
        ],
        "title": "謝章季萬寄新篘",
        "id": "bfc55157-8301-49f2-b9cf-728454905c89"
    },
    {
        "author": "王洋",
        "paragraphs": [
            "淮南有酒誰人得，分餉東吳無酒客。",
            "應憐蔀屋寒氣多，倍費行廚春色力。",
            "人道使君宜在朝，我視使君宜逍搖。",
            "已聞財計免催索，况是閭閻安教條。",
            "增秩賜金古亦有，且留使君與淮叟。",
            "玉隆香火幸留人，年年要飲淮南酒。"
        ],
        "title": "謝淮南徐巨源寄酒",
        "id": "ffd2e9ec-f842-4b0e-aff1-983a0e70baf4"
    },
    {
        "author": "王洋",
        "paragraphs": [
            "君不見野人謀食搜山谷，不似輸錢買金粟。",
            "䕷薇細瑣俱見情，豈有靈根不收錄。",
            "少陵饑走徧九州，命寄長鑱生事足。",
            "早知雪盛又無苖，擬欲誅求已皸瘃。",
            "先生蔬食亦易饑，意感鄰夫荷斤斸。",
            "僅同冠芋又隱藏，遠勝鳬茈適疏縟。",
            "癡兒且食驚未見，便欲負鋤自捃挶。",
            "人生留滯誠可憐，坐使百憂寬濕束。",
            "煩君轉寄與殷勤，晚食何時飽顔蠋。"
        ],
        "title": "子楚持小甑中實以物餉予啗之如芋而味勝曰此黄獨也野人得之故以分遺因感少陵詩率然有作",
        "id": "60b943ce-e3c4-4a42-a7af-692ca3684f7f"
    },
    {
        "author": "王洋",
        "paragraphs": [
            "建溪珪璧能圓方，萬錢一啜難輕償。",
            "奔騰千里羞貢篚，天應不數金錢綱。",
            "侯家錢如大國楚，陵肉澠漿推大戶。",
            "早知煩滯厭膏粱，貴此新香兩三數。",
            "一朝百室困干戈，在十于今或去五。",
            "老工既死無典刑，髣髴兒孫追故步。",
            "誰令遠寄山澤仙，來洗沈疴太華巔。",
            "攻頑治癬恨無術，且共山頭玉井蓮。",
            "殷勤更語抱琴客，不用君歸人未眠。"
        ],
        "title": "謝人寄茶",
        "id": "561c76f8-5fcd-448e-80a8-652203f5c440"
    },
    {
        "author": "王洋",
        "paragraphs": [
            "僧催坐夏麥留寒，吳人未御絺綌單。",
            "溪雲谷雨作昏翳，思假快飲消沈煩。",
            "商人遠處抱珪璧，千里來從建溪側。",
            "報云蟄戶起驚雷，鞭走龍蛇鬼神力。",
            "色新茗嫩取相宜，留得一年春雪白。",
            "先修天貢奉珍團，次向人間散春色。",
            "僧窗虛白無埃塵，碾寬羅細杯勺勻。",
            "寒泉一種已清絕，况此靈品天香新。",
            "人間富貴有除折，靜中此味真殊絕。",
            "誰言僧飯獨蕭條，勝處誰容較優劣。"
        ],
        "title": "嘗新茶",
        "id": "1b8bec53-3a69-4b9d-971f-775ca6011c44"
    },
    {
        "author": "王洋",
        "paragraphs": [
            "横横直直迷人路，誰知恰是藏春處。",
            "減春一片亦何傷，切莫輕狂作飛絮。",
            "開正盡數一至七，無雨無風保休吉。",
            "此遊不記後難尋，聊寫長言記時日。"
        ],
        "title": "梅花林",
        "id": "3470292d-7d20-4f26-b084-214479e10e6f"
    },
    {
        "author": "王洋",
        "paragraphs": [
            "君家不種通神錢，只種春色留庭前。",
            "庭前春色誰最妍，二女解珮來江邉。",
            "沉沉華屋清夜起，火樹銀花月如水。",
            "自然顔色變韶稚，况乃新粧露初洗。",
            "春初艷粉秋初蓮，絳綃廣袂羅群仙。",
            "華清池畔嬌無力，赤鳯樓中困未眠。",
            "後來更許誰相擬，海棠欲睡薰穠李。",
            "亦知等級且追陪，格外風流不相似。",
            "一枝乞得歸茅屋，窗裏銅缾窗外竹。",
            "不禁清絕意蕭然，大似佳人依草木。",
            "閬苑花無世上緣，收香還入四禪天。",
            "明朝風雨催歸去，花月重圓又一年。",
            "神情邃美膚粗惡，涇渭由來兩清濁。",
            "要求繪筆盡芳妍，更問尊前老文學。"
        ],
        "title": "王亞之元夕招客庭下紅梅兩株相對盛開",
        "id": "56968e63-bc70-4e67-947e-37b9e081ea1f"
    },
    {
        "author": "王洋",
        "paragraphs": [
            "江梅已勝猶非似，此外餘芳更堪數。",
            "信知風格忌太髙，至此從前難著語。",
            "世間初無字可誇，且隨顔色稱蠟花。",
            "醉人香味解禪定，捩眼靜佇辭紛華。",
            "徐熙畫花只畫神，黄筌細瑣皆逼真。",
            "要須别花如别畫，只恐此心難付人。"
        ],
        "title": "詠蠟梅",
        "id": "b6785fe9-4a5f-471d-823c-aa24620990f8"
    },
    {
        "author": "王洋",
        "paragraphs": [
            "日長花困眠初熟，故向花前張燈燭。",
            "要教未敢脱羅裳，玉頰長紅黛長綠。",
            "生憐杏火發中林，無奈桃顋倚修竹。",
            "爭如錦帳照佳人，一笑嫣然春意足。",
            "獨疑工部不題詩，端爲風流欠芬馥。"
        ],
        "title": "席上和鄭顧道燭下海棠",
        "id": "035fd0ce-a84f-4093-8b8f-62617fb00c78"
    },
    {
        "author": "王洋",
        "paragraphs": [
            "煙粘草露珠結窼，淮上人疑春未多。",
            "揚州東部紛芍藥，已與天地分中和。",
            "雙苞一色生同蒂，不是花妖是和氣。",
            "恩霑雨露力偏饒，來向人間自應貴。",
            "欄邉鼓徹無奈何，欲留白日誰揮戈。",
            "練緗聊記舊容質，猶得勝士長吟哦。",
            "八姨不列真妃上，大姨穩作昭儀様。",
            "無雙顔貌卻成雙，背立無言似惆悵。",
            "淮南通守别花眼，曾向花前傾玉琖。",
            "左看右看俱可人，欲選嬌娘倩誰柬。"
        ],
        "title": "題范子濟雙頭芍藥",
        "id": "1a48c07e-b801-4c38-ac38-df240dcacc1a"
    },
    {
        "author": "王洋",
        "paragraphs": [
            "芳洲繞郭溪如練，中有風光共流轉。",
            "方今得尹日添長，化作河陽一花縣。",
            "獨龍注雨澆桑麻，芳菲總不爭紛華。",
            "陽州地遠牡丹少，酴醿晚作留春花。",
            "君家朱樓映池沼，髙架瓊瑤覆花島。",
            "欲求此花同一巵，試勸春歸無草草。"
        ],
        "title": "戲咏酴醿示邑宰",
        "id": "d012823e-af32-4cde-a530-22f6bacdbc02"
    },
    {
        "author": "王洋",
        "paragraphs": [
            "蒼髯石根皴皵膚，夭矯枝榦中半枯。",
            "有如老人自離立，亭亭不用兒孫扶。",
            "六朝兵戈日相逼，晚向陳隋生道側。",
            "不知何計脱鋒鋩，三十六中居上策。",
            "臨春結綺迷仙處，晉王只用陳船渡。",
            "車書從此稍通津，無乃培根偶堅固。",
            "百年已長復百年，邑人說自曾髙傳。",
            "即此兒孫作父祖，只應相對猶依然。",
            "桃葉桃根即零落，獨保長年應澹泊。",
            "老人果解復嬰兒，分我一丸童子藥。"
        ],
        "title": "題長興陳朝檜",
        "id": "808e5dab-9b32-4877-900e-d2107df56371"
    },
    {
        "author": "王洋",
        "paragraphs": [
            "階前芳草一尺齊，黄鸝始向林間啼。",
            "一聞傳聲人失喜，駑馬並立逢駃騠。",
            "我思此鳥固妍好，人喜亦緣來不早。",
            "若令春到便輕遷，厭聽誰憐迹如掃。",
            "正恐貪歸有近期，三月麗景方舒遲。",
            "園林上下弄晴晝，羡汝語默真知時。",
            "秃鳩黑鳥有何惡，每到天陰自酬酢。",
            "婦翁詛罵兒彈射，恨不身隨羽翰落。",
            "戒汝一物莫嘆嗟，金衣公子春爲家。",
            "汝無禍福咎亦淺，况異子鵩當日斜。",
            "人間美惡有如許，且放黄鸝作嬌語。"
        ],
        "title": "聞鶯",
        "id": "ce7fab12-307b-450b-9e55-e892f4585bd2"
    },
    {
        "author": "王洋",
        "paragraphs": [
            "今年結巢不近地，門戶人言解知歲。",
            "了知積累功力勞，投伴鳲鳩無此智。",
            "閭里爭如惡少年，不持彈射操空拳。",
            "探巢取子盡居室，旁觀禁止無由緣。",
            "父翔母噪力不加，小雛在手鳴楂楂。",
            "群兒不逞至若此，增巢不得安生涯。",
            "漢家春夏禁採捕，詔書非止行三輔。",
            "可憐科罪掛墻壁，國家禁絕非不預。",
            "鶉居熙熙太古民，就令闚巢不用嗔。",
            "同遊飲啄不相害，海上鷗飛不避人。"
        ],
        "title": "鵲巢",
        "id": "e2d81f2a-675c-4f4e-aae1-d3989ec173be"
    },
    {
        "author": "王洋",
        "paragraphs": [
            "夜聞慨欬如老翁，若悲若嘯空山中。",
            "老妻幼子疑問我，此名何物來何從。",
            "我知此物不常有，豈解招祥宜報咎。",
            "狐鳴梟噪殆所傳，惟祝停聲聲轉久。",
            "明朝問人此何鳥，僧言此鳥名大笑。",
            "幸災樂禍撼主人，僥倖前知非善告。",
            "我聞此語益悽然，我從坎壈今有年。",
            "若徒報禍未報死，子之告我何遷延。",
            "異時白骨滿城郭，此時子笑何人前。",
            "昔年長沙賈太傅，鵩鳥飛鳴告其故。",
            "滔滔宇宙鵩安知，應怪達人任來去。",
            "窗前靈鵲人樂聞，谷鶯上下長和鳴。",
            "汝曾不效乃效此，汝性險遠知難更。",
            "汝其更笑我自娯，取酒與爾同歌呼。"
        ],
        "title": "大笑鳥",
        "id": "e235e939-c08e-4240-9d9e-2a6185d76e66"
    },
    {
        "author": "王洋",
        "paragraphs": [
            "早趁林鴉泊，荒籬四面同。",
            "田夫留古意，野水識和風。",
            "倦僕欺予遠，疲輿念汝功。",
            "爾嫌冬日促，吾興在寒空。"
        ],
        "title": "晚宿村居",
        "id": "6cf2404c-89a0-447a-8ef6-6f25cc8fdfdf"
    },
    {
        "author": "王洋",
        "paragraphs": [
            "我貧難致遠，得此有夤緣。",
            "弟爲兄身老，書來意已傳。",
            "扶衰惟獻直，入手不随圓。",
            "偶向醉中别，如何不黯然。"
        ],
        "title": "自忻村被酒歸失方竹杖",
        "id": "20fbc5f8-a6f9-4df8-8454-b8e3d6b53293"
    },
    {
        "author": "王洋",
        "paragraphs": [
            "坎坎豐年鼓，鱗鱗賽社人。",
            "神寬陟降禮，情取笑言真。",
            "掩豆豚肩薄，分餘福斝頻。",
            "靈壇本宜夜，考鼓已疏津。"
        ],
        "title": "夜聞賽神鼓",
        "id": "03ef7504-6e5b-4cc1-91fa-932cb045eef2"
    },
    {
        "author": "王洋",
        "paragraphs": [
            "梯山七千丈，接跡上清虛。",
            "鐘雜鈞天奏，僧参梵帝居。",
            "攝衣鵬展背，灑墨雁添書。",
            "今日登髙眼，平生總不如。"
        ],
        "title": "重九日至雲號",
        "id": "31339589-8402-4edd-ad04-3cd5ee69893d"
    },
    {
        "author": "王洋",
        "paragraphs": [
            "打打鳴窗雨，昏昏带岫雲。",
            "酒寒難作熱，爐冷不成熏。",
            "梅頰夢中笑，雁聲愁處聞。",
            "傷懷目前事，細數費云云。"
        ],
        "title": "歲晏書事",
        "id": "a6c2a31e-1776-4e0a-b5f9-0aca165eab96"
    },
    {
        "author": "王洋",
        "paragraphs": [
            "何意親杯杓，初期樂性真。",
            "若教狂勝德，多被酒忘身。",
            "談笑交情密，氤氲酒力醇。",
            "勸酬如錯雜，莫過两三巡。"
        ],
        "title": "樂飲",
        "id": "6388e05e-f7dc-4e2d-8697-6757fb61ed97"
    },
    {
        "author": "王洋",
        "paragraphs": [
            "隨處便隨眠，昬昬息萬緣。",
            "魂如雙翅蝶，身在四禪天。",
            "素飾羅爲幌，芳茵錦作筵。",
            "心如懷寵辱，未必得安然。"
        ],
        "title": "安眠",
        "id": "b398d26e-8e1e-4346-8ef7-8f2e3ec66799"
    },
    {
        "author": "王洋",
        "paragraphs": [
            "結習慕金僊，西方省問禪。",
            "時分四季社，報積後生緣。",
            "念戀期無問，辛勤已有年。",
            "會緣如有約，此理自誰傳。"
        ],
        "title": "觀擊食",
        "id": "c4fa5a6e-873b-4918-83bc-060f973b31ae"
    },
    {
        "author": "王洋",
        "paragraphs": [
            "已作人間瑞，飛空老尚豪。",
            "勢分方岳重，名列緯星髙。",
            "月夜霜添髮，花晨露染袍。",
            "此翁無奈事，占詠亦徒勞。"
        ],
        "title": "五老峰",
        "id": "4b5bb230-2750-48a4-b465-a8db7fa26159"
    },
    {
        "author": "王洋",
        "paragraphs": [
            "結屋得勝處，群山簇畫屏。",
            "春城花覆白，野路麥鋪青。",
            "趁暖鳩呼婦，先時柳化萍。",
            "年年寒食近，心自歎飄零。"
        ],
        "title": "遊呂庵偶題",
        "id": "8ca93416-eaeb-4d78-b22f-ce940cf0c296"
    },
    {
        "author": "王洋",
        "paragraphs": [
            "造物本無盡，貪求乃不公。",
            "此能随量取，彼亦一無窮。",
            "水底家家月，窗間處處風。",
            "要知真宰意，不在有無中。"
        ],
        "title": "無盡藏齋詩  其一",
        "id": "fd8c5fc1-9681-4484-9647-9a94173a92c1"
    },
    {
        "author": "王洋",
        "paragraphs": [
            "潢潦集須臾，朝盈夕已除。",
            "沛然随飽滿，廓爾是清虛。",
            "金穀輸倉篋，錙銖較簿書。",
            "不知方寸地，無計脫苞苴。"
        ],
        "title": "無盡藏齋詩  其二",
        "id": "80fcc897-cda0-4a96-bb68-a3b320b01168"
    },
    {
        "author": "王洋",
        "paragraphs": [
            "空室寄空山，柴門不用關。",
            "虛心觀夢幻，塵世獨清閑。",
            "舊井前村古，新泉一勺慳。",
            "蕭條齏粥外，身世有無間。"
        ],
        "title": "題楊道人庵庵基舊縣邑有廢井存",
        "id": "2887f34e-67ad-4750-915c-e6284aceec42"
    },
    {
        "author": "王洋",
        "paragraphs": [
            "萬物各有性，逍搖即自安。",
            "均鳩得巢易，躁蟹寄身難。",
            "莫羡髙頭樹，須防静處丸。",
            "如今洛陽第，誰到子孫看。"
        ],
        "title": "寄題韓勉夫枝巢  其一",
        "id": "e5dd6d91-7454-485c-a3b7-b5369472a823"
    },
    {
        "author": "王洋",
        "paragraphs": [
            "逍搖惟所適，小大浪殊觀。",
            "溟渤鯤鵬近，藩籬燕雀寬。",
            "宅髙非遠害，藏密定成安。",
            "不似南山樹，枝間有弹丸。"
        ],
        "title": "寄題韓勉夫枝巢  其二",
        "id": "f061435d-2627-412d-8038-2e9594ff570e"
    },
    {
        "author": "王洋",
        "paragraphs": [
            "適時非履險，足分不憂貧。",
            "須信人間世，宜思物外身。",
            "榮柯堪歎蟻，飽露可憐螓。",
            "更謝東方朔，能安一老臣。"
        ],
        "title": "寄題韓勉夫枝巢  其三",
        "id": "5c3eb191-ce26-4453-9709-c5038e779733"
    },
    {
        "author": "王洋",
        "paragraphs": [
            "聞說林間寺，攀蘿一徑斜。",
            "有僧眠雪月，無客賞風花。",
            "丈室虛名在，方袍歲事賒。",
            "空王無係著，破屋便傳家。"
        ],
        "title": "望山間西際寺",
        "id": "200c948b-918b-4f7f-9808-664534ec6b7e"
    },
    {
        "author": "王洋",
        "paragraphs": [
            "萬馬戰空山，聲馳宇宙間。",
            "窺髙增健大，照勇怯孱顔。",
            "洗石無千古，招僧過一關。",
            "不知平去易，何似倒流艱。"
        ],
        "title": "三峽橋",
        "id": "1658120c-61a4-4f1b-9bed-5bd362c71f43"
    },
    {
        "author": "王洋",
        "paragraphs": [
            "憶昨越溪曲，官梅正發時。",
            "追隨連日飲，酬唱幾篇詩。",
            "淡佇看人意，清香許自知。",
            "憑誰將恨寄，爲說鬢成絲。"
        ],
        "title": "此日湖源回展叔穎書頗及往歲經行暨諸同志賞梅花之一笑急景相催又復幾年感而有作因寄叔穎幷呈子楚",
        "id": "a9278c90-853c-40b4-a47b-4baf22c206ad"
    },
    {
        "author": "王洋",
        "paragraphs": [
            "張子蕭條後，空山十五年。",
            "缾無粟遮眼，門有客求錢。",
            "折補經綸手，拘留褊短緣。",
            "尋詩有情否，旋送两三篇。"
        ],
        "title": "寄彦文",
        "id": "285635e8-9edd-43cc-be44-76ba7cc379ac"
    },
    {
        "author": "王洋",
        "paragraphs": [
            "夏子賦分淺，凄凉不喜看。",
            "星星脫兵火，歲歲獨饑寒。",
            "世若均如子，人應不羡官。",
            "如何閏月底，怨淚亦闌干。"
        ],
        "title": "寄夏孝叔",
        "id": "1a9aef97-9140-4ce4-a3e6-19c39df74d06"
    },
    {
        "author": "王洋",
        "paragraphs": [
            "不見秘書久，經時失寄書。",
            "交情猶繾綣，遣訊問何如。",
            "郡籍藏崑府，班行近玉除。",
            "自憐無藉在，不敢夢華胥。"
        ],
        "title": "寄周表卿  其一",
        "id": "7d227131-6fdc-4da4-96a5-df115080a6c7"
    },
    {
        "author": "王洋",
        "paragraphs": [
            "簿領正塵埃，天邉驛使來。",
            "姓名傳寶琰，朋舊集蘭臺。",
            "始望豈及此，故人安在哉。",
            "曾陪丞相幕，撫事勿驚猜。"
        ],
        "title": "寄周表卿  其二",
        "id": "2f069e82-dfb4-4464-ad8b-20045a1e9a3b"
    },
    {
        "author": "王洋",
        "paragraphs": [
            "已尚清髙久，須教去住艱。",
            "強分雲出岫，終放鶴歸山。",
            "煙带重嵐潤，衣侵霧雨斑。",
            "輕身如有藥，猶恐費躋攀。"
        ],
        "title": "寄永新元老元書云已辭廣孝復歸禾山白雲矣",
        "id": "58f98c79-5921-483d-bd57-4c4e080cd7f1"
    },
    {
        "author": "王洋",
        "paragraphs": [
            "天上郎官宿，人間又幾年。",
            "莫思華轂貴，好種錦溪田。",
            "山色青盈眼，梅花雪滿川。",
            "儻因魚雁信，時寄两三篇。"
        ],
        "title": "寄熊叔雅",
        "id": "5ee4007b-f694-4979-928a-cbf40d3e4093"
    },
    {
        "author": "王洋",
        "paragraphs": [
            "太丘傳祖道，作邑興何如。",
            "著意招風月，随緣遣簿書。",
            "吏參名例外，詩託笑談餘。",
            "偏憶當樽酒，論文意不疏。"
        ],
        "title": "寄陳元載",
        "id": "7a62e815-5435-4a64-a7f2-5ca02b8d8962"
    },
    {
        "author": "王洋",
        "paragraphs": [
            "沉戟臥江臯，詩人擁節旄。",
            "便期犀結带，安事馬騰槽。",
            "地入淮源重，霜随雁信髙。",
            "命書催入覲，應及薦香醪。"
        ],
        "title": "送谹父守光州",
        "id": "1e5669ac-009e-46de-967a-84f28f985148"
    },
    {
        "author": "王洋",
        "paragraphs": [
            "衰年稅蕭寺，偶與鳳巢鄰。",
            "萬里刷鮮羽，一鳴驚衆人。",
            "寒催征騎急，春接賜袍新。",
            "折取如丹桂，歸榮鶴髮親。"
        ],
        "title": "送小劉解元赴試南宫",
        "id": "2284d50e-613f-4035-be0e-c5a80ebaf452"
    },
    {
        "author": "王洋",
        "paragraphs": [
            "同占溪名邑，還從佛借居。",
            "懶便書眼暗，静愛酒杯疏。",
            "山路閑供課，僧房步當車。",
            "地爐貪軟火，未得賦歸歟。"
        ],
        "title": "寄伯氏",
        "id": "736e5aea-fc3b-461c-b539-743731cf3370"
    },
    {
        "author": "王洋",
        "paragraphs": [
            "本是三山侣，閑爲七澤游。",
            "放寬千里目，散遣一身愁。",
            "詩韻松來往，經窗竹獻酬。",
            "蒙頭一衲外，萬事看浮漚。"
        ],
        "title": "贈龜峰書記",
        "id": "69777e59-60bd-48bf-95a3-c5adcc2aecec"
    },
    {
        "author": "王洋",
        "paragraphs": [
            "學有千門路，恭爲百行初。",
            "謙和人愛重，放傲腹空虛。",
            "樹大求斤斧，皮柔易卷舒。",
            "請君觀巨海，萬水豈能如。"
        ],
        "title": "贈恭侍者",
        "id": "4aba9ad1-4650-4d34-9fd3-d5823018e999"
    },
    {
        "author": "王洋",
        "paragraphs": [
            "一粟本非慳，縱横透入關。",
            "要知千種解，不離一塵間。",
            "透徹通真境，拘留即妄攀。",
            "須彌聊比喻，未是最髙山。"
        ],
        "title": "寄題鄧成之粟庵",
        "id": "654f4878-5a2e-4482-bed4-904572be99d2"
    },
    {
        "author": "王洋",
        "paragraphs": [
            "客問王居士，如何是半僧。",
            "祛緣都未盡，學道又無能。",
            "身世随忙業，妻兒飽歲登。",
            "時逢方外士，陪奉說心燈。"
        ],
        "title": "崇壽印師以詩見惠次韻答之",
        "id": "f85c8de3-2b05-4d64-b01a-64096405daae"
    },
    {
        "author": "王洋",
        "paragraphs": [
            "莫恨常無辨，須防辨有魔。",
            "易生人我見，恐爲記持多。",
            "弄巧它生怨，藏鋒性自和。",
            "辨心休辨口，方信是婁羅。"
        ],
        "title": "贈辨侍者",
        "id": "db827a9e-7ab9-42f8-920a-1a6a3281b1f2"
    },
    {
        "author": "王洋",
        "paragraphs": [
            "曾問征夫路，名山两日程。",
            "能銷幾兩屐，况值一川晴。",
            "詩欲謀於夜，雲多不近城。",
            "暮年塵事有，逐處得心清。"
        ],
        "title": "郊行",
        "id": "c1ffc69c-617d-45ea-b654-2a7b8dcc9b26"
    },
    {
        "author": "王洋",
        "paragraphs": [
            "暄晴猶苦促，那更遇春霖。",
            "花色存餘態，春臺得重臨。",
            "主觴方意展，客意已愁侵。",
            "是底書生事，時爲洛下吟。"
        ],
        "title": "次韻曾吉父清明",
        "id": "8e5e87d4-19b4-462b-a8fd-000ac6799495"
    },
    {
        "author": "王洋",
        "paragraphs": [
            "水府朝元路，牙分女隊行。",
            "神仙天外事，風月世間情。",
            "步有凌波勢，廊無響屧聲。",
            "何妨沉醉後，珠履小縱横。"
        ],
        "title": "吉父賦南池詩次韻吉父詩雖云紅蕖在眼而獨與白鷺關情蓮上人何望輙戲呈",
        "id": "d0ccfb93-75c9-4283-980a-b9a1d2e62674"
    },
    {
        "author": "王洋",
        "paragraphs": [
            "節物各自好，春風獨太華。",
            "装添山衣錦，零落地鋪花。",
            "趁課蜂招侣，幽吟鶴自嗟。",
            "放開平望眼，翠幕不須遮。"
        ],
        "title": "和曾谹父春半書懷  其一",
        "id": "a7d29403-0a03-433f-954d-55f1c291166c"
    },
    {
        "author": "王洋",
        "paragraphs": [
            "敲火開香焙，書齋思漸清。",
            "田翁新社長，巢燕舊門生。",
            "學僻詩無味，心開語見情。",
            "不愁無樂事，正與物俱榮。"
        ],
        "title": "和曾谹父春半書懷  其二",
        "id": "5a000534-c768-41fc-9218-296ecf9d004c"
    },
    {
        "author": "王洋",
        "paragraphs": [
            "今日前溪好，晴空事事明。",
            "草長顔色重，鳬暖去來輕。",
            "游女矜髙髻，書生厭短檠。",
            "懸簞雖過午，碧澗煑芹羹。"
        ],
        "title": "和曾谹父春半書懷  其三",
        "id": "8362b2c6-b507-4bee-b0b4-5af4224ba983"
    },
    {
        "author": "王洋",
        "paragraphs": [
            "案體無尊骨，畦丁有賤蔬。",
            "鳬鷖憑岸氾，雲海占空虛。",
            "婦老能論舊，兒癡尚带吳。",
            "旁人如見問，老子即遷居。"
        ],
        "title": "和曾谹父雨中詩  其一",
        "id": "abc84313-b324-46ac-b9e7-d45d79e4d778"
    },
    {
        "author": "王洋",
        "paragraphs": [
            "往年茅屋水，痕過一由旬。",
            "人論方宜夏，心驚已畏春。",
            "花光如勸酒，山色獨談真。",
            "補拙供吟課，聊開一笑頻。"
        ],
        "title": "和曾谹父雨中詩  其二",
        "id": "cf262cd8-8534-4c26-9426-f073ff02efdc"
    },
    {
        "author": "王洋",
        "paragraphs": [
            "十日雨易滿，一鳩嗚更多。",
            "開眉初對月，生耳不憂禾。",
            "兔走無留跡，輪空不受它。",
            "乘風若歸去，九虎莫誰何。"
        ],
        "title": "和谹父連雨快晴  其一",
        "id": "4df23c0e-450e-45d6-a563-8ae2c2ae09ce"
    },
    {
        "author": "王洋",
        "paragraphs": [
            "官無三不遇，身負四宜休。",
            "無意花迷眼，唯因月上樓。",
            "役車懸白地，社鼓祭黄收。",
            "何事關心切，逢人說有秋。"
        ],
        "title": "和谹父連雨快晴  其二",
        "id": "4c9ae12e-e702-45e9-8942-005291533203"
    },
    {
        "author": "王洋",
        "paragraphs": [
            "客路元來促，春情本自長。",
            "送愁誰納款，遣癖又無方。",
            "失性陪飄雪，凋顔自染霜。",
            "吟君春雨句，縈拂爲牽腸。"
        ],
        "title": "和春雨韻  其一",
        "id": "43a9564c-c581-43ee-b002-90c22150acef"
    },
    {
        "author": "王洋",
        "paragraphs": [
            "榮辱一時夢，浮生百種心。",
            "愚因難化穏，懶爲不治深。",
            "分退何須卜，貪髙每自斟。",
            "須君說情話，澤畔欲行吟。"
        ],
        "title": "和春雨韻  其二",
        "id": "8ff4789a-c442-4b23-99e4-f7f8309d548d"
    },
    {
        "author": "王洋",
        "paragraphs": [
            "怪底暑風淺，明珠照座寒。",
            "鋪張平地錦，峻激急流灘。",
            "吟諷千篇過，更移一字難。",
            "少留明艷句，拂拭菊花間。"
        ],
        "title": "和曾谹父中秋前六日二詩  其一",
        "id": "aa3ec8ff-dc38-4a83-9ade-d18fc2d748b7"
    },
    {
        "author": "王洋",
        "paragraphs": [
            "誰將兔消長，用卜月陰晴。",
            "三穴由來暗，中天本自明。",
            "金盆如未滿，玉斚爲誰傾。",
            "處處随人去，長空不送迎。"
        ],
        "title": "和曾谹父中秋前六日二詩  其二",
        "id": "ac4cee9a-3eca-4b8e-aba7-a0e7b099b89f"
    },
    {
        "author": "王洋",
        "paragraphs": [
            "布穀但催耕，鳴鳩不喚晴。",
            "風添前夜急，花負去年盟。",
            "老去歡娛少，茶多懷抱清。",
            "論文一樽酒，何日向人傾。"
        ],
        "title": "和曾谹父促叢珍之集",
        "id": "68fd80b8-6d51-4fd2-a21c-70737c9fc698"
    },
    {
        "author": "王洋",
        "paragraphs": [
            "細雨關山路，梅花識舊鄰。",
            "擁旄紅額騎，抺杖白頭民。",
            "故國悲王粲，年光送李頻。",
            "搖瞻解鞍馬，正是小陽春。"
        ],
        "title": "和谹父留别  其一",
        "id": "5054f705-77c1-4930-ae47-9eb754942012"
    },
    {
        "author": "王洋",
        "paragraphs": [
            "臥鼓開亭障，斯人久晏然。",
            "宣王思采芑，羊祜保新邉。",
            "妙手傳干葉，鰲頭控六連。",
            "使君雙眼闊，塞草不供憐。"
        ],
        "title": "和谹父留别  其二",
        "id": "83a681fe-8aa5-4f6d-8bd5-61eaecc8e977"
    },
    {
        "author": "王洋",
        "paragraphs": [
            "北園依梵庋，東郭據梧桐。",
            "鶴並千年骨，詩傳一祖風。",
            "有愁添鬢白，無藥駐顔紅。",
            "臺上秋期句，思君類渴虹。"
        ],
        "title": "和谹父問訊吉父  其一",
        "id": "3e3ad8ae-c9b8-4d73-b58f-0ce476438287"
    },
    {
        "author": "王洋",
        "paragraphs": [
            "困臂知三折，攻頑費七旬。",
            "不聞覆杯水，能救一輿薪。",
            "俗傲軒轅聖，巫誇越女神。",
            "百年勾漏術，觸處白頭新。"
        ],
        "title": "和谹父問訊吉父  其二",
        "id": "41237a19-47e7-401d-9648-7cb98b256655"
    },
    {
        "author": "王洋",
        "paragraphs": [
            "生疏僮僕賤，顔色病妻同。",
            "定有明人眼，真煩壽乃翁。",
            "仙曹歌法曲，詞伯綴秋風。",
            "不是人間譜，霓裳墮月中。"
        ],
        "title": "和鄭丈戲贈谹父",
        "id": "da165a0d-63e3-47a5-8397-34648b032506"
    },
    {
        "author": "王洋",
        "paragraphs": [
            "鄭圃潛仙客，陳留繼阮生。",
            "掄才俱道用，昌譽得詩鳴。",
            "未解侯三接，先歌玉六成。",
            "篇篇多痩骼，疑似带銅聲。"
        ],
        "title": "和谹父答鄭丈",
        "id": "b2c9a1f1-c97a-4cc5-a4f1-4f72948e0900"
    },
    {
        "author": "王洋",
        "paragraphs": [
            "病逐秋風至，年隨塞草衰。",
            "家如百年夢，身入四愁詩。",
            "北焙聯圭璧，南薰潤岳池。",
            "齋房多勝事，可但滑琉璃。"
        ],
        "title": "和鄭貳卿别賦",
        "id": "80c4160d-6c7e-484b-bbcb-8d4c7c85d47a"
    },
    {
        "author": "王洋",
        "paragraphs": [
            "清秋移象緯，皎月一更新。",
            "巖桂陪賓席，黄花似故人。",
            "詩參工部正，道入醉鄉醇。",
            "搖指靈山下，長衫賽社神。"
        ],
        "title": "又和新字",
        "id": "b950b1a6-3444-453d-8d95-ef1c22f2c136"
    },
    {
        "author": "王洋",
        "paragraphs": [
            "屋僻唯宜静，櫳疏巧受寒。",
            "衾光宵獻白，爐火晝無丹。",
            "潦倒投僧梵，依稀似宰官。",
            "一錢不停蓄，卻喜布囊寬。"
        ],
        "title": "和伯氏示兒姪",
        "id": "3815dade-42a8-4ef3-a52b-5c1d5e415c72"
    },
    {
        "author": "王洋",
        "paragraphs": [
            "緗帙文書展，青衿懷抱空。",
            "花前添翠幕，句後捲詩筒。",
            "雲重能鄣暑，身輕不礙風。",
            "相期三伏日，借此作寒叢。"
        ],
        "title": "和方簽判詩乞芭蕉於教官",
        "id": "89426f2b-7895-4691-bea2-8facd780f7b2"
    },
    {
        "author": "王洋",
        "paragraphs": [
            "萬事易瓦裂，故人情未休。",
            "殷勤一詩語，辛苦百端求。",
            "書託峰頭雁，人随海上鷗。",
            "終期斷湖尾，卜築共良謀。"
        ],
        "title": "和酬鄭共老",
        "id": "46fd3591-6f9d-45a7-be7d-e671122e404b"
    },
    {
        "author": "王洋",
        "paragraphs": [
            "幽芳不弄妍，人意自推先。",
            "比德人間願，同心事外賢。",
            "香因天力與，名自楚詞傳。",
            "桃李多顔色，相逢不敢鮮。"
        ],
        "title": "江如晦以詩送蕙一本以詩謝之",
        "id": "244199c8-c06b-4e8d-8a7d-8087608091f1"
    },
    {
        "author": "王洋",
        "paragraphs": [
            "道院文書静，傳籖報兩衙。",
            "籠山疏藥圃，祖寺摘春茶。",
            "珍品少爲貴，佳名遠更誇。",
            "要知清白德，盞面看浮花。"
        ],
        "title": "謝筠守趙從周寄黄蘖中洲茶",
        "id": "651dcf41-c863-40d2-8d30-00b9a733fb15"
    },
    {
        "author": "王洋",
        "paragraphs": [
            "名紀三朝重，身居百辟師。",
            "華夷占用否，進退繋安危。",
            "見夢英靈在，成功命數奇。",
            "出師身已老，垂淚憶當時。"
        ],
        "title": "李丞相挽章  其一",
        "id": "e9bb08cb-99e4-4bda-98b4-f7e96f671e61"
    },
    {
        "author": "王洋",
        "paragraphs": [
            "風雲扶日月，堯舜正衣裳。",
            "壯烈周方叔，從容漢子房。",
            "鼎彛酬鉅業，典禮賁幽光。",
            "悵望它山遠，千年綠野堂。"
        ],
        "title": "李丞相挽章  其二",
        "id": "75656944-9d9d-409d-be74-6475dd128be0"
    },
    {
        "author": "王洋",
        "paragraphs": [
            "位列仙官籍，名随海賈船。",
            "前旌衝瘴雨，拱木兆新阡。",
            "玉骨埋黄土，金聲麗藻編。",
            "兩行懷舊淚，灑向菊花天。"
        ],
        "title": "王侍郎挽章",
        "id": "157c3282-8289-4954-ac39-3ff5c39f238c"
    },
    {
        "author": "王洋",
        "paragraphs": [
            "道盛當堯日，名髙嗣聖初。",
            "人推金鼎望，帝念玉樓居。",
            "舊典尊王迹，傳家教孝書。",
            "崇文華夏事，澹泊寄情疏。"
        ],
        "title": "曾侍郎挽章  其一",
        "id": "f6bbf22c-9013-4084-8a12-83b320fe537d"
    },
    {
        "author": "王洋",
        "paragraphs": [
            "未下蒲輪詔，先驚柏府寒。",
            "九州方鎮節，萬里使華冠。",
            "歲晚一庵密，風流百世寬。",
            "永懷函丈訓，泣涕自汍瀾。"
        ],
        "title": "曾侍郎挽章  其二",
        "id": "a30b85a1-b1b4-43da-899e-ff34d06a0344"
    },
    {
        "author": "王洋",
        "paragraphs": [
            "古遠儒冠拙，時忙壯士尊。",
            "百年難保命，萬里未歸魂。",
            "身後塞翁馬，生前廷尉門。",
            "悲笳咽遺恨，行矣不須論。"
        ],
        "title": "呂尚書挽章  其一",
        "id": "488169ab-4174-4d4b-80a0-3c185c906c32"
    },
    {
        "author": "王洋",
        "paragraphs": [
            "載纘世基日，群公扈聖年。",
            "伏蒲鳳岡上，持節雁峰邉。",
            "外閫風猷遠，中臺出處全。",
            "履聲傷易盡，不得輔中天。"
        ],
        "title": "呂尚書挽章  其二",
        "id": "f7feaf81-91f9-4eba-8a5a-d6b790843afd"
    },
    {
        "author": "王洋",
        "paragraphs": [
            "四海詘伸勢，安危俯仰殊。",
            "犬戎蟠洛邑，晉鄙握兵符。",
            "楊李生同烈，髙秦死異區。",
            "誰如雙劍化，義烈一門俱。"
        ],
        "title": "呂尚書挽章  其三",
        "id": "31b52372-fe15-44b4-9e7f-19e28ac7b0f2"
    },
    {
        "author": "王洋",
        "paragraphs": [
            "襟量塵埃外，功名慷慨中。",
            "人懷不滿望，身有未全功。",
            "逸氣猶驚眼，馳光息轉蓬。",
            "蕭條古原上，松柏自號風。"
        ],
        "title": "挽向倅",
        "id": "c47fd980-09dd-4828-84f3-8f2202d6ca2d"
    },
    {
        "author": "王洋",
        "paragraphs": [
            "盛德師千古，髙名滿四方。",
            "位登三品貴，身任百夫防。",
            "公在衣冠重，公歸遠近傷。",
            "哀榮終始事，褒典在徽章。"
        ],
        "title": "挽程伯禹  其一",
        "id": "34412661-ecb3-4ef2-acad-c79f2ac7f010"
    },
    {
        "author": "王洋",
        "paragraphs": [
            "待問盈朝日，群生解褐初。",
            "太常方奏第，儒舘下除書。",
            "出入勞忠藎，襟懷自卷舒。",
            "如何奪公早，不得待懸車。"
        ],
        "title": "挽程伯禹  其二",
        "id": "b42e8f60-0ad1-4fd4-8bf1-714b2b6c2618"
    },
    {
        "author": "王洋",
        "paragraphs": [
            "學有千箱富，言無一字欺。",
            "脊令慈孝地，兄弟急難詩。",
            "頌美觀名士，傳家付令兒。",
            "平日磨玷缺，此理上天知。"
        ],
        "title": "挽焦適道寺丞  其一",
        "id": "c4338ba5-dae1-4522-a2b6-955ad38dbeff"
    },
    {
        "author": "王洋",
        "paragraphs": [
            "亹亹談多緒，諄諄意恐傷。",
            "行孤違衆好，誠盡是君長。",
            "生死人間異，經營地上忙。",
            "静中如有趣，遺譽自芬芳。"
        ],
        "title": "挽焦適道寺丞  其二",
        "id": "181f04fe-3c9f-48a2-8666-fee503a20d4a"
    },
    {
        "author": "王洋",
        "paragraphs": [
            "世德書青史，榮名在本朝。",
            "如何元士葬，不得大夫招。",
            "惆悵空蕭瑟，秋風正泬寥。",
            "搖看古原上，松柏暮蕭蕭。"
        ],
        "title": "挽喬民瞻",
        "id": "6b7ebf79-df70-4a4c-bd11-053d97e092b9"
    },
    {
        "author": "王洋",
        "paragraphs": [
            "奕世流芳遠，傳家慶有餘。",
            "簪荆蘋薦潔，曳練寶粧疏。",
            "載德光門閥，成名振里閭。",
            "如何裁半日，一旐向輀車。"
        ],
        "title": "臧夫人挽詩二首  其一",
        "id": "52b64958-5abf-4592-8544-119442f25075"
    },
    {
        "author": "王洋",
        "paragraphs": [
            "義有臧侯者，寥寥幾百年。",
            "豈唯君子貴，亦有女郎賢。",
            "寧捨家藏富，先歸宿貸錢。",
            "自然難到處，風烈是家傳。"
        ],
        "title": "臧夫人挽詩二首  其二",
        "id": "d3793c5f-6ea2-4d50-8e11-54a6c0d794b7"
    },
    {
        "author": "王洋",
        "paragraphs": [
            "釋蹻淮西土，平生質勝文。",
            "形模笑婦女，術業富丘墳。",
            "客路酒歡喜，官曹名放紛。",
            "銀章猶斷壠，餘事付青雲。"
        ],
        "title": "哭嘉彦",
        "id": "3d1d6399-608f-4e31-873f-ac2d09f9c914"
    },
    {
        "author": "王洋",
        "paragraphs": [
            "薄壘氈車咽，危臺斥候移。",
            "孤忠萬夫望，獨許寸心知。",
            "義動乾坤正，生殘日月虧。",
            "南山竹有限，難盡泣君辭。"
        ],
        "title": "哭李清卿侍郎  其一",
        "id": "42269bad-d799-44b1-a35a-d4c30ae08014"
    },
    {
        "author": "王洋",
        "paragraphs": [
            "金石雖云久，精誠諒不移。",
            "但期忠可仗，誰謂敵難知。",
            "籲極天應泣，難諶信有虧。",
            "報君如不盡，禍福定虛辭。"
        ],
        "title": "哭李清卿侍郎  其二",
        "id": "827c419d-7a5d-4d79-a5c9-39123696dec5"
    },
    {
        "author": "王洋",
        "paragraphs": [
            "皇澤淹時久，人懷孝可移。",
            "不應當後患，端恨未前知。",
            "國破言猶壯，身亡義不虧。",
            "青編照千古，昭代有芳辭。"
        ],
        "title": "哭李清卿侍郎  其三",
        "id": "eddf5050-fa22-4bcb-a737-746ffbc4608d"
    },
    {
        "author": "王洋",
        "paragraphs": [
            "眼見盟城築，俄聞鐘鼎移。",
            "憶君還抆淚，胡爾大無知。",
            "名擅千鈞重，功無一簣虧。",
            "殺身因主辱，獨爲實前辭。"
        ],
        "title": "哭李清卿侍郎  其四",
        "id": "052a8a63-35b4-4ae8-8ca1-e6a0e864cbdc"
    },
    {
        "author": "王洋",
        "paragraphs": [
            "爲怯清宵短，然膏約凭欄。",
            "頰疑西子醉，花誤北人看。",
            "點露燕支破，啼粧風雨殘。",
            "莫嫌翠袖薄，猶得護春寒。"
        ],
        "title": "賦紅梅",
        "id": "35ffacd7-53cc-4a89-a222-787665c8bf6f"
    },
    {
        "author": "王洋",
        "paragraphs": [
            "腐草漸時澤，翩然變化功。",
            "分光衣作炫，乘暗力排空。",
            "自表因存照，雖多不暖風。",
            "偶緣膏火盡，得到兀窗中。"
        ],
        "title": "初螢",
        "id": "fe810b98-465c-4a48-82b0-f95e8dce063b"
    },
    {
        "author": "王洋",
        "paragraphs": [
            "飛花無復數，遇物輙成雙。",
            "書畫疏幽閣，屏幃戀北窗。",
            "懶開辭俗客，寫望憶秋江。",
            "椒菊供朝餌，猶須發酒缸。"
        ],
        "title": "病眼",
        "id": "b2582702-835a-4d13-b2a9-f3a6d168cdc3"
    },
    {
        "author": "王洋",
        "paragraphs": [
            "受廛均宅畝，寸矩漸經營。",
            "湖泛輕舟遁，峰排老岫嶸。",
            "牧之推上第，吏部絕心兵。",
            "列爵分全服，和聲奏大庭。",
            "暫辭侯馬貴，聊撫帝弦清。",
            "黍在穀爲重，雞緣德勝鯖。",
            "無功須滿斗，仲雅計全升。",
            "顧我窮難送，如公福正榮。",
            "惠施書已富，陵也句初鳴。",
            "徑醉相逢樂，亡聊一洗平。"
        ],
        "title": "和陳長卿五人同集韻",
        "id": "b30c61b4-4c22-462d-8b79-b5f39082605f"
    },
    {
        "author": "王洋",
        "paragraphs": [
            "雅樂聞琴瑟，相因泰昊前。",
            "朱絲疑雜奏，素女減哀弦。",
            "破竹符終合，分魚目不全。",
            "所餘裁五五，再續未綿綿。",
            "損益時皆有，虧成理或然。",
            "茫茫千古意，漢帝自誰傳。"
        ],
        "title": "省題泰帝鼓瑟",
        "id": "c7e14e39-c253-468b-87dc-8d1587b085d4"
    },
    {
        "author": "王洋",
        "paragraphs": [
            "四注飛簷略勢寬，江湖城郭得同看。",
            "縱饒縮地神僊術，長要移人視聽難。",
            "僊子月多呈顧兔，女兒牀晚欲棲鸞。",
            "使君飲散攅燈火，長怕浮空水面寒。"
        ],
        "title": "新隱四首 古亭",
        "id": "37994efe-d236-4ca2-8c44-431efb077c20"
    },
    {
        "author": "王洋",
        "paragraphs": [
            "題輿記榻得髙賢，寄意真同物象先。",
            "收拾蕪莱成院落，𠟃量邉幅占風煙。",
            "登臨斗覺今知要，雲水從斯入畫傳。",
            "斫竹洞門無鎖鑰，時攜客枕一慵眠。"
        ],
        "title": "新隱四首 新亭",
        "id": "57c60c5a-b32c-4a8c-b304-84945e5690b0"
    },
    {
        "author": "王洋",
        "paragraphs": [
            "香分净社色專城，冠盖如雲照乘眀。",
            "曉露一粧秋艷曳，凉風吹月夜經營。",
            "戲荷魚小波紋近，戞玉船低笑響輕。",
            "聞說笠乾燒供夜，無邉華燭競歡迎。"
        ],
        "title": "新隱四首 荷池",
        "id": "9c55cbd2-ea80-4ddf-b531-a21f7532a81a"
    },
    {
        "author": "王洋",
        "paragraphs": [
            "郭外溪流溪外山，山峰長在白雲間。",
            "開懷幸對百年友，屈指何憂一日顔。",
            "煩燠尚寬秋占野，林巒欲暮鳥知還。",
            "夜歸猶隔溪橋水，不記重門欲上關。"
        ],
        "title": "新隱四首 南峰",
        "id": "bab01d43-f189-413b-a440-57b51f201384"
    },
    {
        "author": "王洋",
        "paragraphs": [
            "火樹銀花起夜煙，驂驔朱幰競駢闐。",
            "一千戶外開金鎖，十二里中然玉蓮。",
            "何日行宫祠太一，誰從摩詰問諸天。",
            "歌臺且喜宜正月，柳岸今年勝去年。"
        ],
        "title": "上元二首  其一",
        "id": "e16e3aa6-e9d5-45a6-9315-d5d0ab0d125e"
    },
    {
        "author": "王洋",
        "paragraphs": [
            "誰將膏粥飯蠶師，輕薄兒童覓綵衣。",
            "遊騎但知誇艷麗，祠門直莫歎寒微。",
            "東城南陌春迷眼，逐馬隨車醉未歸。",
            "莫怪老翁閑坐久，鬅鬙燈火照柴扉。"
        ],
        "title": "上元二首  其二",
        "id": "7ea32217-d4ad-4341-a499-cf4092e0e364"
    },
    {
        "author": "王洋",
        "paragraphs": [
            "年少輕衫競彩霄，老翁心地寄參寥。",
            "照人燈火成何事，示我威儀貴不恌。",
            "閑卻剪刀尋斷夢，任隨錦轂縱華鑣。",
            "固知行樂承恩澤，亦喜豐年樂一瓢。"
        ],
        "title": "和尹少稷上元  其一",
        "id": "b2bed642-b3a1-4696-8173-c7864292c15c"
    },
    {
        "author": "王洋",
        "paragraphs": [
            "故人飄泊少相逢，喜向雲間得士龍。",
            "少日功名鵬萬里，長年風月酒千鍾。",
            "已知吟思才難敵，自嘆簪皤髪已童。",
            "聞說玉池蓮十丈，相期摘實上髙峰。"
        ],
        "title": "和尹少稷上元  其二",
        "id": "8955eb4a-e57b-4445-9114-b30547bc04e0"
    },
    {
        "author": "王洋",
        "paragraphs": [
            "寂寞餘紅點翠衣，曉風捲盡絮花飛。",
            "避人黄鳥遠山去，背我青春此日歸。",
            "倦舞柳條猶作意，侵階芳草不知非。",
            "老無年少尋芳恨，一榻清風展翠帷。"
        ],
        "title": "三月三十日",
        "id": "7c94cbaa-afd8-4bfc-a420-7dbed36db32c"
    },
    {
        "author": "王洋",
        "paragraphs": [
            "去年秋日百神求，歲度春風尚未優。",
            "補貼稀疏三日澤，栽培飽滿一年秋。",
            "已乾桑柘蠶多飽，待濟舟航水接流。",
            "雲雨筭来多少力，夕陽處處聽漁謳。"
        ],
        "title": "喜雨",
        "id": "e563ea14-a02e-4f28-8ae8-ff1d6d176b76"
    },
    {
        "author": "王洋",
        "paragraphs": [
            "平侵爐火易成灰，穏閉齋扉不用開。",
            "浩蕩晚風隨伴起，遲回前雪待朋来。",
            "他無雜念專思酒，縱有交情敢憶梅。",
            "静坐不聞簫鼓急，土牛莫是送春回。"
        ],
        "title": "苦寒",
        "id": "133942e0-18d9-47af-9e72-274c1a6cf8c4"
    },
    {
        "author": "王洋",
        "paragraphs": [
            "秋容落落轉頭空，誰與元冥競長雄。",
            "侵剝老條無硬對，栽培玉樹是家風。",
            "漫誇鶴骨飛饒健，彊說龜腸語轉工。",
            "對此只宜常袖手，眀年春物共君同。"
        ],
        "title": "和苦寒韻",
        "id": "a025b0ce-d8db-47d7-a55a-f8ddbc6d0e98"
    },
    {
        "author": "王洋",
        "paragraphs": [
            "狂飈一夜撼天關，徹曉陽烏勢未還。",
            "早恨餘寒誇老健，重憐新物損朱顔。",
            "强留殘火如相別，已典春衣不可攀。",
            "料得雲端風背上，融和那肯似人間。"
        ],
        "title": "一夕大風偶成呈諸兄簡士修思遠",
        "id": "74037ad6-81c1-42c9-87fb-8f0c7a91ddf0"
    },
    {
        "author": "王洋",
        "paragraphs": [
            "牆角寒梅未試鹽，熬波何事被凝嚴。",
            "解教爐火添餘燼，似妬陽烏到短簷。",
            "幽谷但期回暖律，交光何用映疏簾。",
            "朝来一掃窮陰處，先照群峰最上尖。"
        ],
        "title": "雪晴",
        "id": "57896556-e7a4-457c-a8d9-3ebaad8bfd37"
    },
    {
        "author": "王洋",
        "paragraphs": [
            "他鄉易感歲時侵，病入衰骸苦不禁。",
            "臥聽兒孫羞栗脯，倦依爐火只愁吟。",
            "房無肥腯牲三俎，幕有馨香酒數斟。",
            "苦與黔婁分等級，尚爲吾婦莫傷心。"
        ],
        "title": "冬節日疾作不能親祀事但具禮不拜戲作示內",
        "id": "ad1d6a58-24c7-4427-be94-e4d52ae1f3f5"
    },
    {
        "author": "王洋",
        "paragraphs": [
            "客寄他年又一鄉，椒花隨興飲杯長。",
            "病疑寒健銷陰脉，愁怯花寬笑酒觴。",
            "去住自知身老大，經過長恨歲窮忙。",
            "眼前兒女陪懽悦，年少從教各自彊。"
        ],
        "title": "歲除前一日病中作",
        "id": "f56156cf-29e0-470e-9e45-e86b8ff78d90"
    },
    {
        "author": "王洋",
        "paragraphs": [
            "氣堙風貫血行遲，運用工夫了不知。",
            "待盡生涯蠶作繭，就衰榜様髪繰絲。",
            "稍因對酒頭先眩，未是多行力早疲。",
            "更若尋思年少戲，如何不送老頭皮。"
        ],
        "title": "病痰有感",
        "id": "1407641d-4ff6-4377-b833-18ac589f3c82"
    },
    {
        "author": "王洋",
        "paragraphs": [
            "琢石髹池省練弦，寂塵不動五音全。",
            "應嫌雜奏妨人樂，正可常攜對客眠。",
            "投倦乍如傾耳聽，起醒惟欠籟聲傳。",
            "舞雲家範升堂席，寂寞依稀萬古賢。"
        ],
        "title": "琴枕",
        "id": "2475669b-bba6-4b2b-b867-432c2cc0cdbc"
    },
    {
        "author": "王洋",
        "paragraphs": [
            "全家共寄一庵中，庖滌因連奥胙通。",
            "穴不容身銜窶籔，芥分餘地結齋宫。",
            "幾甌粥借鄰僧飯，一瓣香尋祖佛風。",
            "十笏比邱居有限，包羅眷屬要無窮。"
        ],
        "title": "闢方丈地供香火",
        "id": "b45fa5c4-7230-4e6f-84ac-fd57a198bfb8"
    },
    {
        "author": "王洋",
        "paragraphs": [
            "口多屋褊分張窄，堂室齋庖約略分。",
            "春服乍成宜穏貼，浴盂無處集蘭薰。",
            "供分清净如霑露，氣郁芬芳過食芹。",
            "自引一杯歸路穏，從教歌詠不成文。"
        ],
        "title": "從鄰庵求浴",
        "id": "b6e047f5-67f5-492b-a203-bd3fcb9dd988"
    },
    {
        "author": "王洋",
        "paragraphs": [
            "蟲有鋋矛獸有戈，江中飛燕避淘河。",
            "點紅翡翠飛傳錦，展翅鸕鷀臥晒蓑。",
            "絕境芳菲時喚客，隔林機杼夜催梭。",
            "平生約略閑忙境，到底閑中得較多。"
        ],
        "title": "閑中即事",
        "id": "0490e395-46ef-49c9-984f-a5745078ebd7"
    },
    {
        "author": "王洋",
        "paragraphs": [
            "官閑久愧叨祠廩，身幸真堪學種瓜。",
            "月給郡倉三斛米，日尋山路一川花。",
            "盤空婢去催燒笋，爐暖妻来趁焙茶。",
            "閲盡鄰僧閑况味，官供粥飯勝僧家。"
        ],
        "title": "即事",
        "id": "465de756-0fed-4082-92cb-6024c72c2e98"
    },
    {
        "author": "王洋",
        "paragraphs": [
            "言貴安徐行貴常，與人平淡勿相傷。",
            "莫貪順路行時快，到了回思見去長。",
            "克已定知天降福，害人只是自貽殃。",
            "長教言行樞機密，此外虚心不用防。"
        ],
        "title": "和邵堯夫韻示兒侄",
        "id": "6d417292-6259-460f-a9eb-151a399b8b7e"
    },
    {
        "author": "王洋",
        "paragraphs": [
            "推崇社首勸来人，歲結春緣轉寶輪。",
            "誅及米鹽知産罄，事干生死見誠真。",
            "歸持福壽憑懷劵，時及暄和謂有神。",
            "安得勸農官考古，春秋禮射莫辭頻。"
        ],
        "title": "觀僧作藏會",
        "id": "36829711-8c79-4257-8b4f-8ab0636ff3e7"
    },
    {
        "author": "王洋",
        "paragraphs": [
            "提攜未便即歸山，暫扣僧園且暫閑。",
            "歲晚東君顔色近，霜晴寒意有無間。",
            "前溪雨後渾通路，荒戍人歸不上關。",
            "笻竹一枝天正暖，卻嫌飛鳥倦思還。"
        ],
        "title": "從伯氏攜稚孺游保慶即事",
        "id": "b6b84b96-f50b-4fd7-8274-82cc4e15b72b"
    },
    {
        "author": "王洋",
        "paragraphs": [
            "倦緣閑景散閑情，人未歸庵戶不扃。",
            "試撥柴煙尋宿火，旋添泉水洗茶瓶。",
            "黄花采采盈衣袖，橡實離離傍短萍。",
            "何日一邱藏曲折，與君同伴劚青冥。"
        ],
        "title": "壬戌立冬十月十一日陪路文周朋攜禔祖同訪後山道人庵道人出就庵烹茶庵外採菊拾橡實以歸偶成即事  其一",
        "id": "5313a199-b4fa-41ff-a583-d82dd90f91cc"
    },
    {
        "author": "王洋",
        "paragraphs": [
            "養生無欠亦無餘，種竹圈籬草結廬。",
            "鑿地覓甘分乳脉，鉏田得實飽新蔬。",
            "壁間數本空王像，架上都無養性書。",
            "我自病来能晚食，從今緩步當安輿。"
        ],
        "title": "壬戌立冬十月十一日陪路文周朋攜禔祖同訪後山道人庵道人出就庵烹茶庵外採菊拾橡實以歸偶成即事  其二",
        "id": "4afe2e9f-8447-4f6e-8ace-da5d58a6cfd5"
    },
    {
        "author": "王洋",
        "paragraphs": [
            "不慚衰白照溪光，清晝穿梁訪野堂。",
            "物外風煙多喜客，人間草木亦宗王。",
            "浮花競作争新艷，近侍全收殿後香。",
            "秉燭便須期醉賞，勝饒吳榜起漁榔。"
        ],
        "title": "己巳三月十二日陪凌季文游水南陳氏園次壁間徐眀叔韻",
        "id": "19657770-f01f-4357-8e37-5e7a822979f5"
    },
    {
        "author": "王洋",
        "paragraphs": [
            "繚繞尋泉遠步遲，倦逢籬外敞庵扉。",
            "門前竹長雲垂舞，巖下泉甘雪未飛。",
            "景物偏幽緣舍小，茶香看客爲僧稀。",
            "相公房舍添人否，擬灌春園住翠微。"
        ],
        "title": "同吳周朋髙虞卿尋泉憩積暑下庵",
        "id": "ecc51465-5608-454b-ab1f-71f76439b93d"
    },
    {
        "author": "王洋",
        "paragraphs": [
            "後山客館報聘禮，野寺僧甌當酒茶。",
            "雲未散屯知候雨，溪唯貪漲不容沙。",
            "草間翁仲今塵跡，雪後江梅是故花。",
            "一掃窮愁無不足，方知謀醉是生涯。"
        ],
        "title": "陪方何諸人後庵謝客紀事",
        "id": "4d330e42-082f-40e4-a325-f7ef0ccae70b"
    },
    {
        "author": "王洋",
        "paragraphs": [
            "上春甲子送窮日，早破煙扉令節求。",
            "指點葆光僊侣洞，招期南極老人遊。",
            "龜前香火木稱士，堂後交蟠石作牛。",
            "我恐上真無碍意，使君息慮是清修。"
        ],
        "title": "同張德和遊沈道士庵",
        "id": "05af38bf-3aec-4777-8dc3-2f64af938675"
    },
    {
        "author": "王洋",
        "paragraphs": [
            "地接山腰舍遶泉，豐堂巍殿勢蟬聯。",
            "非禪非律三百輩，有圃有場千畝田。",
            "中坐獨尊司獄佛，几前雜事地行仙。",
            "若無生死驚愚俗，正恐齋廚亦悄然。"
        ],
        "title": "題僧邀遊梅和庵",
        "id": "ee1b7e0a-2722-46cc-ae19-1cadd5fd8e1c"
    },
    {
        "author": "王洋",
        "paragraphs": [
            "前疏水竹界桑麻，桃李畦分小徑斜。",
            "山數青黄人住久，路排藜藿客行賒。",
            "雲寒煙合入長暝，梅懶春催未放花。",
            "聞道蒼頭長兒女，主人遊宦不還家。"
        ],
        "title": "中冬下澣一日陪方丈訪客因過向氏園亭有感",
        "id": "6b99ca64-84d1-4571-bc9d-716f78b2d086"
    },
    {
        "author": "王洋",
        "paragraphs": [
            "水接舟航陸接鞍，忙中光景靜中看。",
            "無窮宇宙規模遠，出格池臺制度寬。",
            "一水斯須分靜僻，四橋繚繞照波瀾。",
            "擬分風月知何日，且趁鱸魚整釣竿。"
        ],
        "title": "去秋過吳江臞翁園亭追作",
        "id": "d5cc92f4-8e6c-4b0b-9410-696ced3f92c0"
    },
    {
        "author": "王洋",
        "paragraphs": [
            "籬橫地狹曲相裁，倦掃殘花長綠苔。",
            "連榭似聞兼靜雅，閑情暫欲洗塵埃。",
            "料將春色供家用，那有芳尊爲客開。",
            "怪見門前少車馬，多因只要相公來。"
        ],
        "title": "聞沈氏小亭欲往主人辭出先聞趙丞相嘗遊",
        "id": "1deaf32e-bb97-455d-b1a2-1eda11ad6fc2"
    },
    {
        "author": "王洋",
        "paragraphs": [
            "天有陰晴地有艱，一山如隔萬重山。",
            "偶逢冬少三餘雨，况置身無百慮關。",
            "歲熟役車容借客，閑来崖寺可開顔。",
            "懸危既免逢饑虎，又得休公半偈還。"
        ],
        "title": "至法海寺",
        "id": "908e69df-6d0b-4cff-9fa8-5aed0ecd6120"
    },
    {
        "author": "王洋",
        "paragraphs": [
            "不用丹青染素翰，疏煙分染碧雲端。",
            "一千里地境中鎮，三十六峰天半寒。",
            "巢露葉中呈物象，濾羅带畔疊林巒。",
            "人間此是清凉藥，時向塵中爲展看。"
        ],
        "title": "又題祤禪客龜峰圖",
        "id": "8915a234-ba3a-40f4-b34b-e6d04e15b416"
    },
    {
        "author": "王洋",
        "paragraphs": [
            "陶朱山下金僊宅，云是當年故相家。",
            "去國豈知傳貎象，扁舟端自訪煙霞。",
            "平吳霸越功何在，弔古傷今事可嗟。",
            "早是登臨饒客淚，幾行征雁落寒沙。"
        ],
        "title": "留題翠峰",
        "id": "00c366f2-c5fd-480c-8959-63be10c93c90"
    },
    {
        "author": "王洋",
        "paragraphs": [
            "平時何憚不成歸，猶向亭前送雁飛。",
            "弱羽可堪繒繳密，寒沙那得稻粱稀。",
            "燕吳真恐音書絕，城郭猶疑今古非。",
            "若爲哀鳴相原野，依隨豈惜共卑微。"
        ],
        "title": "歸雁亭次東坡韻",
        "id": "ed6a664f-41f8-404d-927e-8faff503d306"
    },
    {
        "author": "王洋",
        "paragraphs": [
            "昔人来去本無情，世自貪賢爲結亭。",
            "身在雲間天繚繞，夢無塵事性疏靈。",
            "撐腸大欠五千卷，拄眼今看萬疊青。",
            "景物卻因閑處見，前賢詩已說丁寧。"
        ],
        "title": "煮泉亭",
        "id": "45f50745-a87b-46e9-8308-59efc0923e51"
    },
    {
        "author": "王洋",
        "paragraphs": [
            "南窗日暖北窗凉，時節頻移意自長。",
            "半坐蒲團七家飯，兩函經卷一爐香。",
            "身辭塵雜元無累，人見朝昏卻自忙。",
            "雪屋夜寒燈火暗，蕭條氣味合鄰墻。"
        ],
        "title": "題鄰僧房壁",
        "id": "4a26209c-c51a-49d8-a1ca-190443d445e1"
    },
    {
        "author": "王洋",
        "paragraphs": [
            "柳經沈雨舞腰慵，鶯入新陽曲未終。",
            "照徑自藏塵外境，憎花不愛世間紅。",
            "橋分知爲前溪改，寺遠因尋別路通。",
            "更待薰風日清永，長歌呼就滿蒲風。"
        ],
        "title": "題齊政壁",
        "id": "40a1226e-04e7-468f-92e6-555be72b1dc0"
    },
    {
        "author": "王洋",
        "paragraphs": [
            "蟠踞峰巒面勢多，天分雄望鎮關河。",
            "足開煙霧鵬垂翼，手摘星辰月轉波。",
            "問法舊聞裴相國，傳經今見李維摩。",
            "禪徒到此棲塵跡，方信青雲路可過。"
        ],
        "title": "題懷玉上方",
        "id": "907e5a8a-9957-4c54-a2bf-4cfd08b723e6"
    },
    {
        "author": "王洋",
        "paragraphs": [
            "矯首層霄俯翠巒，虚空不住骨毛寒。",
            "古今等是無窮境，風月何嫌取意看。",
            "巢寄一枝惟自足，風摶九萬豈知難。",
            "與君同入逍搖境，方信乾坤宇宙寬。"
        ],
        "title": "無盡藏齋",
        "id": "fe788a39-d8d7-4b1c-b110-b3814d36ec5e"
    },
    {
        "author": "王洋",
        "paragraphs": [
            "放出清泉疊舊蹊，行人但渡不沾泥。",
            "與君暫濯紅塵足，留我長澆白玉畦。",
            "千古蜿蜒潛窟穴，他年頭角上雲梯。",
            "信知法海津梁別，認作東林是虎溪。"
        ],
        "title": "題龍溪橋",
        "id": "9aa90d1e-9098-4581-9f91-4411be37b17e"
    },
    {
        "author": "王洋",
        "paragraphs": [
            "汲引凡軀駕海鰲，恢張奇壮自僊曹。",
            "九龍獻宅金園貴，四衆添花寶範髙。",
            "身住四禪觀夢境，眼收萬象比秋毫。",
            "經行會遇登臨處，勉策筋骸莫歎勞。"
        ],
        "title": "思徑山",
        "id": "413cfc88-ad11-4e42-a2a8-bb09a8702912"
    },
    {
        "author": "王洋",
        "paragraphs": [
            "幻形變滅困須臾，晚景尤驚歲易徂。",
            "滿目交遊多故物，傷心風雨對今吾。",
            "逝波昨日方追霅，覆簣今朝又過衢。",
            "旋打青梅新薦酒，且須耳熱聽歌呼。"
        ],
        "title": "僧自臨安歸說遠信",
        "id": "c2e6d67a-9867-49da-9132-94c2adb03394"
    },
    {
        "author": "王洋",
        "paragraphs": [
            "還卻天官尺一書，清時有味保懸車。",
            "公年尚壮去何蚤，古道誰言今不如。",
            "南部方開新榜麗，西清人說舊遊疏。",
            "半簪白髪無拘束，不用黄精自掃除。"
        ],
        "title": "與鄭侍郎",
        "id": "30313bc7-bccf-4aec-9587-e8ef0d8990bb"
    },
    {
        "author": "王洋",
        "paragraphs": [
            "上春日暮暮春頭，翠淺芳濃草色柔。",
            "五十日天和暖候，一帆風地往来舟。",
            "棋神得雋驚逢敵，酒病尋醫尚入流。",
            "只有風流動文采，較量沈謝亦推劉。"
        ],
        "title": "還龜溪成拙句呈給事劉兄",
        "id": "3ba33cdb-c404-4cdf-9145-ad45627d4ed4"
    },
    {
        "author": "王洋",
        "paragraphs": [
            "欲窮幽勝遠紛華，頻向晴空漾釣槎。",
            "霞雜鳬群歸趁浦，雪飛鷺陣宿投沙。",
            "山連空秀嫌花雜，樹遠多圖怕霧遮。",
            "莫怪故園歸未得，爲貪入手好煙霞。"
        ],
        "title": "發龜溪道中",
        "id": "071fc3b2-b389-4df2-b51c-a16efb7edebe"
    },
    {
        "author": "王洋",
        "paragraphs": [
            "世家兄弟久隨流，少不同嬉老宦游。",
            "身似舟空長信浪，官如萍轉偶同州。",
            "論文共酌三斟酒，决勝公圍一局楸。",
            "三百里溪眀月夜，得心情處便相求。"
        ],
        "title": "餘干見游存誠",
        "id": "b6521aef-1c40-49b0-b378-e1e4bd1a3088"
    },
    {
        "author": "王洋",
        "paragraphs": [
            "貪閑心不受囂塵，六十年餘自在身。",
            "愛水愛山三益友，如冰如玉兩閑人。",
            "言無拘畏詩多健，酒借豪華力有神。",
            "聞說山中丞相語，與君心事最相親。"
        ],
        "title": "二月九日訪仰之聞德茂與婿鄧叔厚蚤作逍搖溪濱歎而成詩",
        "id": "a2dfa7c9-fe01-49cb-b8ac-595e075ee01c"
    },
    {
        "author": "王洋",
        "paragraphs": [
            "不著冠纓不洗塵，不将忙事擾閑身。",
            "舍前自舊存三徑，林下如今見一人。",
            "八節灘聲泉喚客，數枝墨戲竹傳神。",
            "前生定是張公子，一見相從意自親。"
        ],
        "title": "德茂以兩小篇報聘再成一章",
        "id": "dd5b5f45-1b42-46be-bce7-a93299400b36"
    },
    {
        "author": "王洋",
        "paragraphs": [
            "半生辛苦路漫漫，八月樵川類破酸。",
            "官事到時初覺易，人情別後始知難。",
            "苦無私惠違情重，儉用官錢得謗寬。",
            "聞說東園墻下柳，有時顰蹙念前官。"
        ],
        "title": "昭武舊同僚見過",
        "id": "c74ec808-ffca-4998-8b66-52116c7d420d"
    },
    {
        "author": "王洋",
        "paragraphs": [
            "巖腹紆盤一徑通，故勞都騎載郫筒。",
            "先生舊負連城價，校尉今煩一箭工。",
            "著雪老山清刻骨，添梅官路巧迎風。",
            "此身終觧渾無事，共樂郊原浩蕩中。"
        ],
        "title": "祝舜俞拉希言見訪富春赤亭山居",
        "id": "d9b0d6b2-d889-4a54-886b-937ca696a193"
    },
    {
        "author": "王洋",
        "paragraphs": [
            "青似春袍色發榮，變移朱紫漸催成。",
            "琴因聲急弦難續，流爲池平水不鳴。",
            "神耗恐因驚寵辱，心閑請爲減經營。",
            "貧門二十年中夢，貴賤存亡歎友生。"
        ],
        "title": "因同年見過有感",
        "id": "aa84d9ff-9e68-47a4-a3ec-56c4d4d070e9"
    },
    {
        "author": "王洋",
        "paragraphs": [
            "江東幕客江西吏，各是年過五十時。",
            "一去塵中勞夢約，重来物外有心期。",
            "煙中艇子花前酒，竹裏棋聲月下詩。",
            "景物不妨俱是舊，只添須髪白如絲。"
        ],
        "title": "喜仰之至",
        "id": "cd7233cf-5551-460f-b476-69e7d346f7be"
    },
    {
        "author": "王洋",
        "paragraphs": [
            "木葉黄時拂兩輪，馬前同看蚤梅春。",
            "舊游踏徧千山月，新歲迎歸三老人。",
            "梳洗樓前酬鵲語，琴書案上掃蛛塵。",
            "只愁鳯詔聯翩下，又指天邉問去津。"
        ],
        "title": "喜二曾一鄭歸",
        "id": "70987028-92b8-47b9-8f55-afa336f2115c"
    },
    {
        "author": "王洋",
        "paragraphs": [
            "會因率集轉殷勤，掃徑寬迎陌上春。",
            "恩解訊書紅粉戀，寒消酒力玉花新。",
            "盤堆青菜春回律，甌泛瓊珠月借神。",
            "浮白自憐偏戶小，醉歸全是夢中人。"
        ],
        "title": "雪中赴季文集",
        "id": "c2478424-6e9d-46a3-ab15-edf4cee0ae80"
    },
    {
        "author": "王洋",
        "paragraphs": [
            "分僧半坐小僧圓，世故猶尋未了緣。",
            "小大不同俱示病，窮通有命只聽天。",
            "愁看藥裹推難去，願見香醪騁不前。",
            "比若扶頭卻因酒，甘言苦口定誰賢。"
        ],
        "title": "慈相寄居同院何子感寒僕已似安何尚未出似聞亦以冬至人事動搖疾困未觧亦成小詩",
        "id": "0b5ebdc9-f041-432e-a81a-fc18d23b76a5"
    },
    {
        "author": "王洋",
        "paragraphs": [
            "小結幽棲事静便，爲無花竹不成村。",
            "在君百里鳴弦地，成我一方濯錦園。",
            "按鼓威名知破膽，乞花詩句是招魂。",
            "桃溪竹徑如成趣，柳岸梅洲卻未論。"
        ],
        "title": "乞桃竹於令尹",
        "id": "a21c8607-36b9-4763-b9f4-84764bde3472"
    },
    {
        "author": "王洋",
        "paragraphs": [
            "好在東安解戍瓜，歸懷珠璧慰生涯。",
            "翰林詞伯夢中草，粉署仙郎筆下花。",
            "已間簫韶還政俗，未持旌節自光華。",
            "邦人故眼應回首，詩律傳芳又一家。"
        ],
        "title": "還許推詩軸",
        "id": "8c1a544d-2d30-4f51-b440-7aa6af4f30bc"
    },
    {
        "author": "王洋",
        "paragraphs": [
            "幽事相關略未衰，蚤乘芳露折鮮枝。",
            "如何引惹傷殘處，莫是喜歡攀折時。",
            "人見花容如苦愛，花隨人意亦相欺。",
            "須知恩愛成煩惱，將命拚花欲怨誰。"
        ],
        "title": "德茂晨起折花花葉中眼上横衝痛楚因詩戲之",
        "id": "5b0fb97d-0e99-4655-9365-c6586cfc932d"
    },
    {
        "author": "王洋",
        "paragraphs": [
            "千古茫茫不可攀，仲尼日月照儒關。",
            "生前冷竈七日火，身後遺基十萬間。",
            "寧許富兒通市籍，只求賢士共歡顔。",
            "那知等級輸邦計，亦許顔原見一班。"
        ],
        "title": "近聞直學馮子容以家産中丘乘之賦作詩戲之",
        "id": "8c83f599-c191-4294-9bb7-42bbcc9e1d28"
    },
    {
        "author": "王洋",
        "paragraphs": [
            "花色芳菲酒力醲，坐中上客索千鍾。",
            "朱陳繾綣論前契，子婿牽聯本一宗。",
            "獨爲棋髙能假借，衆同酒伴不阿容。",
            "歸来醉倒終無怨，此會心知不易逢。"
        ],
        "title": "萬席仰之許酒以詩戲之",
        "id": "3264750f-6605-4f23-a601-8fafc5c830e0"
    },
    {
        "author": "王洋",
        "paragraphs": [
            "朱何王鄧偶婆娑，晚喚寒甥共笑歌。",
            "煩惱少因知事少，吃拳多爲打人多。",
            "竹間豪逸多酣暢，斗下文章競拂摩。",
            "好是花時省風雨，勸人沈醉是天和。"
        ],
        "title": "中春二十四日集仰止書室德茂仰止何彦亨彦發鄧叔度與僕凡六人至夜格夫自外歸就邀同飲仰之是日對棋屢敗德茂任直時出罵坐語叔厚謂子可以詩紀事否翌日戲成長句",
        "id": "0acc9c6f-c83f-417b-b63b-8ea45487c35f"
    },
    {
        "author": "王洋",
        "paragraphs": [
            "步入青冥路渺賒，嵐光四面照流霞。",
            "相公未許歸旄節，旅客還来看物華。",
            "不獨衰腸難勝酒，自緣饑眼乍看花。",
            "醒来知免汙茵席，端爲勤勞不駕車。"
        ],
        "title": "飲葉氏園亭不覺大醉欹側詩呈德茂仰之幷簡二何",
        "id": "0bea1eee-87d2-458f-8573-531aabc2ecfd"
    },
    {
        "author": "王洋",
        "paragraphs": [
            "方外參軍語太賒，文茵萋斐錦成霞。",
            "齊王國印封韓信，古戰場文識李華。",
            "不醉而狂烏變白，以無爲有舌生花。",
            "嚇燕書自何人計，只問軍中李左車。"
        ],
        "title": "葉雲仰之謂予有隨軒人作無真詩誚仰之用前韻",
        "id": "79acf7d5-b070-41fe-9b7e-80a2ab70f86b"
    },
    {
        "author": "王洋",
        "paragraphs": [
            "幕下郎君發醉吟，多如年少惜花心。",
            "預排尊俎當長日，不遣韶華負寸陰。",
            "種竹澗邉排坐石，讀書窗下聽鳴禽。",
            "草堂更要添顔色，剩借鄰花酒淺斟。"
        ],
        "title": "詩去得仰之報云旦夕必有風雨可速相過走筆以詩報之",
        "id": "54dab0fa-c077-425f-a369-e50fcf4c01cd"
    },
    {
        "author": "王洋",
        "paragraphs": [
            "全似襄陽隱士家，只添靈照减丹霞。",
            "晚山寒後猶疑遠，古木春来亦好華。",
            "酒似竹光仍鬬綠，人如錦面更添花。",
            "了知衰病輕成醉，不但流涎向麴車。"
        ],
        "title": "葉伯宇和霞字韻詩再作一篇",
        "id": "08292ef9-8974-4dd2-b9e8-08f8c094ba3d"
    },
    {
        "author": "王洋",
        "paragraphs": [
            "里有仁賢慶壽祺，不辭沽酒典春衣。",
            "年髙且作尋常看，身健須誇七十稀。",
            "頰火欲燒雙鬢白，心閑時笑昔年非。",
            "誰誇八座天人貴，丞相星垣動紫薇。"
        ],
        "title": "慶吉父七十作詩叙事",
        "id": "73fa719f-6466-4a2c-8b07-c5ce9b415a3a"
    },
    {
        "author": "王洋",
        "paragraphs": [
            "季管吹灰木落洲，天邉初獻鷫鸘裘。",
            "邦家襲慶因前續，嶽瀆儲精自幾秋。",
            "秦晉君臣三晝接，安危將相百年求。",
            "休論辟穀功成後，只恐功名卒未休。"
        ],
        "title": "帥相生日二首  其一",
        "id": "89f99ffc-5b61-48e1-9b17-39d3b8cb3117"
    },
    {
        "author": "王洋",
        "paragraphs": [
            "整頓乾坤不作難，指間造化自多端。",
            "恩回春色華風暖，氣接秋天絕塞寒。",
            "勛爵已增彛鼎重，功名長入畵圖看。",
            "錫公難老無他騐，但覺斯民欲再安。"
        ],
        "title": "帥相生日二首  其二",
        "id": "e4bd4990-05ca-4d3d-a57b-34b6c14a71da"
    },
    {
        "author": "王洋",
        "paragraphs": [
            "兩兩星階協泰符，爲嘉瑞雪勝維旟。",
            "果如靈照翁何恨，若比倉公數有餘。",
            "慰眼臘娘能剪綵，他年楊惲競傳書。",
            "斷無豪客窺籬落，爲自從前免破除。"
        ],
        "title": "贈吉父得女孫",
        "id": "8b2946d4-b026-41be-a1f8-b727c0e30c38"
    },
    {
        "author": "王洋",
        "paragraphs": [
            "日邉春早帝王州，花滿黄堂壽醑浮。",
            "世有忠嘉扶社稷，天教勳業紹箕裘。",
            "稀鳴枹鼓無偷市，屢敞圜扉罷慮囚。",
            "已佩荷囊簉鴛鷺，徑将名姓覆金甌。"
        ],
        "title": "賀張帥  其一",
        "id": "3d5981a0-1581-4a68-bf46-ae09a94cf52e"
    },
    {
        "author": "王洋",
        "paragraphs": [
            "門弧瑞靄曉氤氲，天錫熙朝社稷臣。",
            "京兆赭裾多譽久，甘泉紫櫜眷恩新。",
            "一城和氣仁風晝，萬口歡聲壽語春。",
            "端有泮宫蓮幕士，願隨綠水泛通津。"
        ],
        "title": "賀張帥  其二",
        "id": "861ee75d-9261-473e-861e-29f04763f5ac"
    },
    {
        "author": "王洋",
        "paragraphs": [
            "寄隱湖頭知幾年，聊城一箭自家傳。",
            "便須結組隨鴛鷺，暫捨銜杯樂聖賢。",
            "鶴到九霄方展翅，驥行萬里可加鞭。",
            "隔江阻預金錢會，夢到君家社甕邉。"
        ],
        "title": "喜楊致平登第",
        "id": "fccfe48b-9b8b-4054-9768-2632201e182a"
    },
    {
        "author": "王洋",
        "paragraphs": [
            "斡地排天力有餘，倚空金榜稱華胥。",
            "快兼長史三杯酒，優重中郎六體書。",
            "字向雲門增瑞彩，思從天陛聽傳臚。",
            "集賢學士相驚顧，應道揮毫古不如。"
        ],
        "title": "得周朋詩云方爲秘府書石渠二字作詩美之",
        "id": "9cccbc52-efc3-4726-87f1-a163a889a2e9"
    },
    {
        "author": "王洋",
        "paragraphs": [
            "知君才氣本無雙，拭目曾看古戰場。",
            "華蕚風流今不墜，文章光焰自應長。",
            "詩從古錦傳家法，身□花塼是故鄉。",
            "它日萬錢供日費，更期粟賤致時康。"
        ],
        "title": "李叔飛以僕遷官遠貺長牋而僕在江亭無以報謝因寄小詩",
        "id": "c3f86c13-ac91-4a63-82ea-08747c0d526a"
    },
    {
        "author": "王洋",
        "paragraphs": [
            "平生髙士苦交疏，今見音容向一書。",
            "輸子一籌吟未足，加人數等盍分餘。",
            "供陪應覺山勞費，捃拾不教春自如。",
            "詩社便宜張客館，莫教游士嘆無魚。"
        ],
        "title": "舊聞邵叟名今識面目於詩句字畫中輙取二詩賡之他日會面亦舊相識也  其一",
        "id": "74e4a7d6-86e4-4311-aa8a-62fde17959da"
    },
    {
        "author": "王洋",
        "paragraphs": [
            "曾參古佛問忘情，可笑初孩尚未名。",
            "自刻肺肝誠定誓，時牽耳目又寒盟。",
            "苦無藉在書窗冷，賴有知憐風竹聲。",
            "好是鼻端消息在，夜堂流水夢初成。"
        ],
        "title": "舊聞邵叟名今識面目於詩句字畫中輙取二詩賡之他日會面亦舊相識也  其二",
        "id": "fa89ac52-19f9-415f-883a-262c4bbce701"
    },
    {
        "author": "王洋",
        "paragraphs": [
            "旅情傷別意何如，霜打枯茄雪未除。",
            "門戶難成攻事業，殷勤暇日讀詩書。",
            "須憐白髪親今晚，莫恃朱顔氣有餘。",
            "要使仇香非醉尉，定知不負武昌魚。"
        ],
        "title": "送猶子之官武昌",
        "id": "4ec74303-c107-4c46-aefb-453c9aae2482"
    },
    {
        "author": "王洋",
        "paragraphs": [
            "身是前身念已非，相逢喜誦昔年詩。",
            "心情似舊知無日，兒女成行能幾時。",
            "政事便須書竹帛，功名何必問蓍龜。",
            "旴江風月時分寄，免隔關河費夢思。"
        ],
        "title": "孫叔誠宰南峰過信道諸暨舊事往往能記拙詩因以送之",
        "id": "4d5d0574-7206-4b7d-9df5-ff4b12b64bd0"
    },
    {
        "author": "王洋",
        "paragraphs": [
            "陽羡溪頭蟹正肥，三年客盡拂征衣。",
            "一川秋色背人去，滿路黄花迎子歸。",
            "未用解裝榮故里，少須通籍扣天扉。",
            "紅粧莫作離凰怨，自有鵷鶵接翅飛。"
        ],
        "title": "送蒋推官歸宜興",
        "id": "dd7c1341-98a1-476f-ad4a-142c27920534"
    },
    {
        "author": "王洋",
        "paragraphs": [
            "玉潤冰清久著名，長安一見眼增眀。",
            "笑談已了關中事，慷慨還成灞上行。",
            "桑落酒邉還適意，渭城歌裏莫傷情。",
            "寄身琴鶴堂中相，早爲皇家致太平。"
        ],
        "title": "庸齋薛微之里居時與僕爲莫逆交亂後寓洛西時来關中每相見必詫郝婿之爲人歲辛未秋紹先沿檄至長安始得因杯酒接殷勤觀其氣概知庸齋之不予欺也今因其歸詩以餞之",
        "id": "dc36259d-3ec8-4874-bc62-587e6cce8f29"
    },
    {
        "author": "王洋",
        "paragraphs": [
            "紛紛獄市如棼絲，與子共事西江湄。",
            "地連遠近多雜俗，事出衆口無同辭。",
            "文章幸子老益壮，蒲柳怪我秋前衰。",
            "從今斫額望天路，十年莫放攻多遲。"
        ],
        "title": "送錢顯道赴臨安學宫",
        "id": "528ba200-c6d1-42c3-86b1-35be98396462"
    },
    {
        "author": "王洋",
        "paragraphs": [
            "了知天意貴生全，南嶽夫人奉化權。",
            "當日論功門戶重，至今傳澤子孫賢。",
            "聊書鬲上三年課，最愛杯中一百篇。",
            "君寵母恩如已報，暮雲春樹約他年。"
        ],
        "tags": [
            "衡山"
        ],
        "title": "送章眀章善觧官奉親還吴中二首  其一",
        "id": "209130e6-d3a0-487d-a36b-476a2d88bcc5"
    },
    {
        "author": "王洋",
        "paragraphs": [
            "病臥江城五見秋，惟君向我用青眸。",
            "廩人白粟長相續，官簿青錢不用求。",
            "向日傾心今得意，犯嚴薦口昔徒羞。",
            "期君通籍金閨後，喚我松江共釣舟。"
        ],
        "title": "送章眀章善觧官奉親還吴中二首  其二",
        "id": "45e06ca8-aed6-4494-8abc-343e646daf8b"
    },
    {
        "author": "王洋",
        "paragraphs": [
            "惠政從来到處寬，民心歡喜吏心寒。",
            "醉翁亭畔霜初肅，釀酒泉邉菊未乾。",
            "紫綬繡衣催傳送，黄童白叟挽車看。",
            "今君已是滁陽守，父老猶稱魏長官。"
        ],
        "title": "送魏滁州",
        "id": "2967b44f-6270-4e5a-81ee-3d7a79b6908a"
    },
    {
        "author": "王洋",
        "paragraphs": [
            "生涯非富亦非貧，恰好容君放曠身。",
            "種竹種松須傍水，有花有酒不求人。",
            "功名夢幻吾無與，豁達襟懷德有鄰。",
            "半醉捋須天地窄，玲瓏峰頂看紅塵。"
        ],
        "title": "寄朱德茂",
        "id": "a80e01d8-4c21-45cf-85af-2ce05f4f6e3e"
    },
    {
        "author": "王洋",
        "paragraphs": [
            "鬰密林巒十丈餘，包羅萬象徧方隅。",
            "吳王劍沼連巴峡，廬阜飛泉貫具區。",
            "賈老華夷分寸尺，輞川花柳較錙銖。",
            "別来不恨江湖遠，只在君家聚米圖。"
        ],
        "title": "寄丁求安",
        "id": "9b2aa28d-5ff5-47ba-a8e5-ad8b4aa0d91a"
    },
    {
        "author": "王洋",
        "paragraphs": [
            "年齊甲子性同宜，相見論文更不疑。",
            "小約同行先具酒，且推獨步放君棋。",
            "庭前雁鷺能堪否，堂下龜魚暫付誰。",
            "好向藍田報消息，多栽松竹待哦詩。"
        ],
        "title": "寄朱仰之",
        "id": "3c918cf4-e432-46f6-bcd3-75bb6c31b245"
    },
    {
        "author": "王洋",
        "paragraphs": [
            "西来有客解歸装，先說東臺白首郎。",
            "顔貎宛如周柱史，鬚眉皆是漢馮唐。",
            "百年未覺强弓滿，新歷還添漏箭長。",
            "欲寄平安恐煩報，桃花川裏漾舟忙。"
        ],
        "title": "寄劉行簡",
        "id": "4bb008e1-4203-4ed6-8cc0-92942fa355ff"
    },
    {
        "author": "王洋",
        "paragraphs": [
            "米鹽煎蹙意何如，盡日逍搖不費書。",
            "債作拘留身莫贖，詩成困痼力難除。",
            "事錢不謹兄移愛，與世留心客有餘。",
            "幸各身閑好同伴，相思如許卻相疏。"
        ],
        "title": "寄丁執中",
        "id": "718456a3-4818-4cfa-a91a-85ea0b4717bd"
    },
    {
        "author": "王洋",
        "paragraphs": [
            "塵滿簪纓緇滿衣，幾人真解棄如泥。",
            "水方流急收驚檝，籓自無心看觸羝。",
            "陶令縱教貪漉酒，謝公寧不念烝黎。",
            "也知雅意人難會，笑對西山是指迷。"
        ],
        "title": "寄糜公範",
        "id": "42da5dbc-e298-4602-9aa1-b773e673901d"
    },
    {
        "author": "王洋",
        "paragraphs": [
            "北臺御史共推貧，饑走三吴幾閲春。",
            "繻袴遠聞歌政績，江山應復助詩神。",
            "鄉尊耆舊多遺事，地有神山得近鄰。",
            "料得新篇滿中箧，好分風月寄閑人。"
        ],
        "title": "寄李元叔",
        "id": "c7fa1b81-3b3e-4be4-b907-dc8d574c447f"
    },
    {
        "author": "王洋",
        "paragraphs": [
            "冬餘春晚未收書，一棹相過兩日餘。",
            "久擬從容来語舊，豈期盟約未尋初。",
            "風隨雙鹿樵中隱，人似三閭澤畔居。",
            "櫻筍廚煙茶焙火，從来心事不相疏。"
        ],
        "title": "寄何子楚",
        "id": "bdc08b48-88b2-4806-92f1-3935a494bb80"
    },
    {
        "author": "王洋",
        "paragraphs": [
            "一投魚目得雙珠，恍覺光寒照坐隅。",
            "郡政已知先歲課，高文何不副時須。",
            "法官屬籍忠勞久，弔死傷孤里俗蘇。",
            "已分漂流寄江海，甘從父老啖蒸壺。"
        ],
        "title": "寄鄭公老",
        "id": "9559be0f-7296-4ab7-b267-2d0a727e63a5"
    },
    {
        "author": "王洋",
        "paragraphs": [
            "曾攬軺軒一整冠，江西吏膽至今寒。",
            "疲民仰德方爲貴，野老言公不似官。",
            "身必静休猶是病，心無揀擇始知安。",
            "髙情未得真消息，試仗詩筒一問看。"
        ],
        "title": "寄徐稚山",
        "id": "92dddd08-3889-40f7-899f-ad9612866582"
    },
    {
        "author": "王洋",
        "paragraphs": [
            "掃葉林間一夢回，別来秋物已驚催。",
            "書通意外殷勤語，詩寄閑中氣味来。",
            "花木成陰如結幄，庭除自轉不蠲埃。",
            "俱生北地俱流落，誰得楊枝送一杯。"
        ],
        "title": "寄張文彦",
        "id": "623fd6aa-3c8c-4bd5-9156-576544829307"
    },
    {
        "author": "王洋",
        "paragraphs": [
            "難逢易別景如梭，戀戀思君可奈何。",
            "煩捨朱黄曲尋訪，偶穿城市直經過。",
            "簪朋恨阻陪吟嘯，文會知難聽琢磨。",
            "何處恰如長對面，遇心無事便髙歌。"
        ],
        "title": "寄李叔飛見振叔云叔飛嘗見訪不遇",
        "id": "98bc128a-b14b-45e0-916a-aec28719c6fa"
    },
    {
        "author": "王洋",
        "paragraphs": [
            "襟懷犖犖久沈淪，念子令人白髪新。",
            "蘇季揣摩雖未試，陳平容貎不長貧。",
            "要須業履能追古，不信儒冠解誤身。",
            "早達才名未爲貴，王楊盧駱愧前人。"
        ],
        "title": "寄李叔飛",
        "id": "15e33258-ac32-49db-b3db-a656c3774a0b"
    },
    {
        "author": "王洋",
        "paragraphs": [
            "趁得君侯解珮時，平臯千里散瑤巵。",
            "来時馬上寒休問，歸日蘭房夢已知。",
            "不獨吴娘誇舊事，重教江上聽新詩。",
            "鳯書恐逐春風到，催起車輪不放遲。"
        ],
        "title": "贈曾谹父雪中歸",
        "id": "918756ad-18ed-48ad-8352-7c48e50ec084"
    },
    {
        "author": "王洋",
        "paragraphs": [
            "盡意粧成出曉窗，燕脂頰淺綠雲長。",
            "水僊鹵簿三千女，瓦影龜魚一味凉。",
            "雞舌舊傳僊客句，芬陀長带梵天香。",
            "使君玩物無留物，爲爾臨流欲泛觴。"
        ],
        "title": "谹父望日欲載酒過南池且云已得潘風酒鄭顧道亦作詩再叙南池風物以酬曾使君吟賞之意",
        "id": "706e2dfc-7eb8-4c6d-ad2e-ed1a855204fa"
    },
    {
        "author": "王洋",
        "paragraphs": [
            "春草牽吟費夢思，一杯相屬重熙怡。",
            "誰知道路添新歷，只覺精神勝舊時。",
            "鳯子即今車接翼，議曹他日政無私。",
            "春風吹轂還催起，從此愁添五路棋。"
        ],
        "title": "贈鄭吏部",
        "id": "c6e79e15-f02b-46fa-8971-038303449e06"
    },
    {
        "author": "王洋",
        "paragraphs": [
            "滯雨昏風漲野田，旅亭猶幸竊髙眠。",
            "閉門不爲辭賓客，開卷端如揖聖賢。",
            "夢裏荘周花裏蝶，醉中徐邈酒中僊。",
            "老来此興非吾事，静識東君意自傳。"
        ],
        "title": "雨中贈尹少稷",
        "id": "2f9e9c9e-8f88-438d-b962-10c89177048b"
    },
    {
        "author": "王洋",
        "paragraphs": [
            "十分佳處限長淮，人在空眀静□猜。",
            "水北結茅真好去，袖中漫刺爲誰来。",
            "因嗟翳日塵凝榭，更弔沈槍臥綠苔。",
            "多少平崗遶淮路，分眀逐處是池臺。"
        ],
        "title": "和伯氏韻贈王元眀元眀舊親予叔行也今死於賊矣  其一",
        "id": "cc170a69-ceff-446e-b99d-3d9693933487"
    },
    {
        "author": "王洋",
        "paragraphs": [
            "野樹霏煙不傍城，還知髙士欲逃名。",
            "倦投芒屩春隨處，笑起孤帆潮又生。",
            "曾宿客来門不掩，無心人住鳥忘情。",
            "郊原盛事知多少，出郭當朝共眼眀。"
        ],
        "title": "和伯氏韻贈王元眀元眀舊親予叔行也今死於賊矣  其二",
        "id": "cc123d05-0b58-4484-a83b-d23af03bbc6f"
    },
    {
        "author": "王洋",
        "paragraphs": [
            "近無鄰曲雜塵氛，遠有聲名海內聞。",
            "白雪兩眉誰顧我，青銅三百擬邀君。",
            "波濤入筆潮千尺，義勇横胸士六軍。",
            "早辦林間茅一把，與君分坐看晴雲。"
        ],
        "title": "贈鄭季洪季洪屢以詩文見示",
        "id": "2d724bc6-6422-45c7-8393-cd8ccd1c6f12"
    },
    {
        "author": "王洋",
        "paragraphs": [
            "净名梵行宰官身，跡似空花意自真。",
            "豈爲世間呈伎倆，正緣物外長精神。",
            "牎横午榻籧篨静，日上朝盤苜蓿新。",
            "誰與塵寰說消息，不争好惡莫疑人。"
        ],
        "title": "贈何著作",
        "id": "59bf3008-cb7e-49b2-96a2-786a51b9b2a0"
    },
    {
        "author": "王洋",
        "paragraphs": [
            "又作三年一夢回，浮雲何地是根栽。",
            "身隨東土因緣去，袖带西江風月来。",
            "碧眼已傳胡相具，白頭誰問故人猜。",
            "與君別後同參處，雪裏梅花次第開。"
        ],
        "title": "送法榮師歸吴興榮自清江退院而歸",
        "id": "40cc159f-a103-495c-a9c6-34af25c2fa1e"
    },
    {
        "author": "王洋",
        "paragraphs": [
            "給孤園下化叢林，堂上雷音振海音。",
            "十六師兄同本願，三千法界一慈心。",
            "有時去作人間雨，無事不聞齋後禽。",
            "悵望四年留五日，自知清濁易分襟。"
        ],
        "title": "贈聞老",
        "id": "e37586c3-d26a-454c-a980-b76e37229c9d"
    },
    {
        "author": "王洋",
        "paragraphs": [
            "雲中白鶴塔千尋，爲衆同南古到今。",
            "五百年来一聲錫，四禪天外百花林。",
            "長眉白黑歸宗眼，苦口因緣黄蘖心。",
            "方見道場多勝境，盡情呈現付知音。"
        ],
        "title": "留贈道場老慧苦眼疾",
        "id": "714bc835-55f5-49ce-b21f-742cf9b31919"
    },
    {
        "author": "王洋",
        "paragraphs": [
            "衲衣處處逐浮雲，法乳何妨長子孫。",
            "室有巾缾留祖意，門無車馬露苔痕。",
            "名髙楚澤多新侣，夢入苕溪有舊言。",
            "誰與隱峰居士說，曾參一句是同門。"
        ],
        "title": "游純房見李叔穎郎中詩因思叔穎聊繼其韻贈淳化禪師",
        "id": "283ee506-b102-402b-be3c-8209920e15c2"
    },
    {
        "author": "王洋",
        "paragraphs": [
            "乘流自謂不得死，生意逢師聊具論。",
            "無心已盡世間義，舉足不隨天上尊。",
            "本源了了眀月觀，餘事袞袞洪瀾翻。",
            "我生流落勢未已，期師盡老依僧園。"
        ],
        "title": "遊天聖邂逅正師知藏作詩贈之",
        "id": "02ab99f7-5940-4c5a-983b-387ace8b408f"
    },
    {
        "author": "王洋",
        "paragraphs": [
            "放懷澹泊省拘持，應物無方自不疑。",
            "我國晏然君莫問，他心通處我爲誰。",
            "静無淮浦他年夢，老與廬山宿命期。",
            "到了百年俱任運，世間屈曲自推移。"
        ],
        "tags": [
            "庐山"
        ],
        "title": "贈開先悟老悟老述情三頌自持淡泊不事化緣夜坐舉枯木話二首  其一",
        "id": "02bc464a-1cfd-49e1-9839-3d639ba7094b"
    },
    {
        "author": "王洋",
        "paragraphs": [
            "身如枯木了生涯，那更迎春競物華。",
            "金粟病中猶示衆，如来到處不須誇。",
            "毗盧法藏無心供，兜率陀天自散花。",
            "比似出門千萬事，何如豐儉且隨家。"
        ],
        "title": "贈開先悟老悟老述情三頌自持淡泊不事化緣夜坐舉枯木話二首  其二",
        "id": "f2a6eeb2-9fe7-40a9-8d8b-f2a1b5f630e3"
    },
    {
        "author": "王洋",
        "paragraphs": [
            "平地相逢已二年，重尋勝處少留連。",
            "千峰拱足煙霞表，飛鳥啣花几席前。",
            "白雪擁窗齋竈冷，春風吹谷野芳妍。",
            "四時坐斷閑消息，古佛心燈萬古傳。"
        ],
        "title": "天池贈回老",
        "id": "b8e42a11-7241-4655-b89d-c0bfcd3c0979"
    },
    {
        "author": "王洋",
        "paragraphs": [
            "壞色寒惟破面藤，寄情顯裕一孤僧。",
            "花天捧日朝分供，山鬼呼風夜撲燈。",
            "何日庵居同兀兀，羡君身外只騰騰。",
            "是非不到争多少，前寺經山只一層。"
        ],
        "title": "贈後庵顯裕僧",
        "id": "ed0ee869-5bbf-404c-a31e-5ff3764d4450"
    },
    {
        "author": "王洋",
        "paragraphs": [
            "蚤鶯聲轉雜危弦，驚散書窗午枕眠。",
            "大法鼓聲胡部曲，摩登伽戲野狐禪。",
            "眼中顛倒迷情事，世上縱横使鬼錢。",
            "爛煮瓠壺鍾鼎食，山堂誰道獨翛然。"
        ],
        "title": "元日倦臥書齋聞僧食未敢歌鼓聲作繼以清唱感而戲作",
        "id": "90d754cf-af15-4138-a689-13e482181929"
    },
    {
        "author": "王洋",
        "paragraphs": [
            "白沙太守性多能，儒業箕裘祖佛燈。",
            "酒减三分留待客，草髙一丈遠招僧。",
            "見成齋飯非長計，創立叢林是大乘。",
            "好住溈山十年後，牯牛爛欑不須繩。"
        ],
        "title": "伯氏自儀真招寶覺師住持以詩促行",
        "id": "95d5f6ad-2bd6-4e4e-9e98-c391a38d7fc4"
    },
    {
        "author": "王洋",
        "paragraphs": [
            "夏淺春餘宇宙清，溪山千里送君行。",
            "今宵柳岸半輪月，何處花村飛錫聲。",
            "衣挽嶺雲猶带濕，鶴隨杯渡不須驚。",
            "江頭一線輕帆急，穏壓鯨波氣自平。"
        ],
        "title": "送寶覺禪師",
        "id": "3a46a262-abba-4164-8833-d87edbc541b9"
    },
    {
        "author": "王洋",
        "paragraphs": [
            "曉衝輕浪遠煙迷，聞道方爲訓導師。",
            "綠髪小童辭俗日，白頭老子泛舟時。",
            "自緣旅客蔬盤早，不是闍黎鐘飯遲。",
            "欲別殷勤更留客，逢君知是舊相知。"
        ],
        "title": "過慈感知古闍黎爲童行落髪留飯偶已食不果留",
        "id": "b8850a52-ecaf-4937-826a-cb87b7003bee"
    },
    {
        "author": "王洋",
        "paragraphs": [
            "相見還如相別時，杖頭眀月舊相隨。",
            "五亭溪下西風静，六合沙邉夏日曦。",
            "洗鉢又辭香積飯，傳衣仍是雪山兒。",
            "要須桑下無三宿，不爲淮南塞草衰。"
        ],
        "title": "和伯氏別元老贈行",
        "id": "e7b89a1b-3cc6-4384-a3c1-ace8a7b30286"
    },
    {
        "author": "王洋",
        "paragraphs": [
            "早歲希夷合道真，八年静默已全神。",
            "收還赤子無爲境，留得丹霄自在身。",
            "獨與老荘談妙理，不分儒釋是殊倫。",
            "有時醉露真消息，流水桃花不誤人。"
        ],
        "title": "留贈太平劉道士",
        "id": "26da2471-8261-4a6c-b317-64ef46b14c9d"
    },
    {
        "author": "王洋",
        "paragraphs": [
            "僊翁八十保純精，自解真符不送迎。",
            "信是虚閑能卻老，從教草木不知名。",
            "交鄰有興開三徑，只用無求度一生。",
            "聞說嵌巖雲石路，翁能行處我能行。"
        ],
        "title": "和贈鄭法師",
        "id": "085955a1-b826-428d-b8f0-2bdfd159472c"
    },
    {
        "author": "王洋",
        "paragraphs": [
            "洞門九鎖是天關，出世那知在世間。",
            "行客衝煙排洞戶，主人失足到人寰。",
            "飽餐蔬筍充朝暮，便與孤雲結往還。",
            "因爲群仙作家主，卻應我到勝君閑。"
        ],
        "title": "和贈知宫",
        "id": "9da88bfb-eecf-4c03-b958-3122825aa19e"
    },
    {
        "author": "王洋",
        "paragraphs": [
            "白布衫韝時節新，嬌鬟豐口綺羅春。",
            "滿城菡萏官同樂，午夜簫歌社降神。",
            "繼晝尋棋三净侣，聞燈堅坐一閑身。",
            "不須强學行春客，兒女多應不要人。"
        ],
        "title": "元夕夜與戎琳殊三老僧對棋琳請作詩賦之",
        "id": "58647620-8bf2-4885-a2eb-e30b4fa702e1"
    },
    {
        "author": "王洋",
        "paragraphs": [
            "三十年餘病作魔，相思長恨隔關河。",
            "僧窗開讀君書至，丈室分龕我暫過。",
            "憶爾音容如會合，感懷踪跡念蹉跎。",
            "兩篇價有千金重，若比千金更不磨。"
        ],
        "title": "與長老夜話出故人俞宋護書予至山之日俞書適至書中又相問訊感而賦詩二篇俞郊居婺源草堂蔬圃教子讀書鄉人重之聞近苦目疾殊可念  其一",
        "id": "f1e53008-a58d-471e-8c35-41f146a495b7"
    },
    {
        "author": "王洋",
        "paragraphs": [
            "法海空門老伏波，婺源槐市病維摩。",
            "道無同異要當爾，命有窮通可奈何。",
            "兩目再清張籍在，一經傳子鳯毛多。",
            "飽聞行業書鄉社，得失功名付浩歌。"
        ],
        "title": "與長老夜話出故人俞宋護書予至山之日俞書適至書中又相問訊感而賦詩二篇俞郊居婺源草堂蔬圃教子讀書鄉人重之聞近苦目疾殊可念  其二",
        "id": "688531e9-195c-431e-a173-95f8b3189f51"
    },
    {
        "author": "王洋",
        "paragraphs": [
            "前代風流顔太師，英風烈烈動朝儀。",
            "危身已著當時節，正筆猶開百世疑。",
            "兒作此書真識路，翁因憶汝念臨岐。",
            "殷勤莫改平原腳，慶及門閭會有時。"
        ],
        "title": "得小兒書寄二陳學顔字有楷法",
        "id": "87bbe201-eb60-4c36-a0e0-954987b8f273"
    },
    {
        "author": "王洋",
        "paragraphs": [
            "滿盎濃薰靄綠雲，可憐珍韻不長存。",
            "病妻功罷初嘗液，壯士酣餘更破樽。",
            "千日留春傳古昔，一宵遺愛有缾盆。",
            "明朝試榜揚雄宅，恐有壺車忽到門。"
        ],
        "title": "酒熟未酌鄉人次第固未及伯氏伯氏因失酒以詩謫之謹繼韻解嘲",
        "id": "c083b7d8-f3bc-4eff-8b4f-39ac00f8dd30"
    },
    {
        "author": "王洋",
        "paragraphs": [
            "我生南北本殊津，邂逅相逢若聚蘋。",
            "故納破愁成一笑，應憐對影只三人。",
            "居嫌共邑猶分袂，醉覺同心只異身。",
            "送客溪邉一惆悵，新歡過眼又前塵。"
        ],
        "title": "謙仲好古攜酒見過伯氏以詩謝之次韻",
        "id": "cdd1d1b3-18ed-426b-9619-0a007e3ad12f"
    },
    {
        "author": "王洋",
        "paragraphs": [
            "飄零何處是通津，陸有飛蓬水有蘋。",
            "賦稟但隨升斗祿，姓名常後百千人。",
            "趨炎未肯施先足，耐冷何須便曲身。",
            "祗有鳴塤恐難繼，此心端欲避芳塵。"
        ],
        "title": "次蘋字韻即事",
        "id": "e28d2392-c552-42e1-a315-06d6861a3c47"
    },
    {
        "author": "王洋",
        "paragraphs": [
            "問宅無成復問津，青衫長是照青蘋。",
            "生涯異日知何地，性命如今正屬人。",
            "螻蟻命輕難報國，蟲魚買絕拙謀身。",
            "五年湖海成何事，只得冠纓不染塵。"
        ],
        "title": "伯氏再以前韻即事復繼韻",
        "id": "2afca48a-bd31-4791-966a-e0945e1e2fbd"
    },
    {
        "author": "王洋",
        "paragraphs": [
            "相過何日買輕舠，十里思君奈鬰陶。",
            "莫謂遠煙迷野樹，且看飛絮舞江臯。",
            "難追競病傳清晝，且合亡何引濁醪。",
            "除卻醉鄉岐路穩，人間無處不風濤。"
        ],
        "title": "伯氏以詩投郭謙仲叙未相過之意次韻",
        "id": "af2ee305-11e8-4739-939f-daffa39cab53"
    },
    {
        "author": "王洋",
        "paragraphs": [
            "釣叟生涯止一舠，興來猶復醉陶陶。",
            "知君自欲營新築，繼世那聞有舊臯。",
            "野性素來便野趣，春山唯恐欠春醪。",
            "果能過我論文字，且擬張帆看怒濤。"
        ],
        "title": "髙民瞻以前韻作詩因酬",
        "id": "39f4eea7-597e-4ca1-abd7-a0d18e0f9a37"
    },
    {
        "author": "王洋",
        "paragraphs": [
            "報我新詩疾轉舠，論文始信賴薰陶。",
            "追風定見驥千里，鳴野今聞鶴九臯。",
            "看劍爲君傾薄酒，張弓何日畏春醪。",
            "不煩更問珊瑚樹，舊繡年來拆海濤。"
        ],
        "title": "民瞻再作詩復以前韻酬之",
        "id": "5ec4d419-9abb-4e9f-9a9c-209dd33f7141"
    },
    {
        "author": "王洋",
        "paragraphs": [
            "解組歸尋梵釋宫，帆風舟轉疾飛蓬。",
            "棠陰留付長江外，山色收來數筆中。",
            "聞說笑談供燕席，有時魚鳥襍籖筒。",
            "豈唯政譽歌襦袴，文字由來繼古風。"
        ],
        "tags": [
            "长江"
        ],
        "title": "和伯氏德清道中",
        "id": "70688417-a9be-4185-bb41-3d5937135d91"
    },
    {
        "author": "王洋",
        "paragraphs": [
            "力盪橫空萬斛舟，一函酬唱紀川遊。",
            "篇篇秀潤東南竹，落落珠璣小大鄒。",
            "人物百年同富壽，客懷千里夢逡遒。",
            "主人合作鯨川楫，無奈髙情寄一邱。"
        ],
        "title": "伯氏臨江使君寄薌林次韻  其一",
        "id": "8169768d-d514-456c-a0a2-a250e6b1bf26"
    },
    {
        "author": "王洋",
        "paragraphs": [
            "君王勸駕一輕舟，賜履西江飽勝遊。",
            "井邑詩書今化魯，春秋盟會不書鄒。",
            "詩中侯印知無分，筆下尊拳勿太遒。",
            "快讀新章與神會，蠧關門掩夢經邱。"
        ],
        "title": "伯氏臨江使君寄薌林次韻  其二",
        "id": "d19ac590-18e5-468d-98b8-1d235cf48039"
    },
    {
        "author": "王洋",
        "paragraphs": [
            "松竹窗邉拂簡書，芙蓉水伴戲龜魚。",
            "雁行千里時一往，蜂得一房聊共居。",
            "千二百年形骨健，三十六計米鹽疏。",
            "齒牙缺落無衰病，慚愧當年謝幼輿。"
        ],
        "title": "和伯氏二首  其一",
        "id": "2b6f4cbe-df05-4715-b788-5b6da0282123"
    },
    {
        "author": "王洋",
        "paragraphs": [
            "眼見群兒倦走書，明瓊忽報漲雙魚。",
            "造端萬緒自成室，迷路多岐要卜居。",
            "談氏龜兒門相在，微之道保曉星疏。",
            "願翁壽考貽孫子，文有千箱德有輿。"
        ],
        "title": "和伯氏二首  其二",
        "id": "c3b3dc71-be0a-4c48-9ba2-04332ea96f04"
    },
    {
        "author": "王洋",
        "paragraphs": [
            "憔悴非同十載前，旅酬那復似初筵。",
            "蜜房羽客非無課，木局枯棋亦任緣。",
            "得酒且思陪笑語，著詩終欲共林泉。",
            "北壇居士新登拜，租得茶山又一年。"
        ],
        "title": "次曾吉父韻",
        "id": "c67bf141-9c3e-46ce-b4c0-a8ede7755aa7"
    },
    {
        "author": "王洋",
        "paragraphs": [
            "行藥蕭晨放步遲，嘯臺秋色飽秋時。",
            "樂天何意病爲伴，樊素不收春自隨。",
            "舊雨故人頻問疾，茅君使者净窺棋。",
            "拂衣身健丹楓路，積壓風光剩費詩。"
        ],
        "title": "曾吉父出示和鄭固道病中詩次韻",
        "id": "e5aac3f7-2a6c-4e7b-b33a-aa55b996e1c8"
    },
    {
        "author": "王洋",
        "paragraphs": [
            "蒲柳先衰祗自驚，静思前事似前生。",
            "力侔元氣推先覺，醉打愁城堪一行。",
            "求援援暌緣富厚，鼓宫宫動亦虧成。",
            "會當載酒論奇字，日暮江天得細傾。"
        ],
        "title": "吉父用晁恭道韻作詩謝同會次韻",
        "id": "af29a80f-9c94-4eda-b257-c3aafb0ff5ca"
    },
    {
        "author": "王洋",
        "paragraphs": [
            "醉吟居士桃李曲，忠孝相家鸚鵡杯。",
            "情隨蘭畹碧香注，詩送茶山煙雨來。",
            "溪邉官柳意欲盡，枝上海棠紅半開。",
            "不應物色相攜手，驚喚南池春夢回。"
        ],
        "title": "曾吉父以詩招客次韻",
        "id": "74d73650-0120-435b-b843-a387660fec86"
    },
    {
        "author": "王洋",
        "paragraphs": [
            "此生休戚已前期，命薄天公不可移。",
            "一飲且同今日醉，數篇曾見古人詩。",
            "青山招我成長計，白髪欺人亦太癡。",
            "莫與老翁疑甲子，當年猶記會沙隨。"
        ],
        "title": "和吉父賦隨字韻",
        "id": "c8c99bcf-684c-4414-b4ff-fa3aef8e0bb4"
    },
    {
        "author": "王洋",
        "paragraphs": [
            "景物隨人也解愁，年來諼草不忘憂。",
            "微官自縳敢辭冷，倦鳥縱歸何處投。",
            "一歲又聞禾黍熟，百年惟喜甲兵休。",
            "人生佳節真難遇，莫惜重陽菊滿頭。"
        ],
        "title": "和吉父示送别七言",
        "id": "2a65cb0b-11d8-4736-9e4d-35aeaed03487"
    },
    {
        "author": "王洋",
        "paragraphs": [
            "病折丹心一寸灰，猶憐花月照雲罍。",
            "碧腴既許投交分，黄菊從教卻放開。",
            "上客醉時花婀娜，綺筵歌罷月遲徊。",
            "白頭賀監頻三請，好客從前招不來。"
        ],
        "title": "和吉父還谹父詩",
        "id": "c924d431-d49a-473e-9fc8-63778e0eee70"
    },
    {
        "author": "王洋",
        "paragraphs": [
            "瘧有黎邱競出奇，操矛不報主人知。",
            "問渠去處終無定，與我周旋便有期。",
            "貧似淵明猶愛酒，瘦如工部只緣詩。",
            "但教酒入無功社，何用詩稱國士爲。"
        ],
        "title": "和吉父贈谹父詩",
        "id": "7c506891-825d-43d7-8a4c-0e204ae78575"
    },
    {
        "author": "王洋",
        "paragraphs": [
            "柳徑桃蹊草色新，一年春半又侵尋。",
            "無情燕子疑巢冷，多怒鳴蛙互目禁。",
            "滿眼爲花留色艷，轉頭遺我是清陰。",
            "莫愁艇子芙蓉檝，且聽拏音作好音。"
        ],
        "title": "和曾谹父簡吉父伯南坡",
        "id": "f376e3fc-9f3b-4a66-b2ab-d21a74009767"
    },
    {
        "author": "王洋",
        "paragraphs": [
            "時豐報祀拂黄收，共說金穰更幾秋。",
            "樹染烟濃山着色，月臨天迥水明樓。",
            "盈囷黍答三時力，七字詩銷萬斛愁。",
            "飽飯哦詩醉山月，不妨歸老一扁舟。"
        ],
        "title": "和谹父小雨秋凉",
        "id": "3e207338-13fd-4980-9a29-c142995d69f6"
    },
    {
        "author": "王洋",
        "paragraphs": [
            "日日尋春春未休，髙情可是愜風流。",
            "詩如濯錦江波色，身在浣花流水頭。",
            "行想袿裳分襞積，晚因魚鳥得遲留。",
            "草堂費盡無人寄，悵望前溪獨自愁。"
        ],
        "title": "和谹父攜家南坡期以招客",
        "id": "4442ad3f-a724-46c7-887c-e21e294a05d1"
    },
    {
        "author": "王洋",
        "paragraphs": [
            "此身初不敢圖安，老去偏憂行路難。",
            "欲調舟車難用法，偕行僕從只宜寬。",
            "已持食節多虞病，嫌重装囊少慮寒。",
            "且替疲兵充守宅，詩成莫惜寄來看。"
        ],
        "title": "答秀實見招",
        "id": "7869ed66-a2c2-43c6-909b-2c2c4bf0c193"
    },
    {
        "author": "王洋",
        "paragraphs": [
            "折除官職是聲稱，利達文章不易幷。",
            "聯句每容分短韻，五言今始見長城。",
            "將軍莊畔傷沉甲，處士廬邉笑盗名。",
            "我欲抱鋤歸問婦，揶揄未許餉春耕。"
        ],
        "title": "秀實監丞復寄二篇譏商彦不至亦微見及因次韻",
        "id": "be125f4e-b2e1-490b-b726-21c7cd270fb0"
    },
    {
        "author": "王洋",
        "paragraphs": [
            "幸分微祿養閑身，杖策登髙擬令辰。",
            "貧愧减員招酒伴，閑多債數得詩人。",
            "不辭眼見黄花舊，卻恐花驚白髪新。",
            "人道二疏賢父子，我疑文采是天倫。"
        ],
        "title": "和嘉仲秀實九日詩",
        "id": "eb1f0e28-831d-4a9f-813b-9197180077d5"
    },
    {
        "author": "王洋",
        "paragraphs": [
            "短莛投迹類蓬麻，何似差吟得當檛。",
            "藏跡豈期今脫死，迎軍幾處早分髽。",
            "池塘带雪猶涵溟，林谷先春已豁谺。",
            "莫謂寒荄更無分，春來也解露雙芽。"
        ],
        "title": "次二兄韻",
        "id": "54a11479-e91d-4aef-a663-3e6302443af8"
    },
    {
        "author": "王洋",
        "paragraphs": [
            "春行日日度芳林，僧夢回看午轉陰。",
            "閑喜林塘多静態，忙輸蜂蝶見花心。",
            "三杯酒後逢人醉，幾首詩多取意吟。",
            "慚愧孟郊三百首，何人收拾薦薰琴。"
        ],
        "title": "僕近還舍以一篇餉秀實蒙以兩篇見酢謹用前韻再酬一篇",
        "id": "46e8d08c-b636-4ca0-ae4f-749c4fa3230a"
    },
    {
        "author": "王洋",
        "paragraphs": [
            "老知白髪愧花林，望絕華筵繼晝陰。",
            "病與物疏鎖火性，貧知分薄更灰心。",
            "春收紅紫如辭客，風入松篁得伴吟。",
            "莫恨蔬盤欠何肉，文園病渇只因琴。"
        ],
        "title": "和周秀實用前韻",
        "id": "894315ec-5f17-4a23-bb03-6b66ae3c4770"
    },
    {
        "author": "王洋",
        "paragraphs": [
            "舊日衣冠說武林，風流曾不减山陰。",
            "百年人物千山秀，萬里功名天下心。",
            "族姓人人誇盛事，溪山處處稱髙吟。",
            "後生欲聽清商曲，莫學無弦只撫琴。"
        ],
        "title": "和周仲嘉再示三篇  其一",
        "id": "874ec446-b5e6-49fd-9398-180c52b514f3"
    },
    {
        "author": "王洋",
        "paragraphs": [
            "花有芳叢竹有林，春來各競趁光陰。",
            "妍媸等是目前事，冷淡方知異日心。",
            "十二里山長隔面，一帆風地每傳吟。",
            "髙山流水人知否，綠綺窗間自曉琴。"
        ],
        "title": "和周仲嘉再示三篇  其二",
        "id": "80af8a36-1716-47a8-a224-3f4c188554b7"
    },
    {
        "author": "王洋",
        "paragraphs": [
            "長篇大軸勢如林，慰我窮愁正結陰。",
            "數首娯憂兼寓物，幾人對面便知心。",
            "多求筆吏供濡墨，剩買筠筒給浩吟。",
            "閑靜心情如此少，能聽賀若是知琴。"
        ],
        "title": "和周仲嘉再示三篇  其三",
        "id": "01ba3e54-2cf6-4fd6-9cfe-79198a77cbea"
    },
    {
        "author": "王洋",
        "paragraphs": [
            "身似鷦鷯寄遠林，仍將病骨卜晴陰。",
            "有情緣墮有情法，無處雲知無處心。",
            "棋對僧窗時自縱，詩傳人口不堪吟。",
            "感君裁鑒多清賞，收拾焦桐爨下琴。"
        ],
        "title": "秀實再用前韻惠詩再答 答見贈",
        "id": "f54782bd-3bc8-47f0-b41a-006a2af82783"
    },
    {
        "author": "王洋",
        "paragraphs": [
            "聲馳南國秀千林，逸氣終疑困華陰。",
            "病任燒空不燒火，詩唯傳句不傳心。",
            "當年宗魯江西夢，異日睎顔洛下吟。",
            "直把風流付邱壑，真如封鎖匣中琴。"
        ],
        "title": "秀實再用前韻惠詩再答 答自述",
        "id": "5763171c-7d65-4b03-9ff4-36b23ec4b81b"
    },
    {
        "author": "王洋",
        "paragraphs": [
            "春來秋去鎖煙扉，此境人間不易知。",
            "强遣憂愁須藉酒，巧傳消息卻因詩。",
            "生緣有累難除藥，性本無爲不用醫。",
            "苦樂從來略相對，乘車須記飯牛時。"
        ],
        "title": "和知字韻二篇 答解嘲",
        "id": "35d74e80-cdd9-4318-b859-c3cef10f855a"
    },
    {
        "author": "王洋",
        "paragraphs": [
            "全無客到掩庵扉，冷暖心腸袛自知。",
            "貧欠飯租難乞米，午虧睡課且裁詩。",
            "已傷刄自驚逢敵，多病人難更說醫。",
            "强半工夫付詩軸，獨慚騎吏立門時。"
        ],
        "title": "和知字韻二篇 答寄贈",
        "id": "03f2f012-3512-4784-93c3-092b6f156bc2"
    },
    {
        "author": "王洋",
        "paragraphs": [
            "柴車朝出莫柴扉，麋鹿情通麋鹿知。",
            "寓目每因思舊約，破顔時幸讀新詩。",
            "妻兒債負真寃境，祖佛因緣即妙醫。",
            "救火抱薪還止火，只嫌虛幻沒休時。"
        ],
        "title": "和秀實扉字韻",
        "id": "0f185506-6cb1-4ae4-9e33-0f0df9939080"
    },
    {
        "author": "王洋",
        "paragraphs": [
            "早衝料峭别巖扉，惜别音容意自知。",
            "道上每因同客笑，篋中常恨少君詩。",
            "飽参靜定推先覺，苦炙虛空得下醫。",
            "菽韭盤空春睡起，伯仁還遇火攻時。"
        ],
        "title": "奉酬秀實報章外以前韻示謔且聞灼艾次韻",
        "id": "296ec64f-e7cc-48bf-82d8-fd8fc5d45263"
    },
    {
        "author": "王洋",
        "paragraphs": [
            "去秋九日失歸期，今度花前又過時。",
            "喚客便宜傾鑿落，與誰同伴插酴醿。",
            "新甘未厭松江鱠，敏捷先酬季父詩。",
            "莫道野翁無食品，葵羹爛煑亦偏宜。"
        ],
        "title": "和仲嘉示秀實",
        "id": "ff5a9af7-6e53-4efa-afcf-1db3343ad4aa"
    },
    {
        "author": "王洋",
        "paragraphs": [
            "未春先以約春期，載酒如何卻負時。",
            "搖想醉狂哦舴艋，也知歸客趁酴醿。",
            "阿瞞氣懾周瑜陣，樊素心貪白傳詩。",
            "橫槊賦詩俱占卻，據鞍矍鑠正相宜。"
        ],
        "title": "和秀實答仲嘉",
        "id": "9b425cdf-312b-4b05-8707-f96e5c868a61"
    },
    {
        "author": "王洋",
        "paragraphs": [
            "十風九雨一春除，散綠留紅證夏初。",
            "心事自應隨念遠，年華未省向人疏。",
            "欲開胸次猶須酒，泛若因緣卻爲書。",
            "飽滿盤天久無望，良規真恐在污渠。"
        ],
        "title": "和秀實",
        "id": "d0b4b692-2ee1-40a7-903f-75e034a3a7e4"
    },
    {
        "author": "王洋",
        "paragraphs": [
            "二千里外命車輪，慰我言詞字字新。",
            "自向江西逢隱吏，方知物外有髙人。",
            "頻將篇什收風月，怠整形儀作搢紳。",
            "相對茅簷終日語，從教人道是沉淪。"
        ],
        "title": "和秀實寄尹商老見訪",
        "id": "227b175b-6a01-477f-b422-6665ba15a113"
    },
    {
        "author": "王洋",
        "paragraphs": [
            "紅剝芳菲綠作叢，搖知惆悵兩心同。",
            "結交舊燕多情語，消病殘花無用紅。",
            "獻計欲居塵境外，投名且向酒壺中。",
            "新來但覺多新様，不道襟懷盡古風。"
        ],
        "title": "再和答秀實  其一",
        "id": "f3ea0bf8-b711-465e-a634-2b7948a1bae3"
    },
    {
        "author": "王洋",
        "paragraphs": [
            "老境看來亦悄然，方知世味有無邉。",
            "忙中受用非關我，静裏風光總是禪。",
            "易□常參饑後眼，酬有只有飽時眠。",
            "周翁百事多恬退，詩律從來不受憐。"
        ],
        "title": "再和答秀實  其二",
        "id": "8394decf-3f4f-4724-9585-aa68c6053f26"
    },
    {
        "author": "王洋",
        "paragraphs": [
            "世德聯綿自漢朝，元功當日說蕭曹。",
            "營分細柳威名重，笑指飛煙量度髙。",
            "文挾素勳誰與敵，詩推餘事尚稱豪。",
            "了知三阮逃名久，恐被名牽未可逃。"
        ],
        "title": "和秀實别寄二篇  其一",
        "id": "8956772b-1235-4b6d-ab26-27f2c8257975"
    },
    {
        "author": "王洋",
        "paragraphs": [
            "香火社閑棋度日，溪山伴靜酒爲年。",
            "碧霄鶴唳詩情遠，湖院僧知茶夢圓。",
            "常喜春鉏行佚老，每嫌棋路尚爭先。",
            "平湖草岸經行好，後夜延緣刺釣船。"
        ],
        "title": "和秀實别寄二篇  其二",
        "id": "92dc267b-83e0-4af8-8f4b-4f5b48c05e79"
    },
    {
        "author": "王洋",
        "paragraphs": [
            "氣血扶輿夢幻身，用多補少不調匀。",
            "如今滴水滴凍客，便是貪花貪酒人。",
            "髪白容衰爭早晚，官榮家富費精神。",
            "空花若解揩摩盡，方識人間一笑春。"
        ],
        "title": "秀實惠簡問閑居消息有滴水滴凍之語以詩報之  其一",
        "id": "f2ae664a-0f15-4280-b59f-f7de5896009b"
    },
    {
        "author": "王洋",
        "paragraphs": [
            "晨鐘齋鼓住僧園，縱不陪堂已一般。",
            "恐爲因緣略相似，若無消息自難安。",
            "樂爲苦本宜先戒，病是良醫要好看。",
            "爲問爐香經卷外，有無塵妄更相干。"
        ],
        "title": "秀實惠簡問閑居消息有滴水滴凍之語以詩報之  其二",
        "id": "049e3b8e-cf7c-4e05-acb9-b05365c352be"
    },
    {
        "author": "王洋",
        "paragraphs": [
            "履堅抱節有誰如，本爲書窮更買書。",
            "命欲問天何厚薄，貧多聞道是乘除。",
            "倉箱粟帛常虧課，庭戶芝蘭獨獻餘。",
            "氣味如君略相似，只論詩律愧空疏。"
        ],
        "title": "得丁執中書和前韻依用韻一首",
        "id": "6fc30e9b-446d-4d74-8da9-ae364ec2757e"
    },
    {
        "author": "王洋",
        "paragraphs": [
            "筠陽太守舊知聞，筆力清新思不群。",
            "泰道自當隨紀歷，蹇塗何用慶書雲。",
            "杯中旨酒衰難盡，牀上愁妻病未分。",
            "故向琳宫同寂寞，一爐香火伴清芬。"
        ],
        "title": "趙筠州惠書賀冬道予得宫觀訝久無書且勸滿泛壽杯及問老妻安否",
        "id": "9b13596d-77c3-4670-aac9-de6e3ffbac54"
    },
    {
        "author": "王洋",
        "paragraphs": [
            "慚愧詩筒數往回，自嫌局促困駑材。",
            "塵蹤已挂舊官壁，妙語猶隨新雨來。",
            "好客共謀良夜醉，養花長得四時開。",
            "知君客裏猶行樂，端爲襟懷不染埃。"
        ],
        "title": "杜倅再示前韻繼之二首  其一",
        "id": "678a4f1d-0843-4a13-974f-ff19fdde3dfd"
    },
    {
        "author": "王洋",
        "paragraphs": [
            "不惜分餘爲借光，情同結客少年場。",
            "誰知親拜六篇語，全勝搖聞十里香。",
            "自嘆滿頭頻獻白，敢言三俎欲懷黄。",
            "一缾一鉢煙波裏，徑入苕溪向水央。"
        ],
        "title": "杜倅再示前韻繼之二首  其二",
        "id": "1458bad7-7976-41d4-a409-f85ede7d0966"
    },
    {
        "author": "王洋",
        "paragraphs": [
            "報道春風莫便回，少陵凖擬作詩材。",
            "公然背我堂堂去，略不隨人得得來。",
            "花占三春官已滿，河專一壑幕初開。",
            "已知風物長流轉，得舉朱弦且拂埃。"
        ],
        "title": "再酬杜倅兩詩用前韻  其一",
        "id": "6652eb0c-c0ce-4126-8506-eead74d52a8c"
    },
    {
        "author": "王洋",
        "paragraphs": [
            "昨朝珠玉已爭光，再轉旌旗再擅場。",
            "景物歲時俱婉娩，德人言語亦馨香。",
            "歌風燕子初爭語，藏柳鴉兒學畫黄。",
            "牽率賡酬無健句，鸞聲只合聽央央。"
        ],
        "title": "再酬杜倅兩詩用前韻  其二",
        "id": "a67272d9-50a5-4920-8077-b13d5453eafb"
    },
    {
        "author": "王洋",
        "paragraphs": [
            "三年築冶困塵迷，且拂塵埃下錦溪。",
            "客子雲山無定宅，令君桃李已成蹊。",
            "閑情聊賦籬邉菊，快意須分物外題。",
            "粉署仙郎臥江渚，相逢莫惜醉如泥。"
        ],
        "title": "楊先寄安仁因簡熊叔雅趙令幷次前韻",
        "id": "938ecfe7-9992-46c2-8f1d-347ca0237cc6"
    },
    {
        "author": "王洋",
        "paragraphs": [
            "數州形勝共鄉關，江浦淮堧一望間。",
            "長恨崎嶇千里隔，那知邂逅兩身閑。",
            "稻粱要足幾時足，閭井欲還何日還。",
            "猶勝拘牽名利客，心無一事看春山。"
        ],
        "title": "葛秘校和予關字韻詩兩篇再以一篇奉酬",
        "id": "a1ae7fa8-80c1-46c7-90ea-2f761ee5788c"
    },
    {
        "author": "王洋",
        "paragraphs": [
            "長淮千里擁雙旌，攬轡曾聞志已清。",
            "槐市早年先走譽，橋門多士羡蜚聲。",
            "山長靜默溪長綠，人有豪華物有英。",
            "早趁官閑剩尋賞，它年車騎不單行。"
        ],
        "title": "沈大虛以丁求安韻寄兩篇次韻",
        "id": "18970eff-6701-4a13-b5bd-78001aec9f31"
    },
    {
        "author": "王洋",
        "paragraphs": [
            "長須晨送一函書，語不周遮意有餘。",
            "雨滿一犂知過望，草開三逕喜如初。",
            "黄魚白酒江頭市，綠竹青蒲隱士居。",
            "病後世緣多懶惰，相逢詩酒未全疏。"
        ],
        "title": "子楚寄吏報章復用前韻再寄一篇",
        "id": "398ea1c2-c5e7-4b8b-a600-33743758c5e3"
    },
    {
        "author": "王洋",
        "paragraphs": [
            "雨闇長亭去驛賒，褰帷那免歎年華。",
            "應緣問俗頒温詔，卻得名園看好花。",
            "晴入郊圻初浩蕩，春隨杖屨得津涯。",
            "仙郎不解收珠玉，别乘歸時載滿車。"
        ],
        "title": "和趙倅兼善觀徐園詩",
        "id": "c988dd37-9902-4215-a0af-b702f9569aa5"
    },
    {
        "author": "王洋",
        "paragraphs": [
            "堆案文書不用嗟，新詩字字說芳華。",
            "題輿事省時眠草，綸閣文髙合判花。",
            "莫待春歸空悵望，須知醉裏有生涯。",
            "如何爲向邦侯說，整頓清明載酒車。"
        ],
        "title": "再次前韻",
        "id": "105a03f5-93fe-48ff-b77a-84eaf81b0919"
    },
    {
        "author": "王洋",
        "paragraphs": [
            "布鼓何堪付阿香，平生癡絕亦長康。",
            "曲成下里安知宋，疏就中郎不姓常。",
            "未許芳馨依杜若，搖窺光怪識干將。",
            "秋風一水空相望，留滯何時貢玉堂。"
        ],
        "title": "厚載王君求僕賦寄閑齋詩又欲僕作晚實此君二詩皆未果惠然枉佳篇甚厚非老鈍所及聊次韻奉酬",
        "id": "13294fd6-5f0f-4117-aeb8-8712ac8e4620"
    },
    {
        "author": "王洋",
        "paragraphs": [
            "幾葉文章開一花，布裘中句已名家。",
            "無心於世苦亡賴，生子如郎定可誇。",
            "行矣齋房思賈傳，莫將髙論詆王嘉。",
            "冥鴻一去自千里，寂寞沙村只望涯。"
        ],
        "title": "和徐思遠韻",
        "id": "d8768d8a-dd8a-4533-b90c-0d47848262d9"
    },
    {
        "author": "王洋",
        "paragraphs": [
            "故國愁來有所思，那堪更讀四愁詩。",
            "令君術業輝千古，處士才名冠一時。",
            "醉後嘯歌爭氣焰，閑來履屐共追隨。",
            "詩豪酒俠方推重，野客何知但朵頥。"
        ],
        "title": "和滕宰與徐思遠",
        "id": "c89be9e1-ceb9-4851-b715-63dc74702f4e"
    },
    {
        "author": "王洋",
        "paragraphs": [
            "節物催人莫自悲，開顔且喜看君詩。",
            "飯抛宿歲因輕棄，酒爲迎年故重違。",
            "照鏡不收寒鷺影，藏鈎新與少年期。",
            "何須直待東風醉，紅燭花前且滿枝。"
        ],
        "title": "和徐思遠歲除",
        "id": "c03e04b3-3029-4159-a126-fc30703fb5d7"
    },
    {
        "author": "王洋",
        "paragraphs": [
            "幾處澄輝幾處秋，好閑時上水明樓。",
            "誰憐老子風前興，爲遣中郎醉上舟。",
            "一带橫空長漠漠，時看飛棟影悠悠。",
            "今宵踏月歸時節，莫罵徐郎只暗遊。"
        ],
        "title": "徐思遠出示月夜登樓詩句法甚髙不類平生語幸少卑之在我輩中自不失爲社頭且使時見一斑也",
        "id": "2d099d0a-d8ef-4ba5-a2b0-90d5aae88256"
    },
    {
        "author": "王洋",
        "paragraphs": [
            "與君淮浦接鄉關，聞道忙中也自閑。",
            "身似浮花真客宅，心歸實地是家山。",
            "窗明篤耨朝烟細，榻靜籧篨午夢殘。",
            "更問前生李居士，南行今到幾人間。"
        ],
        "title": "李尹叔知丞借華嚴于仙山子楚以詩道其事李有和詩因以次韻",
        "id": "1462526c-509e-427b-a7aa-a591a56ee285"
    },
    {
        "author": "王洋",
        "paragraphs": [
            "天作長綃玉作圖，恍然身世在冰壺。",
            "歲期共飽如頒粟，瑞要均行勝得珠。",
            "未辦五湖揚短艇，且謀雙鯉喚長鬚。",
            "清朝不要培芝菌，正好稱觴頌正符。"
        ],
        "title": "和張中大  其一",
        "id": "f3046da2-571a-45a1-89fd-31a00ea58c7f"
    },
    {
        "author": "王洋",
        "paragraphs": [
            "憶昔開元夜宴圖，錦爲方丈玉爲壺。",
            "但誇北里樓吹笛，誰問長安米勝珠。",
            "事去牽連難雪耻，愁來陪奉長霜鬚。",
            "兔園巖穴皆時彦，一斗青精過刻符。"
        ],
        "title": "和張中大  其二",
        "id": "779e05ee-f7fa-43e2-9a1e-63f095eec1f6"
    },
    {
        "author": "王洋",
        "paragraphs": [
            "昔年曾嘆小差池，官带榮名自有時。",
            "二火並光君有漸，一茅覆屋兩相宜。",
            "心田自樂緣知足，世路無求亦少思。",
            "好是一丘藏曲折，也無鄰里共追隨。"
        ],
        "title": "楊仲承秘書蹉跎三年今得榮州文學冬日貽書以詩答之",
        "id": "2d2f4c88-f45a-4486-bf5d-b7b35b51c0e1"
    },
    {
        "author": "王洋",
        "paragraphs": [
            "白首相看一病妻，也能舉桉與眉齊。",
            "誨兒共織龎翁竹，養氣多慚紀渻雞。",
            "作惡不須嗟室罄，驚魂長幸脱征鼙。",
            "團欒欲說無生話，試借先生刮眼鎞。"
        ],
        "title": "節日同兒女小集倅有詩見戲答之",
        "id": "e736db66-182b-4a39-845b-0e8dadbcfb88"
    },
    {
        "author": "王洋",
        "paragraphs": [
            "蕭寺姑分一日光，人生同調穩相當。",
            "空齋夜語規前哲，带酒論文恐老狂。",
            "三獻三休真琬琰，一前一卻笑螳蜋。",
            "君家江左才名舊，會向長塗一振驤。"
        ],
        "title": "和江如晦  其一",
        "id": "e1bc034c-c1b6-4183-8fec-df484f71e2b0"
    },
    {
        "author": "王洋",
        "paragraphs": [
            "婦未生兒先製名，人生適意但隨情。",
            "有無何預它人事，輪奐當期異日成。",
            "收拾功名須義勇，較量得失是心兵。",
            "鄙文不用量輕重，久已無心羡世榮。"
        ],
        "title": "和江如晦  其二",
        "id": "491436d7-2749-4a3e-b18d-bfd9648df75f"
    },
    {
        "author": "王洋",
        "paragraphs": [
            "謀身學業愧淵雲，急退還慚谷口真。",
            "可是有生同冗長，真成無補費精神。",
            "抽簪早覺宏圖遠，側席時聞妙語新。",
            "共道徵君似顔子，升堂今日見詩人。"
        ],
        "title": "和黄朝請  其一",
        "id": "a39a7b30-3933-4c8d-afa5-36476a7bf992"
    },
    {
        "author": "王洋",
        "paragraphs": [
            "極目關山不斷雲，嶺梅開處若爲真。",
            "沈迷簿領政無術，展拓詩章筆有神。",
            "夜市鬻茶如訪舊，曉粧吹頰自爭新。",
            "長溪西畔煙霞遠，聞有風光屬主人。"
        ],
        "title": "和黄朝請  其二",
        "id": "3a277640-867c-403e-87e0-396053f6458a"
    },
    {
        "author": "王洋",
        "paragraphs": [
            "會得頭頭理趣微，此如未會即傾欹。",
            "試看一路爭先着，何異三乘占上機。",
            "但使無心須百勝，多因弄巧陷重圍。",
            "條條白黑分明路，苦被旁觀指是非。"
        ],
        "title": "和方丞觀棋詩兼戲戎琳二僧",
        "id": "c9f40584-15ee-4994-a7bf-4b678fa7e56a"
    },
    {
        "author": "王洋",
        "paragraphs": [
            "莫話艱難徧九區，門前咄咄尚堪沽。",
            "眼中寒暑頻傷雁，閑裏心情要憶鱸。",
            "政似釣璜歸大老，詩能引士愧非夫。",
            "暄風暖日明年事，共樂烘春造化爐。"
        ],
        "title": "和呂令見寄",
        "id": "aa1e3a65-361c-4ca4-8fd8-68a1e2f8b8e7"
    },
    {
        "author": "王洋",
        "paragraphs": [
            "八節灘頭老醉吟，年來愁也不勝禁。",
            "須知到處難忘酒，有意來時且抱琴。",
            "欲與君游忘世慮，若非吾事莫關心。",
            "相期早晚塵緣外，共訪毗耶聽梵音。"
        ],
        "title": "和平甫",
        "id": "4ac20ced-a071-4c06-b1d5-fa2406ddbaa1"
    },
    {
        "author": "王洋",
        "paragraphs": [
            "瀟湘十畝弄柔猗，獨染啼斑事已奇。",
            "但愛波聲鳴犖确，不須蠅翅避琉璃。",
            "莫疑山路崎嶇險，解脱繩橋性命危。",
            "慚愧平生竹上座，得相隨處每相持。"
        ],
        "title": "和謝方智善",
        "id": "66e7ef8e-c214-4ecd-bdc0-d00dfcda4517"
    },
    {
        "author": "王洋",
        "paragraphs": [
            "桃花人面共春風，人去桃花自笑紅。",
            "撩亂絮飛春物後，依稀雲散夢魂中。",
            "鶯遷是處皆良友，蝶化知誰是主翁。",
            "莫訝求仙杳無信，賣花人過小橋東。"
        ],
        "title": "和聖求",
        "id": "d2ef64b5-23a7-4cd0-8e53-a3f71d9b92fb"
    },
    {
        "author": "王洋",
        "paragraphs": [
            "自顧生來骨相屯，不容强覓綵衣輕。",
            "榮華地位無多子，寂寞因緣已半生。",
            "我擁素衾方自喜，君貽組句遂兼榮。",
            "書窗對榻仍搖腹，誰道挑燈夢不成。"
        ],
        "title": "和叔穎楮衾",
        "id": "045c354b-e0a8-43de-a1de-60748a2ddf1c"
    },
    {
        "author": "王洋",
        "paragraphs": [
            "慢綠遲紅靜不爭，小梯斜倚上空明。",
            "日篩竹影花奴睡，人度禾場吠犬驚。",
            "散帙未甘書效晚，攜笻獨喜病骸輕。",
            "排芳穿密多幽處，後日相期子細行。"
        ],
        "title": "酬凌季文過楊仲誠",
        "id": "d59982b6-8cab-4c6b-b8a5-471b4da5371c"
    },
    {
        "author": "王洋",
        "paragraphs": [
            "了了臞儒說舊章，三鍾初試楚金良。",
            "當年尚老君方壯，此道催人意已忘。",
            "懶逐肥塵規冷炙，甘同貧女借餘光。",
            "誰家春草能終惠，惆悵還同病乘黄。"
        ],
        "title": "和朱秘校惠詩二首  其一",
        "id": "02c0eeaf-b283-4e45-9e62-205d1a428062"
    },
    {
        "author": "王洋",
        "paragraphs": [
            "短檠燈火幾經秋，古遠人疏道不侔。",
            "可惜詩書架三萬，不如奴婢橘千頭。",
            "顔回賦祿唯簞食，林類當春亦破裘。",
            "見說老人懷舊事，夢中吹笛更能不。"
        ],
        "title": "和朱秘校惠詩二首  其二",
        "id": "894bee47-2c92-47e5-b2b7-409790c6bb01"
    },
    {
        "author": "王洋",
        "paragraphs": [
            "小說風烟已自佳，前峰矗矗爲盤牙。",
            "千重巖壑名卿宅，一簇樓臺刺史家。",
            "自愧虛涼無物望，難將術業向人誇。",
            "所聞政績刊金石，刻畫無鹽學篆沙。"
        ],
        "title": "和吳朝議  其一",
        "id": "486da7ea-68dc-40d8-a254-c8c167398f51"
    },
    {
        "author": "王洋",
        "paragraphs": [
            "自是天公亦厭艱，十年戰士好休閑。",
            "胡兒弓射燕陲月，漢將心馳海上山。",
            "慶事頻聞輸帝府，好音傳落到人間。",
            "丈人自是朝廷舊，早趁鵷鸞入近班。"
        ],
        "title": "和吳朝議  其二",
        "id": "3500d63c-3a5d-4a3e-ba68-08782a93c29b"
    },
    {
        "author": "王洋",
        "paragraphs": [
            "雪撲征鞍岸漲沙，不辭天闕去程賒。",
            "江梅笑處人爲客，仙桂香時雁到家。",
            "秦地少年應辦酒，江南詞客好酬花。",
            "錦衣綵仗還鄉路，欲訪萍蹤問釣槎。"
        ],
        "title": "謝運屬秘書惠詩",
        "id": "453aa261-894a-497e-a31a-9dd741b11003"
    },
    {
        "author": "王洋",
        "paragraphs": [
            "須知秋日勝春朝，一鶴凌空振羽毛。",
            "滿軸文章慰衰病，十年燈火困英豪。",
            "良醫先爲肱三折，合負終看釣六鼇。",
            "鄭老襟期幸同調，新詩時與寄亭臯。"
        ],
        "title": "謝邵武危秀才惠長牋",
        "id": "3d7f5773-2cc1-4b36-a93e-52425a7f9e73"
    },
    {
        "author": "王洋",
        "paragraphs": [
            "無復花生拙筆頭，一生長負剡藤羞。",
            "過門多是陳驚坐，得句誰憐趙倚樓。",
            "社友書來頻寄語，山翁鬢已不禁秋。",
            "老干仙去吾宗冷，有繼華星一字不。"
        ],
        "title": "以越箋與三四弟有詩次韻",
        "id": "34ea0626-7af1-4dd6-bde4-659eacd2d6b9"
    },
    {
        "author": "王洋",
        "paragraphs": [
            "也知謀醉勝謀閑，戶小都忘滿腹慳。",
            "晚得麴生投老伴，長邀玉友訪空山。",
            "初貪雪裏香宜倍，忽報缾中酒自還。",
            "全勝朱提雙飲盞，親教從事送酡顔。"
        ],
        "title": "謝呂令子卿雪中遣人惠酒初令人置酒于祝舜俞呂令以酒爲惠云",
        "id": "9a1bb3a6-c9c4-4e25-ba63-28d5d6347efb"
    },
    {
        "author": "王洋",
        "paragraphs": [
            "萬里關河未說長，亡何鄉是醉中鄉。",
            "客居江館當炎熱，春日雲安逸色香。",
            "沽水童奴思給酒，乞錢司業更傳觴。",
            "藍橋不用鴛鴦語，只合壺中貯玉漿。"
        ],
        "title": "王提幹送雲安春色以詩還酒尊",
        "id": "4e99f321-88ff-4133-960c-139f339b97c1"
    },
    {
        "author": "王洋",
        "paragraphs": [
            "六十行年兩鬢蒼，興來猶愛引杯長。",
            "黄翁壚下山河遠，酒母車來驛傳香。",
            "碧落侍郎燒鼎訣，粉闈仙客駐顔方。",
            "三斟卯飲心無事，一枕亡何是故鄉。"
        ],
        "title": "陳長卿凌季文自弋陽寄酒麴以詩謝之",
        "id": "7f94f124-1adb-4c52-85cc-cbf584a71054"
    },
    {
        "author": "王洋",
        "paragraphs": [
            "自分蔬腸甘苜蓿，那煩遠騎送蒲萄。",
            "青條自有悠揚勢，甘液多因灌溉勞。",
            "坐見滿盤堆馬乳，全勝千里惠鵝毛。",
            "病來苦不勝杯杓，今日思君飲濁醪。"
        ],
        "title": "曾法師嘗寄蒲萄追作一篇",
        "id": "a3144706-ad79-492d-8696-8dcab644b70f"
    },
    {
        "author": "王洋",
        "paragraphs": [
            "朝日團團上碧峰，蔬盤牢饌四時同。",
            "園供小摘添幽事，雨打寒菘带晚濃。",
            "可但拈香參玉版，直須進步禮黄龍。",
            "溪堂炊甑容千客，不打闍黎飯後鐘。"
        ],
        "title": "曾谹父惠黄龍菜",
        "id": "af7fd11d-e1af-4e1b-98fa-8fda9a22f098"
    },
    {
        "author": "王洋",
        "paragraphs": [
            "十里林花带月蘿，壠頭車馬斷經過。",
            "可憐人物今如此，試問天公事若何。",
            "籬下淵明惟酒菊，舟中范子任煙波。",
            "璇題金榜垂霄漢，千古榮名定不磨。"
        ],
        "title": "挽向伯恭  其一",
        "id": "91390069-036c-4ecc-aa89-5ac00c4740bf"
    },
    {
        "author": "王洋",
        "paragraphs": [
            "絕代風流世所希，如公真是命難推。",
            "三辭令尹髙前哲，兩挂儒冠當盛時。",
            "丞相耐官天語貴，左師習禮楚人知。",
            "試看流慶當何似，滚滚長江不盡期。"
        ],
        "tags": [
            "长江"
        ],
        "title": "挽向伯恭  其二",
        "id": "1802532e-1373-49a2-86cf-4a71d27cb696"
    },
    {
        "author": "王洋",
        "paragraphs": [
            "仁義功髙澤子孫，衣冠由是古王門。",
            "位升五品鵷鸞貴，政在三州民社尊。",
            "一旐豈期江漢遠，千年惟有德風存。",
            "了知大末淵源在，功業臯夔付後昆。"
        ],
        "title": "挽徐次翁  其一",
        "id": "9822b4f1-440f-4aab-afff-1e7072ae1c4e"
    },
    {
        "author": "王洋",
        "paragraphs": [
            "自想溫容耳誨詞，他鄉已恨重分違。",
            "送人作守乘軒去，結草爲靈象俑歸。",
            "會合只如風過燭，花陰何異月澄輝。",
            "相門子婿諸侯服，除卻清名百事非。"
        ],
        "title": "挽徐次翁  其二",
        "id": "0b4b9035-5781-4c75-97ac-e5d647e2fa6d"
    },
    {
        "author": "王洋",
        "paragraphs": [
            "楚鄉槐市憶當年，錦繡文章六藝先。",
            "朱紱哀憐應有在，白頭故舊各淒然。",
            "修文地下埋英骨，遺愛江城付綵編。",
            "造化於公意良厚，不教丹旐涉長川。"
        ],
        "title": "挽喬民瞻",
        "id": "ba47dc53-e506-41de-ab04-c227fe76a753"
    },
    {
        "author": "王洋",
        "paragraphs": [
            "耐官丞相山河業，靖國簾帷社稷勳。",
            "四姓風流傳學問，三朝潤澤慶來雲。",
            "重車折軸人何力，積閥傳家子有文。",
            "史筆它時汗青簡，左師家譜紹清芬。"
        ],
        "title": "挽向倅",
        "id": "7caf38f5-9176-448c-b03b-325dff54f9fe"
    },
    {
        "author": "王洋",
        "paragraphs": [
            "當年幕府拜英遊，十載烏絲換白頭。",
            "城郭俱非前日夢，關山如舊一天愁。",
            "詩人已作潭移影，往事休論江自流。",
            "物色佳城閉何許，西山凝望不勝秋。"
        ],
        "title": "王侍郎挽章",
        "id": "7c904ca7-8e41-46cd-b046-64f3c4f4e93d"
    },
    {
        "author": "王洋",
        "paragraphs": [
            "鶴髪雙親歲月殘，既霑三釜即心歡。",
            "廣文未脱一官冷，范叔寧忘昔日寒。",
            "文中八科名益重，魂歸千里命尤難。",
            "後生它日思風範，只向傳銘石上看。"
        ],
        "title": "挽玉山詹教授",
        "id": "973c8dbc-a34d-413a-a07d-6e7c15603771"
    },
    {
        "author": "王洋",
        "paragraphs": [
            "餘英初約轉舡蓬，二載廬陵郡課同。",
            "官簿縱居時俊後，詩名舊列昔賢中。",
            "三斟屢酌前溪月，一瞬曾帆下渚風。",
            "千里音容從此絕，夢隨江水遠朝東。"
        ],
        "title": "哭周秀實  其一",
        "id": "e6209e25-c418-4768-a1d1-5d2c8cb11eca"
    },
    {
        "author": "王洋",
        "paragraphs": [
            "翁來謂有世間情，翁棄人寰一葉輕。",
            "白玉樓成金闕峻，步虛章就紫霄清。",
            "笑談烈焰懷飛壁，寂寞空潮自打城。",
            "大筆如椽石似玉，何人爲與說平生。"
        ],
        "title": "哭周秀實  其二",
        "id": "4d765f35-f0bd-46a2-89c8-258e62f571a0"
    },
    {
        "author": "王洋",
        "paragraphs": [
            "清懷凛凛古人風，尚憶當年語意同。",
            "開口劍鋒初論事，歸林弱羽已傷弓。",
            "累朝因革襟懷內，四海悲歡指顧中。",
            "寂寞門闌感恩客，曾將頑質謝磨礱。"
        ],
        "title": "哭宋文淵  其一",
        "id": "91758029-6682-463c-a394-10d724f70d87"
    },
    {
        "author": "王洋",
        "paragraphs": [
            "藹藹聲華動帝宸，一時車馬走芳塵。",
            "文如屈宋才仍富，心似皋夔道已醇。",
            "身後功名因報主，生前勛業爲憂民。",
            "知公本意安劉氏，不許身危更累親。"
        ],
        "title": "哭宋文淵  其二",
        "id": "5d67efc5-3627-4459-a5c0-bf96abc966a2"
    },
    {
        "author": "王洋",
        "paragraphs": [
            "氣迥神清形骨立，藍綬紆腰垂四十。",
            "年侵運櫛髪蒙絲，日晚煮黎羹不粒。",
            "教司胄子祿方來，日薄西山風已急。",
            "平生失意固多端，忽向幽泉猶飲泣。"
        ],
        "title": "哭沈行彦宫教",
        "id": "6ea287b0-e400-490e-9691-28b2ac2a73ff"
    },
    {
        "author": "王洋",
        "paragraphs": [
            "官棲枳棘莫消魂，身託絲蘿在德門。",
            "三后姻聫門戶重，貳卿閲閥德名尊。",
            "傷心結蟻靈轜遠，保室鳴鳩道化存。",
            "爲問如何慰冥漠，飽聞中外有蘭孫。"
        ],
        "title": "挽黄夫人",
        "id": "c09c9a3a-b4d5-45fc-a523-b4bb6d673822"
    },
    {
        "author": "王洋",
        "paragraphs": [
            "除卻家傳教子經，世間百事不營營。",
            "自應藝學推前輩，故得風流勸後生。",
            "疏傅揮金終足食，徐卿有子自成名。",
            "後来若不流餘慶，真享千鍾亦未榮。"
        ],
        "title": "挽楊承事幷夫人詩二首  其一",
        "id": "8c4e5db1-a3f9-4b7b-8f1b-81ae7fbd373d"
    },
    {
        "author": "王洋",
        "paragraphs": [
            "夢協幽蘭故可誇，來從君子更宜家。",
            "疏恩自合開新邑，比德還應副六珈。",
            "解使威儀同詁訓，聊隨輕薄事鈆華。",
            "自從瑤瑟初扃後，檻外春風懶放花。"
        ],
        "title": "挽楊承事幷夫人詩二首  其二",
        "id": "d8fa40c8-e6d3-4d99-96d2-99434b5a0d4d"
    },
    {
        "author": "王洋",
        "paragraphs": [
            "文章夫子才難盡，孝弟人言報自賒。",
            "四事先生俱擅世，一塗後裔不傳家。",
            "歲當豐暖偏寒餒，朝正歡娛獨歎嗟。",
            "報施若教長似此，幾人守道不回邪。"
        ],
        "title": "哭孀嫂  其一",
        "id": "be540ac0-83f4-4099-b557-0266e4160514"
    },
    {
        "author": "王洋",
        "paragraphs": [
            "雙眼失明二十載，一身病臥四週年。",
            "俱生孤女眼前死，諸御四兒姑幸全。",
            "徧歷人間真苦惱，略無身後好因緣。",
            "靜思四十六年事，一夢三生業夢圓。"
        ],
        "title": "哭孀嫂  其二",
        "id": "c75beecb-23fb-49d6-b237-ba98c8df2ef9"
    },
    {
        "author": "王洋",
        "paragraphs": [
            "天公嗔我眼長白，故著昏埃阿堵中。",
            "不怪參軍談瞎馬，但妨中散送飛鴻。",
            "著籬令惡誰能對，損讀方奇定有功。",
            "九惱從來是佛種，會如那律證圓通。"
        ],
        "title": "目疾",
        "id": "d1df579e-d758-4ce8-8c7e-7e4b32ea6c80"
    },
    {
        "author": "王洋",
        "paragraphs": [
            "公主簷間睡起時，勻紅行繞大安池。",
            "北人未識春迷眼，妃子偏憐酒入肌。",
            "更若施朱疑太赤，不須生女白如脂。",
            "由來風骨都相似，豈爲丹青别賦詩。"
        ],
        "title": "和李商隱賦紅梅  其一",
        "id": "d04ac5b1-a5a1-4aaf-af5f-43351f4b6974"
    },
    {
        "author": "王洋",
        "paragraphs": [
            "梅蘂年年破臘時，玉花飛舞集鸞池。",
            "獨将艷色添真色，任爾冰肌映雪肌。",
            "带恨不妨紅作淚，洗粧終見白凝脂。",
            "可憐渠有風流句，只作歌詞不作詩。"
        ],
        "title": "和李商隱賦紅梅  其二",
        "id": "86a3495d-0cd3-4578-b833-f60b02811919"
    },
    {
        "author": "王洋",
        "paragraphs": [
            "春到冬餘去住間，玉樓無處不輕寒。",
            "鮮鮮魏女履下履，粲粲真妃冠上冠。",
            "眼亂互搖歌扇羽，心驚添著粉闈幱。",
            "東君厚薄非無意，一種馨香兩眼看。"
        ],
        "title": "和方智善兩色梅",
        "id": "6dd79c9b-25fa-469f-87bc-0e17f9c0f878"
    },
    {
        "author": "王洋",
        "paragraphs": [
            "書堂籬落冷如灰，十日相忘亦自猜。",
            "初訝凍枝無艷脈，那知寒室自花開。",
            "銅缾結實元非種，蔀屋迎春似有媒。",
            "方信陽和滿天地，不須人力費根栽。"
        ],
        "title": "書窗梅花數枝病起再見缾中盛開因作",
        "id": "94259797-a362-4156-9d9c-d9ff39810de1"
    },
    {
        "author": "王洋",
        "paragraphs": [
            "歌酬花意醉酬春，笑口相逢可厭頻。",
            "不飲正疑花怨客，典衣莫聽婦傷貧。",
            "天生尤物非爲福，蚌有明珠亦累身。",
            "墻裏佳人墻外笑，冶容招悔豈無因。"
        ],
        "title": "貴溪尉廳黄梅盛開濃香豐艷非凡品可及尉坐此速招客因成小詩戲之",
        "id": "95c195ca-b7eb-429f-b0e4-fba226ff2360"
    },
    {
        "author": "王洋",
        "paragraphs": [
            "陌上春風已半酣，薰籠院靜怯輕寒。",
            "織成花錦傳香密，養就嬌羞對客難。",
            "山路不知清夢遠，宫衣猶惜舊花殘。",
            "若将品第分髙下，須向芝蘭格外看。"
        ],
        "title": "觀瑞香杏花二首 瑞香",
        "id": "ccd04ace-d20a-496f-acf3-430dc5881e0f"
    },
    {
        "author": "王洋",
        "paragraphs": [
            "絳萼紅顋带露肥，燒林長近禁烟期。",
            "且容北郭通鄰徑，若比南枝較發遲。",
            "曲水岸邉尋舊事，賣花擔上揀繁枝。",
            "香韉一色垂楊路，何似吳王宫裏時。"
        ],
        "title": "觀瑞香杏花二首 杏花",
        "id": "6e27f7c8-eb89-405c-b980-0839f3685acd"
    },
    {
        "author": "王洋",
        "paragraphs": [
            "落落虚懷好自珍，一番舒展一番新。",
            "搖風捲起窗鋪月，滴雨驚回夢愴神。",
            "荔子丹時陪獻豆，丁香結處共愁塵。",
            "本無顔色爭韶艷，野老由來不怨春。"
        ],
        "title": "和陳長卿賦芭蕉二首  其一",
        "id": "7949810f-fb5c-4f72-9ad9-eeedf00fbac9"
    },
    {
        "author": "王洋",
        "paragraphs": [
            "一幅青天世外珍，詩人得句共清新。",
            "書生几上側理紙，巫女廟中巴峽神。",
            "長恐天寒憑日暮，不将翠袖染緇塵。",
            "世間荷葉幷蕉葉，不與紅芳競占春。"
        ],
        "title": "和陳長卿賦芭蕉二首  其二",
        "id": "edc54eb3-491d-4ce1-b8ca-7aa589acb375"
    },
    {
        "author": "王洋",
        "paragraphs": [
            "兩潮船上别蘇台，歲歷侵人鶴化胎。",
            "霜實可憐今入眼，佳人何日問重來。",
            "黄金丸逐驚飛肉，白露團凝别恨腮。",
            "重待扁舟落吾手，爲君先報柳郎回。"
        ],
        "tags": [
            "洞庭湖"
        ],
        "title": "賦洞庭柑",
        "id": "bb22a22a-cb4a-44fa-bcd0-dd815703756e"
    },
    {
        "author": "王洋",
        "paragraphs": [
            "綠玉波心聳絳台，丹霞道士日傳胎。",
            "仙人不惜黄金貴，海蜃搖驚驛使來。",
            "玉食光輝天著力，主家春色雪融顋。",
            "手中三日香猶在，不是吳姬乞打回。"
        ],
        "tags": [
            "洞庭湖"
        ],
        "title": "谹父得洞庭柑分送往往難遇賞者因成小詩",
        "id": "d4ff36fe-d1ae-453c-a22a-6ff9d1035c15"
    },
    {
        "author": "王洋",
        "paragraphs": [
            "黄姑斸月種文犀，落向三秋月滿時。",
            "巖邑疏封兄弟國，銅缾分派子孫枝。",
            "漢宫明艷塗嬌額，仙鼎珍丹散漉籬。",
            "好趁燈花同報喜，黄間金粟正相宜。"
        ],
        "title": "谹父出示趙倅木犀詩次韻",
        "id": "b5cb0ee6-d22a-414a-ace8-61e047618242"
    },
    {
        "author": "王洋",
        "paragraphs": [
            "物外家風本自奇，人間獨步九秋時。",
            "誰登月姊青霄露，折得郄詵丹桂枝。",
            "韞玉巖扉通戶牖，蘂珠花殿徹藩籬。",
            "淵明不共真香醉，只與黄花作便宜。"
        ],
        "title": "趙倅兼善再用前韻賦木犀",
        "id": "91f85ad6-b8d8-4f88-bd9b-fe8ef84e5258"
    },
    {
        "author": "王洋",
        "paragraphs": [
            "蠧關草掩日蕭疏，自汲寒缾煮澗蔬。",
            "早愧空腸添雪乳，何須雜珮列瓊琚。",
            "往陪雪繭千重貴，顧試鈆刀一割如。",
            "風露滿樓人未散，小窗應爲賦歸歟。"
        ],
        "title": "茶荈",
        "id": "28b2ad2b-4e30-41bc-afb3-99a95e7fcbad"
    },
    {
        "author": "王洋",
        "paragraphs": [
            "搴露紉荷楚澤舷，未參南海素馨仙。",
            "大門當得桂花酒，小様時分寶月圓。",
            "詩挾少陵看妙手，犀通神物爲垂涎。",
            "使君少住幽蘭曲，時傍顰山照鬢邉。"
        ],
        "title": "龍涎香",
        "id": "28a94d3a-ad9a-48aa-bc47-bc9299dc5a7c"
    },
    {
        "author": "王洋",
        "paragraphs": [
            "心重吳山老，天教閑許長。",
            "事多因醉遣，心半爲山忙。"
        ],
        "title": "得丁求安書云叠石境于溪心嵲然如江上之磯作二詩戲之  其一",
        "id": "3d20c57a-57d0-43f2-aa23-e1be656a4521"
    },
    {
        "author": "王洋",
        "paragraphs": [
            "立石標溪界，疏荷限水香。",
            "此翁三十載，看了幾人忙。"
        ],
        "title": "得丁求安書云叠石境于溪心嵲然如江上之磯作二詩戲之  其二",
        "id": "9d8a7c0f-5e98-4829-817f-99b43159af6a"
    },
    {
        "author": "王洋",
        "paragraphs": [
            "隔闊已經歲，相逢不置辭。",
            "情如淡交久，處士合吟詩。"
        ],
        "title": "梅二首  其一",
        "id": "4eb42778-0490-4947-adb0-d96d46275a83"
    },
    {
        "author": "王洋",
        "paragraphs": [
            "勝韻難齊俗，清流不受渾。",
            "豈應踐期約，獨自愛黄昏。"
        ],
        "title": "梅二首  其二",
        "id": "4825d4f5-9aa9-4609-861d-60b0502888fe"
    },
    {
        "author": "王洋",
        "paragraphs": [
            "木落亭皋遠思，疏簾清簟棋聲。",
            "閉門十日知否，風月愁人敗盟。"
        ],
        "title": "和固道韻問谹父小疾  其一",
        "id": "19b5182d-4195-4c7f-9321-1c8b3225188d"
    },
    {
        "author": "王洋",
        "paragraphs": [
            "舊傳傳箭聊城，海內群工舊名。",
            "况有文章老伴，朱顔碧落仙卿。"
        ],
        "title": "和固道韻問谹父小疾  其二",
        "id": "977fa578-974b-40ef-9342-dce3ee42c364"
    },
    {
        "author": "王洋",
        "paragraphs": [
            "惆悵休尋舊事，酣歌且數前山。",
            "待君蒼蘚重拂，相逐寧論興闌。"
        ],
        "title": "和固道韻問谹父小疾  其三",
        "id": "c7edbddb-3e1d-4ea6-9bc7-275773a03047"
    },
    {
        "author": "王洋",
        "paragraphs": [
            "屋頭積雨漲春雪，舍北夭桃堆暮霞。",
            "細雨斜風妨病起，窗間把玩數枝花。"
        ],
        "title": "幽園即事四首  其一",
        "id": "b6ff4791-048e-410b-a456-d8804d1aea0a"
    },
    {
        "author": "王洋",
        "paragraphs": [
            "籬邊楊柳似羅敷，裊裊娉娉十五餘。",
            "無賴風光相料理，忽看柯葉可藏烏。"
        ],
        "title": "幽園即事四首  其二",
        "id": "b56d0eaa-4afc-423b-9651-23d611b53921"
    },
    {
        "author": "王洋",
        "paragraphs": [
            "殘梅依草遣愁盡，細草緣階滿意生。",
            "莫道中年春思少，每逢佳處眼偏明。"
        ],
        "title": "幽園即事四首  其三",
        "id": "b8e48c7f-d4b6-43e9-b218-c5241f4a861e"
    },
    {
        "author": "王洋",
        "paragraphs": [
            "曉窗晴哢丁寧語，晚樹幽花委曲香。",
            "散策尋春不知遠，片雲作雨度回塘。"
        ],
        "title": "幽園即事四首  其四",
        "id": "34b29db0-8cb4-409d-829b-cfa9c3cd2c3e"
    },
    {
        "author": "王洋",
        "paragraphs": [
            "老如認老應無病，貧要安貧可免憂。",
            "貧病欺人須服弱，嗔拳笑面卻應休。"
        ],
        "title": "遣興",
        "id": "0f74377d-839a-41a3-9205-10bb30dcb1a3"
    },
    {
        "author": "王洋",
        "paragraphs": [
            "闕里荆榛一掃除，文明猶是舊規模。",
            "要令多士充庭賦，能識邦君此意無。"
        ],
        "title": "遷學",
        "id": "464f1ac8-ea52-4d96-b3ab-c327dda7ce75"
    },
    {
        "author": "王洋",
        "paragraphs": [
            "一封丹詔聘儒林，裋褐書生競拂衿。",
            "發憤正須先賈勇，莫教空望狀元心。"
        ],
        "title": "聞詔下示兒姪",
        "id": "cff90641-2027-420f-9b67-c34081c09307"
    },
    {
        "author": "王洋",
        "paragraphs": [
            "伶俜族緒不堪論，兄弟相持老僅存。",
            "方信有生同造化，君恩猶得賁丘園。"
        ],
        "title": "焚黄誥",
        "id": "0b3b5460-4f35-4579-a96d-a8d81908042b"
    },
    {
        "author": "王洋",
        "paragraphs": [
            "前徐愛孝世相傳，日薦珍嘗不計年。",
            "便合一生成婦順，旅酬今始見初筵。"
        ],
        "title": "徐氏幼婦以花獻几筵婦髙甥也",
        "id": "182973c3-4d41-4ced-9f13-64fc7961972b"
    },
    {
        "author": "王洋",
        "paragraphs": [
            "斗米蒸炊入小罌，未應消息到比鄰。",
            "靜思懷璧真成罪，恐是糟牀夜滴聲。"
        ],
        "title": "近陋室以斗升釀家婦謂予未飲不以見告昨夜偷兒入室挈二壺去自此室中又復索寞今後酒熟便呼近鄰痛飲遇夜守視庻大家着力也呈諸兄兼簡士修思遠三首  其一",
        "id": "ec0fe28a-b36f-49a7-a843-428b65da6be9"
    },
    {
        "author": "王洋",
        "paragraphs": [
            "寂寞茅齋晝掩扉，著書還□易招譏。",
            "固知不解論奇字，惡客何須抱酒歸。"
        ],
        "title": "近陋室以斗升釀家婦謂予未飲不以見告昨夜偷兒入室挈二壺去自此室中又復索寞今後酒熟便呼近鄰痛飲遇夜守視庻大家着力也呈諸兄兼簡士修思遠三首  其二",
        "id": "71b1f443-63dc-47c6-8f9d-e60e1e38bbf5"
    },
    {
        "author": "王洋",
        "paragraphs": [
            "吏部真堪上罰觥，甕邉都不問公榮。",
            "平明挈榼出門去，應笑童奴鼻息聲。"
        ],
        "title": "近陋室以斗升釀家婦謂予未飲不以見告昨夜偷兒入室挈二壺去自此室中又復索寞今後酒熟便呼近鄰痛飲遇夜守視庻大家着力也呈諸兄兼簡士修思遠三首  其三",
        "id": "90d93165-35d3-4c39-869f-7ee46ccb07e6"
    },
    {
        "author": "王洋",
        "paragraphs": [
            "直造門來誠有意，不持金去似全名。",
            "端疑解習叔孫禮，竟酒曾無讙訟聲。"
        ],
        "title": "再繼士修三絕  其一",
        "id": "3185c06f-6bcc-4077-9033-b057674bb59f"
    },
    {
        "author": "王洋",
        "paragraphs": [
            "一身何適非真盜，淺識常虞世俗譏。",
            "我欲似君專盜酒，常謀卜夜不謀歸。"
        ],
        "title": "再繼士修三絕  其二",
        "id": "87756938-fd0b-4fd7-a72d-15539e5ba0cc"
    },
    {
        "author": "王洋",
        "paragraphs": [
            "主獻賓酬卒舉觥，禮成賓主不遺榮。",
            "自慚館客殊無禮，終又不聞食器聲。"
        ],
        "title": "再繼士修三絕  其三",
        "id": "d596a680-f4a5-4b4a-a460-5fa82d043a7e"
    },
    {
        "author": "王洋",
        "paragraphs": [
            "負擔相随語笑同，不分强弱便相攻。",
            "若無三尺齊民律，曠野何人是長雄。"
        ],
        "title": "兩小人相凌",
        "id": "fbaf0537-4a2e-4684-aa53-e2239c10d522"
    },
    {
        "author": "王洋",
        "paragraphs": [
            "烘林日動雲霞雜，繞坐香通蘭蕙分。",
            "一局仙棋春院閉，不教聲利世間聞。"
        ],
        "title": "問訊東霞李師",
        "id": "9d094de2-6320-44af-99d3-5f1fe357b0a4"
    },
    {
        "author": "王洋",
        "paragraphs": [
            "本是黄梅雨漲時，沙痕褪落不成泥。",
            "龍公不費絲毫力，收起鳴車水滿畦。"
        ],
        "title": "四月二十九日迓伯氏時久渴得雨田父交賀而行客病之戲成二絕  其一",
        "id": "3f4e2630-78c7-4cd2-86a6-cb9feb5516dc"
    },
    {
        "author": "王洋",
        "paragraphs": [
            "盡是行人劵內愁，鈎輈猿叫雜鵂鶹。",
            "四時各有宜人處，只怕蕭蕭風雨秋。"
        ],
        "title": "四月二十九日迓伯氏時久渴得雨田父交賀而行客病之戲成二絕  其二",
        "id": "4d37d6e2-9b14-46f5-8cc6-87c4ab835414"
    },
    {
        "author": "王洋",
        "paragraphs": [
            "老將病骨犯煙波，厭聽蓬窗雨作魔。",
            "一枕僧房得安夢，受恩真是不須多。"
        ],
        "title": "投宿震澤僧難之翌日戲成以解",
        "id": "35854b75-6c03-43c4-b877-0056754542a3"
    },
    {
        "author": "王洋",
        "paragraphs": [
            "春風翦綵花開臉，秋水爲神玉作肌。",
            "解使門闌添喜色，宜來何必是男兒。"
        ],
        "title": "王亞之見訪知谹父郎中得女戲作  其一",
        "id": "89734a94-2138-4ce6-a1c1-28a3b59ee57c"
    },
    {
        "author": "王洋",
        "paragraphs": [
            "紅旆欲隨巖桂發，丹書應與菊花期。",
            "功名信是前庭事，浴了珠娘也未遲。"
        ],
        "title": "王亞之見訪知谹父郎中得女戲作  其二",
        "id": "4c1941f1-10e9-48fb-abd4-a98bddeb0a49"
    },
    {
        "author": "王洋",
        "paragraphs": [
            "得意中人嫌太雅，眼胞上捧爲多般。",
            "從今邂逅逢花處，要似茱萸子細看。"
        ],
        "title": "前詩似不盡意别成二小詩  其一",
        "id": "e6e1c652-1c76-4034-9e07-a8a88ec008e9"
    },
    {
        "author": "王洋",
        "paragraphs": [
            "已分都將命乞花，恩多成怨莫傷嗟。",
            "玉容紅淚猶堪憶，纖手拳頭儘好誇。"
        ],
        "title": "前詩似不盡意别成二小詩  其二",
        "id": "65880e4d-48cd-4351-89ba-4befc457c40a"
    },
    {
        "author": "王洋",
        "paragraphs": [
            "小年那得此風流，老子登臨興未休。",
            "恨石尚分三敵國，仙翁合列五諸侯。"
        ],
        "title": "五老峰",
        "id": "c16058a4-2845-44c0-a2af-ed1f0b4f4246"
    },
    {
        "author": "王洋",
        "paragraphs": [
            "下徹靈根上太虚，斑分碧落照塵區。",
            "要知一覽龜峰境，不用重看雁蕩圖。"
        ],
        "title": "遊龜峰",
        "id": "53a6e361-31c5-4bfc-a0d8-7f02545cac68"
    },
    {
        "author": "王洋",
        "paragraphs": [
            "張侯無居寄岸上，志和有意學浮家。",
            "我今乘舟任來去，便應随處爲生涯。"
        ],
        "title": "建炎八月乘家舟往來龜山",
        "id": "b5f4d2d8-daed-469f-995d-02cc2b720ecc"
    },
    {
        "author": "王洋",
        "paragraphs": [
            "官供粥飯是官身，一歲三逢陌上春。",
            "應有得閑人笑我，苦因何事去來頻。"
        ],
        "title": "予寓家龜溪賦廪郡故事郡將始至及其將行皆一奉謁予非異人也不敢異衆故自壬戌三月至癸亥暮春計裁一年往來三宿何山寺退而自笑復自憐也質明將發縱觀殿藏奥曲覩慧樞二士經營成立之跡私有感焉因賦二絕  其一",
        "id": "84efdc6d-d7e6-4896-ba4c-3bab7d176504"
    },
    {
        "author": "王洋",
        "paragraphs": [
            "房湢齋庖間翠鋪，環山環水綠雲扶。",
            "不知幾許中人産，支慧居前後阿樞。"
        ],
        "title": "予寓家龜溪賦廪郡故事郡將始至及其將行皆一奉謁予非異人也不敢異衆故自壬戌三月至癸亥暮春計裁一年往來三宿何山寺退而自笑復自憐也質明將發縱觀殿藏奥曲覩慧樞二士經營成立之跡私有感焉因賦二絕  其二",
        "id": "52785174-b172-4fb0-854c-700fa80ead7f"
    },
    {
        "author": "王洋",
        "paragraphs": [
            "黛色因依四面同，田間獨並碧玲瓏。",
            "兩家茅舍依山住，不在詩中在畫中。"
        ],
        "title": "四面山田中獨出二並峰正如假山",
        "id": "cb580d46-eb5c-4324-bf19-c51eedbe0df1"
    },
    {
        "author": "王洋",
        "paragraphs": [
            "突兀波心倚翠空，他年金碧照魚龍。",
            "火燒水轉休惆悵，且看中流樹蔭濃。"
        ],
        "title": "金山",
        "id": "9ab3960a-cf0a-45e1-9627-902d04e1f1cf"
    },
    {
        "author": "王洋",
        "paragraphs": [
            "獨尋空翠到仙家，夾路香傳數里花。",
            "欲快平生無礙眼，煙霞頂上看煙霞。"
        ],
        "title": "登巖頂謁靖應祠",
        "id": "3efd2239-5241-45c9-a86e-fb8b128bb598"
    },
    {
        "author": "王洋",
        "paragraphs": [
            "昭君村裏千年恨，神女峰前一夢成。",
            "不謂此州無美艷，只嫌名字太粗生。"
        ],
        "title": "弋陽道中題丫頭巖",
        "id": "bf9c2cad-8d45-4c88-8b5a-d3b550cd7669"
    },
    {
        "author": "王洋",
        "paragraphs": [
            "向來本爲買山田，饒得青松不費錢。",
            "更向青冥斸峰頂，放教南斗照臞仙。"
        ],
        "title": "鄭吏部開山路成二巖對棋於上因成二詩 壽松巖",
        "id": "36b13c88-7942-42c8-a6ed-5dcf4c45f99a"
    },
    {
        "author": "王洋",
        "paragraphs": [
            "棋局隨空破碧雰，上方剝啄下方聞。",
            "方圓變化知多少，笑殺先生洞裏雲。"
        ],
        "title": "鄭吏部開山路成二巖對棋於上因成二詩 白雲洞",
        "id": "2664558c-542a-4085-8d7e-2da869615bed"
    },
    {
        "author": "王洋",
        "paragraphs": [
            "花川同色及春時，不報人知也自知。",
            "此日不須題歲月，一回來作一篇詩。"
        ],
        "title": "正月九日攜兒姪遊寶慶寺",
        "id": "e2e2ac1d-dec1-41c6-aac7-72cf7a4a10a7"
    },
    {
        "author": "王洋",
        "paragraphs": [
            "取意竹依窗密促，自開花照眼鮮明。",
            "老僧踏遍諸方路，花竹相看世外情。"
        ],
        "title": "過龍居寺偶題寺有新取華嚴方結閣貯之  其一",
        "id": "914082d1-0315-447e-bae7-a7a96c4cc0b8"
    },
    {
        "author": "王洋",
        "paragraphs": [
            "千株松逐巖腰轉，四面山如扇掌開。",
            "不厭客成真實否，華嚴閣就約重來。"
        ],
        "title": "過龍居寺偶題寺有新取華嚴方結閣貯之  其二",
        "id": "bf40836f-761d-4111-8d0d-7bdd125d7715"
    },
    {
        "author": "王洋",
        "paragraphs": [
            "東溪繚繞黄花國，西崦縱横白酒家。",
            "誰道桃源解迷路，與君平步到煙霞。"
        ],
        "title": "九月二十日遊桃源寺",
        "id": "6ec3f57f-53cf-4bce-91ac-d098d226907d"
    },
    {
        "author": "王洋",
        "paragraphs": [
            "道邊遶廟占疏凉，郊遠山連草樹荒。",
            "果有祖師傳印在，爲予試熱一爐香。"
        ],
        "title": "香爐寺",
        "id": "df01927d-3419-4dd5-b02b-7ac15af51d33"
    },
    {
        "author": "王洋",
        "paragraphs": [
            "吾心閑欲省塵緣，選得閑雲起處眼。",
            "筆下自多寬宇宙，眼前猶樂少林泉。"
        ],
        "title": "題源師小房源善畫",
        "id": "fbba942a-143d-48ed-bb37-98b6fcf81130"
    },
    {
        "author": "王洋",
        "paragraphs": [
            "路不傾欹即易開，若添人跡便塵埃。",
            "神龍豈爲含幽阻，只要紅塵不到來。"
        ],
        "title": "謁龍潭",
        "id": "83eb972c-88b4-45e6-a2f7-dbba9895ba20"
    },
    {
        "author": "王洋",
        "paragraphs": [
            "頑石連卷裹綠苔，人傳桑苧手親開。",
            "誰言天地無情物，卻解殷勤喚客來。"
        ],
        "title": "煮泉石",
        "id": "98902397-2a9c-4de1-af76-2ea55a9f56ea"
    },
    {
        "author": "王洋",
        "paragraphs": [
            "桃花櫻花紅雨零，桑錢榆錢草色青。",
            "昌條脈脈暖烟路，膏壤輝輝寒食汀。"
        ],
        "title": "題山庵",
        "id": "ba8b7594-72a0-494b-b3cb-e5f581bba9d7"
    },
    {
        "author": "王洋",
        "paragraphs": [
            "西風吹徹菊花黄，喚我東籬泛一觴。",
            "白髪插花休笑我，年年汝亦負重陽。"
        ],
        "title": "題宓庵壁",
        "id": "939420db-c56b-4776-ac79-023feadf864e"
    },
    {
        "author": "王洋",
        "paragraphs": [
            "鄱水僧猶敬故侯，爲予解榻小淹留。",
            "病餘尚覺山川健，興在煙霞故未休。"
        ],
        "title": "宿臨江院",
        "id": "bb77db69-eea2-46ea-81f0-52474310a857"
    },
    {
        "author": "王洋",
        "paragraphs": [
            "提封猶是古方隅，廟食何慚百世餘。",
            "醴酒不陳賓客去，至今遺俗重詩書。"
        ],
        "title": "楚王廟",
        "id": "153f41c5-8b68-4941-bcf5-c2487e485d28"
    },
    {
        "author": "王洋",
        "paragraphs": [
            "途窮道盡勢倉皇，猶守孤城結戰場。",
            "遺廟丹青照今古，不慚張許在睢陽。"
        ],
        "title": "題趙侯廟",
        "id": "0359dcbc-77b4-4fe3-b585-8f9d599564c9"
    },
    {
        "author": "王洋",
        "paragraphs": [
            "方內人過方外游，兩翁身世等浮漚。",
            "何如添作三髙士，爲有平生一水丘。"
        ],
        "title": "紫極二仙翁祠",
        "id": "50c5bb27-042e-47f4-afa3-487e158ef580"
    },
    {
        "author": "王洋",
        "paragraphs": [
            "前朝締結梵王宫，秘呪長因乞歲豐。",
            "隆報自惟追廣孝，修除真可效臣忠。"
        ],
        "title": "廣孝寺",
        "id": "316314f8-17e6-4782-9f94-134b2b4e600c"
    },
    {
        "author": "王洋",
        "paragraphs": [
            "國雖褊小亦封除，疏奉仙靈意氣餘。",
            "猶有黄冠說前日，開元曾是下天書。"
        ],
        "title": "題演法觀",
        "id": "9e341d8e-ec63-4d43-845c-a623dcde40cf"
    },
    {
        "author": "王洋",
        "paragraphs": [
            "汗肩擔上碧參差，陽脈初興趁嫩移。",
            "山路莫辭行力遠，清風随步不相離。"
        ],
        "title": "遊梅竹",
        "id": "38b7d3d8-eb7b-4260-8f6a-a259099ff0bb"
    },
    {
        "author": "王洋",
        "paragraphs": [
            "潑黛長空月正濃，與師山路少從容。",
            "莫貪豪侈牛心炙，來看孤圓馬耳峰。"
        ],
        "title": "圓通至樂亭見月戲留",
        "id": "777f3000-0e56-4e09-9c10-0a94748254b0"
    },
    {
        "author": "王洋",
        "paragraphs": [
            "禦兒南望越王城，相國勤勞幹國情。",
            "料得功成身去後，扁舟猶憶此經行。"
        ],
        "title": "題會蠡亭  其一",
        "id": "5b837489-0db7-4f93-85f1-c8e094ad454e"
    },
    {
        "author": "王洋",
        "paragraphs": [
            "昔人寄賞事何如，遠借髙名信有無。",
            "試使當時未身遇，不知誰解别賢愚。"
        ],
        "title": "題會蠡亭  其二",
        "id": "d0c0885d-afb9-4825-a2cf-59ac4e05b117"
    },
    {
        "author": "王洋",
        "paragraphs": [
            "康州義烈光千載，徐老勤劬盡一身。",
            "及到成名略相等，須知忠孝是同倫。"
        ],
        "title": "趙康州徐節孝祠",
        "id": "1ce8a9d8-c72e-49b6-849a-721af2376367"
    },
    {
        "author": "王洋",
        "paragraphs": [
            "邦君臨治意何如，所重川流政化敷。",
            "堂上諸侯貴如許，髙明他日見雄圖。"
        ],
        "title": "治廳",
        "id": "65097eb2-c634-41c3-8dc3-ecf8e28522ef"
    },
    {
        "author": "王洋",
        "paragraphs": [
            "能去塵埃幾里搖，随香步步透蘭橈。",
            "主人可是饒風月，分與游人倚小橋。"
        ],
        "title": "題沈氏小橋",
        "id": "355f109c-76ea-4fb2-acc4-99521e8216db"
    },
    {
        "author": "王洋",
        "paragraphs": [
            "萬仞蒼崖走玉蚪，急催詩句已難酬。",
            "禪心不肯随波浪，猶道橋流水不流。"
        ],
        "title": "再題棲賢橋",
        "id": "d6ff50a9-4c26-4a08-ada2-f3d0107a34af"
    },
    {
        "author": "王洋",
        "paragraphs": [
            "一年春又轉頭空，前信花催後信風。",
            "花塢老人詩力健，好留春住莫匆匆。"
        ],
        "title": "問花塢",
        "id": "e372ba0b-a63d-469f-b356-01a338b1ac32"
    },
    {
        "author": "王洋",
        "paragraphs": [
            "頻陽田宅就荒墟，十室居人九室虚。",
            "驃騎將軍無甲第，書名竹帛又何如。"
        ],
        "title": "故市  其一",
        "id": "012f8c90-b145-4080-8ed9-241054da6e62"
    },
    {
        "author": "王洋",
        "paragraphs": [
            "樵牧無人記故侯，崎崎林壑水經邱。",
            "道傍若問王承福，應歎人間萬事休。"
        ],
        "title": "故市  其二",
        "id": "7c97052b-abd4-4218-85b1-1085e01eb708"
    },
    {
        "author": "王洋",
        "paragraphs": [
            "門外車輪日往還，忙中塵土靜中閑。",
            "不栽松竹分遮帳，應要開門便見山。"
        ],
        "title": "樂平道中朱門當道詩二首  其一",
        "id": "3dd18a72-f392-4ac5-b00a-e890877ae163"
    },
    {
        "author": "王洋",
        "paragraphs": [
            "疇昔操戈列戰場，人間無處避披攘。",
            "門横官道長安堵，端爲無心害虎狼。"
        ],
        "title": "樂平道中朱門當道詩二首  其二",
        "id": "f6fee341-60b1-48aa-86cd-d5d9143430eb"
    },
    {
        "author": "王洋",
        "paragraphs": [
            "曾憶山城政在前，人傳遺事總依然。",
            "重逢蘭若棲遲處，只有窗前竹似賢。"
        ],
        "title": "尋趙安道舊居趙與予爲昭武隔政交承窗前種竹尚存壁間有題字丁寧主僧愛竹因以有感二首  其一",
        "id": "7eaf5639-9fde-472d-9b63-dc3a996a49db"
    },
    {
        "author": "王洋",
        "paragraphs": [
            "周家卜政幾專城，曾見長身掩重名。",
            "但願常教劉向在，不應異姓敢爭盟。"
        ],
        "title": "尋趙安道舊居趙與予爲昭武隔政交承窗前種竹尚存壁間有題字丁寧主僧愛竹因以有感二首  其二",
        "id": "02035d1d-0759-422b-97aa-824aa1174bfd"
    },
    {
        "author": "王洋",
        "paragraphs": [
            "全師何日鑿新泉，澆滌塵埃是勝緣。",
            "恐爲師無均濟力，長招官索欠租錢。"
        ],
        "title": "催老泉鑿井",
        "id": "5b126860-6d0d-4f6b-b9e4-baa7f668ddf5"
    },
    {
        "author": "王洋",
        "paragraphs": [
            "偶因斗暖重寒候，得見籠煙带霧花。",
            "卻恨經春長閉戶，等閑風雨不離家。"
        ],
        "title": "何叔遠置酒約遊後山值雨",
        "id": "401c778c-ac31-4e95-bb3d-38442fc08d4d"
    },
    {
        "author": "王洋",
        "paragraphs": [
            "小築青冥不厭勞，松拖紫翠竹牽梢。",
            "仙郎不憶青綾被，辛苦江頭一把茅。"
        ],
        "title": "屋初立木過安仁見之約再過不果聊寄二詩以見意  其一",
        "id": "d122b69a-6da0-412e-b5eb-91ad77a55571"
    },
    {
        "author": "王洋",
        "paragraphs": [
            "浪泊空成兩鬢華，要須收拾老生涯。",
            "近聞洗足祇園社，庵外無人管落花。"
        ],
        "title": "屋初立木過安仁見之約再過不果聊寄二詩以見意  其二",
        "id": "e47fbf55-46f5-4bbb-8d17-3bd4471a405e"
    },
    {
        "author": "王洋",
        "paragraphs": [
            "射策楓庭正妙年，一官聊作地行仙。",
            "雷門鳴處無枹皷，勤勸春鉏種象田。"
        ],
        "title": "送龔清太尉上虞",
        "id": "b24259cb-6cdb-4619-831c-8b49e9a4dc61"
    },
    {
        "author": "王洋",
        "paragraphs": [
            "酒熟招期勝士開，錦溪詞伯是仙才。",
            "衰顔野老無酬對，若有新詩卻寄來。"
        ],
        "title": "陳粹中再約重陽之集既不果赴以詩寄之二首  其一",
        "id": "ec03fe99-0861-48af-aac0-da9d4ceaee17"
    },
    {
        "author": "王洋",
        "paragraphs": [
            "九月南州菊未黄，年年長待飽經霜。",
            "使君著意勤招客，催促籬間日夜忙。"
        ],
        "title": "陳粹中再約重陽之集既不果赴以詩寄之二首  其二",
        "id": "9d6f4967-83a3-464c-8bb2-2d95855817b5"
    },
    {
        "author": "王洋",
        "paragraphs": [
            "舍南舍北逢秋雨，十日相望不出門。",
            "聞自新凉罷湯熨，秖今含哺弄兒孫。"
        ],
        "title": "以詩問谹父病五首  其一",
        "id": "0d44fe59-aa74-4b02-873a-c5e4ed9971a8"
    },
    {
        "author": "王洋",
        "paragraphs": [
            "病爲世上真良藥，佛是人間大道師。",
            "十八師兄齊飽後，卻言無病可醫治。"
        ],
        "title": "以詩問谹父病五首  其二",
        "id": "07b37447-a512-4ba1-a690-170e9501ba7c"
    },
    {
        "author": "王洋",
        "paragraphs": [
            "閑門歲滿常驅廹，事外那容免剝膚。",
            "爲問赤城香火客，不知還欠藥錢無。"
        ],
        "title": "以詩問谹父病五首  其三",
        "id": "d54c545d-50fa-4a13-95c0-2f649f956212"
    },
    {
        "author": "王洋",
        "paragraphs": [
            "滿目溪山醉復醒，虚懷長羨少經營。",
            "相如病起忘消渴，一任沱江過錦城。"
        ],
        "title": "以詩問谹父病五首  其四",
        "id": "7eaf0ef3-c89c-43c3-bb0d-1dad7819ec2b"
    },
    {
        "author": "王洋",
        "paragraphs": [
            "不與紅塵費夢思，白雲流水有心期。",
            "吟君細與鷗盟句，病起全勝未病時。"
        ],
        "title": "以詩問谹父病五首  其五",
        "id": "114f4f60-cbf8-4b7d-982f-f34d38ee71b2"
    },
    {
        "author": "王洋",
        "paragraphs": [
            "魯公世取龜蒙地，宜有田文出相門。",
            "恰似夷吾起江左，封胡羯末盡蘭孫。"
        ],
        "title": "再賦前韻五首  其一",
        "id": "7e89d83b-b99b-4094-8e26-91b542a45146"
    },
    {
        "author": "王洋",
        "paragraphs": [
            "子美才髙不自期，卻言蘇李是吾師。",
            "若人欲逞蘭苕句，試掣鯨魚與對治。"
        ],
        "title": "再賦前韻五首  其二",
        "id": "f38a9985-488e-4b12-a88b-d5ef571f0a9a"
    },
    {
        "author": "王洋",
        "paragraphs": [
            "衛玠神清玉不如，非同杜乂鬬肌膚。",
            "十篇冰玉傅青史，便是神清得似無。"
        ],
        "title": "再賦前韻五首  其三",
        "id": "10787973-a620-4308-a5d3-03f2547156f5"
    },
    {
        "author": "王洋",
        "paragraphs": [
            "髙臥江濱百慮清，獨於詩思尚營營。",
            "不勞刻楮三年力，攻破劉郎五字城。"
        ],
        "title": "再賦前韻五首  其四",
        "id": "4f3f5200-35fa-4ac8-b430-6a4a738064b5"
    },
    {
        "author": "王洋",
        "paragraphs": [
            "粉闈詞客伯牙子，碧落老人鍾子期。",
            "幸有園林窮勝事，不妨鐘鼓樂清時。"
        ],
        "title": "再賦前韻五首  其五",
        "id": "d97309da-804a-4508-8edd-01ff688ba0e3"
    },
    {
        "author": "王洋",
        "paragraphs": [
            "濟世儒先道不貧，白袍古制搭烏巾。",
            "塵埃陌上無閑地，信是山林好著身。"
        ],
        "title": "晁升道將還旴江先以二詩見意  其一",
        "id": "391914aa-0c4f-4cad-9355-5fb1ed2aca86"
    },
    {
        "author": "王洋",
        "paragraphs": [
            "只說歸期爲底忙，春風九奏奉花王。",
            "芳菲莫管前驅盡，末後殷勤最久長。"
        ],
        "title": "晁升道將還旴江先以二詩見意  其二",
        "id": "b58e7bf0-9ca8-48d5-91b0-631478d1f17b"
    },
    {
        "author": "王洋",
        "paragraphs": [
            "獨自開門自看山，旋添花草滿柴關。",
            "不須竹院尋僧話，只訪先生亦自閑。"
        ],
        "title": "偶同季文刑部訪仲成秘校因韻",
        "id": "a19d3bf8-6307-441b-956e-f274630e2a49"
    },
    {
        "author": "王洋",
        "paragraphs": [
            "南北相望恨日疏，經時不見意何如。",
            "喜聞髙閣扶衰杖，竹院秋光漸破除。"
        ],
        "title": "問訊吉父六首  其一",
        "id": "6012c853-d322-43d3-b9a3-1328d05a66ec"
    },
    {
        "author": "王洋",
        "paragraphs": [
            "身世兼忘了幻因，飽聞塵網不關身。",
            "病根未解依誰住，試向毘耶問主人。"
        ],
        "title": "問訊吉父六首  其二",
        "id": "2c93f229-6068-444e-8739-f7f6be39ec29"
    },
    {
        "author": "王洋",
        "paragraphs": [
            "偃仆跳梁太自粗，從渠窮技逞揶揄。",
            "會須聞見都忘盡，看打虚空得住無。"
        ],
        "title": "問訊吉父六首  其三",
        "id": "f4cd4c51-88d8-4175-893c-6d833d08f5e1"
    },
    {
        "author": "王洋",
        "paragraphs": [
            "晚雨蕭蕭只傍簷，此身無病亦凄然。",
            "若人心在悲歡外，卻是清涼八月天。"
        ],
        "title": "問訊吉父六首  其四",
        "id": "24282ce5-2307-4a75-83b7-d039d1cf8c65"
    },
    {
        "author": "王洋",
        "paragraphs": [
            "費盡工夫意未親，團欒說處是天真。",
            "不堪兒女來看病，生怕龎翁不度人。"
        ],
        "title": "問訊吉父六首  其五",
        "id": "600c70f6-a920-49f3-a314-28dc5aea7720"
    },
    {
        "author": "王洋",
        "paragraphs": [
            "前言在耳不應忘，秋向南坡歷上方。",
            "九日籬邊花未透，中秋雨霽月新涼。"
        ],
        "title": "問訊吉父六首  其六",
        "id": "3d55410c-ef51-4bba-8f90-119a4182abcf"
    },
    {
        "author": "王洋",
        "paragraphs": [
            "永豐西角綠絲垂，盡日無人可得知。",
            "聞道棃園採新曲，長安十様畫宫眉。"
        ],
        "title": "聞秀實歸自臨安有新作戲以小詩寄之四首  其一",
        "id": "cfb4c9c8-2398-4c55-af16-edb3b1376f6b"
    },
    {
        "author": "王洋",
        "paragraphs": [
            "宫粧十様向眉頭，傳道人間不解愁。",
            "說與眉端向人意，元和才子舊風流。"
        ],
        "title": "聞秀實歸自臨安有新作戲以小詩寄之四首  其二",
        "id": "37f0304a-6dbf-44e0-82a7-4f7032829f98"
    },
    {
        "author": "王洋",
        "paragraphs": [
            "才子風流是當家，曾傳舊語到天涯。",
            "文章爛漫鋪紅錦，合向天邊弄彩霞。"
        ],
        "title": "聞秀實歸自臨安有新作戲以小詩寄之四首  其三",
        "id": "ec1d7d64-5ebf-4d57-b0c9-0e71629ecb94"
    },
    {
        "author": "王洋",
        "paragraphs": [
            "天邊五色彩霞新，筆下應無筆外塵。",
            "一曲奏時天一笑，光搖柳宿萬枝春。"
        ],
        "title": "聞秀實歸自臨安有新作戲以小詩寄之四首  其四",
        "id": "4620a7ec-2a65-453b-8e06-6ee6a00d0f99"
    },
    {
        "author": "王洋",
        "paragraphs": [
            "澹泊因緣亦破除，風情心緒尚貪書。",
            "越山不作功名債，硬忍饑寒計不疏。"
        ],
        "title": "和寄錢稷臣二首  其一",
        "id": "5031a2e2-701d-45d8-b66c-626deff201af"
    },
    {
        "author": "王洋",
        "paragraphs": [
            "白酒東家一飯餘，仙翁題字石榴書。",
            "知君招飲先歌曲，莫道神仙世味疏。"
        ],
        "title": "和寄錢稷臣二首  其二",
        "id": "21957d38-3df3-45ee-8d98-06683630b9ea"
    },
    {
        "author": "王洋",
        "paragraphs": [
            "雪釀寒漿凍結醅，獨謡興懶自持杯。",
            "聊憑書詰徐居士，許折梅花不寄來。"
        ],
        "title": "寄徐明叔郎中",
        "id": "ae781c89-58c0-485b-902d-cd5625a018e7"
    },
    {
        "author": "王洋",
        "paragraphs": [
            "堂前雙石瞻金印，砌下孤峰記好詩。",
            "春入甕醅誇麴糵，雪浮盞面壓槍旗。"
        ],
        "title": "上谹父郎中二首  其一",
        "id": "0d62d4fd-ccda-419f-9d94-a81306d36931"
    },
    {
        "author": "王洋",
        "paragraphs": [
            "湘江又見承明客，青嶂誰刊嶽麓詩。",
            "雙旆到時鴻雁少，洞庭春水照旌旗。"
        ],
        "tags": [
            "洞庭湖"
        ],
        "title": "上谹父郎中二首  其二",
        "id": "39d9253a-7301-48f5-a8d4-47c7ef955781"
    },
    {
        "author": "王洋",
        "paragraphs": [
            "自憐雙目眯塵沙，老欲依僧半在家。",
            "世上何人銷永日，如君七軸妙蓮華。"
        ],
        "title": "大明老僧年七十五日誦法華一部",
        "id": "a59ad7f0-bd8e-401e-822f-25cfd6192674"
    },
    {
        "author": "王洋",
        "paragraphs": [
            "會稽筆法老無塵，今代閑閑是後身。",
            "只有愛鵝緣已盡，舉群還付向來人。"
        ],
        "title": "閑閑公爲上清宫道士寫經幷以所養鵝群付之諸公有詩某亦同作",
        "id": "5a940e87-73f2-4e3e-a14c-5bb16367dcbe"
    },
    {
        "author": "王洋",
        "paragraphs": [
            "不費黄庭一卷經，經年門外戲波輕。",
            "殷勤送上孤峰頂，去伴天鵝雲外行。"
        ],
        "title": "憶送雙鵝懷玉作長生鵝",
        "id": "47fb0f2d-1784-454b-9ea8-545dac457017"
    },
    {
        "author": "王洋",
        "paragraphs": [
            "綠水波浮雪羽光，只今便住白雲鄉。",
            "爭前故眼如相戀，莫是空髙少稻梁。"
        ],
        "title": "别雙鵝",
        "id": "c653c16e-889d-4772-ad28-dbcae486f521"
    },
    {
        "author": "王洋",
        "paragraphs": [
            "靜聞孤卓漏聲遲，午轉花陰晝景移。",
            "能事莫憂身不足，人間不用石榴皮。"
        ],
        "title": "贈筆工周宣",
        "id": "5f2d74bb-5a2e-48fd-90c6-9f7b9553975c"
    },
    {
        "author": "王洋",
        "paragraphs": [
            "玉皇案吏去紛紛，舟到三山有幾人。",
            "西掖文章推獨步，早歸丹陛演經綸。"
        ],
        "title": "吳使君",
        "id": "31d38e02-ab61-46c1-8832-742b2c428dd2"
    },
    {
        "author": "王洋",
        "paragraphs": [
            "草鞋踏破世間塵，乞飯因緣不爲身。",
            "一路春風好消息，不知此事付何人。"
        ],
        "title": "化僧求詩往宣城",
        "id": "e43cbed1-d969-44df-bea4-1f39455d4bd0"
    },
    {
        "author": "王洋",
        "paragraphs": [
            "一瓶一鉢遠山寒，野路梅花已向殘。",
            "自古吳門十萬戶，莫疑開口告人難。"
        ],
        "title": "僧求詩往平江",
        "id": "0d551b34-0e94-47cc-8607-a0dd678d7814"
    },
    {
        "author": "王洋",
        "paragraphs": [
            "千家名滿百家村，細說淮南欲斷魂。",
            "師到鄉關勤問訊，古人今有幾人存。"
        ],
        "title": "送鄉僧證緣歸山陽",
        "id": "f13345a1-b58b-422e-b911-7660967b382b"
    },
    {
        "author": "王洋",
        "paragraphs": [
            "平生老信愛顛狂，覺子而今繼道場。",
            "坐斷前溪去來路，爲誰辛苦爲誰忙。"
        ],
        "title": "贈廨院主僧",
        "id": "036f7bca-9598-456d-8578-a95c407fcabb"
    },
    {
        "author": "王洋",
        "paragraphs": [
            "山在雲中人在山，人居山與白雲閑。",
            "也須認得瑤田路，方見青雲一望間。"
        ],
        "title": "下雲居至瑤田戲贈圓老",
        "id": "5b5992a2-4080-480c-b11a-e8b37a0d75f1"
    },
    {
        "author": "王洋",
        "paragraphs": [
            "安樂窩前安樂僧，一輪明月一枯藤。",
            "與他整頓山林了，更上孤峰第一層。"
        ],
        "title": "戲伸監院伸宣力甚勤圓老有傳衣之意",
        "id": "941d2985-ae64-4665-b154-6b6c0b2a43c0"
    },
    {
        "author": "王洋",
        "paragraphs": [
            "海上孤峰一劍鋩，從來匣裏自韜光。",
            "如今直面相呈處，懷玉山頭春草長。"
        ],
        "title": "贈宣上人二首  其一",
        "id": "75fb3410-791b-4de4-bdba-0c66372457eb"
    },
    {
        "author": "王洋",
        "paragraphs": [
            "袖被騰騰粥飯師，無人曾見下山時。",
            "相逢只道無能解，肯作紅樓應制詩。"
        ],
        "title": "贈宣上人二首  其二",
        "id": "fd5fb923-2063-44da-9830-54b01ae99e59"
    },
    {
        "author": "王洋",
        "paragraphs": [
            "錦心繡口絕鉛華，白㲲銅缾古梵家。",
            "宴坐無人問消息，有時敲板喚玄沙。"
        ],
        "title": "贈棲賢僧二首  其一",
        "id": "240b23cf-6965-4d6f-8fb4-d58028da11fc"
    },
    {
        "author": "王洋",
        "paragraphs": [
            "暖風吹律百花新，何處芳菲不動人。",
            "到底雄丹有家法，風流不是一般春。"
        ],
        "title": "贈棲賢僧二首  其二",
        "id": "c3aa54f5-993c-4076-a7f3-a0d4528a8b54"
    },
    {
        "author": "王洋",
        "paragraphs": [
            "事随過眼塵常靜，愁不關心夢更清。",
            "八十五年香火社，殘經七卷席平生。"
        ],
        "title": "老僧年八十五誦經度僧今五十八年一室翛然日誦法華數過因題壁間",
        "id": "d3f52c62-12a6-4a82-9a75-d4785573a7d9"
    },
    {
        "author": "王洋",
        "paragraphs": [
            "自方國小難回袖，不畏秦彊欲奏盆。",
            "遙想調琴堂上日，仁風曾使滿千門。"
        ],
        "title": "酬伯氏再用前韻",
        "id": "a757be72-41f6-44ed-a1a0-ed7f18fb7b42"
    },
    {
        "author": "王洋",
        "paragraphs": [
            "初傳巖谷聲猶靜，乍轉松篁韻更清。",
            "莫遣幽人破幽夢，夢中榮辱一般輕。"
        ],
        "title": "和賦秋聲",
        "id": "2d09c604-581d-4126-b093-c7d663a75bcd"
    },
    {
        "author": "王洋",
        "paragraphs": [
            "色分姑射冰肌外，味在金僊露掌中。",
            "乞與佳人潤粧臉，兩家春色一般風。"
        ],
        "title": "次韻曾吉父食酥二首  其一",
        "id": "87b09656-79c4-4e0b-b2fe-2fddad062fec"
    },
    {
        "author": "王洋",
        "paragraphs": [
            "聞道金城煮𨢎䤙，貢包長伴雨兒梨。",
            "即今萬里風流在，浙水東頭又浙西。"
        ],
        "title": "次韻曾吉父食酥二首  其二",
        "id": "88a4389a-ff3b-45e6-95c0-e6cfec8dd7f4"
    },
    {
        "author": "王洋",
        "paragraphs": [
            "文人運化得天然，九醖香醪自日邊。",
            "分與詩人澆舌本，不妨石澗一杯泉。"
        ],
        "title": "和曾吉父以詩謝鄭顧道送酒二首  其一",
        "id": "519bd44e-f524-444f-ad12-d8d85efdcc53"
    },
    {
        "author": "王洋",
        "paragraphs": [
            "南浦紅蕖色欲然，北山僧枕夢無邊。",
            "醉郷境界無南北，不用移封向酒泉。"
        ],
        "title": "和曾吉父以詩謝鄭顧道送酒二首  其二",
        "id": "bb3e43b9-c989-489b-a8ce-2f61817a3d02"
    },
    {
        "author": "王洋",
        "paragraphs": [
            "沙觜冰消水上波，春風初不奈梅何。",
            "雪中猶恐迷真色，殘雪如今得似麽。"
        ],
        "title": "和曾吉父求梅于谹父二章  其一",
        "id": "153e6a36-cc04-4a7b-9192-82c72fbd64f8"
    },
    {
        "author": "王洋",
        "paragraphs": [
            "春入茶山夢未回，閑情獨愛一枝梅。",
            "團圞要共鄰僧借，不怕銅缾带月來。"
        ],
        "title": "和曾吉父求梅于谹父二章  其二",
        "id": "61f18180-54da-4084-88cc-581c035f20e6"
    },
    {
        "author": "王洋",
        "paragraphs": [
            "雲海堂前飯鼓忙，頭陀巖下客船香。",
            "長因筍蕨甜如蜜，引得遊山潘孟陽。"
        ],
        "title": "和吉父韻謝谹父煮菜二首  其一",
        "id": "b48cb8f7-96fe-43cf-9c20-8092d7940080"
    },
    {
        "author": "王洋",
        "paragraphs": [
            "手把長鑱斸白雲，無苗黄獨不勝珍。",
            "賜香堂上春風在，謝爾浮山識故人。"
        ],
        "title": "和吉父韻謝谹父煮菜二首  其二",
        "id": "594058ff-2934-49e2-b64f-65a0509128ae"
    },
    {
        "author": "王洋",
        "paragraphs": [
            "白玉堂中晝漏遲，小姑新學竹枝詞。",
            "中郎筆力髙千丈，不稱詩情不作詩。"
        ],
        "title": "次曾谹父韻二首  其一",
        "id": "16d61d0e-c822-44d9-a561-57d4bcb4570a"
    },
    {
        "author": "王洋",
        "paragraphs": [
            "鳳尾花牋白鳳新，元和才子賦陽春。",
            "茶山居士貪禪寂，悞卻江頭解佩人。"
        ],
        "title": "次曾谹父韻二首  其二",
        "id": "ea16f9e1-c072-4f42-b9f6-0a81bc1f83fe"
    },
    {
        "author": "王洋",
        "paragraphs": [
            "垣衣侵砌竹穿牆，日日蕭條氣運凉。",
            "急雨滿池鳴兩部，幽奇不獨水雲鄉。"
        ],
        "title": "和曾谹父庚伏書懷六首  其一",
        "id": "6c08fc35-9b4c-48cd-8ab9-fea524ad65d6"
    },
    {
        "author": "王洋",
        "paragraphs": [
            "吳興水郭芰荷隄，别後扁舟去岸迷。",
            "莫訝道人新活計，亦看粉面照清溪。"
        ],
        "title": "和曾谹父庚伏書懷六首  其二",
        "id": "ff2ff9c3-1c76-42e9-8816-d3d874b839d9"
    },
    {
        "author": "王洋",
        "paragraphs": [
            "綠漪平漲小橋頭，紅蓼花鮮杜若洲。",
            "便喚畫師來貌取，不須雲夢澤南州。"
        ],
        "title": "和曾谹父庚伏書懷六首  其三",
        "id": "6bd56d14-8e9a-4ce1-9d7f-64ea10585560"
    },
    {
        "author": "王洋",
        "paragraphs": [
            "仙翁服食久遺年，且作童兒戲眼前。",
            "井上轆轤休軋軋，簷間風露自濺濺。"
        ],
        "title": "和曾谹父庚伏書懷六首  其四",
        "id": "14189d42-b92e-470c-99bc-6f3b3a81cc37"
    },
    {
        "author": "王洋",
        "paragraphs": [
            "皇家休符徹象緯，河上五老飛人間。",
            "即今三老不住世，賴有兩峰髙玉山。"
        ],
        "title": "和曾谹父庚伏書懷六首  其五",
        "id": "10b7ac2c-042d-4a17-8512-82221c6c2815"
    },
    {
        "author": "王洋",
        "paragraphs": [
            "申郎句法祖師意，取玉鑿山開混茫。",
            "疏簾清簟半雲雨，臥聽天籟生虚涼。"
        ],
        "title": "和曾谹父庚伏書懷六首  其六",
        "id": "5fe6164d-5d6d-4498-9d9c-84cfcf1e16d9"
    },
    {
        "author": "王洋",
        "paragraphs": [
            "共醉元龍百尺樓，方知塵世已髙秋。",
            "舉頭把酒問明月，許我乘風歸去不。"
        ],
        "title": "和谹父樓字",
        "id": "f6dc7b77-d9d5-49b1-95c9-ee112be80cbb"
    },
    {
        "author": "王洋",
        "paragraphs": [
            "海上群仙錦旋襴，舞餘擲出紫金盤。",
            "人心自愛休分别，未必全輸昨夜看。"
        ],
        "title": "和曾谹父約八月十六日看月",
        "id": "6444b9df-d533-4196-9136-91555ff7deb1"
    },
    {
        "author": "王洋",
        "paragraphs": [
            "旋坼金泥不滿杯，明知不自酒泉來。",
            "後房綵女弓鞋窄，持得金蓮案上開。"
        ],
        "title": "以酒餉谹父蒙以絕句爲謝因次韻幷叙送行之意時欲往吳中二首  其一",
        "id": "a09afd69-914f-424d-990b-890b234d4cf6"
    },
    {
        "author": "王洋",
        "paragraphs": [
            "詩滿花牋酒滿杯，吳中應喜使君來。",
            "馬蹄歸踏青霜滑，早趁江梅次第開。"
        ],
        "title": "以酒餉谹父蒙以絕句爲謝因次韻幷叙送行之意時欲往吳中二首  其二",
        "id": "200f9307-fb1c-4fa3-a484-bd1647f3fc78"
    },
    {
        "author": "王洋",
        "paragraphs": [
            "林屋仙丹色外妍，清泉香霧總堪憐。",
            "不知自落人間後，三寸黄金直幾錢。"
        ],
        "tags": [
            "洞庭湖"
        ],
        "title": "和谹父分洞庭柑",
        "id": "2cd1a662-1fd5-4c52-a284-df732715c8b7"
    },
    {
        "author": "王洋",
        "paragraphs": [
            "東岡凖擬太丘來，竹洗塵根石拂苔。",
            "好客風廊俱有分，只愁髙唱不容陪。"
        ],
        "title": "秀實監丞復寄二篇譏商彦不至亦微見及因次韻酬謝",
        "id": "4bbbeb08-52f1-47f3-9405-bfc83794e38c"
    },
    {
        "author": "王洋",
        "paragraphs": [
            "舊喜三周貪好客，爭如一叟促歸程。",
            "長亭日晚相望處，一片平湖泠浸星。"
        ],
        "title": "秀實寄兩絕來招嘉彦嘉彦未回輙次韻  其一",
        "id": "52023212-738f-432b-a9b7-34f33b1a888b"
    },
    {
        "author": "王洋",
        "paragraphs": [
            "長道相思苦不開，故從百里泛舟來。",
            "如何不見稽山老，卻道心因興盡回。"
        ],
        "title": "秀實寄兩絕來招嘉彦嘉彦未回輙次韻  其二",
        "id": "c744fdff-1f09-4bf5-b8cb-124ba398516a"
    },
    {
        "author": "王洋",
        "paragraphs": [
            "老覺浮雲念不萌，君才豈合後諸生。",
            "從教罪我春秋法，不受詩人月旦評。"
        ],
        "title": "和張直可投詩十首  其一",
        "id": "0eb70732-cbf8-4701-aa95-ca112cc63eaa"
    },
    {
        "author": "王洋",
        "paragraphs": [
            "聲猶在耳鳥關關，過眼庭陰作午班。",
            "香篆靜中便細看，綠蘿新處得髙攀。"
        ],
        "title": "和張直可投詩十首  其二",
        "id": "aa982df6-db58-45ee-bfa5-e755558510fb"
    },
    {
        "author": "王洋",
        "paragraphs": [
            "富平學滿書三篋，輔嗣功成易六爻。",
            "聞說短檠書細字，不須燈火入涼郊。"
        ],
        "title": "和張直可投詩十首  其三",
        "id": "d153707b-2c4d-4b13-9765-a5783294c6e6"
    },
    {
        "author": "王洋",
        "paragraphs": [
            "廛音解作障耳霧，佳客能開病眼明。",
            "一軸收藏比珍貺，不妨擲地亦金聲。"
        ],
        "title": "和張直可投詩十首  其四",
        "id": "bc314aa2-cd02-45f2-80e7-8f4f92c72310"
    },
    {
        "author": "王洋",
        "paragraphs": [
            "牛衣泣臥傷君子，華袞髙名亦丈夫。",
            "但使如雲雙翼在，它年九萬是鵬圖。"
        ],
        "title": "和張直可投詩十首  其五",
        "id": "9a3fb2b0-f87a-43e6-849c-1659b0b1d05b"
    },
    {
        "author": "王洋",
        "paragraphs": [
            "小試成均書一封，女媧五采不言功。",
            "青雲事業期它日，觴豆規模是小忠。"
        ],
        "title": "和張直可投詩十首  其六",
        "id": "bebb28c9-e967-4b03-9106-6199b98f7b82"
    },
    {
        "author": "王洋",
        "paragraphs": [
            "潤入圖書麥向辰，如今此腹又孤人。",
            "餘風更與留春在，時照紅英作醉裀。"
        ],
        "title": "和張直可投詩十首  其七",
        "id": "a1150745-3d0d-41fb-90c0-a122ae3adb17"
    },
    {
        "author": "王洋",
        "paragraphs": [
            "誤身人道是儒冠，穏稱圓冠我愧難。",
            "顔歜起居皆富貴，惠施文字獨芝蘭。"
        ],
        "title": "和張直可投詩十首  其八",
        "id": "edff9312-b6a0-4251-bf7b-ea7ab20efe95"
    },
    {
        "author": "王洋",
        "paragraphs": [
            "楚楚才名六尺身，此間襟度有殊珍。",
            "缾無餘粟難論富，篋有風光不似貧。"
        ],
        "title": "和張直可投詩十首  其九",
        "id": "cc1f9afa-71f2-425d-a285-841622ee672e"
    },
    {
        "author": "王洋",
        "paragraphs": [
            "老去獨憐南澗竹，閑來不費北山移。",
            "年顔攻我真無賴，富貴尋君好自持。"
        ],
        "title": "和張直可投詩十首  其一○",
        "id": "a18c026f-c9e1-42cc-9235-c2fce61282e3"
    },
    {
        "author": "王洋",
        "paragraphs": [
            "君有輕舠恰稱身，我家亦有嶺頭雲。",
            "君雲容易能分我，亦有吾雲可寄君。"
        ],
        "title": "戲和虞卿",
        "id": "1ea60856-fc93-42e5-8552-4810440b4379"
    },
    {
        "author": "王洋",
        "paragraphs": [
            "寒谷由來不識春，可憐金殿解宫軒。",
            "哀王孫有秋來月，幾處愁人不掩門。"
        ],
        "title": "和張平甫韻",
        "id": "e71348df-7dcc-4735-9a66-a2971afafba7"
    },
    {
        "author": "王洋",
        "paragraphs": [
            "一百五十節欲近，二十四番風老時。",
            "莫因舊雨與新雨，閑卻十枝幷五枝。"
        ],
        "title": "和卓季萬寄示五絕宋德操爲唱  其一",
        "id": "c34b01c3-c78c-4ff3-851f-06b9d00acfba"
    },
    {
        "author": "王洋",
        "paragraphs": [
            "靜無餘事可關情，快讀新詩醉魄醒。",
            "太守文章真袞袞，參軍衫鬢兩青青。"
        ],
        "title": "和卓季萬寄示五絕宋德操爲唱  其二",
        "id": "19ebbbc3-c44c-4132-bc52-c5ae88916b96"
    },
    {
        "author": "王洋",
        "paragraphs": [
            "失計長松習用剛，一官纔得鬢毛蒼。",
            "酒醪不入缾空腹，始信鴟夷智慮長。"
        ],
        "title": "和卓季萬寄示五絕宋德操爲唱  其三",
        "id": "b8781299-8980-40ee-9704-3944185e3cad"
    },
    {
        "author": "王洋",
        "paragraphs": [
            "南國餘寒有素期，年年隆臘只浮澌。",
            "還人春色九十日，紅紫從它少後時。"
        ],
        "title": "和卓季萬寄示五絕宋德操爲唱  其四",
        "id": "a2b31722-b75f-4da3-ace6-5049e8510779"
    },
    {
        "author": "王洋",
        "paragraphs": [
            "紅旆朝天綵色新，主人心在五湖春。",
            "君王不鑄良金象，莫愛扁舟共載人。"
        ],
        "title": "和卓季萬寄示五絕宋德操爲唱  其五",
        "id": "9dfd3575-65d5-43f0-b9db-022d900c01e5"
    },
    {
        "author": "王洋",
        "paragraphs": [
            "黄粱未熟任推移，堪笑年年一局棋。",
            "說與山中老居士，從今櫻筍歲相期。"
        ],
        "title": "和子楚二首  其一",
        "id": "8441de31-5044-4a21-bc74-4b2d639bf1f3"
    },
    {
        "author": "王洋",
        "paragraphs": [
            "我知黄卷能遮眼，豈識紅襦解對棋。",
            "且要此心無黑白，憐渠勝負自相期。"
        ],
        "title": "和子楚二首  其二",
        "id": "4a376fbc-49ba-42d1-8693-399d4d6380a7"
    },
    {
        "author": "王洋",
        "paragraphs": [
            "家有千章敎子經，言無一字不堪行。",
            "有人志業堅如此，那不流傳世上名。"
        ],
        "title": "和張文彦所寄二絕  其一",
        "id": "4342ad2a-c5fc-492e-a8a0-83f0588f6f76"
    },
    {
        "author": "王洋",
        "paragraphs": [
            "一枝一枝復一枝，造物捷敏功不遲。",
            "驥子熊兒誰得似，它年看誦少陵詩。"
        ],
        "title": "和張文彦所寄二絕  其二",
        "id": "2ee53de2-de61-4e10-9f28-5001944b80ab"
    },
    {
        "author": "王洋",
        "paragraphs": [
            "古澗久無軒冕夢，茶山參遍古今詩。",
            "江湖風月閑天地，不愛牙旗愛酒旗。"
        ],
        "title": "和曾吉父酬鄭顧道韻",
        "id": "efdbe619-c5d7-42e9-a936-f290dbc7323c"
    },
    {
        "author": "王洋",
        "paragraphs": [
            "光祿文章寄小詩，愛閑不是傲當時。",
            "扁舟時過西溪曲，端爲平居有所思。"
        ],
        "title": "和王仲髙遺丁求安二詩  其一",
        "id": "351a5597-0901-41de-b882-ffeb9263a34e"
    },
    {
        "author": "王洋",
        "paragraphs": [
            "未扣玄關隱士居，曾尋舊繡理天吳。",
            "自從拭目來冰鑑，悔爲兒啼拆海圖。"
        ],
        "title": "和王仲髙遺丁求安二詩  其二",
        "id": "16ab9b4b-20d7-41ab-8dee-e6182a58c8a4"
    },
    {
        "author": "王洋",
        "paragraphs": [
            "裴郎四海一輕舠，身寄浮家小動搖。",
            "蝴蝶不來閑處舞，知随春夢到雲霄。"
        ],
        "title": "裴子再寄詩酬之",
        "id": "92930d97-842b-479d-90f3-8b674b7e677d"
    },
    {
        "author": "王洋",
        "paragraphs": [
            "籬間殘菊舊令尹，霜後古柏嚴諸侯。",
            "梅花若不報春信，誰表東風第一流。"
        ],
        "title": "次鄭丈韻又一小詩代簡  其一",
        "id": "e56b5949-6038-4237-8512-245baaae93fc"
    },
    {
        "author": "王洋",
        "paragraphs": [
            "溪山堂上有約束，要待春日同暄妍。",
            "小梅恃愛犯顔色，獨洗粉面當老拳。"
        ],
        "title": "次鄭丈韻又一小詩代簡  其二",
        "id": "915f8b4f-32f6-4f48-9a69-5075fbaf7ebb"
    },
    {
        "author": "王洋",
        "paragraphs": [
            "盍簪何啻得明龜，醉裏呼曹自啟扉。",
            "我保刳腸正藏六，到將無處得同歸。"
        ],
        "title": "徐思遠招客",
        "id": "7304a816-6b67-4424-b69e-b9831540d082"
    },
    {
        "author": "王洋",
        "paragraphs": [
            "芳菲本自競年華，人老空將命乞花。",
            "分比雁行長作客，盡饒蜂暖似還家。"
        ],
        "title": "徐思遠趙大猷寄梅以詩謝之次韻 和思遠",
        "id": "e1b09a00-94e4-4155-b2ba-21dbcf4ece57"
    },
    {
        "author": "王洋",
        "paragraphs": [
            "蒲團紙帳老生涯，只看新詩勝看花。",
            "遙解知君得詩處，竹籬茅舍兩三家。"
        ],
        "title": "徐思遠趙大猷寄梅以詩謝之次韻 和大猷",
        "id": "17d519e7-c84d-47f2-86ac-f950512cc262"
    },
    {
        "author": "王洋",
        "paragraphs": [
            "黄巖貢篚魚俎赤，浮玉僧盤豆醬寒。",
            "走送似呈花下客，看花容易别花難。"
        ],
        "title": "以假鱟豆豉送鄭顧道",
        "id": "c3763bf8-665d-4ebf-99a6-823a3ceb4a79"
    },
    {
        "author": "王洋",
        "paragraphs": [
            "吳楚家山一水分，金山僧飯飽知聞。",
            "蓴絲煮菜無消息，鹽豉聊供舊使君。"
        ],
        "title": "以豆豉送谹父",
        "id": "12c8982a-e68a-4d23-81d3-23f548eef255"
    },
    {
        "author": "王洋",
        "paragraphs": [
            "我有江南素繭衣，中宵造化解潛移。",
            "隆冬必可獨不死，分向苕溪雪闇時。"
        ],
        "title": "以紙衾寄叔飛代簡",
        "id": "7b6a27a2-f206-4589-8c1d-a878680bfccd"
    },
    {
        "author": "王洋",
        "paragraphs": [
            "因雪成寒勢未收，及時一醉比封侯。",
            "陽功亭毒無人見，已有春光亦信不。"
        ],
        "title": "苦寒得酒二首  其一",
        "id": "72ad33b0-e600-4c6a-baec-2a68af57f07d"
    },
    {
        "author": "王洋",
        "paragraphs": [
            "鯤鵬蜩鷃子知不，小大形殊各有儔。",
            "取醉盡情師李白，放言極力問莊周。"
        ],
        "title": "苦寒得酒二首  其二",
        "id": "ae447954-ec26-4e78-98a8-b0582a6287c2"
    },
    {
        "author": "王洋",
        "paragraphs": [
            "南枝未肯試瑤英，客枕愁聞屋瓦鳴。",
            "路斷往來泥滑滑，相思聊寄一壺情。"
        ],
        "title": "雨中以一壺酒送汪養真秀才",
        "id": "4e98f4db-e1ca-4592-87b7-877abca2f174"
    },
    {
        "author": "王洋",
        "paragraphs": [
            "岷田到死無饑苦，軟飽三杯醒又饑。",
            "我忍空腸謀換酒，爲嫌惶恨沒休時。"
        ],
        "title": "以芋易酒于應求",
        "id": "b8f0b590-520f-40f6-af98-30cf8fc203a0"
    },
    {
        "author": "王洋",
        "paragraphs": [
            "雪壓寒根麥未黄，春催社甕麴初香。",
            "若論本是同根物，好遣桄榔喚索郎。"
        ],
        "title": "以麵換祖孝酒",
        "id": "bcb871da-c14a-4253-bec6-91da97d951bf"
    },
    {
        "author": "王洋",
        "paragraphs": [
            "溪漲蒲萄新撥醅，興添野水入金杯。",
            "華嚴居士貪幽定，一線春絲喚起來。"
        ],
        "title": "幷寄季文以酒",
        "id": "5d87bf77-b849-4fc8-9b72-4ffdd7cbc1ac"
    },
    {
        "author": "王洋",
        "paragraphs": [
            "絳蠟融春扇欲開，恐君池閣獨傳杯。",
            "故將曼語招新句，望外春風作伴來。"
        ],
        "title": "再用前韻酬明叔寄梅幷酒",
        "id": "b9b9cb59-8222-4aff-9f60-11802b07c593"
    },
    {
        "author": "王洋",
        "paragraphs": [
            "凍思嚼蘂嗅寒芳，隔月春非道路長。",
            "作意開籬通野岸，等閑尋步到池塘。"
        ],
        "title": "梅",
        "id": "3b5fb1dc-cd0a-4baf-85d5-fbf9a439622c"
    },
    {
        "author": "王洋",
        "paragraphs": [
            "天工施春不愛惜，樂與枯槎借顔色。",
            "歲寒日晚律候嚴，已遣南枝報消息。"
        ],
        "title": "自縣圃得梅花因成五絕  其一",
        "id": "f1526eba-43dc-4ec0-b499-7739c96c004a"
    },
    {
        "author": "王洋",
        "paragraphs": [
            "歲歲新花即舊花，生緣感舊自興嗟。",
            "先春莫憚傳消息，催促東君早轉車。"
        ],
        "title": "自縣圃得梅花因成五絕  其二",
        "id": "06826898-ab12-4914-a534-9bf76b75d06d"
    },
    {
        "author": "王洋",
        "paragraphs": [
            "春風欲轉非容易，選取一枝作先使。",
            "試看欲發未發時，似與東君說心事。"
        ],
        "title": "自縣圃得梅花因成五絕  其三",
        "id": "e161ce5e-7dda-40a4-9651-ca8d54152d8a"
    },
    {
        "author": "王洋",
        "paragraphs": [
            "我家阿大才名久，老筆能旋萬斛舟。",
            "竹外試題清淺句，莫教何遜獨風流。"
        ],
        "title": "自縣圃得梅花因成五絕  其四",
        "id": "467ff1a7-d5bc-486d-84ae-b57997a9f3bd"
    },
    {
        "author": "王洋",
        "paragraphs": [
            "玄酒初傳習駿奔，鹽梅異用合先論。",
            "須留鐵面攀墀力，莫爲花開空斷魂。"
        ],
        "title": "自縣圃得梅花因成五絕  其五",
        "id": "0fe038dd-e2ec-44a0-b726-c9ff756ee643"
    },
    {
        "author": "王洋",
        "paragraphs": [
            "夜發前村君莫惜，曉與天花比真色。",
            "爭先不是壓群芳，秖恐群芳心自息。"
        ],
        "title": "以前韻再繼五絕  其一",
        "id": "1c65fa32-965f-4773-8da6-69eccbb41ce5"
    },
    {
        "author": "王洋",
        "paragraphs": [
            "老眼非慳不愛花，慣逢開謝不須嗟。",
            "君看桃李成陰後，也自能迴長者車。"
        ],
        "title": "以前韻再繼五絕  其二",
        "id": "5861a860-39dc-4b08-aa42-b6ac9daff9ec"
    },
    {
        "author": "王洋",
        "paragraphs": [
            "風流比擬談何易，未省爾曹堪作吏。",
            "曾聞一頌了劉伶，湖上七篇傳盛事。"
        ],
        "title": "以前韻再繼五絕  其三",
        "id": "65f61845-3457-460f-a4aa-82b18b54001a"
    },
    {
        "author": "王洋",
        "paragraphs": [
            "紅紫紛紛難共席，芝蘭冉冉或同舟。",
            "洛陽花譜今存否，借問誰居第一流。"
        ],
        "title": "以前韻再繼五絕  其四",
        "id": "4d01f352-9e7d-40cc-862a-4ab4bef4fdcc"
    },
    {
        "author": "王洋",
        "paragraphs": [
            "春風待看百花奔，舊事知誰可共論。",
            "顔色不曾追俗好，從他蜂蝶自勞魂。"
        ],
        "title": "以前韻再繼五絕  其五",
        "id": "a68f90ea-f51f-4610-aaa8-23fc698d1615"
    },
    {
        "author": "王洋",
        "paragraphs": [
            "向來冰艷敵寒空，直待春來試淺紅。",
            "大抵一般標格在，兩般顔色不須同。"
        ],
        "title": "和向監廟紅梅  其一",
        "id": "ede981c8-fda4-48cc-aabc-39b5b5d14796"
    },
    {
        "author": "王洋",
        "paragraphs": [
            "已爲春風一醉來，不知粧鏡爲誰開。",
            "虙妃只解如飄雪，也費陳王八斗才。"
        ],
        "title": "和向監廟紅梅  其二",
        "id": "645169e2-a041-45f0-9b7f-115b65d16f54"
    },
    {
        "author": "王洋",
        "paragraphs": [
            "南人誤種桃李欄，北人疑作杏花看。",
            "更須結子成佳實，留到清和伴牡丹。"
        ],
        "title": "和向監廟紅梅  其三",
        "id": "1bfdee61-6c87-4e38-909a-7c1847c4130b"
    },
    {
        "author": "王洋",
        "paragraphs": [
            "比玉比冰俱未切，恰是紅兒兼比雪。",
            "東君主掌不堅牢，也作堪憐也堪折。"
        ],
        "title": "再賦紅梅",
        "id": "1e9f54b1-f051-4df5-90e0-180b47815a51"
    },
    {
        "author": "王洋",
        "paragraphs": [
            "一種佳名兩字猜，蜜脾融液臘中開。",
            "雪花不敢迷真色，風格都緣不是梅。"
        ],
        "title": "鄭顧道惠臘梅二首  其一",
        "id": "90323d3a-9246-4289-8fcc-75f1682e45aa"
    },
    {
        "author": "王洋",
        "paragraphs": [
            "長垂月帔别天階，翦作金鐘應律灰。",
            "世上語言無入處，好從天上覓詩來。"
        ],
        "title": "鄭顧道惠臘梅二首  其二",
        "id": "1113cbcd-f6b5-412a-bc80-82278824dfc2"
    },
    {
        "author": "王洋",
        "paragraphs": [
            "騶玉團香移寶綃，凌風浥露勢驚飄。",
            "從教不結千年實，且看尊前一味嬌。"
        ],
        "title": "和賦千葉桃花二首  其一",
        "id": "f63a6873-dc8b-47e3-8da1-fa5e0f2f2f63"
    },
    {
        "author": "王洋",
        "paragraphs": [
            "纔喜尋春又惜春，尋春眉展惜春顰。",
            "莫將顰笑爲花用，處處平蕪是醉裀。"
        ],
        "title": "和賦千葉桃花二首  其二",
        "id": "d9fd72df-f1c9-4480-87a6-5879b668dd83"
    },
    {
        "author": "王洋",
        "paragraphs": [
            "性根本自白環宫，分得天邊一種紅。",
            "比似將花供金粟，何如乞米送盧仝。"
        ],
        "title": "鄰僧送桃花",
        "id": "c436591b-fa8d-4d19-8d19-d9d87c3c06a2"
    },
    {
        "author": "王洋",
        "paragraphs": [
            "人面看花花笑人，春風吹絮絮催春。",
            "韶華雖好多頭緒，何似秋空不受塵。"
        ],
        "title": "攜稚幼看桃花",
        "id": "b60d5a3e-456b-42d3-80d3-e19cd019d8a5"
    },
    {
        "author": "王洋",
        "paragraphs": [
            "鄭人蘭佩不須誇，自别團香擅國華。",
            "客枕莫疑無好夢，年年同有瑞香花。"
        ],
        "title": "賞瑞香催海棠五首  其一",
        "id": "68009453-a169-41cc-9260-ae085f495af8"
    },
    {
        "author": "王洋",
        "paragraphs": [
            "生無飛頷老蒿萊，慚愧君侯客燕開。",
            "面带凄凉無酒色，誰人信道賞花來。"
        ],
        "title": "賞瑞香催海棠五首  其二",
        "id": "de5f0a0b-ca6e-49e7-87a1-b1b71b05ffe8"
    },
    {
        "author": "王洋",
        "paragraphs": [
            "魯國諸儒走月題，甘於聖學飽羹蔾。",
            "不知荷篠人歸後，誰似張侯爲割雞。"
        ],
        "title": "賞瑞香催海棠五首  其三",
        "id": "9b8f784f-673e-4bba-b29f-73e878299d3f"
    },
    {
        "author": "王洋",
        "paragraphs": [
            "刺繡窗前午夢驚，驪駒堂上禮初成。",
            "旁無粉黛燈籠錦，頓解饑寒瓠子羹。"
        ],
        "title": "賞瑞香催海棠五首  其四",
        "id": "be114731-00b1-48b6-a691-df340cb52f3b"
    },
    {
        "author": "王洋",
        "paragraphs": [
            "卜晝彌文卜夜遲，前人明訓後人師。",
            "海棠不守春秋法，髙燭偏宜照睡時。"
        ],
        "title": "賞瑞香催海棠五首  其五",
        "id": "13a3d44f-1718-47d3-b89c-a64cd09c3ecf"
    },
    {
        "author": "王洋",
        "paragraphs": [
            "畫手三川著色濃，黄昏更在獨圍中。",
            "佳期落日連雲合，艷采垂絲带縷紅。"
        ],
        "title": "和吉父賦海棠三首  其一",
        "id": "5a9f15f4-7a5c-47a4-95d7-06aa5ca98312"
    },
    {
        "author": "王洋",
        "paragraphs": [
            "我愧留髠花惱客，君矜止廣尉貪公。",
            "傳呼徑去孤風景，幸好看時不暫同。"
        ],
        "title": "和吉父賦海棠三首  其二",
        "id": "dad92ede-5f27-4840-be56-454a109f5ea5"
    },
    {
        "author": "王洋",
        "paragraphs": [
            "斫竹移松傍淺樊，牡丹時節尚輕寒。",
            "向家庭院花如錦，獨爲窮忙未得看。"
        ],
        "title": "和吉父賦海棠三首  其三",
        "id": "6346cbf9-5e65-45d9-b1e8-3bc890fa27f1"
    },
    {
        "author": "王洋",
        "paragraphs": [
            "春風隨律入花房，三月淮南春晝長。",
            "聞道傳呼催近侍，雙垂羅袖引花王。"
        ],
        "title": "題范子濟雙頭芍藥二首  其一",
        "id": "9804d11b-511f-4646-a48f-da7b4a572b94"
    },
    {
        "author": "王洋",
        "paragraphs": [
            "趙家姊妹在椒房，宫漏春遲午夢長。",
            "淡拂蛾眉減脂粉，一般裝束奉君王。"
        ],
        "title": "題范子濟雙頭芍藥二首  其二",
        "id": "7f6ffe5f-eeb6-44ee-8c48-b74158af44c6"
    },
    {
        "author": "王洋",
        "paragraphs": [
            "池塘雨漲暑風微，弄水紅粧出水遲。",
            "五日便當分六月，韶村道上見開時。"
        ],
        "title": "紅蓮",
        "id": "d9593389-25c4-4b77-a58a-adcc4942dc7c"
    },
    {
        "author": "王洋",
        "paragraphs": [
            "中洲絕品舊聞名，瀹以寒泉雪乳輕。",
            "怪得道人長不睡，一甌喚醒夢魂清。"
        ],
        "title": "題前寺中洲茶",
        "id": "3b1f11bc-29b4-4a8e-87f2-cd29c216f26b"
    },
    {
        "author": "王洋",
        "paragraphs": [
            "嬌春意謂已堅牢，次第千林散錦袍。",
            "恐有天魔妬妍好，遽連風雨作粗豪。"
        ],
        "title": "鄰園花成欲具旬會病未果二首  其一",
        "id": "d5c4b0e2-20cf-4461-8ecb-c2442c46bcab"
    },
    {
        "author": "王洋",
        "paragraphs": [
            "年從脹脈冷侵肌，强欲尋春怯自疑。",
            "衰病固知無可奈，不須妨我看花時。"
        ],
        "title": "鄰園花成欲具旬會病未果二首  其二",
        "id": "acaa3027-4ea1-41b4-830f-4c573b090250"
    },
    {
        "author": "王洋",
        "paragraphs": [
            "暖風吹得也輕狂，連夜爭開有底忙。",
            "困恨蘭宵留宿酒，笑濡曉露試新粧。"
        ],
        "title": "明日沈幹送花二枝續一章",
        "id": "68571b8b-5d63-4d67-969c-05aa479e6a10"
    },
    {
        "author": "王洋",
        "paragraphs": [
            "歲晚孤松輒自娛，排行金朵映蒼鬚。",
            "不知風雨摧殘後，曾有心情管領無。"
        ],
        "title": "問松",
        "id": "793ceb48-d684-4b6b-be9c-dffb4339da2b"
    },
    {
        "author": "王洋",
        "paragraphs": [
            "引啄苔池浴素翎，野田人遠見精神。",
            "羽翰未到青霄路，料汝猶能憶故人。"
        ],
        "title": "逢伯氏舊鶴代賦",
        "id": "1f092815-a3ad-4b5d-8930-74470976dfbb"
    },
    {
        "author": "王洋",
        "paragraphs": [
            "塞外風煙能記否，天涯淪落自心知。",
            "眼中風物參差是，只欠江州司馬詩。"
        ],
        "title": "琵琶洲",
        "id": "a0ee44bf-167a-4d25-9feb-56c2af6c8b8a"
    },
    {
        "author": "王洋",
        "paragraphs": [
            "不將臺榭壓城闉，爭奈長淮四面春。",
            "聞道公餘一吟嘯，滿天風月助精神。"
        ],
        "title": "熙臺",
        "id": "8fe8b5cf-bc2b-4da6-a1d1-33f4c3529803"
    },
    {
        "author": "王洋",
        "paragraphs": [
            "愛奇造物剪瓊瑰，爲鎮靈祠特地栽。",
            "事紀揚州千古勝，名居天下萬花魁。",
            "何人斵却依然在，甚處移來不肯開。",
            "浪說八仙模樣似，八仙安得有香來。"
        ],
        "title": "瓊花",
        "id": "1e6d9774-3b50-43cd-be69-87ba065ca400"
    },
    {
        "author": "王洋",
        "paragraphs": [
            "秋木日動搖，秋容日脩整。",
            "況復白琳宮，焚香事幽屏。",
            "胡爲彼美人，犯此清凈境。",
            "仙官儼環珮，注目朝倒景。",
            "豈容正法眼，泛愛冶色靚。",
            "得非葉太清，宿念未灰冷。",
            "北斗春已足，三山夢初醒。",
            "曰鱗貴女子，俗目未可騁。",
            "慣聽步虛詞，生便浮館靜。",
            "那知羽衣人，文成僞心猛。",
            "記語東方兒，偷桃不可幸。",
            "共待月滿除，蕭蕭散疏影。"
        ],
        "title": "觀中芙蓉盛開",
        "id": "0c4c8883-d916-4cd8-a0dc-a9344f047663"
    },
    {
        "author": "僊上人",
        "paragraphs": [
            "男兒三十未有立，人世百年徒自勞。"
        ],
        "title": "句",
        "id": "a52f2f1d-9551-4f91-9e9a-e352f7abfee4"
    },
    {
        "author": "鄭剛中",
        "paragraphs": [
            "修修窗前蘆，孤瘦倚青玉。",
            "心虚知夜凉，風葉亂相觸。",
            "使我入幽夢，如在江湖宿。",
            "方兹困炎曦，愛爾眼中綠。",
            "奈何柔脆姿，行犯秋氣肅。",
            "霏霏霜露中，菱荷等摧覆。",
            "大抵無勁節，不及歲寒竹。"
        ],
        "title": "修修窗前蘆",
        "id": "a4e053b4-e412-4a4c-908e-b51e95bcd020"
    },
    {
        "author": "鄭剛中",
        "paragraphs": [
            "砌下兩修竹，翠色含烟新。",
            "盡日肯相對，蕭然如可人。",
            "清風動搖虚，亦不厭我貧。",
            "時時一相過，吹拂席上塵。",
            "二物有嘉意，慰我窮悴身。",
            "常觀有道者，尚與鹿豕群。",
            "奚必廣團聚，鬨鬨如飛蚊。",
            "清風與修竹，吾不失所親。"
        ],
        "title": "砌下兩修竹",
        "id": "0506caf6-d950-4a8e-a6ff-c7532017b624"
    },
    {
        "author": "鄭剛中",
        "paragraphs": [
            "公詩如春風，著物便新好。",
            "春風常自然，初不費雕巧。",
            "又如荆山玉，不問多與少。",
            "傳流落人間，皆作希世寶。",
            "吾獨恨造物，生我殊不早。",
            "不得拜堂下，朝夕事洒埽。",
            "追扳邈難及，清淚出幽抱。"
        ],
        "title": "讀坡詩",
        "id": "220ba109-d246-4f4d-a2f7-6f7d2071660d"
    },
    {
        "author": "鄭剛中",
        "paragraphs": [
            "五月困暑濕，衆謂如蒸炊。",
            "惟我坐幽堂，心志適所怡。",
            "開窗面西山，野水平清池。",
            "菱荷間蒲葦，秀色相因依。",
            "幽禽蔭嘉木，水鳥時翻飛。",
            "文書任討探，風靜香如絲。",
            "此殆有至樂，難令俗子知。"
        ],
        "title": "書齋夏日",
        "id": "0fc28364-73e2-4015-9eb4-786c52a1558c"
    },
    {
        "author": "鄭剛中",
        "paragraphs": [
            "寒生坐孤窮，浪迹遠羈寓。",
            "千金買卜龜，所用良失措。",
            "如聞過瓜期，騫揚引雄翥。",
            "放直州縣腰，闊作臺省步。",
            "念欲拜公别，心往足不赴。",
            "銘肌荷恩知，癡坐乖禮數。",
            "可但顔甲厚，頗亦背芒負。",
            "梅雨五月寒，洄洄綠烟樹。",
            "二嶺遮夢魂，不到船行處。",
            "安得赴雙槳，翩翩若鷗鷺。"
        ],
        "title": "寄别左與言",
        "id": "a4387188-a5ca-4575-b43f-4ca012b23e0a"
    },
    {
        "author": "鄭剛中",
        "paragraphs": [
            "堂堂張侯好眉宇，照人冰玉無塵土。",
            "憶初解後共杯盤，姓字未通心已許。",
            "參商别後各天涯，屈指流年不勝數。",
            "何知策馬忽東來，扣我柴扉叙寒暑。",
            "相親顔色愈敷腴，不俗胸懷細傾吐。",
            "使人頻歲饑渴心，如飲甘泉餉腵脯。",
            "吾生寒苦衆所知，眼髙無人人不與。",
            "技窮漸覺蒲柳衰，進取一塗方首鼠。",
            "有心斸治土田園，束手抽身事農圃。",
            "荷鉏今亦粗成趣，頗有嘉蔬待春雨。",
            "所恨松根長茯苓，僻寂無人堪共煮。",
            "安得溪霜素月高，促膝與公長夜語。"
        ],
        "title": "寄贈張叔靖",
        "id": "398fb7ea-3763-4ae4-b83b-6e9ced0e37f4"
    },
    {
        "author": "鄭剛中",
        "paragraphs": [
            "子美欲得廣厦千萬間，大庇天下寒士俱歡顔。",
            "嗟我一室久疏陋，風飄雨剝堵不環。",
            "欲具茅茨小編葺，斤斧四顧家無山。",
            "誰謂潘郎坐華屋，肯爲湫隘興永嘆。",
            "惠以南山好松柏，翦伐既就皆丸丸。",
            "我今樸斵遂有日，居處可望庵冗寬。",
            "方知廣厦庇寒士，子美之論非髙談。",
            "古人骨朽髙義盡，習爲鄙吝風俗慳。",
            "皆使如公眼青白，古人風義當復還。",
            "吾聞淵明謝主人，冥報止謂因盤餐。",
            "公今飯我德何啻，淵明詩來猶可攀。"
        ],
        "title": "謝潘令衛惠松木",
        "id": "dfbda168-f8e1-42e6-a9be-e3d06604dd9d"
    },
    {
        "author": "鄭剛中",
        "paragraphs": [
            "入夏天不雨，溪流僅成派。",
            "一夜漲梅霖，拍岸輒澎湃。",
            "衝犯無隄防，奔騰起湍瀨。",
            "鷗鷺驚以翔，蝦魚鼓而快。",
            "聒耳如殷雷，聲勢殊未怪。",
            "曉風吹亂雲，日出陰氣退。",
            "所謂暴集者，縈紆已如带。",
            "浩浩北海若，遐想見尊大。",
            "溟漠函萬象，吞吐容百怪。",
            "小哉此溪流，其涸可立待。",
            "是以古君子，德量戒褊隘。"
        ],
        "title": "觀溪漲",
        "id": "33f488db-5118-4a88-9078-4f694bd683aa"
    },
    {
        "author": "鄭剛中",
        "paragraphs": [
            "吾聞縣官漁海魚不出，捐以予民魚乃復。",
            "天之生物豈無意，殆欲憐貧補不足。",
            "吾家元無二頃田，卒歲何人分半菽。",
            "小園自幸有餘地，背負經書刀鋤斸。",
            "年來種植類櫜駝，隨手髙低便新綠。",
            "魁然瓜芋塞區肥，無數桃梅壓枝熟。",
            "既收弄暖開鬚麥，又摘多穰過拳粟。",
            "雖無蓄積累瓶盎，采掇猶能飫腸腹。",
            "天於此圃非偶然，坐作山居野人祿。"
        ],
        "title": "家有小園比他處果蓏倍登或問鄭子何術致此告之曰漢武帝使海上縣官親漁魚皆不出其後捐以予民則魚復來因知天之生物本以惠濟窮民彼富足者不可兼而得也吾貧甚矣安知造物者不以是少私之耶戲爲一詩",
        "id": "80a19e14-8cfc-4382-9370-72c2bc729cbd"
    },
    {
        "author": "鄭剛中",
        "paragraphs": [
            "回祿爲火神，威權尤貴重。",
            "年來何失職，權爲盜所弄。",
            "此盜假爾威，蜂蟻聚徒衆。",
            "煌煌萬炬光，灼燎隨所縱。",
            "烟氛障白日，烘炙盛騷動。",
            "老幼哭無家，禍虐人所共。",
            "使人不見此，聰明欲何用。",
            "神而審其然，可得亡制控。",
            "忍使盜意滿，生民負焦痛。",
            "爾過不可文，反躬當自訟。"
        ],
        "title": "罪回祿",
        "id": "ef991f42-3739-45d0-acf8-a8eeb4df11bd"
    },
    {
        "author": "鄭剛中",
        "paragraphs": [
            "比屋皆良民，爲盜豈無以。",
            "富足義所生，貧窮盜之始。",
            "凍餓家無儲，追呼官不已。",
            "妖幻隨鼓之，安得不群起。",
            "縱火資盜威，勢固自應爾。",
            "可笑說者愚，輙欲效柳子。",
            "赤文而白章，召禍豈其理。",
            "東南瓦礫墟，所向輒千里。",
            "如何好事者，逐此不逐彼。"
        ],
        "title": "辨畢方",
        "id": "c9b260be-cc38-4f53-8f28-143987c9b0aa"
    },
    {
        "author": "鄭剛中",
        "paragraphs": [
            "眼債未全無，惜春心尚有。",
            "喜聞幽蘭臭，尋過東山口。",
            "披叢見孤芳，正似得佳友。",
            "小鍤破蒼蘚，護致歸座右。",
            "秀色逼塵埃，清芳動窗牖。",
            "愛媚固無厭，嗟惜亦云久。",
            "今爲花木者，貴重無與偶。",
            "第能吐青紅，貢獻率奔走。",
            "官舟塞古汴，往往載蒲柳。",
            "爾何守幽林，國香空自負。",
            "所幸無改芳，可使名不朽。"
        ],
        "title": "前山尋蘭",
        "id": "5eaec83e-35c2-4933-88ee-964545bcd76e"
    },
    {
        "author": "鄭剛中",
        "paragraphs": [
            "高槐記得綠陰垂，見公承詔趨丹墀。",
            "今兹疏梅弄香粉，公坐鯁切還棲遲。",
            "甘辭軟暖定速售，此獨難使壯者爲。",
            "苦言瞑眩上所急，出林之木風摧之。",
            "嗟吁世路每如此，我常感激横涕洟。",
            "賈生妙論逮伊管，絳灌之屬猶可移。",
            "長孺忠言豈真戅，其如御史能飾非。",
            "到頭至始天所惜，未肯容易登臯夔。",
            "且今投置在閑散，藥傷補敗終見思。",
            "公還故鄉掃一室，古書名畫四壁圍。",
            "賓客相過具杯酒，一笑萬事榮辱齊。",
            "雖然公豈忘世者，終念后稷由己饑。",
            "吾皇嘗膽愈思治，宣室賜對行可期。",
            "當有今時張萬福，懽呼再拜迎公歸。"
        ],
        "title": "簡潘義榮",
        "id": "4a6f5be6-0c9c-476e-bdd5-791c11892169"
    },
    {
        "author": "鄭剛中",
        "paragraphs": [
            "料峭社日寒，酩酊且飲酒。",
            "中原困干戈，黠虜未授首。",
            "鄰邦復蟻聚，傷殺官吏走。",
            "使者部民兵，經月但斂手。",
            "豺狼群小心，伺隙欲嘷吼。",
            "吁嗟一身多，况復家數口。",
            "信如古人言，天地在杯斗。"
        ],
        "title": "酩酊且飲酒",
        "id": "768684c2-bcd5-416d-b2df-12f324af7936"
    },
    {
        "author": "鄭剛中",
        "paragraphs": [
            "今夕知何夕，織女逢牽牛。",
            "雲軿擁高漢，仙事傳風流。",
            "人間適焦窘，龜兆生田疇。",
            "當時大軍後，皆抱糠籺憂。",
            "我勸二星者，鵲橋無謾遊。",
            "曷不攀天河，駕浪鞭龍頭。",
            "共化油然雲，白雨淋九州。",
            "無庸事機巧，下副兒女求。",
            "良宵幸款曲，願爾深自謀。",
            "無令一年中，虚煩天地秋。"
        ],
        "title": "建炎丁未自中夏徂秋不雨七夕日戲成一詩簡牛郎織女云",
        "id": "02588030-85c3-420d-947b-891c56d54bf3"
    },
    {
        "author": "鄭剛中",
        "paragraphs": [
            "高才沐新詩，筆力回萬牛。",
            "諷我挽河漢，溥將膏澤流。",
            "吾聞天甚仁，愛民頒九疇。",
            "人間失彝叙，乃有偏毗憂。",
            "列星但隨旋，一氣同浮遊。",
            "詎敢弄天柄，私恩回旱頭。",
            "胡不自修德，和氣浹九州。",
            "奚煩雕腎腸，詩章遠相求。",
            "君其諭鄉鄰，此外無良謀。",
            "尚幾駐車駢，俯爲觀有秋。"
        ],
        "title": "代答",
        "id": "a40eb48c-a1e8-40fa-be95-96ac2f8e5b0a"
    },
    {
        "author": "鄭剛中",
        "paragraphs": [
            "稽首叩微妙，下筆書符若風雨。",
            "又復沃之瓊丘泉，過口腹腸如火煮。",
            "臨行戒以食腥穢，轉首蘧然成栩栩。",
            "吾聞有夢皆想成，此夢怪奇非想取。",
            "良由夙業種根凈，故此通玄受真語。",
            "會當役使三足烏，倒景乘風見王母。",
            "惟予墮入世網中，非孔非顔莫知祖。",
            "獨知抱正禦魑魅，符篆常疑不吾補。",
            "但留真火固臍下，每視丹砂賤於土。",
            "饑來得飽即快意，荼薺羶臊等甘苦。",
            "那知好慕長生人，保練形神乃如許。",
            "因觀侯夢悟昔非，嘆恨此身殊椎魯。",
            "便尋金篦去眼膜，爲汝他年看輕舉。"
        ],
        "title": "巨濟弟書夢求詩爲賦古風云",
        "id": "1e13bc7c-ade5-461c-8b8b-8d663b66ebc4"
    },
    {
        "author": "鄭剛中",
        "paragraphs": [
            "公喻如龍媒，秋游身有神。",
            "暫此地上行，氣壓凡馬群。",
            "我喻如麋鹿，野性不受馴。",
            "逼迫到城市，邇邇常畏人。",
            "自知兩相懸，無以追後塵。",
            "故其拜典謁，曠廢不及頻。",
            "時於清夜夢，論議容相親。",
            "公今瓜過期，行色催車輪。",
            "窮達稍異趣，細歡復何辰。",
            "悔不忘鄙陋，日爲門下賓。",
            "周旋奉誨語，藥此傷敗身。",
            "追念已無及，扳緣寧有因。",
            "但能側兩耳，聽公登要津。",
            "上固知倪寬，俗吏徒云云。"
        ],
        "title": "送林懿成解兵掾",
        "id": "73308791-89a4-482e-b3b9-425d9bee492e"
    },
    {
        "author": "鄭剛中",
        "paragraphs": [
            "藜羹飯脱粟，窮達未須計。",
            "日中困炎曦，到枕即昏睡。",
            "營營百爲擾，合眼盡遺棄。",
            "翛然一榻間，爛熟見真意。",
            "欲識太古風，去此不多地。",
            "我願四海平，圭竇永無事。",
            "夏臥法曹簟，冬夢公孫被。"
        ],
        "title": "午睡",
        "id": "64cf4e99-133d-4ab3-9701-39bae32f0033"
    },
    {
        "author": "鄭剛中",
        "paragraphs": [
            "芳蓀小綉肩相拍，拍初同作江湖客。",
            "夢裏春風三十年，青銅照我頭都白。",
            "與公常日話瀟湘，恨不此身生兩翼。",
            "何如附驥得千里，再此搜尋舊踪跡。",
            "荷公覩物能我念，小字密書盈一尺。",
            "報言扶膝所經由，興廢存亡皆歷歷。",
            "吾家甘棠人所憐，今不見鸞空枳棘。",
            "至如叙述所知友，但若前生略相識。",
            "恍然沈痛念平生，讀盡寄書清淚滴。",
            "自嗟顦悴百憂身，慘慘中腸常感激。",
            "去年邂逅見中都，我正蹶蹄遭棄斥。",
            "相隨扶病出幽巷，買酒歸來款顔色。",
            "懷書亦復清渡灞，從此參商遠暌隔。",
            "公今館置得賢府，厚禮温顔同古昔。",
            "車魚足意長鋏閑，越聲不用思莊舄。",
            "果能援筆賦鸚鵡，自可使人皆辟易。",
            "他時依倚就聲價，疏蹻何由不離釋。",
            "惟予投置奥渫中，轉轉窮愁滿胸臆。",
            "春蠶未繭官督之，捋穗輸租瓶盎窄。",
            "誓将斸治十畝園，竹徑柴門閉聲寂。",
            "聲名雖不暫羶香，不願埋頭如李赤。",
            "爲公書此報東風，一夜楓林關塞黑。"
        ],
        "title": "寄姚文發",
        "id": "6efa00a0-6ac2-4990-a34e-ac466ef67fd9"
    },
    {
        "author": "鄭剛中",
        "paragraphs": [
            "清寒作新雪，玉花僅堆積。",
            "雲破煦朝曦，數霤忽消釋。",
            "餘陰變小雨，頗似煙羃羃。",
            "時見庭前槐，枯梢水珠滴。",
            "破愁無尊酒，慰眼有書籍。",
            "涵泳度窮年，所得固清適。"
        ],
        "title": "天寒",
        "id": "d6404770-d206-41f8-a2dc-9560edbe0158"
    },
    {
        "author": "鄭剛中",
        "paragraphs": [
            "他人將錢買田園，尚患生財不神速。",
            "我今貸錢買僻書，方且貪多懷不足。",
            "較量緩急堪倒置，安得瓶中有儲粟。",
            "自笑自笑笑我愚，笑罷頑然取書讀。"
        ],
        "title": "自笑",
        "id": "59923a46-49b3-4d4e-a71d-e7fa528110ca"
    },
    {
        "author": "鄭剛中",
        "paragraphs": [
            "頑風動高空，陰雲壓平野。",
            "霰雪跳珠璣，歷亂擊疏瓦。",
            "袖手對寒窗，寂寞如噤啞。",
            "良朋莫相過，誰可慰懷者。",
            "豈不念得醉，傾壺絕餘瀉。",
            "火銷燈燼殘，一被不踰踝。",
            "天道無私窮，其窮則命也。"
        ],
        "title": "歲暮",
        "id": "f1bd886f-142d-405c-8a5c-e80331d2f2e2"
    },
    {
        "author": "鄭剛中",
        "paragraphs": [
            "村巫吹角天將曉，里巷拜年爭欲早。",
            "我驚節物懶下床，眼看屠蘇心恅愺。",
            "未能免俗出門去，禮數乖煩無所考。",
            "春風堂堂不顧人，自向池塘綠春草。",
            "誰知此髮不堅牢，一回如此一回老。"
        ],
        "title": "家旁有廟其巫每歲旦必鳴角作法以觴其神鄰里聞角聲則知其將曉矣",
        "id": "50890df9-ace0-4ae1-a524-052dc25657fc"
    },
    {
        "author": "鄭剛中",
        "paragraphs": [
            "弱雲障陰黑，疏雨弄纖細。",
            "寒燈不生花，庭戶起愁吹。",
            "蟲話已停聲，夜半亦何啻。",
            "失手置書卷，撫心自驚悸。",
            "念此十年間，分明隨夢寐。",
            "一從雙鶴飛，顧影亦顦悴。",
            "病添女子愁，貧喪丈夫志。",
            "遠去松楸旁，團聚類兒戲。",
            "千金買卜龜，所用良失計。",
            "孤悲愈綢繆，萬感集腸胃。",
            "捲被拂空床，斑斑落清淚。"
        ],
        "title": "浦江書院中",
        "id": "78298ae3-205e-4323-81cb-f56bfc1a000c"
    },
    {
        "author": "鄭剛中",
        "paragraphs": [
            "窮巷絕輿馬，衡門翳蒿萊。",
            "煩公赤墀步，踏我幽徑苔。",
            "念舊昔云有，此道今微哉。",
            "俗薄風義重，稍壓萬古回。",
            "衣冠冒暑至，笑語带凉來。",
            "愧無一尊酒，臨風相對開。",
            "乃得陪杖履，崎嶇訪巖隈。",
            "野寺生網蟲，長廊闃顛摧。",
            "晬容守孤殿，坐對寒爐灰。",
            "公獨屑瓊草，芬馨薦中懷。",
            "但念石佛古，豈顧多塵埃。",
            "妙語入幽隱，髙情肆徘徊。",
            "良覿若易奪，半規忽西頹。",
            "溪分隔流水，歸途恨難偕。",
            "獨立久瞻望，烟林綠洄洄。"
        ],
        "title": "六月初八義榮司諫自福慶山見過奉陪遊西巖以新茶享石佛抵暮出山明日成古詩一章爲謝云",
        "id": "a6c3c5e0-78f6-48b2-b8c3-b349f0b536dc"
    },
    {
        "author": "鄭剛中",
        "paragraphs": [
            "暑雨霽餘飛，翻溝水鳴玉。",
            "半規入嵐霧，平疇愈新綠。",
            "時有牧歸牛，一笛過山曲。",
            "吾廬附幽深，四面蔭修竹。",
            "垂雲下林梢，驚鳥自爭宿。",
            "夜色迫書卷，呼童具燈燭。"
        ],
        "title": "晚村",
        "id": "0f77fdbf-7a71-4031-b022-cb253d195578"
    },
    {
        "author": "鄭剛中",
        "paragraphs": [
            "五月居山晝清永，槐度微風舞疏影。",
            "兒童喜我懸弧辰，洒掃庭除具盤皿。",
            "烹鳬雋鵠未易辦，肴核隨時享桃杏。",
            "頗當杯杓念吾親，每歲在旁珠炯炯。",
            "今兹坐席小暌異，便覺親朋歡意冷。",
            "遠煩濃粉砑蠻牋，細寫親書過修嶺。",
            "堂中久闕起予論，遽此讀之雙眼醒。",
            "遐年厚福定由天，囑我既勤當謹領。",
            "永懷嘉意不能休，少慰蓼莪心耿耿。",
            "爲君儘放酒杯深，搔首浩歌成酩酊。"
        ],
        "title": "始生之日石子壽我以詩所以相屬之意再三甚厚飲其酒歌其詩既至于醉也援筆爲十韻報之",
        "id": "6237b41e-bb25-4404-8ef0-fea1864c4f65"
    },
    {
        "author": "鄭剛中",
        "paragraphs": [
            "嗟乎，吾不及識子美，誦讀遺文淚如洗。",
            "公文意氣何所似，猛虎負山蛟得水。",
            "或如秋風入松竹，或如春温煦桃李。",
            "文章乃爾人可知，何事亨衢半途止。",
            "定應豪氣壓凡夫，不學持圓媚脣齒。",
            "孤芳獨寄叢林中，安得飄風不狂起。",
            "一盃失舉强名之，包裹鋒芒扼而死。",
            "天乎天乎庸可問，如子美者使作滄浪之釣民爾。"
        ],
        "title": "讀蘇子美文集",
        "id": "619a82c9-fd45-49c5-a458-6de1056eefcc"
    },
    {
        "author": "鄭剛中",
        "paragraphs": [
            "親朋數日聞，俯仰作禮數。",
            "既事還書齋，妙畫倚庭柱。",
            "春蚓細縈紆，知子常我顧。",
            "坐此塵俗因，顔色阻良晤。",
            "遲疑負中心，恍若失所遇。",
            "新詩今鼎來，車馬審留駐。",
            "撥置或少間，尚幾枉前步。",
            "别來胸腹奇，彼此欲呈吐。",
            "當爲掃中庭，柏子香一炷。"
        ],
        "title": "招潘文虎",
        "id": "39c791af-eb8a-4efa-96c2-18c252795232"
    },
    {
        "author": "鄭剛中",
        "paragraphs": [
            "西風吹澹雲，小雨送殘熱。",
            "負砌兩梧桐，黄落下一葉。",
            "中宵暗燈火，冏冏窗前月。",
            "孤懷掛清愁，誰此伴心折。",
            "自顧欲何似，幽巷在窮穴。",
            "感動發悲鳴，啾唧夜不絕。",
            "曉起對青銅，兩鬢生華髮。"
        ],
        "title": "感秋時寓龍德寺前",
        "id": "c41092cc-7d10-44b0-9a72-dd41f4facbad"
    },
    {
        "author": "鄭剛中",
        "paragraphs": [
            "小槽瀝瀝流香乳，玉壺注入金鸚鵡。",
            "甘脆鋪陳薦肴俎，環爐數客不停舉。",
            "酒酣耳熱燈前舞，呼嗚不作兒女語。",
            "未到山頹且撐拄，窗外濛濛正春雨。"
        ],
        "title": "辛丑正月十三飲南廳",
        "id": "83068b82-2c77-4108-b3de-c4bacc5836eb"
    },
    {
        "author": "鄭剛中",
        "paragraphs": [
            "遙風入林篠，淅瀝生夜愁。",
            "明月過窗牖，照此虚室幽。",
            "念從出懷綳，志在承箕裘。",
            "唯知業書卷，何嘗識戈矛。",
            "去年妖寇興，盡破東南州。",
            "烟來走官吏，火過成墟丘。",
            "豺虎恣搏噬，鼯鼪嘯朋儔。",
            "碪俎血忠義，罝網羅善柔。",
            "皇皇勢窘急，有罅即願投。",
            "挈妻負幼子，敢謂生可偷。",
            "潛遁得幽僻，如魚初脱鈎。",
            "妥尾定驚膽，餘魂漸能收。",
            "今者王師來，元兇已拘囚。",
            "巢窟有餘類，尚此稽討搜。",
            "參商隔弟妹，阻塞無書郵。",
            "家在北山口，煙林裹滄洲。",
            "更此亂離後，當無一椽留。",
            "何但一堂廬，最苦悲松楸。",
            "使我思歸夢，枕邊清淚流。",
            "嗟嗟廟堂客，爲國須早謀。",
            "積薪從下燃，誰云無後憂。",
            "願令弄兵者，依舊操鋤耰。",
            "勿俾太平世，蟣蝨生鞮鍪。"
        ],
        "title": "寓靈峰寺感懷",
        "id": "5024d115-720c-4f99-9fb3-c17555e48126"
    },
    {
        "author": "鄭剛中",
        "paragraphs": [
            "夜靜荷池葉翻翻，聲如珠璣落冰盤。",
            "小窗客夢忽驚破，知是秋雨來池間。",
            "清曉陰雲壓前山，凉風飄蕭起林端。",
            "病身便覺衣袂薄，蒲葵已作無情看。",
            "田家喧呼各相勸，年豐可望糠籺寬。",
            "更願朝廷念東南，吾儕自勉加盤餐。"
        ],
        "title": "靈峰聞秋雨",
        "id": "f5c658a3-c084-4264-a694-18821f9d2255"
    },
    {
        "author": "鄭剛中",
        "paragraphs": [
            "天寒雲氣陰，地闊江岸敞。",
            "鼓動風勢狂，掀簸浪頭長。",
            "單繩纜扁舟，避雨宿深港。",
            "上有阿蘭若，危鈴作孤響。",
            "一夜魂夢寒，鄉國勞遠想。",
            "清霜作朝晴，舟師動帆槳。"
        ],
        "title": "宿長安閘口",
        "id": "88d1c09e-2a5a-445a-9854-b0fad1b87b82"
    },
    {
        "author": "鄭剛中",
        "paragraphs": [
            "青黄固非瞽者事，五色亦解盲人目。",
            "皆知鬼瞰高人家，爭欲相夸造華屋。",
            "吾門今已似參元，更喜吹簫有名叔。",
            "樞蓬牖甕編此居，憎視紛華如桎梏。",
            "凝塵滿席一爐香，不以色界爲可欲。",
            "自非純白不受垢，脱洗安能異流俗。",
            "我方草草排數椽，隨分鷦鷯一枝足。",
            "簷前但許風月到，門外不妨松竹綠。",
            "其他世幻何足云，自古賢人在巖谷。"
        ],
        "title": "安之叔盜後爲素求詩以此寄之",
        "id": "bdb36fd2-7b8f-4e4f-82ae-5d8c2ed43539"
    },
    {
        "author": "鄭剛中",
        "paragraphs": [
            "先子晚漂泊，家藏無全書。",
            "屋壁零落者，雨壞鼠竊餘。",
            "余生苦嗜古，葺治十載逾。",
            "上自大父來，手澤之霑濡。",
            "下自予從學，筆力之傳留。",
            "蓄積稍浩浩，籖牌漸疏疏。",
            "去門聞盜興，烈炬燃通衢。",
            "反覆竊自計，蕭然一先廬。",
            "茅茨蓋空壁，下無金與珠。",
            "盜當知我貧，肯爲留此居。",
            "方更埋書帙，顯號緘鎖魚。",
            "誰知妖焰來，一燎鄰里墟。",
            "家雖託南巷，屋火書亦無。",
            "萬古聖賢語，隨烟入空虚。",
            "所聚忽消散，腸熱唯驚呼。",
            "吾憐衰蹇身，視人百無如。",
            "每幸對黄卷，白日聊自娱。",
            "今者坐窮寂，頓覺雙眼孤。",
            "夜夢亦驚枕，憂心梗難舒。",
            "大慮廢文字，寖久成頑疏。",
            "未免伴畦丁，冥然荷犂鋤。"
        ],
        "title": "憶書",
        "id": "5bb8a6ad-45d9-48eb-9a3c-3315223bc6cc"
    },
    {
        "author": "鄭剛中",
        "paragraphs": [
            "木杪日未升，四野落寒霧。",
            "昏濛失岡巒，咫尺見行路。",
            "我獨何區區，犯此寒色去。",
            "重傷寄蹇身，百事已遲暮。",
            "既不早衝躍，要津先自據。",
            "又無二頃田，林泉閉門戶。",
            "方此念友朋，升斗活車鮒。",
            "行行乖素心，芒刺欲誰負。"
        ],
        "title": "壬寅年南遊離白沙",
        "id": "aa5d1ab2-e349-4bf0-a19e-176c359c0dd4"
    },
    {
        "author": "鄭剛中",
        "paragraphs": [
            "客子遠羈棲，天寒夜幽獨。",
            "擁被薦孤枕，感嘆不自足。",
            "念與公平時，書卷共燈燭。",
            "事業志遠大，可但慕爵祿。",
            "騕褭頭不垂，果此先噴玉。",
            "駸駸官職場，意氣已神速。",
            "我方坐困苦，一命綫相續。",
            "盜雖哀王粲，屢作碪上肉。",
            "屋廬化飛烟，瓶盎無儲粟。",
            "豈不鄰北阮，分者誰半菽。",
            "今兹尋友朋，慚甲生面目。",
            "波濤歲云暮，正作垂翅鵠。",
            "公無遂獨笑，忍聽窮途哭。"
        ],
        "title": "至金谿與康功",
        "id": "61e6d535-d500-460b-93fe-1eb06b88a45f"
    },
    {
        "author": "鄭剛中",
        "paragraphs": [
            "江南浙東千里搖，雁聚沙汀無定跡。",
            "偶然握手如平生，祗恐前身已相識。",
            "不然安得一羈旅，披露煩君出金石。",
            "我今漂泊又西去，草草分襟實堪惜。",
            "孤舟漾水如輕葉，何處烟村倚灘磧。",
            "明朝横枕清浪頭，夢破霜風正相憶。"
        ],
        "title": "宣和壬寅仲冬二十六日留别臨川陳泰穎",
        "id": "c9ef3206-49a8-4cd5-baf0-bb2f9b80e202"
    },
    {
        "author": "鄭剛中",
        "paragraphs": [
            "憶與故人分此袂，倒指數年今不啻。",
            "天涯何意得相逢，一笑向君聊破涕。",
            "靜垂雙耳聽韶頀，濯洗凡襟無鄭衛。",
            "頻将短燭翦寒花，正恐今宵如夢寐。"
        ],
        "title": "至豫章茂直座上戲書",
        "id": "f68ee5df-702c-4115-a6cc-3c21b2c67dc6"
    },
    {
        "author": "鄭剛中",
        "paragraphs": [
            "故人官江濱，藹藹起清望。",
            "因漂似木偶，千里遠相向。",
            "窮達懷異趣，雅故恐遺忘。",
            "暨我即門墻，公喜不可狀。",
            "握手問辛苦，容我細伸吭。",
            "凛然高義生，開懷出雲上。",
            "銜恩在雙腮，圖報心愈諒。",
            "歲暮天益寒，江湖足波浪。",
            "篋中乃得詩，安流反門巷。"
        ],
        "title": "别茂直",
        "id": "3573b26a-92d1-4ea0-a6e7-2a834ae57fe0"
    },
    {
        "author": "鄭剛中",
        "paragraphs": [
            "盜火阿蘭若，一燎無餘屋。",
            "獨此龍宫書，入火變爲玉。",
            "琤然斷甓中，幖帙猶可目。",
            "衆謂有哲匠，秘願發心腹。",
            "提斧入崑山，雕鐫作奇福。",
            "不然紙墨灰，委地安可觸。",
            "或謂刻楮者，一葉尚難速。",
            "誰能俄頃間，就此千萬軸。",
            "吾聞一切法，萬物皆具足。",
            "法存形豈忘，法壞形乃覆。",
            "彼既自斷壞，智者莫能續。",
            "是書佛所傳，法性妙含蓄。",
            "無盡如虚空，生滅自興伏。",
            "貞嘗無動搖，堅固莫摧辱。",
            "文字遂因依，清凉逼炎酷。",
            "吾又稽儒書，如彼莊周屬。",
            "亦謂忠信人，水火不能毒。",
            "矧此微妙語，天人共歸宿。",
            "豈容輕破壞，一槩隨土木。",
            "想當妖焰燃，人驚鬼神哭。",
            "烟消火力寒，撥灰開韞匵。",
            "告爾緇衣流，營修愈宜篤。",
            "當求琅玕類，刳以函其牘。",
            "勿謂字畫泯，不可事觀讀。",
            "目擊道猶存，况復具輪轂。"
        ],
        "title": "盜焚浦江龍德寺經藏與卷軸化爲玉諸公談禈論佛指真畫僞如泥中洗泥余竊不取且火之焚物無所不壞獨經卷不隨土木灰燼者理固灼然豈俟多談因戲爲一詩然不可以付寺僧也",
        "id": "c9493c6b-4366-4f01-b2b9-02b355921a42"
    },
    {
        "author": "鄭剛中",
        "paragraphs": [
            "安陸玉女泉，寒流隱叢薄。",
            "驪山華清泉，顯貴頗昭焯。",
            "二泉仙所留，暖氣注潺灂。",
            "後世入山人，塵垢賴疏瀹。",
            "詩翁道眼明，賢否善商擢。",
            "以謂驪山泉，有過不可藥。",
            "其他雖寂寥，清譽未衰落。",
            "都由天寶時，淫侈正乖錯。",
            "山水濫榮遇，譏誚亦難濯。",
            "出自安陸者，于今澹如昨。",
            "耕樵資滌弄，巖竇不扃鑰。",
            "地僻號幽窮，名高等河洛。",
            "猶人抱材器，戒在羞寂寞。",
            "詭笑事權豪，温顔捧杯杓。",
            "豈不暫羶香，遺臭非略略。",
            "噫嘻此誠然，但可付談噱。",
            "趣向如東西，岐路本來各。",
            "君子有顧藉，小人無愧怍。",
            "營營在聲名，遑恤墮溝壑。",
            "如古李赤者，章句頗能作。",
            "溷鬼豈不汙，自謂得所託。",
            "清都與鈞天，盛事咤揮霍。",
            "諂面就椒蘭，挽救不可縛。",
            "萬有一如赤，其肯在窮約。",
            "乃知詩翁言，可忌亦可樂。",
            "政恐清華池，憎翁非喜謔。"
        ],
        "title": "玉女泉以招提孤僻而名高華清泉坐天寶荒淫而取誚元章寺丞作古詩一章廣坡公之意爲抱器適用而不擇所處者之戒鄭子竊謂天下之邪正美惡分明如黑白其有失所處者非知而爲之蓋見善不明而自以爲是也自以爲是則雖有先生之辨將奈之何哉次韻作玉女泉",
        "id": "ee94ad70-4bdc-4f6b-8428-8065ffab45c9"
    },
    {
        "author": "鄭剛中",
        "paragraphs": [
            "我懷高臥心，而爲貧所迫。",
            "挽我赴塵賤，動與幽趣隔。",
            "磽田能幾何，旱穂正容摘。",
            "豈便得收斂，半屬租種客。",
            "分爭既不賢，烈日仍暴炙。",
            "勞生可羞嘆，皆爲糠籺窄。",
            "使得二頃肥，凶年不相厄。",
            "豈復論錙銖，驅馳在阡陌。",
            "自當杜衡門，清坐對書册。",
            "餘粟釀醇醪，笑似雙鬢白。"
        ],
        "title": "臨刈旱苗",
        "id": "28713c9a-d907-456f-8d6b-2e20b618b096"
    },
    {
        "author": "鄭剛中",
        "paragraphs": [
            "夏木垂嘉陰，中夜微雨集。",
            "晨興涉西園，爽氣衣外入。",
            "側身過幽林，葉上見餘濕。",
            "菰蒲暗池塘，有鷺如玉立。",
            "樂哉吾此居，時平足堪葺。"
        ],
        "title": "即事",
        "id": "6033e992-42a1-43eb-a2bb-29db962f9530"
    },
    {
        "author": "鄭剛中",
        "paragraphs": [
            "扁舟絕驚濤，芒履陟修嶺。",
            "躋攀雖小勞，窈窕豈人境。",
            "巨石開雙關，有道細如綆。",
            "其中漸寬虚，闊步隨所逞。",
            "古木垂嘉陰，一覆餘里頃。",
            "寂寂艷山花，沈沈晦龍井。",
            "時有飛泉落，噴薄珠玉冷。",
            "毛骨皆清凉，反顧發深省。",
            "麋鹿聞人聲，駭去山之頂。",
            "春禽正對弄，决起不留影。",
            "豈知道上翁，甚愛幽獨景。",
            "如何蒙鄙外，一笑不相領。",
            "負負出前山，遲疑夢初醒。"
        ],
        "title": "丁未四月與李叔佩還錢塘道浦江井坑嶺賦此詩",
        "id": "89a3fdff-8ee9-4968-8c9b-0df2cab4bb5d"
    },
    {
        "author": "鄭剛中",
        "paragraphs": [
            "日馭駕輪入東尾，望後黑月將浹旬。",
            "惟時十月二十四，積慶高門生異人。",
            "霏霏霜華翦寒梢，天地嚴肅無妖氛。",
            "秘藏和氣付賢者，粹然不受世俗塵。",
            "觀其玉潤得嘉耦，羲之正恐爲前身。",
            "自從平步官職場，事業磊落難具陳。",
            "東陽古郡號富壤，寇火之後風俗貧。",
            "征財榷利日擾擾，藉公獨與人爲春。",
            "坐令七邑再生育，此德重大無比倫。",
            "吾聞造物甚昭爽，報公以壽當如椿。",
            "我公骨相已奇艾，道氣日日生精神。",
            "他時雍容入廊廟，端以黄髮爲甫申。",
            "題輿雖此暫留滯，隨分亦可酬佳辰。",
            "庭前香霧欲雲起，可無一醉歡邦民。"
        ],
        "title": "王倅生辰",
        "id": "ea6822fd-b9a4-4433-8159-05237020ca82"
    },
    {
        "author": "鄭剛中",
        "paragraphs": [
            "結廬在深寂，芳簷蔭松蘿。",
            "天晴風日温，時有燕雀過。",
            "今兹夏暑雨，衡門可張羅。",
            "永嘆復自慰，幽興吾亦多。"
        ],
        "title": "暑雨",
        "id": "23be828f-1122-402b-a981-ee95a4fd5cb2"
    },
    {
        "author": "鄭剛中",
        "paragraphs": [
            "持此樽中酒，試共評韓柳。",
            "高才鳴道奥，俱是希世有。",
            "宗元失所依，論者微謂醜。",
            "退之甘窮約，名字全不朽。",
            "至今雌黄言，流落書生口。",
            "大抵貴致遠，成者未爲首。",
            "遑暇議古人，吾其御所守。"
        ],
        "title": "和何元章",
        "id": "1a141451-bbfd-4007-8a69-bc5c259416be"
    },
    {
        "author": "鄭剛中",
        "paragraphs": [
            "弟見兄賢文學飽，意欲書卷窮探討。",
            "兄知紙上道不真，爲弟談禪說枯槁。",
            "弟兄遊戲作三昧，妙語生風洗煩惱。",
            "頭鑽故紙大是癡，口祗談禪癡不少。",
            "冥冥道妙不容聲，口語文書俱未了。",
            "雖然公豈不解此，慧力絕人先洞曉。",
            "暫借北山葛藤話，誘引群生入深渺。",
            "雲堂齋散歸時想，自把萬緣俱一掃。"
        ],
        "title": "潘叔愚詩有歸家更讀萬卷書之語義榮司諫爲其未切於道也則作詩以警之而其序乃有終日談禪之語鄭子聞而笑之且書既不必讀則禪亦何必談乎復作一詩呈司諫公用前韻也",
        "id": "01ae69e2-8b9b-4df4-bd2d-345a68e0f406"
    },
    {
        "author": "鄭剛中",
        "paragraphs": [
            "世謂仙易得，漢武吾所知。",
            "終老坐迷妄，海上求安期。",
            "世謂仙難得，二王等兒嬉。",
            "安期自來顧，一笑相與歸。",
            "難易詎能詰，戃恍誰復窺。",
            "千古赤松事，話者君勿疑。",
            "凌遐與倒景，物外非無之。",
            "要須功行滿，乃可超塵泥。",
            "無懷輕誕心，鶴鹿浪欲騎。",
            "安期寄語謂世人，初平不是牧羊兒。"
        ],
        "title": "題赤松",
        "id": "be8954ac-6188-433f-834a-a274d7f550fe"
    },
    {
        "author": "鄭剛中",
        "paragraphs": [
            "短髮不盈梳，年來半斑白。",
            "吾今四十二，敢望能滿百。",
            "負郭苦無田，安居未成宅。",
            "况復世路艱，國步日侵迫。",
            "未必松楸旁，常得看書冊。",
            "區區抱短見，貧賤中外隔。",
            "寄此鄉國間，踪跡亦如客。",
            "覽鏡酒杯空，浩歌天地窄。"
        ],
        "title": "覽鏡",
        "id": "1d80f4ae-57e1-47c1-a541-2a20a8852557"
    },
    {
        "author": "鄭剛中",
        "paragraphs": [
            "牙城霜月紅，稚耋擁晴晝。",
            "百拜黄堂前，共上太守壽。",
            "皆謂去年時，黠虜已深寇。",
            "一砲驚江南，衢婺幾失守。",
            "徬徨千里心，竄逸欲相蹂。",
            "公以活人手，銜金力營救。",
            "信賞激忠勇，厚禮羅傑秀。",
            "坐回虜馬頭，遁去如驚獸。",
            "邦人未遑息，鼠輩復狂嗾。",
            "郡兵無奇畫，轍亂失領袖。",
            "閉關守孤城，惴慄鹿在囿。",
            "我公登高墉，威德即下覆。",
            "仰見吾父者，歡舞悉解胄。",
            "一犂春雨耕，樂業遂如舊。",
            "生成荷終始，銘刻念前後。",
            "公之所常活，庸可億萬究。",
            "吾聞天地間，禍福靡虚授。",
            "陰功滿東吳，冥報豈容繆。",
            "當能壽我公，炯炯如列宿。",
            "下吏聞此言，喜躍倒冠綬。",
            "中興須鉅人，理亦天所祐。",
            "矧復有厚德，福祿宜愈茂。",
            "自恨如漂萍，孤跡太冗陋。",
            "邑佐雖賤役，不許久奔走。",
            "行將罷摘尾，違遠去左右。",
            "斂板集公門，依依已延脰。"
        ],
        "title": "代上傅帥十二月二十三日生辰",
        "id": "70626eb3-a80d-411c-8890-a2d84c2c6f48"
    },
    {
        "author": "鄭剛中",
        "paragraphs": [
            "筆畫與石叠，二者均是假。",
            "惟彼此間山，如叠亦如畫。",
            "要當論真空，萬物同一馬。",
            "隨緣判此公案時，不知筆作麽生下。"
        ],
        "title": "石季平題李南畫石之傍曰叠石爲山已是一重公案况畫者耶鄭子見而笑之明日戲成伽佗問隨緣云隨緣居士即季平道號也",
        "id": "4d21fc10-dfab-4e69-af36-d9ad46468f16"
    },
    {
        "author": "鄭剛中",
        "paragraphs": [
            "吾廬託窮巷，有酒無佳客。",
            "年年家釀香，延首定攀憶。",
            "分持遠相遺，豈問杯杓窄。",
            "所貴明月前，共此一尊色。",
            "去年冬苦寒，雪水填四澤。",
            "甕面蟻不浮，弱糟無勁力。",
            "瓶罌貴潔清，而器不親滌。",
            "泥封意雖勤，審視頗無則。",
            "如聞近所往，惡味同食檗。",
            "恨無醇德將，非緣踰日昃。",
            "大類獻空籠，報賜煩雙璧。",
            "想當設肴餌，清興隨太白。",
            "流涎不及味，顧我豈逃責。",
            "我貧如陶侃，每蒙鄰舍德。",
            "墻頭有餘惠，不敢自專得。",
            "今復再分獻，庶以補前慝。",
            "願公領微衷，畢此無餘瀝。"
        ],
        "title": "每年家釀留一器以奉何元章今年持往者輒酸黄不可飲再以二尊贖過仍爲此詩云",
        "id": "38eee2f2-8c1a-4d45-90d7-9c3bf1eff40c"
    },
    {
        "author": "鄭剛中",
        "paragraphs": [
            "勞生分素定，大患天所辱。",
            "時於塵埃中，許我對修竹。",
            "此君風味高，瘦骨不生肉。",
            "烟梢墮新籜，當面變蒼玉。",
            "風邀嘉月過，衆葉亂相觸。",
            "寒光下照之，到地影猶綠。",
            "誰能相從飲，莫聽人間曲。",
            "細響侑孤斟，洗卻一生俗。"
        ],
        "title": "對竹",
        "id": "d5bde6c0-738c-46cb-b455-68f0dbdbcf01"
    },
    {
        "author": "鄭剛中",
        "paragraphs": [
            "馬瘦未爲病，不仁人乃辱。",
            "樂哉仁者居，更對蕭然竹。",
            "何曾不解此，日食萬錢肉。",
            "寧如祗藜藿，卻有階前玉。",
            "影亂鄴侯書，顛倒手都觸。",
            "清風過餘凉，散作酒尊綠。",
            "疏金忽瑣碎，天際一鈎曲。",
            "婆娑觀此身，要俗不得俗。"
        ],
        "title": "擬和",
        "id": "24dc9880-70f1-49bb-85d6-1a26d1f11120"
    },
    {
        "author": "鄭剛中",
        "paragraphs": [
            "四圍明窗香霧塞，酒射玻璃成琥珀。",
            "無多酌我先有言，須識次公爲惡客。",
            "長鯨豈問湖海寬，偃鼠定知胸次窄。",
            "後園雜花如錦拆，風雨顛狂那可測。",
            "主人娱賓寧愛酒，勿以杯計當以石。",
            "君圖繼晷膏可燃，若欲留春古無策。"
        ],
        "title": "北山會飲",
        "id": "703ec85d-cffd-4542-8cf0-dde679752282"
    },
    {
        "author": "鄭剛中",
        "paragraphs": [
            "陟彼南陔，有風惟薰。",
            "曷念劬勞，華髪盈巾。",
            "彼髮之華，尚可翦也。",
            "嗟嗟吾親，不可見也。"
        ],
        "title": "南陔五章二章章八句三章章四句  其一",
        "id": "48ca7893-04db-4dc4-aa96-74e949db0ac1"
    },
    {
        "author": "鄭剛中",
        "paragraphs": [
            "陟彼南陔，其薰遠兮。",
            "慨我功名，今亦晚兮。",
            "功名之晚，尚可爲也。",
            "嗟嗟吾親，不可追也。"
        ],
        "title": "南陔五章二章章八句三章章四句  其二",
        "id": "bcde85ad-6d88-47a7-87ca-ee4a8af2b203"
    },
    {
        "author": "鄭剛中",
        "paragraphs": [
            "彼居之子，庭闈休休。",
            "愛日之念，胡弗省修。"
        ],
        "title": "南陔五章二章章八句三章章四句  其三",
        "id": "788f8a4f-7279-4280-a864-a059f74d828e"
    },
    {
        "author": "鄭剛中",
        "paragraphs": [
            "瞻彼禽鳥，亦哺其母。",
            "養而弗驩，於孝奚取。"
        ],
        "title": "南陔五章二章章八句三章章四句  其四",
        "id": "a14647e3-3b2a-454b-85c6-e89e9db70e7d"
    },
    {
        "author": "鄭剛中",
        "paragraphs": [
            "敬爾身矣，懌其親矣。",
            "逮其暮矣，云何吁矣。"
        ],
        "title": "南陔五章二章章八句三章章四句  其五",
        "id": "69c1c84d-2560-4b46-a115-883650e5c713"
    },
    {
        "author": "鄭剛中",
        "paragraphs": [
            "范君才力信超群，與我暌離未十春。",
            "脱體文章都換骨，從頭宦業便通神。",
            "不應蓮幕淹餘刃，莫只花磚臥此身。",
            "好傍玉皇香案立，放教膏澤下斯民。"
        ],
        "title": "贈范茂直",
        "id": "7d86382d-ac41-45c8-bdb1-6cd189a69238"
    },
    {
        "author": "鄭剛中",
        "paragraphs": [
            "分開平綠渡寒溪，溪外垂空日腳低。",
            "城郭重重隨望遠，峰巒處處與雲迷。",
            "窮通默定非難識，勞逸時閑太不齊。",
            "又向孤村烟樹下，見他烏鳥一番栖。"
        ],
        "title": "壬寅年南遊至衢州",
        "id": "060f709f-644a-4fd4-b92e-282ec9b1146d"
    },
    {
        "author": "鄭剛中",
        "paragraphs": [
            "郵亭方此越三衢，已是江南十里逾。",
            "幽谷日來禽對語，平沙霜重雁相呼。",
            "溪旁障水横魚網，竹下開門出酒壺。",
            "物態人情隨處好，不煩客子嘆羈孤。"
        ],
        "title": "入信州",
        "id": "5a68df11-ddfb-4fe5-89e2-c746287ae755"
    },
    {
        "author": "鄭剛中",
        "paragraphs": [
            "金華山下赤松鄉，何日横門杜短墻。",
            "皮几鶉衣甘淡泊，竹陰花徑任徜徉。",
            "雨餘靜聽溪流激，風過時聞稻米香。",
            "緘負此心剛未遂，羨渠陶子傲羲皇。"
        ],
        "title": "此心",
        "id": "b619d320-e7c8-449f-87c3-ad402209def2"
    },
    {
        "author": "鄭剛中",
        "paragraphs": [
            "兩夢嘗占女子祥，偶懸弧矢亦非常。",
            "渥洼方合生騏驥，枳棘安能出鳳凰。",
            "自顧此身無遠業，所期前世有遺芳。",
            "新詩相賀來何晚，湯餅惟公不在堂。"
        ],
        "title": "甲辰年得男子經道以詩相賀因報之",
        "id": "e60a9723-06ac-4d34-9c0a-a1f4d4f3890e"
    },
    {
        "author": "鄭剛中",
        "paragraphs": [
            "何人此地得幽居，竹石中間宅一區。",
            "可意江山千百里，有情花木兩三株。",
            "應無俗客驚吠犬，時有輕船過賣魚。",
            "卜築他年期效此，更添數架古人書。"
        ],
        "title": "越江之岸人家皆臨水種竹叠石作逕其屋蕭然嗟今齒髮踰壯方坐兵火驚焚安得一居如此見之不勝饞慕",
        "id": "0b98b2a3-43ae-4215-9ff0-450982c8cc12"
    },
    {
        "author": "鄭剛中",
        "paragraphs": [
            "平生聞說西湖好，眼礙紅塵未得看。",
            "款奉親朋今始到，俯臨波浪不知寒。",
            "異鄉把盞人都醉，同道論情我最歡。",
            "莫向人頭聽傳漏，且將燈燭照更闌。"
        ],
        "tags": [
            "西湖"
        ],
        "title": "和吳唐輔雪中同遊西湖之作",
        "id": "b23f9a5f-9de8-43a6-970e-0c327b63773f"
    },
    {
        "author": "鄭剛中",
        "paragraphs": [
            "亭亭清瘦出塵埃，高格端從物外來。",
            "先對雪霜含素艷，任教桃杏作紅腮。",
            "芬芳多向閑中得，孤寂偏尋靜處開。",
            "長願一枝横夜月，春風謾誕莫相催。"
        ],
        "title": "和仲模梅花",
        "id": "717476d6-5276-447c-82b8-604f835562f6"
    },
    {
        "author": "鄭剛中",
        "paragraphs": [
            "又暖屠蘇入酒杯，可憐年去復年來。",
            "但能雕琢愁肝腎，豈慣縱横强頰腮。",
            "先子丘園荒不理，故人懷抱遠難開。",
            "行藏事業皆前定，祗恐吾儕鬢髮催。"
        ],
        "title": "用韻寄仲模",
        "id": "e8731892-783d-4574-90a7-d8b98078f031"
    },
    {
        "author": "鄭剛中",
        "paragraphs": [
            "錢塘叛卒又嬰城，報至令人失意驚。",
            "天子於今猶自將，藩臣何以不知兵。",
            "官無良吏因循致，廟有成謨次第平。",
            "所惜湖山辛丑後，至今澄洗未曾清。"
        ],
        "title": "和王才鼎懷錢塘",
        "id": "a508b412-c4d8-482f-99e4-a146c43e3597"
    },
    {
        "author": "鄭剛中",
        "paragraphs": [
            "我雖巖谷豈其卿，多壘于郊亦可驚。",
            "徒有丹心思報國，無因緩頰得論兵。",
            "跳梁狐怪今方逞，奮角狼星久未平。",
            "盍亦付之公子繡，慨然持斧爲澄清。"
        ],
        "title": "再和",
        "id": "3603cc9a-81f1-4d7e-a547-3c82e5c3cc8a"
    },
    {
        "author": "鄭剛中",
        "paragraphs": [
            "黄梅雨斷水如湯，百日連秋苦亢陽。",
            "所在自應知孝婦，孰云今尚有弘羊。",
            "沛然天澤因誰靳，蠢爾黎民重可傷。",
            "罪已佇聞須聖詔，中興仰首望君王。"
        ],
        "title": "臨刈旱苗二首  其一",
        "id": "1872c86b-9b4e-4035-a60c-daa30504f82f"
    },
    {
        "author": "鄭剛中",
        "paragraphs": [
            "可怪書生命分窮，頻年荒歉苦天公。",
            "枯陂盡作龜紋裂，旱穂渾如雀啄空。",
            "佃客腰鐮癡不割，長官受狀遠難通。",
            "歸來笑向兒童道，定是今年餓殺儂。"
        ],
        "title": "臨刈旱苗二首  其二",
        "id": "84725dc9-e52e-44bf-9d9f-299c238aaf3d"
    },
    {
        "author": "鄭剛中",
        "paragraphs": [
            "昏昏日影有還無，謾誕春風勢力粗。",
            "品物固知春用意，細民其奈米如珠。",
            "未相秦越嘗憂國，不再臯夔愧服儒。",
            "骨髓有奇深自負，緘封無路薦區區。"
        ],
        "title": "己酉正月大風寒米價騰踴菜色之民皇皇于道感而作是詩",
        "id": "d220ce8a-a5a1-426a-a29f-a26c544eaa0f"
    },
    {
        "author": "鄭剛中",
        "paragraphs": [
            "世態欹危轉覺難，年來宜我面西山。",
            "高情不出窗几內，至樂亦非文字間。",
            "願得好風常款款，不妨流水自潺潺。",
            "箇中有味誰同享，俗子卑陬莫强攀。"
        ],
        "title": "義榮見示和禪月山居詩盥讀數過六根洒然但余素不曉佛法今以受持孔子教中而見於窮居之所日用者和成七首  其一",
        "id": "7f0f8222-72cd-4e1a-89b8-756f9afcbba1"
    },
    {
        "author": "鄭剛中",
        "paragraphs": [
            "不曾貪進不曾休，俯仰人間今白頭。",
            "一切有爲皆妄幻，十方無礙足浮遊。",
            "誰言學佛須披衲，頗笑求仙唯造樓。",
            "只有隨緣是真諦，穏憑舟楫濟安流。"
        ],
        "title": "義榮見示和禪月山居詩盥讀數過六根洒然但余素不曉佛法今以受持孔子教中而見於窮居之所日用者和成七首  其二",
        "id": "cc876a75-f70d-4bc9-84e9-0b2e16aa6bf5"
    },
    {
        "author": "鄭剛中",
        "paragraphs": [
            "陋屋三間草蓋成，四時蘭菊薦芳馨。",
            "但知後圃多栽橘，何必陽山獨采苓。",
            "破睡雪花茶滿盌，慰懷春色酒盈瓶。",
            "與人無怨亦無德，自覺長年心自寧。"
        ],
        "title": "義榮見示和禪月山居詩盥讀數過六根洒然但余素不曉佛法今以受持孔子教中而見於窮居之所日用者和成七首  其三",
        "id": "ae66d5c3-960c-4eed-b247-8748d499eb64"
    },
    {
        "author": "鄭剛中",
        "paragraphs": [
            "官不追求盜不窺，得閑終日閉荆扉。",
            "有時斸圃趁春事，幾度荷鋤隨月歸。",
            "酒裏最思陶靖節，江邊時憶謝玄暉。",
            "自知此外無他障，一任蕭然鬢髮稀。"
        ],
        "title": "義榮見示和禪月山居詩盥讀數過六根洒然但余素不曉佛法今以受持孔子教中而見於窮居之所日用者和成七首  其四",
        "id": "68223fe7-1972-404b-ad00-e241b6266a5d"
    },
    {
        "author": "鄭剛中",
        "paragraphs": [
            "松林竹塢雨冥冥，對坐焚香一縷青。",
            "掃壁靜開摩詰象，研朱閑點太玄經。",
            "愚癡我豈能無漏，警悟人皆誚不靈。",
            "允願凉風吹酗毒，要令舉世得醒醒。"
        ],
        "title": "義榮見示和禪月山居詩盥讀數過六根洒然但余素不曉佛法今以受持孔子教中而見於窮居之所日用者和成七首  其五",
        "id": "952ba96d-1bcd-4efc-ad00-8269584a2089"
    },
    {
        "author": "鄭剛中",
        "paragraphs": [
            "瓜滿前疇菜滿畦，赤松屋北寺居西。",
            "不村不郭常安穏，非律非禪自整齊。",
            "靜見游魚潭底樂，任從幽鳥葉間啼。",
            "此心得趣知誰解，一月寒光印碧溪。"
        ],
        "title": "義榮見示和禪月山居詩盥讀數過六根洒然但余素不曉佛法今以受持孔子教中而見於窮居之所日用者和成七首  其六",
        "id": "b277c943-3614-4f10-ab02-781d69b654a3"
    },
    {
        "author": "鄭剛中",
        "paragraphs": [
            "經史何須萬卷開，書多方朔反詼諧。",
            "能言正恐迷難出，絕學方知進有階。",
            "角逐英雄都掃地，留傳功業謾磨崖。",
            "若無反照觀心術，永墮諸塵萬事乖。"
        ],
        "title": "義榮見示和禪月山居詩盥讀數過六根洒然但余素不曉佛法今以受持孔子教中而見於窮居之所日用者和成七首  其七",
        "id": "93bb9017-29d8-47dd-b73f-c2617fa14676"
    },
    {
        "author": "鄭剛中",
        "paragraphs": [
            "趙璧微瑕豈易攻，抉磨深賀得良工。",
            "古人規誨有餘樂，近世交朋無此風。",
            "二字相禆何預我，一篇兼報重煩公。",
            "新吟若掛高門外，價比千金迥不同。"
        ],
        "title": "石季平嘗爲于仲模詩改二字後仲模有詩來復用韻報之且慶朋友間漸能琢磨責善追復古風焉",
        "id": "3a7471a6-11bd-4080-93fa-6e16f7a0ee4d"
    },
    {
        "author": "鄭剛中",
        "paragraphs": [
            "已投幽僻避塵坌，更向簷頭著小門。",
            "滿案韋編供白晝，一爐柏子對黄昏。",
            "後生秀爽慚無補，舊學荒凉喜再温。",
            "此外清愁是何許，杜詩韓筆少人倫。"
        ],
        "title": "寺前書院中寄季平",
        "id": "7f612048-d4de-41f9-9ee8-1973d2fa8d9a"
    },
    {
        "author": "鄭剛中",
        "paragraphs": [
            "初見纍纍小圃中，鼠偷雀啄樹將空。",
            "久遭日暴皮先罅，未借霜寒子半紅。",
            "爽味尚堪供齒頰，清漿聊可潤心胸。",
            "小籃親摘提取便，聊得鋪排薦飯鍾。"
        ],
        "title": "後圃石榴初爲夏日所暴得秋雨所爛易落雀又從而竊之樹間日以彫疏顧其餘尚可侑吾小飲因成一詩而摘取之",
        "id": "5d6942ad-c04c-4f27-a856-00771be9e6a2"
    },
    {
        "author": "鄭剛中",
        "paragraphs": [
            "有人遺我建溪香，茶具鄰家自借將。",
            "親磨無從親付汝，一推惟是一回腸。",
            "趨庭愧我繆知鯉，證父憐兒那得羊。",
            "淺啜飯餘深自省，再生天地屬君王。"
        ],
        "title": "磨茶寄羅池一詩隨之後以無便茶與詩俱不往今謾錄于此過眼便焚切勿留",
        "id": "86f7468b-61b5-4ca0-bd0d-590900d47154"
    },
    {
        "author": "鄭剛中",
        "paragraphs": [
            "去歲吳江秋水平，繫船聊得一班荆。",
            "相思只道心長折，此會那知眼再明。",
            "離合悲歡言不盡，東西南北恨還生。",
            "勸君勿復吝杯酌，漏箭銘盤将五更。"
        ],
        "title": "幾先坐上贈友人",
        "id": "47bf9abb-942e-43d2-803d-56c1ab79851d"
    },
    {
        "author": "鄭剛中",
        "paragraphs": [
            "先親膝下共游人，孤影飄零只我身。",
            "今日再來如隔世，泫然衰淚落江濱。"
        ],
        "title": "宣和壬寅十月余游江南二十五日道出月巖方崇寧甲申先子休官長沙挈家人宿巖下此後二十年間哭父母失姊妹禍患百端今日雖使余富貴過此尚當悲感不自已况復羈孤無聊爲萬里旅人耶欲作一詩梗切未能就止以二十八字叙其事翌日得四韻  其一",
        "id": "875bb108-ae35-45cb-951d-ba2045c33183"
    },
    {
        "author": "鄭剛中",
        "paragraphs": [
            "石漏搖空一片天，月巖之號古相傳。",
            "孤輪高潔誰爲比，老樹婆娑亦宛然。",
            "山礙不容千里見，崖侵常蝕二分偏。",
            "故知僞物誰叨冒，終竟天教不十全。"
        ],
        "title": "宣和壬寅十月余游江南二十五日道出月巖方崇寧甲申先子休官長沙挈家人宿巖下此後二十年間哭父母失姊妹禍患百端今日雖使余富貴過此尚當悲感不自已况復羈孤無聊爲萬里旅人耶欲作一詩梗切未能就止以二十八字叙其事翌日得四韻  其二",
        "id": "7406955b-8642-4157-b4a3-a712f2099be7"
    },
    {
        "author": "鄭剛中",
        "paragraphs": [
            "合倚金華步石渠，丹砂寧駐葛洪車。",
            "有成用底三年政，必葺聊成一日居。",
            "簿令優游閑製錦，籖牌盤礴飽觀書。",
            "後來令尹須留意，莫道前人託宿廬。"
        ],
        "title": "題洪州新建張令寄齋",
        "id": "97046609-c037-4073-bcdd-0ebfce9b164f"
    },
    {
        "author": "鄭剛中",
        "paragraphs": [
            "見說灰齋只數椽，先生燕息此於焉。",
            "聲名應恥暫時熱，喜怒端知不復然。",
            "春到豈無繁杏火，日高惟有篆爐烟。",
            "清幽此外萬緣冷，笑殺人間百慮煎。"
        ],
        "title": "和安之叔灰齋",
        "id": "ad2004be-c867-449b-a0d7-429e43f33d11"
    },
    {
        "author": "鄭剛中",
        "paragraphs": [
            "霜葉搖風九月秋，披披歸袖挽難留。",
            "知君久作陶山夢，無意相從鄭谷遊。",
            "率略杯盤常共醉，艱難身世最同憂。",
            "人情易得成疏冷，頻有音書寄我不。"
        ],
        "title": "送張季平歸永嘉",
        "id": "ceb3d560-c498-4813-8f65-bf091bde1d34"
    },
    {
        "author": "鄭剛中",
        "paragraphs": [
            "玉露寒凝顆，銀河澹瀉流。",
            "每年纔到此，無處不驚秋。",
            "便有清凉意，潛消旱涸憂。",
            "附炎蚊弄喙，可笑不知休。"
        ],
        "title": "和何元章新秋",
        "id": "b0656a80-41f7-471d-9108-f0559077cc44"
    },
    {
        "author": "鄭剛中",
        "paragraphs": [
            "鼓子花堪愛，疏葩淡碧時。",
            "未陪葵向日，且伴菊當籬。",
            "土厚根條達，凉多世俗希。",
            "可憐紅槿類，無益自衰遲。"
        ],
        "title": "鼓子花",
        "id": "03c15c8e-376d-4e6e-91cc-92a6135fb845"
    },
    {
        "author": "鄭剛中",
        "paragraphs": [
            "冷落秋風宅一區，悲歌豈爲食無魚。",
            "去來軍馬潛窺伺，出沒神姦未掃除。",
            "許國有心雖感激，濟時無路謾欷歔。",
            "何當成就周宣業，再勒岐陽石鼓書。"
        ],
        "title": "和潘叔愚書懷",
        "id": "99ef00cd-4bea-4494-89be-e9dc2b02ee4e"
    },
    {
        "author": "鄭剛中",
        "paragraphs": [
            "枯葉寒梢夜夜聲，圍爐小閣喜初成。",
            "護風簾密香烟潤，弄日窗低書卷明。",
            "况有酒漿初暖熱，從他歲律自崢嶸。",
            "塊然危坐得佳處，萬事人間一唾輕。"
        ],
        "title": "癸丑年暖閣初成",
        "id": "9cb1debe-2592-4b91-8854-7a8f4f250425"
    },
    {
        "author": "鄭剛中",
        "paragraphs": [
            "世俗沸如湯，公於靜處藏。",
            "忘機身不老，無事日偏長。",
            "地僻松篁密，僧疏殿閣凉。",
            "何須有妻子，涕泣似王章。"
        ],
        "title": "和思老夏日山居",
        "id": "05b0d4b6-9e73-499f-9d8f-6503f9211f1a"
    },
    {
        "author": "鄭剛中",
        "paragraphs": [
            "暌闊星霜又欲周，詩書深恐廢前修。",
            "相承韡韡常怡悦，有罵申申正噢咻。",
            "一暴而寒非所喜，半塗之畫最堪羞。",
            "茅簷紫竹窗前榻，我尚殷勤爲爾留。"
        ],
        "title": "和石希孟",
        "id": "45cb61ff-c179-4c88-a486-d4a0faa5d113"
    },
    {
        "author": "鄭剛中",
        "paragraphs": [
            "望春樓上倚闌時，祗此霜天也自奇。",
            "遠水平山渾似畫，新寒愛日穏催詩。",
            "不知木葉藏村舍，忽有鷄聲過短籬。",
            "閑卻主人朝省步，經年端坐看清暉。"
        ],
        "title": "偶書",
        "id": "0132a07a-8dff-4912-8f2a-07263661eb55"
    },
    {
        "author": "鄭剛中",
        "paragraphs": [
            "當年棗栗奉高堂，顦顇俄驚哭杞梁。",
            "目見兩孤成乳酪，坐聞一節勝冰霜。",
            "仙遊已作朝霞會，塵世空將舊屨藏。",
            "莫問生來壽何許，曾孫兒女亦成行。"
        ],
        "title": "悼八嬸孺人  其一",
        "id": "7ead2cfd-f4c2-4126-8bb0-de891545fb15"
    },
    {
        "author": "鄭剛中",
        "paragraphs": [
            "最幸平時省拜頻，雍容常欲面生春。",
            "鬢華雖覺年彌老，齒宿其如語自新。",
            "兩劍共埋知有日，一杯持奠阻無因。",
            "泫然空落風前淚，終愧西山執紼人。"
        ],
        "title": "悼八嬸孺人  其二",
        "id": "a1faebcb-1506-4d87-a139-8d6c1594da13"
    },
    {
        "author": "鄭剛中",
        "paragraphs": [
            "力就揚雄宅一區，知公有意賦歸歟。",
            "兩楹豈謂哲人夢，三徑空留君子居。",
            "厚德所傳唯裔嗣，清名難朽是詩書。",
            "天公到底慳風俗，不使斯人在里閭。"
        ],
        "title": "悼陳庭玉",
        "id": "0f52b75e-f45e-4ade-af42-52cd42e05e56"
    },
    {
        "author": "鄭剛中",
        "paragraphs": [
            "王粲全身不偶然，意公所享尚綿綿。",
            "誰知慶弔在反掌，到底死生難問天。",
            "萬頃良田空沃壤，九原幽恨獨新阡。",
            "階庭富有諸郎外，所喜東床兩婿賢。"
        ],
        "title": "悼六兄宗魯  其一",
        "id": "8e6aff42-e96e-4597-abba-d97a32592468"
    },
    {
        "author": "鄭剛中",
        "paragraphs": [
            "去歲擔簦入上都，公能别我意踟蹰。",
            "微疴未覺鴒原急，永訣那知雁序孤。",
            "奠拜昔猶棺在殯，送車今又客登途。",
            "爲公回首生清恨，空有池邊宅一區。"
        ],
        "title": "悼六兄宗魯  其二",
        "id": "a4f1d6a2-8450-416e-8948-1dc8a69b237e"
    },
    {
        "author": "鄭剛中",
        "paragraphs": [
            "高文司諫筆如椽，肯作夫人識墓篇。",
            "但考銘詩無玷闕，自應遺型遠流傳。",
            "女無妬色誠希有，士不妨功可並賢。",
            "安得芝蘭勿叢秀，藹揚餘懿屬他年。"
        ],
        "title": "悼顧與權夫人",
        "id": "8c3d5586-dee0-46bc-a162-ce7350714e38"
    },
    {
        "author": "鄭剛中",
        "paragraphs": [
            "憶昔聯書上辟廱，公如玉樹照春風。",
            "鶱騰尚惜十年晚，銷散俄驚一夢空。",
            "世事正兹同沸鼎，我身今亦類飛蓬。",
            "愴懷爲執歸山紼，松柏蕭森淚眼中。"
        ],
        "title": "悼陳子濟教授",
        "id": "09931fb1-7d18-4279-a4dc-33f175351ed8"
    },
    {
        "author": "鄭剛中",
        "paragraphs": [
            "一生丘壑賦幽閑，雅躅飄蕭未易攀。",
            "時縱高談塵俗外，頗傳佳句里閭間。",
            "身名昔已無虧闕，世路今方足險難。",
            "公獨髙培一阡土，想應無恨入桐山。"
        ],
        "title": "悼潘權仲",
        "id": "ce1adeac-0211-4d49-b903-5cfd80c244dc"
    },
    {
        "author": "鄭剛中",
        "paragraphs": [
            "去年兩槳泛清深，正是隨雛出鳳林。",
            "綵仗渾如天上去，壽光俄向斗邊沈。",
            "金花象軸恩雖在，雲隴山原痛可任。",
            "我亦堂前飛鶴起，强成哀挽倍傷心。"
        ],
        "title": "悼潘義榮母",
        "id": "813c7e8b-cfcc-43fc-8c72-ea8c686146d6"
    },
    {
        "author": "鄭剛中",
        "paragraphs": [
            "橋外客舟連夜發，飽吹十幅風蒲滑。",
            "天明無處覓髙城，但見吳江波浪闊。"
        ],
        "title": "離平江",
        "id": "4558b26f-8d08-470a-8b01-11461e6cbb60"
    },
    {
        "author": "鄭剛中",
        "paragraphs": [
            "摩訶薩埵真奇特，虎口捐身資福德。",
            "卻有同時畏避人，後来亦自成彌勒。"
        ],
        "title": "讀光明經捨身品",
        "id": "4fe03976-f35c-44eb-a01f-4dfaf4a80029"
    },
    {
        "author": "鄭剛中",
        "paragraphs": [
            "驚憂度歲月，靡覺佳序臨。",
            "玉露破金菊，方知秋氣深。"
        ],
        "title": "浦江道中",
        "id": "d5050b65-13d4-4f23-be40-468ff21c9375"
    },
    {
        "author": "鄭剛中",
        "paragraphs": [
            "何時見池舘，一二佳友生。",
            "酣飲入深夜，竹間燈火明。"
        ],
        "title": "偶書",
        "id": "b581b5b6-84d9-46ed-9fda-ec568dae7e54"
    },
    {
        "author": "鄭剛中",
        "paragraphs": [
            "久雨閉陋室，薜荔絡敗壘。",
            "乙子語大慧，我聽勿入耳。"
        ],
        "title": "潞公與梅聖俞論古人有純用平聲字爲詩如枯桑知天風是也而未有用側字者翌日聖俞爲詩云月出斷岸口照此别舸背獨且與婦飲頗勝俗客對大爲潞公所賞追用其語作側字四絕平字梅花一篇 側字 其一",
        "id": "8700b657-239f-45ac-a7f1-fcaab0867fa0"
    },
    {
        "author": "鄭剛中",
        "paragraphs": [
            "具酒作社飲，此事古倡始。",
            "孰肯具果蔬，被肘醉子美。"
        ],
        "title": "潞公與梅聖俞論古人有純用平聲字爲詩如枯桑知天風是也而未有用側字者翌日聖俞爲詩云月出斷岸口照此别舸背獨且與婦飲頗勝俗客對大爲潞公所賞追用其語作側字四絕平字梅花一篇 側字 其二",
        "id": "07bc59a5-09c2-4b29-bf89-f9b48e7d376d"
    },
    {
        "author": "鄭剛中",
        "paragraphs": [
            "節物暗老我，壮志特未已。",
            "事業力自致，貴賤命可委。"
        ],
        "title": "潞公與梅聖俞論古人有純用平聲字爲詩如枯桑知天風是也而未有用側字者翌日聖俞爲詩云月出斷岸口照此别舸背獨且與婦飲頗勝俗客對大爲潞公所賞追用其語作側字四絕平字梅花一篇 側字 其三",
        "id": "ac1126ab-8b37-4b9c-9aaa-995936dab76b"
    },
    {
        "author": "鄭剛中",
        "paragraphs": [
            "案上具筆硯，砌下秀菊杞。",
            "我顧乏大屋，尚賴有此爾。"
        ],
        "title": "潞公與梅聖俞論古人有純用平聲字爲詩如枯桑知天風是也而未有用側字者翌日聖俞爲詩云月出斷岸口照此别舸背獨且與婦飲頗勝俗客對大爲潞公所賞追用其語作側字四絕平字梅花一篇 側字 其四",
        "id": "29837824-5134-4618-b3b4-3c7de2055502"
    },
    {
        "author": "鄭剛中",
        "paragraphs": [
            "江梅非凡根，先春花南枝。",
            "玲瓏皆瑤英，雕鐫誰爲之。",
            "天髙孤芳寒，風来幽香随。",
            "朝暾晞霜華，蘭膏塗真妃。",
            "移之當疏簾，吟腸清相宜。",
            "吾將讒花神，妖紅徒紛披。",
            "何如今江梅，芬芳無休時。",
            "終愁芝蘭嗔，侵渠名聲衰。"
        ],
        "title": "潞公與梅聖俞論古人有純用平聲字爲詩如枯桑知天風是也而未有用側字者翌日聖俞爲詩云月出斷岸口照此别舸背獨且與婦飲頗勝俗客對大爲潞公所賞追用其語作側字四絕平字梅花一篇 平字梅花",
        "id": "146f1086-70c9-49c7-920f-84504543fe62"
    },
    {
        "author": "鄭剛中",
        "paragraphs": [
            "夏暑踰秋驕未盡，萬物皇皇久焦窘。",
            "大雨一霈天地涼，星斗明焕草木潤。"
        ],
        "title": "得雨偶書",
        "id": "9da86a16-3e26-4c1a-b7e0-6a56c9192bf5"
    },
    {
        "author": "鄭剛中",
        "paragraphs": [
            "昨夜花間成酩酊，今日天風吹始醒。",
            "爐香深炷坐中庭，獨看竹梢移午影。"
        ],
        "title": "曉起",
        "id": "b5c5d91d-66e8-4394-a2b6-7c975df846ee"
    },
    {
        "author": "鄭剛中",
        "paragraphs": [
            "酒軟剛腸愁脉脉，夜静微風搖老柏。",
            "七星插卯雲縱横，月影昏昏半墻白。"
        ],
        "title": "夜坐",
        "id": "e16be469-7f55-4dc0-8f35-7e1d64150c4f"
    },
    {
        "author": "鄭剛中",
        "paragraphs": [
            "山風拂拂堕松釵，午日亭亭覆矮槐。",
            "一唾閑名歸酒盞，萬鈞清思入詩懷。"
        ],
        "title": "村居二首  其一",
        "id": "f3e33c5f-7166-4336-bc43-5a1ae64e95d8"
    },
    {
        "author": "鄭剛中",
        "paragraphs": [
            "清心只有前溪水，息念唯憑一炷香。",
            "不覺青春倐過去，滿村桑葉吐新黄。"
        ],
        "title": "村居二首  其二",
        "id": "4f94aac8-31a4-4238-9f3a-a5aa177a6d97"
    },
    {
        "author": "鄭剛中",
        "paragraphs": [
            "瘦骨巖巖禍患餘，追随人事愈馳驅。",
            "何時洒掃松楸畔，小蓋茅庵只讀書。"
        ],
        "title": "浦江道中三絕  其一",
        "id": "57376504-0d8a-4e2d-b28b-e14d3d3a2373"
    },
    {
        "author": "鄭剛中",
        "paragraphs": [
            "籃輿風緊揭疏簾，雨著春衣潤欲粘。",
            "滿眼陰雲壓平野，此時懷抱惡憎嫌。"
        ],
        "title": "浦江道中三絕  其二",
        "id": "40de1c9c-d705-4f5b-96a1-8ab98d0dd34f"
    },
    {
        "author": "鄭剛中",
        "paragraphs": [
            "寒梅蓄積香成蕾，古柳安排綠入絛。",
            "景物年年覺新好，所憐幽獨自蕭騷。"
        ],
        "title": "浦江道中三絕  其三",
        "id": "30cab349-83d5-4c1c-b991-85cacb54051c"
    },
    {
        "author": "鄭剛中",
        "paragraphs": [
            "竹屋紙窗無限好，觀書學字不妨清。",
            "誰知夜夢饒驚枕，荘舄依前自越聲。"
        ],
        "title": "寺前書院",
        "id": "9fc8f3a8-483d-42c3-a2af-a0082aa175cd"
    },
    {
        "author": "鄭剛中",
        "paragraphs": [
            "荒山藤束木皮棺，見此令人鼻骨酸。",
            "自是杏殤風易翦，不須慚痛淚闌干。"
        ],
        "title": "和季平哭小女時避地靈峰",
        "id": "82189608-38dd-48b1-870a-6333e348a536"
    },
    {
        "author": "鄭剛中",
        "paragraphs": [
            "滿眼烟塵雜鼓旗，經冬首鼠負憂疑。",
            "樹頭新綠今如此，孤負春光固可知。"
        ],
        "title": "題後鄭壁",
        "id": "3607128a-8b6b-48f8-a365-b0dedcad0e16"
    },
    {
        "author": "鄭剛中",
        "paragraphs": [
            "兵火相尋音問絕，登髙寓目空傷神。",
            "金華山且望不見，况乃欲見山下人。"
        ],
        "title": "題靈峰見山閣",
        "id": "b26d79b0-2771-41f0-98cf-5e0169b764b6"
    },
    {
        "author": "鄭剛中",
        "paragraphs": [
            "皇家休運正無疆，撼樹蚍蜉不自量。",
            "未作天街一杯血，暫憑山谷恣跳梁。"
        ],
        "title": "避方寇五絕  其一",
        "id": "b2c0d831-b6db-4e92-b6bf-52b3d8727eab"
    },
    {
        "author": "鄭剛中",
        "paragraphs": [
            "啖惑愚民倚怪神，誅鋤當見不淹旬。",
            "何嘗耳目親旗鼓，只是流離失業人。"
        ],
        "title": "避方寇五絕  其二",
        "id": "185581d9-82c8-436c-80c9-41074027c507"
    },
    {
        "author": "鄭剛中",
        "paragraphs": [
            "朝廷平日祗尊儒，文武於今遂兩途。",
            "聞說官軍又旗靡，誰收黄石老人書。"
        ],
        "title": "避方寇五絕  其三",
        "id": "69c42184-2c64-46a9-a4c6-5a119e126d47"
    },
    {
        "author": "鄭剛中",
        "paragraphs": [
            "獵獵霜風捲地寒，狼星奮角夜漫漫。",
            "書生無路堪馳騁，被酒燈前把劍看。"
        ],
        "title": "避方寇五絕  其四",
        "id": "441f2f3c-a4fe-4d47-95e4-1701cda85a30"
    },
    {
        "author": "鄭剛中",
        "paragraphs": [
            "將軍失策又顛摧，感激令人動壮懷。",
            "安得帳前圍百萬，悠悠旌旆夜銜枚。"
        ],
        "title": "避方寇五絕  其五",
        "id": "63fe58be-ee36-485c-bf0e-e7b725d76fdd"
    },
    {
        "author": "鄭剛中",
        "paragraphs": [
            "梅子垂垂傍短墻，淡烟微雨暗池塘。",
            "年来自覺傷春甚，覧鏡欷歔淚數行。"
        ],
        "title": "即事",
        "id": "11777137-de24-4bac-babe-5fa2f89d3ad8"
    },
    {
        "author": "鄭剛中",
        "paragraphs": [
            "五花素色逼窗簷，紙帳重將布被添。",
            "天爲韶陽太妖冶，故令翦水作清嚴。"
        ],
        "title": "清明前十日大雪二首  其一",
        "id": "d6f28b9f-0bb8-4e9b-ac24-ab2bca1b072e"
    },
    {
        "author": "鄭剛中",
        "paragraphs": [
            "南山春晏蕨生芽，怪得清寒數倍加。",
            "一雪洗將紅紫去，髙低林樹試瑤花。"
        ],
        "title": "清明前十日大雪二首  其二",
        "id": "4f69e018-bec4-445d-956f-39e9a616003a"
    },
    {
        "author": "鄭剛中",
        "paragraphs": [
            "兩行古木影交加，山欲侵雲水見沙。",
            "最好嶺前鷗鷺起，竹林深處兩三家。"
        ],
        "title": "度金沙嶺",
        "id": "ba6a2660-5893-465a-9224-8f1af5a4188e"
    },
    {
        "author": "鄭剛中",
        "paragraphs": [
            "暫出箯輿上小航，眼明重喜見江鄉。",
            "夢魂孤寄浪頭宿，一夜随潮入富陽。"
        ],
        "title": "渡胡源口二絕  其一",
        "id": "a5423042-6a72-48cd-84b0-b09fa17639b1"
    },
    {
        "author": "鄭剛中",
        "paragraphs": [
            "梨棗迎霜壓樹黄，蓋茅新屋漸成行。",
            "人情喜見兵戈息，路上時聞酒甕香。"
        ],
        "title": "渡胡源口二絕  其二",
        "id": "30fb0a1c-ba3c-4d87-9f2c-d905a554e688"
    },
    {
        "author": "鄭剛中",
        "paragraphs": [
            "外物由来如夢幻，達人輕視等毫毛。",
            "投身爲有區區者，始覺諸公節行髙。"
        ],
        "title": "吳江有三髙祠謂鴟夷子皮步兵校尉甪里先生也先有一人題其祠曰是非名利等煎熬白盡英雄兩鬢毛自古五湖風月好至今分付屬三髙因和之",
        "id": "b9f7cf78-952b-4dc4-9484-f89a8a48e6b6"
    },
    {
        "author": "鄭剛中",
        "paragraphs": [
            "一枝横出小橋東，凡木旁邊迥不同。",
            "未肯臨風吐香粉，先將蓓蕾試輕紅。"
        ],
        "title": "道旁贈梅花",
        "id": "6b45b84a-25ae-4a02-aaf6-64bb5a3ec172"
    },
    {
        "author": "鄭剛中",
        "paragraphs": [
            "紙窗竹屋閉幽深，古木簷頭對好陰。",
            "大巧家風祗如此，世人何苦用機心。"
        ],
        "title": "蕭山老儒余志寧求拙庵詩爲賦之",
        "id": "982ba46a-fdc5-4667-8855-354378d1d140"
    },
    {
        "author": "鄭剛中",
        "paragraphs": [
            "吹暖東風自不忙，徐徐一例與芬芳。",
            "輪皴倚岸老楊樹，也向梢頭開嫩黄。"
        ],
        "title": "題横溪坊客館二首  其一",
        "id": "21b26ba4-dd1d-422f-b0a5-19bf81fc12b7"
    },
    {
        "author": "鄭剛中",
        "paragraphs": [
            "朝曦卻雨作春妍，綠嫩黄輕物物鮮。",
            "村落可憐祗依舊，稀疏茅屋起炊烟。"
        ],
        "title": "題横溪坊客館二首  其二",
        "id": "d319312f-0d1a-472e-b12c-418b0e88829b"
    },
    {
        "author": "鄭剛中",
        "paragraphs": [
            "春到村居好，茅簷日漸長。",
            "杯深新酒滑，焙暖早茶香。"
        ],
        "title": "春到村居好四絕  其一",
        "id": "afa05fbc-c65b-4a8f-9e8b-3b3c73f16bc7"
    },
    {
        "author": "鄭剛中",
        "paragraphs": [
            "春到村居好，園林興味長。",
            "蠶貪桑眼出，蜂趁蜜脾忙。"
        ],
        "title": "春到村居好四絕  其二",
        "id": "8d9efb24-287a-441f-bfa8-1ee918fa47b5"
    },
    {
        "author": "鄭剛中",
        "paragraphs": [
            "春到村居好，枯腸飽可圖。",
            "笋尖將露角，麥秀欲生鬚。"
        ],
        "title": "春到村居好四絕  其三",
        "id": "94a67d41-a51f-4497-9a5b-cb29afee6d7f"
    },
    {
        "author": "鄭剛中",
        "paragraphs": [
            "春到村居好，清明欲禁烟。",
            "亂紅桃下雨，輕白柳飛綿。"
        ],
        "title": "春到村居好四絕  其四",
        "id": "71e35ff2-4663-498e-a9c2-55d0c23b37ec"
    },
    {
        "author": "鄭剛中",
        "paragraphs": [
            "民因吏擾愈荒疲，不得田園破一犁。",
            "此邑端須知令尹，春来處處麥連畦。"
        ],
        "title": "呈周務本三絕  其一",
        "id": "7c0ccb4b-c742-430e-bcdc-3d82b9885722"
    },
    {
        "author": "鄭剛中",
        "paragraphs": [
            "浦江方此幾人家，生事髙低各有涯。",
            "安得巨靈開二嶺，放教仁術過金華。"
        ],
        "title": "呈周務本三絕  其二",
        "id": "165f1a7f-82ab-494a-9137-70ed27124687"
    },
    {
        "author": "鄭剛中",
        "paragraphs": [
            "撫字心勞清愈甚，潔廉官小俸無多。",
            "知公但欲邦人樂，雖瘦雖貧不奈何。"
        ],
        "title": "呈周務本三絕  其三",
        "id": "c15f7322-e98a-46de-9447-224d98370900"
    },
    {
        "author": "鄭剛中",
        "paragraphs": [
            "身名蹭蹬原無況，杯酒流行強自寬。",
            "夜半窮閻閉梅雨，昏昏燈火淚中看。"
        ],
        "title": "偶書",
        "id": "54765998-0784-47b6-bd49-8d51030565f2"
    },
    {
        "author": "鄭剛中",
        "paragraphs": [
            "自是牛圖不早傳，向来牛鼻不須穿。",
            "軒間縮手見真意，始悟控持非自然。"
        ],
        "title": "休牧軒",
        "id": "a7b47c78-1bae-49de-87ac-edaf8d7b7667"
    },
    {
        "author": "鄭剛中",
        "paragraphs": [
            "小小軒窗冷逼人，竹無俗韻水無塵。",
            "正如蘆葦瀟湘浦，不見樊然花柳春。"
        ],
        "title": "綠净軒",
        "id": "e935f73d-feaf-4814-ab1e-5ec5258e16f2"
    },
    {
        "author": "鄭剛中",
        "paragraphs": [
            "遶岸車翻水碓鳴，誰於舂事亦經營。",
            "斯民惜費蓋如此，力役從今莫漫征。"
        ],
        "title": "水碓",
        "id": "d330259c-ab4c-4950-ac8d-72a1a1b7ee93"
    },
    {
        "author": "鄭剛中",
        "paragraphs": [
            "曉寒欺客入疏窗，夢破江南一夜霜。",
            "可但山林小搖落，樹頭無葉可飛黄。"
        ],
        "title": "客夜霜寒",
        "id": "78abe1d5-8938-4378-aa7b-aaac0562531d"
    },
    {
        "author": "鄭剛中",
        "paragraphs": [
            "人見寒雲凍欲垂，喧呼争願玉花飛。",
            "誰知萬里征途上，季子嚢中未有衣。"
        ],
        "title": "貴谿道中四絕  其一",
        "id": "6256ac5c-b508-4835-b3d8-8948b5972893"
    },
    {
        "author": "鄭剛中",
        "paragraphs": [
            "竹邉小徑跨寒溪，息念臨流萬慮非。",
            "山鳥不知幽客意，背人相顧卻驚飛。"
        ],
        "title": "貴谿道中四絕  其二",
        "id": "29aa7f2f-21c7-41cb-8463-9cf98ee32a3e"
    },
    {
        "author": "鄭剛中",
        "paragraphs": [
            "村村土物各風烟，物性無私祗自然。",
            "斂翼汀鷗随水下，藏頭野鴨傍沙眠。"
        ],
        "title": "貴谿道中四絕  其三",
        "id": "05378df8-e9f4-4638-b638-fc0cd2c5d446"
    },
    {
        "author": "鄭剛中",
        "paragraphs": [
            "晚投村舍款柴扉，一望門前野色微。",
            "西日堕雲斜照盡，半山秋雨落餘飛。"
        ],
        "title": "貴谿道中四絕  其四",
        "id": "a6c8c1ea-0468-4729-a959-422ed0f53e88"
    },
    {
        "author": "鄭剛中",
        "paragraphs": [
            "學圃自緣非肉食，杜門誰謂避閑名。",
            "大都野性如麋鹿，不解將身朝市行。"
        ],
        "title": "和張叔靖三絕  其一",
        "id": "6c1aff4a-5d19-4ccd-b8a3-3012c8e06d38"
    },
    {
        "author": "鄭剛中",
        "paragraphs": [
            "後生修飾正争妍，老者何顔與拍肩。",
            "竹逕柴門閉深寂，嵇康只願得髙眠。"
        ],
        "title": "和張叔靖三絕  其二",
        "id": "4a248507-7edc-413f-9b97-dd30ac79e1a1"
    },
    {
        "author": "鄭剛中",
        "paragraphs": [
            "屋後瓜疇接芋區，門前寥落翳庵䕡。",
            "愚癡不顧妻兒笑，依舊燈窗夜讀書。"
        ],
        "title": "和張叔靖三絕  其三",
        "id": "336cb0ad-77fd-42b2-879b-7808024bd727"
    },
    {
        "author": "鄭剛中",
        "paragraphs": [
            "炎炎酷暑日偏長，饞吻常思累百觴。",
            "封寄瓊醅雖甚美，一甕何以潤枯腸。"
        ],
        "title": "楊思恭惠酒作小詩戲之",
        "id": "0af0edd0-7da0-45b5-9e62-098dfee0f817"
    },
    {
        "author": "鄭剛中",
        "paragraphs": [
            "天遣長庚下碧空，再將太白作坡翁。",
            "不然安得四十九，還宿潯陽太極宫。"
        ],
        "title": "讀蘭臺詩",
        "id": "1afdd8cf-0713-492e-aebf-320130259636"
    },
    {
        "author": "鄭剛中",
        "paragraphs": [
            "孤根抱石半巖生，玉骨知春自發榮。",
            "我有此間来往債，年年須挽一枝行。"
        ],
        "title": "每歲正月度太陽嶺半山間有梅花嘗以此時開每見必折一枝丙午歲成一絕",
        "id": "33ee8f14-aebf-429f-aabf-67f9f8b17aef"
    },
    {
        "author": "鄭剛中",
        "paragraphs": [
            "春風盡日恣顛狂，吹散遊雲夜月光。",
            "露带清寒入花骨，暗尋簾幕度幽香。"
        ],
        "title": "即事二絕  其一",
        "id": "cef0d891-b743-46ad-a9e6-6d83dec7524d"
    },
    {
        "author": "鄭剛中",
        "paragraphs": [
            "暮春景物稱山家，屋角團團綠葉遮。",
            "薄晚微雲疏過雨，一番小麥顫輕花。"
        ],
        "title": "即事二絕  其二",
        "id": "50c62511-b4d9-42ad-830e-0a5bd1c888d1"
    },
    {
        "author": "鄭剛中",
        "paragraphs": [
            "亂尋花木傍山栽，雖有柴門未必開。",
            "過眼利名休挽我，年来心地已如灰。"
        ],
        "title": "偶成",
        "id": "8a7110d8-e5c3-44c8-bfba-041ccb7f276d"
    },
    {
        "author": "鄭剛中",
        "paragraphs": [
            "圓吭百舌語千般，豈是春来不耐閑。",
            "爲見幽人無與語，故来相對作閑關。"
        ],
        "title": "聞百舌",
        "id": "ea30dd64-0272-45b7-865d-ff26c432f02c"
    },
    {
        "author": "鄭剛中",
        "paragraphs": [
            "霜風落葉小寒天，去客依依馬不鞭。",
            "我最平生苦離别，可能相送不悽然。"
        ],
        "title": "送季平道中四絕  其一",
        "id": "a2ba875f-6832-435b-9b64-ddf8803720d7"
    },
    {
        "author": "鄭剛中",
        "paragraphs": [
            "與君今夜宿郵亭，遲曉東西各去程。",
            "記取短橋攜手處，明朝都似夢初驚。"
        ],
        "title": "送季平道中四絕  其二",
        "id": "93c996ee-11d3-4de3-947d-7b22cde19249"
    },
    {
        "author": "鄭剛中",
        "paragraphs": [
            "田夫撃鼓祀田神，盤案相呼盡欲醺。",
            "我願四郊無犬吠，常令此輩樂耕耘。"
        ],
        "title": "送季平道中四絕  其三",
        "id": "e2e62630-aa70-413e-b878-0a57656d9d75"
    },
    {
        "author": "鄭剛中",
        "paragraphs": [
            "野蝶成團夾路飛，秋郊此景最佳時。",
            "寒梨霜杮渾無葉，綠橘黄橙半壓枝。"
        ],
        "title": "送季平道中四絕  其四",
        "id": "e13c148a-3a1d-4061-a359-2efc7eca9467"
    },
    {
        "author": "鄭剛中",
        "paragraphs": [
            "回舟逆水甚徐徐，尚距桐江百里餘。",
            "只有夢魂無阻礙，夜来先已到吾廬。"
        ],
        "title": "次桐廬",
        "id": "dee76ac8-a928-4327-bc24-4643ac41e68b"
    },
    {
        "author": "鄭剛中",
        "paragraphs": [
            "怒號中夜忽收聲，枯葉寒梢細細鳴。",
            "曉起一杯簷外立，滿階無處認梅英。"
        ],
        "title": "夜聞雪聲",
        "id": "ec6d6867-fe5a-4f86-8c66-5c3a1cc01a45"
    },
    {
        "author": "鄭剛中",
        "paragraphs": [
            "陽春明日五更回，破旱先令一雨来。",
            "要得群生蒙實惠，故將膏澤潤枯荄。"
        ],
        "title": "己酉立春前一日得雨時有百日之晴",
        "id": "2306d748-8243-488a-967d-52c5d830819e"
    },
    {
        "author": "鄭剛中",
        "paragraphs": [
            "山前急雨促春耕，廢我徜徉小圃行。",
            "今日定知晴有意，咤然林際一聲鶯。"
        ],
        "title": "二月二十一日枕上聞鶯時霖雨之後",
        "id": "f828fe0a-4f24-4daf-83e6-368e068f9684"
    },
    {
        "author": "鄭剛中",
        "paragraphs": [
            "人愁春去少花枝，我愛園林春晚時。",
            "嘉木陰陰吐新葉，好風微度綠参差。"
        ],
        "title": "三月五日圃中",
        "id": "9074ccda-1b4a-4045-9713-58193031f520"
    },
    {
        "author": "鄭剛中",
        "paragraphs": [
            "曲闌干畔短籬邉，用意春工翦不圓。",
            "一夜西風借霜力，幽香噴出小金錢。"
        ],
        "title": "己酉三月二十一日夜夢中作",
        "id": "02715adf-1110-4050-b6cf-37fa91b37358"
    },
    {
        "author": "鄭剛中",
        "paragraphs": [
            "妙筆窺天頃刻成，渾如小架月初明。",
            "扶疏老蔓敷新葉，下蓋纍纍紫水晶。"
        ],
        "title": "王能甫作葡萄一枝於圓扇之上戲作小詩報之",
        "id": "b22ca39d-5946-4469-89b8-95985590840d"
    },
    {
        "author": "鄭剛中",
        "paragraphs": [
            "方欣解凍入花叢，蔌蔌俄驚萬片紅。",
            "草木豈能勝造化，吹開吹落任東風。"
        ],
        "title": "和元章春風三絕  其一",
        "id": "f7f488f0-c8ff-425c-a7e4-1904041498f3"
    },
    {
        "author": "鄭剛中",
        "paragraphs": [
            "平分四序遞收巧，豈但留情白與紅。",
            "莫訝曉来成謾誕，清微欲換舜弦風。"
        ],
        "title": "和元章春風三絕  其二",
        "id": "167326d9-3477-4031-bee7-1c7b66f945cf"
    },
    {
        "author": "鄭剛中",
        "paragraphs": [
            "一掃園林寂寂空，抱枝蝴蝶尚尋紅。",
            "摧殘老物無人惜，不比窮秋九月風。"
        ],
        "title": "和元章春風三絕  其三",
        "id": "12b9ed0e-0971-4ce3-ab99-11277ed0ceb2"
    },
    {
        "author": "鄭剛中",
        "paragraphs": [
            "終日徘徊得好涼，一懷炎暑變冰霜。",
            "會須月上出山去，更看芰荷生夜香。"
        ],
        "title": "題西巖",
        "id": "a282ef34-da66-4a40-9a7b-a5a2b72e45ff"
    },
    {
        "author": "鄭剛中",
        "paragraphs": [
            "窗外小山重叠好，陰陰松竹翠排簷。",
            "老人嘉我幽尋意，深炷爐香爲捲簾。"
        ],
        "title": "題雷石寺潤公環翠軒",
        "id": "71aa3ee1-005e-46bc-92b8-8688ffcb192b"
    },
    {
        "author": "鄭剛中",
        "paragraphs": [
            "巍然山骨自天成，上與穹蒼斗極平。",
            "安得衲衣燒柏子，不聞山下是非聲。"
        ],
        "title": "宿鶴巖二絕  其一",
        "id": "420b4d6a-bc23-4564-a59c-5e9817f1f553"
    },
    {
        "author": "鄭剛中",
        "paragraphs": [
            "巖頭一望萬家低，已覺塵寰不整齊。",
            "此祗人間最髙處，况遊物外照群迷。"
        ],
        "title": "宿鶴巖二絕  其二",
        "id": "a889d801-bba6-49bf-a571-bc28c90cc382"
    },
    {
        "author": "鄭剛中",
        "paragraphs": [
            "不勝孤潔寒窗月，分外清圓遠寺鐘。",
            "後圃便當收橘柚，無疑侵曉一霜濃。"
        ],
        "title": "夜寒覺有霜",
        "id": "6c309244-896a-4210-9acd-b02f9673b13d"
    },
    {
        "author": "鄭剛中",
        "paragraphs": [
            "一册韓文酒一杯，居然獨酌興悠哉。",
            "夜寒徑醉即就枕，臥待新陽明日来。"
        ],
        "title": "至夜獨酌二絕  其一",
        "id": "4901c614-a81d-4926-b634-2e88af65e1d1"
    },
    {
        "author": "鄭剛中",
        "paragraphs": [
            "久苦群陰不可排，一朝驅退亦宜哉。",
            "萬年誰上君王壽，爲奏門前欲泰来。"
        ],
        "title": "至夜獨酌二絕  其二",
        "id": "8b85a60b-9981-4d39-b7f9-c4e21f6d40fa"
    },
    {
        "author": "鄭剛中",
        "paragraphs": [
            "風髙天闊净無塵，萬瓦生光冷射人。",
            "不見曉来迷晚雪，但看霜月益精神。"
        ],
        "title": "雪後觀月",
        "id": "5cc589d0-83e7-4731-81e8-8e3874d10148"
    },
    {
        "author": "鄭剛中",
        "paragraphs": [
            "日落天風徹骨清，疏疏玉片舞中庭。",
            "夢回細響鳴松竹，誤作春蠶食葉聲。"
        ],
        "title": "枕上聞雪聲",
        "id": "169d7bec-6816-4d66-87e5-3534524222db"
    },
    {
        "author": "鄭剛中",
        "paragraphs": [
            "温温玉質傲天貞，俯視凡花出後塵。",
            "静對寒林守孤寂，有顔氏子獨甘貧。"
        ],
        "title": "梅花三絕  其一",
        "id": "e54f7042-ccb6-49cb-be5e-0f585d83f101"
    },
    {
        "author": "鄭剛中",
        "paragraphs": [
            "樹老根危雪滿巔，令人頗憶魯公賢。",
            "同時柔脆皆僵仆，正色清芬獨凛然。"
        ],
        "title": "梅花三絕  其二",
        "id": "7b6f3bdf-5414-4df0-9754-fa79bf5423f1"
    },
    {
        "author": "鄭剛中",
        "paragraphs": [
            "水邊寂寞一枝梅，君謂髙標好似誰。",
            "潔白不甘蕪穢没，屈原孤立佩蘭時。"
        ],
        "title": "梅花三絕  其三",
        "id": "486bdbcd-9de2-4e2e-a482-2b6320731d9a"
    },
    {
        "author": "鄭剛中",
        "paragraphs": [
            "澹雲不雨翳朝曦，簾幕沉沉燕子歸。",
            "細起一爐香霧潤，猶扶酲困怯單衣。"
        ],
        "title": "和潘仲嚴八絕 春陰 其一",
        "id": "a9c7958c-5d51-45b6-9c36-8dbbd9c3debc"
    },
    {
        "author": "鄭剛中",
        "paragraphs": [
            "露薄雲輕物色佳，平平綠水映人家。",
            "鳩鳴村暗開桑葉，燕舞風斜落杏花。"
        ],
        "title": "和潘仲嚴八絕 春陰 其二",
        "id": "bfad49e2-6ec0-4be5-9579-0e7abaa62296"
    },
    {
        "author": "鄭剛中",
        "paragraphs": [
            "午夢悠颺一蝶輕，隔窗驚覺搗茶聲。",
            "偶然樽酒得佳趣，半夜花間燈火明。"
        ],
        "title": "和潘仲嚴八絕 春晴 其一",
        "id": "31dbcdab-e156-4c2d-a6ab-3df15dd3d02b"
    },
    {
        "author": "鄭剛中",
        "paragraphs": [
            "青烟漠漠晝無人，垂柳遮涼不見塵。",
            "飲水曲肱眠細草，絕勝肉食坐車茵。"
        ],
        "title": "和潘仲嚴八絕 春晴 其二",
        "id": "f0cb4e89-8990-4cb1-8112-b10f01c0a747"
    },
    {
        "author": "鄭剛中",
        "paragraphs": [
            "天散琪花壓晚春，豈將災沴禍吾民。",
            "爲嗔寶貨歸夷虜，故種人間萬頃銀。"
        ],
        "title": "和潘仲嚴八絕 春雪 其一",
        "id": "6eb6ab6e-7365-4acf-bd71-73372be27097"
    },
    {
        "author": "鄭剛中",
        "paragraphs": [
            "冰柱垂簷雪滿山，今年寒食不勝寒。",
            "何門可曵長裾語，髙臥從教刺墨漫。"
        ],
        "title": "和潘仲嚴八絕 春雪 其二",
        "id": "e5922e2b-c52b-4881-9b9f-0ec540d70aa6"
    },
    {
        "author": "鄭剛中",
        "paragraphs": [
            "燕集深條簾未開，柳添新耳雨生苔。",
            "悲歌莫作子桑態，裹飯無人爲我来。"
        ],
        "title": "和潘仲嚴八絕 春雨",
        "id": "3c9b301a-695f-41df-be90-30ad952e71ae"
    },
    {
        "author": "鄭剛中",
        "paragraphs": [
            "劉郎桃樹欲撓春，一夜飄零最惱人。",
            "不似窮秋作霜露，摧殘蒲柳有誰嗔。"
        ],
        "title": "和潘仲嚴八絕 春風",
        "id": "e7b58695-2315-4360-a347-825774fbc1b1"
    },
    {
        "author": "鄭剛中",
        "paragraphs": [
            "過山秋雨響臨池，深夜書齋枕獨欹。",
            "正似篷船倚江浦，夢回牢落聽潮時。"
        ],
        "title": "八月初一夜聞雨",
        "id": "6b264377-629f-4550-ad53-622b1832b67b"
    },
    {
        "author": "鄭剛中",
        "paragraphs": [
            "香染鵝黄衣綷䌨，輕披環珮玉交加。",
            "異哉秋氣方凄冷，風露何能作此花。"
        ],
        "title": "戲題秋香",
        "id": "d062def3-d182-49c9-beb6-5d7a870990b0"
    },
    {
        "author": "鄭剛中",
        "paragraphs": [
            "午枕幽禽破夢時，明窗過日竹陰稀。",
            "小爐翻轉香殘燼，猶有清香一縷飛。"
        ],
        "title": "獨坐",
        "id": "fd862325-7025-4249-a90b-d8f2f3b60dd3"
    },
    {
        "author": "鄭剛中",
        "paragraphs": [
            "寄我雄文麗且新，冰寒於水豈無因。",
            "故將丹粉畫西子，要見濃塗淡墨人。"
        ],
        "title": "石希孟寄示賦論甚佳有未盡善處輙爲塗改因成小詩寄之",
        "id": "ec06d3b0-ab7e-4bd1-bc1f-909aae2d5970"
    },
    {
        "author": "鄭剛中",
        "paragraphs": [
            "未抱床頭酒甕乾，莫来樓上倚闌干。",
            "濃雲垂地捲不起，細草連天都是寒。"
        ],
        "title": "偶書",
        "id": "57e9140c-a08b-4301-a357-80ecb4196602"
    },
    {
        "author": "鄭剛中",
        "paragraphs": [
            "萬柄髙荷碧玉員，芙蓉時見一枝鮮。",
            "何年種此北山北，便向中間安小船。"
        ],
        "title": "題石幾先生書院壁",
        "id": "11520303-a219-415f-9faa-3433257545c8"
    },
    {
        "author": "鄭剛中",
        "paragraphs": [
            "美艷向人花灼灼，青圓如鑑葉田田。",
            "月明徙倚闌干處，細得真香憶去年。"
        ],
        "title": "荷花",
        "id": "f2de7107-24e7-443b-be7a-9a182497b773"
    },
    {
        "author": "鄭剛中",
        "paragraphs": [
            "窗竹翛翛度晚風，濃香醇酒小寒中。",
            "玉人尚作桃花色，我輩蒼顔何惜紅。"
        ],
        "title": "呈范茂直時在豫章",
        "id": "016937d4-91f2-46fb-aa95-105ff652f220"
    },
    {
        "author": "鄭剛中",
        "paragraphs": [
            "亂花催臘舞江干，村酒沽来豈問酸。",
            "僊女雲間休翦水，孤松嶺上不知寒。"
        ],
        "title": "諸暨道中遇雪",
        "id": "7d23b249-4b63-49c4-b55c-3450a54a828b"
    },
    {
        "author": "鄭剛中",
        "paragraphs": [
            "天風生暮寒，一夜新雪積。",
            "遲明兀箯輿，亂入山徑窄。",
            "茅簷兩三家，雞犬不見跡。",
            "冬令頃弗嚴，草木僣春色。",
            "愆陽入桃杏，弄暖浪蘂坼。",
            "肅然變霜威，犯者輙衰息。",
            "獨餘山上松，不動與寒敵。",
            "十丈偉標致，四面風淅瀝。",
            "時於翠葉中，碎掛瓊玉白。",
            "忘我道路嘆，但覺心志懌。",
            "擁鼻作孤吟，清思浩無極。"
        ],
        "title": "臘月三日義烏道上寄潘義榮",
        "id": "68c67855-59a4-4251-8a61-f51707803648"
    },
    {
        "author": "鄭剛中",
        "paragraphs": [
            "符公寄郡理，犀刄不可觸。",
            "白晝庭無訟，一切就整肅。",
            "秋風九月涼，閑暇顧僚屬。",
            "謂兹落帽會，千載有賢躅。",
            "西山多爽氣，盍亦具騶僕。",
            "曉出古城隅，薄霧隱疏木。",
            "乍見溪山明，已洗簿書俗。",
            "雲間阿蘭若，小步徧深曲。",
            "逸興不受制，更到山之麓。",
            "弔古動髙懷，臨風展遐矚。",
            "扶光迫西汜，回棹泛清淥。",
            "鈎簾陳密坐，羅列進肴餗。",
            "賓客岸巾幘，禮數免拘束。",
            "時因笑語驚，鷗鷺入蘆竹。",
            "導從偃旌旗，城郭初燈燭。",
            "我愧人物微，情睠久虛辱。",
            "終日陪後乘，可但玩黄菊。",
            "亦復見民田，枯秸瘦無糓。",
            "那能給租賦，止可縱芻牧。",
            "吾民窘窮狀，蠧損非一目。",
            "願施膏澤手，小使千里足。",
            "化此登髙樂，泮散入幽谷。",
            "盡令登春臺，老稚同皷腹。",
            "公徐登廟堂，摩天逞鴻鵠。",
            "下瞰清中原，更作四海福。"
        ],
        "title": "陪權郡符正民九日遊西山",
        "id": "16b67ca2-773c-45ae-a701-b217ea1d6718"
    },
    {
        "author": "鄭剛中",
        "paragraphs": [
            "文士務悦目，常患器局卑。",
            "余雖嗜古勁，而乏嫵媚姿。",
            "紬繹起深愧，漸摩賴良規。",
            "温言謾相訹，何以慰所思。"
        ],
        "title": "和趙晦之司戶三首  其一",
        "id": "0ca357b5-81ff-4785-8720-e26d688f6aa8"
    },
    {
        "author": "鄭剛中",
        "paragraphs": [
            "吾子澤天潢，努力能自效。",
            "詩句如春風，容易亦新巧。",
            "簡編多聖賢，要在謹相傚。",
            "更願觀南山，其中藏霧豹。"
        ],
        "title": "和趙晦之司戶三首  其二",
        "id": "be4c2c8b-118f-4399-999f-283e3bd61cb8"
    },
    {
        "author": "鄭剛中",
        "paragraphs": [
            "老過日斜時，貧唯懸磬室。",
            "釋耒著青衫，自顧亦何得。",
            "方作斗升計，敢憚簿書役。",
            "相觀摩善道，正賴朋友力。"
        ],
        "title": "和趙晦之司戶三首  其三",
        "id": "8c763155-fdf5-49e8-931c-90d3b428094c"
    },
    {
        "author": "鄭剛中",
        "paragraphs": [
            "髙士常狥俗，無心欲違世。",
            "野鶴在雞群，飲啄同斂翅。",
            "昻昻望九臯，自有物外意。",
            "下士求免俗，正恐俗難避。",
            "嫫母學西子，象玉徒瑱揥。",
            "低回雖斂容，不改凡冗氣。",
            "聞君開小閣，潔具髙風致。",
            "随硯翰墨香，雨带春煙細。",
            "盡將窗几閑，一洗簿書累。",
            "漢有宏羊者，榷酤善言利。",
            "流風至今兹，已作千古弊。",
            "君方聊爾耳，升斗亦云寄。",
            "顧我困埃塵，俛首甘俗吏。",
            "均是爲貧人，噫嘻勿羞愧。"
        ],
        "title": "寄題李監酒不俗閣",
        "id": "579a4b7a-4345-49c5-bf98-b71fbbc70c94"
    },
    {
        "author": "鄭剛中",
        "paragraphs": [
            "□□□□□，□□□中原。",
            "八駿涉沙漠，春風移十年。",
            "壯士磨寶劍，怒氣常裂肝。",
            "荆湘跨閩浙，米貴仍無錢。",
            "征求未可罷，民力悉已殚。",
            "嗟我無遠識，念此心獨寒。",
            "九重益思治，久席坐不安。",
            "先生爲時起，素抱今可言。",
            "治近與治遠，二者將孰先。",
            "堂堂東海風，千載猶凛然。",
            "餘芳勉自振，家世無相懸。",
            "愚生啖寸祿，州縣方迍邅。",
            "感激欲起舞，袖短無由翻。",
            "臨風重相别，江湖催發船。"
        ],
        "title": "送蕭德起赴召",
        "id": "b0842f1e-4f43-4aa7-85f4-8a17cadcd282"
    },
    {
        "author": "鄭剛中",
        "paragraphs": [
            "去年斂板趨庭側，門前楊柳如金色。",
            "今年公去柳何如，已作涼陰舞寒碧。",
            "歲月忽怱無足恨，離合人生那免得。",
            "身如汀雁偶相逢，自是不須論定跡。",
            "我今胡爲抱不滿，攀轅益爲邦人惜。",
            "永嘉雄望城海濱，吏久不良民弊積。",
            "年來開府皆鉅公，旁助剗除知有力。",
            "歲當乙卯夏不雨，旱霧吹風千里赤。",
            "愛人節費惜錙銖，廪廥單窮猶足食。",
            "北方興師日千金，州縣皇皇慮供億。",
            "溥哉時發仁人言，未至取魚憂竭澤。",
            "青衫幕吏有何能，造物見憐相抆拭。",
            "自知愚拙生霾霧，臨事昏蒙無遠識。",
            "天機遇觸狂態作，掐鼻炙眉成痼癖。",
            "唯公道眼借餘青，頗許披心露真率。",
            "人生感恩未易言，正恐不能同木石。",
            "仙才秀骨公所有，化作文章可華國。",
            "持身况若玉壺冰，透裏無塵只清白。",
            "暫分半刺聊爾耳，此豈能令公議塞。",
            "行當擺脱州縣冗，下跨秋風開六翮。",
            "夔龍有室俱可入，願吐詩書資碩畫。",
            "自餘強飯無足云，轉首潮平江樹隔。"
        ],
        "title": "送符正民罷倅永嘉",
        "id": "01f71cad-2747-47a3-89e5-0118c6670907"
    },
    {
        "author": "鄭剛中",
        "paragraphs": [
            "憶昨被嚴召，同時具行李。",
            "海風九月寒，孤翮相次起。",
            "扁舟下雙溪，鼓棹共秋水。",
            "覧勝定徘徊，得酒對歡喜。",
            "欲得骨髓奇，先後獻天子。",
            "六馭駐松江，端門晝髙啟。",
            "披雲就堯日，五色炫光煒。",
            "孤根際春陽，生動自兹始。",
            "掄材有時相，小大聽所委。",
            "茵馮忽東西，分此舊窗几。",
            "公居陋室中，屋壁初料理。",
            "人静夜燈孤，葉動聲入耳。",
            "數日皆大風，簷冰凍相倚。",
            "坐想髯鬢逸，清吟不知己。",
            "慎書緘錦囊，莫貴洛陽紙。"
        ],
        "title": "贈周希父",
        "id": "c2fb6939-57c2-46c4-bed6-0fd976f1b9f2"
    },
    {
        "author": "鄭剛中",
        "paragraphs": [
            "奉祝出閶闔，禱雨祠中元。",
            "陳祠信已薦，拱俟心亦虔。",
            "山雲屢觸石，散去如飛烟。",
            "慚衷迫秋陽，汗流頸徒延。",
            "趦趄念亡状，歸馬不敢鞭。",
            "雲臺欲旬浃，蹇兆方解懸。",
            "皇慈喜嘉霔，報貺禮弗偏。",
            "謂乃百神功，共相成豐年。",
            "遣昨致祠吏，奔趨各如前。",
            "我載謁水府，意惑口莫言。",
            "黄屋四海心，責已湯未賢。",
            "抑畏動黎庶，精誠格髙圓。",
            "正恐三日雨，帝勑下九天。",
            "神令享豐報，然乎其不然。",
            "貪功認有者，鄙賤人所憐。",
            "神聰冠四瀆，宜弗蹈爾愆。",
            "益思贊元化，後效圖所先。",
            "小臣此將命，芒刺終未捐。"
        ],
        "title": "丁巳年七月二十一日禱雨中元水府八月六日展謝祠下皆被旨也然禱後越七日始雨神所爲耶其不然也審自神出不無愆期之尤有如不然神之饕上賜也多矣爲詩以問之",
        "id": "18826cfe-70bf-4e85-b41d-ffae821e4934"
    },
    {
        "author": "鄭剛中",
        "paragraphs": [
            "余生得奇疾，傲世事矜倨。",
            "錯落氣少合，指摘心不恕。",
            "人亦謂可憎，不作朋友數。",
            "自分與西山，終焉約良俉。",
            "憶昨奉嚴召，孤跡踏朝路。",
            "楓落吳江冷，此是識君處。",
            "東廚竊餘餼，西府共官署。",
            "文書入同閲，茵馮出聯馭。",
            "從違一毫髪，所適無異趣。",
            "重愧牛鐸凡，不與黄鍾迕。",
            "霜蹄入天衢，先我呈遠步。",
            "所幸時從容，一笑或相遇。",
            "君今持使節，忽此戒徒御。",
            "分袂固良苦，餘懷尚能布。",
            "北方暗虜馬，君相勤遠慮。",
            "正當收杞梓，留作廟堂助。",
            "何爲使吾子，千里治財賦。",
            "蒼璧白鹿皮，似亦失所措。",
            "君如玉壺冰，透裏無滓污。",
            "清詩近道要，容易不肯吐。",
            "人於寸管中，時見斑一露。",
            "其如濟劇手，妙敏難悉疏。",
            "刀硎未輕發，千牛已神怖。",
            "使圖中興業，吾知有餘裕。",
            "無乃上流勢，貔虎夕屯聚。",
            "三軍儻不飽，難以責堅戍。",
            "千金日致之，又懼民生蠧。",
            "聊煩笑談頃，非君可誰付。",
            "長江八月風，帆飽舟楫具。",
            "結束持行李，功名戒遲暮。",
            "如聞豫章北，下接武昌渡。",
            "公餘一樽酒，時可對親故。",
            "孰與紅塵中，輪蹄日馳騖。",
            "嗟余蒲柳姿，領髪已垂素。",
            "雙溪有小園，清流鎖烟霧。",
            "年来枕邉夢，合眼見鷗鷺。",
            "焉堪久勞役，短豆成戀顧。",
            "不待相汰逐，襆被行亦去。",
            "今兹懷别恨，密坐不能訴。",
            "酒闌可無言，君行已稱遽。"
        ],
        "tags": [
            "长江"
        ],
        "title": "送宋叔海郎中總領湖北",
        "id": "119102d2-05f7-4151-8e58-9351bb014b8c"
    },
    {
        "author": "鄭剛中",
        "paragraphs": [
            "春風入江南，紅蒸小桃坼。",
            "亞卿何壯哉，持節使江北。",
            "牙牌刻金字，黄旗書御墨。",
            "奉將出雲天，萬里布恩德。",
            "十載分三光，河洛蠻霧黑。",
            "夜泣孤鬼魂，毒貫生靈臆。",
            "胚胎此禍者，起自燕山役。",
            "今兹欲澄明，造物豈易測。",
            "關中幾萬人，性命懸兆億。",
            "虜雖識天意，按舊反圖域。",
            "聞其所車載，取及墓前石。",
            "民間一尺布，持去如卷席。",
            "齧盡脂與膏，遺我百州骨。",
            "嗷嗷萬孔瘡，徯望沐天澤。",
            "江南今復貧，萬室生理迫。",
            "瘠此欲肥彼，又恐非得策。",
            "使者宜孰先，第一安反側。",
            "不須增甲兵，當務修稼穡。",
            "聲名無欲夸，奏報須盡實。",
            "隨宜養官吏，著意看蝥賊。",
            "偏私生忌讒，戲怠藏隱慝。",
            "舉手從簡易，慎勿耗民力。",
            "要令鄧禹車，到處便休息。",
            "九重愛物心，八荒欲安宅。",
            "行行致功名，男子惟報國。"
        ],
        "title": "送方公美少卿宣諭京畿",
        "id": "feebd392-c584-4ecb-985d-f4fe5d3021bc"
    },
    {
        "author": "鄭剛中",
        "paragraphs": [
            "春風吹楊花，楊花亂江湄。",
            "中有使君船，雙橈倚漣漪。",
            "少駐一盃頃，容我成此詩。",
            "人生天地間，用舍當聽隨。",
            "棟幹無衰氣，匠石寧肯遺。",
            "姑存萬牛力，輕重惟所施。",
            "方公在瀛洲，衆論稱瑰奇。",
            "圖書浩探討，笑閲寒暑移。",
            "取作南宫郎，漸欲爲羽儀。",
            "雍容入青瑣，人以旦夕期。",
            "承流急師帥，小試煩一麾。",
            "淮陽正不惡，安用薄彼爲。",
            "第令牧民心，常如護嬰兒。",
            "休息戒擾動，飽暖毋凍饑。",
            "清凈乃要道，中庸亦良規。",
            "桐江古佳郡，幽勝公所知。",
            "一水綠浩蕩，千峰影參差。",
            "鳴鳩桑葉暗，雨過稲花垂。",
            "不妨乘事外，時訪嚴陵祠。",
            "囊中得新句，因風寄所思。"
        ],
        "title": "胡德輝郎中由禮部出守桐廬同舍取令狐楚移石幾回敲廢印開箱何處送新圖之句字分爲韻某分賦移字",
        "id": "71afba6a-d3ad-4e7a-84a3-64b9d063fa43"
    },
    {
        "author": "鄭剛中",
        "paragraphs": [
            "十載三光分，號令南北阻。",
            "四達禮義鄉，限礙成蠻楚。",
            "帝王豈無真，社稷固有主。",
            "欃槍不待射，避路過河滸。",
            "職方閲輿圖，十已歸四五。",
            "窮民病巨瘡，延頸待摩拊。",
            "子翼上所親，暫輟自應許。",
            "詔書下雲天，所至若甘雨。",
            "車前拜且迎，稽首立如堵。",
            "無家不壺漿，有市皆肴脯。",
            "葉底窺烏鵲，墻頭出兒女。",
            "其中老人者，横涕自相語。",
            "脱命向鬼手，魂魄掛網罟。",
            "豈料須臾身，復此見官府。",
            "願上萬萬年，左右常伊呂。",
            "護持三綱全，保我左田畝。",
            "予前拜老人，愧謝難縷縷。",
            "塗炭置赤子，不痛非父母。",
            "如問嘗膽心，念念惟率土。",
            "驚風吹昏沙，北望曾後汝。",
            "成功當問天，字養難用武。",
            "今兹結新歡，不試師一旅。",
            "開籠出飛鳥，汝亦良得所。",
            "予獨顧秦關，異世目可睹。",
            "郊原掌心平，猶是周膴膴。",
            "岡巒抱河洛，四面踞龍虎。",
            "惟時蓋世英，制馭立區宇。",
            "不應移造化，私用貯狐鼠。",
            "見還雖必然，永保更精處。",
            "銷兵聞造兵，欲取必知與。",
            "吏良民自安，德盛豈招侮。",
            "道義尊本朝，好約信強虜。",
            "整頓天地間，事事皆就祖。",
            "吾民百憂足，可使再辛苦。",
            "冠巾作人家，耕鉏飽禾黍。",
            "會須太清塵，一掃净千古。",
            "兹行豈不勤，道里以萬數。",
            "見公自清涼，蕭然失袢暑。",
            "日随下幕吏，一馬行似舞。",
            "月明見旌旗，夢寐聞簫鼓。",
            "棗火餅肥炊，漿酸粟饒煮。",
            "徧覧江山勝，腸腹浩撐拄。",
            "不見少增重，政自太無補。"
        ],
        "title": "紀關隴",
        "id": "a6a69944-5645-4d0c-9ea2-d8c7fb03b32b"
    },
    {
        "author": "鄭剛中",
        "paragraphs": [
            "李侯氣爽常清涼，上奉慈親髪垂霜。",
            "弟兄如鳳皆翺翔，秋吟胡爲慘中腸。",
            "白雲孤飛客他鄉，然此王事游有方。",
            "晏嫂老醜勝空房，我獨熊膽念莫忘。",
            "已無針線在衣裳，歲歲臨風感清商。",
            "侯門忠義慶綿長，象軸金花當滿床。",
            "板輿歡愛未渠央，倚門亦莫苦相望，樞密將春布岐梁。"
        ],
        "title": "和李公實郎中燕歌行",
        "id": "53ca3df6-d15e-4aa7-a1a6-1ccccac043f0"
    },
    {
        "author": "鄭剛中",
        "paragraphs": [
            "學古謾拙僻，髙談成繆悠。",
            "吾今百念冷，泛泛如虛舟。",
            "参伍托裴度，道路無一愁。",
            "願同陳元龍，時臥百尺樓。"
        ],
        "title": "和公實書懷",
        "id": "8959fb92-4eb0-46b2-a257-5926eaec5444"
    },
    {
        "author": "鄭剛中",
        "paragraphs": [
            "侯公說行髙祖迎，趙璧在懷出秦庭。",
            "白首屬國還漢旌，印綬纍纍妻嫂驚。",
            "疏家叔姪辭公卿，彭澤柳外陶淵明。",
            "又如長鋏成悲鳴，沂浴既罷風舞輕。",
            "斐然成章孔不稱，浩然之志孟豈平。",
            "登山臨水賦有情，回船上馬詩句精。",
            "又如虜營之氣已見，華山之馬將逸。",
            "丘園之夢欲成，天際之舟可識。",
            "其在今兹則還報王事，秣馬脂車與離長安之日。"
        ],
        "title": "答江虞仲機宜歸語",
        "id": "3bd588d8-fc2d-4329-b8c1-ceb82a21b0e5"
    },
    {
        "author": "鄭剛中",
        "paragraphs": [
            "邉城草木枯，散漫惟蠟梅。",
            "花蜂不成蜜，深黄吐春回。",
            "如行沙礫中，眼明見瓊瑰。",
            "初謂此邦人，推爲百世魁。",
            "文房與幽室，佳處定使陪。",
            "羞死蒺藜類，屏置山墻隈。",
            "事有大不然，驚吁謾徘徊。",
            "頑夫所樵採，八九皆梅材。",
            "餘芳随束薪，日赴煙與埃。",
            "曲突幾家火，靈根萬花灰。",
            "我欲從化工，緩語搖頬腮。",
            "天涯有清客，不善爲身媒。",
            "鮮鮮犯霜露，旦旦斤斧摧。",
            "寧若橘變枳，甘心擯長淮。",
            "今渠負幽姿，風韻元不頹。",
            "胡爲雜榛棘，僅與樗櫟偕。",
            "謂工爲垂手，毋令識者哀。"
        ],
        "title": "金房道間皆蠟梅居人取以爲薪周務本戲爲蠟梅歎予用其韻是花在東南每見一枝無不眼明者",
        "id": "eba413aa-c499-4a4c-b0f4-47651f2e508a"
    },
    {
        "author": "鄭剛中",
        "paragraphs": [
            "我賦蠟梅什，吁嗟何獨梅。",
            "天衢誰謂髙，富貴容姦回。",
            "世路可憐窄，巖穴定奇瑰。",
            "劉蕡策如虹，李郃方爲魁。",
            "漢帝稱盛禮，太史不得陪。",
            "楚亦多大夫，靈均葬江隈。",
            "天馬縶四足，悲鳴謾徘徊。",
            "楩楠遇拙匠，血指成棄材。",
            "髙岡鳯嗚姿，竈下随烟埃。",
            "泛觀無不爾，可嘆化爲灰。",
            "我欲勸處子，無庸畫紅腮。",
            "我欲勸朝士，無庸巧相媒。",
            "時来雞犬仙，勢去金石摧。",
            "置器戒如斗，酌酒當如淮。",
            "陶陶醉鄉中，壮心休自頹。",
            "小視造物者，令與兒輩偕。",
            "浩氣塞天地，容易毋悲哀。"
        ],
        "title": "再和",
        "id": "3307b338-4fba-41ff-ac37-13eba9e910ca"
    },
    {
        "author": "鄭剛中",
        "paragraphs": [
            "去年奉使天西角，遇事才疏多自覺。",
            "不應尚或人改觀，增重端因君在幕。",
            "君才如刃新發硎，到手萬牛髖髀落。",
            "豈能隨我困邉徼，定自摶風上寥廓。",
            "峡束秋江風浪清，美君出峡舟楫輕。",
            "去年聯馬聽簫鼓，今也恨不同此行。",
            "古人持兵喻槃水，顧我何者能獨擎。",
            "幸留藥石苦資助，勿謂相捨真忘情。"
        ],
        "title": "送陳季常判院",
        "id": "f85f1f8c-294b-4ef9-b46c-a105fe7910a3"
    },
    {
        "author": "鄭剛中",
        "paragraphs": [
            "霜風吹西湖，與君持行李。",
            "瘦馬共邉笳，寒燈對孤邸。",
            "新涼秋葉驚，歸櫂君獨理。",
            "棄我天一方，穏下大江水。",
            "丈夫志四海，吾豈較遐邇。",
            "行藏天所爲，况自非偶爾。",
            "獨憂綿薄資，負重力難起。",
            "嘉賓日以遠，緩急尚誰倚。",
            "置此勿復論，遇坎各有止。",
            "我積漢中糓，君種彭澤米。",
            "努力随小大，同在毓生齒。",
            "他年脱冕歸，對酒各歡喜。"
        ],
        "tags": [
            "西湖"
        ],
        "title": "送周務本機宜",
        "id": "e2891a47-c324-49c3-80a7-ab362f8df82e"
    },
    {
        "author": "鄭剛中",
        "paragraphs": [
            "己未夏入秦，馬足臨渭水。",
            "辛酉冬使蜀，去渭亦無幾。",
            "君於兩年間，同我三萬里。",
            "我今寄戎閫，君復持行李。",
            "客衣掛塵埃，閑關亦勞矣。",
            "垂髫讀詩書，平視取青紫。",
            "側翅随人飛，此計寧得已。",
            "人生功與名，天付在男子。",
            "有物執其柄，小大聽所委。",
            "請君但強飯，加意重生理。",
            "見蜺儻弗駭，換骨正刀匕。",
            "青春到邊城，雜花亂如綺。",
            "儲粟三百萬，護種一千壘。",
            "日與諸少年，醉臥春風裏。",
            "行行勿我念，峡束江未起。",
            "辨事早言還，下榻當設醴。"
        ],
        "title": "送何元英",
        "id": "1d2dbae0-2113-4dd0-9a8e-fb06e12b1b1b"
    },
    {
        "author": "鄭剛中",
        "paragraphs": [
            "昔我初至秦，使旨不到蜀。",
            "延首錦城春，千里寄孤目。",
            "逮公今出峡，賤跡仍羈束。",
            "夢看使君船，翩翩轉江曲。",
            "西州去思者，何啻連萬屋。",
            "攀轅猶弗還，我意豈能足。",
            "所憐蜀人病，羸骨未生肉。",
            "公兮胡弗留，共與營糜粥。",
            "自惟救護心，寢食對溝瀆。",
            "回顧莫有助，此志亦單獨。",
            "公兮那得留，峡水峻而速。",
            "蚤去登堂廟，大作天下福。",
            "病身雞肋瘦，别恨容千斛。",
            "勢須更勉強，渭上幾一熟。",
            "郡縣减苛賦，廪廥貯餘粟。",
            "便當乞身歸，徑去友麋鹿。"
        ],
        "title": "寄别張子公尚書",
        "id": "34ce5652-89b4-4f7f-a62e-0a404af92ccc"
    },
    {
        "author": "鄭剛中",
        "paragraphs": [
            "書生業辭藝，不爲覓科舉。",
            "胸中負器識，筆下有今古。",
            "君看阿房賦，豈是布衣語。",
            "獨其在糊名，貴賤惟所主。",
            "得之類至寶，棄去祗如土。",
            "有司開化爐，鎔鑄要精處。",
            "時方爲鼎鏞，小冶不應鼓。",
            "諸公皆名流，學海浩吞吐。",
            "丹靈骨先換，入榜盡龍虎。",
            "訪以執文柄，我亦費羅取。",
            "書生家風寒，僕馬在何許。",
            "趼足赴重圍，裹飯坐長廡。",
            "視公簾幕間，若有霄漢阻。",
            "那知先達心，每事必念祖。",
            "未把短檠棄，尚記燈燭苦。",
            "關防周罅隙，考校到毫縷。",
            "雜置戰場文，一字不輕與。",
            "如持古黄鐘，端坐分律呂。",
            "在處拔其尤，可但十得五。",
            "奉此賢能書，足以上天府。",
            "蜀士多豪英，父老自能數。",
            "謂或有遺珠，勉使相接武。",
            "我輩酒樽空，邊城隔烟雨。"
        ],
        "title": "類試院放榜衆論以得士爲慶作古詩一章呈詳定錢憲元素及同院諸公紹興甲子十月二十八日也",
        "id": "eeac08b9-9fa1-4784-a0c0-fffb3a236f6a"
    },
    {
        "author": "鄭剛中",
        "paragraphs": [
            "焚香閉草廬，滯念掃無餘。",
            "世事尤宜静，交情只可疏。",
            "屈伸當視蠖，濕沫戒如魚。",
            "暖甚一窗日，三冬宜讀書。"
        ],
        "title": "獨坐偶書",
        "id": "c835acc5-f344-4466-a16c-ea4782b0aa4f"
    },
    {
        "author": "鄭剛中",
        "paragraphs": [
            "都城判袂十年餘，世路艱昏跡頗孤。",
            "顧影不知天際雁，置身方類鼎中魚。",
            "危言空慕劉蕡策，痛哭難看賈誼書。",
            "一笑何時成破涕，爲君握手話區區。"
        ],
        "title": "寄徐彦偲",
        "id": "9b1eeefd-8473-42ec-9f40-14b1929c5611"
    },
    {
        "author": "鄭剛中",
        "paragraphs": [
            "風吹雲葉碎，顛倒六花團。",
            "臘近先呈瑞，陰消故作寒。",
            "懶遊悲季子，髙臥愧袁安。",
            "出處君休問，長謡向酒闌。"
        ],
        "title": "和周希父至日雪",
        "id": "844cd711-b30b-49b7-baf8-b5905c05a0a2"
    },
    {
        "author": "鄭剛中",
        "paragraphs": [
            "聖詔謙慈類禹湯，雲臺得蹇破驕陽。",
            "三秋正此憂焦窘，萬室今咸共喜康。",
            "袁扇風清端有助，庾蓮水淥但知凉。",
            "東都豈是留裴地，公亦相從早趣裝。"
        ],
        "title": "和符倅上范相喜雨",
        "id": "410f23ad-a5a3-4888-b032-690eff91bc12"
    },
    {
        "author": "鄭剛中",
        "paragraphs": [
            "去年我到柳垂金，今日君行柳再陰。",
            "碌碌文書嘗共事，怱怱歲月歎分襟。",
            "薦才已見名難掩，送别何辭酒滿斟。",
            "夢憶西湖好風物，須煩着意細登臨。"
        ],
        "tags": [
            "西湖"
        ],
        "title": "送仲列王",
        "id": "52f4162f-d9b0-4714-bfd6-0c4efd441460"
    },
    {
        "author": "鄭剛中",
        "paragraphs": [
            "自從文墨困徒勞，欽仰先生絳帳髙。",
            "豹固可窺嗟擬管，牛雖未解見藏刀。",
            "笑言契闊生離恨，歲月侵尋逼鬢毛。",
            "金馬玉堂門戶敞，會須平步慰吾曹。"
        ],
        "title": "送張仲仁教授",
        "id": "eacb0e00-e599-4778-adc6-7460de6abfb7"
    },
    {
        "author": "鄭剛中",
        "paragraphs": [
            "窮達乘除自有天，豈須騰上賦鳶肩。",
            "千牛疾解多憂折，十駕徐行未必鞭。",
            "再上公孫方見用，蚤成賈誼晚堪憐。",
            "第令飽貯唐虞道，慷慨行觀孟子前。"
        ],
        "title": "贈張叔靖",
        "id": "1d8aa717-8c10-415f-99fd-5caea520a75c"
    },
    {
        "author": "鄭剛中",
        "paragraphs": [
            "雪消殘臘净無塵，官柳溪梅欲試新。",
            "星籥暗移驚客夢，帝閽髙啟際昌辰。",
            "補天煉石曾無計，卻日揮戈正在人。",
            "莫效兒曹念剛卯，酒杯書卷足相親。"
        ],
        "title": "和吳清叟吳江歲晚書懷",
        "id": "1cd18080-6b62-40ee-9481-39695e618a43"
    },
    {
        "author": "鄭剛中",
        "paragraphs": [
            "烏龍嶺上萬峰巒，疑是羊腸九曲盤。",
            "山麓吐雲人世遠，松梢滴露客衣寒。",
            "驅馳寸祿意寧樂，蕪没小園心未安。",
            "早願車攻歌復古，不須垂老掛衣冠。"
        ],
        "title": "早過烏龍嶺",
        "id": "1d7be5b0-9784-450e-94a9-ed91590cf61e"
    },
    {
        "author": "鄭剛中",
        "paragraphs": [
            "古園深處讀書窗，窗外疏梅破臘芳。",
            "日暮獨陪修竹静，露寒偏带晚風香。",
            "清吟但喜花孤瘦，醉賞那知樹老蒼。",
            "千里遠移無健步，一枝横倚記東墻。"
        ],
        "title": "憶梅",
        "id": "648d2bfe-dd5d-479f-ba5e-36293b84239b"
    },
    {
        "author": "鄭剛中",
        "paragraphs": [
            "君似冰壺透裏清，豈容隨衆話鉏耕。",
            "自應才大難爲用，無柰詩窮益有名。",
            "禍此遺民緣俗吏，扶回興業賴書生。",
            "欲煩盡挽天河水，一洗當年海上盟。"
        ],
        "title": "和友人書懷",
        "id": "5a1b7f2a-5290-4283-bd0b-dd49920b8c5e"
    },
    {
        "author": "鄭剛中",
        "paragraphs": [
            "闌暑知秋近，淮濆氣已清。",
            "風雷驚夜雨，鐘鼓報新晴。",
            "霧散槐庭曉，雲開魏闕明。",
            "馬行朝路穏，人喜積陰傾。",
            "初鳥方争出，殘蟬莫亂鳴。",
            "小窗偏得睡，更待晚凉生。"
        ],
        "title": "和方景南乍晴",
        "id": "0aed2edd-d84e-4904-bd69-98e8735a9e87"
    },
    {
        "author": "鄭剛中",
        "paragraphs": [
            "明廷百辟奉君王，祀事嚴稱肅建章。",
            "天拱星辰陪日表，風回燈燭避龍光。",
            "侍祠官拜聞鳴玉，導駕班回散寶香。",
            "宣室受釐誰入對，爲時陳論莫荒唐。"
        ],
        "title": "九月二十二日侍祠明堂口占",
        "id": "b4d4e09e-db10-49b5-bc74-696406f0c786"
    },
    {
        "author": "鄭剛中",
        "paragraphs": [
            "先放恐輸梅，籬邊趁早開。",
            "素心甘冷澹，秀色肯塵埃。",
            "眼老書慵看，官閑吏不催。",
            "煩君助幽勝，小鍤爲移来。"
        ],
        "title": "和丘師悅二首 白菊",
        "id": "4729bd17-b9ec-4bfc-94e0-4c8df615ca6e"
    },
    {
        "author": "鄭剛中",
        "paragraphs": [
            "鼓鼙傳永漏，風露結新寒。",
            "小熱金初冷，孤斟玉屢乾。",
            "感時方自歎，假寐敢求安。",
            "且撥爐中火，清吟琢腎肝。"
        ],
        "title": "和丘師悅二首 深夜",
        "id": "5a2a6def-3faa-4a9d-986b-c4d6b4c5cbaa"
    },
    {
        "author": "鄭剛中",
        "paragraphs": [
            "小砑花藤字畫精，五言重喜見長城。",
            "工深斧鑿渾無跡，意静波瀾轉覺平。",
            "湖上幽奇君勝賦，筆端蕪陋我堪驚。",
            "貪多獨有珍藏計，他日山間要眼明。"
        ],
        "title": "希父刪定惠近詩一軸成四韻謝之",
        "id": "8338ebda-46f6-4c29-8291-f99193cc346b"
    },
    {
        "author": "鄭剛中",
        "paragraphs": [
            "十年堤上草青青，今日重来春夢驚。",
            "載路壺漿皆再造，向人榆柳若生平。",
            "漸看英蕩傳聲教，永願銀河洗甲兵。",
            "鄧禹車前略無事，幕中棋局夜燈明。"
        ],
        "title": "隋堤口占呈李公實郎中",
        "id": "0148fd19-0b09-4aec-93eb-ea261d44446b"
    },
    {
        "author": "鄭剛中",
        "paragraphs": [
            "黄旗分破柳梢青，旗尾穿林鳥不驚。",
            "感極老人翻欲泣，赦餘污吏始偷生。",
            "帳閑縹緲傳新曲，酒賎蹣跚醉老兵。",
            "與子相從亦云樂，袖鞭吟看遠山明。"
        ],
        "title": "再用青字韻",
        "id": "043876d2-fa76-4056-99b1-fa697b90fb08"
    },
    {
        "author": "鄭剛中",
        "paragraphs": [
            "夢破事行李，窗燈尚半存。",
            "寒更傳古縣，落月暗孤村。",
            "道遠馬蹄薄，形勞神觀昏。",
            "髙眠憶吾里，布被擁朝暾。"
        ],
        "title": "和公實早行二首  其一",
        "id": "8e1bacb0-94c2-48e3-9ff5-db6e2ed95cd8"
    },
    {
        "author": "鄭剛中",
        "paragraphs": [
            "客子發中夜，小爐香半存。",
            "病軀憑瘦馬，殘夢過前村。",
            "柳近和風緊，塵髙望月昏。",
            "何時展書卷，竹屋對朝暾。"
        ],
        "title": "和公實早行二首  其二",
        "id": "7531f859-3c19-4f9a-b4ee-78a83b9d4a4e"
    },
    {
        "author": "鄭剛中",
        "paragraphs": [
            "堠碑殘字缺，市屋故基存。",
            "榆柳欲千里，桑麻能幾村。",
            "短鞭追白晝，疏幕對黄昏。",
            "客枕寒無夢，孤吟待曉暾。"
        ],
        "title": "和樓樞密宿泗道中書事用存字韻二首  其一",
        "id": "ae2d1620-8cf1-4831-9acd-caedd1cb4a29"
    },
    {
        "author": "鄭剛中",
        "paragraphs": [
            "老柳不多在，故家寧復存。",
            "鼠癡穿敗屋，虎玩出平村。",
            "天遠楚山秀，浪髙淮月昏。",
            "吟鞭破霜曉，馬首待朝暾。"
        ],
        "title": "和樓樞密宿泗道中書事用存字韻二首  其二",
        "id": "80b7044d-d3c6-42f5-9e64-fa09925172ab"
    },
    {
        "author": "鄭剛中",
        "paragraphs": [
            "壇殿夜漫漫，臨祠愧禮官。",
            "降神欣樂奏，望瘞肅更闌。",
            "雨意垂簷黑，風聲過竹寒。",
            "曉庭人寂寞，烏鳥拾餘殘。"
        ],
        "title": "己未十二月二日致齋惠照",
        "id": "3e29d24f-12b9-4519-9737-b23b00e80b0a"
    },
    {
        "author": "鄭剛中",
        "paragraphs": [
            "齋所深嚴客過難，逼人書債未須還。",
            "簷遮暖日桃夭瘦，鳥踏風枝竹影閑。",
            "細細乳花新茗碗，霏霏香霧小爐山。",
            "滿庭斜日無公吏，祗似東陽田舍間。"
        ],
        "title": "庚辛二月二十二日宿齋省中",
        "id": "0f94fce3-74d1-4df6-b4a6-3ef26b12048e"
    },
    {
        "author": "鄭剛中",
        "paragraphs": [
            "寶函重鎖環金密，册櫝雙盤带錦斜。",
            "長樂春風迎母后，未央和氣集皇家。",
            "簾垂禁衛收黄繖，禮畢天仙下玉華。",
            "班退笙鏞猶在耳，五弦歌舜未須誇。"
        ],
        "title": "譚勝仲卿有冊寶禮成新句用韻和呈",
        "id": "ac3980e0-851f-4c6b-bca3-8200f267687c"
    },
    {
        "author": "鄭剛中",
        "paragraphs": [
            "四山木葉綠交加，數架茅茨是我家。",
            "窗隙微風入飛絮，竹邊清露養孤花。",
            "得眠穏寐夢須好，無句不幽詩可誇。",
            "底事年来祗流汗，文書埋沒鬢毛華。"
        ],
        "title": "初夏憶故園",
        "id": "4b3c4117-3045-4dab-8350-94cb473ae6e7"
    },
    {
        "author": "鄭剛中",
        "paragraphs": [
            "度歲塵沙汩沒中，乍趨閑曠意何窮。",
            "孤叢晚秀霜菊净，脫葉已疏山杮紅。",
            "馬恃賜閑韁不勝，雁知王命信常通。",
            "功名成處非人力，到手先令玉盞空。"
        ],
        "title": "道中雜詩呈子勉寶文有便寄叔海也",
        "id": "82a9fb9d-418e-453b-97b8-719c62c30bab"
    },
    {
        "author": "鄭剛中",
        "paragraphs": [
            "蚤酒衝寒不滿腸，日髙猶踐馬蹄霜。",
            "鳥依密樹旁邊語，梅在遠林幽處香。",
            "西去流移還未復，東来書訊且都忘。",
            "征途一任如天遠，不過歸時杏子黄。"
        ],
        "title": "馬上",
        "id": "1fd28d15-9624-4e9d-84ca-b971ac79c1f5"
    },
    {
        "author": "鄭剛中",
        "paragraphs": [
            "邊城秋意老，寒色到庭除。",
            "雨久苔花暗，風髙柳葉疏。",
            "異鄉思骨肉，多病喜方書。",
            "豈是無歸計，東陽故有居。"
        ],
        "title": "初寒",
        "id": "97a8faa9-fed3-46f7-9389-1aae2b37be8d"
    },
    {
        "author": "鄭剛中",
        "paragraphs": [
            "戍兵列栅半空蒼，俯瞰嘉陵萬仞江。",
            "山下不知傳鼓角，天邉時見引旌幢。",
            "歲寒木落鳥穿屋，晝静簾垂雲遶窗。",
            "教罷諸營無一事，錦腰催拍照金釭。"
        ],
        "title": "仙人山寨至日",
        "id": "60702bfe-9f50-45b8-9be4-23657039d868"
    },
    {
        "author": "鄭剛中",
        "paragraphs": [
            "楚鄉孤坐掩重扉，素髪荒唐酒一巵。",
            "眼闇久因書卷得，心闌全自世緣知。",
            "臨流問米方終日，踏雪看梅是幾時。",
            "欲上髙樓望吳越，無邊煙雨正垂垂。"
        ],
        "title": "寒食偶書",
        "id": "1731d4b5-9c26-4371-832d-058c9fcebe43"
    },
    {
        "author": "鄭剛中",
        "paragraphs": [
            "久戍思賢日，中興入覲時。",
            "旌旗生喜氣，梅柳動寒枝。",
            "報國心偏苦，安邊計自奇。",
            "一軍嘗北出，萬騎絕南窺。",
            "結軌聞修好，櫜弓謹退師。",
            "浩歌藏戰甲，雅拜習朝儀。",
            "天近雷風迅，雲深雨露滋。",
            "告庭行有命，祖載敢無詩。",
            "雪意留金勒，歌聲寄玉巵。",
            "明年秋秫賤，釀酒約歸期。"
        ],
        "title": "擬送楊帥",
        "id": "385c29e6-3644-45c9-aca8-09890db44cad"
    },
    {
        "author": "鄭剛中",
        "paragraphs": [
            "癡風連日塞雲低，庭榭清寒小雨飛。",
            "葉底孤花無柰瘦，墻邊新笋不妨肥。",
            "將迎賓客幾成債，撥遣文書似解圍。",
            "孤負佳時幾尊酒，故園松菊望人歸。"
        ],
        "title": "偶書",
        "id": "d21700c8-77f3-472e-ba1e-65d89d0c1e14"
    },
    {
        "author": "鄭剛中",
        "paragraphs": [
            "人生聚散只尋常，特地關情是異鄉。",
            "夜話不知邊月落，離愁還似峡江長。",
            "摶風有力須騰上，守塞無能合退藏。",
            "黄閣有人如見問，爲言衰病憶東陽。"
        ],
        "title": "送吳信叟",
        "id": "7edcafde-f31b-4177-b043-74f861b5c149"
    },
    {
        "author": "鄭剛中",
        "paragraphs": [
            "午庭吏散日侵階，坐向春陽亦樂哉。",
            "看蝶得香穿竹去，等鶯求友過花来。",
            "三年客夢隨天遠，萬里家書對酒開。",
            "雖有是非榮辱債，其如方寸只如灰。"
        ],
        "title": "偶書",
        "id": "3a9290f8-91ea-4f3e-a5e6-fc9b0e10d630"
    },
    {
        "author": "鄭剛中",
        "paragraphs": [
            "櫻桃已熟酴醿放，春去雖忙意尚誇。",
            "葉底紅圎珠映樹，架邊香瘦玉開花。",
            "有書可讀常無暇，對月方閑柰憶家。",
            "始悟渭城寒夜唱，餅爐須是小生涯。"
        ],
        "title": "晚春有感",
        "id": "cc911b4d-05d7-40f3-a28b-d5352d910d00"
    },
    {
        "author": "鄭剛中",
        "paragraphs": [
            "晴光先已媚簾櫳，炫晝那堪杏吐紅。",
            "柳色半分髙致外，鳥聲全在艷香中。",
            "催科共喜錢初减，種藝須聞麥已豐。",
            "官府吾儕亦云暇，可来攜榼對東風。"
        ],
        "title": "寶信堂前杏花盛開置酒招同官以詩先之",
        "id": "2ef95fbb-662a-45ca-979f-7b3b5abaf106"
    },
    {
        "author": "鄭剛中",
        "paragraphs": [
            "烏奴樓閣起江臯，特地攜樽上最髙。",
            "城閣带煙無十里，舳艫銜運過千艘。",
            "箇中官事暫時少，明日吾生依舊勞。",
            "未到張燈猶晚渡，錦腰催拍送陶陶。"
        ],
        "title": "四月二十日登烏奴山",
        "id": "c67e2380-6d7e-423d-a82e-ec02cc563e0d"
    },
    {
        "author": "鄭剛中",
        "paragraphs": [
            "風前不見玉壺冰，追想欷歔淚欲横。",
            "官小僅能離令尹，家貧還祗似書生。",
            "深沉每見仁人勇，惠愛常留長者名。",
            "不負銘詩幷篆字，千年松柏共佳聲。"
        ],
        "title": "悼王思中",
        "id": "0e19daea-fc57-4030-9b19-746556115acc"
    },
    {
        "author": "鄭剛中",
        "paragraphs": [
            "昔同令子業膠庠，知有德行厥後昌。",
            "開廓襟懷雖善富，堅持氣節亦剛腸。",
            "掩棺往事成千古，刻石髙文冠一鄉。",
            "梅峴速培松柏茂，便看褒寵賁幽光。"
        ],
        "title": "悼東陽許誠之父",
        "id": "05775414-187d-4f77-99a3-0d2187926c79"
    },
    {
        "author": "鄭剛中",
        "paragraphs": [
            "去載湖山春雨霏，阿参專爲板輿歸。",
            "相迎定約魚供饌，入吊那知鶴對飛。",
            "九子始終循懿德，一門中外被餘輝。",
            "送□不拂東南客，西望髙原涕落衣。"
        ],
        "title": "悼馮元通母夫人",
        "id": "32e249df-ed48-46b4-8f64-ff5fcc1c8662"
    },
    {
        "author": "鄭剛中",
        "paragraphs": [
            "自古英豪在釣耕，先生傳後豈其卿。",
            "筆端不合窮天巧，名下須還缺勢榮。",
            "已見春風移世夢，所留賢子是家聲。",
            "細吟絮早梅遲句，何恨九原青草生。"
        ],
        "title": "悼勾龍府君",
        "id": "9155733d-f7d7-487d-b3a6-c94f2475cd61"
    },
    {
        "author": "鄭剛中",
        "paragraphs": [
            "太博先生志行全，夫人內助實稱賢。",
            "寡居勤儉五千日，享福安榮九十年。",
            "已作芝蘭綿後裔，卻將金玉閟深泉。",
            "月卿手自栽松柏，遠寄哀辭爲惨然。"
        ],
        "title": "悼方公美母夫人",
        "id": "bb764b38-4539-406d-8fad-2d159ad3e51e"
    },
    {
        "author": "鄭剛中",
        "paragraphs": [
            "微雨過雲春半濕，曉風留雪柳偏寒。",
            "一身扶病方爲客，馬上哦詩強自寬。"
        ],
        "title": "長沙道中",
        "id": "aed758d3-76fa-43d5-a9a7-8c426840e060"
    },
    {
        "author": "鄭剛中",
        "paragraphs": [
            "虺尵老馬踏深泥，投宿村坊燈火微。",
            "休問客衣何似冷，牀前猶有雪花飛。"
        ],
        "title": "宿撞抗劉家店",
        "id": "f165e5da-eb8c-402d-a611-87ae7a4b7a9c"
    },
    {
        "author": "鄭剛中",
        "paragraphs": [
            "太守分花春滿盤，謂從郴嶺翦来看。",
            "恩寬罪大方流涕，渠敢伸眉向牡丹。"
        ],
        "title": "趙知監惠牡丹二首  其一",
        "id": "6345b705-b00e-416e-a0c3-971cf202c953"
    },
    {
        "author": "鄭剛中",
        "paragraphs": [
            "遠衝嵐霧香如故，再照春陽色轉紅。",
            "親手滿缾添净水，一時回獻梵王宫。"
        ],
        "title": "趙知監惠牡丹二首  其二",
        "id": "517df4b2-bf43-4325-8c86-dc8e7c961555"
    },
    {
        "author": "鄭剛中",
        "paragraphs": [
            "竈下釡聲成菜糁，階前日影上蒲萄。",
            "頑童不用催人飯，每食焉知愧爾曹。"
        ],
        "title": "法會堂前蒲萄一架每晨日至其上廚人輙報飯具感而爲此",
        "id": "924e4dbe-6e79-4443-9630-f16739fd6910"
    },
    {
        "author": "鄭剛中",
        "paragraphs": [
            "咫尺樓臺是上方，問師何事此中藏。",
            "解頥謂我隨緣好，不欠中庭一炷香。"
        ],
        "title": "桂陽本覺院以屯將兵住持舜長老於前山松竹深處結草庵居之求詩擬而不與",
        "id": "87133bdf-a3e0-4266-a5b9-fa87b71f0841"
    },
    {
        "author": "鄭剛中",
        "paragraphs": [
            "微凉可愛是薰風，嶺外風行瘴雨中。",
            "渇暑四圍如甑釡，不妨蒸得荔枝紅。"
        ],
        "title": "即事二首  其一",
        "id": "fb287608-ca09-44dd-b15e-99d80db2ffc5"
    },
    {
        "author": "鄭剛中",
        "paragraphs": [
            "雨和山色得能好，風攬梅花箇様香。",
            "本是吳儂歸不早，青鞋天遣踏諸方。"
        ],
        "title": "即事二首  其二",
        "id": "2fe0333e-4bc6-4e57-bf30-999c533c68f9"
    },
    {
        "author": "鄭剛中",
        "paragraphs": [
            "真香入玉初無信，香欲尋人玉始開。",
            "不是滿枝生綠葉，端須認作嶺頭梅。"
        ],
        "title": "茉莉",
        "id": "e8343f47-2aba-497f-8242-da06f458f85d"
    },
    {
        "author": "鄭剛中",
        "paragraphs": [
            "門前苔綠路無跡，窗下書昏雲滿樓。",
            "况是幽人本多睡，飲空小社一尊休。"
        ],
        "title": "久雨",
        "id": "ee59db71-9540-4651-8b10-a07babe1f3b5"
    },
    {
        "author": "鄭剛中",
        "paragraphs": [
            "冰霜枯凍度窮冬，昨夜陽和始用工。",
            "多少柳條知此意，一時開眼望東風。"
        ],
        "title": "四月間讀杜牧之荷葉詩一時回首背西風之句嘗擬爲立春絕",
        "id": "f8d5b7ba-ef1a-4cbf-b561-601dfeb1cca4"
    },
    {
        "author": "鄭剛中",
        "paragraphs": [
            "幾日山頭臘雪飛，人生悲樂自隨宜。",
            "抱衾萬感客無寐，踏濕孤燈僧夜歸。"
        ],
        "title": "雪中偶書",
        "id": "f45e3399-a7c4-44b0-a07a-f4823e028f11"
    },
    {
        "author": "鄭剛中",
        "paragraphs": [
            "萬金家信隔秋冬，欲往誰能化鳥工。",
            "遷客何爲未幽死，直緣君有古人風。"
        ],
        "title": "用立春韻和賣藥周道人",
        "id": "0783606f-5537-4ed5-86f6-d4e1f7263bb5"
    },
    {
        "author": "鄭剛中",
        "paragraphs": [
            "娟娟好是簾前竹，净綠相依乍曉時。",
            "萬葉忽驚風不定，都翻宿雨下清池。"
        ],
        "title": "即事五首  其一",
        "id": "623aca82-d950-4c92-94b7-59c79bfe8df9"
    },
    {
        "author": "鄭剛中",
        "paragraphs": [
            "窗外斜陽弄晚暉，酴醾更在小窗西。",
            "莫言無酒堪供醉，花氣熏人已欲迷。"
        ],
        "title": "即事五首  其二",
        "id": "623c303a-38ec-4f8f-827f-34ca1c2a19da"
    },
    {
        "author": "鄭剛中",
        "paragraphs": [
            "面西樓閣受午暑，傍砌蒲萄生暮凉。",
            "我作城居無去憶，一方新綠亦難忘。"
        ],
        "title": "即事五首  其三",
        "id": "6b23b949-ba47-43e5-b568-3f2213711569"
    },
    {
        "author": "鄭剛中",
        "paragraphs": [
            "古寺孤雲際，寒齋落葉中。",
            "消愁惟是酒，無柰酒尊空。"
        ],
        "title": "即事五首  其四",
        "id": "116fe36e-3ff2-432c-818f-7f741843b6fc"
    },
    {
        "author": "鄭剛中",
        "paragraphs": [
            "日暮鳥雀瞑，空庭風雨悲。",
            "方知古今夢，同寄老槐枝。"
        ],
        "title": "即事五首  其五",
        "id": "03ed4292-a68c-4d25-9527-2916891b78d9"
    },
    {
        "author": "鄭剛中",
        "paragraphs": [
            "去年寥落征鞍急，矍鑠殊非馬伏波。",
            "今此有緣希陸羽，暮途求佛又何如。"
        ],
        "title": "馬伏波請征蠻據鞍矍鑠時年六十一陸鴻漸景陵人蚤年事比邱後始改業爲儒今復州東門外小寺斷碑猶言是鴻漸當時受業院也予去年蒙恩謫桂陽正年六十一今徙復州嘗訪鴻漸之遺踪戲成一絕",
        "id": "fb0e883b-e790-4899-a0c7-eb467407bea3"
    },
    {
        "author": "鄭剛中",
        "paragraphs": [
            "自訟縲囚深負罪，不須醉尉苦相催。",
            "有如陸羽須驚羨，我向章華亭下来。"
        ],
        "tags": [
            "长江"
        ],
        "title": "鴻漸後宦遊廣中有詩云不羨黄金盞不羨白玉杯不羨朝入省不羨暮入臺千羨萬羨長江水曾向章華亭下来予自章臺謫廣右荆渚間巡尉督廹良遽竊賦小詩",
        "id": "edf7d188-a0d6-46ac-84a6-345f07544c44"
    },
    {
        "author": "鄭剛中",
        "paragraphs": [
            "瘦竹犯寒扶直節，蕉花垂老抱丹心。",
            "小園半月隔風雨，搔首相望空苦吟。"
        ],
        "title": "栽竹種紅蕉後數日阻雨不見賦小詩",
        "id": "801949fe-d327-4510-a21e-0eb036f1cb32"
    },
    {
        "author": "鄭剛中",
        "paragraphs": [
            "我向無中生出妄，君從妄裏卻求真。",
            "葫蘆可畵雖依本，阿堵知君畵不親。"
        ],
        "title": "贈傳神者",
        "id": "7f2c5cb4-7312-4105-95e3-a3ea11cd29e2"
    },
    {
        "author": "鄭剛中",
        "paragraphs": [
            "雨過雲深竹屋低，老人睡起亦多時。",
            "風飄嫩竹侵簷入，手挽竹梢題小詩。"
        ],
        "title": "睡起",
        "id": "e84cd073-7edf-4d12-8abd-ae6635b9c3e7"
    },
    {
        "author": "鄭剛中",
        "paragraphs": [
            "窮居無米糁蒿藜，筠籠相先送荔枝。",
            "安得仙人煉丹竈，試將紅玉甑中炊。"
        ],
        "title": "數日相識多以荔子分惠荔雨久而酸予方絕糧日買米而炊戲成二十八言",
        "id": "bf588c89-cdbd-4e7a-b8b0-944c66175b67"
    },
    {
        "author": "鄭剛中",
        "paragraphs": [
            "擬求冰雪向劉义，琢作方壺不带霞。",
            "要把露華和月貯，將歸書室浸梅花。"
        ],
        "title": "梅花",
        "id": "b17897f8-4c65-42ec-a822-be3254a8cfb4"
    },
    {
        "author": "鄭剛中",
        "paragraphs": [
            "素馨玉潔小窗前，采采輕花置枕邊。",
            "髣髴夢回何所似，深灰慢火養龍涎。"
        ],
        "title": "廣人謂取素馨半開者囊置臥榻間終夜有香用之果然",
        "id": "34975206-b17f-4994-b08c-f2bf35932032"
    },
    {
        "author": "鄭剛中",
        "paragraphs": [
            "乾坤髙厚愛無偏，罪大其如未許憐。",
            "莫向歲時加念我，共須憂畏補前愆。"
        ],
        "title": "良嗣以予生朝將至以古賦一首爲壽作三絕與之勉其省愆念咎當在念親之先  其一",
        "id": "409a0be2-3ffb-48bd-a490-dd6bbd8dd52d"
    },
    {
        "author": "鄭剛中",
        "paragraphs": [
            "五月榴花照午時，三年知汝憶親闈。",
            "小牋寫賦隨香到，信是今年已庶幾。"
        ],
        "title": "良嗣以予生朝將至以古賦一首爲壽作三絕與之勉其省愆念咎當在念親之先  其二",
        "id": "cacde725-a750-4aae-b448-412531ddbba4"
    },
    {
        "author": "鄭剛中",
        "paragraphs": [
            "乳燕飛飛竹色深，阿樞嬌賀想同斟。",
            "要知此日婦姑意，便是南方子父心。"
        ],
        "title": "良嗣以予生朝將至以古賦一首爲壽作三絕與之勉其省愆念咎當在念親之先  其三",
        "id": "4a3f8ca1-dc2f-4c47-ac7b-c816aab01d34"
    },
    {
        "author": "鄭剛中",
        "paragraphs": [
            "腸腹元無一字書，杯羹那敢嗜甘膄。",
            "廚人不用催煙火，已學羅池放鷓鴣。"
        ],
        "title": "柳子厚放鷓鴣詞首章曰楚越有鳥甘且腴嘲嘲自名爲鷓鴣前日相識惠野雞一籠云骨脆而美糁之良妙視之則鷓鴣也使庖人具蔬食作小詩送之山中",
        "id": "c02ef5b1-20dd-49c2-9532-7a0b9651049b"
    },
    {
        "author": "鄭剛中",
        "paragraphs": [
            "誰鐫紫石僅如斗，我貯清泉將作池。",
            "養得小魚終日看，老翁真箇似童兒。"
        ],
        "title": "老翁真箇似童兒汲井埋盆作小池退之句也去歲用此嘗爲小詩云半區茅屋裹疏籬無地容盆作小池祗有案頭翻筆墨老翁髣髴似童兒鄰舍老近以石方盆見借可容水三升置小魚其間終日觀之不厭復借退之全句成一絕",
        "id": "6b560841-8180-4e8c-9c5d-ede1432b4f2f"
    },
    {
        "author": "鄭剛中",
        "paragraphs": [
            "小鏤松梢作管城，肉枯鱗瘦不妨輕。",
            "快隨醉客翩翩處，尚带山頭風雨聲。"
        ],
        "title": "無兔而用雞毛無直幹而用粗竹坐是二者故封川難得筆近有工以羊毛易雞以松梢當竹筆既勁利而管尤可喜爲賦四絕句  其一",
        "id": "5c05adc0-3096-4b4b-8459-145fa5d6a06d"
    },
    {
        "author": "鄭剛中",
        "paragraphs": [
            "老根先入遠煙膠，更取纖枝束細毫。",
            "再作一家香氣聚，幽人研弄亦風騷。"
        ],
        "title": "無兔而用雞毛無直幹而用粗竹坐是二者故封川難得筆近有工以羊毛易雞以松梢當竹筆既勁利而管尤可喜爲賦四絕句  其二",
        "id": "429018a5-7815-4c47-a426-e4eb2bdcbf9a"
    },
    {
        "author": "鄭剛中",
        "paragraphs": [
            "何用生花曾入夢，豈須大筆要如椽。",
            "自應優冠湘東品，斑竹容渠作比肩。"
        ],
        "title": "無兔而用雞毛無直幹而用粗竹坐是二者故封川難得筆近有工以羊毛易雞以松梢當竹筆既勁利而管尤可喜爲賦四絕句  其三",
        "id": "f4cc1d1a-cef5-4a1e-af22-737927540702"
    },
    {
        "author": "鄭剛中",
        "paragraphs": [
            "不因蒙製巧相規，柯葉風霜未改移。",
            "今抱寸心何所用，助君多寫歲寒詩。"
        ],
        "title": "無兔而用雞毛無直幹而用粗竹坐是二者故封川難得筆近有工以羊毛易雞以松梢當竹筆既勁利而管尤可喜爲賦四絕句  其四",
        "id": "f89228ec-a3f1-4e0d-ae3e-72b8766b6f51"
    },
    {
        "author": "鄭剛中",
        "paragraphs": [
            "小比木犀無藴藉，輕黄碎蘂亂交加。",
            "邦人不解聽誰說，一地稱爲指甲花。"
        ],
        "title": "題異香花俗呼指甲花",
        "id": "8e07175d-a850-4e1e-b7a5-fdd29b181352"
    },
    {
        "author": "鄭剛中",
        "paragraphs": [
            "初寒未便成寒色，好似春時天氣陰。",
            "手把菊花無一語，臨風時嗅傲霜心。"
        ],
        "title": "初寒",
        "id": "be9b4f73-f608-413e-99bb-0b28704c809d"
    },
    {
        "author": "鄭剛中",
        "paragraphs": [
            "露染黄金一様圎，風来香在短籬邊。",
            "雖然不解將春買，未與癡人當賭錢。"
        ],
        "title": "菊花",
        "id": "3cb8ec6d-a857-4df8-94fb-9ba52380e0bd"
    },
    {
        "author": "鄭剛中",
        "paragraphs": [
            "獵獵風吹屋上茅，夜寒都在早梅梢。",
            "明朝管取東窗暖，又看羲經過一爻。"
        ],
        "title": "夜寒",
        "id": "bc09e5bf-145f-4ac0-9464-38ad0d460b25"
    },
    {
        "author": "鄭剛中",
        "paragraphs": [
            "旋尋村酒不須濃，飲少愁多酒易供。",
            "燈下一身家萬里，今年恰好是三冬。"
        ],
        "title": "庚午冬至夜",
        "id": "925c8c5d-d1ec-4091-9fd4-68fcfa9d6e7a"
    },
    {
        "author": "鄭剛中",
        "paragraphs": [
            "嫩白輕斑尚带癡，斂身搖尾未成威。",
            "已知穴內兩端者，祗齧餘蔬少退肥。"
        ],
        "title": "所居苦多鼠近得一猫子畜之雖未能捕而鼠漸知畏矣",
        "id": "339073d5-d2e9-4f38-8f19-090f993e9b67"
    },
    {
        "author": "鄭剛中",
        "paragraphs": [
            "夜坐蒼顔得酒紅，困来頭重觸屏風。",
            "徑趨布被燈花落，夢在春寒細雨中。"
        ],
        "title": "就寢",
        "id": "85395300-52cd-4deb-a40f-5c120e530b3e"
    },
    {
        "author": "鄭剛中",
        "paragraphs": [
            "窗鏬回旋憐虩虎，階前遲鈍念蝸牛。",
            "静中物理曾觀妙，一歎世間堪白頭。"
        ],
        "title": "虩虎捕蠅壁間極輕利砌下蝸牛宛轉涎中不勝其鈍許慎以蠅虎爲虩",
        "id": "ee43c473-1dbf-44b4-a3f1-cacfba78aece"
    },
    {
        "author": "鄭剛中",
        "paragraphs": [
            "起来流汗對朝曦，暮雨如秋意轉迷。",
            "信是嶺南秋半景，不須榕葉亂鶯啼。"
        ],
        "title": "辛未中春旦極熱流汗暮而風雨如深秋",
        "id": "9f24ad40-4dd5-40e3-81eb-0317a8e9934f"
    },
    {
        "author": "鄭剛中",
        "paragraphs": [
            "雨出筍尖髙玳瑁，風開花蕾入臙脂。",
            "恐須費盡東君力，造化無心本不知。"
        ],
        "title": "無題",
        "id": "7b92b0d6-749d-4732-9ead-fa9d6d54e764"
    },
    {
        "author": "鄭剛中",
        "paragraphs": [
            "芭蕉嫩綠小開葉，茉莉香幽疏著花。",
            "雖設柴門多避客，如今端的似僧家。"
        ],
        "title": "偶書",
        "id": "00c86d21-b517-4ff7-acef-2c206f69c4fb"
    },
    {
        "author": "鄭剛中",
        "paragraphs": [
            "建瓴敗屋方傾雨，垂罄空囊正念饑。",
            "漸見炊煙多笑語，可憐僮僕太無知。"
        ],
        "title": "窘匱中復大雨殊憂悶聞諸僮聚食笑語爲賦一絕",
        "id": "89d89169-8dcd-4cdc-b890-bb62ccab71f6"
    },
    {
        "author": "鄭剛中",
        "paragraphs": [
            "明光覽賦爲終篇，政恐前身是漢賢。",
            "何似髙門掛弧矢，漢家此日恰新年。"
        ],
        "title": "髙補之十月旦生朝一絕",
        "id": "92459b7f-89fe-4465-bc95-2987d0c1823c"
    },
    {
        "author": "鄭剛中",
        "paragraphs": [
            "臨賀山泉清似政，公廚醸酒色如泉。",
            "因山相望雖千里，豈是江頭無便船。"
        ],
        "title": "戲簡文浩然詩成不往也",
        "id": "6e09e6f9-6fc7-48ee-889d-a00bee8985a9"
    },
    {
        "author": "鄭剛中",
        "paragraphs": [
            "送紙迎神各就醺，病奴難喚自關門。",
            "暫收古訓書千字，静對寒燈酒一尊。"
        ],
        "title": "至夜予編集經史專音",
        "id": "e4bae487-2578-4434-8616-4c8f7851ce47"
    },
    {
        "author": "鄭剛中",
        "paragraphs": [
            "寒風已是識新陽，昨夜千林不禁霜。",
            "七日欲知天道復，丈三先看土圭長。"
        ],
        "title": "至日",
        "id": "81b219e4-9f86-4b43-9141-904cfff94a06"
    },
    {
        "author": "鄭剛中",
        "paragraphs": [
            "村落縈盤草半遮，到門猶未識人家。",
            "終朝静坐無相過，慢火熏香到日斜。"
        ],
        "title": "書室中焚法煑降真香",
        "id": "1a78edc4-b250-4adf-9fd2-73132c5a9120"
    },
    {
        "author": "鄭剛中",
        "paragraphs": [
            "落花無夜雨，孤坐减春愁。",
            "黑白缾俱罄，誰能爲我謀。"
        ],
        "title": "酒盡",
        "id": "370738b9-351f-47e4-a334-fea71302d98c"
    },
    {
        "author": "鄭剛中",
        "paragraphs": [
            "墨带殘膏濃復淡，筆生春意睟而温。",
            "昨朝借我還還集，須信芝蘭别有根。"
        ],
        "title": "泮宫出示盛作一編幷諸父還還集一册作二十八字先還其編",
        "id": "746008b9-0552-4dfe-8f4e-04fab256d371"
    },
    {
        "author": "鄭剛中",
        "paragraphs": [
            "初疑雲母光相射，又似秋蟬翼乍枯。",
            "智慧有燈千佛供，菩提葉巧一孤燈。"
        ],
        "title": "廣中菩提樹取其葉用水浸之葉肉盡潰而脉理獨存綃縠不足爲其輕也土人能如蓮花累之號菩提燈見而戲爲此絕",
        "id": "055053ba-8522-4827-916d-5d55f3a742d8"
    },
    {
        "author": "鄭剛中",
        "paragraphs": [
            "静坐義規三易古，焚香蓍布六爻靈。",
            "反身修德前賢意，莫把窮通叩杳冥。"
        ],
        "title": "九六編成考左氏所載卦象以近世占法合之得一絕",
        "id": "4575768d-721b-46a4-ab11-ab6bb31c2da4"
    },
    {
        "author": "鄭剛中",
        "paragraphs": [
            "小盤和雨送酴醿，瘦怯東風玉蘂稀。",
            "豈是書窗少培植，大都香足不須肥。"
        ],
        "title": "封州極少酴醿近得數蘂瘦小如紙花而清芬異常",
        "id": "aa4b9a55-555d-4ccb-87e7-26dfb9f46e84"
    },
    {
        "author": "鄭剛中",
        "paragraphs": [
            "池塘好處煙迷柳，簾幕昏時雨過山。",
            "燕子不知春有恨，銜將花片入梁間。"
        ],
        "title": "無題",
        "id": "bd3f0ad3-db8e-4ada-a38b-23b012bc5df6"
    },
    {
        "author": "鄭剛中",
        "paragraphs": [
            "偶因官事出郊坰，更向春時得好晴。",
            "山鳥自應知客意，不須相背苦飛鳴。"
        ],
        "title": "傅推官勸農七絕句擬和其五 出郭",
        "id": "ecdb5f18-0475-4c26-96ec-0762b130e8a6"
    },
    {
        "author": "鄭剛中",
        "paragraphs": [
            "一握天邊兩角雲，嶺頭都見嶺南春。",
            "莫懷小魯東山意，祗是早来平地人。"
        ],
        "title": "傅推官勸農七絕句擬和其五 登嶺",
        "id": "41b4249c-d1c7-4a3f-bcfb-3e39f7745470"
    },
    {
        "author": "鄭剛中",
        "paragraphs": [
            "蓬蒿深處有人家，戶外蛛絲網露華。",
            "數樹芭蕉乾未得，長官親自見生涯。"
        ],
        "title": "傅推官勸農七絕句擬和其五 山家",
        "id": "c9bd64ec-57ab-41de-be24-d25d59e710d6"
    },
    {
        "author": "鄭剛中",
        "paragraphs": [
            "老人聽讀勸農章，扶杖興言意味長。",
            "但願門前少呼喚，自然工力到耕桑。"
        ],
        "title": "傅推官勸農七絕句擬和其五 田父",
        "id": "8aa56387-eec2-4a2a-b43d-d98b95c417cf"
    },
    {
        "author": "鄭剛中",
        "paragraphs": [
            "五馬蕭蕭不醉歸，祗從阡陌捲旌旗。",
            "今朝故爲勸農出，未與諸君泛酒池。"
        ],
        "title": "傅推官勸農七絕句擬和其五 勸農回",
        "id": "ac1e7df9-246f-4a1f-85e8-b59021b2b863"
    },
    {
        "author": "鄭剛中",
        "paragraphs": [
            "紫笑花香非所媚，人言香勝亦予欺。",
            "初疑丙吉車茵汗，又似微生乞得時。"
        ],
        "title": "南方紫笑粗葉大花人稱其香予但聞其如酒敗醯酸有酷烈逼人之氣戲爲二十八字記之",
        "id": "9ee10dbf-a7a9-465a-9e52-a5994a93617b"
    },
    {
        "author": "鄭剛中",
        "paragraphs": [
            "小徑客来穿竹入，草亭凉到枕書眠。",
            "鳥呼人笑荔枝熟，如此封州已二年。"
        ],
        "title": "即事",
        "id": "6e6d44ff-6c18-44e2-a16f-cf7db013536d"
    },
    {
        "author": "鄭剛中",
        "paragraphs": [
            "蒼璧方漸白鹿皮，瓊瑤更似木瓜詩。",
            "從来持得吟詩戒，此是愚翁破戒時。"
        ],
        "title": "子禮和道者寮古詩復遣一絕",
        "id": "ceb58b1d-031b-4d2d-a0f7-48bd33a525fc"
    },
    {
        "author": "鄭剛中",
        "paragraphs": [
            "水邉移得竹邊栽，樹小條新花未開。",
            "綠葉参差須細看，尚疑低處有青梅。"
        ],
        "title": "窗前種小梅樹今年未著花但春来綠陰亂眼每過之必徘徊注視冀葉間或青圎如豆也成二十八言",
        "id": "9a283580-be7e-4efa-b9f1-9f8f5bef9ec1"
    },
    {
        "author": "鄭剛中",
        "paragraphs": [
            "雨過花梢些子濕，曉来窗下霎時寒。",
            "江鄉此際春猶靳，長是疏梅带雪看。"
        ],
        "title": "早春",
        "id": "16c98a31-4049-4bc1-9ead-4fe2cb7b2847"
    },
    {
        "author": "鄭剛中",
        "paragraphs": [
            "山城泥淖裹人家，雨腳連綿更似麻。",
            "元夜何妨燈數點，汙渠合是有蓮花。"
        ],
        "title": "壬申年封州自正旦連雨至元宵不止城中泥淖沒骭而人家猶燒燈也",
        "id": "05177ec8-23c7-4739-8fe1-fc4e4aa070fa"
    },
    {
        "author": "鄭剛中",
        "paragraphs": [
            "酴醿試玉在新條，風肅朝陽宿霧消。",
            "侵曉不知花有露，清寒惟覺夢無聊。"
        ],
        "title": "草亭遠望",
        "id": "9d5b235e-8cbd-44e7-afb2-24f1f5f282a6"
    },
    {
        "author": "鄭剛中",
        "paragraphs": [
            "争巢野鵲噪木杪，得友黄鶯棲柳陰。",
            "都與老夫供一笑，笑他禽鳥亦勞心。"
        ],
        "title": "草寮書事",
        "id": "86b145a1-24d2-4351-9625-9ce98768e101"
    },
    {
        "author": "鄭剛中",
        "paragraphs": [
            "柳色幾番隨雨暗，蕉心閑處向人開。",
            "箇中豈得無詩句，滯思如膠索不来。"
        ],
        "title": "無題",
        "id": "d8996dc7-4192-4cc7-868f-b03976ce27a3"
    },
    {
        "author": "鄭剛中",
        "paragraphs": [
            "带煙柳外陰晴好，趁暖花苞日夜肥。",
            "有宅一區園十畝，不知天遣幾時歸。"
        ],
        "title": "早春有感",
        "id": "2212a081-8d16-44af-8dd7-d1ed060b929f"
    },
    {
        "author": "鄭剛中",
        "paragraphs": [
            "東山桃李錦成堆，粉翅飛飛又卻回。",
            "向此相隨穿綠竹，須知端爲道人来。"
        ],
        "title": "竹間見雙蝶",
        "id": "ad21db7e-49f5-4929-8d77-2dbdc21c54f0"
    },
    {
        "author": "鄭剛中",
        "paragraphs": [
            "曉来自掃寒階净，雨後又還黄葉添。",
            "秋色庭前容不盡，隨風蕭颯過疏簾。"
        ],
        "title": "秋思",
        "id": "cb8ef677-9df3-49d8-b086-607614c896ed"
    },
    {
        "author": "鄭剛中",
        "paragraphs": [
            "丹桂亭亭五十尺，共持玉斧取来看。",
            "從前知有姜肱被，草怕早春天上寒。"
        ],
        "title": "受崧兄弟赴漕司試作二十八言送之",
        "id": "3a904182-3e8e-4d52-a7da-b9b85dbd5f2b"
    },
    {
        "author": "鄭剛中",
        "paragraphs": [
            "蕭然風竹亂猗猗，孤立梅花竹四圍。",
            "宫女回旋翻翠袖，中間玉塋豈真妃。"
        ],
        "title": "風竹",
        "id": "6815fc5a-d4ae-4479-bb6b-1b379020de0c"
    },
    {
        "author": "鄭剛中",
        "paragraphs": [
            "真山固自玉簪碧，秋意亦到假山中。",
            "峰潤雨因窗罅入，洞寒雲與小爐通。"
        ],
        "title": "假山",
        "id": "dd3a45a1-6236-484f-a298-518354aca844"
    },
    {
        "author": "鄭剛中",
        "paragraphs": [
            "數日窗無疏竹影，煙中長有萬絲飛。",
            "不知小雨催時節，但覺朝来欠裌衣。"
        ],
        "title": "秋雨遽凉",
        "id": "0695db6f-f10d-4fdf-bafc-7440ddada32e"
    },
    {
        "author": "鄭剛中",
        "paragraphs": [
            "頻婆隨我泛江湖，更到南方一物無。",
            "相識只餘孤嶼鳥，好看那有丈人烏。"
        ],
        "title": "雜興二首  其一",
        "id": "53da1d33-a809-4cb9-9182-20095b2de481"
    },
    {
        "author": "鄭剛中",
        "paragraphs": [
            "村酒向人雖是薄，寒梅於我未全疏。",
            "山齋獨酌已半醉，自看小童尋晚蔬。"
        ],
        "title": "雜興二首  其二",
        "id": "7f294651-e259-4c62-9966-cecb31c94c4f"
    },
    {
        "author": "鄭剛中",
        "paragraphs": [
            "默坐觀書久不言，爲梅驅我到詩邊。",
            "月明孤影瘦如畵，曉起數枝清欲仙。"
        ],
        "title": "梅",
        "id": "32b5eb98-d828-4230-bfdd-c881e391bf8e"
    },
    {
        "author": "鄭剛中",
        "paragraphs": [
            "綵雲装髻縷金衣，舉袖蹁躚玉一圍。",
            "自是屋深雙燕入，不應簾裏有花飛。"
        ],
        "title": "醉觀子禮家兩姬舞",
        "id": "2557b7f5-faff-4fe4-9103-701f6f779904"
    },
    {
        "author": "鄭剛中",
        "paragraphs": [
            "頑童来聽老夫言，困至如今我欲眠。",
            "汝但閉門推客去，破茶不礙夢魂圎。"
        ],
        "title": "僮方搗茶知予晝寢輟搗以待呼而戒之",
        "id": "981860f3-281d-4692-ba83-fa459a5bbdbb"
    },
    {
        "author": "鄭剛中",
        "paragraphs": [
            "不似張蒼作瓠肥，衰顔白髪就昏癡。",
            "近来終日扃柴戶，静看微風過竹枝。"
        ],
        "title": "雜興",
        "id": "5b8d38a0-1f81-42c5-9e88-bd39f5b007c4"
    },
    {
        "author": "鄭剛中",
        "paragraphs": [
            "一架薔薇四面垂，花工不苦費胭脂。",
            "淡紅點染輕隨粉，浥徧幽香清露知。"
        ],
        "title": "薔薇",
        "id": "5fe2bc97-d27d-494e-b4f6-885947cadc41"
    },
    {
        "author": "鄭剛中",
        "paragraphs": [
            "萬里一身同影到，自餘無物與偕来。",
            "箧中驟富人休怪，新得明珠十一枚。"
        ],
        "title": "傅經幹以所業一編出示戲贈一絕",
        "id": "96f6b0f9-e099-49fc-a7ac-a3f6826fba8c"
    },
    {
        "author": "鄭剛中",
        "paragraphs": [
            "一騎山行豈是侯，霸陵要自莫呵休。",
            "蒙恩君欲知輕重，曾督坤維六十州。"
        ],
        "title": "偶題窗間",
        "id": "ecfca6f2-2381-4799-bbb2-1afcafa622fc"
    }
]