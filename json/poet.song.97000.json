[
    {
        "author": "王洋",
        "paragraphs": [
            "短檠三尺照座隅，眵昏两目头不梳。",
            "丈夫功业务广大，安用事此牛尾书。",
            "多求旧闻助器识，欲驾万里须舟舆。",
            "要坚志节在专苦，积萤照夜真前车。",
            "道乡先生好门户，髯季晚出充门闾。",
            "昻昻鸡群见野鹤，炯炯虎视嗟黔驴。",
            "如何天公不着眼，弃此异宝犹纷挐。",
            "我知造物自有意，将骋健骏先虚徐。",
            "金须百錬作钟鼎，玉试三火真璠璵。",
            "来年明光再射策，聊取髙第酬三余。",
            "古今人事自差别，见晚用速皆乘除。",
            "他年云路着鞭稳，无忘过我中田庐。"
        ],
        "title": "赠邹德年",
        "id": "1c0de6e6-c49a-40ae-b711-5f6477b5e1fe"
    },
    {
        "author": "王洋",
        "paragraphs": [
            "栖迟下国伤蹉跎，更生父子交琢磨。",
            "雀罗门外宾客省，三鳣堂中经史多。",
            "菑川起奉太常策，风雅先入光禄科。",
            "人间盛事有如此，东平江夏今如何。",
            "一廛聊寄吴山曲，白柄长镵斸黄独。",
            "饮从野老自有余，饭在先生长不足。",
            "人言功名难力取，我意功名要勤苦。",
            "分明经训是菑畬，谁道今人不如古。",
            "山阳隐士家传饥，长身季子今流离。",
            "闻君酬唱得此客，牧儿贩妇哦新诗。",
            "我将六十筋骨羸，形骸行赴沟壑期。",
            "如君名遂尚可见，幅巾他日期追随。"
        ],
        "title": "赠大猷",
        "id": "3bdab8a1-0b94-4b98-ad47-e91b00664638"
    },
    {
        "author": "王洋",
        "paragraphs": [
            "苏端薛复同黄土，海内文章谁接武。",
            "即今七字续长言，沈子挥豪照今古。",
            "朝为百赋更贾勇，暮作千诗犹奋怒。",
            "补天彩笔不费工，卷地奔风随插羽。",
            "穷途得所喜入眼，口诵新篇身起舞。",
            "已知奔逸逐骅骝，况复逡巡蹈规矩。",
            "荐书指日登姓名，艺圃方期富仓庾。",
            "阎公色动瞻斗牛，处士当筵赋鹦鹉。",
            "跨海鲸鱼要力求，翡翠兰苕不须数。",
            "不嫌投迹老龟溪，看子声名满寰宇。"
        ],
        "title": "古诗赠沈约之",
        "id": "a0a29f00-fae9-44e6-b797-fd1a35fbfe2f"
    },
    {
        "author": "王洋",
        "paragraphs": [
            "计子产余身可足，有子有妻难免俗。",
            "平生食案好择余，今日虚仓不赢粟。",
            "忍饥自是学道功，万事由来同转烛。",
            "天生异宝世须求，说是君衷自怀玉。"
        ],
        "title": "赠丁执中",
        "id": "5bd76ba7-d524-409c-a3a7-6d2971418ff5"
    },
    {
        "author": "王洋",
        "paragraphs": [
            "开正占晴符古语，便谓春风徧花坞。",
            "那知天意不可谋，才告休期便风雨。",
            "急追令节已难寻，卧向空斋思胜侣。",
            "可怜十步五步宽，似隔千山万山阻。",
            "今朝冯夷巧作便，翦刻天花散飞舞。",
            "峭寒燠沐两不同，况是南箕正三鼓。",
            "若求此花胜彼花，少霁威严无用武。",
            "桑钱未出土未兴，缓给丰膏亦无苦。",
            "半分僧室依环堵，满目愁来不堪数。",
            "需公排日作好诗，细破春愁看几许。"
        ],
        "title": "怀范子以诗赠之",
        "id": "56d72d31-7dee-4167-b58d-2cfa317d378a"
    },
    {
        "author": "王洋",
        "paragraphs": [
            "买山几人真爱山，束薪煮石凋朱颜。",
            "老丁谋作久长计，洗寒叠翠房栊间。",
            "帘通庵扉即洞户，人映山色多烟鬟。",
            "住山住庵似丁老，脱弃妻子真愚顽。"
        ],
        "title": "闻丁永安屋下叠山甚有佳趣恨未之见作诗寄之",
        "id": "53a809c9-0a8d-4a6a-b4ae-5301439db144"
    },
    {
        "author": "王洋",
        "paragraphs": [
            "识情变易须臾期，躁动未得安无为。",
            "幽思伤神静生苦，游艺且复招僧棋。",
            "棋中趣味亦何有，胜负纷纷翻覆手。",
            "分排事外杂窥图，得失坐中分好丑。",
            "要须忘年在书史，不出空斋见千里。",
            "昏尘积习要揩磨，晚学未应谈至理。",
            "终当谢遣惠子琴，不挂一弦存五音。",
            "日损其半思虑尽，此道孰知无古今。"
        ],
        "title": "周秀实以近多读书少对棋有诗及之因以寄",
        "id": "5422b429-3eb1-4063-9442-768c2a96d757"
    },
    {
        "author": "王洋",
        "paragraphs": [
            "直峰峭壁天半青，髙簷张灯疑挂星。",
            "山川势力有如此，择地信可栖仙灵。",
            "我前解官古樵戍，志愿本欲探珠庭。",
            "时当恢台积氛雾，一日三雨时三停。",
            "载舟撑石逆喷浪，自谓力可登青冥。",
            "篙工榜岸遭急洒，回宿荒宇依祠厅。",
            "二三道士谬告语，云此润泽来云軿。",
            "比闻舆人诵旧说，仙官下瞩如明荧。",
            "游占晴爽恶昏滞，官去此法当伶俜。",
            "果还近甸阻天路，一官泛迹随飘萍。",
            "退之昔日徙南服，祝融腾掷开仙扃。",
            "近时苏翁失定武，太行毛髪无余形。",
            "一晴一雨告休咎，晴者人乐阴天刑。",
            "我意神官与人异，宜以行事分羶𦎬。",
            "人如阨弃神亦厌，世间利达真芳馨。",
            "穷通兼忘扶正直，人知戒劝思常经。",
            "有如神意本不尔，人意忘卜欺愚听。",
            "黄钟大吕绝世韵，扣击距跃嗟短莛。",
            "心知得路适远意，愿结茅庐当寒汀。",
            "真游适远未可必，摇寄此语通丁宁。"
        ],
        "title": "因与伯氏同一僧话武夷事作诗追寄之",
        "id": "f5b5c77c-c84d-41d4-bd88-c646212a0b65"
    },
    {
        "author": "王洋",
        "paragraphs": [
            "裴郎短身衣弊服，衣长过身几半幅。",
            "髙裙大袖领占肩，要是精神大于腹。",
            "古书古字谈古人，洗盆涤盎供慈亲。",
            "慈亲居贫不道苦，裴郎醉中频起舞。",
            "里中惊怪无此人，往往争看立环堵。",
            "妻儿醉时亦同醉，未免醒时生窃议。",
            "裴郎裴郎切勿论钱钱有菜。",
            "我家伯氏亦翛然，得官去官俱醉眠。",
            "裴郎有意纵短棹，雪夜待君明月邉。"
        ],
        "title": "答裴寄卿书因寄长篇",
        "id": "acec305c-1ef0-4a52-b72a-d0e844c5cf3c"
    },
    {
        "author": "王洋",
        "paragraphs": [
            "东村丛祠闻伐鼓，西村巫家女儿舞。",
            "满城半笑半悲啼，唯有使君心独苦。",
            "使君日日拜土龙，尊彝浄洁笾豆丰。",
            "公厨弥月不御肉，七十行老筋力充。",
            "明明上天采民誉，先使千嶂云朣胧。",
            "知公不肯爱珠玉，非玉非珠只雨粟。",
            "如今万室动歌弦，稳保千箱满穜稑。",
            "不须衮衮谈政理，但持此事献天子。",
            "从来上瑞是丰年，会有徴书封玉玺。",
            "有如不掩造物功，尽付妙手归长空。",
            "长空冥冥不可名，请公便作喜雨亭。"
        ],
        "title": "喜雨寄上饶守",
        "id": "0a29e2dd-1e8e-4bc6-b927-64361a028ae5"
    },
    {
        "author": "王洋",
        "paragraphs": [
            "广陵隋家天子都，背负巨海襟江湖。",
            "江分青山湖献白，梁宋千里传膏腴。",
            "朱坊琼园翫月夜，谷林九曲秋阳徂。",
            "奇辞巧语不可极，盛事往往开天衢。",
            "我家太傅官三载，文物方值开元初。",
            "四幷堂前木芍药，小金山下纹车璖。",
            "沸天哀笳律新婉，照水粉面衣襜褕。",
            "少年意盛不自屈，直欲赤手擒于菟。",
            "翁云学等不可躐，俾著逄掖勤诗书。",
            "泮宫得就弟子列，亲见士子衣诸于。",
            "子时燕颔出头角，众中转目窥陈吴。",
            "孤罴自尔事拱默，嫫姆未免争妍姝。",
            "夤缘傍石见光彩，惊破尘匣开明珠。",
            "同袍传讽梅花句，知子名字须毡毺。",
            "分携两家止隔岁，果见贡篚先乡书。",
            "巍巍广殿厌长策，晔晔盛誉嗤诸儒。",
            "蓬莱海徼通外服，坐戢巨浪张威弧。",
            "超腾意子便得路，亦复坎?游穷途。",
            "我年二十始冠弁，一门婴祸奔淮隅。",
            "辛勤往来几万里，壮志灭没忘前图。",
            "再游党塾事商较，齿髪已壮头须梳。",
            "十年低徊不附奏，闾阎妇子欣揶榆。",
            "年将四十偶占第，朱颜已变无肤腴。",
            "一官从此浪随牒，十生九死群鼪鼯。",
            "祠官香火即系外，考祥视履伤疲驽。",
            "旧闻子官向西蜀，萍迹飘泊来东吴。",
            "相望敻远思会合，安得插羽先阳乌。",
            "偶然妇家有近党，一官宰社依南都。",
            "报言归妹得异士，乃知子食江南鱼。",
            "我时方冬寓穷屋，喜气不觉排寒区。",
            "那知老乃并姻娅，自此日觊参双凫。",
            "人生会合信难料，短书先寄三年余。",
            "今朝得子岁前记，指数旧事谈菑畬。",
            "论情感恨共岁月，谈经造理分贤愚。",
            "孔师已没道堙塞，摇摇千载想盘盂。",
            "百家搜唱互诡怪，决意剪剔随榛芜。",
            "有如出门问长道，败溺压覆无须臾。",
            "子今识路又鼓勇，直到定处无纷如。",
            "蓬莱季父已荒谢，扬州旧士多沦胥。",
            "即今我年五十六，四易寒暑君前驱。",
            "儿虽已婚女未嫁，气何与子相乘除。",
            "寒窗何日共樽酒，一取耳热同歌呼。"
        ],
        "title": "寄曹嘉父",
        "id": "aae59665-80f5-4633-8463-05a886a4493f"
    },
    {
        "author": "王洋",
        "paragraphs": [
            "同年进士同坛僧，暂联戢戢如浮萍。",
            "一从仕版秪事役，往往牢落如明星。",
            "假能作意笃恩好，言语不过时芳馨。",
            "死生贵贱两乖角，黄钟可扣非柔莛。",
            "吾见何子取路别，秋霜皦日看鸿冥。",
            "一言意合即定分，咄嗟洞见无留停。",
            "慈亲八十髪黄素，稚子三岁眸青荧。",
            "此翁贫苦不敢叹，意欲欢笑娯亲庭。",
            "往年我官南武郡，士有林子家伶俜。",
            "一儿得官走上国，投铨中品书安宁。",
            "忽去病死不得返，我亦愤泣伤飘零。",
            "徐言中表有贤丈，已收旅骨依林坰。",
            "是年我归再通讯，冬日已照尧阶蓂。",
            "书中报我方急扰，我意官下非常经。",
            "鄱阳胡子遽客死，此翁立为营辎軿。",
            "我时方卧生叹息，不觉洒泪霑牀屏。",
            "恩宜先施士固有，德不期报人谁听。",
            "贫犹务德幸今见，死不背义闻前铭。",
            "又思此翁乃常履，盛誉未足滋芳名。",
            "有如此翁空试用，慕附始见真羶腥。",
            "一官未用念乡里，九鼎自合尊朝廷。",
            "行看謦欬立事业，下邦震动如雷霆。",
            "淮田野人分屏置，双鬓不复当年青。",
            "干愁道路阻会面，恨酒不醉嗟长醒。",
            "短书一纸说情状，安得模写无余形。",
            "何如未决待清暑，尚期一醉同壶缾。"
        ],
        "title": "寄何宣仲",
        "id": "f5f14f1f-e68a-4490-8a17-2ec40b083a3a"
    },
    {
        "author": "王洋",
        "paragraphs": [
            "天目之水停山椒，汇为双溪霅与苕。",
            "先生苕上结邻好，远得径山中洞霄。",
            "浮图道人支若永，赤城黄冠陆修静。",
            "前山后山松柏帏，七盘九盘龙虎鼎。",
            "山前篮舁过者谁，不是长须谢灵运。",
            "此游已恨失春期，更待清和闲昼景。"
        ],
        "title": "寄周秀实",
        "id": "9580dfde-5a09-4d86-88b9-d9736aa37342"
    },
    {
        "author": "王洋",
        "paragraphs": [
            "绕淮邑屋绵千区，画簷绮栋吹笙竽。",
            "冶金合范结枢纽，冰销水释无须臾。",
            "盗前乞死火中走，几人脱迹逃江湖。",
            "静思朋旧若满目，不取神祸遭囚俘。",
            "其间善类岂不有，安得变化归同符。",
            "平生宣子富心事，先奉白髪携童孥。",
            "吴山越山好处所，饭炊香稻歌吴歈。",
            "我家盗焚先子业，每仗余德宽天诛。",
            "悲伤扶病别邻里，崎岖仅得来东吴。",
            "稻梁在世竟何物，与子各隔天一隅。",
            "近闻诗章不减旧，昔日健笔争华敷。",
            "鹓鸾羽翼困州县，况事糟酒分锱铢。",
            "隔江摇想思会合，安得两脚生双凫。",
            "溪邉樵风趁短棹，杖头明月兼酒壶。",
            "十浆馈我五浆少，万事一醉真良图。"
        ],
        "title": "寄廉宣仲",
        "id": "ab94dbae-cfa7-4105-99e4-a8f0de70d932"
    },
    {
        "author": "王洋",
        "paragraphs": [
            "江如净练山如幕，人道老何得真乐。",
            "寒温语后再拜前，每得书来话寂寞。",
            "米盐细碎百虑宽，自昔仁贤学道难。",
            "诗书可乐卷胸臆，啼号不救如饥寒。",
            "去年嘉兴租不足，今年山田米炊玉。",
            "稍须酒肉疗枯肠，雪老凌霜不从欲。",
            "丈夫功名无后先，请翁拭眼看前贤。",
            "西湖处士竦吟骨，饥乞僧饭纾长年。",
            "香山居士箕尾客，东坡老子金銮仙。",
            "生前千骑不招买，身后一盏同寒泉。",
            "我意何翁亦如此，髙人不饮无钱水。",
            "忍饥彻老守清臞，它年配食赤松子。"
        ],
        "tags": [
            "西湖"
        ],
        "title": "寄何子楚",
        "id": "bfaf3ba6-4ae3-417e-ae6a-59c8dd44bd3d"
    },
    {
        "author": "王洋",
        "paragraphs": [
            "吾州阿载志尚古，瓦豆铏羹列尊俎。",
            "存心淡泊自有余，过眼浮华俱不与。",
            "但知古人力可到，不管今人弃如土。",
            "白头老子举叹嗟，黄口小儿方靳侮。",
            "淮田平衍真乐所，地远溪山老清苦。",
            "天教置子一壑中，句曲海东疏药圃。",
            "道中小吏三四家，邑前傍海饶桑麻。",
            "初疑一饭不可饱，那知岁久今为家。",
            "别君十年劳肺腑，遣问寒温访儿女。",
            "一书还我报何如，志老益坚无软语。",
            "喜君书语谈古人，身虽隔远心相亲。",
            "扁舟何日载樽酒，共泛清江千尺纶。"
        ],
        "title": "寄廉仲载",
        "id": "03121a13-4aae-4a96-ae59-a758c08fe608"
    },
    {
        "author": "王洋",
        "paragraphs": [
            "去年河南归故地，今年朔方兵又起。",
            "血牲面埋曾几时，无乃奸盟神不喜。",
            "嗟尔万人来远荒，岂无战士伤金疮。",
            "封疆万里尚越境，金帛露积犹多藏。",
            "国家弥文今尚武，已碎铜山铸铜虎。",
            "勿矜突骑饮长河，肃慎燕陲吾北土。",
            "且知成功俱自天，天心可卜因丰年。",
            "但令三钱博斗米，任尔自枕干戈眠。"
        ],
        "title": "和秀实寄诗",
        "id": "fa23a1e8-8e83-4a6c-aa15-ab298f6f669b"
    },
    {
        "author": "王洋",
        "paragraphs": [
            "昭德文公百孙子，存者风流今尚几。",
            "封胡羯末定可人，往往髙吟笑侯喜。",
            "自期不解世俗书，肯学持竿钓温水。",
            "江国萧条一郡丞，万事得君无不理。",
            "窗间五老亦多情，点缀青天一张纸。",
            "庾楼明月清宵起，夜夜柴桑空故里。",
            "黄垆日日曲江头，曲声日日关山里。",
            "使君勿厌簿书烦，解有哀猿醒俗耳。",
            "诗中能事了几人，智有三公力任鄙。",
            "郑翁老自爱诗情，余事纷纷不挂齿。",
            "一篇长韵十四词，付与鹍弦作桃李。",
            "我于此事亦何有，盛事与翁传不朽。",
            "摇瞻小队到柴桑，采采黄花荐清酒。"
        ],
        "title": "和郑侍郎赠晁倅",
        "id": "ff88da9b-9875-41f3-b21e-148ab5ce59d5"
    },
    {
        "author": "王洋",
        "paragraphs": [
            "琅琊山青让泉白，上计使君封瑞麦。",
            "田家煮麦烧秸忙，一笑相煎何太迫。",
            "醉翁亭上绿缥囊，亭前庾积蟠蛇冈。",
            "家家输送不扫场，谓取我廪金斗量。",
            "賸钱沽酒追良伴，使君莫数星霜换。",
            "愿君容我借三年，他日万钱供一饭。",
            "山头飞雉鸣朝日，哺我老翁张射毕。",
            "谁言田舍漫蹉跎，轻裘年少每相过。"
        ],
        "title": "和张文潜输麦行寄滁守魏彦成",
        "id": "3a0eda07-239f-4e74-9af5-9bb1cec5f03a"
    },
    {
        "author": "王洋",
        "paragraphs": [
            "楚东六邑多秀民，其间达者海内闻。",
            "恨我眼闇不识真，客舍道傍初见君。",
            "徴君当以文章显，照眼青钱充万选。",
            "胡为过我误淮扬，山径蹊荒费鉏剪。",
            "龙钟野老安用哉，偶随江上浮鸥来。",
            "簿书鱼鸟少闲暇，赋敛户口烦徴催。",
            "君今蹉跎壮非少，陇首栖迟杂长啸。",
            "上书自荐莫峥嵘，直气如虹亦奇峭。",
            "诗书满腹灯火勤，勿言此道非由人。",
            "雪霜不厌松骨老，桃李自与春风新。",
            "短书御袖怀珍具，文字天成绝斤斧。",
            "一鸣行即驾雷车，万卷它年劳电母。",
            "北窗纹簟清如水，青蝇侧翅如畏刑。",
            "侧身甘旨寝疾愈，负我此腹何由灵。",
            "身世浮云不留处，书生白首谈尧禹。",
            "书窗行几幸虚闲，过我萧萧听夜雨。"
        ],
        "title": "和谢齐解元见惠",
        "id": "d4a269d1-9179-45f4-8f24-823406088695"
    },
    {
        "author": "王洋",
        "paragraphs": [
            "南方火老不告疲，秋物过半新凉时。",
            "姮娥剪花趁时节，新月借色天风吹。",
            "平生仰望婆娑影，一日坐对连蜷枝。",
            "异时寒梅忆老伴，过眼春物真群儿。",
            "人间著名终自疑，但取质干称文犀。",
            "天清夜寂两相对，万里不寄长相思。"
        ],
        "title": "和监丞去岁赋巖桂",
        "id": "88062f5f-2196-4610-bc1b-449dec649f58"
    },
    {
        "author": "王洋",
        "paragraphs": [
            "当年识君恨不早，丽句清髙人缥缈。",
            "有如商律变初秋，慢绿夭红俱一扫。",
            "自亲兰社袭余芳，归热寒炉陋昏枣。",
            "乃知形骨纵龙钟，胜处精神不衰老。",
            "我辞官下曾几时，囊甑虽贫未空倒。",
            "女儿索嫁金无余，录过知难坐丘嫂。",
            "人言贵贱在天公，饥饱更须关富媪。",
            "是事姑置无相闻，瓜蓏分区竹有孙。",
            "暑风长养远林密，雨脚幷合前溪浑。",
            "伤心事虑渐消省，胡不俯仰随欣欣。",
            "有时放意枕书卧，亦复倚杖看荷翻。",
            "殷勤不如偶相遇，过我思同明月尊。",
            "世间明月向人好，丞不负余余负君。"
        ],
        "title": "次韵周秀实见寄长篇",
        "id": "0b73c712-8899-4572-90c1-f7c616884ed0"
    },
    {
        "author": "王洋",
        "paragraphs": [
            "朱弦之琴三人叹，此曲宜传广陵散。",
            "要知太上乃忘情，山上婴儿是雷电。",
            "情钟我辈才力中，路傍野草年年丰。",
            "原头火烧去不尽，天外春意来无穷。",
            "西方真人言可恃，爱断有情如爱子。",
            "暮年收足欲依僧，一钵一缾聊止止。",
            "西台仙客传风流，细说闲情宽我愁。",
            "此身已分松窗下，衲被无人自𧛾头。"
        ],
        "title": "陈长卿以诗见别依韵",
        "id": "5b2ffe76-93fa-419b-816e-cb360f3161fe"
    },
    {
        "author": "王洋",
        "paragraphs": [
            "命数奇穷谁与伍，陋巷甘同一命偻。",
            "怕寒长苦地多风，厌滞每遭星好雨。",
            "命在天公难自由，若知安命当无忧。",
            "三斟长得供卯醉，米盐不辨俱悠悠。",
            "去年约子招佳客，贫不关心真达伯。",
            "共贪静适且过从，追恨穷途昔暌隔。",
            "二月黄鹂初好音，槐阴柳幄青罗衿。",
            "杖头挂钱只买酒，与子作意时登临。",
            "此乡秀野多水石，莫道云游不如昔。",
            "松柏相望泉下人，试数几人能满百。",
            "生前一饱复一眠，得失尘缘俱偶然。",
            "长年无事频相见，此自前贤今古传。"
        ],
        "title": "次韵酬江如晦",
        "id": "2f77eeab-d6f1-45a3-99c0-03aa2340e145"
    },
    {
        "author": "王洋",
        "paragraphs": [
            "海门山外天池雨，来趁沱江打鼍鼓。",
            "望夫台上湿愁红，玉斧坛邉没沙渚。",
            "貂裘公子思寒侣，佩玉鸣鸾不成舞。",
            "殷勤举爵祝云师，壮士端须气相许。",
            "果然晴日照鱼梁，鸿雁髙飞肃霜羽。",
            "西清丈人诗眼髙，师友渊云仆徐庾。",
            "兴来弄笔起春风，暖日桃花静初吐。",
            "且题红药寄长沙，不用短衣从猛虎。"
        ],
        "title": "冬雨不止郑丈作诗次韵",
        "id": "f67045a0-e8df-4294-8a24-76b5c24727dd"
    },
    {
        "author": "王洋",
        "paragraphs": [
            "头如青山手如雨，十日瓦沟鸣羯鼓。",
            "南城病客偏作愁，鱼游浅釡蛙同渚。",
            "去年曾困夏畦干，巫祝陈牲女师舞。",
            "淮南米贱隔关河，漫道归期久已许。",
            "谁同著力破愁城，愿备前行插飞羽。",
            "那知物理自乘除，原思五秉公西庾。",
            "暑雨祁寒人莫嗟，洁笾涤豆神其吐。",
            "茅簷生意满晴川，方信虀肠能抵虎。"
        ],
        "title": "曾谹父再赋鼓字韵诗再赋一篇",
        "id": "7bf0cad6-1be5-4f15-a5ad-206fa091c4a6"
    },
    {
        "author": "王洋",
        "paragraphs": [
            "鲁人小信廉纤雨，大国雷车起三鼓。",
            "堂堂千里埶无前，安用渠弥设三渚。",
            "使君宾客多英侣，碧玉倾香细腰舞。",
            "浮花浪蘃争取怜，醉乞一言终不许。",
            "有时斗酒诗百篇，猛将腰间掣金羽。",
            "公家丞相在当年，寒解衣裘饥发庾。",
            "风流世德今固存，一沐三干饭三吐。",
            "生男何用金满籯，传家愿学文中虎。"
        ],
        "title": "谹父又赋鼓字一篇复次韵",
        "id": "05a250e6-5dfa-40e5-99ee-25b174e5645f"
    },
    {
        "author": "王洋",
        "paragraphs": [
            "少常仙伯词翰光，天鹅绶带连天香。",
            "崆峒之人瞻北斗，假面不敢呈西凉。",
            "浮名于我亦何有，不爱热官能炙手。",
            "诗参祖律品度髙，饮遇故人情分久。",
            "梦中不踏肥马尘，觉来惊看琼树新。",
            "只愁三叠诗更好，有如恩爱成烦恼。"
        ],
        "title": "陈长卿侍郎以玉友末利见饷幷示长言已酬再示一篇再此次韵",
        "id": "68332aa1-ff4c-42a0-9885-a9c7d4106149"
    },
    {
        "author": "王洋",
        "paragraphs": [
            "买花无谋谋买竹，少陵未必甘同谷。",
            "索酒缾空方索茶，陶水终惭锦茵宿。",
            "我生绝意鹤背钱，犯分犹贪竹间肉。",
            "秾华稳付桃李春，寂寞颇疑松柏独。",
            "自逢刘叟用意好，钱不看囊不羞忸。",
            "误身冠在竹皮宽，比酒叶宜衫色绿。",
            "如翁须著第一流，艺能饱胜三千秋。",
            "少名数辈列青士，语放干云封素侯。",
            "诗成自写真三绝，笔下琅玕手中铁。",
            "若须推毂极清髙，有待朝天寒栗烈。"
        ],
        "title": "刘行简以自题所画墨竹诗见示依韵酬之",
        "id": "bd14f67a-b5b7-4496-a714-3d58fdc28cb9"
    },
    {
        "author": "王洋",
        "paragraphs": [
            "黄门给事二千粟，日割三牲亦应足。",
            "刘翁食俎厌羶腥，千亩渭川期满腹。",
            "吴人束简如束刍，百钱可了三日厨。",
            "刘翁平生几两屐，可能千亩无赢余。",
            "独嫌纳腹未可尽，更为挥毫写清峻。",
            "庭空月落千丈长，老柏乔松未髙劲。",
            "锦绷稚子置腹中，铁面老人凌远风。",
            "此君族类俱得所，多事索此霜髯翁。",
            "腹饥眼饱徒倥偬，只说饕馋疑作俑。",
            "何以先生日照盘，更看婵娟势飞动。",
            "琳师从此唯善看，时时更为通平安。"
        ],
        "title": "又题琳师房刘行简给事墨竹",
        "id": "cddff6f0-148f-45ef-9f2f-a40cd29d1a59"
    },
    {
        "author": "王洋",
        "paragraphs": [
            "君于取予无乃廉，笔端自许能摧坚。",
            "摧坚不是老僧事，贾用不售将谁还。",
            "却收神观反初视，先种熟耨终有年。",
            "早知游息造溟漠，不为耳目辞嚻喧。",
            "新诗投我苦褒拂，岂但一读头风痊。",
            "方今冠履尚错总，不到巨浸非长川。",
            "奸穷否极会一返，快扫丑类论亿千。",
            "干清坤夷龙妥帖，与师访远同留连。"
        ],
        "title": "酬政老见赠",
        "id": "b10cbd89-7b2c-4081-9276-5ac9fda54836"
    },
    {
        "author": "王洋",
        "paragraphs": [
            "世间百味俱有正，偶失酸醎俱一病。",
            "须知论酒如论才，软美悦人严太劲。",
            "韩青居士贵调和，田窦醉时籍福胜。",
            "寂然二物俱有光，物外洞庭容借香。",
            "共谈已造名理窟，一鞭亟入亡何乡。",
            "了知此处有真趣，再听牖下鸣糟牀。"
        ],
        "tags": [
            "洞庭湖"
        ],
        "title": "子楚以二酒合而为一且效洞庭春色以诗叙其事因奉酬",
        "id": "b95bd36a-50a0-4278-8abc-292f166953e8"
    },
    {
        "author": "王洋",
        "paragraphs": [
            "吴山草长春暖时，吴人髻中金卷箷。",
            "家家馈荐作寒食，贫富丰俭要适宜。",
            "富兼庶品助取醉，贫得胜具兼哦诗。",
            "金缾玉筯固华丽，雕章缋句真瑰奇。",
            "西溪友生居占野，不务结屋留园葵。",
            "岁时供给不外索，野花满院蔬本肥。",
            "今朝怀我寄余剂，色照匕箸光陆离。",
            "我惭此腹负此物，但用当肉无它辞。",
            "旧闻书生饭不足，朝暮虀盐只充腹。",
            "劝餐齿颊杂宫商，若比哥舒荐梁肉。",
            "我歌短章持报辱，恐子诗成费追逐。",
            "好音佳惠不敢虚，寄以离骚三十六。"
        ],
        "title": "又谢丁执中寄黄龙菜",
        "id": "85486e8d-42c4-4a4f-ba33-bbc9d1559ad7"
    },
    {
        "author": "王洋",
        "paragraphs": [
            "面山堂上迎秋色，使君举酒当月白。",
            "冰磁雪腕方取怜，看破妖娆念羁客。",
            "溪邉从骑何奔忙，溪童叠厌争窥墙。",
            "为公一洗穷愁肠，与公草木同辉光。"
        ],
        "title": "谢章季万寄新篘",
        "id": "bfc55157-8301-49f2-b9cf-728454905c89"
    },
    {
        "author": "王洋",
        "paragraphs": [
            "淮南有酒谁人得，分饷东吴无酒客。",
            "应怜蔀屋寒气多，倍费行厨春色力。",
            "人道使君宜在朝，我视使君宜逍摇。",
            "已闻财计免催索，况是闾阎安教条。",
            "增秩赐金古亦有，且留使君与淮叟。",
            "玉隆香火幸留人，年年要饮淮南酒。"
        ],
        "title": "谢淮南徐巨源寄酒",
        "id": "ffd2e9ec-f842-4b0e-aff1-983a0e70baf4"
    },
    {
        "author": "王洋",
        "paragraphs": [
            "君不见野人谋食搜山谷，不似输钱买金粟。",
            "䕷薇细琐俱见情，岂有灵根不收录。",
            "少陵饥走徧九州，命寄长镵生事足。",
            "早知雪盛又无苖，拟欲诛求已皲瘃。",
            "先生蔬食亦易饥，意感邻夫荷斤斸。",
            "仅同冠芋又隐藏，远胜凫茈适疏缛。",
            "痴儿且食惊未见，便欲负锄自捃挶。",
            "人生留滞诚可怜，坐使百忧宽湿束。",
            "烦君转寄与殷勤，晚食何时饱颜蠋。"
        ],
        "title": "子楚持小甑中实以物饷予啗之如芋而味胜曰此黄独也野人得之故以分遗因感少陵诗率然有作",
        "id": "60b943ce-e3c4-4a42-a7af-692ca3684f7f"
    },
    {
        "author": "王洋",
        "paragraphs": [
            "建溪珪璧能圆方，万钱一啜难轻偿。",
            "奔腾千里羞贡篚，天应不数金钱纲。",
            "侯家钱如大国楚，陵肉渑浆推大户。",
            "早知烦滞厌膏粱，贵此新香两三数。",
            "一朝百室困干戈，在十于今或去五。",
            "老工既死无典刑，髣髴儿孙追故步。",
            "谁令远寄山泽仙，来洗沈疴太华巅。",
            "攻顽治癣恨无术，且共山头玉井莲。",
            "殷勤更语抱琴客，不用君归人未眠。"
        ],
        "title": "谢人寄茶",
        "id": "561c76f8-5fcd-448e-80a8-652203f5c440"
    },
    {
        "author": "王洋",
        "paragraphs": [
            "僧催坐夏麦留寒，吴人未御絺绤单。",
            "溪云谷雨作昏翳，思假快饮消沈烦。",
            "商人远处抱珪璧，千里来从建溪侧。",
            "报云蛰户起惊雷，鞭走龙蛇鬼神力。",
            "色新茗嫩取相宜，留得一年春雪白。",
            "先修天贡奉珍团，次向人间散春色。",
            "僧窗虚白无埃尘，碾宽罗细杯勺匀。",
            "寒泉一种已清绝，况此灵品天香新。",
            "人间富贵有除折，静中此味真殊绝。",
            "谁言僧饭独萧条，胜处谁容较优劣。"
        ],
        "title": "尝新茶",
        "id": "1b8bec53-3a69-4b9d-971f-775ca6011c44"
    },
    {
        "author": "王洋",
        "paragraphs": [
            "横横直直迷人路，谁知恰是藏春处。",
            "减春一片亦何伤，切莫轻狂作飞絮。",
            "开正尽数一至七，无雨无风保休吉。",
            "此游不记后难寻，聊写长言记时日。"
        ],
        "title": "梅花林",
        "id": "3470292d-7d20-4f26-b084-214479e10e6f"
    },
    {
        "author": "王洋",
        "paragraphs": [
            "君家不种通神钱，只种春色留庭前。",
            "庭前春色谁最妍，二女解珮来江邉。",
            "沉沉华屋清夜起，火树银花月如水。",
            "自然颜色变韶稚，况乃新粧露初洗。",
            "春初艳粉秋初莲，绛绡广袂罗群仙。",
            "华清池畔娇无力，赤鳯楼中困未眠。",
            "后来更许谁相拟，海棠欲睡薰秾李。",
            "亦知等级且追陪，格外风流不相似。",
            "一枝乞得归茅屋，窗里铜缾窗外竹。",
            "不禁清绝意萧然，大似佳人依草木。",
            "阆苑花无世上缘，收香还入四禅天。",
            "明朝风雨催归去，花月重圆又一年。",
            "神情邃美肤粗恶，泾渭由来两清浊。",
            "要求绘笔尽芳妍，更问尊前老文学。"
        ],
        "title": "王亚之元夕招客庭下红梅两株相对盛开",
        "id": "56968e63-bc70-4e67-947e-37b9e081ea1f"
    },
    {
        "author": "王洋",
        "paragraphs": [
            "江梅已胜犹非似，此外余芳更堪数。",
            "信知风格忌太髙，至此从前难著语。",
            "世间初无字可夸，且随颜色称蜡花。",
            "醉人香味解禅定，捩眼静伫辞纷华。",
            "徐熙画花只画神，黄筌细琐皆逼真。",
            "要须别花如别画，只恐此心难付人。"
        ],
        "title": "咏蜡梅",
        "id": "b6785fe9-4a5f-471d-823c-aa24620990f8"
    },
    {
        "author": "王洋",
        "paragraphs": [
            "日长花困眠初熟，故向花前张灯烛。",
            "要教未敢脱罗裳，玉颊长红黛长绿。",
            "生怜杏火发中林，无奈桃顋倚修竹。",
            "争如锦帐照佳人，一笑嫣然春意足。",
            "独疑工部不题诗，端为风流欠芬馥。"
        ],
        "title": "席上和郑顾道烛下海棠",
        "id": "035fd0ce-a84f-4093-8b8f-62617fb00c78"
    },
    {
        "author": "王洋",
        "paragraphs": [
            "烟粘草露珠结窼，淮上人疑春未多。",
            "扬州东部纷芍药，已与天地分中和。",
            "双苞一色生同蒂，不是花妖是和气。",
            "恩霑雨露力偏饶，来向人间自应贵。",
            "栏邉鼓彻无奈何，欲留白日谁挥戈。",
            "练缃聊记旧容质，犹得胜士长吟哦。",
            "八姨不列真妃上，大姨稳作昭仪様。",
            "无双颜貌却成双，背立无言似惆怅。",
            "淮南通守别花眼，曾向花前倾玉琖。",
            "左看右看俱可人，欲选娇娘倩谁柬。"
        ],
        "title": "题范子济双头芍药",
        "id": "1a48c07e-b801-4c38-ac38-df240dcacc1a"
    },
    {
        "author": "王洋",
        "paragraphs": [
            "芳洲绕郭溪如练，中有风光共流转。",
            "方今得尹日添长，化作河阳一花县。",
            "独龙注雨浇桑麻，芳菲总不争纷华。",
            "阳州地远牡丹少，酴醿晚作留春花。",
            "君家朱楼映池沼，髙架琼瑶覆花岛。",
            "欲求此花同一巵，试劝春归无草草。"
        ],
        "title": "戏咏酴醿示邑宰",
        "id": "d012823e-af32-4cde-a530-22f6bacdbc02"
    },
    {
        "author": "王洋",
        "paragraphs": [
            "苍髯石根皴皵肤，夭矫枝干中半枯。",
            "有如老人自离立，亭亭不用儿孙扶。",
            "六朝兵戈日相逼，晚向陈隋生道侧。",
            "不知何计脱锋铓，三十六中居上策。",
            "临春结绮迷仙处，晋王只用陈船渡。",
            "车书从此稍通津，无乃培根偶坚固。",
            "百年已长复百年，邑人说自曾髙传。",
            "即此儿孙作父祖，只应相对犹依然。",
            "桃叶桃根即零落，独保长年应澹泊。",
            "老人果解复婴儿，分我一丸童子药。"
        ],
        "title": "题长兴陈朝桧",
        "id": "808e5dab-9b32-4877-900e-d2107df56371"
    },
    {
        "author": "王洋",
        "paragraphs": [
            "阶前芳草一尺齐，黄鹂始向林间啼。",
            "一闻传声人失喜，驽马并立逢駃騠。",
            "我思此鸟固妍好，人喜亦缘来不早。",
            "若令春到便轻迁，厌听谁怜迹如扫。",
            "正恐贪归有近期，三月丽景方舒迟。",
            "园林上下弄晴昼，羡汝语默真知时。",
            "秃鸠黑鸟有何恶，每到天阴自酬酢。",
            "妇翁诅骂儿弹射，恨不身随羽翰落。",
            "戒汝一物莫叹嗟，金衣公子春为家。",
            "汝无祸福咎亦浅，况异子鵩当日斜。",
            "人间美恶有如许，且放黄鹂作娇语。"
        ],
        "title": "闻莺",
        "id": "ce7fab12-307b-450b-9e55-e892f4585bd2"
    },
    {
        "author": "王洋",
        "paragraphs": [
            "今年结巢不近地，门户人言解知岁。",
            "了知积累功力劳，投伴鸤鸠无此智。",
            "闾里争如恶少年，不持弹射操空拳。",
            "探巢取子尽居室，旁观禁止无由缘。",
            "父翔母噪力不加，小雏在手鸣楂楂。",
            "群儿不逞至若此，增巢不得安生涯。",
            "汉家春夏禁采捕，诏书非止行三辅。",
            "可怜科罪挂墙壁，国家禁绝非不预。",
            "鹑居熙熙太古民，就令闚巢不用嗔。",
            "同游饮啄不相害，海上鸥飞不避人。"
        ],
        "title": "鹊巢",
        "id": "e2d81f2a-675c-4f4e-aae1-d3989ec173be"
    },
    {
        "author": "王洋",
        "paragraphs": [
            "夜闻慨欬如老翁，若悲若啸空山中。",
            "老妻幼子疑问我，此名何物来何从。",
            "我知此物不常有，岂解招祥宜报咎。",
            "狐鸣枭噪殆所传，惟祝停声声转久。",
            "明朝问人此何鸟，僧言此鸟名大笑。",
            "幸灾乐祸撼主人，侥幸前知非善告。",
            "我闻此语益悽然，我从坎?今有年。",
            "若徒报祸未报死，子之告我何迁延。",
            "异时白骨满城郭，此时子笑何人前。",
            "昔年长沙贾太傅，鵩鸟飞鸣告其故。",
            "滔滔宇宙鵩安知，应怪达人任来去。",
            "窗前灵鹊人乐闻，谷莺上下长和鸣。",
            "汝曾不效乃效此，汝性险远知难更。",
            "汝其更笑我自娯，取酒与尔同歌呼。"
        ],
        "title": "大笑鸟",
        "id": "e235e939-c08e-4240-9d9e-2a6185d76e66"
    },
    {
        "author": "王洋",
        "paragraphs": [
            "早趁林鸦泊，荒篱四面同。",
            "田夫留古意，野水识和风。",
            "倦仆欺予远，疲舆念汝功。",
            "尔嫌冬日促，吾兴在寒空。"
        ],
        "title": "晚宿村居",
        "id": "6cf2404c-89a0-447a-8ef6-6f25cc8fdfdf"
    },
    {
        "author": "王洋",
        "paragraphs": [
            "我贫难致远，得此有夤缘。",
            "弟为兄身老，书来意已传。",
            "扶衰惟献直，入手不随圆。",
            "偶向醉中别，如何不黯然。"
        ],
        "title": "自忻村被酒归失方竹杖",
        "id": "20fbc5f8-a6f9-4df8-8454-b8e3d6b53293"
    },
    {
        "author": "王洋",
        "paragraphs": [
            "坎坎丰年鼓，鳞鳞赛社人。",
            "神宽陟降礼，情取笑言真。",
            "掩豆豚肩薄，分余福斝频。",
            "灵坛本宜夜，考鼓已疏津。"
        ],
        "title": "夜闻赛神鼓",
        "id": "03ef7504-6e5b-4cc1-91fa-932cb045eef2"
    },
    {
        "author": "王洋",
        "paragraphs": [
            "梯山七千丈，接迹上清虚。",
            "钟杂钧天奏，僧参梵帝居。",
            "摄衣鹏展背，洒墨雁添书。",
            "今日登髙眼，平生总不如。"
        ],
        "title": "重九日至云号",
        "id": "31339589-8402-4edd-ad04-3cd5ee69893d"
    },
    {
        "author": "王洋",
        "paragraphs": [
            "打打鸣窗雨，昏昏带岫云。",
            "酒寒难作热，炉冷不成熏。",
            "梅颊梦中笑，雁声愁处闻。",
            "伤怀目前事，细数费云云。"
        ],
        "title": "岁晏书事",
        "id": "a6c2a31e-1776-4e0a-b5f9-0aca165eab96"
    },
    {
        "author": "王洋",
        "paragraphs": [
            "何意亲杯杓，初期乐性真。",
            "若教狂胜德，多被酒忘身。",
            "谈笑交情密，氤氲酒力醇。",
            "劝酬如错杂，莫过两三巡。"
        ],
        "title": "乐饮",
        "id": "6388e05e-f7dc-4e2d-8697-6757fb61ed97"
    },
    {
        "author": "王洋",
        "paragraphs": [
            "随处便随眠，昬昬息万缘。",
            "魂如双翅蝶，身在四禅天。",
            "素饰罗为幌，芳茵锦作筵。",
            "心如怀宠辱，未必得安然。"
        ],
        "title": "安眠",
        "id": "b398d26e-8e1e-4346-8ef7-8f2e3ec66799"
    },
    {
        "author": "王洋",
        "paragraphs": [
            "结习慕金僊，西方省问禅。",
            "时分四季社，报积后生缘。",
            "念恋期无问，辛勤已有年。",
            "会缘如有约，此理自谁传。"
        ],
        "title": "观击食",
        "id": "c4fa5a6e-873b-4918-83bc-060f973b31ae"
    },
    {
        "author": "王洋",
        "paragraphs": [
            "已作人间瑞，飞空老尚豪。",
            "势分方岳重，名列纬星髙。",
            "月夜霜添发，花晨露染袍。",
            "此翁无奈事，占咏亦徒劳。"
        ],
        "title": "五老峰",
        "id": "4b5bb230-2750-48a4-b465-a8db7fa26159"
    },
    {
        "author": "王洋",
        "paragraphs": [
            "结屋得胜处，群山簇画屏。",
            "春城花覆白，野路麦铺青。",
            "趁暖鸠呼妇，先时柳化萍。",
            "年年寒食近，心自叹飘零。"
        ],
        "title": "游吕庵偶题",
        "id": "8ca93416-eaeb-4d78-b22f-ce940cf0c296"
    },
    {
        "author": "王洋",
        "paragraphs": [
            "造物本无尽，贪求乃不公。",
            "此能随量取，彼亦一无穷。",
            "水底家家月，窗间处处风。",
            "要知真宰意，不在有无中。"
        ],
        "title": "无尽藏斋诗  其一",
        "id": "fd8c5fc1-9681-4484-9647-9a94173a92c1"
    },
    {
        "author": "王洋",
        "paragraphs": [
            "潢潦集须臾，朝盈夕已除。",
            "沛然随饱满，廓尔是清虚。",
            "金谷输仓箧，锱铢较簿书。",
            "不知方寸地，无计脱苞苴。"
        ],
        "title": "无尽藏斋诗  其二",
        "id": "80fcc897-cda0-4a96-bb68-a3b320b01168"
    },
    {
        "author": "王洋",
        "paragraphs": [
            "空室寄空山，柴门不用关。",
            "虚心观梦幻，尘世独清闲。",
            "旧井前村古，新泉一勺悭。",
            "萧条齑粥外，身世有无间。"
        ],
        "title": "题杨道人庵庵基旧县邑有废井存",
        "id": "2887f34e-67ad-4750-915c-e6284aceec42"
    },
    {
        "author": "王洋",
        "paragraphs": [
            "万物各有性，逍摇即自安。",
            "均鸠得巢易，躁蟹寄身难。",
            "莫羡髙头树，须防静处丸。",
            "如今洛阳第，谁到子孙看。"
        ],
        "title": "寄题韩勉夫枝巢  其一",
        "id": "e5dd6d91-7454-485c-a3b7-b5369472a823"
    },
    {
        "author": "王洋",
        "paragraphs": [
            "逍摇惟所适，小大浪殊观。",
            "溟渤鲲鹏近，藩篱燕雀宽。",
            "宅髙非远害，藏密定成安。",
            "不似南山树，枝间有弹丸。"
        ],
        "title": "寄题韩勉夫枝巢  其二",
        "id": "f061435d-2627-412d-8038-2e9594ff570e"
    },
    {
        "author": "王洋",
        "paragraphs": [
            "适时非履险，足分不忧贫。",
            "须信人间世，宜思物外身。",
            "荣柯堪叹蚁，饱露可怜螓。",
            "更谢东方朔，能安一老臣。"
        ],
        "title": "寄题韩勉夫枝巢  其三",
        "id": "5c3eb191-ce26-4453-9709-c5038e779733"
    },
    {
        "author": "王洋",
        "paragraphs": [
            "闻说林间寺，攀萝一径斜。",
            "有僧眠雪月，无客赏风花。",
            "丈室虚名在，方袍岁事赊。",
            "空王无系著，破屋便传家。"
        ],
        "title": "望山间西际寺",
        "id": "200c948b-918b-4f7f-9808-664534ec6b7e"
    },
    {
        "author": "王洋",
        "paragraphs": [
            "万马战空山，声驰宇宙间。",
            "窥髙增健大，照勇怯孱颜。",
            "洗石无千古，招僧过一关。",
            "不知平去易，何似倒流艰。"
        ],
        "title": "三峡桥",
        "id": "1658120c-61a4-4f1b-9bed-5bd362c71f43"
    },
    {
        "author": "王洋",
        "paragraphs": [
            "忆昨越溪曲，官梅正发时。",
            "追随连日饮，酬唱几篇诗。",
            "淡伫看人意，清香许自知。",
            "凭谁将恨寄，为说鬓成丝。"
        ],
        "title": "此日湖源回展叔颖书颇及往岁经行暨诸同志赏梅花之一笑急景相催又复几年感而有作因寄叔颖幷呈子楚",
        "id": "a9278c90-853c-40b4-a47b-4baf22c206ad"
    },
    {
        "author": "王洋",
        "paragraphs": [
            "张子萧条后，空山十五年。",
            "缾无粟遮眼，门有客求钱。",
            "折补经纶手，拘留褊短缘。",
            "寻诗有情否，旋送两三篇。"
        ],
        "title": "寄彦文",
        "id": "285635e8-9edd-43cc-be44-76ba7cc379ac"
    },
    {
        "author": "王洋",
        "paragraphs": [
            "夏子赋分浅，凄凉不喜看。",
            "星星脱兵火，岁岁独饥寒。",
            "世若均如子，人应不羡官。",
            "如何闰月底，怨泪亦阑干。"
        ],
        "title": "寄夏孝叔",
        "id": "1a9aef97-9140-4ce4-a3e6-19c39df74d06"
    },
    {
        "author": "王洋",
        "paragraphs": [
            "不见秘书久，经时失寄书。",
            "交情犹缱绻，遣讯问何如。",
            "郡籍藏昆府，班行近玉除。",
            "自怜无藉在，不敢梦华胥。"
        ],
        "title": "寄周表卿  其一",
        "id": "7d227131-6fdc-4da4-96a5-df115080a6c7"
    },
    {
        "author": "王洋",
        "paragraphs": [
            "簿领正尘埃，天邉驿使来。",
            "姓名传宝琰，朋旧集兰台。",
            "始望岂及此，故人安在哉。",
            "曾陪丞相幕，抚事勿惊猜。"
        ],
        "title": "寄周表卿  其二",
        "id": "2f069e82-dfb4-4464-ad8b-20045a1e9a3b"
    },
    {
        "author": "王洋",
        "paragraphs": [
            "已尚清髙久，须教去住艰。",
            "强分云出岫，终放鹤归山。",
            "烟带重岚润，衣侵雾雨斑。",
            "轻身如有药，犹恐费跻攀。"
        ],
        "title": "寄永新元老元书云已辞广孝复归禾山白云矣",
        "id": "58f98c79-5921-483d-bd57-4c4e080cd7f1"
    },
    {
        "author": "王洋",
        "paragraphs": [
            "天上郎官宿，人间又几年。",
            "莫思华毂贵，好种锦溪田。",
            "山色青盈眼，梅花雪满川。",
            "傥因鱼雁信，时寄两三篇。"
        ],
        "title": "寄熊叔雅",
        "id": "5ee4007b-f694-4979-928a-cbf40d3e4093"
    },
    {
        "author": "王洋",
        "paragraphs": [
            "太丘传祖道，作邑兴何如。",
            "著意招风月，随缘遣簿书。",
            "吏参名例外，诗托笑谈余。",
            "偏忆当樽酒，论文意不疏。"
        ],
        "title": "寄陈元载",
        "id": "7a62e815-5435-4a64-a7f2-5ca02b8d8962"
    },
    {
        "author": "王洋",
        "paragraphs": [
            "沉戟卧江臯，诗人拥节旄。",
            "便期犀结带，安事马腾槽。",
            "地入淮源重，霜随雁信髙。",
            "命书催入觐，应及荐香醪。"
        ],
        "title": "送谹父守光州",
        "id": "1e5669ac-009e-46de-967a-84f28f985148"
    },
    {
        "author": "王洋",
        "paragraphs": [
            "衰年税萧寺，偶与凤巢邻。",
            "万里刷鲜羽，一鸣惊众人。",
            "寒催征骑急，春接赐袍新。",
            "折取如丹桂，归荣鹤发亲。"
        ],
        "title": "送小刘解元赴试南宫",
        "id": "2284d50e-613f-4035-be0e-c5a80ebaf452"
    },
    {
        "author": "王洋",
        "paragraphs": [
            "同占溪名邑，还从佛借居。",
            "懒便书眼暗，静爱酒杯疏。",
            "山路闲供课，僧房步当车。",
            "地炉贪软火，未得赋归欤。"
        ],
        "title": "寄伯氏",
        "id": "736e5aea-fc3b-461c-b539-743731cf3370"
    },
    {
        "author": "王洋",
        "paragraphs": [
            "本是三山侣，闲为七泽游。",
            "放宽千里目，散遣一身愁。",
            "诗韵松来往，经窗竹献酬。",
            "蒙头一衲外，万事看浮沤。"
        ],
        "title": "赠龟峰书记",
        "id": "69777e59-60bd-48bf-95a3-c5adcc2aecec"
    },
    {
        "author": "王洋",
        "paragraphs": [
            "学有千门路，恭为百行初。",
            "谦和人爱重，放傲腹空虚。",
            "树大求斤斧，皮柔易卷舒。",
            "请君观巨海，万水岂能如。"
        ],
        "title": "赠恭侍者",
        "id": "4aba9ad1-4650-4d34-9fd3-d5823018e999"
    },
    {
        "author": "王洋",
        "paragraphs": [
            "一粟本非悭，纵横透入关。",
            "要知千种解，不离一尘间。",
            "透彻通真境，拘留即妄攀。",
            "须弥聊比喻，未是最髙山。"
        ],
        "title": "寄题邓成之粟庵",
        "id": "654f4878-5a2e-4482-bed4-904572be99d2"
    },
    {
        "author": "王洋",
        "paragraphs": [
            "客问王居士，如何是半僧。",
            "祛缘都未尽，学道又无能。",
            "身世随忙业，妻儿饱岁登。",
            "时逢方外士，陪奉说心灯。"
        ],
        "title": "崇寿印师以诗见惠次韵答之",
        "id": "f85c8de3-2b05-4d64-b01a-64096405daae"
    },
    {
        "author": "王洋",
        "paragraphs": [
            "莫恨常无辨，须防辨有魔。",
            "易生人我见，恐为记持多。",
            "弄巧它生怨，藏锋性自和。",
            "辨心休辨口，方信是娄罗。"
        ],
        "title": "赠辨侍者",
        "id": "db827a9e-7ab9-42f8-920a-1a6a3281b1f2"
    },
    {
        "author": "王洋",
        "paragraphs": [
            "曾问征夫路，名山两日程。",
            "能销几两屐，况值一川晴。",
            "诗欲谋于夜，云多不近城。",
            "暮年尘事有，逐处得心清。"
        ],
        "title": "郊行",
        "id": "c1ffc69c-617d-45ea-b654-2a7b8dcc9b26"
    },
    {
        "author": "王洋",
        "paragraphs": [
            "暄晴犹苦促，那更遇春霖。",
            "花色存余态，春台得重临。",
            "主觞方意展，客意已愁侵。",
            "是底书生事，时为洛下吟。"
        ],
        "title": "次韵曾吉父清明",
        "id": "8e5e87d4-19b4-462b-a8fd-000ac6799495"
    },
    {
        "author": "王洋",
        "paragraphs": [
            "水府朝元路，牙分女队行。",
            "神仙天外事，风月世间情。",
            "步有凌波势，廊无响屧声。",
            "何妨沉醉后，珠履小纵横。"
        ],
        "title": "吉父赋南池诗次韵吉父诗虽云红蕖在眼而独与白鹭关情莲上人何望輙戏呈",
        "id": "d0ccfb93-75c9-4283-980a-b9a1d2e62674"
    },
    {
        "author": "王洋",
        "paragraphs": [
            "节物各自好，春风独太华。",
            "装添山衣锦，零落地铺花。",
            "趁课蜂招侣，幽吟鹤自嗟。",
            "放开平望眼，翠幕不须遮。"
        ],
        "title": "和曾谹父春半书怀  其一",
        "id": "a7d29403-0a03-433f-954d-55f1c291166c"
    },
    {
        "author": "王洋",
        "paragraphs": [
            "敲火开香焙，书斋思渐清。",
            "田翁新社长，巢燕旧门生。",
            "学僻诗无味，心开语见情。",
            "不愁无乐事，正与物俱荣。"
        ],
        "title": "和曾谹父春半书怀  其二",
        "id": "5a000534-c768-41fc-9218-296ecf9d004c"
    },
    {
        "author": "王洋",
        "paragraphs": [
            "今日前溪好，晴空事事明。",
            "草长颜色重，凫暖去来轻。",
            "游女矜髙髻，书生厌短檠。",
            "悬箪虽过午，碧涧煑芹羹。"
        ],
        "title": "和曾谹父春半书怀  其三",
        "id": "8362b2c6-b507-4bee-b0b4-5af4224ba983"
    },
    {
        "author": "王洋",
        "paragraphs": [
            "案体无尊骨，畦丁有贱蔬。",
            "凫鹥凭岸氾，云海占空虚。",
            "妇老能论旧，儿痴尚带吴。",
            "旁人如见问，老子即迁居。"
        ],
        "title": "和曾谹父雨中诗  其一",
        "id": "abc84313-b324-46ac-b9e7-d45d79e4d778"
    },
    {
        "author": "王洋",
        "paragraphs": [
            "往年茅屋水，痕过一由旬。",
            "人论方宜夏，心惊已畏春。",
            "花光如劝酒，山色独谈真。",
            "补拙供吟课，聊开一笑频。"
        ],
        "title": "和曾谹父雨中诗  其二",
        "id": "cf262cd8-8534-4c26-9426-f073ff02efdc"
    },
    {
        "author": "王洋",
        "paragraphs": [
            "十日雨易满，一鸠呜更多。",
            "开眉初对月，生耳不忧禾。",
            "兔走无留迹，轮空不受它。",
            "乘风若归去，九虎莫谁何。"
        ],
        "title": "和谹父连雨快晴  其一",
        "id": "4df23c0e-450e-45d6-a563-8ae2c2ae09ce"
    },
    {
        "author": "王洋",
        "paragraphs": [
            "官无三不遇，身负四宜休。",
            "无意花迷眼，唯因月上楼。",
            "役车悬白地，社鼓祭黄收。",
            "何事关心切，逢人说有秋。"
        ],
        "title": "和谹父连雨快晴  其二",
        "id": "4c9ae12e-e702-45e9-8942-005291533203"
    },
    {
        "author": "王洋",
        "paragraphs": [
            "客路元来促，春情本自长。",
            "送愁谁纳款，遣癖又无方。",
            "失性陪飘雪，凋颜自染霜。",
            "吟君春雨句，萦拂为牵肠。"
        ],
        "title": "和春雨韵  其一",
        "id": "43a9564c-c581-43ee-b002-90c22150acef"
    },
    {
        "author": "王洋",
        "paragraphs": [
            "荣辱一时梦，浮生百种心。",
            "愚因难化穏，懒为不治深。",
            "分退何须卜，贪髙每自斟。",
            "须君说情话，泽畔欲行吟。"
        ],
        "title": "和春雨韵  其二",
        "id": "8ff4789a-c442-4b23-99e4-f7f8309d548d"
    },
    {
        "author": "王洋",
        "paragraphs": [
            "怪底暑风浅，明珠照座寒。",
            "铺张平地锦，峻激急流滩。",
            "吟讽千篇过，更移一字难。",
            "少留明艳句，拂拭菊花间。"
        ],
        "title": "和曾谹父中秋前六日二诗  其一",
        "id": "aa3ec8ff-dc38-4a83-9ade-d18fc2d748b7"
    },
    {
        "author": "王洋",
        "paragraphs": [
            "谁将兔消长，用卜月阴晴。",
            "三穴由来暗，中天本自明。",
            "金盆如未满，玉斚为谁倾。",
            "处处随人去，长空不送迎。"
        ],
        "title": "和曾谹父中秋前六日二诗  其二",
        "id": "ac4cee9a-3eca-4b8e-aba7-a0e7b099b89f"
    },
    {
        "author": "王洋",
        "paragraphs": [
            "布谷但催耕，鸣鸠不唤晴。",
            "风添前夜急，花负去年盟。",
            "老去欢娱少，茶多怀抱清。",
            "论文一樽酒，何日向人倾。"
        ],
        "title": "和曾谹父促丛珍之集",
        "id": "68fd80b8-6d51-4fd2-a21c-70737c9fc698"
    },
    {
        "author": "王洋",
        "paragraphs": [
            "细雨关山路，梅花识旧邻。",
            "拥旄红额骑，抺杖白头民。",
            "故国悲王粲，年光送李频。",
            "摇瞻解鞍马，正是小阳春。"
        ],
        "title": "和谹父留别  其一",
        "id": "5054f705-77c1-4930-ae47-9eb754942012"
    },
    {
        "author": "王洋",
        "paragraphs": [
            "卧鼓开亭障，斯人久晏然。",
            "宣王思采芑，羊祜保新邉。",
            "妙手传干叶，鳌头控六连。",
            "使君双眼阔，塞草不供怜。"
        ],
        "title": "和谹父留别  其二",
        "id": "83a681fe-8aa5-4f6d-8bd5-61eaecc8e977"
    },
    {
        "author": "王洋",
        "paragraphs": [
            "北园依梵庋，东郭据梧桐。",
            "鹤并千年骨，诗传一祖风。",
            "有愁添鬓白，无药驻颜红。",
            "台上秋期句，思君类渴虹。"
        ],
        "title": "和谹父问讯吉父  其一",
        "id": "3e3ad8ae-c9b8-4d73-b58f-0ce476438287"
    },
    {
        "author": "王洋",
        "paragraphs": [
            "困臂知三折，攻顽费七旬。",
            "不闻覆杯水，能救一舆薪。",
            "俗傲轩辕圣，巫夸越女神。",
            "百年勾漏术，触处白头新。"
        ],
        "title": "和谹父问讯吉父  其二",
        "id": "41237a19-47e7-401d-9648-7cb98b256655"
    },
    {
        "author": "王洋",
        "paragraphs": [
            "生疏僮仆贱，颜色病妻同。",
            "定有明人眼，真烦寿乃翁。",
            "仙曹歌法曲，词伯缀秋风。",
            "不是人间谱，霓裳堕月中。"
        ],
        "title": "和郑丈戏赠谹父",
        "id": "da165a0d-63e3-47a5-8397-34648b032506"
    },
    {
        "author": "王洋",
        "paragraphs": [
            "郑圃潜仙客，陈留继阮生。",
            "抡才俱道用，昌誉得诗鸣。",
            "未解侯三接，先歌玉六成。",
            "篇篇多痩骼，疑似带铜声。"
        ],
        "title": "和谹父答郑丈",
        "id": "b2c9a1f1-c97a-4cc5-a4f1-4f72948e0900"
    },
    {
        "author": "王洋",
        "paragraphs": [
            "病逐秋风至，年随塞草衰。",
            "家如百年梦，身入四愁诗。",
            "北焙联圭璧，南薰润岳池。",
            "斋房多胜事，可但滑琉璃。"
        ],
        "title": "和郑贰卿别赋",
        "id": "80c4160d-6c7e-484b-bbcb-8d4c7c85d47a"
    },
    {
        "author": "王洋",
        "paragraphs": [
            "清秋移象纬，皎月一更新。",
            "巖桂陪宾席，黄花似故人。",
            "诗参工部正，道入醉乡醇。",
            "摇指灵山下，长衫赛社神。"
        ],
        "title": "又和新字",
        "id": "b950b1a6-3444-453d-8d95-ef1c22f2c136"
    },
    {
        "author": "王洋",
        "paragraphs": [
            "屋僻唯宜静，栊疏巧受寒。",
            "衾光宵献白，炉火昼无丹。",
            "潦倒投僧梵，依稀似宰官。",
            "一钱不停蓄，却喜布囊宽。"
        ],
        "title": "和伯氏示儿姪",
        "id": "3815dade-42a8-4ef3-a52b-5c1d5e415c72"
    },
    {
        "author": "王洋",
        "paragraphs": [
            "缃帙文书展，青衿怀抱空。",
            "花前添翠幕，句后卷诗筒。",
            "云重能鄣暑，身轻不碍风。",
            "相期三伏日，借此作寒丛。"
        ],
        "title": "和方签判诗乞芭蕉于教官",
        "id": "89426f2b-7895-4691-bea2-8facd780f7b2"
    },
    {
        "author": "王洋",
        "paragraphs": [
            "万事易瓦裂，故人情未休。",
            "殷勤一诗语，辛苦百端求。",
            "书托峰头雁，人随海上鸥。",
            "终期断湖尾，卜筑共良谋。"
        ],
        "title": "和酬郑共老",
        "id": "46fd3591-6f9d-45a7-be7d-e671122e404b"
    },
    {
        "author": "王洋",
        "paragraphs": [
            "幽芳不弄妍，人意自推先。",
            "比德人间愿，同心事外贤。",
            "香因天力与，名自楚词传。",
            "桃李多颜色，相逢不敢鲜。"
        ],
        "title": "江如晦以诗送蕙一本以诗谢之",
        "id": "244199c8-c06b-4e8d-8a7d-8087608091f1"
    },
    {
        "author": "王洋",
        "paragraphs": [
            "道院文书静，传籖报两衙。",
            "笼山疏药圃，祖寺摘春茶。",
            "珍品少为贵，佳名远更夸。",
            "要知清白德，盏面看浮花。"
        ],
        "title": "谢筠守赵从周寄黄蘖中洲茶",
        "id": "651dcf41-c863-40d2-8d30-00b9a733fb15"
    },
    {
        "author": "王洋",
        "paragraphs": [
            "名纪三朝重，身居百辟师。",
            "华夷占用否，进退繋安危。",
            "见梦英灵在，成功命数奇。",
            "出师身已老，垂泪忆当时。"
        ],
        "title": "李丞相挽章  其一",
        "id": "e9bb08cb-99e4-4bda-98b4-f7e96f671e61"
    },
    {
        "author": "王洋",
        "paragraphs": [
            "风云扶日月，尧舜正衣裳。",
            "壮烈周方叔，从容汉子房。",
            "鼎彛酬钜业，典礼贲幽光。",
            "怅望它山远，千年绿野堂。"
        ],
        "title": "李丞相挽章  其二",
        "id": "75656944-9d9d-409d-be74-6475dd128be0"
    },
    {
        "author": "王洋",
        "paragraphs": [
            "位列仙官籍，名随海贾船。",
            "前旌冲瘴雨，拱木兆新阡。",
            "玉骨埋黄土，金声丽藻编。",
            "两行怀旧泪，洒向菊花天。"
        ],
        "title": "王侍郎挽章",
        "id": "157c3282-8289-4954-ac39-3ff5c39f238c"
    },
    {
        "author": "王洋",
        "paragraphs": [
            "道盛当尧日，名髙嗣圣初。",
            "人推金鼎望，帝念玉楼居。",
            "旧典尊王迹，传家教孝书。",
            "崇文华夏事，澹泊寄情疏。"
        ],
        "title": "曾侍郎挽章  其一",
        "id": "f6bbf22c-9013-4084-8a12-83b320fe537d"
    },
    {
        "author": "王洋",
        "paragraphs": [
            "未下蒲轮诏，先惊柏府寒。",
            "九州方镇节，万里使华冠。",
            "岁晚一庵密，风流百世宽。",
            "永怀函丈训，泣涕自汍澜。"
        ],
        "title": "曾侍郎挽章  其二",
        "id": "a30b85a1-b1b4-43da-899e-ff34d06a0344"
    },
    {
        "author": "王洋",
        "paragraphs": [
            "古远儒冠拙，时忙壮士尊。",
            "百年难保命，万里未归魂。",
            "身后塞翁马，生前廷尉门。",
            "悲笳咽遗恨，行矣不须论。"
        ],
        "title": "吕尚书挽章  其一",
        "id": "488169ab-4174-4d4b-80a0-3c185c906c32"
    },
    {
        "author": "王洋",
        "paragraphs": [
            "载缵世基日，群公扈圣年。",
            "伏蒲凤冈上，持节雁峰邉。",
            "外阃风猷远，中台出处全。",
            "履声伤易尽，不得辅中天。"
        ],
        "title": "吕尚书挽章  其二",
        "id": "f7feaf81-91f9-4eba-8a5a-d6b790843afd"
    },
    {
        "author": "王洋",
        "paragraphs": [
            "四海诎伸势，安危俯仰殊。",
            "犬戎蟠洛邑，晋鄙握兵符。",
            "杨李生同烈，髙秦死异区。",
            "谁如双剑化，义烈一门俱。"
        ],
        "title": "吕尚书挽章  其三",
        "id": "31b52372-fe15-44b4-9e7f-19e28ac7b0f2"
    },
    {
        "author": "王洋",
        "paragraphs": [
            "襟量尘埃外，功名慷慨中。",
            "人怀不满望，身有未全功。",
            "逸气犹惊眼，驰光息转蓬。",
            "萧条古原上，松柏自号风。"
        ],
        "title": "挽向倅",
        "id": "c47fd980-09dd-4828-84f3-8f2202d6ca2d"
    },
    {
        "author": "王洋",
        "paragraphs": [
            "盛德师千古，髙名满四方。",
            "位登三品贵，身任百夫防。",
            "公在衣冠重，公归远近伤。",
            "哀荣终始事，褒典在徽章。"
        ],
        "title": "挽程伯禹  其一",
        "id": "34412661-ecb3-4ef2-acad-c79f2ac7f010"
    },
    {
        "author": "王洋",
        "paragraphs": [
            "待问盈朝日，群生解褐初。",
            "太常方奏第，儒舘下除书。",
            "出入劳忠荩，襟怀自卷舒。",
            "如何夺公早，不得待悬车。"
        ],
        "title": "挽程伯禹  其二",
        "id": "b42e8f60-0ad1-4fd4-8bf1-714b2b6c2618"
    },
    {
        "author": "王洋",
        "paragraphs": [
            "学有千箱富，言无一字欺。",
            "脊令慈孝地，兄弟急难诗。",
            "颂美观名士，传家付令儿。",
            "平日磨玷缺，此理上天知。"
        ],
        "title": "挽焦适道寺丞  其一",
        "id": "c4338ba5-dae1-4522-a2b6-955ad38dbeff"
    },
    {
        "author": "王洋",
        "paragraphs": [
            "亹亹谈多绪，谆谆意恐伤。",
            "行孤违众好，诚尽是君长。",
            "生死人间异，经营地上忙。",
            "静中如有趣，遗誉自芬芳。"
        ],
        "title": "挽焦适道寺丞  其二",
        "id": "181f04fe-3c9f-48a2-8666-fee503a20d4a"
    },
    {
        "author": "王洋",
        "paragraphs": [
            "世德书青史，荣名在本朝。",
            "如何元士葬，不得大夫招。",
            "惆怅空萧瑟，秋风正泬寥。",
            "摇看古原上，松柏暮萧萧。"
        ],
        "title": "挽乔民瞻",
        "id": "6b7ebf79-df70-4a4c-bd11-053d97e092b9"
    },
    {
        "author": "王洋",
        "paragraphs": [
            "奕世流芳远，传家庆有余。",
            "簪荆苹荐洁，曳练宝粧疏。",
            "载德光门阀，成名振里闾。",
            "如何裁半日，一旐向輀车。"
        ],
        "title": "臧夫人挽诗二首  其一",
        "id": "52b64958-5abf-4592-8544-119442f25075"
    },
    {
        "author": "王洋",
        "paragraphs": [
            "义有臧侯者，寥寥几百年。",
            "岂唯君子贵，亦有女郎贤。",
            "宁舍家藏富，先归宿贷钱。",
            "自然难到处，风烈是家传。"
        ],
        "title": "臧夫人挽诗二首  其二",
        "id": "d3793c5f-6ea2-4d50-8e11-54a6c0d794b7"
    },
    {
        "author": "王洋",
        "paragraphs": [
            "释蹻淮西土，平生质胜文。",
            "形模笑妇女，术业富丘坟。",
            "客路酒欢喜，官曹名放纷。",
            "银章犹断垅，余事付青云。"
        ],
        "title": "哭嘉彦",
        "id": "3d1d6399-608f-4e31-873f-ac2d09f9c914"
    },
    {
        "author": "王洋",
        "paragraphs": [
            "薄垒毡车咽，危台斥候移。",
            "孤忠万夫望，独许寸心知。",
            "义动干坤正，生残日月亏。",
            "南山竹有限，难尽泣君辞。"
        ],
        "title": "哭李清卿侍郎  其一",
        "id": "42269bad-d799-44b1-a35a-d4c30ae08014"
    },
    {
        "author": "王洋",
        "paragraphs": [
            "金石虽云久，精诚谅不移。",
            "但期忠可仗，谁谓敌难知。",
            "吁极天应泣，难谌信有亏。",
            "报君如不尽，祸福定虚辞。"
        ],
        "title": "哭李清卿侍郎  其二",
        "id": "827c419d-7a5d-4d79-a5c9-39123696dec5"
    },
    {
        "author": "王洋",
        "paragraphs": [
            "皇泽淹时久，人怀孝可移。",
            "不应当后患，端恨未前知。",
            "国破言犹壮，身亡义不亏。",
            "青编照千古，昭代有芳辞。"
        ],
        "title": "哭李清卿侍郎  其三",
        "id": "eddf5050-fa22-4bcb-a737-746ffbc4608d"
    },
    {
        "author": "王洋",
        "paragraphs": [
            "眼见盟城筑，俄闻钟鼎移。",
            "忆君还抆泪，胡尔大无知。",
            "名擅千钧重，功无一篑亏。",
            "杀身因主辱，独为实前辞。"
        ],
        "title": "哭李清卿侍郎  其四",
        "id": "052a8a63-35b4-4ae8-8ca1-e6a0e864cbdc"
    },
    {
        "author": "王洋",
        "paragraphs": [
            "为怯清宵短，然膏约凭栏。",
            "颊疑西子醉，花误北人看。",
            "点露燕支破，啼粧风雨残。",
            "莫嫌翠袖薄，犹得护春寒。"
        ],
        "title": "赋红梅",
        "id": "35ffacd7-53cc-4a89-a222-787665c8bf6f"
    },
    {
        "author": "王洋",
        "paragraphs": [
            "腐草渐时泽，翩然变化功。",
            "分光衣作炫，乘暗力排空。",
            "自表因存照，虽多不暖风。",
            "偶缘膏火尽，得到兀窗中。"
        ],
        "title": "初萤",
        "id": "fe810b98-465c-4a48-82b0-f95e8dce063b"
    },
    {
        "author": "王洋",
        "paragraphs": [
            "飞花无复数，遇物輙成双。",
            "书画疏幽阁，屏帏恋北窗。",
            "懒开辞俗客，写望忆秋江。",
            "椒菊供朝饵，犹须发酒缸。"
        ],
        "title": "病眼",
        "id": "b2582702-835a-4d13-b2a9-f3a6d168cdc3"
    },
    {
        "author": "王洋",
        "paragraphs": [
            "受廛均宅亩，寸矩渐经营。",
            "湖泛轻舟遁，峰排老岫嵘。",
            "牧之推上第，吏部绝心兵。",
            "列爵分全服，和声奏大庭。",
            "暂辞侯马贵，聊抚帝弦清。",
            "黍在谷为重，鸡缘德胜鲭。",
            "无功须满斗，仲雅计全升。",
            "顾我穷难送，如公福正荣。",
            "惠施书已富，陵也句初鸣。",
            "径醉相逢乐，亡聊一洗平。"
        ],
        "title": "和陈长卿五人同集韵",
        "id": "b30c61b4-4c22-462d-8b79-b5f39082605f"
    },
    {
        "author": "王洋",
        "paragraphs": [
            "雅乐闻琴瑟，相因泰昊前。",
            "朱丝疑杂奏，素女减哀弦。",
            "破竹符终合，分鱼目不全。",
            "所余裁五五，再续未绵绵。",
            "损益时皆有，亏成理或然。",
            "茫茫千古意，汉帝自谁传。"
        ],
        "title": "省题泰帝鼓瑟",
        "id": "c7e14e39-c253-468b-87dc-8d1587b085d4"
    },
    {
        "author": "王洋",
        "paragraphs": [
            "四注飞簷略势宽，江湖城郭得同看。",
            "纵饶缩地神僊术，长要移人视听难。",
            "僊子月多呈顾兔，女儿牀晚欲栖鸾。",
            "使君饮散攅灯火，长怕浮空水面寒。"
        ],
        "title": "新隐四首 古亭",
        "id": "37994efe-d236-4ca2-8c44-431efb077c20"
    },
    {
        "author": "王洋",
        "paragraphs": [
            "题舆记榻得髙贤，寄意真同物象先。",
            "收拾芜莱成院落，𠟃量邉幅占风烟。",
            "登临斗觉今知要，云水从斯入画传。",
            "斫竹洞门无锁钥，时携客枕一慵眠。"
        ],
        "title": "新隐四首 新亭",
        "id": "57c60c5a-b32c-4a8c-b304-84945e5690b0"
    },
    {
        "author": "王洋",
        "paragraphs": [
            "香分净社色专城，冠盖如云照乘眀。",
            "晓露一粧秋艳曳，凉风吹月夜经营。",
            "戏荷鱼小波纹近，戞玉船低笑响轻。",
            "闻说笠干烧供夜，无邉华烛竞欢迎。"
        ],
        "title": "新隐四首 荷池",
        "id": "9c55cbd2-ea80-4ddf-b531-a21f7532a81a"
    },
    {
        "author": "王洋",
        "paragraphs": [
            "郭外溪流溪外山，山峰长在白云间。",
            "开怀幸对百年友，屈指何忧一日颜。",
            "烦燠尚宽秋占野，林峦欲暮鸟知还。",
            "夜归犹隔溪桥水，不记重门欲上关。"
        ],
        "title": "新隐四首 南峰",
        "id": "bab01d43-f189-413b-a440-57b51f201384"
    },
    {
        "author": "王洋",
        "paragraphs": [
            "火树银花起夜烟，骖驔朱幰竞骈阗。",
            "一千户外开金锁，十二里中然玉莲。",
            "何日行宫祠太一，谁从摩诘问诸天。",
            "歌台且喜宜正月，柳岸今年胜去年。"
        ],
        "title": "上元二首  其一",
        "id": "e16e3aa6-e9d5-45a6-9315-d5d0ab0d125e"
    },
    {
        "author": "王洋",
        "paragraphs": [
            "谁将膏粥饭蚕师，轻薄儿童觅彩衣。",
            "游骑但知夸艳丽，祠门直莫叹寒微。",
            "东城南陌春迷眼，逐马随车醉未归。",
            "莫怪老翁闲坐久，鬅鬙灯火照柴扉。"
        ],
        "title": "上元二首  其二",
        "id": "7ea32217-d4ad-4341-a499-cf4092e0e364"
    },
    {
        "author": "王洋",
        "paragraphs": [
            "年少轻衫竞彩霄，老翁心地寄参寥。",
            "照人灯火成何事，示我威仪贵不恌。",
            "闲却剪刀寻断梦，任随锦毂纵华镳。",
            "固知行乐承恩泽，亦喜丰年乐一瓢。"
        ],
        "title": "和尹少稷上元  其一",
        "id": "b2bed642-b3a1-4696-8173-c7864292c15c"
    },
    {
        "author": "王洋",
        "paragraphs": [
            "故人飘泊少相逢，喜向云间得士龙。",
            "少日功名鹏万里，长年风月酒千钟。",
            "已知吟思才难敌，自叹簪皤髪已童。",
            "闻说玉池莲十丈，相期摘实上髙峰。"
        ],
        "title": "和尹少稷上元  其二",
        "id": "8955eb4a-e57b-4445-9114-b30547bc04e0"
    },
    {
        "author": "王洋",
        "paragraphs": [
            "寂寞余红点翠衣，晓风卷尽絮花飞。",
            "避人黄鸟远山去，背我青春此日归。",
            "倦舞柳条犹作意，侵阶芳草不知非。",
            "老无年少寻芳恨，一榻清风展翠帷。"
        ],
        "title": "三月三十日",
        "id": "7c94cbaa-afd8-4bfc-a420-7dbed36db32c"
    },
    {
        "author": "王洋",
        "paragraphs": [
            "去年秋日百神求，岁度春风尚未优。",
            "补贴稀疏三日泽，栽培饱满一年秋。",
            "已干桑柘蚕多饱，待济舟航水接流。",
            "云雨筭来多少力，夕阳处处听渔讴。"
        ],
        "title": "喜雨",
        "id": "e563ea14-a02e-4f28-8ae8-ff1d6d176b76"
    },
    {
        "author": "王洋",
        "paragraphs": [
            "平侵炉火易成灰，穏闭斋扉不用开。",
            "浩荡晚风随伴起，迟回前雪待朋来。",
            "他无杂念专思酒，纵有交情敢忆梅。",
            "静坐不闻箫鼓急，土牛莫是送春回。"
        ],
        "title": "苦寒",
        "id": "133942e0-18d9-47af-9e72-274c1a6cf8c4"
    },
    {
        "author": "王洋",
        "paragraphs": [
            "秋容落落转头空，谁与元冥竞长雄。",
            "侵剥老条无硬对，栽培玉树是家风。",
            "漫夸鹤骨飞饶健，彊说龟肠语转工。",
            "对此只宜常袖手，眀年春物共君同。"
        ],
        "title": "和苦寒韵",
        "id": "a025b0ce-d8db-47d7-a55a-f8ddbc6d0e98"
    },
    {
        "author": "王洋",
        "paragraphs": [
            "狂飚一夜撼天关，彻晓阳乌势未还。",
            "早恨余寒夸老健，重怜新物损朱颜。",
            "强留残火如相别，已典春衣不可攀。",
            "料得云端风背上，融和那肯似人间。"
        ],
        "title": "一夕大风偶成呈诸兄简士修思远",
        "id": "74037ad6-81c1-42c9-87fb-8f0c7a91ddf0"
    },
    {
        "author": "王洋",
        "paragraphs": [
            "墙角寒梅未试盐，熬波何事被凝严。",
            "解教炉火添余烬，似妬阳乌到短簷。",
            "幽谷但期回暖律，交光何用映疏帘。",
            "朝来一扫穷阴处，先照群峰最上尖。"
        ],
        "title": "雪晴",
        "id": "57896556-e7a4-457c-a8d9-3ebaad8bfd37"
    },
    {
        "author": "王洋",
        "paragraphs": [
            "他乡易感岁时侵，病入衰骸苦不禁。",
            "卧听儿孙羞栗脯，倦依炉火只愁吟。",
            "房无肥腯牲三俎，幕有馨香酒数斟。",
            "苦与黔娄分等级，尚为吾妇莫伤心。"
        ],
        "title": "冬节日疾作不能亲祀事但具礼不拜戏作示内",
        "id": "ad1d6a58-24c7-4427-be94-e4d52ae1f3f5"
    },
    {
        "author": "王洋",
        "paragraphs": [
            "客寄他年又一乡，椒花随兴饮杯长。",
            "病疑寒健销阴脉，愁怯花宽笑酒觞。",
            "去住自知身老大，经过长恨岁穷忙。",
            "眼前儿女陪懽悦，年少从教各自彊。"
        ],
        "title": "岁除前一日病中作",
        "id": "f56156cf-29e0-470e-9e45-e86b8ff78d90"
    },
    {
        "author": "王洋",
        "paragraphs": [
            "气堙风贯血行迟，运用工夫了不知。",
            "待尽生涯蚕作茧，就衰榜様髪缲丝。",
            "稍因对酒头先眩，未是多行力早疲。",
            "更若寻思年少戏，如何不送老头皮。"
        ],
        "title": "病痰有感",
        "id": "1407641d-4ff6-4377-b833-18ac589f3c82"
    },
    {
        "author": "王洋",
        "paragraphs": [
            "琢石髹池省练弦，寂尘不动五音全。",
            "应嫌杂奏妨人乐，正可常携对客眠。",
            "投倦乍如倾耳听，起醒惟欠籁声传。",
            "舞云家范升堂席，寂寞依稀万古贤。"
        ],
        "title": "琴枕",
        "id": "2475669b-bba6-4b2b-b867-432c2cc0cdbc"
    },
    {
        "author": "王洋",
        "paragraphs": [
            "全家共寄一庵中，庖涤因连奥胙通。",
            "穴不容身衔窭籔，芥分余地结斋宫。",
            "几瓯粥借邻僧饭，一瓣香寻祖佛风。",
            "十笏比邱居有限，包罗眷属要无穷。"
        ],
        "title": "辟方丈地供香火",
        "id": "b45fa5c4-7230-4e6f-84ac-fd57a198bfb8"
    },
    {
        "author": "王洋",
        "paragraphs": [
            "口多屋褊分张窄，堂室斋庖约略分。",
            "春服乍成宜穏贴，浴盂无处集兰薰。",
            "供分清净如霑露，气郁芬芳过食芹。",
            "自引一杯归路穏，从教歌咏不成文。"
        ],
        "title": "从邻庵求浴",
        "id": "b6e047f5-67f5-492b-a203-bd3fcb9dd988"
    },
    {
        "author": "王洋",
        "paragraphs": [
            "虫有鋋矛兽有戈，江中飞燕避淘河。",
            "点红翡翠飞传锦，展翅鸬鹚卧晒蓑。",
            "绝境芳菲时唤客，隔林机杼夜催梭。",
            "平生约略闲忙境，到底闲中得较多。"
        ],
        "title": "闲中即事",
        "id": "0490e395-46ef-49c9-984f-a5745078ebd7"
    },
    {
        "author": "王洋",
        "paragraphs": [
            "官闲久愧叨祠廪，身幸真堪学种瓜。",
            "月给郡仓三斛米，日寻山路一川花。",
            "盘空婢去催烧笋，炉暖妻来趁焙茶。",
            "阅尽邻僧闲况味，官供粥饭胜僧家。"
        ],
        "title": "即事",
        "id": "465de756-0fed-4082-92cb-6024c72c2e98"
    },
    {
        "author": "王洋",
        "paragraphs": [
            "言贵安徐行贵常，与人平淡勿相伤。",
            "莫贪顺路行时快，到了回思见去长。",
            "克已定知天降福，害人只是自贻殃。",
            "长教言行枢机密，此外虚心不用防。"
        ],
        "title": "和邵尧夫韵示儿侄",
        "id": "6d417292-6259-460f-a9eb-151a399b8b7e"
    },
    {
        "author": "王洋",
        "paragraphs": [
            "推崇社首劝来人，岁结春缘转宝轮。",
            "诛及米盐知产罄，事干生死见诚真。",
            "归持福寿凭怀劵，时及暄和谓有神。",
            "安得劝农官考古，春秋礼射莫辞频。"
        ],
        "title": "观僧作藏会",
        "id": "36829711-8c79-4257-8b4f-8ab0636ff3e7"
    },
    {
        "author": "王洋",
        "paragraphs": [
            "提携未便即归山，暂扣僧园且暂闲。",
            "岁晚东君颜色近，霜晴寒意有无间。",
            "前溪雨后浑通路，荒戍人归不上关。",
            "笻竹一枝天正暖，却嫌飞鸟倦思还。"
        ],
        "title": "从伯氏携稚孺游保庆即事",
        "id": "b6b84b96-f50b-4fd7-8274-82cc4e15b72b"
    },
    {
        "author": "王洋",
        "paragraphs": [
            "倦缘闲景散闲情，人未归庵户不扃。",
            "试拨柴烟寻宿火，旋添泉水洗茶瓶。",
            "黄花采采盈衣袖，橡实离离傍短萍。",
            "何日一邱藏曲折，与君同伴㔉青冥。"
        ],
        "title": "壬戌立冬十月十一日陪路文周朋携禔祖同访后山道人庵道人出就庵烹茶庵外采菊拾橡实以归偶成即事  其一",
        "id": "5313a199-b4fa-41ff-a583-d82dd90f91cc"
    },
    {
        "author": "王洋",
        "paragraphs": [
            "养生无欠亦无余，种竹圈篱草结庐。",
            "凿地觅甘分乳脉，鉏田得实饱新蔬。",
            "壁间数本空王像，架上都无养性书。",
            "我自病来能晚食，从今缓步当安舆。"
        ],
        "title": "壬戌立冬十月十一日陪路文周朋携禔祖同访后山道人庵道人出就庵烹茶庵外采菊拾橡实以归偶成即事  其二",
        "id": "4afe2e9f-8447-4f6e-8ace-da5d58a6cfd5"
    },
    {
        "author": "王洋",
        "paragraphs": [
            "不惭衰白照溪光，清昼穿梁访野堂。",
            "物外风烟多喜客，人间草木亦宗王。",
            "浮花竞作争新艳，近侍全收殿后香。",
            "秉烛便须期醉赏，胜饶吴榜起渔榔。"
        ],
        "title": "己巳三月十二日陪凌季文游水南陈氏园次壁间徐眀叔韵",
        "id": "19657770-f01f-4357-8e37-5e7a822979f5"
    },
    {
        "author": "王洋",
        "paragraphs": [
            "缭绕寻泉远步迟，倦逢篱外敞庵扉。",
            "门前竹长云垂舞，巖下泉甘雪未飞。",
            "景物偏幽缘舍小，茶香看客为僧稀。",
            "相公房舍添人否，拟灌春园住翠微。"
        ],
        "title": "同吴周朋髙虞卿寻泉憩积暑下庵",
        "id": "ecc51465-5608-454b-ab1f-71f76439b93d"
    },
    {
        "author": "王洋",
        "paragraphs": [
            "后山客馆报聘礼，野寺僧瓯当酒茶。",
            "云未散屯知候雨，溪唯贪涨不容沙。",
            "草间翁仲今尘迹，雪后江梅是故花。",
            "一扫穷愁无不足，方知谋醉是生涯。"
        ],
        "title": "陪方何诸人后庵谢客纪事",
        "id": "4d330e42-082f-40e4-a325-f7ef0ccae70b"
    },
    {
        "author": "王洋",
        "paragraphs": [
            "上春甲子送穷日，早破烟扉令节求。",
            "指点葆光僊侣洞，招期南极老人游。",
            "龟前香火木称士，堂后交蟠石作牛。",
            "我恐上真无碍意，使君息虑是清修。"
        ],
        "title": "同张德和游沈道士庵",
        "id": "05af38bf-3aec-4777-8dc3-2f64af938675"
    },
    {
        "author": "王洋",
        "paragraphs": [
            "地接山腰舍遶泉，丰堂巍殿势蝉联。",
            "非禅非律三百辈，有圃有场千亩田。",
            "中坐独尊司狱佛，几前杂事地行仙。",
            "若无生死惊愚俗，正恐斋厨亦悄然。"
        ],
        "title": "题僧邀游梅和庵",
        "id": "ee1b7e0a-2722-46cc-ae19-1cadd5fd8e1c"
    },
    {
        "author": "王洋",
        "paragraphs": [
            "前疏水竹界桑麻，桃李畦分小径斜。",
            "山数青黄人住久，路排藜藿客行赊。",
            "云寒烟合入长暝，梅懒春催未放花。",
            "闻道苍头长儿女，主人游宦不还家。"
        ],
        "title": "中冬下澣一日陪方丈访客因过向氏园亭有感",
        "id": "6b99ca64-84d1-4571-bc9d-716f78b2d086"
    },
    {
        "author": "王洋",
        "paragraphs": [
            "水接舟航陆接鞍，忙中光景静中看。",
            "无穷宇宙规模远，出格池台制度宽。",
            "一水斯须分静僻，四桥缭绕照波澜。",
            "拟分风月知何日，且趁鲈鱼整钓竿。"
        ],
        "title": "去秋过吴江臞翁园亭追作",
        "id": "d5cc92f4-8e6c-4b0b-9410-696ced3f92c0"
    },
    {
        "author": "王洋",
        "paragraphs": [
            "篱横地狭曲相裁，倦扫残花长绿苔。",
            "连榭似闻兼静雅，闲情暂欲洗尘埃。",
            "料将春色供家用，那有芳尊为客开。",
            "怪见门前少车马，多因只要相公来。"
        ],
        "title": "闻沈氏小亭欲往主人辞出先闻赵丞相尝游",
        "id": "1deaf32e-bb97-455d-b1a2-1eda11ad6fc2"
    },
    {
        "author": "王洋",
        "paragraphs": [
            "天有阴晴地有艰，一山如隔万重山。",
            "偶逢冬少三余雨，况置身无百虑关。",
            "岁熟役车容借客，闲来崖寺可开颜。",
            "悬危既免逢饥虎，又得休公半偈还。"
        ],
        "title": "至法海寺",
        "id": "908e69df-6d0b-4cff-9fa8-5aed0ecd6120"
    },
    {
        "author": "王洋",
        "paragraphs": [
            "不用丹青染素翰，疏烟分染碧云端。",
            "一千里地境中镇，三十六峰天半寒。",
            "巢露叶中呈物象，滤罗带畔叠林峦。",
            "人间此是清凉药，时向尘中为展看。"
        ],
        "title": "又题祤禅客龟峰图",
        "id": "8915a234-ba3a-40f4-b34b-e6d04e15b416"
    },
    {
        "author": "王洋",
        "paragraphs": [
            "陶朱山下金僊宅，云是当年故相家。",
            "去国岂知传貎象，扁舟端自访烟霞。",
            "平吴霸越功何在，吊古伤今事可嗟。",
            "早是登临饶客泪，几行征雁落寒沙。"
        ],
        "title": "留题翠峰",
        "id": "00c366f2-c5fd-480c-8959-63be10c93c90"
    },
    {
        "author": "王洋",
        "paragraphs": [
            "平时何惮不成归，犹向亭前送雁飞。",
            "弱羽可堪缯缴密，寒沙那得稻粱稀。",
            "燕吴真恐音书绝，城郭犹疑今古非。",
            "若为哀鸣相原野，依随岂惜共卑微。"
        ],
        "title": "归雁亭次东坡韵",
        "id": "ed6a664f-41f8-404d-927e-8faff503d306"
    },
    {
        "author": "王洋",
        "paragraphs": [
            "昔人来去本无情，世自贪贤为结亭。",
            "身在云间天缭绕，梦无尘事性疏灵。",
            "撑肠大欠五千卷，拄眼今看万叠青。",
            "景物却因闲处见，前贤诗已说丁宁。"
        ],
        "title": "煮泉亭",
        "id": "45f50745-a87b-46e9-8308-59efc0923e51"
    },
    {
        "author": "王洋",
        "paragraphs": [
            "南窗日暖北窗凉，时节频移意自长。",
            "半坐蒲团七家饭，两函经卷一炉香。",
            "身辞尘杂元无累，人见朝昏却自忙。",
            "雪屋夜寒灯火暗，萧条气味合邻墙。"
        ],
        "title": "题邻僧房壁",
        "id": "4a26209c-c51a-49d8-a1ca-190443d445e1"
    },
    {
        "author": "王洋",
        "paragraphs": [
            "柳经沈雨舞腰慵，莺入新阳曲未终。",
            "照径自藏尘外境，憎花不爱世间红。",
            "桥分知为前溪改，寺远因寻别路通。",
            "更待薰风日清永，长歌呼就满蒲风。"
        ],
        "title": "题齐政壁",
        "id": "40a1226e-04e7-468f-92e6-555be72b1dc0"
    },
    {
        "author": "王洋",
        "paragraphs": [
            "蟠踞峰峦面势多，天分雄望镇关河。",
            "足开烟雾鹏垂翼，手摘星辰月转波。",
            "问法旧闻裴相国，传经今见李维摩。",
            "禅徒到此栖尘迹，方信青云路可过。"
        ],
        "title": "题怀玉上方",
        "id": "907e5a8a-9957-4c54-a2bf-4cfd08b723e6"
    },
    {
        "author": "王洋",
        "paragraphs": [
            "矫首层霄俯翠峦，虚空不住骨毛寒。",
            "古今等是无穷境，风月何嫌取意看。",
            "巢寄一枝惟自足，风抟九万岂知难。",
            "与君同入逍摇境，方信干坤宇宙宽。"
        ],
        "title": "无尽藏斋",
        "id": "fe788a39-d8d7-4b1c-b110-b3814d36ec5e"
    },
    {
        "author": "王洋",
        "paragraphs": [
            "放出清泉叠旧蹊，行人但渡不沾泥。",
            "与君暂濯红尘足，留我长浇白玉畦。",
            "千古蜿蜒潜窟穴，他年头角上云梯。",
            "信知法海津梁别，认作东林是虎溪。"
        ],
        "title": "题龙溪桥",
        "id": "9aa90d1e-9098-4581-9f91-4411be37b17e"
    },
    {
        "author": "王洋",
        "paragraphs": [
            "汲引凡躯驾海鳌，恢张奇壮自僊曹。",
            "九龙献宅金园贵，四众添花宝范髙。",
            "身住四禅观梦境，眼收万象比秋毫。",
            "经行会遇登临处，勉策筋骸莫叹劳。"
        ],
        "title": "思径山",
        "id": "413cfc88-ad11-4e42-a2a8-bb09a8702912"
    },
    {
        "author": "王洋",
        "paragraphs": [
            "幻形变灭困须臾，晚景尤惊岁易徂。",
            "满目交游多故物，伤心风雨对今吾。",
            "逝波昨日方追霅，覆篑今朝又过衢。",
            "旋打青梅新荐酒，且须耳热听歌呼。"
        ],
        "title": "僧自临安归说远信",
        "id": "c2e6d67a-9867-49da-9132-94c2adb03394"
    },
    {
        "author": "王洋",
        "paragraphs": [
            "还却天官尺一书，清时有味保悬车。",
            "公年尚壮去何蚤，古道谁言今不如。",
            "南部方开新榜丽，西清人说旧游疏。",
            "半簪白髪无拘束，不用黄精自扫除。"
        ],
        "title": "与郑侍郎",
        "id": "30313bc7-bccf-4aec-9587-e8ef0d8990bb"
    },
    {
        "author": "王洋",
        "paragraphs": [
            "上春日暮暮春头，翠浅芳浓草色柔。",
            "五十日天和暖候，一帆风地往来舟。",
            "棋神得隽惊逢敌，酒病寻医尚入流。",
            "只有风流动文采，较量沈谢亦推刘。"
        ],
        "title": "还龟溪成拙句呈给事刘兄",
        "id": "3ba33cdb-c404-4cdf-9145-ad45627d4ed4"
    },
    {
        "author": "王洋",
        "paragraphs": [
            "欲穷幽胜远纷华，频向晴空漾钓槎。",
            "霞杂凫群归趁浦，雪飞鹭阵宿投沙。",
            "山连空秀嫌花杂，树远多图怕雾遮。",
            "莫怪故园归未得，为贪入手好烟霞。"
        ],
        "title": "发龟溪道中",
        "id": "071fc3b2-b389-4df2-b51c-a16efb7edebe"
    },
    {
        "author": "王洋",
        "paragraphs": [
            "世家兄弟久随流，少不同嬉老宦游。",
            "身似舟空长信浪，官如萍转偶同州。",
            "论文共酌三斟酒，决胜公围一局楸。",
            "三百里溪眀月夜，得心情处便相求。"
        ],
        "title": "余干见游存诚",
        "id": "b6521aef-1c40-49b0-b378-e1e4bd1a3088"
    },
    {
        "author": "王洋",
        "paragraphs": [
            "贪闲心不受嚣尘，六十年余自在身。",
            "爱水爱山三益友，如冰如玉两闲人。",
            "言无拘畏诗多健，酒借豪华力有神。",
            "闻说山中丞相语，与君心事最相亲。"
        ],
        "title": "二月九日访仰之闻德茂与婿邓叔厚蚤作逍摇溪滨叹而成诗",
        "id": "a2dfa7c9-fe01-49cb-b8ac-595e075ee01c"
    },
    {
        "author": "王洋",
        "paragraphs": [
            "不著冠缨不洗尘，不将忙事扰闲身。",
            "舍前自旧存三径，林下如今见一人。",
            "八节滩声泉唤客，数枝墨戏竹传神。",
            "前生定是张公子，一见相从意自亲。"
        ],
        "title": "德茂以两小篇报聘再成一章",
        "id": "dd5b5f45-1b42-46be-bce7-a93299400b36"
    },
    {
        "author": "王洋",
        "paragraphs": [
            "半生辛苦路漫漫，八月樵川类破酸。",
            "官事到时初觉易，人情别后始知难。",
            "苦无私惠违情重，俭用官钱得谤宽。",
            "闻说东园墙下柳，有时颦蹙念前官。"
        ],
        "title": "昭武旧同僚见过",
        "id": "c74ec808-ffca-4998-8b66-52116c7d420d"
    },
    {
        "author": "王洋",
        "paragraphs": [
            "巖腹纡盘一径通，故劳都骑载郫筒。",
            "先生旧负连城价，校尉今烦一箭工。",
            "著雪老山清刻骨，添梅官路巧迎风。",
            "此身终觧浑无事，共乐郊原浩荡中。"
        ],
        "title": "祝舜俞拉希言见访富春赤亭山居",
        "id": "d9b0d6b2-d889-4a54-886b-937ca696a193"
    },
    {
        "author": "王洋",
        "paragraphs": [
            "青似春袍色发荣，变移朱紫渐催成。",
            "琴因声急弦难续，流为池平水不鸣。",
            "神耗恐因惊宠辱，心闲请为减经营。",
            "贫门二十年中梦，贵贱存亡叹友生。"
        ],
        "title": "因同年见过有感",
        "id": "aa84d9ff-9e68-47a4-a3ec-56c4d4d070e9"
    },
    {
        "author": "王洋",
        "paragraphs": [
            "江东幕客江西吏，各是年过五十时。",
            "一去尘中劳梦约，重来物外有心期。",
            "烟中艇子花前酒，竹里棋声月下诗。",
            "景物不妨俱是旧，只添须髪白如丝。"
        ],
        "title": "喜仰之至",
        "id": "cd7233cf-5551-460f-b476-69e7d346f7be"
    },
    {
        "author": "王洋",
        "paragraphs": [
            "木叶黄时拂两轮，马前同看蚤梅春。",
            "旧游踏徧千山月，新岁迎归三老人。",
            "梳洗楼前酬鹊语，琴书案上扫蛛尘。",
            "只愁鳯诏联翩下，又指天邉问去津。"
        ],
        "title": "喜二曾一郑归",
        "id": "70987028-92b8-47b9-8f55-afa336f2115c"
    },
    {
        "author": "王洋",
        "paragraphs": [
            "会因率集转殷勤，扫径宽迎陌上春。",
            "恩解讯书红粉恋，寒消酒力玉花新。",
            "盘堆青菜春回律，瓯泛琼珠月借神。",
            "浮白自怜偏户小，醉归全是梦中人。"
        ],
        "title": "雪中赴季文集",
        "id": "c2478424-6e9d-46a3-ab15-edf4cee0ae80"
    },
    {
        "author": "王洋",
        "paragraphs": [
            "分僧半坐小僧圆，世故犹寻未了缘。",
            "小大不同俱示病，穷通有命只听天。",
            "愁看药裹推难去，愿见香醪骋不前。",
            "比若扶头却因酒，甘言苦口定谁贤。"
        ],
        "title": "慈相寄居同院何子感寒仆已似安何尚未出似闻亦以冬至人事动摇疾困未觧亦成小诗",
        "id": "0b5ebdc9-f041-432e-a81a-fc18d23b76a5"
    },
    {
        "author": "王洋",
        "paragraphs": [
            "小结幽栖事静便，为无花竹不成村。",
            "在君百里鸣弦地，成我一方濯锦园。",
            "按鼓威名知破胆，乞花诗句是招魂。",
            "桃溪竹径如成趣，柳岸梅洲却未论。"
        ],
        "title": "乞桃竹于令尹",
        "id": "a21c8607-36b9-4763-b9f4-84764bde3472"
    },
    {
        "author": "王洋",
        "paragraphs": [
            "好在东安解戍瓜，归怀珠璧慰生涯。",
            "翰林词伯梦中草，粉署仙郎笔下花。",
            "已间箫韶还政俗，未持旌节自光华。",
            "邦人故眼应回首，诗律传芳又一家。"
        ],
        "title": "还许推诗轴",
        "id": "8c1a544d-2d30-4f51-b440-7aa6af4f30bc"
    },
    {
        "author": "王洋",
        "paragraphs": [
            "幽事相关略未衰，蚤乘芳露折鲜枝。",
            "如何引惹伤残处，莫是喜欢攀折时。",
            "人见花容如苦爱，花随人意亦相欺。",
            "须知恩爱成烦恼，将命拼花欲怨谁。"
        ],
        "title": "德茂晨起折花花叶中眼上横冲痛楚因诗戏之",
        "id": "5b0fb97d-0e99-4655-9365-c6586cfc932d"
    },
    {
        "author": "王洋",
        "paragraphs": [
            "千古茫茫不可攀，仲尼日月照儒关。",
            "生前冷灶七日火，身后遗基十万间。",
            "宁许富儿通市籍，只求贤士共欢颜。",
            "那知等级输邦计，亦许颜原见一班。"
        ],
        "title": "近闻直学冯子容以家产中丘乘之赋作诗戏之",
        "id": "8c83f599-c191-4294-9bb7-42bbcc9e1d28"
    },
    {
        "author": "王洋",
        "paragraphs": [
            "花色芳菲酒力醲，坐中上客索千钟。",
            "朱陈缱绻论前契，子婿牵联本一宗。",
            "独为棋髙能假借，众同酒伴不阿容。",
            "归来醉倒终无怨，此会心知不易逢。"
        ],
        "title": "万席仰之许酒以诗戏之",
        "id": "3264750f-6605-4f23-a601-8fafc5c830e0"
    },
    {
        "author": "王洋",
        "paragraphs": [
            "朱何王邓偶婆娑，晚唤寒甥共笑歌。",
            "烦恼少因知事少，吃拳多为打人多。",
            "竹间豪逸多酣畅，斗下文章竞拂摩。",
            "好是花时省风雨，劝人沈醉是天和。"
        ],
        "title": "中春二十四日集仰止书室德茂仰止何彦亨彦发邓叔度与仆凡六人至夜格夫自外归就邀同饮仰之是日对棋屡败德茂任直时出骂坐语叔厚谓子可以诗纪事否翌日戏成长句",
        "id": "0acc9c6f-c83f-417b-b63b-8ea45487c35f"
    },
    {
        "author": "王洋",
        "paragraphs": [
            "步入青冥路渺赊，岚光四面照流霞。",
            "相公未许归旄节，旅客还来看物华。",
            "不独衰肠难胜酒，自缘饥眼乍看花。",
            "醒来知免污茵席，端为勤劳不驾车。"
        ],
        "title": "饮叶氏园亭不觉大醉欹侧诗呈德茂仰之幷简二何",
        "id": "0bea1eee-87d2-458f-8573-531aabc2ecfd"
    },
    {
        "author": "王洋",
        "paragraphs": [
            "方外参军语太赊，文茵萋斐锦成霞。",
            "齐王国印封韩信，古战场文识李华。",
            "不醉而狂乌变白，以无为有舌生花。",
            "吓燕书自何人计，只问军中李左车。"
        ],
        "title": "叶云仰之谓予有随轩人作无真诗诮仰之用前韵",
        "id": "79acf7d5-b070-41fe-9b7e-80a2ab70f86b"
    },
    {
        "author": "王洋",
        "paragraphs": [
            "幕下郎君发醉吟，多如年少惜花心。",
            "预排尊俎当长日，不遣韶华负寸阴。",
            "种竹涧邉排坐石，读书窗下听鸣禽。",
            "草堂更要添颜色，剩借邻花酒浅斟。"
        ],
        "title": "诗去得仰之报云旦夕必有风雨可速相过走笔以诗报之",
        "id": "54dab0fa-c077-425f-a369-e50fcf4c01cd"
    },
    {
        "author": "王洋",
        "paragraphs": [
            "全似襄阳隐士家，只添灵照减丹霞。",
            "晚山寒后犹疑远，古木春来亦好华。",
            "酒似竹光仍鬬绿，人如锦面更添花。",
            "了知衰病轻成醉，不但流涎向曲车。"
        ],
        "title": "叶伯宇和霞字韵诗再作一篇",
        "id": "08292ef9-8974-4dd2-b9e8-08f8c094ba3d"
    },
    {
        "author": "王洋",
        "paragraphs": [
            "里有仁贤庆寿祺，不辞沽酒典春衣。",
            "年髙且作寻常看，身健须夸七十稀。",
            "颊火欲烧双鬓白，心闲时笑昔年非。",
            "谁夸八座天人贵，丞相星垣动紫薇。"
        ],
        "title": "庆吉父七十作诗叙事",
        "id": "73fa719f-6466-4a2c-8b07-c5ce9b415a3a"
    },
    {
        "author": "王洋",
        "paragraphs": [
            "季管吹灰木落洲，天邉初献鹔鹴裘。",
            "邦家袭庆因前续，岳渎储精自几秋。",
            "秦晋君臣三昼接，安危将相百年求。",
            "休论辟谷功成后，只恐功名卒未休。"
        ],
        "title": "帅相生日二首  其一",
        "id": "89f99ffc-5b61-48e1-9b17-39d3b8cb3117"
    },
    {
        "author": "王洋",
        "paragraphs": [
            "整顿干坤不作难，指间造化自多端。",
            "恩回春色华风暖，气接秋天绝塞寒。",
            "勋爵已增彛鼎重，功名长入画图看。",
            "锡公难老无他騐，但觉斯民欲再安。"
        ],
        "title": "帅相生日二首  其二",
        "id": "e4bd4990-05ca-4d3d-a57b-34b6c14a71da"
    },
    {
        "author": "王洋",
        "paragraphs": [
            "两两星阶协泰符，为嘉瑞雪胜维旟。",
            "果如灵照翁何恨，若比仓公数有余。",
            "慰眼腊娘能剪彩，他年杨恽竞传书。",
            "断无豪客窥篱落，为自从前免破除。"
        ],
        "title": "赠吉父得女孙",
        "id": "8b2946d4-b026-41be-a1f8-b727c0e30c38"
    },
    {
        "author": "王洋",
        "paragraphs": [
            "日邉春早帝王州，花满黄堂寿醑浮。",
            "世有忠嘉扶社稷，天教勋业绍箕裘。",
            "稀鸣枹鼓无偷市，屡敞圜扉罢虑囚。",
            "已佩荷囊簉鸳鹭，径将名姓覆金瓯。"
        ],
        "title": "贺张帅  其一",
        "id": "3d5981a0-1581-4a68-bf46-ae09a94cf52e"
    },
    {
        "author": "王洋",
        "paragraphs": [
            "门弧瑞霭晓氤氲，天锡熙朝社稷臣。",
            "京兆赭裾多誉久，甘泉紫櫜眷恩新。",
            "一城和气仁风昼，万口欢声寿语春。",
            "端有泮宫莲幕士，愿随绿水泛通津。"
        ],
        "title": "贺张帅  其二",
        "id": "861ee75d-9261-473e-861e-29f04763f5ac"
    },
    {
        "author": "王洋",
        "paragraphs": [
            "寄隐湖头知几年，聊城一箭自家传。",
            "便须结组随鸳鹭，暂舍衔杯乐圣贤。",
            "鹤到九霄方展翅，骥行万里可加鞭。",
            "隔江阻预金钱会，梦到君家社瓮邉。"
        ],
        "title": "喜杨致平登第",
        "id": "fccfe48b-9b8b-4054-9768-2632201e182a"
    },
    {
        "author": "王洋",
        "paragraphs": [
            "斡地排天力有余，倚空金榜称华胥。",
            "快兼长史三杯酒，优重中郎六体书。",
            "字向云门增瑞彩，思从天陛听传胪。",
            "集贤学士相惊顾，应道挥毫古不如。"
        ],
        "title": "得周朋诗云方为秘府书石渠二字作诗美之",
        "id": "9cccbc52-efc3-4726-87f1-a163a889a2e9"
    },
    {
        "author": "王洋",
        "paragraphs": [
            "知君才气本无双，拭目曾看古战场。",
            "华蕚风流今不坠，文章光焰自应长。",
            "诗从古锦传家法，身□花塼是故乡。",
            "它日万钱供日费，更期粟贱致时康。"
        ],
        "title": "李叔飞以仆迁官远贶长牋而仆在江亭无以报谢因寄小诗",
        "id": "c3f86c13-ac91-4a63-82ea-08747c0d526a"
    },
    {
        "author": "王洋",
        "paragraphs": [
            "平生髙士苦交疏，今见音容向一书。",
            "输子一筹吟未足，加人数等盍分余。",
            "供陪应觉山劳费，捃拾不教春自如。",
            "诗社便宜张客馆，莫教游士叹无鱼。"
        ],
        "title": "旧闻邵叟名今识面目于诗句字画中輙取二诗赓之他日会面亦旧相识也  其一",
        "id": "74e4a7d6-86e4-4311-aa8a-62fde17959da"
    },
    {
        "author": "王洋",
        "paragraphs": [
            "曾参古佛问忘情，可笑初孩尚未名。",
            "自刻肺肝诚定誓，时牵耳目又寒盟。",
            "苦无藉在书窗冷，赖有知怜风竹声。",
            "好是鼻端消息在，夜堂流水梦初成。"
        ],
        "title": "旧闻邵叟名今识面目于诗句字画中輙取二诗赓之他日会面亦旧相识也  其二",
        "id": "fa89ac52-19f9-415f-883a-262c4bbce701"
    },
    {
        "author": "王洋",
        "paragraphs": [
            "旅情伤别意何如，霜打枯茄雪未除。",
            "门户难成攻事业，殷勤暇日读诗书。",
            "须怜白髪亲今晚，莫恃朱颜气有余。",
            "要使仇香非醉尉，定知不负武昌鱼。"
        ],
        "title": "送犹子之官武昌",
        "id": "4ec74303-c107-4c46-aefb-453c9aae2482"
    },
    {
        "author": "王洋",
        "paragraphs": [
            "身是前身念已非，相逢喜诵昔年诗。",
            "心情似旧知无日，儿女成行能几时。",
            "政事便须书竹帛，功名何必问蓍龟。",
            "旴江风月时分寄，免隔关河费梦思。"
        ],
        "title": "孙叔诚宰南峰过信道诸暨旧事往往能记拙诗因以送之",
        "id": "4d5d0574-7206-4b7d-9df5-ff4b12b64bd0"
    },
    {
        "author": "王洋",
        "paragraphs": [
            "阳羡溪头蟹正肥，三年客尽拂征衣。",
            "一川秋色背人去，满路黄花迎子归。",
            "未用解装荣故里，少须通籍扣天扉。",
            "红粧莫作离凰怨，自有鹓鶵接翅飞。"
        ],
        "title": "送蒋推官归宜兴",
        "id": "dd7c1341-98a1-476f-ad4a-142c27920534"
    },
    {
        "author": "王洋",
        "paragraphs": [
            "玉润冰清久著名，长安一见眼增眀。",
            "笑谈已了关中事，慷慨还成灞上行。",
            "桑落酒邉还适意，渭城歌里莫伤情。",
            "寄身琴鹤堂中相，早为皇家致太平。"
        ],
        "title": "庸斋薛微之里居时与仆为莫逆交乱后寓洛西时来关中每相见必诧郝婿之为人岁辛未秋绍先沿檄至长安始得因杯酒接殷勤观其气概知庸斋之不予欺也今因其归诗以饯之",
        "id": "dc36259d-3ec8-4874-bc62-587e6cce8f29"
    },
    {
        "author": "王洋",
        "paragraphs": [
            "纷纷狱市如棼丝，与子共事西江湄。",
            "地连远近多杂俗，事出众口无同辞。",
            "文章幸子老益壮，蒲柳怪我秋前衰。",
            "从今斫额望天路，十年莫放攻多迟。"
        ],
        "title": "送钱显道赴临安学宫",
        "id": "528ba200-c6d1-42c3-86b1-35be98396462"
    },
    {
        "author": "王洋",
        "paragraphs": [
            "了知天意贵生全，南岳夫人奉化权。",
            "当日论功门户重，至今传泽子孙贤。",
            "聊书鬲上三年课，最爱杯中一百篇。",
            "君宠母恩如已报，暮云春树约他年。"
        ],
        "tags": [
            "衡山"
        ],
        "title": "送章眀章善觧官奉亲还吴中二首  其一",
        "id": "209130e6-d3a0-487d-a36b-476a2d88bcc5"
    },
    {
        "author": "王洋",
        "paragraphs": [
            "病卧江城五见秋，惟君向我用青眸。",
            "廪人白粟长相续，官簿青钱不用求。",
            "向日倾心今得意，犯严荐口昔徒羞。",
            "期君通籍金闺后，唤我松江共钓舟。"
        ],
        "title": "送章眀章善觧官奉亲还吴中二首  其二",
        "id": "45e06ca8-aed6-4494-8abc-343e646daf8b"
    },
    {
        "author": "王洋",
        "paragraphs": [
            "惠政从来到处宽，民心欢喜吏心寒。",
            "醉翁亭畔霜初肃，酿酒泉邉菊未干。",
            "紫绶绣衣催传送，黄童白叟挽车看。",
            "今君已是滁阳守，父老犹称魏长官。"
        ],
        "title": "送魏滁州",
        "id": "2967b44f-6270-4e5a-81ee-3d7a79b6908a"
    },
    {
        "author": "王洋",
        "paragraphs": [
            "生涯非富亦非贫，恰好容君放旷身。",
            "种竹种松须傍水，有花有酒不求人。",
            "功名梦幻吾无与，豁达襟怀德有邻。",
            "半醉捋须天地窄，玲珑峰顶看红尘。"
        ],
        "title": "寄朱德茂",
        "id": "a80e01d8-4c21-45cf-85af-2ce05f4f6e3e"
    },
    {
        "author": "王洋",
        "paragraphs": [
            "鬰密林峦十丈余，包罗万象徧方隅。",
            "吴王剑沼连巴峡，庐阜飞泉贯具区。",
            "贾老华夷分寸尺，辋川花柳较锱铢。",
            "别来不恨江湖远，只在君家聚米图。"
        ],
        "title": "寄丁求安",
        "id": "9b2aa28d-5ff5-47ba-a8e5-ad8b4aa0d91a"
    },
    {
        "author": "王洋",
        "paragraphs": [
            "年齐甲子性同宜，相见论文更不疑。",
            "小约同行先具酒，且推独步放君棋。",
            "庭前雁鹭能堪否，堂下龟鱼暂付谁。",
            "好向蓝田报消息，多栽松竹待哦诗。"
        ],
        "title": "寄朱仰之",
        "id": "3c918cf4-e432-46f6-bcd3-75bb6c31b245"
    },
    {
        "author": "王洋",
        "paragraphs": [
            "西来有客解归装，先说东台白首郎。",
            "颜貎宛如周柱史，须眉皆是汉冯唐。",
            "百年未觉强弓满，新历还添漏箭长。",
            "欲寄平安恐烦报，桃花川里漾舟忙。"
        ],
        "title": "寄刘行简",
        "id": "4bb008e1-4203-4ed6-8cc0-92942fa355ff"
    },
    {
        "author": "王洋",
        "paragraphs": [
            "米盐煎蹙意何如，尽日逍摇不费书。",
            "债作拘留身莫赎，诗成困痼力难除。",
            "事钱不谨兄移爱，与世留心客有余。",
            "幸各身闲好同伴，相思如许却相疏。"
        ],
        "title": "寄丁执中",
        "id": "718456a3-4818-4cfa-a91a-85ea0b4717bd"
    },
    {
        "author": "王洋",
        "paragraphs": [
            "尘满簪缨缁满衣，几人真解弃如泥。",
            "水方流急收惊檝，籓自无心看触羝。",
            "陶令纵教贪漉酒，谢公宁不念烝黎。",
            "也知雅意人难会，笑对西山是指迷。"
        ],
        "title": "寄糜公范",
        "id": "42da5dbc-e298-4602-9aa1-b773e673901d"
    },
    {
        "author": "王洋",
        "paragraphs": [
            "北台御史共推贫，饥走三吴几阅春。",
            "繻袴远闻歌政绩，江山应复助诗神。",
            "乡尊耆旧多遗事，地有神山得近邻。",
            "料得新篇满中箧，好分风月寄闲人。"
        ],
        "title": "寄李元叔",
        "id": "c7fa1b81-3b3e-4be4-b907-dc8d574c447f"
    },
    {
        "author": "王洋",
        "paragraphs": [
            "冬余春晚未收书，一棹相过两日余。",
            "久拟从容来语旧，岂期盟约未寻初。",
            "风随双鹿樵中隐，人似三闾泽畔居。",
            "樱笋厨烟茶焙火，从来心事不相疏。"
        ],
        "title": "寄何子楚",
        "id": "bdc08b48-88b2-4806-92f1-3935a494bb80"
    },
    {
        "author": "王洋",
        "paragraphs": [
            "一投鱼目得双珠，恍觉光寒照坐隅。",
            "郡政已知先岁课，高文何不副时须。",
            "法官属籍忠劳久，吊死伤孤里俗苏。",
            "已分漂流寄江海，甘从父老啖蒸壶。"
        ],
        "title": "寄郑公老",
        "id": "9559be0f-7296-4ab7-b267-2d0a727e63a5"
    },
    {
        "author": "王洋",
        "paragraphs": [
            "曾揽轺轩一整冠，江西吏胆至今寒。",
            "疲民仰德方为贵，野老言公不似官。",
            "身必静休犹是病，心无拣择始知安。",
            "髙情未得真消息，试仗诗筒一问看。"
        ],
        "title": "寄徐稚山",
        "id": "92dddd08-3889-40f7-899f-ad9612866582"
    },
    {
        "author": "王洋",
        "paragraphs": [
            "扫叶林间一梦回，别来秋物已惊催。",
            "书通意外殷勤语，诗寄闲中气味来。",
            "花木成阴如结幄，庭除自转不蠲埃。",
            "俱生北地俱流落，谁得杨枝送一杯。"
        ],
        "title": "寄张文彦",
        "id": "623fd6aa-3c8c-4bd5-9156-576544829307"
    },
    {
        "author": "王洋",
        "paragraphs": [
            "难逢易别景如梭，恋恋思君可奈何。",
            "烦舍朱黄曲寻访，偶穿城市直经过。",
            "簪朋恨阻陪吟啸，文会知难听琢磨。",
            "何处恰如长对面，遇心无事便髙歌。"
        ],
        "title": "寄李叔飞见振叔云叔飞尝见访不遇",
        "id": "98bc128a-b14b-45e0-916a-aec28719c6fa"
    },
    {
        "author": "王洋",
        "paragraphs": [
            "襟怀荦荦久沈沦，念子令人白髪新。",
            "苏季揣摩虽未试，陈平容貎不长贫。",
            "要须业履能追古，不信儒冠解误身。",
            "早达才名未为贵，王杨卢骆愧前人。"
        ],
        "title": "寄李叔飞",
        "id": "15e33258-ac32-49db-b3db-a656c3774a0b"
    },
    {
        "author": "王洋",
        "paragraphs": [
            "趁得君侯解珮时，平臯千里散瑶巵。",
            "来时马上寒休问，归日兰房梦已知。",
            "不独吴娘夸旧事，重教江上听新诗。",
            "鳯书恐逐春风到，催起车轮不放迟。"
        ],
        "title": "赠曾谹父雪中归",
        "id": "918756ad-18ed-48ad-8352-7c48e50ec084"
    },
    {
        "author": "王洋",
        "paragraphs": [
            "尽意粧成出晓窗，燕脂颊浅绿云长。",
            "水僊卤簿三千女，瓦影龟鱼一味凉。",
            "鸡舌旧传僊客句，芬陀长带梵天香。",
            "使君玩物无留物，为尔临流欲泛觞。"
        ],
        "title": "谹父望日欲载酒过南池且云已得潘风酒郑顾道亦作诗再叙南池风物以酬曾使君吟赏之意",
        "id": "706e2dfc-7eb8-4c6d-ad2e-ed1a855204fa"
    },
    {
        "author": "王洋",
        "paragraphs": [
            "春草牵吟费梦思，一杯相属重熙怡。",
            "谁知道路添新历，只觉精神胜旧时。",
            "鳯子即今车接翼，议曹他日政无私。",
            "春风吹毂还催起，从此愁添五路棋。"
        ],
        "title": "赠郑吏部",
        "id": "c6e79e15-f02b-46fa-8971-038303449e06"
    },
    {
        "author": "王洋",
        "paragraphs": [
            "滞雨昏风涨野田，旅亭犹幸窃髙眠。",
            "闭门不为辞宾客，开卷端如揖圣贤。",
            "梦里荘周花里蝶，醉中徐邈酒中僊。",
            "老来此兴非吾事，静识东君意自传。"
        ],
        "title": "雨中赠尹少稷",
        "id": "2f9e9c9e-8f88-438d-b962-10c89177048b"
    },
    {
        "author": "王洋",
        "paragraphs": [
            "十分佳处限长淮，人在空眀静□猜。",
            "水北结茅真好去，袖中漫刺为谁来。",
            "因嗟翳日尘凝榭，更吊沈枪卧绿苔。",
            "多少平岗遶淮路，分眀逐处是池台。"
        ],
        "title": "和伯氏韵赠王元眀元眀旧亲予叔行也今死于贼矣  其一",
        "id": "cc170a69-ceff-446e-b99d-3d9693933487"
    },
    {
        "author": "王洋",
        "paragraphs": [
            "野树霏烟不傍城，还知髙士欲逃名。",
            "倦投芒屩春随处，笑起孤帆潮又生。",
            "曾宿客来门不掩，无心人住鸟忘情。",
            "郊原盛事知多少，出郭当朝共眼眀。"
        ],
        "title": "和伯氏韵赠王元眀元眀旧亲予叔行也今死于贼矣  其二",
        "id": "cc123d05-0b58-4484-a83b-d23af03bbc6f"
    },
    {
        "author": "王洋",
        "paragraphs": [
            "近无邻曲杂尘氛，远有声名海内闻。",
            "白雪两眉谁顾我，青铜三百拟邀君。",
            "波涛入笔潮千尺，义勇横胸士六军。",
            "早办林间茅一把，与君分坐看晴云。"
        ],
        "title": "赠郑季洪季洪屡以诗文见示",
        "id": "2d724bc6-6422-45c7-8393-cd8ccd1c6f12"
    },
    {
        "author": "王洋",
        "paragraphs": [
            "净名梵行宰官身，迹似空花意自真。",
            "岂为世间呈伎俩，正缘物外长精神。",
            "牎横午榻籧篨静，日上朝盘苜蓿新。",
            "谁与尘寰说消息，不争好恶莫疑人。"
        ],
        "title": "赠何著作",
        "id": "59bf3008-cb7e-49b2-96a2-786a51b9b2a0"
    },
    {
        "author": "王洋",
        "paragraphs": [
            "又作三年一梦回，浮云何地是根栽。",
            "身随东土因缘去，袖带西江风月来。",
            "碧眼已传胡相具，白头谁问故人猜。",
            "与君别后同参处，雪里梅花次第开。"
        ],
        "title": "送法荣师归吴兴荣自清江退院而归",
        "id": "40cc159f-a103-495c-a9c6-34af25c2fa1e"
    },
    {
        "author": "王洋",
        "paragraphs": [
            "给孤园下化丛林，堂上雷音振海音。",
            "十六师兄同本愿，三千法界一慈心。",
            "有时去作人间雨，无事不闻斋后禽。",
            "怅望四年留五日，自知清浊易分襟。"
        ],
        "title": "赠闻老",
        "id": "e37586c3-d26a-454c-a980-b76e37229c9d"
    },
    {
        "author": "王洋",
        "paragraphs": [
            "云中白鹤塔千寻，为众同南古到今。",
            "五百年来一声锡，四禅天外百花林。",
            "长眉白黑归宗眼，苦口因缘黄蘖心。",
            "方见道场多胜境，尽情呈现付知音。"
        ],
        "title": "留赠道场老慧苦眼疾",
        "id": "714bc835-55f5-49ce-b21f-742cf9b31919"
    },
    {
        "author": "王洋",
        "paragraphs": [
            "衲衣处处逐浮云，法乳何妨长子孙。",
            "室有巾缾留祖意，门无车马露苔痕。",
            "名髙楚泽多新侣，梦入苕溪有旧言。",
            "谁与隐峰居士说，曾参一句是同门。"
        ],
        "title": "游纯房见李叔颖郎中诗因思叔颖聊继其韵赠淳化禅师",
        "id": "283ee506-b102-402b-be3c-8209920e15c2"
    },
    {
        "author": "王洋",
        "paragraphs": [
            "乘流自谓不得死，生意逢师聊具论。",
            "无心已尽世间义，举足不随天上尊。",
            "本源了了眀月观，余事衮衮洪澜翻。",
            "我生流落势未已，期师尽老依僧园。"
        ],
        "title": "游天圣邂逅正师知藏作诗赠之",
        "id": "02ab99f7-5940-4c5a-983b-387ace8b408f"
    },
    {
        "author": "王洋",
        "paragraphs": [
            "放怀澹泊省拘持，应物无方自不疑。",
            "我国晏然君莫问，他心通处我为谁。",
            "静无淮浦他年梦，老与庐山宿命期。",
            "到了百年俱任运，世间屈曲自推移。"
        ],
        "tags": [
            "庐山"
        ],
        "title": "赠开先悟老悟老述情三颂自持淡泊不事化缘夜坐举枯木话二首  其一",
        "id": "02bc464a-1cfd-49e1-9839-3d639ba7094b"
    },
    {
        "author": "王洋",
        "paragraphs": [
            "身如枯木了生涯，那更迎春竞物华。",
            "金粟病中犹示众，如来到处不须夸。",
            "毗卢法藏无心供，兜率陀天自散花。",
            "比似出门千万事，何如丰俭且随家。"
        ],
        "title": "赠开先悟老悟老述情三颂自持淡泊不事化缘夜坐举枯木话二首  其二",
        "id": "f2a6eeb2-9fe7-40a9-8d8b-f2a1b5f630e3"
    },
    {
        "author": "王洋",
        "paragraphs": [
            "平地相逢已二年，重寻胜处少留连。",
            "千峰拱足烟霞表，飞鸟啣花几席前。",
            "白雪拥窗斋灶冷，春风吹谷野芳妍。",
            "四时坐断闲消息，古佛心灯万古传。"
        ],
        "title": "天池赠回老",
        "id": "b8e42a11-7241-4655-b89d-c0bfcd3c0979"
    },
    {
        "author": "王洋",
        "paragraphs": [
            "坏色寒惟破面藤，寄情显裕一孤僧。",
            "花天捧日朝分供，山鬼呼风夜扑灯。",
            "何日庵居同兀兀，羡君身外只腾腾。",
            "是非不到争多少，前寺经山只一层。"
        ],
        "title": "赠后庵显裕僧",
        "id": "ed0ee869-5bbf-404c-a31e-5ff3764d4450"
    },
    {
        "author": "王洋",
        "paragraphs": [
            "蚤莺声转杂危弦，惊散书窗午枕眠。",
            "大法鼓声胡部曲，摩登伽戏野狐禅。",
            "眼中颠倒迷情事，世上纵横使鬼钱。",
            "烂煮瓠壶钟鼎食，山堂谁道独翛然。"
        ],
        "title": "元日倦卧书斋闻僧食未敢歌鼓声作继以清唱感而戏作",
        "id": "90d754cf-af15-4138-a689-13e482181929"
    },
    {
        "author": "王洋",
        "paragraphs": [
            "白沙太守性多能，儒业箕裘祖佛灯。",
            "酒减三分留待客，草髙一丈远招僧。",
            "见成斋饭非长计，创立丛林是大乘。",
            "好住沩山十年后，牯牛烂欑不须绳。"
        ],
        "title": "伯氏自仪真招宝觉师住持以诗促行",
        "id": "95d5f6ad-2bd6-4e4e-9e98-c391a38d7fc4"
    },
    {
        "author": "王洋",
        "paragraphs": [
            "夏浅春余宇宙清，溪山千里送君行。",
            "今宵柳岸半轮月，何处花村飞锡声。",
            "衣挽岭云犹带湿，鹤随杯渡不须惊。",
            "江头一线轻帆急，穏压鲸波气自平。"
        ],
        "title": "送宝觉禅师",
        "id": "3a46a262-abba-4164-8833-d87edbc541b9"
    },
    {
        "author": "王洋",
        "paragraphs": [
            "晓冲轻浪远烟迷，闻道方为训导师。",
            "绿髪小童辞俗日，白头老子泛舟时。",
            "自缘旅客蔬盘早，不是阇黎钟饭迟。",
            "欲别殷勤更留客，逢君知是旧相知。"
        ],
        "title": "过慈感知古阇黎为童行落髪留饭偶已食不果留",
        "id": "b8850a52-ecaf-4937-826a-cb87b7003bee"
    },
    {
        "author": "王洋",
        "paragraphs": [
            "相见还如相别时，杖头眀月旧相随。",
            "五亭溪下西风静，六合沙邉夏日曦。",
            "洗钵又辞香积饭，传衣仍是雪山儿。",
            "要须桑下无三宿，不为淮南塞草衰。"
        ],
        "title": "和伯氏别元老赠行",
        "id": "e7b89a1b-3cc6-4384-a3c1-ace8a7b30286"
    },
    {
        "author": "王洋",
        "paragraphs": [
            "早岁希夷合道真，八年静默已全神。",
            "收还赤子无为境，留得丹霄自在身。",
            "独与老荘谈妙理，不分儒释是殊伦。",
            "有时醉露真消息，流水桃花不误人。"
        ],
        "title": "留赠太平刘道士",
        "id": "26da2471-8261-4a6c-b317-64ef46b14c9d"
    },
    {
        "author": "王洋",
        "paragraphs": [
            "僊翁八十保纯精，自解真符不送迎。",
            "信是虚闲能却老，从教草木不知名。",
            "交邻有兴开三径，只用无求度一生。",
            "闻说嵌巖云石路，翁能行处我能行。"
        ],
        "title": "和赠郑法师",
        "id": "085955a1-b826-428d-b8f0-2bdfd159472c"
    },
    {
        "author": "王洋",
        "paragraphs": [
            "洞门九锁是天关，出世那知在世间。",
            "行客冲烟排洞户，主人失足到人寰。",
            "饱餐蔬笋充朝暮，便与孤云结往还。",
            "因为群仙作家主，却应我到胜君闲。"
        ],
        "title": "和赠知宫",
        "id": "9da88bfb-eecf-4c03-b958-3122825aa19e"
    },
    {
        "author": "王洋",
        "paragraphs": [
            "白布衫鞲时节新，娇鬟丰口绮罗春。",
            "满城菡萏官同乐，午夜箫歌社降神。",
            "继昼寻棋三净侣，闻灯坚坐一闲身。",
            "不须强学行春客，儿女多应不要人。"
        ],
        "title": "元夕夜与戎琳殊三老僧对棋琳请作诗赋之",
        "id": "58647620-8bf2-4885-a2eb-e30b4fa702e1"
    },
    {
        "author": "王洋",
        "paragraphs": [
            "三十年余病作魔，相思长恨隔关河。",
            "僧窗开读君书至，丈室分龛我暂过。",
            "忆尔音容如会合，感怀踪迹念蹉跎。",
            "两篇价有千金重，若比千金更不磨。"
        ],
        "title": "与长老夜话出故人俞宋护书予至山之日俞书适至书中又相问讯感而赋诗二篇俞郊居婺源草堂蔬圃教子读书乡人重之闻近苦目疾殊可念  其一",
        "id": "f1e53008-a58d-471e-8c35-41f146a495b7"
    },
    {
        "author": "王洋",
        "paragraphs": [
            "法海空门老伏波，婺源槐市病维摩。",
            "道无同异要当尔，命有穷通可奈何。",
            "两目再清张籍在，一经传子鳯毛多。",
            "饱闻行业书乡社，得失功名付浩歌。"
        ],
        "title": "与长老夜话出故人俞宋护书予至山之日俞书适至书中又相问讯感而赋诗二篇俞郊居婺源草堂蔬圃教子读书乡人重之闻近苦目疾殊可念  其二",
        "id": "688531e9-195c-431e-a173-95f8b3189f51"
    },
    {
        "author": "王洋",
        "paragraphs": [
            "前代风流颜太师，英风烈烈动朝仪。",
            "危身已著当时节，正笔犹开百世疑。",
            "儿作此书真识路，翁因忆汝念临岐。",
            "殷勤莫改平原脚，庆及门闾会有时。"
        ],
        "title": "得小儿书寄二陈学颜字有楷法",
        "id": "87bbe201-eb60-4c36-a0e0-954987b8f273"
    },
    {
        "author": "王洋",
        "paragraphs": [
            "满盎浓薰霭绿云，可怜珍韵不长存。",
            "病妻功罢初尝液，壮士酣余更破樽。",
            "千日留春传古昔，一宵遗爱有缾盆。",
            "明朝试榜扬雄宅，恐有壶车忽到门。"
        ],
        "title": "酒熟未酌乡人次第固未及伯氏伯氏因失酒以诗谪之谨继韵解嘲",
        "id": "c083b7d8-f3bc-4eff-8b4f-39ac00f8dd30"
    },
    {
        "author": "王洋",
        "paragraphs": [
            "我生南北本殊津，邂逅相逢若聚苹。",
            "故纳破愁成一笑，应怜对影只三人。",
            "居嫌共邑犹分袂，醉觉同心只异身。",
            "送客溪邉一惆怅，新欢过眼又前尘。"
        ],
        "title": "谦仲好古携酒见过伯氏以诗谢之次韵",
        "id": "cdd1d1b3-18ed-426b-9619-0a007e3ad12f"
    },
    {
        "author": "王洋",
        "paragraphs": [
            "飘零何处是通津，陆有飞蓬水有苹。",
            "赋禀但随升斗禄，姓名常后百千人。",
            "趋炎未肯施先足，耐冷何须便曲身。",
            "祗有鸣埙恐难继，此心端欲避芳尘。"
        ],
        "title": "次苹字韵即事",
        "id": "e28d2392-c552-42e1-a315-06d6861a3c47"
    },
    {
        "author": "王洋",
        "paragraphs": [
            "问宅无成复问津，青衫长是照青苹。",
            "生涯异日知何地，性命如今正属人。",
            "蝼蚁命轻难报国，虫鱼买绝拙谋身。",
            "五年湖海成何事，只得冠缨不染尘。"
        ],
        "title": "伯氏再以前韵即事复继韵",
        "id": "2afca48a-bd31-4791-966a-e0945e1e2fbd"
    },
    {
        "author": "王洋",
        "paragraphs": [
            "相过何日买轻舠，十里思君奈鬰陶。",
            "莫谓远烟迷野树，且看飞絮舞江臯。",
            "难追竞病传清昼，且合亡何引浊醪。",
            "除却醉乡岐路稳，人间无处不风涛。"
        ],
        "title": "伯氏以诗投郭谦仲叙未相过之意次韵",
        "id": "af2ee305-11e8-4739-939f-daffa39cab53"
    },
    {
        "author": "王洋",
        "paragraphs": [
            "钓叟生涯止一舠，兴来犹复醉陶陶。",
            "知君自欲营新筑，继世那闻有旧臯。",
            "野性素来便野趣，春山唯恐欠春醪。",
            "果能过我论文字，且拟张帆看怒涛。"
        ],
        "title": "髙民瞻以前韵作诗因酬",
        "id": "39f4eea7-597e-4ca1-abd7-a0d18e0f9a37"
    },
    {
        "author": "王洋",
        "paragraphs": [
            "报我新诗疾转舠，论文始信赖薰陶。",
            "追风定见骥千里，鸣野今闻鹤九臯。",
            "看剑为君倾薄酒，张弓何日畏春醪。",
            "不烦更问珊瑚树，旧绣年来拆海涛。"
        ],
        "title": "民瞻再作诗复以前韵酬之",
        "id": "5ec4d419-9abb-4e9f-9a9c-209dd33f7141"
    },
    {
        "author": "王洋",
        "paragraphs": [
            "解组归寻梵释宫，帆风舟转疾飞蓬。",
            "棠阴留付长江外，山色收来数笔中。",
            "闻说笑谈供燕席，有时鱼鸟襍籖筒。",
            "岂唯政誉歌襦袴，文字由来继古风。"
        ],
        "tags": [
            "长江"
        ],
        "title": "和伯氏德清道中",
        "id": "70688417-a9be-4185-bb41-3d5937135d91"
    },
    {
        "author": "王洋",
        "paragraphs": [
            "力荡横空万斛舟，一函酬唱纪川游。",
            "篇篇秀润东南竹，落落珠玑小大邹。",
            "人物百年同富寿，客怀千里梦逡遒。",
            "主人合作鲸川楫，无奈髙情寄一邱。"
        ],
        "title": "伯氏临江使君寄芗林次韵  其一",
        "id": "8169768d-d514-456c-a0a2-a250e6b1bf26"
    },
    {
        "author": "王洋",
        "paragraphs": [
            "君王劝驾一轻舟，赐履西江饱胜游。",
            "井邑诗书今化鲁，春秋盟会不书邹。",
            "诗中侯印知无分，笔下尊拳勿太遒。",
            "快读新章与神会，蠧关门掩梦经邱。"
        ],
        "title": "伯氏临江使君寄芗林次韵  其二",
        "id": "d19ac590-18e5-468d-98b8-1d235cf48039"
    },
    {
        "author": "王洋",
        "paragraphs": [
            "松竹窗邉拂简书，芙蓉水伴戏龟鱼。",
            "雁行千里时一往，蜂得一房聊共居。",
            "千二百年形骨健，三十六计米盐疏。",
            "齿牙缺落无衰病，惭愧当年谢幼舆。"
        ],
        "title": "和伯氏二首  其一",
        "id": "2b6f4cbe-df05-4715-b788-5b6da0282123"
    },
    {
        "author": "王洋",
        "paragraphs": [
            "眼见群儿倦走书，明琼忽报涨双鱼。",
            "造端万绪自成室，迷路多岐要卜居。",
            "谈氏龟儿门相在，微之道保晓星疏。",
            "愿翁寿考贻孙子，文有千箱德有舆。"
        ],
        "title": "和伯氏二首  其二",
        "id": "c3b3dc71-be0a-4c48-9ba2-04332ea96f04"
    },
    {
        "author": "王洋",
        "paragraphs": [
            "憔悴非同十载前，旅酬那复似初筵。",
            "蜜房羽客非无课，木局枯棋亦任缘。",
            "得酒且思陪笑语，著诗终欲共林泉。",
            "北坛居士新登拜，租得茶山又一年。"
        ],
        "title": "次曾吉父韵",
        "id": "c67bf141-9c3e-46ce-b4c0-a8ede7755aa7"
    },
    {
        "author": "王洋",
        "paragraphs": [
            "行药萧晨放步迟，啸台秋色饱秋时。",
            "乐天何意病为伴，樊素不收春自随。",
            "旧雨故人频问疾，茅君使者净窥棋。",
            "拂衣身健丹枫路，积压风光剩费诗。"
        ],
        "title": "曾吉父出示和郑固道病中诗次韵",
        "id": "e5aac3f7-2a6c-4e7b-b33a-aa55b996e1c8"
    },
    {
        "author": "王洋",
        "paragraphs": [
            "蒲柳先衰祗自惊，静思前事似前生。",
            "力侔元气推先觉，醉打愁城堪一行。",
            "求援援暌缘富厚，鼓宫宫动亦亏成。",
            "会当载酒论奇字，日暮江天得细倾。"
        ],
        "title": "吉父用晁恭道韵作诗谢同会次韵",
        "id": "af29a80f-9c94-4eda-b257-c3aafb0ff5ca"
    },
    {
        "author": "王洋",
        "paragraphs": [
            "醉吟居士桃李曲，忠孝相家鹦鹉杯。",
            "情随兰畹碧香注，诗送茶山烟雨来。",
            "溪邉官柳意欲尽，枝上海棠红半开。",
            "不应物色相携手，惊唤南池春梦回。"
        ],
        "title": "曾吉父以诗招客次韵",
        "id": "74d73650-0120-435b-b843-a387660fec86"
    },
    {
        "author": "王洋",
        "paragraphs": [
            "此生休戚已前期，命薄天公不可移。",
            "一饮且同今日醉，数篇曾见古人诗。",
            "青山招我成长计，白髪欺人亦太痴。",
            "莫与老翁疑甲子，当年犹记会沙随。"
        ],
        "title": "和吉父赋随字韵",
        "id": "c8c99bcf-684c-4414-b4ff-fa3aef8e0bb4"
    },
    {
        "author": "王洋",
        "paragraphs": [
            "景物随人也解愁，年来谖草不忘忧。",
            "微官自䌸敢辞冷，倦鸟纵归何处投。",
            "一岁又闻禾黍熟，百年惟喜甲兵休。",
            "人生佳节真难遇，莫惜重阳菊满头。"
        ],
        "title": "和吉父示送别七言",
        "id": "2a65cb0b-11d8-4736-9e4d-35aeaed03487"
    },
    {
        "author": "王洋",
        "paragraphs": [
            "病折丹心一寸灰，犹怜花月照云罍。",
            "碧腴既许投交分，黄菊从教却放开。",
            "上客醉时花婀娜，绮筵歌罢月迟徊。",
            "白头贺监频三请，好客从前招不来。"
        ],
        "title": "和吉父还谹父诗",
        "id": "c924d431-d49a-473e-9fc8-63778e0eee70"
    },
    {
        "author": "王洋",
        "paragraphs": [
            "疟有黎邱竞出奇，操矛不报主人知。",
            "问渠去处终无定，与我周旋便有期。",
            "贫似渊明犹爱酒，瘦如工部只缘诗。",
            "但教酒入无功社，何用诗称国士为。"
        ],
        "title": "和吉父赠谹父诗",
        "id": "7c506891-825d-43d7-8a4c-0e204ae78575"
    },
    {
        "author": "王洋",
        "paragraphs": [
            "柳径桃蹊草色新，一年春半又侵寻。",
            "无情燕子疑巢冷，多怒鸣蛙互目禁。",
            "满眼为花留色艳，转头遗我是清阴。",
            "莫愁艇子芙蓉檝，且听拏音作好音。"
        ],
        "title": "和曾谹父简吉父伯南坡",
        "id": "f376e3fc-9f3b-4a66-b2ab-d21a74009767"
    },
    {
        "author": "王洋",
        "paragraphs": [
            "时丰报祀拂黄收，共说金穰更几秋。",
            "树染烟浓山着色，月临天迥水明楼。",
            "盈囷黍答三时力，七字诗销万斛愁。",
            "饱饭哦诗醉山月，不妨归老一扁舟。"
        ],
        "title": "和谹父小雨秋凉",
        "id": "3e207338-13fd-4980-9a29-c142995d69f6"
    },
    {
        "author": "王洋",
        "paragraphs": [
            "日日寻春春未休，髙情可是惬风流。",
            "诗如濯锦江波色，身在浣花流水头。",
            "行想袿裳分襞积，晚因鱼鸟得迟留。",
            "草堂费尽无人寄，怅望前溪独自愁。"
        ],
        "title": "和谹父携家南坡期以招客",
        "id": "4442ad3f-a724-46c7-887c-e21e294a05d1"
    },
    {
        "author": "王洋",
        "paragraphs": [
            "此身初不敢图安，老去偏忧行路难。",
            "欲调舟车难用法，偕行仆从只宜宽。",
            "已持食节多虞病，嫌重装囊少虑寒。",
            "且替疲兵充守宅，诗成莫惜寄来看。"
        ],
        "title": "答秀实见招",
        "id": "7869ed66-a2c2-43c6-909b-2c2c4bf0c193"
    },
    {
        "author": "王洋",
        "paragraphs": [
            "折除官职是声称，利达文章不易幷。",
            "联句每容分短韵，五言今始见长城。",
            "将军庄畔伤沉甲，处士庐邉笑盗名。",
            "我欲抱锄归问妇，揶揄未许饷春耕。"
        ],
        "title": "秀实监丞复寄二篇讥商彦不至亦微见及因次韵",
        "id": "be125f4e-b2e1-490b-b726-21c7cd270fb0"
    },
    {
        "author": "王洋",
        "paragraphs": [
            "幸分微禄养闲身，杖策登髙拟令辰。",
            "贫愧减员招酒伴，闲多债数得诗人。",
            "不辞眼见黄花旧，却恐花惊白髪新。",
            "人道二疏贤父子，我疑文采是天伦。"
        ],
        "title": "和嘉仲秀实九日诗",
        "id": "eb1f0e28-831d-4a9f-813b-9197180077d5"
    },
    {
        "author": "王洋",
        "paragraphs": [
            "短莛投迹类蓬麻，何似差吟得当檛。",
            "藏迹岂期今脱死，迎军几处早分髽。",
            "池塘带雪犹涵溟，林谷先春已豁谺。",
            "莫谓寒荄更无分，春来也解露双芽。"
        ],
        "title": "次二兄韵",
        "id": "54a11479-e91d-4aef-a663-3e6302443af8"
    },
    {
        "author": "王洋",
        "paragraphs": [
            "春行日日度芳林，僧梦回看午转阴。",
            "闲喜林塘多静态，忙输蜂蝶见花心。",
            "三杯酒后逢人醉，几首诗多取意吟。",
            "惭愧孟郊三百首，何人收拾荐薰琴。"
        ],
        "title": "仆近还舍以一篇饷秀实蒙以两篇见酢谨用前韵再酬一篇",
        "id": "46e8d08c-b636-4ca0-ae4f-749c4fa3230a"
    },
    {
        "author": "王洋",
        "paragraphs": [
            "老知白髪愧花林，望绝华筵继昼阴。",
            "病与物疏锁火性，贫知分薄更灰心。",
            "春收红紫如辞客，风入松篁得伴吟。",
            "莫恨蔬盘欠何肉，文园病渇只因琴。"
        ],
        "title": "和周秀实用前韵",
        "id": "894315ec-5f17-4a23-bb03-6b66ae3c4770"
    },
    {
        "author": "王洋",
        "paragraphs": [
            "旧日衣冠说武林，风流曾不减山阴。",
            "百年人物千山秀，万里功名天下心。",
            "族姓人人夸盛事，溪山处处称髙吟。",
            "后生欲听清商曲，莫学无弦只抚琴。"
        ],
        "title": "和周仲嘉再示三篇  其一",
        "id": "874ec446-b5e6-49fd-9398-180c52b514f3"
    },
    {
        "author": "王洋",
        "paragraphs": [
            "花有芳丛竹有林，春来各竞趁光阴。",
            "妍媸等是目前事，冷淡方知异日心。",
            "十二里山长隔面，一帆风地每传吟。",
            "髙山流水人知否，绿绮窗间自晓琴。"
        ],
        "title": "和周仲嘉再示三篇  其二",
        "id": "80af8a36-1716-47a8-a224-3f4c188554b7"
    },
    {
        "author": "王洋",
        "paragraphs": [
            "长篇大轴势如林，慰我穷愁正结阴。",
            "数首娯忧兼寓物，几人对面便知心。",
            "多求笔吏供濡墨，剩买筠筒给浩吟。",
            "闲静心情如此少，能听贺若是知琴。"
        ],
        "title": "和周仲嘉再示三篇  其三",
        "id": "01ba3e54-2cf6-4fd6-9cfe-79198a77cbea"
    },
    {
        "author": "王洋",
        "paragraphs": [
            "身似鹪鹩寄远林，仍将病骨卜晴阴。",
            "有情缘堕有情法，无处云知无处心。",
            "棋对僧窗时自纵，诗传人口不堪吟。",
            "感君裁鉴多清赏，收拾焦桐爨下琴。"
        ],
        "title": "秀实再用前韵惠诗再答 答见赠",
        "id": "f54782bd-3bc8-47f0-b41a-006a2af82783"
    },
    {
        "author": "王洋",
        "paragraphs": [
            "声驰南国秀千林，逸气终疑困华阴。",
            "病任烧空不烧火，诗唯传句不传心。",
            "当年宗鲁江西梦，异日睎颜洛下吟。",
            "直把风流付邱壑，真如封锁匣中琴。"
        ],
        "title": "秀实再用前韵惠诗再答 答自述",
        "id": "5763171c-7d65-4b03-9ff4-36b23ec4b81b"
    },
    {
        "author": "王洋",
        "paragraphs": [
            "春来秋去锁烟扉，此境人间不易知。",
            "强遣忧愁须藉酒，巧传消息却因诗。",
            "生缘有累难除药，性本无为不用医。",
            "苦乐从来略相对，乘车须记饭牛时。"
        ],
        "title": "和知字韵二篇 答解嘲",
        "id": "35d74e80-cdd9-4318-b859-c3cef10f855a"
    },
    {
        "author": "王洋",
        "paragraphs": [
            "全无客到掩庵扉，冷暖心肠袛自知。",
            "贫欠饭租难乞米，午亏睡课且裁诗。",
            "已伤刄自惊逢敌，多病人难更说医。",
            "强半工夫付诗轴，独惭骑吏立门时。"
        ],
        "title": "和知字韵二篇 答寄赠",
        "id": "03f2f012-3512-4784-93c3-092b6f156bc2"
    },
    {
        "author": "王洋",
        "paragraphs": [
            "柴车朝出莫柴扉，麋鹿情通麋鹿知。",
            "寓目每因思旧约，破颜时幸读新诗。",
            "妻儿债负真寃境，祖佛因缘即妙医。",
            "救火抱薪还止火，只嫌虚幻没休时。"
        ],
        "title": "和秀实扉字韵",
        "id": "0f185506-6cb1-4ae4-9e33-0f0df9939080"
    },
    {
        "author": "王洋",
        "paragraphs": [
            "早冲料峭别巖扉，惜别音容意自知。",
            "道上每因同客笑，箧中常恨少君诗。",
            "饱参静定推先觉，苦炙虚空得下医。",
            "菽韭盘空春睡起，伯仁还遇火攻时。"
        ],
        "title": "奉酬秀实报章外以前韵示谑且闻灼艾次韵",
        "id": "296ec64f-e7cc-48bf-82d8-fd8fc5d45263"
    },
    {
        "author": "王洋",
        "paragraphs": [
            "去秋九日失归期，今度花前又过时。",
            "唤客便宜倾凿落，与谁同伴插酴醿。",
            "新甘未厌松江鲙，敏捷先酬季父诗。",
            "莫道野翁无食品，葵羹烂煑亦偏宜。"
        ],
        "title": "和仲嘉示秀实",
        "id": "ff5a9af7-6e53-4efa-afcf-1db3343ad4aa"
    },
    {
        "author": "王洋",
        "paragraphs": [
            "未春先以约春期，载酒如何却负时。",
            "摇想醉狂哦舴艋，也知归客趁酴醿。",
            "阿瞒气慑周瑜阵，樊素心贪白传诗。",
            "横槊赋诗俱占却，据鞍矍铄正相宜。"
        ],
        "title": "和秀实答仲嘉",
        "id": "9b425cdf-312b-4b05-8707-f96e5c868a61"
    },
    {
        "author": "王洋",
        "paragraphs": [
            "十风九雨一春除，散绿留红证夏初。",
            "心事自应随念远，年华未省向人疏。",
            "欲开胸次犹须酒，泛若因缘却为书。",
            "饱满盘天久无望，良规真恐在污渠。"
        ],
        "title": "和秀实",
        "id": "d0b4b692-2ee1-40a7-903f-75e034a3a7e4"
    },
    {
        "author": "王洋",
        "paragraphs": [
            "二千里外命车轮，慰我言词字字新。",
            "自向江西逢隐吏，方知物外有髙人。",
            "频将篇什收风月，怠整形仪作搢绅。",
            "相对茅簷终日语，从教人道是沉沦。"
        ],
        "title": "和秀实寄尹商老见访",
        "id": "227b175b-6a01-477f-b422-6665ba15a113"
    },
    {
        "author": "王洋",
        "paragraphs": [
            "红剥芳菲绿作丛，摇知惆怅两心同。",
            "结交旧燕多情语，消病残花无用红。",
            "献计欲居尘境外，投名且向酒壶中。",
            "新来但觉多新様，不道襟怀尽古风。"
        ],
        "title": "再和答秀实  其一",
        "id": "f3ea0bf8-b711-465e-a634-2b7948a1bae3"
    },
    {
        "author": "王洋",
        "paragraphs": [
            "老境看来亦悄然，方知世味有无邉。",
            "忙中受用非关我，静里风光总是禅。",
            "易□常参饥后眼，酬有只有饱时眠。",
            "周翁百事多恬退，诗律从来不受怜。"
        ],
        "title": "再和答秀实  其二",
        "id": "8394decf-3f4f-4724-9585-aa68c6053f26"
    },
    {
        "author": "王洋",
        "paragraphs": [
            "世德联绵自汉朝，元功当日说萧曹。",
            "营分细柳威名重，笑指飞烟量度髙。",
            "文挟素勋谁与敌，诗推余事尚称豪。",
            "了知三阮逃名久，恐被名牵未可逃。"
        ],
        "title": "和秀实别寄二篇  其一",
        "id": "8956772b-1235-4b6d-ab26-27f2c8257975"
    },
    {
        "author": "王洋",
        "paragraphs": [
            "香火社闲棋度日，溪山伴静酒为年。",
            "碧霄鹤唳诗情远，湖院僧知茶梦圆。",
            "常喜春鉏行佚老，每嫌棋路尚争先。",
            "平湖草岸经行好，后夜延缘刺钓船。"
        ],
        "title": "和秀实别寄二篇  其二",
        "id": "92dc267b-83e0-4af8-8f4b-4f5b48c05e79"
    },
    {
        "author": "王洋",
        "paragraphs": [
            "气血扶舆梦幻身，用多补少不调匀。",
            "如今滴水滴冻客，便是贪花贪酒人。",
            "髪白容衰争早晚，官荣家富费精神。",
            "空花若解揩摩尽，方识人间一笑春。"
        ],
        "title": "秀实惠简问闲居消息有滴水滴冻之语以诗报之  其一",
        "id": "f2ae664a-0f15-4280-b59f-f7de5896009b"
    },
    {
        "author": "王洋",
        "paragraphs": [
            "晨钟斋鼓住僧园，纵不陪堂已一般。",
            "恐为因缘略相似，若无消息自难安。",
            "乐为苦本宜先戒，病是良医要好看。",
            "为问炉香经卷外，有无尘妄更相干。"
        ],
        "title": "秀实惠简问闲居消息有滴水滴冻之语以诗报之  其二",
        "id": "049e3b8e-cf7c-4e05-acb9-b05365c352be"
    },
    {
        "author": "王洋",
        "paragraphs": [
            "履坚抱节有谁如，本为书穷更买书。",
            "命欲问天何厚薄，贫多闻道是乘除。",
            "仓箱粟帛常亏课，庭户芝兰独献余。",
            "气味如君略相似，只论诗律愧空疏。"
        ],
        "title": "得丁执中书和前韵依用韵一首",
        "id": "6fc30e9b-446d-4d74-8da9-ae364ec2757e"
    },
    {
        "author": "王洋",
        "paragraphs": [
            "筠阳太守旧知闻，笔力清新思不群。",
            "泰道自当随纪历，蹇涂何用庆书云。",
            "杯中旨酒衰难尽，牀上愁妻病未分。",
            "故向琳宫同寂寞，一炉香火伴清芬。"
        ],
        "title": "赵筠州惠书贺冬道予得宫观讶久无书且劝满泛寿杯及问老妻安否",
        "id": "9b13596d-77c3-4670-aac9-de6e3ffbac54"
    },
    {
        "author": "王洋",
        "paragraphs": [
            "惭愧诗筒数往回，自嫌局促困驽材。",
            "尘踪已挂旧官壁，妙语犹随新雨来。",
            "好客共谋良夜醉，养花长得四时开。",
            "知君客里犹行乐，端为襟怀不染埃。"
        ],
        "title": "杜倅再示前韵继之二首  其一",
        "id": "678a4f1d-0843-4a13-974f-ff19fdde3dfd"
    },
    {
        "author": "王洋",
        "paragraphs": [
            "不惜分余为借光，情同结客少年场。",
            "谁知亲拜六篇语，全胜摇闻十里香。",
            "自叹满头频献白，敢言三俎欲怀黄。",
            "一缾一钵烟波里，径入苕溪向水央。"
        ],
        "title": "杜倅再示前韵继之二首  其二",
        "id": "1458bad7-7976-41d4-a409-f85ede7d0966"
    },
    {
        "author": "王洋",
        "paragraphs": [
            "报道春风莫便回，少陵凖拟作诗材。",
            "公然背我堂堂去，略不随人得得来。",
            "花占三春官已满，河专一壑幕初开。",
            "已知风物长流转，得举朱弦且拂埃。"
        ],
        "title": "再酬杜倅两诗用前韵  其一",
        "id": "6652eb0c-c0ce-4126-8506-eead74d52a8c"
    },
    {
        "author": "王洋",
        "paragraphs": [
            "昨朝珠玉已争光，再转旌旗再擅场。",
            "景物岁时俱婉娩，德人言语亦馨香。",
            "歌风燕子初争语，藏柳鸦儿学画黄。",
            "牵率赓酬无健句，鸾声只合听央央。"
        ],
        "title": "再酬杜倅两诗用前韵  其二",
        "id": "a67272d9-50a5-4920-8077-b13d5453eafb"
    },
    {
        "author": "王洋",
        "paragraphs": [
            "三年筑冶困尘迷，且拂尘埃下锦溪。",
            "客子云山无定宅，令君桃李已成蹊。",
            "闲情聊赋篱邉菊，快意须分物外题。",
            "粉署仙郎卧江渚，相逢莫惜醉如泥。"
        ],
        "title": "杨先寄安仁因简熊叔雅赵令幷次前韵",
        "id": "938ecfe7-9992-46c2-8f1d-347ca0237cc6"
    },
    {
        "author": "王洋",
        "paragraphs": [
            "数州形胜共乡关，江浦淮堧一望间。",
            "长恨崎岖千里隔，那知邂逅两身闲。",
            "稻粱要足几时足，闾井欲还何日还。",
            "犹胜拘牵名利客，心无一事看春山。"
        ],
        "title": "葛秘校和予关字韵诗两篇再以一篇奉酬",
        "id": "a1ae7fa8-80c1-46c7-90ea-2f761ee5788c"
    },
    {
        "author": "王洋",
        "paragraphs": [
            "长淮千里拥双旌，揽辔曾闻志已清。",
            "槐市早年先走誉，桥门多士羡蜚声。",
            "山长静默溪长绿，人有豪华物有英。",
            "早趁官闲剩寻赏，它年车骑不单行。"
        ],
        "title": "沈大虚以丁求安韵寄两篇次韵",
        "id": "18970eff-6701-4a13-b5bd-78001aec9f31"
    },
    {
        "author": "王洋",
        "paragraphs": [
            "长须晨送一函书，语不周遮意有余。",
            "雨满一犂知过望，草开三迳喜如初。",
            "黄鱼白酒江头市，绿竹青蒲隐士居。",
            "病后世缘多懒惰，相逢诗酒未全疏。"
        ],
        "title": "子楚寄吏报章复用前韵再寄一篇",
        "id": "398ea1c2-c5e7-4b8b-a600-33743758c5e3"
    },
    {
        "author": "王洋",
        "paragraphs": [
            "雨闇长亭去驿赊，褰帷那免叹年华。",
            "应缘问俗颁温诏，却得名园看好花。",
            "晴入郊圻初浩荡，春随杖屦得津涯。",
            "仙郎不解收珠玉，别乘归时载满车。"
        ],
        "title": "和赵倅兼善观徐园诗",
        "id": "c988dd37-9902-4215-a0af-b702f9569aa5"
    },
    {
        "author": "王洋",
        "paragraphs": [
            "堆案文书不用嗟，新诗字字说芳华。",
            "题舆事省时眠草，纶阁文髙合判花。",
            "莫待春归空怅望，须知醉里有生涯。",
            "如何为向邦侯说，整顿清明载酒车。"
        ],
        "title": "再次前韵",
        "id": "105a03f5-93fe-48ff-b77a-84eaf81b0919"
    },
    {
        "author": "王洋",
        "paragraphs": [
            "布鼓何堪付阿香，平生痴绝亦长康。",
            "曲成下里安知宋，疏就中郎不姓常。",
            "未许芳馨依杜若，摇窥光怪识干将。",
            "秋风一水空相望，留滞何时贡玉堂。"
        ],
        "title": "厚载王君求仆赋寄闲斋诗又欲仆作晚实此君二诗皆未果惠然枉佳篇甚厚非老钝所及聊次韵奉酬",
        "id": "13294fd6-5f0f-4117-aeb8-8712ac8e4620"
    },
    {
        "author": "王洋",
        "paragraphs": [
            "几叶文章开一花，布裘中句已名家。",
            "无心于世苦亡赖，生子如郎定可夸。",
            "行矣斋房思贾传，莫将髙论诋王嘉。",
            "冥鸿一去自千里，寂寞沙村只望涯。"
        ],
        "title": "和徐思远韵",
        "id": "d8768d8a-dd8a-4533-b90c-0d47848262d9"
    },
    {
        "author": "王洋",
        "paragraphs": [
            "故国愁来有所思，那堪更读四愁诗。",
            "令君术业辉千古，处士才名冠一时。",
            "醉后啸歌争气焰，闲来履屐共追随。",
            "诗豪酒侠方推重，野客何知但朵頥。"
        ],
        "title": "和滕宰与徐思远",
        "id": "c89be9e1-ceb9-4851-b715-63dc74702f4e"
    },
    {
        "author": "王洋",
        "paragraphs": [
            "节物催人莫自悲，开颜且喜看君诗。",
            "饭抛宿岁因轻弃，酒为迎年故重违。",
            "照镜不收寒鹭影，藏钩新与少年期。",
            "何须直待东风醉，红烛花前且满枝。"
        ],
        "title": "和徐思远岁除",
        "id": "c03e04b3-3029-4159-a126-fc30703fb5d7"
    },
    {
        "author": "王洋",
        "paragraphs": [
            "几处澄辉几处秋，好闲时上水明楼。",
            "谁怜老子风前兴，为遣中郎醉上舟。",
            "一带横空长漠漠，时看飞栋影悠悠。",
            "今宵踏月归时节，莫骂徐郎只暗游。"
        ],
        "title": "徐思远出示月夜登楼诗句法甚髙不类平生语幸少卑之在我辈中自不失为社头且使时见一斑也",
        "id": "2d099d0a-d8ef-4ba5-a2b0-90d5aae88256"
    },
    {
        "author": "王洋",
        "paragraphs": [
            "与君淮浦接乡关，闻道忙中也自闲。",
            "身似浮花真客宅，心归实地是家山。",
            "窗明笃耨朝烟细，榻静籧篨午梦残。",
            "更问前生李居士，南行今到几人间。"
        ],
        "title": "李尹叔知丞借华严于仙山子楚以诗道其事李有和诗因以次韵",
        "id": "1462526c-509e-427b-a7aa-a591a56ee285"
    },
    {
        "author": "王洋",
        "paragraphs": [
            "天作长绡玉作图，恍然身世在冰壶。",
            "岁期共饱如颁粟，瑞要均行胜得珠。",
            "未办五湖扬短艇，且谋双鲤唤长须。",
            "清朝不要培芝菌，正好称觞颂正符。"
        ],
        "title": "和张中大  其一",
        "id": "f3046da2-571a-45a1-89fd-31a00ea58c7f"
    },
    {
        "author": "王洋",
        "paragraphs": [
            "忆昔开元夜宴图，锦为方丈玉为壶。",
            "但夸北里楼吹笛，谁问长安米胜珠。",
            "事去牵连难雪耻，愁来陪奉长霜须。",
            "兔园巖穴皆时彦，一斗青精过刻符。"
        ],
        "title": "和张中大  其二",
        "id": "779e05ee-f7fa-43e2-9a1e-63f095eec1f6"
    },
    {
        "author": "王洋",
        "paragraphs": [
            "昔年曾叹小差池，官带荣名自有时。",
            "二火并光君有渐，一茅覆屋两相宜。",
            "心田自乐缘知足，世路无求亦少思。",
            "好是一丘藏曲折，也无邻里共追随。"
        ],
        "title": "杨仲承秘书蹉跎三年今得荣州文学冬日贻书以诗答之",
        "id": "2d2f4c88-f45a-4486-bf5d-b7b35b51c0e1"
    },
    {
        "author": "王洋",
        "paragraphs": [
            "白首相看一病妻，也能举桉与眉齐。",
            "诲儿共织厐翁竹，养气多惭纪渻鸡。",
            "作恶不须嗟室罄，惊魂长幸脱征鼙。",
            "团栾欲说无生话，试借先生刮眼鎞。"
        ],
        "title": "节日同儿女小集倅有诗见戏答之",
        "id": "e736db66-182b-4a39-845b-0e8dadbcfb88"
    },
    {
        "author": "王洋",
        "paragraphs": [
            "萧寺姑分一日光，人生同调稳相当。",
            "空斋夜语规前哲，带酒论文恐老狂。",
            "三献三休真琬琰，一前一却笑螳蜋。",
            "君家江左才名旧，会向长涂一振骧。"
        ],
        "title": "和江如晦  其一",
        "id": "e1bc034c-c1b6-4183-8fec-df484f71e2b0"
    },
    {
        "author": "王洋",
        "paragraphs": [
            "妇未生儿先制名，人生适意但随情。",
            "有无何预它人事，轮奂当期异日成。",
            "收拾功名须义勇，较量得失是心兵。",
            "鄙文不用量轻重，久已无心羡世荣。"
        ],
        "title": "和江如晦  其二",
        "id": "491436d7-2749-4a3e-b18d-bfd9648df75f"
    },
    {
        "author": "王洋",
        "paragraphs": [
            "谋身学业愧渊云，急退还惭谷口真。",
            "可是有生同冗长，真成无补费精神。",
            "抽簪早觉宏图远，侧席时闻妙语新。",
            "共道征君似颜子，升堂今日见诗人。"
        ],
        "title": "和黄朝请  其一",
        "id": "a39a7b30-3933-4c8d-afa5-36476a7bf992"
    },
    {
        "author": "王洋",
        "paragraphs": [
            "极目关山不断云，岭梅开处若为真。",
            "沈迷簿领政无术，展拓诗章笔有神。",
            "夜市鬻茶如访旧，晓粧吹颊自争新。",
            "长溪西畔烟霞远，闻有风光属主人。"
        ],
        "title": "和黄朝请  其二",
        "id": "3a277640-867c-403e-87e0-396053f6458a"
    },
    {
        "author": "王洋",
        "paragraphs": [
            "会得头头理趣微，此如未会即倾欹。",
            "试看一路争先着，何异三乘占上机。",
            "但使无心须百胜，多因弄巧陷重围。",
            "条条白黑分明路，苦被旁观指是非。"
        ],
        "title": "和方丞观棋诗兼戏戎琳二僧",
        "id": "c9f40584-15ee-4994-a7bf-4b678fa7e56a"
    },
    {
        "author": "王洋",
        "paragraphs": [
            "莫话艰难徧九区，门前咄咄尚堪沽。",
            "眼中寒暑频伤雁，闲里心情要忆鲈。",
            "政似钓璜归大老，诗能引士愧非夫。",
            "暄风暖日明年事，共乐烘春造化炉。"
        ],
        "title": "和吕令见寄",
        "id": "aa1e3a65-361c-4ca4-8fd8-68a1e2f8b8e7"
    },
    {
        "author": "王洋",
        "paragraphs": [
            "八节滩头老醉吟，年来愁也不胜禁。",
            "须知到处难忘酒，有意来时且抱琴。",
            "欲与君游忘世虑，若非吾事莫关心。",
            "相期早晚尘缘外，共访毗耶听梵音。"
        ],
        "title": "和平甫",
        "id": "4ac20ced-a071-4c06-b1d5-fa2406ddbaa1"
    },
    {
        "author": "王洋",
        "paragraphs": [
            "潇湘十亩弄柔猗，独染啼斑事已奇。",
            "但爱波声鸣荦确，不须蝇翅避琉璃。",
            "莫疑山路崎岖险，解脱绳桥性命危。",
            "惭愧平生竹上座，得相随处每相持。"
        ],
        "title": "和谢方智善",
        "id": "66e7ef8e-c214-4ecd-bdc0-d00dfcda4517"
    },
    {
        "author": "王洋",
        "paragraphs": [
            "桃花人面共春风，人去桃花自笑红。",
            "撩乱絮飞春物后，依稀云散梦魂中。",
            "莺迁是处皆良友，蝶化知谁是主翁。",
            "莫讶求仙杳无信，卖花人过小桥东。"
        ],
        "title": "和圣求",
        "id": "d2ef64b5-23a7-4cd0-8e53-a3f71d9b92fb"
    },
    {
        "author": "王洋",
        "paragraphs": [
            "自顾生来骨相屯，不容强觅彩衣轻。",
            "荣华地位无多子，寂寞因缘已半生。",
            "我拥素衾方自喜，君贻组句遂兼荣。",
            "书窗对榻仍摇腹，谁道挑灯梦不成。"
        ],
        "title": "和叔颖楮衾",
        "id": "045c354b-e0a8-43de-a1de-60748a2ddf1c"
    },
    {
        "author": "王洋",
        "paragraphs": [
            "慢绿迟红静不争，小梯斜倚上空明。",
            "日筛竹影花奴睡，人度禾场吠犬惊。",
            "散帙未甘书效晚，携笻独喜病骸轻。",
            "排芳穿密多幽处，后日相期子细行。"
        ],
        "title": "酬凌季文过杨仲诚",
        "id": "d59982b6-8cab-4c6b-b8a5-471b4da5371c"
    },
    {
        "author": "王洋",
        "paragraphs": [
            "了了臞儒说旧章，三钟初试楚金良。",
            "当年尚老君方壮，此道催人意已忘。",
            "懒逐肥尘规冷炙，甘同贫女借余光。",
            "谁家春草能终惠，惆怅还同病乘黄。"
        ],
        "title": "和朱秘校惠诗二首  其一",
        "id": "02c0eeaf-b283-4e45-9e62-205d1a428062"
    },
    {
        "author": "王洋",
        "paragraphs": [
            "短檠灯火几经秋，古远人疏道不侔。",
            "可惜诗书架三万，不如奴婢橘千头。",
            "颜回赋禄唯箪食，林类当春亦破裘。",
            "见说老人怀旧事，梦中吹笛更能不。"
        ],
        "title": "和朱秘校惠诗二首  其二",
        "id": "894bee47-2c92-47e5-b2b7-409790c6bb01"
    },
    {
        "author": "王洋",
        "paragraphs": [
            "小说风烟已自佳，前峰矗矗为盘牙。",
            "千重巖壑名卿宅，一簇楼台刺史家。",
            "自愧虚凉无物望，难将术业向人夸。",
            "所闻政绩刊金石，刻画无盐学篆沙。"
        ],
        "title": "和吴朝议  其一",
        "id": "486da7ea-68dc-40d8-a254-c8c167398f51"
    },
    {
        "author": "王洋",
        "paragraphs": [
            "自是天公亦厌艰，十年战士好休闲。",
            "胡儿弓射燕陲月，汉将心驰海上山。",
            "庆事频闻输帝府，好音传落到人间。",
            "丈人自是朝廷旧，早趁鹓鸾入近班。"
        ],
        "title": "和吴朝议  其二",
        "id": "3500d63c-3a5d-4a3e-ba68-08782a93c29b"
    },
    {
        "author": "王洋",
        "paragraphs": [
            "雪扑征鞍岸涨沙，不辞天阙去程赊。",
            "江梅笑处人为客，仙桂香时雁到家。",
            "秦地少年应办酒，江南词客好酬花。",
            "锦衣彩仗还乡路，欲访萍踪问钓槎。"
        ],
        "title": "谢运属秘书惠诗",
        "id": "453aa261-894a-497e-a31a-9dd741b11003"
    },
    {
        "author": "王洋",
        "paragraphs": [
            "须知秋日胜春朝，一鹤凌空振羽毛。",
            "满轴文章慰衰病，十年灯火困英豪。",
            "良医先为肱三折，合负终看钓六鼇。",
            "郑老襟期幸同调，新诗时与寄亭臯。"
        ],
        "title": "谢邵武危秀才惠长牋",
        "id": "3d7f5773-2cc1-4b36-a93e-52425a7f9e73"
    },
    {
        "author": "王洋",
        "paragraphs": [
            "无复花生拙笔头，一生长负剡藤羞。",
            "过门多是陈惊坐，得句谁怜赵倚楼。",
            "社友书来频寄语，山翁鬓已不禁秋。",
            "老干仙去吾宗冷，有继华星一字不。"
        ],
        "title": "以越笺与三四弟有诗次韵",
        "id": "34ea0626-7af1-4dd6-bde4-659eacd2d6b9"
    },
    {
        "author": "王洋",
        "paragraphs": [
            "也知谋醉胜谋闲，户小都忘满腹悭。",
            "晚得曲生投老伴，长邀玉友访空山。",
            "初贪雪里香宜倍，忽报缾中酒自还。",
            "全胜朱提双饮盏，亲教从事送酡颜。"
        ],
        "title": "谢吕令子卿雪中遣人惠酒初令人置酒于祝舜俞吕令以酒为惠云",
        "id": "9a1bb3a6-c9c4-4e25-ba63-28d5d6347efb"
    },
    {
        "author": "王洋",
        "paragraphs": [
            "万里关河未说长，亡何乡是醉中乡。",
            "客居江馆当炎热，春日云安逸色香。",
            "沽水童奴思给酒，乞钱司业更传觞。",
            "蓝桥不用鸳鸯语，只合壶中贮玉浆。"
        ],
        "title": "王提干送云安春色以诗还酒尊",
        "id": "4e99f321-88ff-4133-960c-139f339b97c1"
    },
    {
        "author": "王洋",
        "paragraphs": [
            "六十行年两鬓苍，兴来犹爱引杯长。",
            "黄翁垆下山河远，酒母车来驿传香。",
            "碧落侍郎烧鼎诀，粉闱仙客驻颜方。",
            "三斟卯饮心无事，一枕亡何是故乡。"
        ],
        "title": "陈长卿凌季文自弋阳寄酒曲以诗谢之",
        "id": "7f94f124-1adb-4c52-85cc-cbf584a71054"
    },
    {
        "author": "王洋",
        "paragraphs": [
            "自分蔬肠甘苜蓿，那烦远骑送蒲萄。",
            "青条自有悠扬势，甘液多因灌溉劳。",
            "坐见满盘堆马乳，全胜千里惠鹅毛。",
            "病来苦不胜杯杓，今日思君饮浊醪。"
        ],
        "title": "曾法师尝寄蒲萄追作一篇",
        "id": "a3144706-ad79-492d-8696-8dcab644b70f"
    },
    {
        "author": "王洋",
        "paragraphs": [
            "朝日团团上碧峰，蔬盘牢馔四时同。",
            "园供小摘添幽事，雨打寒菘带晚浓。",
            "可但拈香参玉版，直须进步礼黄龙。",
            "溪堂炊甑容千客，不打阇黎饭后钟。"
        ],
        "title": "曾谹父惠黄龙菜",
        "id": "af7fd11d-e1af-4e1b-98fa-8fda9a22f098"
    },
    {
        "author": "王洋",
        "paragraphs": [
            "十里林花带月萝，垅头车马断经过。",
            "可怜人物今如此，试问天公事若何。",
            "篱下渊明惟酒菊，舟中范子任烟波。",
            "璇题金榜垂霄汉，千古荣名定不磨。"
        ],
        "title": "挽向伯恭  其一",
        "id": "91390069-036c-4ecc-aa89-5ac00c4740bf"
    },
    {
        "author": "王洋",
        "paragraphs": [
            "绝代风流世所希，如公真是命难推。",
            "三辞令尹髙前哲，两挂儒冠当盛时。",
            "丞相耐官天语贵，左师习礼楚人知。",
            "试看流庆当何似，滚滚长江不尽期。"
        ],
        "tags": [
            "长江"
        ],
        "title": "挽向伯恭  其二",
        "id": "1802532e-1373-49a2-86cf-4a71d27cb696"
    },
    {
        "author": "王洋",
        "paragraphs": [
            "仁义功髙泽子孙，衣冠由是古王门。",
            "位升五品鹓鸾贵，政在三州民社尊。",
            "一旐岂期江汉远，千年惟有德风存。",
            "了知大末渊源在，功业臯夔付后昆。"
        ],
        "title": "挽徐次翁  其一",
        "id": "9822b4f1-440f-4aab-afff-1e7072ae1c4e"
    },
    {
        "author": "王洋",
        "paragraphs": [
            "自想温容耳诲词，他乡已恨重分违。",
            "送人作守乘轩去，结草为灵象俑归。",
            "会合只如风过烛，花阴何异月澄辉。",
            "相门子婿诸侯服，除却清名百事非。"
        ],
        "title": "挽徐次翁  其二",
        "id": "0b4b9035-5781-4c75-97ac-e5d647e2fa6d"
    },
    {
        "author": "王洋",
        "paragraphs": [
            "楚乡槐市忆当年，锦绣文章六艺先。",
            "朱绂哀怜应有在，白头故旧各凄然。",
            "修文地下埋英骨，遗爱江城付彩编。",
            "造化于公意良厚，不教丹旐涉长川。"
        ],
        "title": "挽乔民瞻",
        "id": "ba47dc53-e506-41de-ab04-c227fe76a753"
    },
    {
        "author": "王洋",
        "paragraphs": [
            "耐官丞相山河业，靖国帘帷社稷勋。",
            "四姓风流传学问，三朝润泽庆来云。",
            "重车折轴人何力，积阀传家子有文。",
            "史笔它时汗青简，左师家谱绍清芬。"
        ],
        "title": "挽向倅",
        "id": "7caf38f5-9176-448c-b03b-325dff54f9fe"
    },
    {
        "author": "王洋",
        "paragraphs": [
            "当年幕府拜英游，十载乌丝换白头。",
            "城郭俱非前日梦，关山如旧一天愁。",
            "诗人已作潭移影，往事休论江自流。",
            "物色佳城闭何许，西山凝望不胜秋。"
        ],
        "title": "王侍郎挽章",
        "id": "7c904ca7-8e41-46cd-b046-64f3c4f4e93d"
    },
    {
        "author": "王洋",
        "paragraphs": [
            "鹤髪双亲岁月残，既霑三釜即心欢。",
            "广文未脱一官冷，范叔宁忘昔日寒。",
            "文中八科名益重，魂归千里命尤难。",
            "后生它日思风范，只向传铭石上看。"
        ],
        "title": "挽玉山詹教授",
        "id": "973c8dbc-a34d-413a-a07d-6e7c15603771"
    },
    {
        "author": "王洋",
        "paragraphs": [
            "余英初约转舡蓬，二载庐陵郡课同。",
            "官簿纵居时俊后，诗名旧列昔贤中。",
            "三斟屡酌前溪月，一瞬曾帆下渚风。",
            "千里音容从此绝，梦随江水远朝东。"
        ],
        "title": "哭周秀实  其一",
        "id": "e6209e25-c418-4768-a1d1-5d2c8cb11eca"
    },
    {
        "author": "王洋",
        "paragraphs": [
            "翁来谓有世间情，翁弃人寰一叶轻。",
            "白玉楼成金阙峻，步虚章就紫霄清。",
            "笑谈烈焰怀飞壁，寂寞空潮自打城。",
            "大笔如椽石似玉，何人为与说平生。"
        ],
        "title": "哭周秀实  其二",
        "id": "4d765f35-f0bd-46a2-89c8-258e62f571a0"
    },
    {
        "author": "王洋",
        "paragraphs": [
            "清怀凛凛古人风，尚忆当年语意同。",
            "开口剑锋初论事，归林弱羽已伤弓。",
            "累朝因革襟怀内，四海悲欢指顾中。",
            "寂寞门阑感恩客，曾将顽质谢磨砻。"
        ],
        "title": "哭宋文渊  其一",
        "id": "91758029-6682-463c-a394-10d724f70d87"
    },
    {
        "author": "王洋",
        "paragraphs": [
            "蔼蔼声华动帝宸，一时车马走芳尘。",
            "文如屈宋才仍富，心似皋夔道已醇。",
            "身后功名因报主，生前勋业为忧民。",
            "知公本意安刘氏，不许身危更累亲。"
        ],
        "title": "哭宋文渊  其二",
        "id": "5d67efc5-3627-4459-a5c0-bf96abc966a2"
    },
    {
        "author": "王洋",
        "paragraphs": [
            "气迥神清形骨立，蓝绶纡腰垂四十。",
            "年侵运栉髪蒙丝，日晚煮黎羹不粒。",
            "教司胄子禄方来，日薄西山风已急。",
            "平生失意固多端，忽向幽泉犹饮泣。"
        ],
        "title": "哭沈行彦宫教",
        "id": "6ea287b0-e400-490e-9691-28b2ac2a73ff"
    },
    {
        "author": "王洋",
        "paragraphs": [
            "官栖枳棘莫消魂，身托丝萝在德门。",
            "三后姻聫门户重，贰卿阅阀德名尊。",
            "伤心结蚁灵轜远，保室鸣鸠道化存。",
            "为问如何慰冥漠，饱闻中外有兰孙。"
        ],
        "title": "挽黄夫人",
        "id": "c09c9a3a-b4d5-45fc-a523-b4bb6d673822"
    },
    {
        "author": "王洋",
        "paragraphs": [
            "除却家传教子经，世间百事不营营。",
            "自应艺学推前辈，故得风流劝后生。",
            "疏傅挥金终足食，徐卿有子自成名。",
            "后来若不流余庆，真享千钟亦未荣。"
        ],
        "title": "挽杨承事幷夫人诗二首  其一",
        "id": "8c4e5db1-a3f9-4b7b-8f1b-81ae7fbd373d"
    },
    {
        "author": "王洋",
        "paragraphs": [
            "梦协幽兰故可夸，来从君子更宜家。",
            "疏恩自合开新邑，比德还应副六珈。",
            "解使威仪同诂训，聊随轻薄事鈆华。",
            "自从瑶瑟初扃后，槛外春风懒放花。"
        ],
        "title": "挽杨承事幷夫人诗二首  其二",
        "id": "d8fa40c8-e6d3-4d99-96d2-99434b5a0d4d"
    },
    {
        "author": "王洋",
        "paragraphs": [
            "文章夫子才难尽，孝弟人言报自赊。",
            "四事先生俱擅世，一涂后裔不传家。",
            "岁当丰暖偏寒馁，朝正欢娱独叹嗟。",
            "报施若教长似此，几人守道不回邪。"
        ],
        "title": "哭孀嫂  其一",
        "id": "be540ac0-83f4-4099-b557-0266e4160514"
    },
    {
        "author": "王洋",
        "paragraphs": [
            "双眼失明二十载，一身病卧四周年。",
            "俱生孤女眼前死，诸御四儿姑幸全。",
            "徧历人间真苦恼，略无身后好因缘。",
            "静思四十六年事，一梦三生业梦圆。"
        ],
        "title": "哭孀嫂  其二",
        "id": "c75beecb-23fb-49d6-b237-ba98c8df2ef9"
    },
    {
        "author": "王洋",
        "paragraphs": [
            "天公嗔我眼长白，故著昏埃阿堵中。",
            "不怪参军谈瞎马，但妨中散送飞鸿。",
            "著篱令恶谁能对，损读方奇定有功。",
            "九恼从来是佛种，会如那律证圆通。"
        ],
        "title": "目疾",
        "id": "d1df579e-d758-4ce8-8c7e-7e4b32ea6c80"
    },
    {
        "author": "王洋",
        "paragraphs": [
            "公主簷间睡起时，匀红行绕大安池。",
            "北人未识春迷眼，妃子偏怜酒入肌。",
            "更若施朱疑太赤，不须生女白如脂。",
            "由来风骨都相似，岂为丹青别赋诗。"
        ],
        "title": "和李商隐赋红梅  其一",
        "id": "d04ac5b1-a5a1-4aaf-af5f-43351f4b6974"
    },
    {
        "author": "王洋",
        "paragraphs": [
            "梅蘂年年破腊时，玉花飞舞集鸾池。",
            "独将艳色添真色，任尔冰肌映雪肌。",
            "带恨不妨红作泪，洗粧终见白凝脂。",
            "可怜渠有风流句，只作歌词不作诗。"
        ],
        "title": "和李商隐赋红梅  其二",
        "id": "86a3495d-0cd3-4578-b833-f60b02811919"
    },
    {
        "author": "王洋",
        "paragraphs": [
            "春到冬余去住间，玉楼无处不轻寒。",
            "鲜鲜魏女履下履，粲粲真妃冠上冠。",
            "眼乱互摇歌扇羽，心惊添著粉闱幱。",
            "东君厚薄非无意，一种馨香两眼看。"
        ],
        "title": "和方智善两色梅",
        "id": "6dd79c9b-25fa-469f-87bc-0e17f9c0f878"
    },
    {
        "author": "王洋",
        "paragraphs": [
            "书堂篱落冷如灰，十日相忘亦自猜。",
            "初讶冻枝无艳脉，那知寒室自花开。",
            "铜缾结实元非种，蔀屋迎春似有媒。",
            "方信阳和满天地，不须人力费根栽。"
        ],
        "title": "书窗梅花数枝病起再见缾中盛开因作",
        "id": "94259797-a362-4156-9d9c-d9ff39810de1"
    },
    {
        "author": "王洋",
        "paragraphs": [
            "歌酬花意醉酬春，笑口相逢可厌频。",
            "不饮正疑花怨客，典衣莫听妇伤贫。",
            "天生尤物非为福，蚌有明珠亦累身。",
            "墙里佳人墙外笑，冶容招悔岂无因。"
        ],
        "title": "贵溪尉厅黄梅盛开浓香丰艳非凡品可及尉坐此速招客因成小诗戏之",
        "id": "95c195ca-b7eb-429f-b0e4-fba226ff2360"
    },
    {
        "author": "王洋",
        "paragraphs": [
            "陌上春风已半酣，薰笼院静怯轻寒。",
            "织成花锦传香密，养就娇羞对客难。",
            "山路不知清梦远，宫衣犹惜旧花残。",
            "若将品第分髙下，须向芝兰格外看。"
        ],
        "title": "观瑞香杏花二首 瑞香",
        "id": "ccd04ace-d20a-496f-acf3-430dc5881e0f"
    },
    {
        "author": "王洋",
        "paragraphs": [
            "绛萼红顋带露肥，烧林长近禁烟期。",
            "且容北郭通邻径，若比南枝较发迟。",
            "曲水岸邉寻旧事，卖花担上拣繁枝。",
            "香鞯一色垂杨路，何似吴王宫里时。"
        ],
        "title": "观瑞香杏花二首 杏花",
        "id": "6e27f7c8-eb89-405c-b980-0839f3685acd"
    },
    {
        "author": "王洋",
        "paragraphs": [
            "落落虚怀好自珍，一番舒展一番新。",
            "摇风卷起窗铺月，滴雨惊回梦怆神。",
            "荔子丹时陪献豆，丁香结处共愁尘。",
            "本无颜色争韶艳，野老由来不怨春。"
        ],
        "title": "和陈长卿赋芭蕉二首  其一",
        "id": "7949810f-fb5c-4f72-9ad9-eeedf00fbac9"
    },
    {
        "author": "王洋",
        "paragraphs": [
            "一幅青天世外珍，诗人得句共清新。",
            "书生几上侧理纸，巫女庙中巴峡神。",
            "长恐天寒凭日暮，不将翠袖染缁尘。",
            "世间荷叶幷蕉叶，不与红芳竞占春。"
        ],
        "title": "和陈长卿赋芭蕉二首  其二",
        "id": "edc54eb3-491d-4ce1-b8ca-7aa589acb375"
    },
    {
        "author": "王洋",
        "paragraphs": [
            "两潮船上别苏台，岁历侵人鹤化胎。",
            "霜实可怜今入眼，佳人何日问重来。",
            "黄金丸逐惊飞肉，白露团凝别恨腮。",
            "重待扁舟落吾手，为君先报柳郎回。"
        ],
        "tags": [
            "洞庭湖"
        ],
        "title": "赋洞庭柑",
        "id": "bb22a22a-cb4a-44fa-bcd0-dd815703756e"
    },
    {
        "author": "王洋",
        "paragraphs": [
            "绿玉波心耸绛台，丹霞道士日传胎。",
            "仙人不惜黄金贵，海蜃摇惊驿使来。",
            "玉食光辉天著力，主家春色雪融顋。",
            "手中三日香犹在，不是吴姬乞打回。"
        ],
        "tags": [
            "洞庭湖"
        ],
        "title": "谹父得洞庭柑分送往往难遇赏者因成小诗",
        "id": "d4ff36fe-d1ae-453c-a22a-6ff9d1035c15"
    },
    {
        "author": "王洋",
        "paragraphs": [
            "黄姑斸月种文犀，落向三秋月满时。",
            "巖邑疏封兄弟国，铜缾分派子孙枝。",
            "汉宫明艳涂娇额，仙鼎珍丹散漉篱。",
            "好趁灯花同报喜，黄间金粟正相宜。"
        ],
        "title": "谹父出示赵倅木犀诗次韵",
        "id": "b5cb0ee6-d22a-414a-ace8-61e047618242"
    },
    {
        "author": "王洋",
        "paragraphs": [
            "物外家风本自奇，人间独步九秋时。",
            "谁登月姊青霄露，折得郄诜丹桂枝。",
            "韫玉巖扉通户牖，蘂珠花殿彻藩篱。",
            "渊明不共真香醉，只与黄花作便宜。"
        ],
        "title": "赵倅兼善再用前韵赋木犀",
        "id": "91f85ad6-b8d8-4f88-bd9b-fe8ef84e5258"
    },
    {
        "author": "王洋",
        "paragraphs": [
            "蠧关草掩日萧疏，自汲寒缾煮涧蔬。",
            "早愧空肠添雪乳，何须杂珮列琼琚。",
            "往陪雪茧千重贵，顾试鈆刀一割如。",
            "风露满楼人未散，小窗应为赋归欤。"
        ],
        "title": "茶荈",
        "id": "28b2ad2b-4e30-41bc-afb3-99a95e7fcbad"
    },
    {
        "author": "王洋",
        "paragraphs": [
            "搴露纫荷楚泽舷，未参南海素馨仙。",
            "大门当得桂花酒，小様时分宝月圆。",
            "诗挟少陵看妙手，犀通神物为垂涎。",
            "使君少住幽兰曲，时傍颦山照鬓邉。"
        ],
        "title": "龙涎香",
        "id": "28a94d3a-ad9a-48aa-bc47-bc9299dc5a7c"
    },
    {
        "author": "王洋",
        "paragraphs": [
            "心重吴山老，天教闲许长。",
            "事多因醉遣，心半为山忙。"
        ],
        "title": "得丁求安书云叠石境于溪心嵲然如江上之矶作二诗戏之  其一",
        "id": "3d20c57a-57d0-43f2-aa23-e1be656a4521"
    },
    {
        "author": "王洋",
        "paragraphs": [
            "立石标溪界，疏荷限水香。",
            "此翁三十载，看了几人忙。"
        ],
        "title": "得丁求安书云叠石境于溪心嵲然如江上之矶作二诗戏之  其二",
        "id": "9d8a7c0f-5e98-4829-817f-99b43159af6a"
    },
    {
        "author": "王洋",
        "paragraphs": [
            "隔阔已经岁，相逢不置辞。",
            "情如淡交久，处士合吟诗。"
        ],
        "title": "梅二首  其一",
        "id": "4eb42778-0490-4947-adb0-d96d46275a83"
    },
    {
        "author": "王洋",
        "paragraphs": [
            "胜韵难齐俗，清流不受浑。",
            "岂应践期约，独自爱黄昏。"
        ],
        "title": "梅二首  其二",
        "id": "4825d4f5-9aa9-4609-861d-60b0502888fe"
    },
    {
        "author": "王洋",
        "paragraphs": [
            "木落亭皋远思，疏帘清簟棋声。",
            "闭门十日知否，风月愁人败盟。"
        ],
        "title": "和固道韵问谹父小疾  其一",
        "id": "19b5182d-4195-4c7f-9321-1c8b3225188d"
    },
    {
        "author": "王洋",
        "paragraphs": [
            "旧传传箭聊城，海内群工旧名。",
            "况有文章老伴，朱颜碧落仙卿。"
        ],
        "title": "和固道韵问谹父小疾  其二",
        "id": "977fa578-974b-40ef-9342-dce3ee42c364"
    },
    {
        "author": "王洋",
        "paragraphs": [
            "惆怅休寻旧事，酣歌且数前山。",
            "待君苍藓重拂，相逐宁论兴阑。"
        ],
        "title": "和固道韵问谹父小疾  其三",
        "id": "c7edbddb-3e1d-4ea6-9bc7-275773a03047"
    },
    {
        "author": "王洋",
        "paragraphs": [
            "屋头积雨涨春雪，舍北夭桃堆暮霞。",
            "细雨斜风妨病起，窗间把玩数枝花。"
        ],
        "title": "幽园即事四首  其一",
        "id": "b6ff4791-048e-410b-a456-d8804d1aea0a"
    },
    {
        "author": "王洋",
        "paragraphs": [
            "篱边杨柳似罗敷，袅袅娉娉十五余。",
            "无赖风光相料理，忽看柯叶可藏乌。"
        ],
        "title": "幽园即事四首  其二",
        "id": "b56d0eaa-4afc-423b-9651-23d611b53921"
    },
    {
        "author": "王洋",
        "paragraphs": [
            "残梅依草遣愁尽，细草缘阶满意生。",
            "莫道中年春思少，每逢佳处眼偏明。"
        ],
        "title": "幽园即事四首  其三",
        "id": "b8e48c7f-d4b6-43e9-b218-c5241f4a861e"
    },
    {
        "author": "王洋",
        "paragraphs": [
            "晓窗晴哢丁宁语，晚树幽花委曲香。",
            "散策寻春不知远，片云作雨度回塘。"
        ],
        "title": "幽园即事四首  其四",
        "id": "34b29db0-8cb4-409d-829b-cfa9c3cd2c3e"
    },
    {
        "author": "王洋",
        "paragraphs": [
            "老如认老应无病，贫要安贫可免忧。",
            "贫病欺人须服弱，嗔拳笑面却应休。"
        ],
        "title": "遣兴",
        "id": "0f74377d-839a-41a3-9205-10bb30dcb1a3"
    },
    {
        "author": "王洋",
        "paragraphs": [
            "阙里荆榛一扫除，文明犹是旧规模。",
            "要令多士充庭赋，能识邦君此意无。"
        ],
        "title": "迁学",
        "id": "464f1ac8-ea52-4d96-b3ab-c327dda7ce75"
    },
    {
        "author": "王洋",
        "paragraphs": [
            "一封丹诏聘儒林，裋褐书生竞拂衿。",
            "发愤正须先贾勇，莫教空望状元心。"
        ],
        "title": "闻诏下示儿姪",
        "id": "cff90641-2027-420f-9b67-c34081c09307"
    },
    {
        "author": "王洋",
        "paragraphs": [
            "伶俜族绪不堪论，兄弟相持老仅存。",
            "方信有生同造化，君恩犹得贲丘园。"
        ],
        "title": "焚黄诰",
        "id": "0b3b5460-4f35-4579-a96d-a8d81908042b"
    },
    {
        "author": "王洋",
        "paragraphs": [
            "前徐爱孝世相传，日荐珍尝不计年。",
            "便合一生成妇顺，旅酬今始见初筵。"
        ],
        "title": "徐氏幼妇以花献几筵妇髙甥也",
        "id": "182973c3-4d41-4ced-9f13-64fc7961972b"
    },
    {
        "author": "王洋",
        "paragraphs": [
            "斗米蒸炊入小罂，未应消息到比邻。",
            "静思怀璧真成罪，恐是糟牀夜滴声。"
        ],
        "title": "近陋室以斗升酿家妇谓予未饮不以见告昨夜偷儿入室挈二壶去自此室中又复索寞今后酒熟便呼近邻痛饮遇夜守视庻大家着力也呈诸兄兼简士修思远三首  其一",
        "id": "ec0fe28a-b36f-49a7-a843-428b65da6be9"
    },
    {
        "author": "王洋",
        "paragraphs": [
            "寂寞茅斋昼掩扉，著书还□易招讥。",
            "固知不解论奇字，恶客何须抱酒归。"
        ],
        "title": "近陋室以斗升酿家妇谓予未饮不以见告昨夜偷儿入室挈二壶去自此室中又复索寞今后酒熟便呼近邻痛饮遇夜守视庻大家着力也呈诸兄兼简士修思远三首  其二",
        "id": "71b1f443-63dc-47c6-8f9d-e60e1e38bbf5"
    },
    {
        "author": "王洋",
        "paragraphs": [
            "吏部真堪上罚觥，瓮邉都不问公荣。",
            "平明挈榼出门去，应笑童奴鼻息声。"
        ],
        "title": "近陋室以斗升酿家妇谓予未饮不以见告昨夜偷儿入室挈二壶去自此室中又复索寞今后酒熟便呼近邻痛饮遇夜守视庻大家着力也呈诸兄兼简士修思远三首  其三",
        "id": "90d93165-35d3-4c39-869f-7ee46ccb07e6"
    },
    {
        "author": "王洋",
        "paragraphs": [
            "直造门来诚有意，不持金去似全名。",
            "端疑解习叔孙礼，竟酒曾无讙讼声。"
        ],
        "title": "再继士修三绝  其一",
        "id": "3185c06f-6bcc-4077-9033-b057674bb59f"
    },
    {
        "author": "王洋",
        "paragraphs": [
            "一身何适非真盗，浅识常虞世俗讥。",
            "我欲似君专盗酒，常谋卜夜不谋归。"
        ],
        "title": "再继士修三绝  其二",
        "id": "87756938-fd0b-4fd7-a72d-15539e5ba0cc"
    },
    {
        "author": "王洋",
        "paragraphs": [
            "主献宾酬卒举觥，礼成宾主不遗荣。",
            "自惭馆客殊无礼，终又不闻食器声。"
        ],
        "title": "再继士修三绝  其三",
        "id": "d596a680-f4a5-4b4a-a460-5fa82d043a7e"
    },
    {
        "author": "王洋",
        "paragraphs": [
            "负担相随语笑同，不分强弱便相攻。",
            "若无三尺齐民律，旷野何人是长雄。"
        ],
        "title": "两小人相凌",
        "id": "fbaf0537-4a2e-4684-aa53-e2239c10d522"
    },
    {
        "author": "王洋",
        "paragraphs": [
            "烘林日动云霞杂，绕坐香通兰蕙分。",
            "一局仙棋春院闭，不教声利世间闻。"
        ],
        "title": "问讯东霞李师",
        "id": "9d094de2-6320-44af-99d3-5f1fe357b0a4"
    },
    {
        "author": "王洋",
        "paragraphs": [
            "本是黄梅雨涨时，沙痕褪落不成泥。",
            "龙公不费丝毫力，收起鸣车水满畦。"
        ],
        "title": "四月二十九日迓伯氏时久渴得雨田父交贺而行客病之戏成二绝  其一",
        "id": "3f4e2630-78c7-4cd2-86a6-cb9feb5516dc"
    },
    {
        "author": "王洋",
        "paragraphs": [
            "尽是行人劵内愁，钩辀猿叫杂鸺鹠。",
            "四时各有宜人处，只怕萧萧风雨秋。"
        ],
        "title": "四月二十九日迓伯氏时久渴得雨田父交贺而行客病之戏成二绝  其二",
        "id": "4d37d6e2-9b14-46f5-8cc6-87c4ab835414"
    },
    {
        "author": "王洋",
        "paragraphs": [
            "老将病骨犯烟波，厌听蓬窗雨作魔。",
            "一枕僧房得安梦，受恩真是不须多。"
        ],
        "title": "投宿震泽僧难之翌日戏成以解",
        "id": "35854b75-6c03-43c4-b877-0056754542a3"
    },
    {
        "author": "王洋",
        "paragraphs": [
            "春风翦彩花开脸，秋水为神玉作肌。",
            "解使门阑添喜色，宜来何必是男儿。"
        ],
        "title": "王亚之见访知谹父郎中得女戏作  其一",
        "id": "89734a94-2138-4ce6-a1c1-28a3b59ee57c"
    },
    {
        "author": "王洋",
        "paragraphs": [
            "红旆欲随巖桂发，丹书应与菊花期。",
            "功名信是前庭事，浴了珠娘也未迟。"
        ],
        "title": "王亚之见访知谹父郎中得女戏作  其二",
        "id": "4c1941f1-10e9-48fb-abd4-a98bddeb0a49"
    },
    {
        "author": "王洋",
        "paragraphs": [
            "得意中人嫌太雅，眼胞上捧为多般。",
            "从今邂逅逢花处，要似茱萸子细看。"
        ],
        "title": "前诗似不尽意别成二小诗  其一",
        "id": "e6e1c652-1c76-4034-9e07-a8a88ec008e9"
    },
    {
        "author": "王洋",
        "paragraphs": [
            "已分都将命乞花，恩多成怨莫伤嗟。",
            "玉容红泪犹堪忆，纤手拳头尽好夸。"
        ],
        "title": "前诗似不尽意别成二小诗  其二",
        "id": "65880e4d-48cd-4351-89ba-4befc457c40a"
    },
    {
        "author": "王洋",
        "paragraphs": [
            "小年那得此风流，老子登临兴未休。",
            "恨石尚分三敌国，仙翁合列五诸侯。"
        ],
        "title": "五老峰",
        "id": "c16058a4-2845-44c0-a2af-ed1f0b4f4246"
    },
    {
        "author": "王洋",
        "paragraphs": [
            "下彻灵根上太虚，斑分碧落照尘区。",
            "要知一览龟峰境，不用重看雁荡图。"
        ],
        "title": "游龟峰",
        "id": "53a6e361-31c5-4bfc-a0d8-7f02545cac68"
    },
    {
        "author": "王洋",
        "paragraphs": [
            "张侯无居寄岸上，志和有意学浮家。",
            "我今乘舟任来去，便应随处为生涯。"
        ],
        "title": "建炎八月乘家舟往来龟山",
        "id": "b5f4d2d8-daed-469f-995d-02cc2b720ecc"
    },
    {
        "author": "王洋",
        "paragraphs": [
            "官供粥饭是官身，一岁三逢陌上春。",
            "应有得闲人笑我，苦因何事去来频。"
        ],
        "title": "予寓家龟溪赋廪郡故事郡将始至及其将行皆一奉谒予非异人也不敢异众故自壬戌三月至癸亥暮春计裁一年往来三宿何山寺退而自笑复自怜也质明将发纵观殿藏奥曲覩慧枢二士经营成立之迹私有感焉因赋二绝  其一",
        "id": "84efdc6d-d7e6-4896-ba4c-3bab7d176504"
    },
    {
        "author": "王洋",
        "paragraphs": [
            "房湢斋庖间翠铺，环山环水绿云扶。",
            "不知几许中人产，支慧居前后阿枢。"
        ],
        "title": "予寓家龟溪赋廪郡故事郡将始至及其将行皆一奉谒予非异人也不敢异众故自壬戌三月至癸亥暮春计裁一年往来三宿何山寺退而自笑复自怜也质明将发纵观殿藏奥曲覩慧枢二士经营成立之迹私有感焉因赋二绝  其二",
        "id": "52785174-b172-4fb0-854c-700fa80ead7f"
    },
    {
        "author": "王洋",
        "paragraphs": [
            "黛色因依四面同，田间独并碧玲珑。",
            "两家茅舍依山住，不在诗中在画中。"
        ],
        "title": "四面山田中独出二并峰正如假山",
        "id": "cb580d46-eb5c-4324-bf19-c51eedbe0df1"
    },
    {
        "author": "王洋",
        "paragraphs": [
            "突兀波心倚翠空，他年金碧照鱼龙。",
            "火烧水转休惆怅，且看中流树荫浓。"
        ],
        "title": "金山",
        "id": "9ab3960a-cf0a-45e1-9627-902d04e1f1cf"
    },
    {
        "author": "王洋",
        "paragraphs": [
            "独寻空翠到仙家，夹路香传数里花。",
            "欲快平生无碍眼，烟霞顶上看烟霞。"
        ],
        "title": "登巖顶谒靖应祠",
        "id": "3efd2239-5241-45c9-a86e-fb8b128bb598"
    },
    {
        "author": "王洋",
        "paragraphs": [
            "昭君村里千年恨，神女峰前一梦成。",
            "不谓此州无美艳，只嫌名字太粗生。"
        ],
        "title": "弋阳道中题丫头巖",
        "id": "bf9c2cad-8d45-4c88-8b5a-d3b550cd7669"
    },
    {
        "author": "王洋",
        "paragraphs": [
            "向来本为买山田，饶得青松不费钱。",
            "更向青冥斸峰顶，放教南斗照臞仙。"
        ],
        "title": "郑吏部开山路成二巖对棋于上因成二诗 寿松巖",
        "id": "36b13c88-7942-42c8-a6ed-5dcf4c45f99a"
    },
    {
        "author": "王洋",
        "paragraphs": [
            "棋局随空破碧雰，上方剥啄下方闻。",
            "方圆变化知多少，笑杀先生洞里云。"
        ],
        "title": "郑吏部开山路成二巖对棋于上因成二诗 白云洞",
        "id": "2664558c-542a-4085-8d7e-2da869615bed"
    },
    {
        "author": "王洋",
        "paragraphs": [
            "花川同色及春时，不报人知也自知。",
            "此日不须题岁月，一回来作一篇诗。"
        ],
        "title": "正月九日携儿姪游宝庆寺",
        "id": "e2e2ac1d-dec1-41c6-aac7-72cf7a4a10a7"
    },
    {
        "author": "王洋",
        "paragraphs": [
            "取意竹依窗密促，自开花照眼鲜明。",
            "老僧踏遍诸方路，花竹相看世外情。"
        ],
        "title": "过龙居寺偶题寺有新取华严方结阁贮之  其一",
        "id": "914082d1-0315-447e-bae7-a7a96c4cc0b8"
    },
    {
        "author": "王洋",
        "paragraphs": [
            "千株松逐巖腰转，四面山如扇掌开。",
            "不厌客成真实否，华严阁就约重来。"
        ],
        "title": "过龙居寺偶题寺有新取华严方结阁贮之  其二",
        "id": "bf40836f-761d-4111-8d0d-7bdd125d7715"
    },
    {
        "author": "王洋",
        "paragraphs": [
            "东溪缭绕黄花国，西崦纵横白酒家。",
            "谁道桃源解迷路，与君平步到烟霞。"
        ],
        "title": "九月二十日游桃源寺",
        "id": "6ec3f57f-53cf-4bce-91ac-d098d226907d"
    },
    {
        "author": "王洋",
        "paragraphs": [
            "道边遶庙占疏凉，郊远山连草树荒。",
            "果有祖师传印在，为予试热一炉香。"
        ],
        "title": "香炉寺",
        "id": "df01927d-3419-4dd5-b02b-7ac15af51d33"
    },
    {
        "author": "王洋",
        "paragraphs": [
            "吾心闲欲省尘缘，选得闲云起处眼。",
            "笔下自多宽宇宙，眼前犹乐少林泉。"
        ],
        "title": "题源师小房源善画",
        "id": "fbba942a-143d-48ed-bb37-98b6fcf81130"
    },
    {
        "author": "王洋",
        "paragraphs": [
            "路不倾欹即易开，若添人迹便尘埃。",
            "神龙岂为含幽阻，只要红尘不到来。"
        ],
        "title": "谒龙潭",
        "id": "83eb972c-88b4-45e6-a2f7-dbba9895ba20"
    },
    {
        "author": "王洋",
        "paragraphs": [
            "顽石连卷裹绿苔，人传桑苎手亲开。",
            "谁言天地无情物，却解殷勤唤客来。"
        ],
        "title": "煮泉石",
        "id": "98902397-2a9c-4de1-af76-2ea55a9f56ea"
    },
    {
        "author": "王洋",
        "paragraphs": [
            "桃花樱花红雨零，桑钱榆钱草色青。",
            "昌条脉脉暖烟路，膏壤辉辉寒食汀。"
        ],
        "title": "题山庵",
        "id": "ba8b7594-72a0-494b-b3cb-e5f581bba9d7"
    },
    {
        "author": "王洋",
        "paragraphs": [
            "西风吹彻菊花黄，唤我东篱泛一觞。",
            "白髪插花休笑我，年年汝亦负重阳。"
        ],
        "title": "题宓庵壁",
        "id": "939420db-c56b-4776-ac79-023feadf864e"
    },
    {
        "author": "王洋",
        "paragraphs": [
            "鄱水僧犹敬故侯，为予解榻小淹留。",
            "病余尚觉山川健，兴在烟霞故未休。"
        ],
        "title": "宿临江院",
        "id": "bb77db69-eea2-46ea-81f0-52474310a857"
    },
    {
        "author": "王洋",
        "paragraphs": [
            "提封犹是古方隅，庙食何惭百世余。",
            "醴酒不陈宾客去，至今遗俗重诗书。"
        ],
        "title": "楚王庙",
        "id": "153f41c5-8b68-4941-bcf5-c2487e485d28"
    },
    {
        "author": "王洋",
        "paragraphs": [
            "途穷道尽势仓皇，犹守孤城结战场。",
            "遗庙丹青照今古，不惭张许在睢阳。"
        ],
        "title": "题赵侯庙",
        "id": "0359dcbc-77b4-4fe3-b585-8f9d599564c9"
    },
    {
        "author": "王洋",
        "paragraphs": [
            "方内人过方外游，两翁身世等浮沤。",
            "何如添作三髙士，为有平生一水丘。"
        ],
        "title": "紫极二仙翁祠",
        "id": "50c5bb27-042e-47f4-afa3-487e158ef580"
    },
    {
        "author": "王洋",
        "paragraphs": [
            "前朝缔结梵王宫，秘呪长因乞岁丰。",
            "隆报自惟追广孝，修除真可效臣忠。"
        ],
        "title": "广孝寺",
        "id": "316314f8-17e6-4782-9f94-134b2b4e600c"
    },
    {
        "author": "王洋",
        "paragraphs": [
            "国虽褊小亦封除，疏奉仙灵意气余。",
            "犹有黄冠说前日，开元曾是下天书。"
        ],
        "title": "题演法观",
        "id": "9e341d8e-ec63-4d43-845c-a623dcde40cf"
    },
    {
        "author": "王洋",
        "paragraphs": [
            "汗肩担上碧参差，阳脉初兴趁嫩移。",
            "山路莫辞行力远，清风随步不相离。"
        ],
        "title": "游梅竹",
        "id": "38b7d3d8-eb7b-4260-8f6a-a259099ff0bb"
    },
    {
        "author": "王洋",
        "paragraphs": [
            "泼黛长空月正浓，与师山路少从容。",
            "莫贪豪侈牛心炙，来看孤圆马耳峰。"
        ],
        "title": "圆通至乐亭见月戏留",
        "id": "777f3000-0e56-4e09-9c10-0a94748254b0"
    },
    {
        "author": "王洋",
        "paragraphs": [
            "御儿南望越王城，相国勤劳干国情。",
            "料得功成身去后，扁舟犹忆此经行。"
        ],
        "title": "题会蠡亭  其一",
        "id": "5b837489-0db7-4f93-85f1-c8e094ad454e"
    },
    {
        "author": "王洋",
        "paragraphs": [
            "昔人寄赏事何如，远借髙名信有无。",
            "试使当时未身遇，不知谁解别贤愚。"
        ],
        "title": "题会蠡亭  其二",
        "id": "d0c0885d-afb9-4825-a2cf-59ac4e05b117"
    },
    {
        "author": "王洋",
        "paragraphs": [
            "康州义烈光千载，徐老勤劬尽一身。",
            "及到成名略相等，须知忠孝是同伦。"
        ],
        "title": "赵康州徐节孝祠",
        "id": "1ce8a9d8-c72e-49b6-849a-721af2376367"
    },
    {
        "author": "王洋",
        "paragraphs": [
            "邦君临治意何如，所重川流政化敷。",
            "堂上诸侯贵如许，髙明他日见雄图。"
        ],
        "title": "治厅",
        "id": "65097eb2-c634-41c3-8dc3-ecf8e28522ef"
    },
    {
        "author": "王洋",
        "paragraphs": [
            "能去尘埃几里摇，随香步步透兰桡。",
            "主人可是饶风月，分与游人倚小桥。"
        ],
        "title": "题沈氏小桥",
        "id": "355f109c-76ea-4fb2-acc4-99521e8216db"
    },
    {
        "author": "王洋",
        "paragraphs": [
            "万仞苍崖走玉蚪，急催诗句已难酬。",
            "禅心不肯随波浪，犹道桥流水不流。"
        ],
        "title": "再题栖贤桥",
        "id": "d6ff50a9-4c26-4a08-ada2-f3d0107a34af"
    },
    {
        "author": "王洋",
        "paragraphs": [
            "一年春又转头空，前信花催后信风。",
            "花坞老人诗力健，好留春住莫匆匆。"
        ],
        "title": "问花坞",
        "id": "e372ba0b-a63d-469f-b356-01a338b1ac32"
    },
    {
        "author": "王洋",
        "paragraphs": [
            "频阳田宅就荒墟，十室居人九室虚。",
            "骠骑将军无甲第，书名竹帛又何如。"
        ],
        "title": "故市  其一",
        "id": "012f8c90-b145-4080-8ed9-241054da6e62"
    },
    {
        "author": "王洋",
        "paragraphs": [
            "樵牧无人记故侯，崎崎林壑水经邱。",
            "道傍若问王承福，应叹人间万事休。"
        ],
        "title": "故市  其二",
        "id": "7c97052b-abd4-4218-85b1-1085e01eb708"
    },
    {
        "author": "王洋",
        "paragraphs": [
            "门外车轮日往还，忙中尘土静中闲。",
            "不栽松竹分遮帐，应要开门便见山。"
        ],
        "title": "乐平道中朱门当道诗二首  其一",
        "id": "3dd18a72-f392-4ac5-b00a-e890877ae163"
    },
    {
        "author": "王洋",
        "paragraphs": [
            "畴昔操戈列战场，人间无处避披攘。",
            "门横官道长安堵，端为无心害虎狼。"
        ],
        "title": "乐平道中朱门当道诗二首  其二",
        "id": "f6fee341-60b1-48aa-86cd-d5d9143430eb"
    },
    {
        "author": "王洋",
        "paragraphs": [
            "曾忆山城政在前，人传遗事总依然。",
            "重逢兰若栖迟处，只有窗前竹似贤。"
        ],
        "title": "寻赵安道旧居赵与予为昭武隔政交承窗前种竹尚存壁间有题字丁宁主僧爱竹因以有感二首  其一",
        "id": "7eaf5639-9fde-472d-9b63-dc3a996a49db"
    },
    {
        "author": "王洋",
        "paragraphs": [
            "周家卜政几专城，曾见长身掩重名。",
            "但愿常教刘向在，不应异姓敢争盟。"
        ],
        "title": "寻赵安道旧居赵与予为昭武隔政交承窗前种竹尚存壁间有题字丁宁主僧爱竹因以有感二首  其二",
        "id": "02035d1d-0759-422b-97aa-824aa1174bfd"
    },
    {
        "author": "王洋",
        "paragraphs": [
            "全师何日凿新泉，浇涤尘埃是胜缘。",
            "恐为师无均济力，长招官索欠租钱。"
        ],
        "title": "催老泉凿井",
        "id": "5b126860-6d0d-4f6b-b9e4-baa7f668ddf5"
    },
    {
        "author": "王洋",
        "paragraphs": [
            "偶因斗暖重寒候，得见笼烟带雾花。",
            "却恨经春长闭户，等闲风雨不离家。"
        ],
        "title": "何叔远置酒约游后山值雨",
        "id": "401c778c-ac31-4e95-bb3d-38442fc08d4d"
    },
    {
        "author": "王洋",
        "paragraphs": [
            "小筑青冥不厌劳，松拖紫翠竹牵梢。",
            "仙郎不忆青绫被，辛苦江头一把茅。"
        ],
        "title": "屋初立木过安仁见之约再过不果聊寄二诗以见意  其一",
        "id": "d122b69a-6da0-412e-b5eb-91ad77a55571"
    },
    {
        "author": "王洋",
        "paragraphs": [
            "浪泊空成两鬓华，要须收拾老生涯。",
            "近闻洗足祇园社，庵外无人管落花。"
        ],
        "title": "屋初立木过安仁见之约再过不果聊寄二诗以见意  其二",
        "id": "e47fbf55-46f5-4bbb-8d17-3bd4471a405e"
    },
    {
        "author": "王洋",
        "paragraphs": [
            "射策枫庭正妙年，一官聊作地行仙。",
            "雷门鸣处无枹皷，勤劝春鉏种象田。"
        ],
        "title": "送龚清太尉上虞",
        "id": "b24259cb-6cdb-4619-831c-8b49e9a4dc61"
    },
    {
        "author": "王洋",
        "paragraphs": [
            "酒熟招期胜士开，锦溪词伯是仙才。",
            "衰颜野老无酬对，若有新诗却寄来。"
        ],
        "title": "陈粹中再约重阳之集既不果赴以诗寄之二首  其一",
        "id": "ec03fe99-0861-48af-aac0-da9d4ceaee17"
    },
    {
        "author": "王洋",
        "paragraphs": [
            "九月南州菊未黄，年年长待饱经霜。",
            "使君著意勤招客，催促篱间日夜忙。"
        ],
        "title": "陈粹中再约重阳之集既不果赴以诗寄之二首  其二",
        "id": "9d6f4967-83a3-464c-8bb2-2d95855817b5"
    },
    {
        "author": "王洋",
        "paragraphs": [
            "舍南舍北逢秋雨，十日相望不出门。",
            "闻自新凉罢汤熨，秖今含哺弄儿孙。"
        ],
        "title": "以诗问谹父病五首  其一",
        "id": "0d44fe59-aa74-4b02-873a-c5e4ed9971a8"
    },
    {
        "author": "王洋",
        "paragraphs": [
            "病为世上真良药，佛是人间大道师。",
            "十八师兄齐饱后，却言无病可医治。"
        ],
        "title": "以诗问谹父病五首  其二",
        "id": "07b37447-a512-4ba1-a690-170e9501ba7c"
    },
    {
        "author": "王洋",
        "paragraphs": [
            "闲门岁满常驱廹，事外那容免剥肤。",
            "为问赤城香火客，不知还欠药钱无。"
        ],
        "title": "以诗问谹父病五首  其三",
        "id": "d54c545d-50fa-4a13-95c0-2f649f956212"
    },
    {
        "author": "王洋",
        "paragraphs": [
            "满目溪山醉复醒，虚怀长羨少经营。",
            "相如病起忘消渴，一任沱江过锦城。"
        ],
        "title": "以诗问谹父病五首  其四",
        "id": "7eaf0ef3-c89c-43c3-bb0d-1dad7819ec2b"
    },
    {
        "author": "王洋",
        "paragraphs": [
            "不与红尘费梦思，白云流水有心期。",
            "吟君细与鸥盟句，病起全胜未病时。"
        ],
        "title": "以诗问谹父病五首  其五",
        "id": "114f4f60-cbf8-4b7d-982f-f34d38ee71b2"
    },
    {
        "author": "王洋",
        "paragraphs": [
            "鲁公世取龟蒙地，宜有田文出相门。",
            "恰似夷吾起江左，封胡羯末尽兰孙。"
        ],
        "title": "再赋前韵五首  其一",
        "id": "7e89d83b-b99b-4094-8e26-91b542a45146"
    },
    {
        "author": "王洋",
        "paragraphs": [
            "子美才髙不自期，却言苏李是吾师。",
            "若人欲逞兰苕句，试掣鲸鱼与对治。"
        ],
        "title": "再赋前韵五首  其二",
        "id": "f38a9985-488e-4b12-a88b-d5ef571f0a9a"
    },
    {
        "author": "王洋",
        "paragraphs": [
            "卫玠神清玉不如，非同杜乂鬬肌肤。",
            "十篇冰玉傅青史，便是神清得似无。"
        ],
        "title": "再赋前韵五首  其三",
        "id": "10787973-a620-4308-a5d3-03f2547156f5"
    },
    {
        "author": "王洋",
        "paragraphs": [
            "髙卧江滨百虑清，独于诗思尚营营。",
            "不劳刻楮三年力，攻破刘郎五字城。"
        ],
        "title": "再赋前韵五首  其四",
        "id": "4f3f5200-35fa-4ac8-b430-6a4a738064b5"
    },
    {
        "author": "王洋",
        "paragraphs": [
            "粉闱词客伯牙子，碧落老人钟子期。",
            "幸有园林穷胜事，不妨钟鼓乐清时。"
        ],
        "title": "再赋前韵五首  其五",
        "id": "d97309da-804a-4508-8edd-01ff688ba0e3"
    },
    {
        "author": "王洋",
        "paragraphs": [
            "济世儒先道不贫，白袍古制搭乌巾。",
            "尘埃陌上无闲地，信是山林好著身。"
        ],
        "title": "晁升道将还旴江先以二诗见意  其一",
        "id": "391914aa-0c4f-4cad-9355-5fb1ed2aca86"
    },
    {
        "author": "王洋",
        "paragraphs": [
            "只说归期为底忙，春风九奏奉花王。",
            "芳菲莫管前驱尽，末后殷勤最久长。"
        ],
        "title": "晁升道将还旴江先以二诗见意  其二",
        "id": "b58e7bf0-9ca8-48d5-91b0-631478d1f17b"
    },
    {
        "author": "王洋",
        "paragraphs": [
            "独自开门自看山，旋添花草满柴关。",
            "不须竹院寻僧话，只访先生亦自闲。"
        ],
        "title": "偶同季文刑部访仲成秘校因韵",
        "id": "a19d3bf8-6307-441b-956e-f274630e2a49"
    },
    {
        "author": "王洋",
        "paragraphs": [
            "南北相望恨日疏，经时不见意何如。",
            "喜闻髙阁扶衰杖，竹院秋光渐破除。"
        ],
        "title": "问讯吉父六首  其一",
        "id": "6012c853-d322-43d3-b9a3-1328d05a66ec"
    },
    {
        "author": "王洋",
        "paragraphs": [
            "身世兼忘了幻因，饱闻尘网不关身。",
            "病根未解依谁住，试向毘耶问主人。"
        ],
        "title": "问讯吉父六首  其二",
        "id": "2c93f229-6068-444e-8739-f7f6be39ec29"
    },
    {
        "author": "王洋",
        "paragraphs": [
            "偃仆跳梁太自粗，从渠穷技逞揶揄。",
            "会须闻见都忘尽，看打虚空得住无。"
        ],
        "title": "问讯吉父六首  其三",
        "id": "f4cd4c51-88d8-4175-893c-6d833d08f5e1"
    },
    {
        "author": "王洋",
        "paragraphs": [
            "晚雨萧萧只傍簷，此身无病亦凄然。",
            "若人心在悲欢外，却是清凉八月天。"
        ],
        "title": "问讯吉父六首  其四",
        "id": "24282ce5-2307-4a75-83b7-d039d1cf8c65"
    },
    {
        "author": "王洋",
        "paragraphs": [
            "费尽工夫意未亲，团栾说处是天真。",
            "不堪儿女来看病，生怕厐翁不度人。"
        ],
        "title": "问讯吉父六首  其五",
        "id": "600c70f6-a920-49f3-a314-28dc5aea7720"
    },
    {
        "author": "王洋",
        "paragraphs": [
            "前言在耳不应忘，秋向南坡历上方。",
            "九日篱边花未透，中秋雨霁月新凉。"
        ],
        "title": "问讯吉父六首  其六",
        "id": "3d55410c-ef51-4bba-8f90-119a4182abcf"
    },
    {
        "author": "王洋",
        "paragraphs": [
            "永丰西角绿丝垂，尽日无人可得知。",
            "闻道棃园采新曲，长安十様画宫眉。"
        ],
        "title": "闻秀实归自临安有新作戏以小诗寄之四首  其一",
        "id": "cfb4c9c8-2398-4c55-af16-edb3b1376f6b"
    },
    {
        "author": "王洋",
        "paragraphs": [
            "宫粧十様向眉头，传道人间不解愁。",
            "说与眉端向人意，元和才子旧风流。"
        ],
        "title": "闻秀实归自临安有新作戏以小诗寄之四首  其二",
        "id": "37f0304a-6dbf-44e0-82a7-4f7032829f98"
    },
    {
        "author": "王洋",
        "paragraphs": [
            "才子风流是当家，曾传旧语到天涯。",
            "文章烂漫铺红锦，合向天边弄彩霞。"
        ],
        "title": "闻秀实归自临安有新作戏以小诗寄之四首  其三",
        "id": "ec1d7d64-5ebf-4d57-b0c9-0e71629ecb94"
    },
    {
        "author": "王洋",
        "paragraphs": [
            "天边五色彩霞新，笔下应无笔外尘。",
            "一曲奏时天一笑，光摇柳宿万枝春。"
        ],
        "title": "闻秀实归自临安有新作戏以小诗寄之四首  其四",
        "id": "4620a7ec-2a65-453b-8e06-6ee6a00d0f99"
    },
    {
        "author": "王洋",
        "paragraphs": [
            "澹泊因缘亦破除，风情心绪尚贪书。",
            "越山不作功名债，硬忍饥寒计不疏。"
        ],
        "title": "和寄钱稷臣二首  其一",
        "id": "5031a2e2-701d-45d8-b66c-626deff201af"
    },
    {
        "author": "王洋",
        "paragraphs": [
            "白酒东家一饭余，仙翁题字石榴书。",
            "知君招饮先歌曲，莫道神仙世味疏。"
        ],
        "title": "和寄钱稷臣二首  其二",
        "id": "21957d38-3df3-45ee-8d98-06683630b9ea"
    },
    {
        "author": "王洋",
        "paragraphs": [
            "雪酿寒浆冻结醅，独谣兴懒自持杯。",
            "聊凭书诘徐居士，许折梅花不寄来。"
        ],
        "title": "寄徐明叔郎中",
        "id": "ae781c89-58c0-485b-902d-cd5625a018e7"
    },
    {
        "author": "王洋",
        "paragraphs": [
            "堂前双石瞻金印，砌下孤峰记好诗。",
            "春入瓮醅夸曲糵，雪浮盏面压枪旗。"
        ],
        "title": "上谹父郎中二首  其一",
        "id": "0d62d4fd-ccda-419f-9d94-a81306d36931"
    },
    {
        "author": "王洋",
        "paragraphs": [
            "湘江又见承明客，青嶂谁刊岳麓诗。",
            "双旆到时鸿雁少，洞庭春水照旌旗。"
        ],
        "tags": [
            "洞庭湖"
        ],
        "title": "上谹父郎中二首  其二",
        "id": "39d9253a-7301-48f5-a8d4-47c7ef955781"
    },
    {
        "author": "王洋",
        "paragraphs": [
            "自怜双目眯尘沙，老欲依僧半在家。",
            "世上何人销永日，如君七轴妙莲华。"
        ],
        "title": "大明老僧年七十五日诵法华一部",
        "id": "a59ad7f0-bd8e-401e-822f-25cfd6192674"
    },
    {
        "author": "王洋",
        "paragraphs": [
            "会稽笔法老无尘，今代闲闲是后身。",
            "只有爱鹅缘已尽，举群还付向来人。"
        ],
        "title": "闲闲公为上清宫道士写经幷以所养鹅群付之诸公有诗某亦同作",
        "id": "5a940e87-73f2-4e3e-a14c-5bb16367dcbe"
    },
    {
        "author": "王洋",
        "paragraphs": [
            "不费黄庭一卷经，经年门外戏波轻。",
            "殷勤送上孤峰顶，去伴天鹅云外行。"
        ],
        "title": "忆送双鹅怀玉作长生鹅",
        "id": "47fb0f2d-1784-454b-9ea8-545dac457017"
    },
    {
        "author": "王洋",
        "paragraphs": [
            "绿水波浮雪羽光，只今便住白云乡。",
            "争前故眼如相恋，莫是空髙少稻梁。"
        ],
        "title": "别双鹅",
        "id": "c653c16e-889d-4772-ad28-dbcae486f521"
    },
    {
        "author": "王洋",
        "paragraphs": [
            "静闻孤卓漏声迟，午转花阴昼景移。",
            "能事莫忧身不足，人间不用石榴皮。"
        ],
        "title": "赠笔工周宣",
        "id": "5f2d74bb-5a2e-48fd-90c6-9f7b9553975c"
    },
    {
        "author": "王洋",
        "paragraphs": [
            "玉皇案吏去纷纷，舟到三山有几人。",
            "西掖文章推独步，早归丹陛演经纶。"
        ],
        "title": "吴使君",
        "id": "31d38e02-ab61-46c1-8832-742b2c428dd2"
    },
    {
        "author": "王洋",
        "paragraphs": [
            "草鞋踏破世间尘，乞饭因缘不为身。",
            "一路春风好消息，不知此事付何人。"
        ],
        "title": "化僧求诗往宣城",
        "id": "e43cbed1-d969-44df-bea4-1f39455d4bd0"
    },
    {
        "author": "王洋",
        "paragraphs": [
            "一瓶一钵远山寒，野路梅花已向残。",
            "自古吴门十万户，莫疑开口告人难。"
        ],
        "title": "僧求诗往平江",
        "id": "0d551b34-0e94-47cc-8607-a0dd678d7814"
    },
    {
        "author": "王洋",
        "paragraphs": [
            "千家名满百家村，细说淮南欲断魂。",
            "师到乡关勤问讯，古人今有几人存。"
        ],
        "title": "送乡僧证缘归山阳",
        "id": "f13345a1-b58b-422e-b911-7660967b382b"
    },
    {
        "author": "王洋",
        "paragraphs": [
            "平生老信爱颠狂，觉子而今继道场。",
            "坐断前溪去来路，为谁辛苦为谁忙。"
        ],
        "title": "赠廨院主僧",
        "id": "036f7bca-9598-456d-8578-a95c407fcabb"
    },
    {
        "author": "王洋",
        "paragraphs": [
            "山在云中人在山，人居山与白云闲。",
            "也须认得瑶田路，方见青云一望间。"
        ],
        "title": "下云居至瑶田戏赠圆老",
        "id": "5b5992a2-4080-480c-b11a-e8b37a0d75f1"
    },
    {
        "author": "王洋",
        "paragraphs": [
            "安乐窝前安乐僧，一轮明月一枯藤。",
            "与他整顿山林了，更上孤峰第一层。"
        ],
        "title": "戏伸监院伸宣力甚勤圆老有传衣之意",
        "id": "941d2985-ae64-4665-b154-6b6c0b2a43c0"
    },
    {
        "author": "王洋",
        "paragraphs": [
            "海上孤峰一剑铓，从来匣里自韬光。",
            "如今直面相呈处，怀玉山头春草长。"
        ],
        "title": "赠宣上人二首  其一",
        "id": "75fb3410-791b-4de4-bdba-0c66372457eb"
    },
    {
        "author": "王洋",
        "paragraphs": [
            "袖被腾腾粥饭师，无人曾见下山时。",
            "相逢只道无能解，肯作红楼应制诗。"
        ],
        "title": "赠宣上人二首  其二",
        "id": "fd5fb923-2063-44da-9830-54b01ae99e59"
    },
    {
        "author": "王洋",
        "paragraphs": [
            "锦心绣口绝铅华，白㲲铜缾古梵家。",
            "宴坐无人问消息，有时敲板唤玄沙。"
        ],
        "title": "赠栖贤僧二首  其一",
        "id": "240b23cf-6965-4d6f-8fb4-d58028da11fc"
    },
    {
        "author": "王洋",
        "paragraphs": [
            "暖风吹律百花新，何处芳菲不动人。",
            "到底雄丹有家法，风流不是一般春。"
        ],
        "title": "赠栖贤僧二首  其二",
        "id": "c3aa54f5-993c-4076-a7f3-a0d4528a8b54"
    },
    {
        "author": "王洋",
        "paragraphs": [
            "事随过眼尘常静，愁不关心梦更清。",
            "八十五年香火社，残经七卷席平生。"
        ],
        "title": "老僧年八十五诵经度僧今五十八年一室翛然日诵法华数过因题壁间",
        "id": "d3f52c62-12a6-4a82-9a75-d4785573a7d9"
    },
    {
        "author": "王洋",
        "paragraphs": [
            "自方国小难回袖，不畏秦彊欲奏盆。",
            "遥想调琴堂上日，仁风曾使满千门。"
        ],
        "title": "酬伯氏再用前韵",
        "id": "a757be72-41f6-44ed-a1a0-ed7f18fb7b42"
    },
    {
        "author": "王洋",
        "paragraphs": [
            "初传巖谷声犹静，乍转松篁韵更清。",
            "莫遣幽人破幽梦，梦中荣辱一般轻。"
        ],
        "title": "和赋秋声",
        "id": "2d09c604-581d-4126-b093-c7d663a75bcd"
    },
    {
        "author": "王洋",
        "paragraphs": [
            "色分姑射冰肌外，味在金僊露掌中。",
            "乞与佳人润粧脸，两家春色一般风。"
        ],
        "title": "次韵曾吉父食酥二首  其一",
        "id": "87b09656-79c4-4e0b-b2fe-2fddad062fec"
    },
    {
        "author": "王洋",
        "paragraphs": [
            "闻道金城煮𨢎䤙，贡包长伴雨儿梨。",
            "即今万里风流在，浙水东头又浙西。"
        ],
        "title": "次韵曾吉父食酥二首  其二",
        "id": "88a4389a-ff3b-45e6-95c0-e6cfec8dd7f4"
    },
    {
        "author": "王洋",
        "paragraphs": [
            "文人运化得天然，九酝香醪自日边。",
            "分与诗人浇舌本，不妨石涧一杯泉。"
        ],
        "title": "和曾吉父以诗谢郑顾道送酒二首  其一",
        "id": "519bd44e-f524-444f-ad12-d8d85efdcc53"
    },
    {
        "author": "王洋",
        "paragraphs": [
            "南浦红蕖色欲然，北山僧枕梦无边。",
            "醉郷境界无南北，不用移封向酒泉。"
        ],
        "title": "和曾吉父以诗谢郑顾道送酒二首  其二",
        "id": "bb3e43b9-c989-489b-a8ce-2f61817a3d02"
    },
    {
        "author": "王洋",
        "paragraphs": [
            "沙觜冰消水上波，春风初不奈梅何。",
            "雪中犹恐迷真色，残雪如今得似么。"
        ],
        "title": "和曾吉父求梅于谹父二章  其一",
        "id": "153e6a36-cc04-4a7b-9192-82c72fbd64f8"
    },
    {
        "author": "王洋",
        "paragraphs": [
            "春入茶山梦未回，闲情独爱一枝梅。",
            "团圞要共邻僧借，不怕铜缾带月来。"
        ],
        "title": "和曾吉父求梅于谹父二章  其二",
        "id": "61f18180-54da-4084-88cc-581c035f20e6"
    },
    {
        "author": "王洋",
        "paragraphs": [
            "云海堂前饭鼓忙，头陀巖下客船香。",
            "长因笋蕨甜如蜜，引得游山潘孟阳。"
        ],
        "title": "和吉父韵谢谹父煮菜二首  其一",
        "id": "b48cb8f7-96fe-43cf-9c20-8092d7940080"
    },
    {
        "author": "王洋",
        "paragraphs": [
            "手把长镵斸白云，无苗黄独不胜珍。",
            "赐香堂上春风在，谢尔浮山识故人。"
        ],
        "title": "和吉父韵谢谹父煮菜二首  其二",
        "id": "594058ff-2934-49e2-b64f-65a0509128ae"
    },
    {
        "author": "王洋",
        "paragraphs": [
            "白玉堂中昼漏迟，小姑新学竹枝词。",
            "中郎笔力髙千丈，不称诗情不作诗。"
        ],
        "title": "次曾谹父韵二首  其一",
        "id": "16d61d0e-c822-44d9-a561-57d4bcb4570a"
    },
    {
        "author": "王洋",
        "paragraphs": [
            "凤尾花牋白凤新，元和才子赋阳春。",
            "茶山居士贪禅寂，悮却江头解佩人。"
        ],
        "title": "次曾谹父韵二首  其二",
        "id": "ea16f9e1-c072-4f42-b9f6-0a81bc1f83fe"
    },
    {
        "author": "王洋",
        "paragraphs": [
            "垣衣侵砌竹穿墙，日日萧条气运凉。",
            "急雨满池鸣两部，幽奇不独水云乡。"
        ],
        "title": "和曾谹父庚伏书怀六首  其一",
        "id": "6c08fc35-9b4c-48cd-8ab9-fea524ad65d6"
    },
    {
        "author": "王洋",
        "paragraphs": [
            "吴兴水郭芰荷隄，别后扁舟去岸迷。",
            "莫讶道人新活计，亦看粉面照清溪。"
        ],
        "title": "和曾谹父庚伏书怀六首  其二",
        "id": "ff2ff9c3-1c76-42e9-8816-d3d874b839d9"
    },
    {
        "author": "王洋",
        "paragraphs": [
            "绿漪平涨小桥头，红蓼花鲜杜若洲。",
            "便唤画师来貌取，不须云梦泽南州。"
        ],
        "title": "和曾谹父庚伏书怀六首  其三",
        "id": "6bd56d14-8e9a-4ce1-9d7f-64ea10585560"
    },
    {
        "author": "王洋",
        "paragraphs": [
            "仙翁服食久遗年，且作童儿戏眼前。",
            "井上辘轳休轧轧，簷间风露自溅溅。"
        ],
        "title": "和曾谹父庚伏书怀六首  其四",
        "id": "14189d42-b92e-470c-99bc-6f3b3a81cc37"
    },
    {
        "author": "王洋",
        "paragraphs": [
            "皇家休符彻象纬，河上五老飞人间。",
            "即今三老不住世，赖有两峰髙玉山。"
        ],
        "title": "和曾谹父庚伏书怀六首  其五",
        "id": "10b7ac2c-042d-4a17-8512-82221c6c2815"
    },
    {
        "author": "王洋",
        "paragraphs": [
            "申郎句法祖师意，取玉凿山开混茫。",
            "疏帘清簟半云雨，卧听天籁生虚凉。"
        ],
        "title": "和曾谹父庚伏书怀六首  其六",
        "id": "5fe6164d-5d6d-4498-9d9c-84cfcf1e16d9"
    },
    {
        "author": "王洋",
        "paragraphs": [
            "共醉元龙百尺楼，方知尘世已髙秋。",
            "举头把酒问明月，许我乘风归去不。"
        ],
        "title": "和谹父楼字",
        "id": "f6dc7b77-d9d5-49b1-95c9-ee112be80cbb"
    },
    {
        "author": "王洋",
        "paragraphs": [
            "海上群仙锦旋襴，舞余掷出紫金盘。",
            "人心自爱休分别，未必全输昨夜看。"
        ],
        "title": "和曾谹父约八月十六日看月",
        "id": "6444b9df-d533-4196-9136-91555ff7deb1"
    },
    {
        "author": "王洋",
        "paragraphs": [
            "旋坼金泥不满杯，明知不自酒泉来。",
            "后房彩女弓鞋窄，持得金莲案上开。"
        ],
        "title": "以酒饷谹父蒙以绝句为谢因次韵幷叙送行之意时欲往吴中二首  其一",
        "id": "a09afd69-914f-424d-990b-890b234d4cf6"
    },
    {
        "author": "王洋",
        "paragraphs": [
            "诗满花牋酒满杯，吴中应喜使君来。",
            "马蹄归踏青霜滑，早趁江梅次第开。"
        ],
        "title": "以酒饷谹父蒙以绝句为谢因次韵幷叙送行之意时欲往吴中二首  其二",
        "id": "200f9307-fb1c-4fa3-a484-bd1647f3fc78"
    },
    {
        "author": "王洋",
        "paragraphs": [
            "林屋仙丹色外妍，清泉香雾总堪怜。",
            "不知自落人间后，三寸黄金直几钱。"
        ],
        "tags": [
            "洞庭湖"
        ],
        "title": "和谹父分洞庭柑",
        "id": "2cd1a662-1fd5-4c52-a284-df732715c8b7"
    },
    {
        "author": "王洋",
        "paragraphs": [
            "东冈凖拟太丘来，竹洗尘根石拂苔。",
            "好客风廊俱有分，只愁髙唱不容陪。"
        ],
        "title": "秀实监丞复寄二篇讥商彦不至亦微见及因次韵酬谢",
        "id": "4bbbeb08-52f1-47f3-9405-bfc83794e38c"
    },
    {
        "author": "王洋",
        "paragraphs": [
            "旧喜三周贪好客，争如一叟促归程。",
            "长亭日晚相望处，一片平湖泠浸星。"
        ],
        "title": "秀实寄两绝来招嘉彦嘉彦未回輙次韵  其一",
        "id": "52023212-738f-432b-a9b7-34f33b1a888b"
    },
    {
        "author": "王洋",
        "paragraphs": [
            "长道相思苦不开，故从百里泛舟来。",
            "如何不见稽山老，却道心因兴尽回。"
        ],
        "title": "秀实寄两绝来招嘉彦嘉彦未回輙次韵  其二",
        "id": "c744fdff-1f09-4bf5-b8cb-124ba398516a"
    },
    {
        "author": "王洋",
        "paragraphs": [
            "老觉浮云念不萌，君才岂合后诸生。",
            "从教罪我春秋法，不受诗人月旦评。"
        ],
        "title": "和张直可投诗十首  其一",
        "id": "0eb70732-cbf8-4701-aa95-ca112cc63eaa"
    },
    {
        "author": "王洋",
        "paragraphs": [
            "声犹在耳鸟关关，过眼庭阴作午班。",
            "香篆静中便细看，绿萝新处得髙攀。"
        ],
        "title": "和张直可投诗十首  其二",
        "id": "aa982df6-db58-45ee-bfa5-e755558510fb"
    },
    {
        "author": "王洋",
        "paragraphs": [
            "富平学满书三箧，辅嗣功成易六爻。",
            "闻说短檠书细字，不须灯火入凉郊。"
        ],
        "title": "和张直可投诗十首  其三",
        "id": "d153707b-2c4d-4b13-9765-a5783294c6e6"
    },
    {
        "author": "王洋",
        "paragraphs": [
            "廛音解作障耳雾，佳客能开病眼明。",
            "一轴收藏比珍贶，不妨掷地亦金声。"
        ],
        "title": "和张直可投诗十首  其四",
        "id": "bc314aa2-cd02-45f2-80e7-8f4f92c72310"
    },
    {
        "author": "王洋",
        "paragraphs": [
            "牛衣泣卧伤君子，华衮髙名亦丈夫。",
            "但使如云双翼在，它年九万是鹏图。"
        ],
        "title": "和张直可投诗十首  其五",
        "id": "9a3fb2b0-f87a-43e6-849c-1659b0b1d05b"
    },
    {
        "author": "王洋",
        "paragraphs": [
            "小试成均书一封，女娲五采不言功。",
            "青云事业期它日，觞豆规模是小忠。"
        ],
        "title": "和张直可投诗十首  其六",
        "id": "bebb28c9-e967-4b03-9106-6199b98f7b82"
    },
    {
        "author": "王洋",
        "paragraphs": [
            "润入图书麦向辰，如今此腹又孤人。",
            "余风更与留春在，时照红英作醉裀。"
        ],
        "title": "和张直可投诗十首  其七",
        "id": "a1150745-3d0d-41fb-90c0-a122ae3adb17"
    },
    {
        "author": "王洋",
        "paragraphs": [
            "误身人道是儒冠，穏称圆冠我愧难。",
            "颜歜起居皆富贵，惠施文字独芝兰。"
        ],
        "title": "和张直可投诗十首  其八",
        "id": "edff9312-b6a0-4251-bf7b-ea7ab20efe95"
    },
    {
        "author": "王洋",
        "paragraphs": [
            "楚楚才名六尺身，此间襟度有殊珍。",
            "缾无余粟难论富，箧有风光不似贫。"
        ],
        "title": "和张直可投诗十首  其九",
        "id": "cc1f9afa-71f2-425d-a285-841622ee672e"
    },
    {
        "author": "王洋",
        "paragraphs": [
            "老去独怜南涧竹，闲来不费北山移。",
            "年颜攻我真无赖，富贵寻君好自持。"
        ],
        "title": "和张直可投诗十首  其一○",
        "id": "a18c026f-c9e1-42cc-9235-c2fce61282e3"
    },
    {
        "author": "王洋",
        "paragraphs": [
            "君有轻舠恰称身，我家亦有岭头云。",
            "君云容易能分我，亦有吾云可寄君。"
        ],
        "title": "戏和虞卿",
        "id": "1ea60856-fc93-42e5-8552-4810440b4379"
    },
    {
        "author": "王洋",
        "paragraphs": [
            "寒谷由来不识春，可怜金殿解宫轩。",
            "哀王孙有秋来月，几处愁人不掩门。"
        ],
        "title": "和张平甫韵",
        "id": "e71348df-7dcc-4735-9a66-a2971afafba7"
    },
    {
        "author": "王洋",
        "paragraphs": [
            "一百五十节欲近，二十四番风老时。",
            "莫因旧雨与新雨，闲却十枝幷五枝。"
        ],
        "title": "和卓季万寄示五绝宋德操为唱  其一",
        "id": "c34b01c3-c78c-4ff3-851f-06b9d00acfba"
    },
    {
        "author": "王洋",
        "paragraphs": [
            "静无余事可关情，快读新诗醉魄醒。",
            "太守文章真衮衮，参军衫鬓两青青。"
        ],
        "title": "和卓季万寄示五绝宋德操为唱  其二",
        "id": "19ebbbc3-c44c-4132-bc52-c5ae88916b96"
    },
    {
        "author": "王洋",
        "paragraphs": [
            "失计长松习用刚，一官才得鬓毛苍。",
            "酒醪不入缾空腹，始信鸱夷智虑长。"
        ],
        "title": "和卓季万寄示五绝宋德操为唱  其三",
        "id": "b8781299-8980-40ee-9704-3944185e3cad"
    },
    {
        "author": "王洋",
        "paragraphs": [
            "南国余寒有素期，年年隆腊只浮澌。",
            "还人春色九十日，红紫从它少后时。"
        ],
        "title": "和卓季万寄示五绝宋德操为唱  其四",
        "id": "a2b31722-b75f-4da3-ace6-5049e8510779"
    },
    {
        "author": "王洋",
        "paragraphs": [
            "红旆朝天彩色新，主人心在五湖春。",
            "君王不铸良金象，莫爱扁舟共载人。"
        ],
        "title": "和卓季万寄示五绝宋德操为唱  其五",
        "id": "9dfd3575-65d5-43f0-b9db-022d900c01e5"
    },
    {
        "author": "王洋",
        "paragraphs": [
            "黄粱未熟任推移，堪笑年年一局棋。",
            "说与山中老居士，从今樱笋岁相期。"
        ],
        "title": "和子楚二首  其一",
        "id": "8441de31-5044-4a21-bc74-4b2d639bf1f3"
    },
    {
        "author": "王洋",
        "paragraphs": [
            "我知黄卷能遮眼，岂识红襦解对棋。",
            "且要此心无黑白，怜渠胜负自相期。"
        ],
        "title": "和子楚二首  其二",
        "id": "4a376fbc-49ba-42d1-8693-399d4d6380a7"
    },
    {
        "author": "王洋",
        "paragraphs": [
            "家有千章敎子经，言无一字不堪行。",
            "有人志业坚如此，那不流传世上名。"
        ],
        "title": "和张文彦所寄二绝  其一",
        "id": "4342ad2a-c5fc-492e-a8a0-83f0588f6f76"
    },
    {
        "author": "王洋",
        "paragraphs": [
            "一枝一枝复一枝，造物捷敏功不迟。",
            "骥子熊儿谁得似，它年看诵少陵诗。"
        ],
        "title": "和张文彦所寄二绝  其二",
        "id": "2ee53de2-de61-4e10-9f28-5001944b80ab"
    },
    {
        "author": "王洋",
        "paragraphs": [
            "古涧久无轩冕梦，茶山参遍古今诗。",
            "江湖风月闲天地，不爱牙旗爱酒旗。"
        ],
        "title": "和曾吉父酬郑顾道韵",
        "id": "efdbe619-c5d7-42e9-a936-f290dbc7323c"
    },
    {
        "author": "王洋",
        "paragraphs": [
            "光禄文章寄小诗，爱闲不是傲当时。",
            "扁舟时过西溪曲，端为平居有所思。"
        ],
        "title": "和王仲髙遗丁求安二诗  其一",
        "id": "351a5597-0901-41de-b882-ffeb9263a34e"
    },
    {
        "author": "王洋",
        "paragraphs": [
            "未扣玄关隐士居，曾寻旧绣理天吴。",
            "自从拭目来冰鉴，悔为儿啼拆海图。"
        ],
        "title": "和王仲髙遗丁求安二诗  其二",
        "id": "16ab9b4b-20d7-41ab-8dee-e6182a58c8a4"
    },
    {
        "author": "王洋",
        "paragraphs": [
            "裴郎四海一轻舠，身寄浮家小动摇。",
            "蝴蝶不来闲处舞，知随春梦到云霄。"
        ],
        "title": "裴子再寄诗酬之",
        "id": "92930d97-842b-479d-90f3-8b674b7e677d"
    },
    {
        "author": "王洋",
        "paragraphs": [
            "篱间残菊旧令尹，霜后古柏严诸侯。",
            "梅花若不报春信，谁表东风第一流。"
        ],
        "title": "次郑丈韵又一小诗代简  其一",
        "id": "e56b5949-6038-4237-8512-245baaae93fc"
    },
    {
        "author": "王洋",
        "paragraphs": [
            "溪山堂上有约束，要待春日同暄妍。",
            "小梅恃爱犯颜色，独洗粉面当老拳。"
        ],
        "title": "次郑丈韵又一小诗代简  其二",
        "id": "915f8b4f-32f6-4f48-9a69-5075fbaf7ebb"
    },
    {
        "author": "王洋",
        "paragraphs": [
            "盍簪何啻得明龟，醉里呼曹自启扉。",
            "我保刳肠正藏六，到将无处得同归。"
        ],
        "title": "徐思远招客",
        "id": "7304a816-6b67-4424-b69e-b9831540d082"
    },
    {
        "author": "王洋",
        "paragraphs": [
            "芳菲本自竞年华，人老空将命乞花。",
            "分比雁行长作客，尽饶蜂暖似还家。"
        ],
        "title": "徐思远赵大猷寄梅以诗谢之次韵 和思远",
        "id": "e1b09a00-94e4-4155-b2ba-21dbcf4ece57"
    },
    {
        "author": "王洋",
        "paragraphs": [
            "蒲团纸帐老生涯，只看新诗胜看花。",
            "遥解知君得诗处，竹篱茅舍两三家。"
        ],
        "title": "徐思远赵大猷寄梅以诗谢之次韵 和大猷",
        "id": "17d519e7-c84d-47f2-86ac-f950512cc262"
    },
    {
        "author": "王洋",
        "paragraphs": [
            "黄巖贡篚鱼俎赤，浮玉僧盘豆酱寒。",
            "走送似呈花下客，看花容易别花难。"
        ],
        "title": "以假鲎豆豉送郑顾道",
        "id": "c3763bf8-665d-4ebf-99a6-823a3ceb4a79"
    },
    {
        "author": "王洋",
        "paragraphs": [
            "吴楚家山一水分，金山僧饭饱知闻。",
            "莼丝煮菜无消息，盐豉聊供旧使君。"
        ],
        "title": "以豆豉送谹父",
        "id": "12c8982a-e68a-4d23-81d3-23f548eef255"
    },
    {
        "author": "王洋",
        "paragraphs": [
            "我有江南素茧衣，中宵造化解潜移。",
            "隆冬必可独不死，分向苕溪雪闇时。"
        ],
        "title": "以纸衾寄叔飞代简",
        "id": "7b6a27a2-f206-4589-8c1d-a878680bfccd"
    },
    {
        "author": "王洋",
        "paragraphs": [
            "因雪成寒势未收，及时一醉比封侯。",
            "阳功亭毒无人见，已有春光亦信不。"
        ],
        "title": "苦寒得酒二首  其一",
        "id": "72ad33b0-e600-4c6a-baec-2a68af57f07d"
    },
    {
        "author": "王洋",
        "paragraphs": [
            "鲲鹏蜩鷃子知不，小大形殊各有俦。",
            "取醉尽情师李白，放言极力问庄周。"
        ],
        "title": "苦寒得酒二首  其二",
        "id": "ae447954-ec26-4e78-98a8-b0582a6287c2"
    },
    {
        "author": "王洋",
        "paragraphs": [
            "南枝未肯试瑶英，客枕愁闻屋瓦鸣。",
            "路断往来泥滑滑，相思聊寄一壶情。"
        ],
        "title": "雨中以一壶酒送汪养真秀才",
        "id": "4e98f4db-e1ca-4592-87b7-877abca2f174"
    },
    {
        "author": "王洋",
        "paragraphs": [
            "岷田到死无饥苦，软饱三杯醒又饥。",
            "我忍空肠谋换酒，为嫌惶恨没休时。"
        ],
        "title": "以芋易酒于应求",
        "id": "b8f0b590-520f-40f6-af98-30cf8fc203a0"
    },
    {
        "author": "王洋",
        "paragraphs": [
            "雪压寒根麦未黄，春催社瓮曲初香。",
            "若论本是同根物，好遣桄榔唤索郎。"
        ],
        "title": "以面换祖孝酒",
        "id": "bcb871da-c14a-4253-bec6-91da97d951bf"
    },
    {
        "author": "王洋",
        "paragraphs": [
            "溪涨蒲萄新拨醅，兴添野水入金杯。",
            "华严居士贪幽定，一线春丝唤起来。"
        ],
        "title": "幷寄季文以酒",
        "id": "5d87bf77-b849-4fc8-9b72-4ffdd7cbc1ac"
    },
    {
        "author": "王洋",
        "paragraphs": [
            "绛蜡融春扇欲开，恐君池阁独传杯。",
            "故将曼语招新句，望外春风作伴来。"
        ],
        "title": "再用前韵酬明叔寄梅幷酒",
        "id": "b9b9cb59-8222-4aff-9f60-11802b07c593"
    },
    {
        "author": "王洋",
        "paragraphs": [
            "冻思嚼蘂嗅寒芳，隔月春非道路长。",
            "作意开篱通野岸，等闲寻步到池塘。"
        ],
        "title": "梅",
        "id": "3b5fb1dc-cd0a-4baf-85d5-fbf9a439622c"
    },
    {
        "author": "王洋",
        "paragraphs": [
            "天工施春不爱惜，乐与枯槎借颜色。",
            "岁寒日晚律候严，已遣南枝报消息。"
        ],
        "title": "自县圃得梅花因成五绝  其一",
        "id": "f1526eba-43dc-4ec0-b499-7739c96c004a"
    },
    {
        "author": "王洋",
        "paragraphs": [
            "岁岁新花即旧花，生缘感旧自兴嗟。",
            "先春莫惮传消息，催促东君早转车。"
        ],
        "title": "自县圃得梅花因成五绝  其二",
        "id": "06826898-ab12-4914-a534-9bf76b75d06d"
    },
    {
        "author": "王洋",
        "paragraphs": [
            "春风欲转非容易，选取一枝作先使。",
            "试看欲发未发时，似与东君说心事。"
        ],
        "title": "自县圃得梅花因成五绝  其三",
        "id": "e161ce5e-7dda-40a4-9651-ca8d54152d8a"
    },
    {
        "author": "王洋",
        "paragraphs": [
            "我家阿大才名久，老笔能旋万斛舟。",
            "竹外试题清浅句，莫教何逊独风流。"
        ],
        "title": "自县圃得梅花因成五绝  其四",
        "id": "467ff1a7-d5bc-486d-84ae-b57997a9f3bd"
    },
    {
        "author": "王洋",
        "paragraphs": [
            "玄酒初传习骏奔，盐梅异用合先论。",
            "须留铁面攀墀力，莫为花开空断魂。"
        ],
        "title": "自县圃得梅花因成五绝  其五",
        "id": "0fe038dd-e2ec-44a0-b726-c9ff756ee643"
    },
    {
        "author": "王洋",
        "paragraphs": [
            "夜发前村君莫惜，晓与天花比真色。",
            "争先不是压群芳，秖恐群芳心自息。"
        ],
        "title": "以前韵再继五绝  其一",
        "id": "1c65fa32-965f-4773-8da6-69eccbb41ce5"
    },
    {
        "author": "王洋",
        "paragraphs": [
            "老眼非悭不爱花，惯逢开谢不须嗟。",
            "君看桃李成阴后，也自能回长者车。"
        ],
        "title": "以前韵再继五绝  其二",
        "id": "5861a860-39dc-4b08-aa42-b6ac9daff9ec"
    },
    {
        "author": "王洋",
        "paragraphs": [
            "风流比拟谈何易，未省尔曹堪作吏。",
            "曾闻一颂了刘伶，湖上七篇传盛事。"
        ],
        "title": "以前韵再继五绝  其三",
        "id": "65f61845-3457-460f-a4aa-82b18b54001a"
    },
    {
        "author": "王洋",
        "paragraphs": [
            "红紫纷纷难共席，芝兰冉冉或同舟。",
            "洛阳花谱今存否，借问谁居第一流。"
        ],
        "title": "以前韵再继五绝  其四",
        "id": "4d01f352-9e7d-40cc-862a-4ab4bef4fdcc"
    },
    {
        "author": "王洋",
        "paragraphs": [
            "春风待看百花奔，旧事知谁可共论。",
            "颜色不曾追俗好，从他蜂蝶自劳魂。"
        ],
        "title": "以前韵再继五绝  其五",
        "id": "a68f90ea-f51f-4610-aaa8-23fc698d1615"
    },
    {
        "author": "王洋",
        "paragraphs": [
            "向来冰艳敌寒空，直待春来试浅红。",
            "大抵一般标格在，两般颜色不须同。"
        ],
        "title": "和向监庙红梅  其一",
        "id": "ede981c8-fda4-48cc-aabc-39b5b5d14796"
    },
    {
        "author": "王洋",
        "paragraphs": [
            "已为春风一醉来，不知粧镜为谁开。",
            "虙妃只解如飘雪，也费陈王八斗才。"
        ],
        "title": "和向监庙红梅  其二",
        "id": "645169e2-a041-45f0-9b7f-115b65d16f54"
    },
    {
        "author": "王洋",
        "paragraphs": [
            "南人误种桃李栏，北人疑作杏花看。",
            "更须结子成佳实，留到清和伴牡丹。"
        ],
        "title": "和向监庙红梅  其三",
        "id": "1bfdee61-6c87-4e38-909a-7c1847c4130b"
    },
    {
        "author": "王洋",
        "paragraphs": [
            "比玉比冰俱未切，恰是红儿兼比雪。",
            "东君主掌不坚牢，也作堪怜也堪折。"
        ],
        "title": "再赋红梅",
        "id": "1e9f54b1-f051-4df5-90e0-180b47815a51"
    },
    {
        "author": "王洋",
        "paragraphs": [
            "一种佳名两字猜，蜜脾融液腊中开。",
            "雪花不敢迷真色，风格都缘不是梅。"
        ],
        "title": "郑顾道惠腊梅二首  其一",
        "id": "90323d3a-9246-4289-8fcc-75f1682e45aa"
    },
    {
        "author": "王洋",
        "paragraphs": [
            "长垂月帔别天阶，翦作金钟应律灰。",
            "世上语言无入处，好从天上觅诗来。"
        ],
        "title": "郑顾道惠腊梅二首  其二",
        "id": "1113cbcd-f6b5-412a-bc80-82278824dfc2"
    },
    {
        "author": "王洋",
        "paragraphs": [
            "驺玉团香移宝绡，凌风浥露势惊飘。",
            "从教不结千年实，且看尊前一味娇。"
        ],
        "title": "和赋千叶桃花二首  其一",
        "id": "f63a6873-dc8b-47e3-8da1-fa5e0f2f2f63"
    },
    {
        "author": "王洋",
        "paragraphs": [
            "才喜寻春又惜春，寻春眉展惜春颦。",
            "莫将颦笑为花用，处处平芜是醉裀。"
        ],
        "title": "和赋千叶桃花二首  其二",
        "id": "d9fd72df-f1c9-4480-87a6-5879b668dd83"
    },
    {
        "author": "王洋",
        "paragraphs": [
            "性根本自白环宫，分得天边一种红。",
            "比似将花供金粟，何如乞米送卢仝。"
        ],
        "title": "邻僧送桃花",
        "id": "c436591b-fa8d-4d19-8d19-d9d87c3c06a2"
    },
    {
        "author": "王洋",
        "paragraphs": [
            "人面看花花笑人，春风吹絮絮催春。",
            "韶华虽好多头绪，何似秋空不受尘。"
        ],
        "title": "携稚幼看桃花",
        "id": "b60d5a3e-456b-42d3-80d3-e19cd019d8a5"
    },
    {
        "author": "王洋",
        "paragraphs": [
            "郑人兰佩不须夸，自别团香擅国华。",
            "客枕莫疑无好梦，年年同有瑞香花。"
        ],
        "title": "赏瑞香催海棠五首  其一",
        "id": "68009453-a169-41cc-9260-ae085f495af8"
    },
    {
        "author": "王洋",
        "paragraphs": [
            "生无飞颔老蒿莱，惭愧君侯客燕开。",
            "面带凄凉无酒色，谁人信道赏花来。"
        ],
        "title": "赏瑞香催海棠五首  其二",
        "id": "de5f0a0b-ca6e-49e7-87a1-b1b71b05ffe8"
    },
    {
        "author": "王洋",
        "paragraphs": [
            "鲁国诸儒走月题，甘于圣学饱羹蔾。",
            "不知荷篠人归后，谁似张侯为割鸡。"
        ],
        "title": "赏瑞香催海棠五首  其三",
        "id": "9b8f784f-673e-4bba-b29f-73e878299d3f"
    },
    {
        "author": "王洋",
        "paragraphs": [
            "刺绣窗前午梦惊，骊驹堂上礼初成。",
            "旁无粉黛灯笼锦，顿解饥寒瓠子羹。"
        ],
        "title": "赏瑞香催海棠五首  其四",
        "id": "be114731-00b1-48b6-a691-df340cb52f3b"
    },
    {
        "author": "王洋",
        "paragraphs": [
            "卜昼弥文卜夜迟，前人明训后人师。",
            "海棠不守春秋法，髙烛偏宜照睡时。"
        ],
        "title": "赏瑞香催海棠五首  其五",
        "id": "13a3d44f-1718-47d3-b89c-a64cd09c3ecf"
    },
    {
        "author": "王洋",
        "paragraphs": [
            "画手三川著色浓，黄昏更在独围中。",
            "佳期落日连云合，艳采垂丝带缕红。"
        ],
        "title": "和吉父赋海棠三首  其一",
        "id": "5a9f15f4-7a5c-47a4-95d7-06aa5ca98312"
    },
    {
        "author": "王洋",
        "paragraphs": [
            "我愧留髠花恼客，君矜止广尉贪公。",
            "传呼径去孤风景，幸好看时不暂同。"
        ],
        "title": "和吉父赋海棠三首  其二",
        "id": "dad92ede-5f27-4840-be56-454a109f5ea5"
    },
    {
        "author": "王洋",
        "paragraphs": [
            "斫竹移松傍浅樊，牡丹时节尚轻寒。",
            "向家庭院花如锦，独为穷忙未得看。"
        ],
        "title": "和吉父赋海棠三首  其三",
        "id": "6346cbf9-5e65-45d9-b1e8-3bc890fa27f1"
    },
    {
        "author": "王洋",
        "paragraphs": [
            "春风随律入花房，三月淮南春昼长。",
            "闻道传呼催近侍，双垂罗袖引花王。"
        ],
        "title": "题范子济双头芍药二首  其一",
        "id": "9804d11b-511f-4646-a48f-da7b4a572b94"
    },
    {
        "author": "王洋",
        "paragraphs": [
            "赵家姊妹在椒房，宫漏春迟午梦长。",
            "淡拂蛾眉减脂粉，一般装束奉君王。"
        ],
        "title": "题范子济双头芍药二首  其二",
        "id": "7f6ffe5f-eeb6-44ee-8c48-b74158af44c6"
    },
    {
        "author": "王洋",
        "paragraphs": [
            "池塘雨涨暑风微，弄水红粧出水迟。",
            "五日便当分六月，韶村道上见开时。"
        ],
        "title": "红莲",
        "id": "d9593389-25c4-4b77-a58a-adcc4942dc7c"
    },
    {
        "author": "王洋",
        "paragraphs": [
            "中洲绝品旧闻名，瀹以寒泉雪乳轻。",
            "怪得道人长不睡，一瓯唤醒梦魂清。"
        ],
        "title": "题前寺中洲茶",
        "id": "3b1f11bc-29b4-4a8e-87f2-cd29c216f26b"
    },
    {
        "author": "王洋",
        "paragraphs": [
            "娇春意谓已坚牢，次第千林散锦袍。",
            "恐有天魔妬妍好，遽连风雨作粗豪。"
        ],
        "title": "邻园花成欲具旬会病未果二首  其一",
        "id": "d5c4b0e2-20cf-4461-8ecb-c2442c46bcab"
    },
    {
        "author": "王洋",
        "paragraphs": [
            "年从胀脉冷侵肌，强欲寻春怯自疑。",
            "衰病固知无可奈，不须妨我看花时。"
        ],
        "title": "邻园花成欲具旬会病未果二首  其二",
        "id": "acaa3027-4ea1-41b4-830f-4c573b090250"
    },
    {
        "author": "王洋",
        "paragraphs": [
            "暖风吹得也轻狂，连夜争开有底忙。",
            "困恨兰宵留宿酒，笑濡晓露试新粧。"
        ],
        "title": "明日沈干送花二枝续一章",
        "id": "68571b8b-5d63-4d67-969c-05aa479e6a10"
    },
    {
        "author": "王洋",
        "paragraphs": [
            "岁晚孤松辄自娱，排行金朵映苍须。",
            "不知风雨摧残后，曾有心情管领无。"
        ],
        "title": "问松",
        "id": "793ceb48-d684-4b6b-be9c-dffb4339da2b"
    },
    {
        "author": "王洋",
        "paragraphs": [
            "引啄苔池浴素翎，野田人远见精神。",
            "羽翰未到青霄路，料汝犹能忆故人。"
        ],
        "title": "逢伯氏旧鹤代赋",
        "id": "1f092815-a3ad-4b5d-8930-74470976dfbb"
    },
    {
        "author": "王洋",
        "paragraphs": [
            "塞外风烟能记否，天涯沦落自心知。",
            "眼中风物参差是，只欠江州司马诗。"
        ],
        "title": "琵琶洲",
        "id": "a0ee44bf-167a-4d25-9feb-56c2af6c8b8a"
    },
    {
        "author": "王洋",
        "paragraphs": [
            "不将台榭压城闉，争奈长淮四面春。",
            "闻道公余一吟啸，满天风月助精神。"
        ],
        "title": "熙台",
        "id": "8fe8b5cf-bc2b-4da6-a1d1-33f4c3529803"
    },
    {
        "author": "王洋",
        "paragraphs": [
            "爱奇造物剪琼瑰，为镇灵祠特地栽。",
            "事纪扬州千古胜，名居天下万花魁。",
            "何人斵却依然在，甚处移来不肯开。",
            "浪说八仙模样似，八仙安得有香来。"
        ],
        "title": "琼花",
        "id": "1e6d9774-3b50-43cd-be69-87ba065ca400"
    },
    {
        "author": "王洋",
        "paragraphs": [
            "秋木日动摇，秋容日脩整。",
            "况复白琳宫，焚香事幽屏。",
            "胡为彼美人，犯此清净境。",
            "仙官俨环珮，注目朝倒景。",
            "岂容正法眼，泛爱冶色靓。",
            "得非叶太清，宿念未灰冷。",
            "北斗春已足，三山梦初醒。",
            "曰鳞贵女子，俗目未可骋。",
            "惯听步虚词，生便浮馆静。",
            "那知羽衣人，文成伪心猛。",
            "记语东方儿，偷桃不可幸。",
            "共待月满除，萧萧散疏影。"
        ],
        "title": "观中芙蓉盛开",
        "id": "0c4c8883-d916-4cd8-a0dc-a9344f047663"
    },
    {
        "author": "僊上人",
        "paragraphs": [
            "男儿三十未有立，人世百年徒自劳。"
        ],
        "title": "句",
        "id": "a52f2f1d-9551-4f91-9e9a-e352f7abfee4"
    },
    {
        "author": "郑刚中",
        "paragraphs": [
            "修修窗前芦，孤瘦倚青玉。",
            "心虚知夜凉，风叶乱相触。",
            "使我入幽梦，如在江湖宿。",
            "方兹困炎曦，爱尔眼中绿。",
            "奈何柔脆姿，行犯秋气肃。",
            "霏霏霜露中，菱荷等摧覆。",
            "大抵无劲节，不及岁寒竹。"
        ],
        "title": "修修窗前芦",
        "id": "a4e053b4-e412-4a4c-908e-b51e95bcd020"
    },
    {
        "author": "郑刚中",
        "paragraphs": [
            "砌下两修竹，翠色含烟新。",
            "尽日肯相对，萧然如可人。",
            "清风动摇虚，亦不厌我贫。",
            "时时一相过，吹拂席上尘。",
            "二物有嘉意，慰我穷悴身。",
            "常观有道者，尚与鹿豕群。",
            "奚必广团聚，哄哄如飞蚊。",
            "清风与修竹，吾不失所亲。"
        ],
        "title": "砌下两修竹",
        "id": "0506caf6-d950-4a8e-a6ff-c7532017b624"
    },
    {
        "author": "郑刚中",
        "paragraphs": [
            "公诗如春风，著物便新好。",
            "春风常自然，初不费雕巧。",
            "又如荆山玉，不问多与少。",
            "传流落人间，皆作希世宝。",
            "吾独恨造物，生我殊不早。",
            "不得拜堂下，朝夕事洒埽。",
            "追扳邈难及，清泪出幽抱。"
        ],
        "title": "读坡诗",
        "id": "220ba109-d246-4f4d-a2f7-6f7d2071660d"
    },
    {
        "author": "郑刚中",
        "paragraphs": [
            "五月困暑湿，众谓如蒸炊。",
            "惟我坐幽堂，心志适所怡。",
            "开窗面西山，野水平清池。",
            "菱荷间蒲苇，秀色相因依。",
            "幽禽荫嘉木，水鸟时翻飞。",
            "文书任讨探，风静香如丝。",
            "此殆有至乐，难令俗子知。"
        ],
        "title": "书斋夏日",
        "id": "0fc28364-73e2-4015-9eb4-786c52a1558c"
    },
    {
        "author": "郑刚中",
        "paragraphs": [
            "寒生坐孤穷，浪迹远羁寓。",
            "千金买卜龟，所用良失措。",
            "如闻过瓜期，骞扬引雄翥。",
            "放直州县腰，阔作台省步。",
            "念欲拜公别，心往足不赴。",
            "铭肌荷恩知，痴坐乖礼数。",
            "可但颜甲厚，颇亦背芒负。",
            "梅雨五月寒，洄洄绿烟树。",
            "二岭遮梦魂，不到船行处。",
            "安得赴双桨，翩翩若鸥鹭。"
        ],
        "title": "寄别左与言",
        "id": "a4387188-a5ca-4575-b43f-4ca012b23e0a"
    },
    {
        "author": "郑刚中",
        "paragraphs": [
            "堂堂张侯好眉宇，照人冰玉无尘土。",
            "忆初解后共杯盘，姓字未通心已许。",
            "参商别后各天涯，屈指流年不胜数。",
            "何知策马忽东来，扣我柴扉叙寒暑。",
            "相亲颜色愈敷腴，不俗胸怀细倾吐。",
            "使人频岁饥渴心，如饮甘泉饷腵脯。",
            "吾生寒苦众所知，眼髙无人人不与。",
            "技穷渐觉蒲柳衰，进取一涂方首鼠。",
            "有心斸治土田园，束手抽身事农圃。",
            "荷鉏今亦粗成趣，颇有嘉蔬待春雨。",
            "所恨松根长茯苓，僻寂无人堪共煮。",
            "安得溪霜素月高，促膝与公长夜语。"
        ],
        "title": "寄赠张叔靖",
        "id": "398fb7ea-3763-4ae4-b83b-6e9ced0e37f4"
    },
    {
        "author": "郑刚中",
        "paragraphs": [
            "子美欲得广厦千万间，大庇天下寒士俱欢颜。",
            "嗟我一室久疏陋，风飘雨剥堵不环。",
            "欲具茅茨小编葺，斤斧四顾家无山。",
            "谁谓潘郎坐华屋，肯为湫隘兴永叹。",
            "惠以南山好松柏，翦伐既就皆丸丸。",
            "我今朴斵遂有日，居处可望庵冗宽。",
            "方知广厦庇寒士，子美之论非髙谈。",
            "古人骨朽髙义尽，习为鄙吝风俗悭。",
            "皆使如公眼青白，古人风义当复还。",
            "吾闻渊明谢主人，冥报止谓因盘餐。",
            "公今饭我德何啻，渊明诗来犹可攀。"
        ],
        "title": "谢潘令卫惠松木",
        "id": "dfbda168-f8e1-42e6-a9be-e3d06604dd9d"
    },
    {
        "author": "郑刚中",
        "paragraphs": [
            "入夏天不雨，溪流仅成派。",
            "一夜涨梅霖，拍岸辄澎湃。",
            "冲犯无隄防，奔腾起湍濑。",
            "鸥鹭惊以翔，虾鱼鼓而快。",
            "聒耳如殷雷，声势殊未怪。",
            "晓风吹乱云，日出阴气退。",
            "所谓暴集者，萦纡已如带。",
            "浩浩北海若，遐想见尊大。",
            "溟漠函万象，吞吐容百怪。",
            "小哉此溪流，其涸可立待。",
            "是以古君子，德量戒褊隘。"
        ],
        "title": "观溪涨",
        "id": "33f488db-5118-4a88-9078-4f694bd683aa"
    },
    {
        "author": "郑刚中",
        "paragraphs": [
            "吾闻县官渔海鱼不出，捐以予民鱼乃复。",
            "天之生物岂无意，殆欲怜贫补不足。",
            "吾家元无二顷田，卒岁何人分半菽。",
            "小园自幸有余地，背负经书刀锄斸。",
            "年来种植类櫜驼，随手髙低便新绿。",
            "魁然瓜芋塞区肥，无数桃梅压枝熟。",
            "既收弄暖开须麦，又摘多穰过拳粟。",
            "虽无蓄积累瓶盎，采掇犹能饫肠腹。",
            "天于此圃非偶然，坐作山居野人禄。"
        ],
        "title": "家有小园比他处果蓏倍登或问郑子何术致此告之曰汉武帝使海上县官亲渔鱼皆不出其后捐以予民则鱼复来因知天之生物本以惠济穷民彼富足者不可兼而得也吾贫甚矣安知造物者不以是少私之耶戏为一诗",
        "id": "80a19e14-8cfc-4382-9370-72c2bc729cbd"
    },
    {
        "author": "郑刚中",
        "paragraphs": [
            "回禄为火神，威权尤贵重。",
            "年来何失职，权为盗所弄。",
            "此盗假尔威，蜂蚁聚徒众。",
            "煌煌万炬光，灼燎随所纵。",
            "烟氛障白日，烘炙盛骚动。",
            "老幼哭无家，祸虐人所共。",
            "使人不见此，聪明欲何用。",
            "神而审其然，可得亡制控。",
            "忍使盗意满，生民负焦痛。",
            "尔过不可文，反躬当自讼。"
        ],
        "title": "罪回禄",
        "id": "ef991f42-3739-45d0-acf8-a8eeb4df11bd"
    },
    {
        "author": "郑刚中",
        "paragraphs": [
            "比屋皆良民，为盗岂无以。",
            "富足义所生，贫穷盗之始。",
            "冻饿家无储，追呼官不已。",
            "妖幻随鼓之，安得不群起。",
            "纵火资盗威，势固自应尔。",
            "可笑说者愚，輙欲效柳子。",
            "赤文而白章，召祸岂其理。",
            "东南瓦砾墟，所向辄千里。",
            "如何好事者，逐此不逐彼。"
        ],
        "title": "辨毕方",
        "id": "c9b260be-cc38-4f53-8f28-143987c9b0aa"
    },
    {
        "author": "郑刚中",
        "paragraphs": [
            "眼债未全无，惜春心尚有。",
            "喜闻幽兰臭，寻过东山口。",
            "披丛见孤芳，正似得佳友。",
            "小锸破苍藓，护致归座右。",
            "秀色逼尘埃，清芳动窗牖。",
            "爱媚固无厌，嗟惜亦云久。",
            "今为花木者，贵重无与偶。",
            "第能吐青红，贡献率奔走。",
            "官舟塞古汴，往往载蒲柳。",
            "尔何守幽林，国香空自负。",
            "所幸无改芳，可使名不朽。"
        ],
        "title": "前山寻兰",
        "id": "5eaec83e-35c2-4933-88ee-964545bcd76e"
    },
    {
        "author": "郑刚中",
        "paragraphs": [
            "高槐记得绿阴垂，见公承诏趋丹墀。",
            "今兹疏梅弄香粉，公坐鲠切还栖迟。",
            "甘辞软暖定速售，此独难使壮者为。",
            "苦言瞑眩上所急，出林之木风摧之。",
            "嗟吁世路每如此，我常感激横涕洟。",
            "贾生妙论逮伊管，绛灌之属犹可移。",
            "长孺忠言岂真戅，其如御史能饰非。",
            "到头至始天所惜，未肯容易登臯夔。",
            "且今投置在闲散，药伤补败终见思。",
            "公还故乡扫一室，古书名画四壁围。",
            "宾客相过具杯酒，一笑万事荣辱齐。",
            "虽然公岂忘世者，终念后稷由己饥。",
            "吾皇尝胆愈思治，宣室赐对行可期。",
            "当有今时张万福，懽呼再拜迎公归。"
        ],
        "title": "简潘义荣",
        "id": "4a6f5be6-0c9c-476e-bdd5-791c11892169"
    },
    {
        "author": "郑刚中",
        "paragraphs": [
            "料峭社日寒，酩酊且饮酒。",
            "中原困干戈，黠虏未授首。",
            "邻邦复蚁聚，伤杀官吏走。",
            "使者部民兵，经月但敛手。",
            "豺狼群小心，伺隙欲嘷吼。",
            "吁嗟一身多，况复家数口。",
            "信如古人言，天地在杯斗。"
        ],
        "title": "酩酊且饮酒",
        "id": "768684c2-bcd5-416d-b2df-12f324af7936"
    },
    {
        "author": "郑刚中",
        "paragraphs": [
            "今夕知何夕，织女逢牵牛。",
            "云軿拥高汉，仙事传风流。",
            "人间适焦窘，龟兆生田畴。",
            "当时大军后，皆抱糠籺忧。",
            "我劝二星者，鹊桥无谩游。",
            "曷不攀天河，驾浪鞭龙头。",
            "共化油然云，白雨淋九州。",
            "无庸事机巧，下副儿女求。",
            "良宵幸款曲，愿尔深自谋。",
            "无令一年中，虚烦天地秋。"
        ],
        "title": "建炎丁未自中夏徂秋不雨七夕日戏成一诗简牛郎织女云",
        "id": "02588030-85c3-420d-947b-891c56d54bf3"
    },
    {
        "author": "郑刚中",
        "paragraphs": [
            "高才沐新诗，笔力回万牛。",
            "讽我挽河汉，溥将膏泽流。",
            "吾闻天甚仁，爱民颁九畴。",
            "人间失彝叙，乃有偏毗忧。",
            "列星但随旋，一气同浮游。",
            "讵敢弄天柄，私恩回旱头。",
            "胡不自修德，和气浃九州。",
            "奚烦雕肾肠，诗章远相求。",
            "君其谕乡邻，此外无良谋。",
            "尚几驻车骈，俯为观有秋。"
        ],
        "title": "代答",
        "id": "a40eb48c-a1e8-40fa-be95-96ac2f8e5b0a"
    },
    {
        "author": "郑刚中",
        "paragraphs": [
            "稽首叩微妙，下笔书符若风雨。",
            "又复沃之琼丘泉，过口腹肠如火煮。",
            "临行戒以食腥秽，转首蘧然成栩栩。",
            "吾闻有梦皆想成，此梦怪奇非想取。",
            "良由夙业种根净，故此通玄受真语。",
            "会当役使三足乌，倒景乘风见王母。",
            "惟予堕入世网中，非孔非颜莫知祖。",
            "独知抱正御魑魅，符篆常疑不吾补。",
            "但留真火固脐下，每视丹砂贱于土。",
            "饥来得饱即快意，荼荠羶臊等甘苦。",
            "那知好慕长生人，保练形神乃如许。",
            "因观侯梦悟昔非，叹恨此身殊椎鲁。",
            "便寻金篦去眼膜，为汝他年看轻举。"
        ],
        "title": "巨济弟书梦求诗为赋古风云",
        "id": "1e13bc7c-ade5-461c-8b8b-8d663b66ebc4"
    },
    {
        "author": "郑刚中",
        "paragraphs": [
            "公喻如龙媒，秋游身有神。",
            "暂此地上行，气压凡马群。",
            "我喻如麋鹿，野性不受驯。",
            "逼迫到城市，迩迩常畏人。",
            "自知两相悬，无以追后尘。",
            "故其拜典谒，旷废不及频。",
            "时于清夜梦，论议容相亲。",
            "公今瓜过期，行色催车轮。",
            "穷达稍异趣，细欢复何辰。",
            "悔不忘鄙陋，日为门下宾。",
            "周旋奉诲语，药此伤败身。",
            "追念已无及，扳缘宁有因。",
            "但能侧两耳，听公登要津。",
            "上固知倪宽，俗吏徒云云。"
        ],
        "title": "送林懿成解兵掾",
        "id": "73308791-89a4-482e-b3b9-425d9bee492e"
    },
    {
        "author": "郑刚中",
        "paragraphs": [
            "藜羹饭脱粟，穷达未须计。",
            "日中困炎曦，到枕即昏睡。",
            "营营百为扰，合眼尽遗弃。",
            "翛然一榻间，烂熟见真意。",
            "欲识太古风，去此不多地。",
            "我愿四海平，圭窦永无事。",
            "夏卧法曹簟，冬梦公孙被。"
        ],
        "title": "午睡",
        "id": "64cf4e99-133d-4ab3-9701-39bae32f0033"
    },
    {
        "author": "郑刚中",
        "paragraphs": [
            "芳荪小绣肩相拍，拍初同作江湖客。",
            "梦里春风三十年，青铜照我头都白。",
            "与公常日话潇湘，恨不此身生两翼。",
            "何如附骥得千里，再此搜寻旧踪迹。",
            "荷公覩物能我念，小字密书盈一尺。",
            "报言扶膝所经由，兴废存亡皆历历。",
            "吾家甘棠人所怜，今不见鸾空枳棘。",
            "至如叙述所知友，但若前生略相识。",
            "恍然沈痛念平生，读尽寄书清泪滴。",
            "自嗟顦悴百忧身，惨惨中肠常感激。",
            "去年邂逅见中都，我正蹶蹄遭弃斥。",
            "相随扶病出幽巷，买酒归来款颜色。",
            "怀书亦复清渡灞，从此参商远暌隔。",
            "公今馆置得贤府，厚礼温颜同古昔。",
            "车鱼足意长铗闲，越声不用思庄舄。",
            "果能援笔赋鹦鹉，自可使人皆辟易。",
            "他时依倚就声价，疏蹻何由不离释。",
            "惟予投置奥渫中，转转穷愁满胸臆。",
            "春蚕未茧官督之，捋穗输租瓶盎窄。",
            "誓将斸治十亩园，竹径柴门闭声寂。",
            "声名虽不暂羶香，不愿埋头如李赤。",
            "为公书此报东风，一夜枫林关塞黑。"
        ],
        "title": "寄姚文发",
        "id": "6efa00a0-6ac2-4990-a34e-ac466ef67fd9"
    },
    {
        "author": "郑刚中",
        "paragraphs": [
            "清寒作新雪，玉花仅堆积。",
            "云破煦朝曦，数霤忽消释。",
            "余阴变小雨，颇似烟羃羃。",
            "时见庭前槐，枯梢水珠滴。",
            "破愁无尊酒，慰眼有书籍。",
            "涵泳度穷年，所得固清适。"
        ],
        "title": "天寒",
        "id": "d6404770-d206-41f8-a2dc-9560edbe0158"
    },
    {
        "author": "郑刚中",
        "paragraphs": [
            "他人将钱买田园，尚患生财不神速。",
            "我今贷钱买僻书，方且贪多怀不足。",
            "较量缓急堪倒置，安得瓶中有储粟。",
            "自笑自笑笑我愚，笑罢顽然取书读。"
        ],
        "title": "自笑",
        "id": "59923a46-49b3-4d4e-a71d-e7fa528110ca"
    },
    {
        "author": "郑刚中",
        "paragraphs": [
            "顽风动高空，阴云压平野。",
            "霰雪跳珠玑，历乱击疏瓦。",
            "袖手对寒窗，寂寞如噤哑。",
            "良朋莫相过，谁可慰怀者。",
            "岂不念得醉，倾壶绝余泻。",
            "火销灯烬残，一被不踰踝。",
            "天道无私穷，其穷则命也。"
        ],
        "title": "岁暮",
        "id": "f1bd886f-142d-405c-8a5c-e80331d2f2e2"
    },
    {
        "author": "郑刚中",
        "paragraphs": [
            "村巫吹角天将晓，里巷拜年争欲早。",
            "我惊节物懒下床，眼看屠苏心恅愺。",
            "未能免俗出门去，礼数乖烦无所考。",
            "春风堂堂不顾人，自向池塘绿春草。",
            "谁知此发不坚牢，一回如此一回老。"
        ],
        "title": "家旁有庙其巫每岁旦必鸣角作法以觞其神邻里闻角声则知其将晓矣",
        "id": "50890df9-ace0-4ae1-a524-052dc25657fc"
    },
    {
        "author": "郑刚中",
        "paragraphs": [
            "弱云障阴黑，疏雨弄纤细。",
            "寒灯不生花，庭户起愁吹。",
            "虫话已停声，夜半亦何啻。",
            "失手置书卷，抚心自惊悸。",
            "念此十年间，分明随梦寐。",
            "一从双鹤飞，顾影亦顦悴。",
            "病添女子愁，贫丧丈夫志。",
            "远去松楸旁，团聚类儿戏。",
            "千金买卜龟，所用良失计。",
            "孤悲愈绸缪，万感集肠胃。",
            "卷被拂空床，斑斑落清泪。"
        ],
        "title": "浦江书院中",
        "id": "78298ae3-205e-4323-81cb-f56bfc1a000c"
    },
    {
        "author": "郑刚中",
        "paragraphs": [
            "穷巷绝舆马，衡门翳蒿莱。",
            "烦公赤墀步，踏我幽径苔。",
            "念旧昔云有，此道今微哉。",
            "俗薄风义重，稍压万古回。",
            "衣冠冒暑至，笑语带凉来。",
            "愧无一尊酒，临风相对开。",
            "乃得陪杖履，崎岖访巖隈。",
            "野寺生网虫，长廊阒颠摧。",
            "晬容守孤殿，坐对寒炉灰。",
            "公独屑琼草，芬馨荐中怀。",
            "但念石佛古，岂顾多尘埃。",
            "妙语入幽隐，髙情肆徘徊。",
            "良觌若易夺，半规忽西颓。",
            "溪分隔流水，归途恨难偕。",
            "独立久瞻望，烟林绿洄洄。"
        ],
        "title": "六月初八义荣司谏自福庆山见过奉陪游西巖以新茶享石佛抵暮出山明日成古诗一章为谢云",
        "id": "a6c3c5e0-78f6-48b2-b8c3-b349f0b536dc"
    },
    {
        "author": "郑刚中",
        "paragraphs": [
            "暑雨霁余飞，翻沟水鸣玉。",
            "半规入岚雾，平畴愈新绿。",
            "时有牧归牛，一笛过山曲。",
            "吾庐附幽深，四面荫修竹。",
            "垂云下林梢，惊鸟自争宿。",
            "夜色迫书卷，呼童具灯烛。"
        ],
        "title": "晚村",
        "id": "0f77fdbf-7a71-4031-b022-cb253d195578"
    },
    {
        "author": "郑刚中",
        "paragraphs": [
            "五月居山昼清永，槐度微风舞疏影。",
            "儿童喜我悬弧辰，洒扫庭除具盘皿。",
            "烹凫隽鹄未易办，肴核随时享桃杏。",
            "颇当杯杓念吾亲，每岁在旁珠炯炯。",
            "今兹坐席小暌异，便觉亲朋欢意冷。",
            "远烦浓粉砑蛮牋，细写亲书过修岭。",
            "堂中久阙起予论，遽此读之双眼醒。",
            "遐年厚福定由天，嘱我既勤当谨领。",
            "永怀嘉意不能休，少慰蓼莪心耿耿。",
            "为君尽放酒杯深，搔首浩歌成酩酊。"
        ],
        "title": "始生之日石子寿我以诗所以相属之意再三甚厚饮其酒歌其诗既至于醉也援笔为十韵报之",
        "id": "6237b41e-bb25-4404-8ef0-fea1864c4f65"
    },
    {
        "author": "郑刚中",
        "paragraphs": [
            "嗟乎，吾不及识子美，诵读遗文泪如洗。",
            "公文意气何所似，猛虎负山蛟得水。",
            "或如秋风入松竹，或如春温煦桃李。",
            "文章乃尔人可知，何事亨衢半途止。",
            "定应豪气压凡夫，不学持圆媚唇齿。",
            "孤芳独寄丛林中，安得飘风不狂起。",
            "一杯失举强名之，包裹锋芒扼而死。",
            "天乎天乎庸可问，如子美者使作沧浪之钓民尔。"
        ],
        "title": "读苏子美文集",
        "id": "619a82c9-fd45-49c5-a458-6de1056eefcc"
    },
    {
        "author": "郑刚中",
        "paragraphs": [
            "亲朋数日闻，俯仰作礼数。",
            "既事还书斋，妙画倚庭柱。",
            "春蚓细萦纡，知子常我顾。",
            "坐此尘俗因，颜色阻良晤。",
            "迟疑负中心，恍若失所遇。",
            "新诗今鼎来，车马审留驻。",
            "拨置或少间，尚几枉前步。",
            "别来胸腹奇，彼此欲呈吐。",
            "当为扫中庭，柏子香一炷。"
        ],
        "title": "招潘文虎",
        "id": "39c791af-eb8a-4efa-96c2-18c252795232"
    },
    {
        "author": "郑刚中",
        "paragraphs": [
            "西风吹澹云，小雨送残热。",
            "负砌两梧桐，黄落下一叶。",
            "中宵暗灯火，冏冏窗前月。",
            "孤怀挂清愁，谁此伴心折。",
            "自顾欲何似，幽巷在穷穴。",
            "感动发悲鸣，啾唧夜不绝。",
            "晓起对青铜，两鬓生华发。"
        ],
        "title": "感秋时寓龙德寺前",
        "id": "c41092cc-7d10-44b0-9a72-dd41f4facbad"
    },
    {
        "author": "郑刚中",
        "paragraphs": [
            "小槽沥沥流香乳，玉壶注入金鹦鹉。",
            "甘脆铺陈荐肴俎，环炉数客不停举。",
            "酒酣耳热灯前舞，呼呜不作儿女语。",
            "未到山颓且撑拄，窗外濛濛正春雨。"
        ],
        "title": "辛丑正月十三饮南厅",
        "id": "83068b82-2c77-4108-b3de-c4bacc5836eb"
    },
    {
        "author": "郑刚中",
        "paragraphs": [
            "遥风入林篠，淅沥生夜愁。",
            "明月过窗牖，照此虚室幽。",
            "念从出怀绷，志在承箕裘。",
            "唯知业书卷，何尝识戈矛。",
            "去年妖寇兴，尽破东南州。",
            "烟来走官吏，火过成墟丘。",
            "豺虎恣搏噬，鼯鼪啸朋俦。",
            "碪俎血忠义，罝网罗善柔。",
            "皇皇势窘急，有罅即愿投。",
            "挈妻负幼子，敢谓生可偷。",
            "潜遁得幽僻，如鱼初脱钩。",
            "妥尾定惊胆，余魂渐能收。",
            "今者王师来，元凶已拘囚。",
            "巢窟有余类，尚此稽讨搜。",
            "参商隔弟妹，阻塞无书邮。",
            "家在北山口，烟林裹沧洲。",
            "更此乱离后，当无一椽留。",
            "何但一堂庐，最苦悲松楸。",
            "使我思归梦，枕边清泪流。",
            "嗟嗟庙堂客，为国须早谋。",
            "积薪从下燃，谁云无后忧。",
            "愿令弄兵者，依旧操锄耰。",
            "勿俾太平世，虮蝨生鞮鍪。"
        ],
        "title": "寓灵峰寺感怀",
        "id": "5024d115-720c-4f99-9fb3-c17555e48126"
    },
    {
        "author": "郑刚中",
        "paragraphs": [
            "夜静荷池叶翻翻，声如珠玑落冰盘。",
            "小窗客梦忽惊破，知是秋雨来池间。",
            "清晓阴云压前山，凉风飘萧起林端。",
            "病身便觉衣袂薄，蒲葵已作无情看。",
            "田家喧呼各相劝，年丰可望糠籺宽。",
            "更愿朝廷念东南，吾侪自勉加盘餐。"
        ],
        "title": "灵峰闻秋雨",
        "id": "f5c658a3-c084-4264-a694-18821f9d2255"
    },
    {
        "author": "郑刚中",
        "paragraphs": [
            "天寒云气阴，地阔江岸敞。",
            "鼓动风势狂，掀簸浪头长。",
            "单绳缆扁舟，避雨宿深港。",
            "上有阿兰若，危铃作孤响。",
            "一夜魂梦寒，乡国劳远想。",
            "清霜作朝晴，舟师动帆桨。"
        ],
        "title": "宿长安闸口",
        "id": "88d1c09e-2a5a-445a-9854-b0fad1b87b82"
    },
    {
        "author": "郑刚中",
        "paragraphs": [
            "青黄固非瞽者事，五色亦解盲人目。",
            "皆知鬼瞰高人家，争欲相夸造华屋。",
            "吾门今已似参元，更喜吹箫有名叔。",
            "枢蓬牖瓮编此居，憎视纷华如桎梏。",
            "凝尘满席一炉香，不以色界为可欲。",
            "自非纯白不受垢，脱洗安能异流俗。",
            "我方草草排数椽，随分鹪鹩一枝足。",
            "簷前但许风月到，门外不妨松竹绿。",
            "其他世幻何足云，自古贤人在巖谷。"
        ],
        "title": "安之叔盗后为素求诗以此寄之",
        "id": "bdb36fd2-7b8f-4e4f-82ae-5d8c2ed43539"
    },
    {
        "author": "郑刚中",
        "paragraphs": [
            "先子晚漂泊，家藏无全书。",
            "屋壁零落者，雨坏鼠窃余。",
            "余生苦嗜古，葺治十载逾。",
            "上自大父来，手泽之霑濡。",
            "下自予从学，笔力之传留。",
            "蓄积稍浩浩，籖牌渐疏疏。",
            "去门闻盗兴，烈炬燃通衢。",
            "反覆窃自计，萧然一先庐。",
            "茅茨盖空壁，下无金与珠。",
            "盗当知我贫，肯为留此居。",
            "方更埋书帙，显号缄锁鱼。",
            "谁知妖焰来，一燎邻里墟。",
            "家虽托南巷，屋火书亦无。",
            "万古圣贤语，随烟入空虚。",
            "所聚忽消散，肠热唯惊呼。",
            "吾怜衰蹇身，视人百无如。",
            "每幸对黄卷，白日聊自娱。",
            "今者坐穷寂，顿觉双眼孤。",
            "夜梦亦惊枕，忧心梗难舒。",
            "大虑废文字，寖久成顽疏。",
            "未免伴畦丁，冥然荷犂锄。"
        ],
        "title": "忆书",
        "id": "5bb8a6ad-45d9-48eb-9a3c-3315223bc6cc"
    },
    {
        "author": "郑刚中",
        "paragraphs": [
            "木杪日未升，四野落寒雾。",
            "昏濛失冈峦，咫尺见行路。",
            "我独何区区，犯此寒色去。",
            "重伤寄蹇身，百事已迟暮。",
            "既不早冲跃，要津先自据。",
            "又无二顷田，林泉闭门户。",
            "方此念友朋，升斗活车鲋。",
            "行行乖素心，芒刺欲谁负。"
        ],
        "title": "壬寅年南游离白沙",
        "id": "aa5d1ab2-e349-4bf0-a19e-176c359c0dd4"
    },
    {
        "author": "郑刚中",
        "paragraphs": [
            "客子远羁栖，天寒夜幽独。",
            "拥被荐孤枕，感叹不自足。",
            "念与公平时，书卷共灯烛。",
            "事业志远大，可但慕爵禄。",
            "騕褭头不垂，果此先喷玉。",
            "骎骎官职场，意气已神速。",
            "我方坐困苦，一命线相续。",
            "盗虽哀王粲，屡作碪上肉。",
            "屋庐化飞烟，瓶盎无储粟。",
            "岂不邻北阮，分者谁半菽。",
            "今兹寻友朋，惭甲生面目。",
            "波涛岁云暮，正作垂翅鹄。",
            "公无遂独笑，忍听穷途哭。"
        ],
        "title": "至金谿与康功",
        "id": "61e6d535-d500-460b-93fe-1eb06b88a45f"
    },
    {
        "author": "郑刚中",
        "paragraphs": [
            "江南浙东千里摇，雁聚沙汀无定迹。",
            "偶然握手如平生，祗恐前身已相识。",
            "不然安得一羁旅，披露烦君出金石。",
            "我今漂泊又西去，草草分襟实堪惜。",
            "孤舟漾水如轻叶，何处烟村倚滩碛。",
            "明朝横枕清浪头，梦破霜风正相忆。"
        ],
        "title": "宣和壬寅仲冬二十六日留别临川陈泰颖",
        "id": "c9ef3206-49a8-4cd5-baf0-bb2f9b80e202"
    },
    {
        "author": "郑刚中",
        "paragraphs": [
            "忆与故人分此袂，倒指数年今不啻。",
            "天涯何意得相逢，一笑向君聊破涕。",
            "静垂双耳听韶頀，濯洗凡襟无郑卫。",
            "频将短烛翦寒花，正恐今宵如梦寐。"
        ],
        "title": "至豫章茂直座上戏书",
        "id": "f68ee5df-702c-4115-a6cc-3c21b2c67dc6"
    },
    {
        "author": "郑刚中",
        "paragraphs": [
            "故人官江滨，蔼蔼起清望。",
            "因漂似木偶，千里远相向。",
            "穷达怀异趣，雅故恐遗忘。",
            "暨我即门墙，公喜不可状。",
            "握手问辛苦，容我细伸吭。",
            "凛然高义生，开怀出云上。",
            "衔恩在双腮，图报心愈谅。",
            "岁暮天益寒，江湖足波浪。",
            "箧中乃得诗，安流反门巷。"
        ],
        "title": "别茂直",
        "id": "3573b26a-92d1-4ea0-a6e7-2a834ae57fe0"
    },
    {
        "author": "郑刚中",
        "paragraphs": [
            "盗火阿兰若，一燎无余屋。",
            "独此龙宫书，入火变为玉。",
            "琤然断甓中，幖帙犹可目。",
            "众谓有哲匠，秘愿发心腹。",
            "提斧入昆山，雕镌作奇福。",
            "不然纸墨灰，委地安可触。",
            "或谓刻楮者，一叶尚难速。",
            "谁能俄顷间，就此千万轴。",
            "吾闻一切法，万物皆具足。",
            "法存形岂忘，法坏形乃覆。",
            "彼既自断坏，智者莫能续。",
            "是书佛所传，法性妙含蓄。",
            "无尽如虚空，生灭自兴伏。",
            "贞尝无动摇，坚固莫摧辱。",
            "文字遂因依，清凉逼炎酷。",
            "吾又稽儒书，如彼庄周属。",
            "亦谓忠信人，水火不能毒。",
            "矧此微妙语，天人共归宿。",
            "岂容轻破坏，一槩随土木。",
            "想当妖焰燃，人惊鬼神哭。",
            "烟消火力寒，拨灰开韫匵。",
            "告尔缁衣流，营修愈宜笃。",
            "当求琅玕类，刳以函其牍。",
            "勿谓字画泯，不可事观读。",
            "目击道犹存，况复具轮毂。"
        ],
        "title": "盗焚浦江龙德寺经藏与卷轴化为玉诸公谈禈论佛指真画伪如泥中洗泥余窃不取且火之焚物无所不坏独经卷不随土木灰烬者理固灼然岂俟多谈因戏为一诗然不可以付寺僧也",
        "id": "c9493c6b-4366-4f01-b2b9-02b355921a42"
    },
    {
        "author": "郑刚中",
        "paragraphs": [
            "安陆玉女泉，寒流隐丛薄。",
            "骊山华清泉，显贵颇昭焯。",
            "二泉仙所留，暖气注潺灂。",
            "后世入山人，尘垢赖疏瀹。",
            "诗翁道眼明，贤否善商擢。",
            "以谓骊山泉，有过不可药。",
            "其他虽寂寥，清誉未衰落。",
            "都由天宝时，淫侈正乖错。",
            "山水滥荣遇，讥诮亦难濯。",
            "出自安陆者，于今澹如昨。",
            "耕樵资涤弄，巖窦不扃钥。",
            "地僻号幽穷，名高等河洛。",
            "犹人抱材器，戒在羞寂寞。",
            "诡笑事权豪，温颜捧杯杓。",
            "岂不暂羶香，遗臭非略略。",
            "噫嘻此诚然，但可付谈噱。",
            "趣向如东西，岐路本来各。",
            "君子有顾藉，小人无愧怍。",
            "营营在声名，遑恤堕沟壑。",
            "如古李赤者，章句颇能作。",
            "溷鬼岂不污，自谓得所托。",
            "清都与钧天，盛事咤挥霍。",
            "谄面就椒兰，挽救不可缚。",
            "万有一如赤，其肯在穷约。",
            "乃知诗翁言，可忌亦可乐。",
            "政恐清华池，憎翁非喜谑。"
        ],
        "title": "玉女泉以招提孤僻而名高华清泉坐天宝荒淫而取诮元章寺丞作古诗一章广坡公之意为抱器适用而不择所处者之戒郑子窃谓天下之邪正美恶分明如黑白其有失所处者非知而为之盖见善不明而自以为是也自以为是则虽有先生之辨将奈之何哉次韵作玉女泉",
        "id": "ee94ad70-4bdc-4f6b-8428-8065ffab45c9"
    },
    {
        "author": "郑刚中",
        "paragraphs": [
            "我怀高卧心，而为贫所迫。",
            "挽我赴尘贱，动与幽趣隔。",
            "硗田能几何，旱穂正容摘。",
            "岂便得收敛，半属租种客。",
            "分争既不贤，烈日仍暴炙。",
            "劳生可羞叹，皆为糠籺窄。",
            "使得二顷肥，凶年不相厄。",
            "岂复论锱铢，驱驰在阡陌。",
            "自当杜衡门，清坐对书册。",
            "余粟酿醇醪，笑似双鬓白。"
        ],
        "title": "临刈旱苗",
        "id": "28713c9a-d907-456f-8d6b-2e20b618b096"
    },
    {
        "author": "郑刚中",
        "paragraphs": [
            "夏木垂嘉阴，中夜微雨集。",
            "晨兴涉西园，爽气衣外入。",
            "侧身过幽林，叶上见余湿。",
            "菰蒲暗池塘，有鹭如玉立。",
            "乐哉吾此居，时平足堪葺。"
        ],
        "title": "即事",
        "id": "6033e992-42a1-43eb-a2bb-29db962f9530"
    },
    {
        "author": "郑刚中",
        "paragraphs": [
            "扁舟绝惊涛，芒履陟修岭。",
            "跻攀虽小劳，窈窕岂人境。",
            "巨石开双关，有道细如绠。",
            "其中渐宽虚，阔步随所逞。",
            "古木垂嘉阴，一覆余里顷。",
            "寂寂艳山花，沈沈晦龙井。",
            "时有飞泉落，喷薄珠玉冷。",
            "毛骨皆清凉，反顾发深省。",
            "麋鹿闻人声，骇去山之顶。",
            "春禽正对弄，决起不留影。",
            "岂知道上翁，甚爱幽独景。",
            "如何蒙鄙外，一笑不相领。",
            "负负出前山，迟疑梦初醒。"
        ],
        "title": "丁未四月与李叔佩还钱塘道浦江井坑岭赋此诗",
        "id": "89a3fdff-8ee9-4968-8c9b-0df2cab4bb5d"
    },
    {
        "author": "郑刚中",
        "paragraphs": [
            "日驭驾轮入东尾，望后黑月将浃旬。",
            "惟时十月二十四，积庆高门生异人。",
            "霏霏霜华翦寒梢，天地严肃无妖氛。",
            "秘藏和气付贤者，粹然不受世俗尘。",
            "观其玉润得嘉耦，羲之正恐为前身。",
            "自从平步官职场，事业磊落难具陈。",
            "东阳古郡号富壤，寇火之后风俗贫。",
            "征财榷利日扰扰，藉公独与人为春。",
            "坐令七邑再生育，此德重大无比伦。",
            "吾闻造物甚昭爽，报公以寿当如椿。",
            "我公骨相已奇艾，道气日日生精神。",
            "他时雍容入廊庙，端以黄发为甫申。",
            "题舆虽此暂留滞，随分亦可酬佳辰。",
            "庭前香雾欲云起，可无一醉欢邦民。"
        ],
        "title": "王倅生辰",
        "id": "ea6822fd-b9a4-4433-8159-05237020ca82"
    },
    {
        "author": "郑刚中",
        "paragraphs": [
            "结庐在深寂，芳簷荫松萝。",
            "天晴风日温，时有燕雀过。",
            "今兹夏暑雨，衡门可张罗。",
            "永叹复自慰，幽兴吾亦多。"
        ],
        "title": "暑雨",
        "id": "23be828f-1122-402b-a981-ee95a4fd5cb2"
    },
    {
        "author": "郑刚中",
        "paragraphs": [
            "持此樽中酒，试共评韩柳。",
            "高才鸣道奥，俱是希世有。",
            "宗元失所依，论者微谓丑。",
            "退之甘穷约，名字全不朽。",
            "至今雌黄言，流落书生口。",
            "大抵贵致远，成者未为首。",
            "遑暇议古人，吾其御所守。"
        ],
        "title": "和何元章",
        "id": "1a141451-bbfd-4007-8a69-bc5c259416be"
    },
    {
        "author": "郑刚中",
        "paragraphs": [
            "弟见兄贤文学饱，意欲书卷穷探讨。",
            "兄知纸上道不真，为弟谈禅说枯槁。",
            "弟兄游戏作三昧，妙语生风洗烦恼。",
            "头钻故纸大是痴，口祗谈禅痴不少。",
            "冥冥道妙不容声，口语文书俱未了。",
            "虽然公岂不解此，慧力绝人先洞晓。",
            "暂借北山葛藤话，诱引群生入深渺。",
            "云堂斋散归时想，自把万缘俱一扫。"
        ],
        "title": "潘叔愚诗有归家更读万卷书之语义荣司谏为其未切于道也则作诗以警之而其序乃有终日谈禅之语郑子闻而笑之且书既不必读则禅亦何必谈乎复作一诗呈司谏公用前韵也",
        "id": "01ae69e2-8b9b-4df4-bd2d-345a68e0f406"
    },
    {
        "author": "郑刚中",
        "paragraphs": [
            "世谓仙易得，汉武吾所知。",
            "终老坐迷妄，海上求安期。",
            "世谓仙难得，二王等儿嬉。",
            "安期自来顾，一笑相与归。",
            "难易讵能诘，戃恍谁复窥。",
            "千古赤松事，话者君勿疑。",
            "凌遐与倒景，物外非无之。",
            "要须功行满，乃可超尘泥。",
            "无怀轻诞心，鹤鹿浪欲骑。",
            "安期寄语谓世人，初平不是牧羊儿。"
        ],
        "title": "题赤松",
        "id": "be8954ac-6188-433f-834a-a274d7f550fe"
    },
    {
        "author": "郑刚中",
        "paragraphs": [
            "短发不盈梳，年来半斑白。",
            "吾今四十二，敢望能满百。",
            "负郭苦无田，安居未成宅。",
            "况复世路艰，国步日侵迫。",
            "未必松楸旁，常得看书册。",
            "区区抱短见，贫贱中外隔。",
            "寄此乡国间，踪迹亦如客。",
            "览镜酒杯空，浩歌天地窄。"
        ],
        "title": "览镜",
        "id": "1d80f4ae-57e1-47c1-a541-2a20a8852557"
    },
    {
        "author": "郑刚中",
        "paragraphs": [
            "牙城霜月红，稚耋拥晴昼。",
            "百拜黄堂前，共上太守寿。",
            "皆谓去年时，黠虏已深寇。",
            "一砲惊江南，衢婺几失守。",
            "徬徨千里心，窜逸欲相蹂。",
            "公以活人手，衔金力营救。",
            "信赏激忠勇，厚礼罗杰秀。",
            "坐回虏马头，遁去如惊兽。",
            "邦人未遑息，鼠辈复狂嗾。",
            "郡兵无奇画，辙乱失领袖。",
            "闭关守孤城，惴栗鹿在囿。",
            "我公登高墉，威德即下覆。",
            "仰见吾父者，欢舞悉解胄。",
            "一犂春雨耕，乐业遂如旧。",
            "生成荷终始，铭刻念前后。",
            "公之所常活，庸可亿万究。",
            "吾闻天地间，祸福靡虚授。",
            "阴功满东吴，冥报岂容缪。",
            "当能寿我公，炯炯如列宿。",
            "下吏闻此言，喜跃倒冠绶。",
            "中兴须钜人，理亦天所祐。",
            "矧复有厚德，福禄宜愈茂。",
            "自恨如漂萍，孤迹太冗陋。",
            "邑佐虽贱役，不许久奔走。",
            "行将罢摘尾，违远去左右。",
            "敛板集公门，依依已延脰。"
        ],
        "title": "代上傅帅十二月二十三日生辰",
        "id": "70626eb3-a80d-411c-8890-a2d84c2c6f48"
    },
    {
        "author": "郑刚中",
        "paragraphs": [
            "笔画与石叠，二者均是假。",
            "惟彼此间山，如叠亦如画。",
            "要当论真空，万物同一马。",
            "随缘判此公案时，不知笔作么生下。"
        ],
        "title": "石季平题李南画石之傍曰叠石为山已是一重公案况画者耶郑子见而笑之明日戏成伽佗问随缘云随缘居士即季平道号也",
        "id": "4d21fc10-dfab-4e69-af36-d9ad46468f16"
    },
    {
        "author": "郑刚中",
        "paragraphs": [
            "吾庐托穷巷，有酒无佳客。",
            "年年家酿香，延首定攀忆。",
            "分持远相遗，岂问杯杓窄。",
            "所贵明月前，共此一尊色。",
            "去年冬苦寒，雪水填四泽。",
            "瓮面蚁不浮，弱糟无劲力。",
            "瓶罂贵洁清，而器不亲涤。",
            "泥封意虽勤，审视颇无则。",
            "如闻近所往，恶味同食檗。",
            "恨无醇德将，非缘踰日昃。",
            "大类献空笼，报赐烦双璧。",
            "想当设肴饵，清兴随太白。",
            "流涎不及味，顾我岂逃责。",
            "我贫如陶侃，每蒙邻舍德。",
            "墙头有余惠，不敢自专得。",
            "今复再分献，庶以补前慝。",
            "愿公领微衷，毕此无余沥。"
        ],
        "title": "每年家酿留一器以奉何元章今年持往者辄酸黄不可饮再以二尊赎过仍为此诗云",
        "id": "38eee2f2-8c1a-4d45-90d7-9c3bf1eff40c"
    },
    {
        "author": "郑刚中",
        "paragraphs": [
            "劳生分素定，大患天所辱。",
            "时于尘埃中，许我对修竹。",
            "此君风味高，瘦骨不生肉。",
            "烟梢堕新箨，当面变苍玉。",
            "风邀嘉月过，众叶乱相触。",
            "寒光下照之，到地影犹绿。",
            "谁能相从饮，莫听人间曲。",
            "细响侑孤斟，洗却一生俗。"
        ],
        "title": "对竹",
        "id": "d5bde6c0-738c-46cb-b455-68f0dbdbcf01"
    },
    {
        "author": "郑刚中",
        "paragraphs": [
            "马瘦未为病，不仁人乃辱。",
            "乐哉仁者居，更对萧然竹。",
            "何曾不解此，日食万钱肉。",
            "宁如祗藜藿，却有阶前玉。",
            "影乱邺侯书，颠倒手都触。",
            "清风过余凉，散作酒尊绿。",
            "疏金忽琐碎，天际一钩曲。",
            "婆娑观此身，要俗不得俗。"
        ],
        "title": "拟和",
        "id": "24dc9880-70f1-49bb-85d6-1a26d1f11120"
    },
    {
        "author": "郑刚中",
        "paragraphs": [
            "四围明窗香雾塞，酒射玻璃成琥珀。",
            "无多酌我先有言，须识次公为恶客。",
            "长鲸岂问湖海宽，偃鼠定知胸次窄。",
            "后园杂花如锦拆，风雨颠狂那可测。",
            "主人娱宾宁爱酒，勿以杯计当以石。",
            "君图继晷膏可燃，若欲留春古无策。"
        ],
        "title": "北山会饮",
        "id": "703ec85d-cffd-4542-8cf0-dde679752282"
    },
    {
        "author": "郑刚中",
        "paragraphs": [
            "陟彼南陔，有风惟薰。",
            "曷念劬劳，华髪盈巾。",
            "彼发之华，尚可翦也。",
            "嗟嗟吾亲，不可见也。"
        ],
        "title": "南陔五章二章章八句三章章四句  其一",
        "id": "48ca7893-04db-4dc4-aa96-74e949db0ac1"
    },
    {
        "author": "郑刚中",
        "paragraphs": [
            "陟彼南陔，其薰远兮。",
            "慨我功名，今亦晚兮。",
            "功名之晚，尚可为也。",
            "嗟嗟吾亲，不可追也。"
        ],
        "title": "南陔五章二章章八句三章章四句  其二",
        "id": "bcde85ad-6d88-47a7-87ca-ee4a8af2b203"
    },
    {
        "author": "郑刚中",
        "paragraphs": [
            "彼居之子，庭闱休休。",
            "爱日之念，胡弗省修。"
        ],
        "title": "南陔五章二章章八句三章章四句  其三",
        "id": "788f8a4f-7279-4280-a864-a059f74d828e"
    },
    {
        "author": "郑刚中",
        "paragraphs": [
            "瞻彼禽鸟，亦哺其母。",
            "养而弗驩，于孝奚取。"
        ],
        "title": "南陔五章二章章八句三章章四句  其四",
        "id": "a14647e3-3b2a-454b-85c6-e89e9db70e7d"
    },
    {
        "author": "郑刚中",
        "paragraphs": [
            "敬尔身矣，怿其亲矣。",
            "逮其暮矣，云何吁矣。"
        ],
        "title": "南陔五章二章章八句三章章四句  其五",
        "id": "69c1c84d-2560-4b46-a115-883650e5c713"
    },
    {
        "author": "郑刚中",
        "paragraphs": [
            "范君才力信超群，与我暌离未十春。",
            "脱体文章都换骨，从头宦业便通神。",
            "不应莲幕淹余刃，莫只花砖卧此身。",
            "好傍玉皇香案立，放教膏泽下斯民。"
        ],
        "title": "赠范茂直",
        "id": "7d86382d-ac41-45c8-bdb1-6cd189a69238"
    },
    {
        "author": "郑刚中",
        "paragraphs": [
            "分开平绿渡寒溪，溪外垂空日脚低。",
            "城郭重重随望远，峰峦处处与云迷。",
            "穷通默定非难识，劳逸时闲太不齐。",
            "又向孤村烟树下，见他乌鸟一番栖。"
        ],
        "title": "壬寅年南游至衢州",
        "id": "060f709f-644a-4fd4-b92e-282ec9b1146d"
    },
    {
        "author": "郑刚中",
        "paragraphs": [
            "邮亭方此越三衢，已是江南十里逾。",
            "幽谷日来禽对语，平沙霜重雁相呼。",
            "溪旁障水横鱼网，竹下开门出酒壶。",
            "物态人情随处好，不烦客子叹羁孤。"
        ],
        "title": "入信州",
        "id": "5a68df11-ddfb-4fe5-89e2-c746287ae755"
    },
    {
        "author": "郑刚中",
        "paragraphs": [
            "金华山下赤松乡，何日横门杜短墙。",
            "皮几鹑衣甘淡泊，竹阴花径任徜徉。",
            "雨余静听溪流激，风过时闻稻米香。",
            "缄负此心刚未遂，羨渠陶子傲羲皇。"
        ],
        "title": "此心",
        "id": "b619d320-e7c8-449f-87c3-ad402209def2"
    },
    {
        "author": "郑刚中",
        "paragraphs": [
            "两梦尝占女子祥，偶悬弧矢亦非常。",
            "渥洼方合生骐骥，枳棘安能出凤凰。",
            "自顾此身无远业，所期前世有遗芳。",
            "新诗相贺来何晚，汤饼惟公不在堂。"
        ],
        "title": "甲辰年得男子经道以诗相贺因报之",
        "id": "e60a9723-06ac-4d34-9c0a-a1f4d4f3890e"
    },
    {
        "author": "郑刚中",
        "paragraphs": [
            "何人此地得幽居，竹石中间宅一区。",
            "可意江山千百里，有情花木两三株。",
            "应无俗客惊吠犬，时有轻船过卖鱼。",
            "卜筑他年期效此，更添数架古人书。"
        ],
        "title": "越江之岸人家皆临水种竹叠石作迳其屋萧然嗟今齿发踰壮方坐兵火惊焚安得一居如此见之不胜馋慕",
        "id": "0b98b2a3-43ae-4215-9ff0-450982c8cc12"
    },
    {
        "author": "郑刚中",
        "paragraphs": [
            "平生闻说西湖好，眼碍红尘未得看。",
            "款奉亲朋今始到，俯临波浪不知寒。",
            "异乡把盏人都醉，同道论情我最欢。",
            "莫向人头听传漏，且将灯烛照更阑。"
        ],
        "tags": [
            "西湖"
        ],
        "title": "和吴唐辅雪中同游西湖之作",
        "id": "b23f9a5f-9de8-43a6-970e-0c327b63773f"
    },
    {
        "author": "郑刚中",
        "paragraphs": [
            "亭亭清瘦出尘埃，高格端从物外来。",
            "先对雪霜含素艳，任教桃杏作红腮。",
            "芬芳多向闲中得，孤寂偏寻静处开。",
            "长愿一枝横夜月，春风谩诞莫相催。"
        ],
        "title": "和仲模梅花",
        "id": "717476d6-5276-447c-82b8-604f835562f6"
    },
    {
        "author": "郑刚中",
        "paragraphs": [
            "又暖屠苏入酒杯，可怜年去复年来。",
            "但能雕琢愁肝肾，岂惯纵横强颊腮。",
            "先子丘园荒不理，故人怀抱远难开。",
            "行藏事业皆前定，祗恐吾侪鬓发催。"
        ],
        "title": "用韵寄仲模",
        "id": "e8731892-783d-4574-90a7-d8b98078f031"
    },
    {
        "author": "郑刚中",
        "paragraphs": [
            "钱塘叛卒又婴城，报至令人失意惊。",
            "天子于今犹自将，藩臣何以不知兵。",
            "官无良吏因循致，庙有成谟次第平。",
            "所惜湖山辛丑后，至今澄洗未曾清。"
        ],
        "title": "和王才鼎怀钱塘",
        "id": "a508b412-c4d8-482f-99e4-a146c43e3597"
    },
    {
        "author": "郑刚中",
        "paragraphs": [
            "我虽巖谷岂其卿，多垒于郊亦可惊。",
            "徒有丹心思报国，无因缓颊得论兵。",
            "跳梁狐怪今方逞，奋角狼星久未平。",
            "盍亦付之公子绣，慨然持斧为澄清。"
        ],
        "title": "再和",
        "id": "3603cc9a-81f1-4d7e-a547-3c82e5c3cc8a"
    },
    {
        "author": "郑刚中",
        "paragraphs": [
            "黄梅雨断水如汤，百日连秋苦亢阳。",
            "所在自应知孝妇，孰云今尚有弘羊。",
            "沛然天泽因谁靳，蠢尔黎民重可伤。",
            "罪已伫闻须圣诏，中兴仰首望君王。"
        ],
        "title": "临刈旱苗二首  其一",
        "id": "1872c86b-9b4e-4035-a60c-daa30504f82f"
    },
    {
        "author": "郑刚中",
        "paragraphs": [
            "可怪书生命分穷，频年荒歉苦天公。",
            "枯陂尽作龟纹裂，旱穂浑如雀啄空。",
            "佃客腰镰痴不割，长官受状远难通。",
            "归来笑向儿童道，定是今年饿杀侬。"
        ],
        "title": "临刈旱苗二首  其二",
        "id": "84725dc9-e52e-44bf-9d9f-299c238aaf3d"
    },
    {
        "author": "郑刚中",
        "paragraphs": [
            "昏昏日影有还无，谩诞春风势力粗。",
            "品物固知春用意，细民其奈米如珠。",
            "未相秦越尝忧国，不再臯夔愧服儒。",
            "骨髓有奇深自负，缄封无路荐区区。"
        ],
        "title": "己酉正月大风寒米价腾踊菜色之民皇皇于道感而作是诗",
        "id": "d220ce8a-a5a1-426a-a29f-a26c544eaa0f"
    },
    {
        "author": "郑刚中",
        "paragraphs": [
            "世态欹危转觉难，年来宜我面西山。",
            "高情不出窗几内，至乐亦非文字间。",
            "愿得好风常款款，不妨流水自潺潺。",
            "个中有味谁同享，俗子卑陬莫强攀。"
        ],
        "title": "义荣见示和禅月山居诗盥读数过六根洒然但余素不晓佛法今以受持孔子教中而见于穷居之所日用者和成七首  其一",
        "id": "7f0f8222-72cd-4e1a-89b8-756f9afcbba1"
    },
    {
        "author": "郑刚中",
        "paragraphs": [
            "不曾贪进不曾休，俯仰人间今白头。",
            "一切有为皆妄幻，十方无碍足浮游。",
            "谁言学佛须披衲，颇笑求仙唯造楼。",
            "只有随缘是真谛，穏凭舟楫济安流。"
        ],
        "title": "义荣见示和禅月山居诗盥读数过六根洒然但余素不晓佛法今以受持孔子教中而见于穷居之所日用者和成七首  其二",
        "id": "cc876a75-f70d-4bc9-84e9-0b2e16aa6bf5"
    },
    {
        "author": "郑刚中",
        "paragraphs": [
            "陋屋三间草盖成，四时兰菊荐芳馨。",
            "但知后圃多栽橘，何必阳山独采苓。",
            "破睡雪花茶满盌，慰怀春色酒盈瓶。",
            "与人无怨亦无德，自觉长年心自宁。"
        ],
        "title": "义荣见示和禅月山居诗盥读数过六根洒然但余素不晓佛法今以受持孔子教中而见于穷居之所日用者和成七首  其三",
        "id": "ae66d5c3-960c-4eed-b247-8748d499eb64"
    },
    {
        "author": "郑刚中",
        "paragraphs": [
            "官不追求盗不窥，得闲终日闭荆扉。",
            "有时斸圃趁春事，几度荷锄随月归。",
            "酒里最思陶靖节，江边时忆谢玄晖。",
            "自知此外无他障，一任萧然鬓发稀。"
        ],
        "title": "义荣见示和禅月山居诗盥读数过六根洒然但余素不晓佛法今以受持孔子教中而见于穷居之所日用者和成七首  其四",
        "id": "68223fe7-1972-404b-ad00-e241b6266a5d"
    },
    {
        "author": "郑刚中",
        "paragraphs": [
            "松林竹坞雨冥冥，对坐焚香一缕青。",
            "扫壁静开摩诘象，研朱闲点太玄经。",
            "愚痴我岂能无漏，警悟人皆诮不灵。",
            "允愿凉风吹酗毒，要令举世得醒醒。"
        ],
        "title": "义荣见示和禅月山居诗盥读数过六根洒然但余素不晓佛法今以受持孔子教中而见于穷居之所日用者和成七首  其五",
        "id": "952ba96d-1bcd-4efc-ad00-8269584a2089"
    },
    {
        "author": "郑刚中",
        "paragraphs": [
            "瓜满前畴菜满畦，赤松屋北寺居西。",
            "不村不郭常安穏，非律非禅自整齐。",
            "静见游鱼潭底乐，任从幽鸟叶间啼。",
            "此心得趣知谁解，一月寒光印碧溪。"
        ],
        "title": "义荣见示和禅月山居诗盥读数过六根洒然但余素不晓佛法今以受持孔子教中而见于穷居之所日用者和成七首  其六",
        "id": "b277c943-3614-4f10-ab02-781d69b654a3"
    },
    {
        "author": "郑刚中",
        "paragraphs": [
            "经史何须万卷开，书多方朔反诙谐。",
            "能言正恐迷难出，绝学方知进有阶。",
            "角逐英雄都扫地，留传功业谩磨崖。",
            "若无反照观心术，永堕诸尘万事乖。"
        ],
        "title": "义荣见示和禅月山居诗盥读数过六根洒然但余素不晓佛法今以受持孔子教中而见于穷居之所日用者和成七首  其七",
        "id": "93bb9017-29d8-47dd-b73f-c2617fa14676"
    },
    {
        "author": "郑刚中",
        "paragraphs": [
            "赵璧微瑕岂易攻，抉磨深贺得良工。",
            "古人规诲有余乐，近世交朋无此风。",
            "二字相禆何预我，一篇兼报重烦公。",
            "新吟若挂高门外，价比千金迥不同。"
        ],
        "title": "石季平尝为于仲模诗改二字后仲模有诗来复用韵报之且庆朋友间渐能琢磨责善追复古风焉",
        "id": "3a7471a6-11bd-4080-93fa-6e16f7a0ee4d"
    },
    {
        "author": "郑刚中",
        "paragraphs": [
            "已投幽僻避尘坌，更向簷头著小门。",
            "满案韦编供白昼，一炉柏子对黄昏。",
            "后生秀爽惭无补，旧学荒凉喜再温。",
            "此外清愁是何许，杜诗韩笔少人伦。"
        ],
        "title": "寺前书院中寄季平",
        "id": "7f612048-d4de-41f9-9ee8-1973d2fa8d9a"
    },
    {
        "author": "郑刚中",
        "paragraphs": [
            "初见累累小圃中，鼠偷雀啄树将空。",
            "久遭日暴皮先罅，未借霜寒子半红。",
            "爽味尚堪供齿颊，清浆聊可润心胸。",
            "小篮亲摘提取便，聊得铺排荐饭钟。"
        ],
        "title": "后圃石榴初为夏日所暴得秋雨所烂易落雀又从而窃之树间日以彫疏顾其余尚可侑吾小饮因成一诗而摘取之",
        "id": "5d6942ad-c04c-4f27-a856-00771be9e6a2"
    },
    {
        "author": "郑刚中",
        "paragraphs": [
            "有人遗我建溪香，茶具邻家自借将。",
            "亲磨无从亲付汝，一推惟是一回肠。",
            "趋庭愧我缪知鲤，证父怜儿那得羊。",
            "浅啜饭余深自省，再生天地属君王。"
        ],
        "title": "磨茶寄罗池一诗随之后以无便茶与诗俱不往今谩录于此过眼便焚切勿留",
        "id": "86f7468b-61b5-4ca0-bd0d-590900d47154"
    },
    {
        "author": "郑刚中",
        "paragraphs": [
            "去岁吴江秋水平，系船聊得一班荆。",
            "相思只道心长折，此会那知眼再明。",
            "离合悲欢言不尽，东西南北恨还生。",
            "劝君勿复吝杯酌，漏箭铭盘将五更。"
        ],
        "title": "几先坐上赠友人",
        "id": "47bf9abb-942e-43d2-803d-56c1ab79851d"
    },
    {
        "author": "郑刚中",
        "paragraphs": [
            "先亲膝下共游人，孤影飘零只我身。",
            "今日再来如隔世，泫然衰泪落江滨。"
        ],
        "title": "宣和壬寅十月余游江南二十五日道出月巖方崇宁甲申先子休官长沙挈家人宿巖下此后二十年间哭父母失姊妹祸患百端今日虽使余富贵过此尚当悲感不自已况复羁孤无聊为万里旅人耶欲作一诗梗切未能就止以二十八字叙其事翌日得四韵  其一",
        "id": "875bb108-ae35-45cb-951d-ba2045c33183"
    },
    {
        "author": "郑刚中",
        "paragraphs": [
            "石漏摇空一片天，月巖之号古相传。",
            "孤轮高洁谁为比，老树婆娑亦宛然。",
            "山碍不容千里见，崖侵常蚀二分偏。",
            "故知伪物谁叨冒，终竟天教不十全。"
        ],
        "title": "宣和壬寅十月余游江南二十五日道出月巖方崇宁甲申先子休官长沙挈家人宿巖下此后二十年间哭父母失姊妹祸患百端今日虽使余富贵过此尚当悲感不自已况复羁孤无聊为万里旅人耶欲作一诗梗切未能就止以二十八字叙其事翌日得四韵  其二",
        "id": "7406955b-8642-4157-b4a3-a712f2099be7"
    },
    {
        "author": "郑刚中",
        "paragraphs": [
            "合倚金华步石渠，丹砂宁驻葛洪车。",
            "有成用底三年政，必葺聊成一日居。",
            "簿令优游闲制锦，籖牌盘礴饱观书。",
            "后来令尹须留意，莫道前人托宿庐。"
        ],
        "title": "题洪州新建张令寄斋",
        "id": "97046609-c037-4073-bcdd-0ebfce9b164f"
    },
    {
        "author": "郑刚中",
        "paragraphs": [
            "见说灰斋只数椽，先生燕息此于焉。",
            "声名应耻暂时热，喜怒端知不复然。",
            "春到岂无繁杏火，日高惟有篆炉烟。",
            "清幽此外万缘冷，笑杀人间百虑煎。"
        ],
        "title": "和安之叔灰斋",
        "id": "ad2004be-c867-449b-a0d7-429e43f33d11"
    },
    {
        "author": "郑刚中",
        "paragraphs": [
            "霜叶摇风九月秋，披披归袖挽难留。",
            "知君久作陶山梦，无意相从郑谷游。",
            "率略杯盘常共醉，艰难身世最同忧。",
            "人情易得成疏冷，频有音书寄我不。"
        ],
        "title": "送张季平归永嘉",
        "id": "ceb3d560-c498-4813-8f65-bf091bde1d34"
    },
    {
        "author": "郑刚中",
        "paragraphs": [
            "玉露寒凝颗，银河澹泻流。",
            "每年才到此，无处不惊秋。",
            "便有清凉意，潜消旱涸忧。",
            "附炎蚊弄喙，可笑不知休。"
        ],
        "title": "和何元章新秋",
        "id": "b0656a80-41f7-471d-9108-f0559077cc44"
    },
    {
        "author": "郑刚中",
        "paragraphs": [
            "鼓子花堪爱，疏葩淡碧时。",
            "未陪葵向日，且伴菊当篱。",
            "土厚根条达，凉多世俗希。",
            "可怜红槿类，无益自衰迟。"
        ],
        "title": "鼓子花",
        "id": "03c15c8e-376d-4e6e-91cc-92a6135fb845"
    },
    {
        "author": "郑刚中",
        "paragraphs": [
            "冷落秋风宅一区，悲歌岂为食无鱼。",
            "去来军马潜窥伺，出没神奸未扫除。",
            "许国有心虽感激，济时无路谩欷歔。",
            "何当成就周宣业，再勒岐阳石鼓书。"
        ],
        "title": "和潘叔愚书怀",
        "id": "99ef00cd-4bea-4494-89be-e9dc2b02ee4e"
    },
    {
        "author": "郑刚中",
        "paragraphs": [
            "枯叶寒梢夜夜声，围炉小阁喜初成。",
            "护风帘密香烟润，弄日窗低书卷明。",
            "况有酒浆初暖热，从他岁律自峥嵘。",
            "块然危坐得佳处，万事人间一唾轻。"
        ],
        "title": "癸丑年暖阁初成",
        "id": "9cb1debe-2592-4b91-8854-7a8f4f250425"
    },
    {
        "author": "郑刚中",
        "paragraphs": [
            "世俗沸如汤，公于静处藏。",
            "忘机身不老，无事日偏长。",
            "地僻松篁密，僧疏殿阁凉。",
            "何须有妻子，涕泣似王章。"
        ],
        "title": "和思老夏日山居",
        "id": "05b0d4b6-9e73-499f-9d8f-6503f9211f1a"
    },
    {
        "author": "郑刚中",
        "paragraphs": [
            "暌阔星霜又欲周，诗书深恐废前修。",
            "相承韡韡常怡悦，有骂申申正噢咻。",
            "一暴而寒非所喜，半涂之画最堪羞。",
            "茅簷紫竹窗前榻，我尚殷勤为尔留。"
        ],
        "title": "和石希孟",
        "id": "45cb61ff-c179-4c88-a486-d4a0faa5d113"
    },
    {
        "author": "郑刚中",
        "paragraphs": [
            "望春楼上倚阑时，祗此霜天也自奇。",
            "远水平山浑似画，新寒爱日穏催诗。",
            "不知木叶藏村舍，忽有鸡声过短篱。",
            "闲却主人朝省步，经年端坐看清晖。"
        ],
        "title": "偶书",
        "id": "0132a07a-8dff-4912-8f2a-07263661eb55"
    },
    {
        "author": "郑刚中",
        "paragraphs": [
            "当年枣栗奉高堂，顦顇俄惊哭杞梁。",
            "目见两孤成乳酪，坐闻一节胜冰霜。",
            "仙游已作朝霞会，尘世空将旧屦藏。",
            "莫问生来寿何许，曾孙儿女亦成行。"
        ],
        "title": "悼八婶孺人  其一",
        "id": "7ead2cfd-f4c2-4126-8bb0-de891545fb15"
    },
    {
        "author": "郑刚中",
        "paragraphs": [
            "最幸平时省拜频，雍容常欲面生春。",
            "鬓华虽觉年弥老，齿宿其如语自新。",
            "两剑共埋知有日，一杯持奠阻无因。",
            "泫然空落风前泪，终愧西山执绋人。"
        ],
        "title": "悼八婶孺人  其二",
        "id": "a1faebcb-1506-4d87-a139-8d6c1594da13"
    },
    {
        "author": "郑刚中",
        "paragraphs": [
            "力就扬雄宅一区，知公有意赋归欤。",
            "两楹岂谓哲人梦，三径空留君子居。",
            "厚德所传唯裔嗣，清名难朽是诗书。",
            "天公到底悭风俗，不使斯人在里闾。"
        ],
        "title": "悼陈庭玉",
        "id": "0f52b75e-f45e-4ade-af42-52cd42e05e56"
    },
    {
        "author": "郑刚中",
        "paragraphs": [
            "王粲全身不偶然，意公所享尚绵绵。",
            "谁知庆吊在反掌，到底死生难问天。",
            "万顷良田空沃壤，九原幽恨独新阡。",
            "阶庭富有诸郎外，所喜东床两婿贤。"
        ],
        "title": "悼六兄宗鲁  其一",
        "id": "8e6aff42-e96e-4597-abba-d97a32592468"
    },
    {
        "author": "郑刚中",
        "paragraphs": [
            "去岁担簦入上都，公能别我意踟蹰。",
            "微疴未觉鸰原急，永诀那知雁序孤。",
            "奠拜昔犹棺在殡，送车今又客登途。",
            "为公回首生清恨，空有池边宅一区。"
        ],
        "title": "悼六兄宗鲁  其二",
        "id": "a4f1d6a2-8450-416e-8948-1dc8a69b237e"
    },
    {
        "author": "郑刚中",
        "paragraphs": [
            "高文司谏笔如椽，肯作夫人识墓篇。",
            "但考铭诗无玷阙，自应遗型远流传。",
            "女无妬色诚希有，士不妨功可并贤。",
            "安得芝兰勿丛秀，蔼扬余懿属他年。"
        ],
        "title": "悼顾与权夫人",
        "id": "8c3d5586-dee0-46bc-a162-ce7350714e38"
    },
    {
        "author": "郑刚中",
        "paragraphs": [
            "忆昔联书上辟廱，公如玉树照春风。",
            "鶱腾尚惜十年晚，销散俄惊一梦空。",
            "世事正兹同沸鼎，我身今亦类飞蓬。",
            "怆怀为执归山绋，松柏萧森泪眼中。"
        ],
        "title": "悼陈子济教授",
        "id": "09931fb1-7d18-4279-a4dc-33f175351ed8"
    },
    {
        "author": "郑刚中",
        "paragraphs": [
            "一生丘壑赋幽闲，雅躅飘萧未易攀。",
            "时纵高谈尘俗外，颇传佳句里闾间。",
            "身名昔已无亏阙，世路今方足险难。",
            "公独髙培一阡土，想应无恨入桐山。"
        ],
        "title": "悼潘权仲",
        "id": "ce1adeac-0211-4d49-b903-5cfd80c244dc"
    },
    {
        "author": "郑刚中",
        "paragraphs": [
            "去年两桨泛清深，正是随雏出凤林。",
            "彩仗浑如天上去，寿光俄向斗边沈。",
            "金花象轴恩虽在，云陇山原痛可任。",
            "我亦堂前飞鹤起，强成哀挽倍伤心。"
        ],
        "title": "悼潘义荣母",
        "id": "813c7e8b-cfcc-43fc-8c72-ea8c686146d6"
    },
    {
        "author": "郑刚中",
        "paragraphs": [
            "桥外客舟连夜发，饱吹十幅风蒲滑。",
            "天明无处觅髙城，但见吴江波浪阔。"
        ],
        "title": "离平江",
        "id": "4558b26f-8d08-470a-8b01-11461e6cbb60"
    },
    {
        "author": "郑刚中",
        "paragraphs": [
            "摩诃萨埵真奇特，虎口捐身资福德。",
            "却有同时畏避人，后来亦自成弥勒。"
        ],
        "title": "读光明经舍身品",
        "id": "4fe03976-f35c-44eb-a01f-4dfaf4a80029"
    },
    {
        "author": "郑刚中",
        "paragraphs": [
            "惊忧度岁月，靡觉佳序临。",
            "玉露破金菊，方知秋气深。"
        ],
        "title": "浦江道中",
        "id": "d5050b65-13d4-4f23-be40-468ff21c9375"
    },
    {
        "author": "郑刚中",
        "paragraphs": [
            "何时见池舘，一二佳友生。",
            "酣饮入深夜，竹间灯火明。"
        ],
        "title": "偶书",
        "id": "b581b5b6-84d9-46ed-9fda-ec568dae7e54"
    },
    {
        "author": "郑刚中",
        "paragraphs": [
            "久雨闭陋室，薜荔络败垒。",
            "乙子语大慧，我听勿入耳。"
        ],
        "title": "潞公与梅圣俞论古人有纯用平声字为诗如枯桑知天风是也而未有用侧字者翌日圣俞为诗云月出断岸口照此别舸背独且与妇饮颇胜俗客对大为潞公所赏追用其语作侧字四绝平字梅花一篇 侧字 其一",
        "id": "8700b657-239f-45ac-a7f1-fcaab0867fa0"
    },
    {
        "author": "郑刚中",
        "paragraphs": [
            "具酒作社饮，此事古倡始。",
            "孰肯具果蔬，被肘醉子美。"
        ],
        "title": "潞公与梅圣俞论古人有纯用平声字为诗如枯桑知天风是也而未有用侧字者翌日圣俞为诗云月出断岸口照此别舸背独且与妇饮颇胜俗客对大为潞公所赏追用其语作侧字四绝平字梅花一篇 侧字 其二",
        "id": "07bc59a5-09c2-4b29-bf89-f9b48e7d376d"
    },
    {
        "author": "郑刚中",
        "paragraphs": [
            "节物暗老我，壮志特未已。",
            "事业力自致，贵贱命可委。"
        ],
        "title": "潞公与梅圣俞论古人有纯用平声字为诗如枯桑知天风是也而未有用侧字者翌日圣俞为诗云月出断岸口照此别舸背独且与妇饮颇胜俗客对大为潞公所赏追用其语作侧字四绝平字梅花一篇 侧字 其三",
        "id": "ac1126ab-8b37-4b9c-9aaa-995936dab76b"
    },
    {
        "author": "郑刚中",
        "paragraphs": [
            "案上具笔砚，砌下秀菊杞。",
            "我顾乏大屋，尚赖有此尔。"
        ],
        "title": "潞公与梅圣俞论古人有纯用平声字为诗如枯桑知天风是也而未有用侧字者翌日圣俞为诗云月出断岸口照此别舸背独且与妇饮颇胜俗客对大为潞公所赏追用其语作侧字四绝平字梅花一篇 侧字 其四",
        "id": "29837824-5134-4618-b3b4-3c7de2055502"
    },
    {
        "author": "郑刚中",
        "paragraphs": [
            "江梅非凡根，先春花南枝。",
            "玲珑皆瑶英，雕镌谁为之。",
            "天髙孤芳寒，风来幽香随。",
            "朝暾晞霜华，兰膏涂真妃。",
            "移之当疏帘，吟肠清相宜。",
            "吾将谗花神，妖红徒纷披。",
            "何如今江梅，芬芳无休时。",
            "终愁芝兰嗔，侵渠名声衰。"
        ],
        "title": "潞公与梅圣俞论古人有纯用平声字为诗如枯桑知天风是也而未有用侧字者翌日圣俞为诗云月出断岸口照此别舸背独且与妇饮颇胜俗客对大为潞公所赏追用其语作侧字四绝平字梅花一篇 平字梅花",
        "id": "146f1086-70c9-49c7-920f-84504543fe62"
    },
    {
        "author": "郑刚中",
        "paragraphs": [
            "夏暑踰秋骄未尽，万物皇皇久焦窘。",
            "大雨一霈天地凉，星斗明焕草木润。"
        ],
        "title": "得雨偶书",
        "id": "9da86a16-3e26-4c1a-b7e0-6a56c9192bf5"
    },
    {
        "author": "郑刚中",
        "paragraphs": [
            "昨夜花间成酩酊，今日天风吹始醒。",
            "炉香深炷坐中庭，独看竹梢移午影。"
        ],
        "title": "晓起",
        "id": "b5c5d91d-66e8-4394-a2b6-7c975df846ee"
    },
    {
        "author": "郑刚中",
        "paragraphs": [
            "酒软刚肠愁脉脉，夜静微风摇老柏。",
            "七星插卯云纵横，月影昏昏半墙白。"
        ],
        "title": "夜坐",
        "id": "e16be469-7f55-4dc0-8f35-7e1d64150c4f"
    },
    {
        "author": "郑刚中",
        "paragraphs": [
            "山风拂拂堕松钗，午日亭亭覆矮槐。",
            "一唾闲名归酒盏，万钧清思入诗怀。"
        ],
        "title": "村居二首  其一",
        "id": "f3e33c5f-7166-4336-bc43-5a1ae64e95d8"
    },
    {
        "author": "郑刚中",
        "paragraphs": [
            "清心只有前溪水，息念唯凭一炷香。",
            "不觉青春倐过去，满村桑叶吐新黄。"
        ],
        "title": "村居二首  其二",
        "id": "4f94aac8-31a4-4238-9f3a-a5aa177a6d97"
    },
    {
        "author": "郑刚中",
        "paragraphs": [
            "瘦骨巖巖祸患余，追随人事愈驰驱。",
            "何时洒扫松楸畔，小盖茅庵只读书。"
        ],
        "title": "浦江道中三绝  其一",
        "id": "57376504-0d8a-4e2d-b28b-e14d3d3a2373"
    },
    {
        "author": "郑刚中",
        "paragraphs": [
            "篮舆风紧揭疏帘，雨著春衣润欲粘。",
            "满眼阴云压平野，此时怀抱恶憎嫌。"
        ],
        "title": "浦江道中三绝  其二",
        "id": "40de1c9c-d705-4f5b-96a1-8ab98d0dd34f"
    },
    {
        "author": "郑刚中",
        "paragraphs": [
            "寒梅蓄积香成蕾，古柳安排绿入绦。",
            "景物年年觉新好，所怜幽独自萧骚。"
        ],
        "title": "浦江道中三绝  其三",
        "id": "30cab349-83d5-4c1c-b991-85cacb54051c"
    },
    {
        "author": "郑刚中",
        "paragraphs": [
            "竹屋纸窗无限好，观书学字不妨清。",
            "谁知夜梦饶惊枕，荘舄依前自越声。"
        ],
        "title": "寺前书院",
        "id": "9fc8f3a8-483d-42c3-a2af-a0082aa175cd"
    },
    {
        "author": "郑刚中",
        "paragraphs": [
            "荒山藤束木皮棺，见此令人鼻骨酸。",
            "自是杏殇风易翦，不须惭痛泪阑干。"
        ],
        "title": "和季平哭小女时避地灵峰",
        "id": "82189608-38dd-48b1-870a-6333e348a536"
    },
    {
        "author": "郑刚中",
        "paragraphs": [
            "满眼烟尘杂鼓旗，经冬首鼠负忧疑。",
            "树头新绿今如此，孤负春光固可知。"
        ],
        "title": "题后郑壁",
        "id": "3607128a-8b6b-48f8-a365-b0dedcad0e16"
    },
    {
        "author": "郑刚中",
        "paragraphs": [
            "兵火相寻音问绝，登髙寓目空伤神。",
            "金华山且望不见，况乃欲见山下人。"
        ],
        "title": "题灵峰见山阁",
        "id": "b26d79b0-2771-41f0-98cf-5e0169b764b6"
    },
    {
        "author": "郑刚中",
        "paragraphs": [
            "皇家休运正无疆，撼树蚍蜉不自量。",
            "未作天街一杯血，暂凭山谷恣跳梁。"
        ],
        "title": "避方寇五绝  其一",
        "id": "b2c0d831-b6db-4e92-b6bf-52b3d8727eab"
    },
    {
        "author": "郑刚中",
        "paragraphs": [
            "啖惑愚民倚怪神，诛锄当见不淹旬。",
            "何尝耳目亲旗鼓，只是流离失业人。"
        ],
        "title": "避方寇五绝  其二",
        "id": "185581d9-82c8-436c-80c9-41074027c507"
    },
    {
        "author": "郑刚中",
        "paragraphs": [
            "朝廷平日祗尊儒，文武于今遂两途。",
            "闻说官军又旗靡，谁收黄石老人书。"
        ],
        "title": "避方寇五绝  其三",
        "id": "69c42184-2c64-46a9-a4c6-5a119e126d47"
    },
    {
        "author": "郑刚中",
        "paragraphs": [
            "猎猎霜风卷地寒，狼星奋角夜漫漫。",
            "书生无路堪驰骋，被酒灯前把剑看。"
        ],
        "title": "避方寇五绝  其四",
        "id": "441f2f3c-a4fe-4d47-95e4-1701cda85a30"
    },
    {
        "author": "郑刚中",
        "paragraphs": [
            "将军失策又颠摧，感激令人动壮怀。",
            "安得帐前围百万，悠悠旌旆夜衔枚。"
        ],
        "title": "避方寇五绝  其五",
        "id": "63fe58be-ee36-485c-bf0e-e7b725d76fdd"
    },
    {
        "author": "郑刚中",
        "paragraphs": [
            "梅子垂垂傍短墙，淡烟微雨暗池塘。",
            "年来自觉伤春甚，覧镜欷歔泪数行。"
        ],
        "title": "即事",
        "id": "11777137-de24-4bac-babe-5fa2f89d3ad8"
    },
    {
        "author": "郑刚中",
        "paragraphs": [
            "五花素色逼窗簷，纸帐重将布被添。",
            "天为韶阳太妖冶，故令翦水作清严。"
        ],
        "title": "清明前十日大雪二首  其一",
        "id": "d6f28b9f-0bb8-4e9b-ac24-ab2bca1b072e"
    },
    {
        "author": "郑刚中",
        "paragraphs": [
            "南山春晏蕨生芽，怪得清寒数倍加。",
            "一雪洗将红紫去，髙低林树试瑶花。"
        ],
        "title": "清明前十日大雪二首  其二",
        "id": "4f69e018-bec4-445d-956f-39e9a616003a"
    },
    {
        "author": "郑刚中",
        "paragraphs": [
            "两行古木影交加，山欲侵云水见沙。",
            "最好岭前鸥鹭起，竹林深处两三家。"
        ],
        "title": "度金沙岭",
        "id": "ba6a2660-5893-465a-9224-8f1af5a4188e"
    },
    {
        "author": "郑刚中",
        "paragraphs": [
            "暂出箯舆上小航，眼明重喜见江乡。",
            "梦魂孤寄浪头宿，一夜随潮入富阳。"
        ],
        "title": "渡胡源口二绝  其一",
        "id": "a5423042-6a72-48cd-84b0-b09fa17639b1"
    },
    {
        "author": "郑刚中",
        "paragraphs": [
            "梨枣迎霜压树黄，盖茅新屋渐成行。",
            "人情喜见兵戈息，路上时闻酒瓮香。"
        ],
        "title": "渡胡源口二绝  其二",
        "id": "30fb0a1c-ba3c-4d87-9f2c-d905a554e688"
    },
    {
        "author": "郑刚中",
        "paragraphs": [
            "外物由来如梦幻，达人轻视等毫毛。",
            "投身为有区区者，始觉诸公节行髙。"
        ],
        "title": "吴江有三髙祠谓鸱夷子皮步兵校尉甪里先生也先有一人题其祠曰是非名利等煎熬白尽英雄两鬓毛自古五湖风月好至今分付属三髙因和之",
        "id": "b9f7cf78-952b-4dc4-9484-f89a8a48e6b6"
    },
    {
        "author": "郑刚中",
        "paragraphs": [
            "一枝横出小桥东，凡木旁边迥不同。",
            "未肯临风吐香粉，先将蓓蕾试轻红。"
        ],
        "title": "道旁赠梅花",
        "id": "6b45b84a-25ae-4a02-aaf6-64bb5a3ec172"
    },
    {
        "author": "郑刚中",
        "paragraphs": [
            "纸窗竹屋闭幽深，古木簷头对好阴。",
            "大巧家风祗如此，世人何苦用机心。"
        ],
        "title": "萧山老儒余志宁求拙庵诗为赋之",
        "id": "982ba46a-fdc5-4667-8855-354378d1d140"
    },
    {
        "author": "郑刚中",
        "paragraphs": [
            "吹暖东风自不忙，徐徐一例与芬芳。",
            "轮皴倚岸老杨树，也向梢头开嫩黄。"
        ],
        "title": "题横溪坊客馆二首  其一",
        "id": "21b26ba4-dd1d-422f-b0a5-19bf81fc12b7"
    },
    {
        "author": "郑刚中",
        "paragraphs": [
            "朝曦却雨作春妍，绿嫩黄轻物物鲜。",
            "村落可怜祗依旧，稀疏茅屋起炊烟。"
        ],
        "title": "题横溪坊客馆二首  其二",
        "id": "d319312f-0d1a-472e-b12c-418b0e88829b"
    },
    {
        "author": "郑刚中",
        "paragraphs": [
            "春到村居好，茅簷日渐长。",
            "杯深新酒滑，焙暖早茶香。"
        ],
        "title": "春到村居好四绝  其一",
        "id": "afa05fbc-c65b-4a8f-9e8b-3b3c73f16bc7"
    },
    {
        "author": "郑刚中",
        "paragraphs": [
            "春到村居好，园林兴味长。",
            "蚕贪桑眼出，蜂趁蜜脾忙。"
        ],
        "title": "春到村居好四绝  其二",
        "id": "8d9efb24-287a-441f-bfa8-1ee918fa47b5"
    },
    {
        "author": "郑刚中",
        "paragraphs": [
            "春到村居好，枯肠饱可图。",
            "笋尖将露角，麦秀欲生须。"
        ],
        "title": "春到村居好四绝  其三",
        "id": "94a67d41-a51f-4497-9a5b-cb29afee6d7f"
    },
    {
        "author": "郑刚中",
        "paragraphs": [
            "春到村居好，清明欲禁烟。",
            "乱红桃下雨，轻白柳飞绵。"
        ],
        "title": "春到村居好四绝  其四",
        "id": "71e35ff2-4663-498e-a9c2-55d0c23b37ec"
    },
    {
        "author": "郑刚中",
        "paragraphs": [
            "民因吏扰愈荒疲，不得田园破一犁。",
            "此邑端须知令尹，春来处处麦连畦。"
        ],
        "title": "呈周务本三绝  其一",
        "id": "7c0ccb4b-c742-430e-bcdc-3d82b9885722"
    },
    {
        "author": "郑刚中",
        "paragraphs": [
            "浦江方此几人家，生事髙低各有涯。",
            "安得巨灵开二岭，放教仁术过金华。"
        ],
        "title": "呈周务本三绝  其二",
        "id": "165f1a7f-82ab-494a-9137-70ed27124687"
    },
    {
        "author": "郑刚中",
        "paragraphs": [
            "抚字心劳清愈甚，洁廉官小俸无多。",
            "知公但欲邦人乐，虽瘦虽贫不奈何。"
        ],
        "title": "呈周务本三绝  其三",
        "id": "c15f7322-e98a-46de-9447-224d98370900"
    },
    {
        "author": "郑刚中",
        "paragraphs": [
            "身名蹭蹬原无况，杯酒流行强自宽。",
            "夜半穷阎闭梅雨，昏昏灯火泪中看。"
        ],
        "title": "偶书",
        "id": "54765998-0784-47b6-bd49-8d51030565f2"
    },
    {
        "author": "郑刚中",
        "paragraphs": [
            "自是牛图不早传，向来牛鼻不须穿。",
            "轩间缩手见真意，始悟控持非自然。"
        ],
        "title": "休牧轩",
        "id": "a7b47c78-1bae-49de-87ac-edaf8d7b7667"
    },
    {
        "author": "郑刚中",
        "paragraphs": [
            "小小轩窗冷逼人，竹无俗韵水无尘。",
            "正如芦苇潇湘浦，不见樊然花柳春。"
        ],
        "title": "绿净轩",
        "id": "e935f73d-feaf-4814-ab1e-5ec5258e16f2"
    },
    {
        "author": "郑刚中",
        "paragraphs": [
            "遶岸车翻水碓鸣，谁于舂事亦经营。",
            "斯民惜费盖如此，力役从今莫漫征。"
        ],
        "title": "水碓",
        "id": "d330259c-ab4c-4950-ac8d-72a1a1b7ee93"
    },
    {
        "author": "郑刚中",
        "paragraphs": [
            "晓寒欺客入疏窗，梦破江南一夜霜。",
            "可但山林小摇落，树头无叶可飞黄。"
        ],
        "title": "客夜霜寒",
        "id": "78abe1d5-8938-4378-aa7b-aaac0562531d"
    },
    {
        "author": "郑刚中",
        "paragraphs": [
            "人见寒云冻欲垂，喧呼争愿玉花飞。",
            "谁知万里征途上，季子嚢中未有衣。"
        ],
        "title": "贵谿道中四绝  其一",
        "id": "6256ac5c-b508-4835-b3d8-8948b5972893"
    },
    {
        "author": "郑刚中",
        "paragraphs": [
            "竹邉小径跨寒溪，息念临流万虑非。",
            "山鸟不知幽客意，背人相顾却惊飞。"
        ],
        "title": "贵谿道中四绝  其二",
        "id": "29aa7f2f-21c7-41cb-8463-9cf98ee32a3e"
    },
    {
        "author": "郑刚中",
        "paragraphs": [
            "村村土物各风烟，物性无私祗自然。",
            "敛翼汀鸥随水下，藏头野鸭傍沙眠。"
        ],
        "title": "贵谿道中四绝  其三",
        "id": "05378df8-e9f4-4638-b638-fc0cd2c5d446"
    },
    {
        "author": "郑刚中",
        "paragraphs": [
            "晚投村舍款柴扉，一望门前野色微。",
            "西日堕云斜照尽，半山秋雨落余飞。"
        ],
        "title": "贵谿道中四绝  其四",
        "id": "a6c8c1ea-0468-4729-a959-422ed0f53e88"
    },
    {
        "author": "郑刚中",
        "paragraphs": [
            "学圃自缘非肉食，杜门谁谓避闲名。",
            "大都野性如麋鹿，不解将身朝市行。"
        ],
        "title": "和张叔靖三绝  其一",
        "id": "6c1aff4a-5d19-4ccd-b8a3-3012c8e06d38"
    },
    {
        "author": "郑刚中",
        "paragraphs": [
            "后生修饰正争妍，老者何颜与拍肩。",
            "竹迳柴门闭深寂，嵇康只愿得髙眠。"
        ],
        "title": "和张叔靖三绝  其二",
        "id": "4a248507-7edc-413f-9b97-dd30ac79e1a1"
    },
    {
        "author": "郑刚中",
        "paragraphs": [
            "屋后瓜畴接芋区，门前寥落翳庵䕡。",
            "愚痴不顾妻儿笑，依旧灯窗夜读书。"
        ],
        "title": "和张叔靖三绝  其三",
        "id": "336cb0ad-77fd-42b2-879b-7808024bd727"
    },
    {
        "author": "郑刚中",
        "paragraphs": [
            "炎炎酷暑日偏长，馋吻常思累百觞。",
            "封寄琼醅虽甚美，一瓮何以润枯肠。"
        ],
        "title": "杨思恭惠酒作小诗戏之",
        "id": "0af0edd0-7da0-45b5-9e62-098dfee0f817"
    },
    {
        "author": "郑刚中",
        "paragraphs": [
            "天遣长庚下碧空，再将太白作坡翁。",
            "不然安得四十九，还宿浔阳太极宫。"
        ],
        "title": "读兰台诗",
        "id": "1afdd8cf-0713-492e-aebf-320130259636"
    },
    {
        "author": "郑刚中",
        "paragraphs": [
            "孤根抱石半巖生，玉骨知春自发荣。",
            "我有此间来往债，年年须挽一枝行。"
        ],
        "title": "每岁正月度太阳岭半山间有梅花尝以此时开每见必折一枝丙午岁成一绝",
        "id": "33ee8f14-aebf-429f-aabf-67f9f8b17aef"
    },
    {
        "author": "郑刚中",
        "paragraphs": [
            "春风尽日恣颠狂，吹散游云夜月光。",
            "露带清寒入花骨，暗寻帘幕度幽香。"
        ],
        "title": "即事二绝  其一",
        "id": "cef0d891-b743-46ad-a9e6-6d83dec7524d"
    },
    {
        "author": "郑刚中",
        "paragraphs": [
            "暮春景物称山家，屋角团团绿叶遮。",
            "薄晚微云疏过雨，一番小麦颤轻花。"
        ],
        "title": "即事二绝  其二",
        "id": "50c62511-b4d9-42ad-830e-0a5bd1c888d1"
    },
    {
        "author": "郑刚中",
        "paragraphs": [
            "乱寻花木傍山栽，虽有柴门未必开。",
            "过眼利名休挽我，年来心地已如灰。"
        ],
        "title": "偶成",
        "id": "8a7110d8-e5c3-44c8-bfba-041ccb7f276d"
    },
    {
        "author": "郑刚中",
        "paragraphs": [
            "圆吭百舌语千般，岂是春来不耐闲。",
            "为见幽人无与语，故来相对作闲关。"
        ],
        "title": "闻百舌",
        "id": "ea30dd64-0272-45b7-865d-ff26c432f02c"
    },
    {
        "author": "郑刚中",
        "paragraphs": [
            "霜风落叶小寒天，去客依依马不鞭。",
            "我最平生苦离别，可能相送不悽然。"
        ],
        "title": "送季平道中四绝  其一",
        "id": "a2ba875f-6832-435b-9b64-ddf8803720d7"
    },
    {
        "author": "郑刚中",
        "paragraphs": [
            "与君今夜宿邮亭，迟晓东西各去程。",
            "记取短桥携手处，明朝都似梦初惊。"
        ],
        "title": "送季平道中四绝  其二",
        "id": "93c996ee-11d3-4de3-947d-7b22cde19249"
    },
    {
        "author": "郑刚中",
        "paragraphs": [
            "田夫撃鼓祀田神，盘案相呼尽欲醺。",
            "我愿四郊无犬吠，常令此辈乐耕耘。"
        ],
        "title": "送季平道中四绝  其三",
        "id": "e2e62630-aa70-413e-b878-0a57656d9d75"
    },
    {
        "author": "郑刚中",
        "paragraphs": [
            "野蝶成团夹路飞，秋郊此景最佳时。",
            "寒梨霜杮浑无叶，绿橘黄橙半压枝。"
        ],
        "title": "送季平道中四绝  其四",
        "id": "e13c148a-3a1d-4061-a359-2efc7eca9467"
    },
    {
        "author": "郑刚中",
        "paragraphs": [
            "回舟逆水甚徐徐，尚距桐江百里余。",
            "只有梦魂无阻碍，夜来先已到吾庐。"
        ],
        "title": "次桐庐",
        "id": "dee76ac8-a928-4327-bc24-4643ac41e68b"
    },
    {
        "author": "郑刚中",
        "paragraphs": [
            "怒号中夜忽收声，枯叶寒梢细细鸣。",
            "晓起一杯簷外立，满阶无处认梅英。"
        ],
        "title": "夜闻雪声",
        "id": "ec6d6867-fe5a-4f86-8c66-5c3a1cc01a45"
    },
    {
        "author": "郑刚中",
        "paragraphs": [
            "阳春明日五更回，破旱先令一雨来。",
            "要得群生蒙实惠，故将膏泽润枯荄。"
        ],
        "title": "己酉立春前一日得雨时有百日之晴",
        "id": "2306d748-8243-488a-967d-52c5d830819e"
    },
    {
        "author": "郑刚中",
        "paragraphs": [
            "山前急雨促春耕，废我徜徉小圃行。",
            "今日定知晴有意，咤然林际一声莺。"
        ],
        "title": "二月二十一日枕上闻莺时霖雨之后",
        "id": "f828fe0a-4f24-4daf-83e6-368e068f9684"
    },
    {
        "author": "郑刚中",
        "paragraphs": [
            "人愁春去少花枝，我爱园林春晚时。",
            "嘉木阴阴吐新叶，好风微度绿参差。"
        ],
        "title": "三月五日圃中",
        "id": "9074ccda-1b4a-4045-9713-58193031f520"
    },
    {
        "author": "郑刚中",
        "paragraphs": [
            "曲阑干畔短篱邉，用意春工翦不圆。",
            "一夜西风借霜力，幽香喷出小金钱。"
        ],
        "title": "己酉三月二十一日夜梦中作",
        "id": "02715adf-1110-4050-b6cf-37fa91b37358"
    },
    {
        "author": "郑刚中",
        "paragraphs": [
            "妙笔窥天顷刻成，浑如小架月初明。",
            "扶疏老蔓敷新叶，下盖累累紫水晶。"
        ],
        "title": "王能甫作葡萄一枝于圆扇之上戏作小诗报之",
        "id": "b22ca39d-5946-4469-89b8-95985590840d"
    },
    {
        "author": "郑刚中",
        "paragraphs": [
            "方欣解冻入花丛，蔌蔌俄惊万片红。",
            "草木岂能胜造化，吹开吹落任东风。"
        ],
        "title": "和元章春风三绝  其一",
        "id": "f7f488f0-c8ff-425c-a7e4-1904041498f3"
    },
    {
        "author": "郑刚中",
        "paragraphs": [
            "平分四序递收巧，岂但留情白与红。",
            "莫讶晓来成谩诞，清微欲换舜弦风。"
        ],
        "title": "和元章春风三绝  其二",
        "id": "167326d9-3477-4031-bee7-1c7b66f945cf"
    },
    {
        "author": "郑刚中",
        "paragraphs": [
            "一扫园林寂寂空，抱枝蝴蝶尚寻红。",
            "摧残老物无人惜，不比穷秋九月风。"
        ],
        "title": "和元章春风三绝  其三",
        "id": "12b9ed0e-0971-4ce3-ab99-11277ed0ceb2"
    },
    {
        "author": "郑刚中",
        "paragraphs": [
            "终日徘徊得好凉，一怀炎暑变冰霜。",
            "会须月上出山去，更看芰荷生夜香。"
        ],
        "title": "题西巖",
        "id": "a282ef34-da66-4a40-9a7b-a5a2b72e45ff"
    },
    {
        "author": "郑刚中",
        "paragraphs": [
            "窗外小山重叠好，阴阴松竹翠排簷。",
            "老人嘉我幽寻意，深炷炉香为卷帘。"
        ],
        "title": "题雷石寺润公环翠轩",
        "id": "71aa3ee1-005e-46bc-92b8-8688ffcb192b"
    },
    {
        "author": "郑刚中",
        "paragraphs": [
            "巍然山骨自天成，上与穹苍斗极平。",
            "安得衲衣烧柏子，不闻山下是非声。"
        ],
        "title": "宿鹤巖二绝  其一",
        "id": "420b4d6a-bc23-4564-a59c-5e9817f1f553"
    },
    {
        "author": "郑刚中",
        "paragraphs": [
            "巖头一望万家低，已觉尘寰不整齐。",
            "此祗人间最髙处，况游物外照群迷。"
        ],
        "title": "宿鹤巖二绝  其二",
        "id": "a889d801-bba6-49bf-a571-bc28c90cc382"
    },
    {
        "author": "郑刚中",
        "paragraphs": [
            "不胜孤洁寒窗月，分外清圆远寺钟。",
            "后圃便当收橘柚，无疑侵晓一霜浓。"
        ],
        "title": "夜寒觉有霜",
        "id": "6c309244-896a-4210-9acd-b02f9673b13d"
    },
    {
        "author": "郑刚中",
        "paragraphs": [
            "一册韩文酒一杯，居然独酌兴悠哉。",
            "夜寒径醉即就枕，卧待新阳明日来。"
        ],
        "title": "至夜独酌二绝  其一",
        "id": "4901c614-a81d-4926-b634-2e88af65e1d1"
    },
    {
        "author": "郑刚中",
        "paragraphs": [
            "久苦群阴不可排，一朝驱退亦宜哉。",
            "万年谁上君王寿，为奏门前欲泰来。"
        ],
        "title": "至夜独酌二绝  其二",
        "id": "8b85a60b-9981-4d39-b7f9-c4e21f6d40fa"
    },
    {
        "author": "郑刚中",
        "paragraphs": [
            "风髙天阔净无尘，万瓦生光冷射人。",
            "不见晓来迷晚雪，但看霜月益精神。"
        ],
        "title": "雪后观月",
        "id": "5cc589d0-83e7-4731-81e8-8e3874d10148"
    },
    {
        "author": "郑刚中",
        "paragraphs": [
            "日落天风彻骨清，疏疏玉片舞中庭。",
            "梦回细响鸣松竹，误作春蚕食叶声。"
        ],
        "title": "枕上闻雪声",
        "id": "169d7bec-6816-4d66-87e5-3534524222db"
    },
    {
        "author": "郑刚中",
        "paragraphs": [
            "温温玉质傲天贞，俯视凡花出后尘。",
            "静对寒林守孤寂，有颜氏子独甘贫。"
        ],
        "title": "梅花三绝  其一",
        "id": "e54f7042-ccb6-49cb-be5e-0f585d83f101"
    },
    {
        "author": "郑刚中",
        "paragraphs": [
            "树老根危雪满巅，令人颇忆鲁公贤。",
            "同时柔脆皆僵仆，正色清芬独凛然。"
        ],
        "title": "梅花三绝  其二",
        "id": "7b6f3bdf-5414-4df0-9754-fa79bf5423f1"
    },
    {
        "author": "郑刚中",
        "paragraphs": [
            "水边寂寞一枝梅，君谓髙标好似谁。",
            "洁白不甘芜秽没，屈原孤立佩兰时。"
        ],
        "title": "梅花三绝  其三",
        "id": "486bdbcd-9de2-4e2e-a482-2b6320731d9a"
    },
    {
        "author": "郑刚中",
        "paragraphs": [
            "澹云不雨翳朝曦，帘幕沉沉燕子归。",
            "细起一炉香雾润，犹扶酲困怯单衣。"
        ],
        "title": "和潘仲严八绝 春阴 其一",
        "id": "a9c7958c-5d51-45b6-9c36-8dbbd9c3debc"
    },
    {
        "author": "郑刚中",
        "paragraphs": [
            "露薄云轻物色佳，平平绿水映人家。",
            "鸠鸣村暗开桑叶，燕舞风斜落杏花。"
        ],
        "title": "和潘仲严八绝 春阴 其二",
        "id": "bfad49e2-6ec0-4be5-9579-0e7abaa62296"
    },
    {
        "author": "郑刚中",
        "paragraphs": [
            "午梦悠飏一蝶轻，隔窗惊觉捣茶声。",
            "偶然樽酒得佳趣，半夜花间灯火明。"
        ],
        "title": "和潘仲严八绝 春晴 其一",
        "id": "31dbcdab-e156-4c2d-a6ab-3df15dd3d02b"
    },
    {
        "author": "郑刚中",
        "paragraphs": [
            "青烟漠漠昼无人，垂柳遮凉不见尘。",
            "饮水曲肱眠细草，绝胜肉食坐车茵。"
        ],
        "title": "和潘仲严八绝 春晴 其二",
        "id": "f0cb4e89-8990-4cb1-8112-b10f01c0a747"
    },
    {
        "author": "郑刚中",
        "paragraphs": [
            "天散琪花压晚春，岂将灾沴祸吾民。",
            "为嗔宝货归夷虏，故种人间万顷银。"
        ],
        "title": "和潘仲严八绝 春雪 其一",
        "id": "6eb6ab6e-7365-4acf-bd71-73372be27097"
    },
    {
        "author": "郑刚中",
        "paragraphs": [
            "冰柱垂簷雪满山，今年寒食不胜寒。",
            "何门可曵长裾语，髙卧从教刺墨漫。"
        ],
        "title": "和潘仲严八绝 春雪 其二",
        "id": "e5922e2b-c52b-4881-9b9f-0ec540d70aa6"
    },
    {
        "author": "郑刚中",
        "paragraphs": [
            "燕集深条帘未开，柳添新耳雨生苔。",
            "悲歌莫作子桑态，裹饭无人为我来。"
        ],
        "title": "和潘仲严八绝 春雨",
        "id": "3c9b301a-695f-41df-be90-30ad952e71ae"
    },
    {
        "author": "郑刚中",
        "paragraphs": [
            "刘郎桃树欲挠春，一夜飘零最恼人。",
            "不似穷秋作霜露，摧残蒲柳有谁嗔。"
        ],
        "title": "和潘仲严八绝 春风",
        "id": "e7b58695-2315-4360-a347-825774fbc1b1"
    },
    {
        "author": "郑刚中",
        "paragraphs": [
            "过山秋雨响临池，深夜书斋枕独欹。",
            "正似篷船倚江浦，梦回牢落听潮时。"
        ],
        "title": "八月初一夜闻雨",
        "id": "6b264377-629f-4550-ad53-622b1832b67b"
    },
    {
        "author": "郑刚中",
        "paragraphs": [
            "香染鹅黄衣綷䌨，轻披环珮玉交加。",
            "异哉秋气方凄冷，风露何能作此花。"
        ],
        "title": "戏题秋香",
        "id": "d062def3-d182-49c9-beb6-5d7a870990b0"
    },
    {
        "author": "郑刚中",
        "paragraphs": [
            "午枕幽禽破梦时，明窗过日竹阴稀。",
            "小炉翻转香残烬，犹有清香一缕飞。"
        ],
        "title": "独坐",
        "id": "fd862325-7025-4249-a90b-d8f2f3b60dd3"
    },
    {
        "author": "郑刚中",
        "paragraphs": [
            "寄我雄文丽且新，冰寒于水岂无因。",
            "故将丹粉画西子，要见浓涂淡墨人。"
        ],
        "title": "石希孟寄示赋论甚佳有未尽善处輙为涂改因成小诗寄之",
        "id": "ec06d3b0-ab7e-4bd1-bc1f-909aae2d5970"
    },
    {
        "author": "郑刚中",
        "paragraphs": [
            "未抱床头酒瓮干，莫来楼上倚阑干。",
            "浓云垂地卷不起，细草连天都是寒。"
        ],
        "title": "偶书",
        "id": "57e9140c-a08b-4301-a357-80ecb4196602"
    },
    {
        "author": "郑刚中",
        "paragraphs": [
            "万柄髙荷碧玉员，芙蓉时见一枝鲜。",
            "何年种此北山北，便向中间安小船。"
        ],
        "title": "题石几先生书院壁",
        "id": "11520303-a219-415f-9faa-3433257545c8"
    },
    {
        "author": "郑刚中",
        "paragraphs": [
            "美艳向人花灼灼，青圆如鉴叶田田。",
            "月明徙倚阑干处，细得真香忆去年。"
        ],
        "title": "荷花",
        "id": "f2de7107-24e7-443b-be7a-9a182497b773"
    },
    {
        "author": "郑刚中",
        "paragraphs": [
            "窗竹翛翛度晚风，浓香醇酒小寒中。",
            "玉人尚作桃花色，我辈苍颜何惜红。"
        ],
        "title": "呈范茂直时在豫章",
        "id": "016937d4-91f2-46fb-aa95-105ff652f220"
    },
    {
        "author": "郑刚中",
        "paragraphs": [
            "乱花催腊舞江干，村酒沽来岂问酸。",
            "僊女云间休翦水，孤松岭上不知寒。"
        ],
        "title": "诸暨道中遇雪",
        "id": "7d23b249-4b63-49c4-b55c-3450a54a828b"
    },
    {
        "author": "郑刚中",
        "paragraphs": [
            "天风生暮寒，一夜新雪积。",
            "迟明兀箯舆，乱入山径窄。",
            "茅簷两三家，鸡犬不见迹。",
            "冬令顷弗严，草木僣春色。",
            "愆阳入桃杏，弄暖浪蘂坼。",
            "肃然变霜威，犯者輙衰息。",
            "独余山上松，不动与寒敌。",
            "十丈伟标致，四面风淅沥。",
            "时于翠叶中，碎挂琼玉白。",
            "忘我道路叹，但觉心志怿。",
            "拥鼻作孤吟，清思浩无极。"
        ],
        "title": "腊月三日义乌道上寄潘义荣",
        "id": "68c67855-59a4-4251-8a61-f51707803648"
    },
    {
        "author": "郑刚中",
        "paragraphs": [
            "符公寄郡理，犀刄不可触。",
            "白昼庭无讼，一切就整肃。",
            "秋风九月凉，闲暇顾僚属。",
            "谓兹落帽会，千载有贤躅。",
            "西山多爽气，盍亦具驺仆。",
            "晓出古城隅，薄雾隐疏木。",
            "乍见溪山明，已洗簿书俗。",
            "云间阿兰若，小步徧深曲。",
            "逸兴不受制，更到山之麓。",
            "吊古动髙怀，临风展遐瞩。",
            "扶光迫西汜，回棹泛清渌。",
            "钩帘陈密坐，罗列进肴餗。",
            "宾客岸巾帻，礼数免拘束。",
            "时因笑语惊，鸥鹭入芦竹。",
            "导从偃旌旗，城郭初灯烛。",
            "我愧人物微，情睠久虚辱。",
            "终日陪后乘，可但玩黄菊。",
            "亦复见民田，枯秸瘦无糓。",
            "那能给租赋，止可纵刍牧。",
            "吾民窘穷状，蠧损非一目。",
            "愿施膏泽手，小使千里足。",
            "化此登髙乐，泮散入幽谷。",
            "尽令登春台，老稚同皷腹。",
            "公徐登庙堂，摩天逞鸿鹄。",
            "下瞰清中原，更作四海福。"
        ],
        "title": "陪权郡符正民九日游西山",
        "id": "16b67ca2-773c-45ae-a701-b217ea1d6718"
    },
    {
        "author": "郑刚中",
        "paragraphs": [
            "文士务悦目，常患器局卑。",
            "余虽嗜古劲，而乏妩媚姿。",
            "䌷绎起深愧，渐摩赖良规。",
            "温言谩相訹，何以慰所思。"
        ],
        "title": "和赵晦之司户三首  其一",
        "id": "0ca357b5-81ff-4785-8720-e26d688f6aa8"
    },
    {
        "author": "郑刚中",
        "paragraphs": [
            "吾子泽天潢，努力能自效。",
            "诗句如春风，容易亦新巧。",
            "简编多圣贤，要在谨相傚。",
            "更愿观南山，其中藏雾豹。"
        ],
        "title": "和赵晦之司户三首  其二",
        "id": "be4c2c8b-118f-4399-999f-283e3bd61cb8"
    },
    {
        "author": "郑刚中",
        "paragraphs": [
            "老过日斜时，贫唯悬磬室。",
            "释耒著青衫，自顾亦何得。",
            "方作斗升计，敢惮簿书役。",
            "相观摩善道，正赖朋友力。"
        ],
        "title": "和赵晦之司户三首  其三",
        "id": "8c763155-fdf5-49e8-931c-90d3b428094c"
    },
    {
        "author": "郑刚中",
        "paragraphs": [
            "髙士常狥俗，无心欲违世。",
            "野鹤在鸡群，饮啄同敛翅。",
            "昻昻望九臯，自有物外意。",
            "下士求免俗，正恐俗难避。",
            "嫫母学西子，象玉徒瑱揥。",
            "低回虽敛容，不改凡冗气。",
            "闻君开小阁，洁具髙风致。",
            "随砚翰墨香，雨带春烟细。",
            "尽将窗几闲，一洗簿书累。",
            "汉有宏羊者，榷酤善言利。",
            "流风至今兹，已作千古弊。",
            "君方聊尔耳，升斗亦云寄。",
            "顾我困埃尘，俛首甘俗吏。",
            "均是为贫人，噫嘻勿羞愧。"
        ],
        "title": "寄题李监酒不俗阁",
        "id": "579a4b7a-4345-49c5-bf98-b71fbbc70c94"
    },
    {
        "author": "郑刚中",
        "paragraphs": [
            "□□□□□，□□□中原。",
            "八骏涉沙漠，春风移十年。",
            "壮士磨宝剑，怒气常裂肝。",
            "荆湘跨闽浙，米贵仍无钱。",
            "征求未可罢，民力悉已殚。",
            "嗟我无远识，念此心独寒。",
            "九重益思治，久席坐不安。",
            "先生为时起，素抱今可言。",
            "治近与治远，二者将孰先。",
            "堂堂东海风，千载犹凛然。",
            "余芳勉自振，家世无相悬。",
            "愚生啖寸禄，州县方迍邅。",
            "感激欲起舞，袖短无由翻。",
            "临风重相别，江湖催发船。"
        ],
        "title": "送萧德起赴召",
        "id": "b0842f1e-4f43-4aa7-85f4-8a17cadcd282"
    },
    {
        "author": "郑刚中",
        "paragraphs": [
            "去年敛板趋庭侧，门前杨柳如金色。",
            "今年公去柳何如，已作凉阴舞寒碧。",
            "岁月忽怱无足恨，离合人生那免得。",
            "身如汀雁偶相逢，自是不须论定迹。",
            "我今胡为抱不满，攀辕益为邦人惜。",
            "永嘉雄望城海滨，吏久不良民弊积。",
            "年来开府皆钜公，旁助刬除知有力。",
            "岁当乙卯夏不雨，旱雾吹风千里赤。",
            "爱人节费惜锱铢，廪廥单穷犹足食。",
            "北方兴师日千金，州县皇皇虑供亿。",
            "溥哉时发仁人言，未至取鱼忧竭泽。",
            "青衫幕吏有何能，造物见怜相抆拭。",
            "自知愚拙生霾雾，临事昏蒙无远识。",
            "天机遇触狂态作，掐鼻炙眉成痼癖。",
            "唯公道眼借余青，颇许披心露真率。",
            "人生感恩未易言，正恐不能同木石。",
            "仙才秀骨公所有，化作文章可华国。",
            "持身况若玉壶冰，透里无尘只清白。",
            "暂分半刺聊尔耳，此岂能令公议塞。",
            "行当摆脱州县冗，下跨秋风开六翮。",
            "夔龙有室俱可入，愿吐诗书资硕画。",
            "自余强饭无足云，转首潮平江树隔。"
        ],
        "title": "送符正民罢倅永嘉",
        "id": "01f71cad-2747-47a3-89e5-0118c6670907"
    },
    {
        "author": "郑刚中",
        "paragraphs": [
            "忆昨被严召，同时具行李。",
            "海风九月寒，孤翮相次起。",
            "扁舟下双溪，鼓棹共秋水。",
            "覧胜定徘徊，得酒对欢喜。",
            "欲得骨髓奇，先后献天子。",
            "六驭驻松江，端门昼髙启。",
            "披云就尧日，五色炫光炜。",
            "孤根际春阳，生动自兹始。",
            "抡材有时相，小大听所委。",
            "茵冯忽东西，分此旧窗几。",
            "公居陋室中，屋壁初料理。",
            "人静夜灯孤，叶动声入耳。",
            "数日皆大风，簷冰冻相倚。",
            "坐想髯鬓逸，清吟不知己。",
            "慎书缄锦囊，莫贵洛阳纸。"
        ],
        "title": "赠周希父",
        "id": "c2fb6939-57c2-46c4-bed6-0fd976f1b9f2"
    },
    {
        "author": "郑刚中",
        "paragraphs": [
            "奉祝出阊阖，祷雨祠中元。",
            "陈祠信已荐，拱俟心亦虔。",
            "山云屡触石，散去如飞烟。",
            "惭衷迫秋阳，汗流颈徒延。",
            "趦趄念亡状，归马不敢鞭。",
            "云台欲旬浃，蹇兆方解悬。",
            "皇慈喜嘉霔，报贶礼弗偏。",
            "谓乃百神功，共相成丰年。",
            "遣昨致祠吏，奔趋各如前。",
            "我载谒水府，意惑口莫言。",
            "黄屋四海心，责已汤未贤。",
            "抑畏动黎庶，精诚格髙圆。",
            "正恐三日雨，帝勑下九天。",
            "神令享丰报，然乎其不然。",
            "贪功认有者，鄙贱人所怜。",
            "神聪冠四渎，宜弗蹈尔愆。",
            "益思赞元化，后效图所先。",
            "小臣此将命，芒刺终未捐。"
        ],
        "title": "丁巳年七月二十一日祷雨中元水府八月六日展谢祠下皆被旨也然祷后越七日始雨神所为耶其不然也审自神出不无愆期之尤有如不然神之饕上赐也多矣为诗以问之",
        "id": "18826cfe-70bf-4e85-b41d-ffae821e4934"
    },
    {
        "author": "郑刚中",
        "paragraphs": [
            "余生得奇疾，傲世事矜倨。",
            "错落气少合，指摘心不恕。",
            "人亦谓可憎，不作朋友数。",
            "自分与西山，终焉约良俉。",
            "忆昨奉严召，孤迹踏朝路。",
            "枫落吴江冷，此是识君处。",
            "东厨窃余饩，西府共官署。",
            "文书入同阅，茵冯出联驭。",
            "从违一毫髪，所适无异趣。",
            "重愧牛铎凡，不与黄钟迕。",
            "霜蹄入天衢，先我呈远步。",
            "所幸时从容，一笑或相遇。",
            "君今持使节，忽此戒徒御。",
            "分袂固良苦，余怀尚能布。",
            "北方暗虏马，君相勤远虑。",
            "正当收杞梓，留作庙堂助。",
            "何为使吾子，千里治财赋。",
            "苍璧白鹿皮，似亦失所措。",
            "君如玉壶冰，透里无滓污。",
            "清诗近道要，容易不肯吐。",
            "人于寸管中，时见斑一露。",
            "其如济剧手，妙敏难悉疏。",
            "刀硎未轻发，千牛已神怖。",
            "使图中兴业，吾知有余裕。",
            "无乃上流势，貔虎夕屯聚。",
            "三军傥不饱，难以责坚戍。",
            "千金日致之，又惧民生蠧。",
            "聊烦笑谈顷，非君可谁付。",
            "长江八月风，帆饱舟楫具。",
            "结束持行李，功名戒迟暮。",
            "如闻豫章北，下接武昌渡。",
            "公余一樽酒，时可对亲故。",
            "孰与红尘中，轮蹄日驰骛。",
            "嗟余蒲柳姿，领髪已垂素。",
            "双溪有小园，清流锁烟雾。",
            "年来枕邉梦，合眼见鸥鹭。",
            "焉堪久劳役，短豆成恋顾。",
            "不待相汰逐，幞被行亦去。",
            "今兹怀别恨，密坐不能诉。",
            "酒阑可无言，君行已称遽。"
        ],
        "tags": [
            "长江"
        ],
        "title": "送宋叔海郎中总领湖北",
        "id": "119102d2-05f7-4151-8e58-9351bb014b8c"
    },
    {
        "author": "郑刚中",
        "paragraphs": [
            "春风入江南，红蒸小桃坼。",
            "亚卿何壮哉，持节使江北。",
            "牙牌刻金字，黄旗书御墨。",
            "奉将出云天，万里布恩德。",
            "十载分三光，河洛蛮雾黑。",
            "夜泣孤鬼魂，毒贯生灵臆。",
            "胚胎此祸者，起自燕山役。",
            "今兹欲澄明，造物岂易测。",
            "关中几万人，性命悬兆亿。",
            "虏虽识天意，按旧反图域。",
            "闻其所车载，取及墓前石。",
            "民间一尺布，持去如卷席。",
            "齧尽脂与膏，遗我百州骨。",
            "嗷嗷万孔疮，徯望沐天泽。",
            "江南今复贫，万室生理迫。",
            "瘠此欲肥彼，又恐非得策。",
            "使者宜孰先，第一安反侧。",
            "不须增甲兵，当务修稼穑。",
            "声名无欲夸，奏报须尽实。",
            "随宜养官吏，著意看蝥贼。",
            "偏私生忌谗，戏怠藏隐慝。",
            "举手从简易，慎勿耗民力。",
            "要令邓禹车，到处便休息。",
            "九重爱物心，八荒欲安宅。",
            "行行致功名，男子惟报国。"
        ],
        "title": "送方公美少卿宣谕京畿",
        "id": "feebd392-c584-4ecb-985d-f4fe5d3021bc"
    },
    {
        "author": "郑刚中",
        "paragraphs": [
            "春风吹杨花，杨花乱江湄。",
            "中有使君船，双桡倚涟漪。",
            "少驻一杯顷，容我成此诗。",
            "人生天地间，用舍当听随。",
            "栋干无衰气，匠石宁肯遗。",
            "姑存万牛力，轻重惟所施。",
            "方公在瀛洲，众论称瑰奇。",
            "图书浩探讨，笑阅寒暑移。",
            "取作南宫郎，渐欲为羽仪。",
            "雍容入青琐，人以旦夕期。",
            "承流急师帅，小试烦一麾。",
            "淮阳正不恶，安用薄彼为。",
            "第令牧民心，常如护婴儿。",
            "休息戒扰动，饱暖毋冻饥。",
            "清净乃要道，中庸亦良规。",
            "桐江古佳郡，幽胜公所知。",
            "一水绿浩荡，千峰影参差。",
            "鸣鸠桑叶暗，雨过稲花垂。",
            "不妨乘事外，时访严陵祠。",
            "囊中得新句，因风寄所思。"
        ],
        "title": "胡德辉郎中由礼部出守桐庐同舍取令狐楚移石几回敲废印开箱何处送新图之句字分为韵某分赋移字",
        "id": "71afba6a-d3ad-4e7a-84a3-64b9d063fa43"
    },
    {
        "author": "郑刚中",
        "paragraphs": [
            "十载三光分，号令南北阻。",
            "四达礼义乡，限碍成蛮楚。",
            "帝王岂无真，社稷固有主。",
            "欃枪不待射，避路过河浒。",
            "职方阅舆图，十已归四五。",
            "穷民病巨疮，延颈待摩拊。",
            "子翼上所亲，暂辍自应许。",
            "诏书下云天，所至若甘雨。",
            "车前拜且迎，稽首立如堵。",
            "无家不壶浆，有市皆肴脯。",
            "叶底窥乌鹊，墙头出儿女。",
            "其中老人者，横涕自相语。",
            "脱命向鬼手，魂魄挂网罟。",
            "岂料须臾身，复此见官府。",
            "愿上万万年，左右常伊吕。",
            "护持三纲全，保我左田亩。",
            "予前拜老人，愧谢难缕缕。",
            "涂炭置赤子，不痛非父母。",
            "如问尝胆心，念念惟率土。",
            "惊风吹昏沙，北望曾后汝。",
            "成功当问天，字养难用武。",
            "今兹结新欢，不试师一旅。",
            "开笼出飞鸟，汝亦良得所。",
            "予独顾秦关，异世目可睹。",
            "郊原掌心平，犹是周膴膴。",
            "冈峦抱河洛，四面踞龙虎。",
            "惟时盖世英，制驭立区宇。",
            "不应移造化，私用贮狐鼠。",
            "见还虽必然，永保更精处。",
            "销兵闻造兵，欲取必知与。",
            "吏良民自安，德盛岂招侮。",
            "道义尊本朝，好约信强虏。",
            "整顿天地间，事事皆就祖。",
            "吾民百忧足，可使再辛苦。",
            "冠巾作人家，耕鉏饱禾黍。",
            "会须太清尘，一扫净千古。",
            "兹行岂不勤，道里以万数。",
            "见公自清凉，萧然失袢暑。",
            "日随下幕吏，一马行似舞。",
            "月明见旌旗，梦寐闻箫鼓。",
            "枣火饼肥炊，浆酸粟饶煮。",
            "徧覧江山胜，肠腹浩撑拄。",
            "不见少增重，政自太无补。"
        ],
        "title": "纪关陇",
        "id": "a6a69944-5645-4d0c-9ea2-d8c7fb03b32b"
    },
    {
        "author": "郑刚中",
        "paragraphs": [
            "李侯气爽常清凉，上奉慈亲髪垂霜。",
            "弟兄如凤皆翺翔，秋吟胡为惨中肠。",
            "白云孤飞客他乡，然此王事游有方。",
            "晏嫂老丑胜空房，我独熊胆念莫忘。",
            "已无针线在衣裳，岁岁临风感清商。",
            "侯门忠义庆绵长，象轴金花当满床。",
            "板舆欢爱未渠央，倚门亦莫苦相望，枢密将春布岐梁。"
        ],
        "title": "和李公实郎中燕歌行",
        "id": "53ca3df6-d15e-4aa7-a1a6-1ccccac043f0"
    },
    {
        "author": "郑刚中",
        "paragraphs": [
            "学古谩拙僻，髙谈成缪悠。",
            "吾今百念冷，泛泛如虚舟。",
            "参伍托裴度，道路无一愁。",
            "愿同陈元龙，时卧百尺楼。"
        ],
        "title": "和公实书怀",
        "id": "8959fb92-4eb0-46b2-a257-5926eaec5444"
    },
    {
        "author": "郑刚中",
        "paragraphs": [
            "侯公说行髙祖迎，赵璧在怀出秦庭。",
            "白首属国还汉旌，印绶累累妻嫂惊。",
            "疏家叔姪辞公卿，彭泽柳外陶渊明。",
            "又如长铗成悲鸣，沂浴既罢风舞轻。",
            "斐然成章孔不称，浩然之志孟岂平。",
            "登山临水赋有情，回船上马诗句精。",
            "又如虏营之气已见，华山之马将逸。",
            "丘园之梦欲成，天际之舟可识。",
            "其在今兹则还报王事，秣马脂车与离长安之日。"
        ],
        "title": "答江虞仲机宜归语",
        "id": "3bd588d8-fc2d-4329-b8c1-ceb82a21b0e5"
    },
    {
        "author": "郑刚中",
        "paragraphs": [
            "邉城草木枯，散漫惟蜡梅。",
            "花蜂不成蜜，深黄吐春回。",
            "如行沙砾中，眼明见琼瑰。",
            "初谓此邦人，推为百世魁。",
            "文房与幽室，佳处定使陪。",
            "羞死蒺藜类，屏置山墙隈。",
            "事有大不然，惊吁谩徘徊。",
            "顽夫所樵采，八九皆梅材。",
            "余芳随束薪，日赴烟与埃。",
            "曲突几家火，灵根万花灰。",
            "我欲从化工，缓语摇頬腮。",
            "天涯有清客，不善为身媒。",
            "鲜鲜犯霜露，旦旦斤斧摧。",
            "宁若橘变枳，甘心摈长淮。",
            "今渠负幽姿，风韵元不颓。",
            "胡为杂榛棘，仅与樗栎偕。",
            "谓工为垂手，毋令识者哀。"
        ],
        "title": "金房道间皆蜡梅居人取以为薪周务本戏为蜡梅叹予用其韵是花在东南每见一枝无不眼明者",
        "id": "eba413aa-c499-4a4c-b0f4-47651f2e508a"
    },
    {
        "author": "郑刚中",
        "paragraphs": [
            "我赋蜡梅什，吁嗟何独梅。",
            "天衢谁谓髙，富贵容奸回。",
            "世路可怜窄，巖穴定奇瑰。",
            "刘蕡策如虹，李郃方为魁。",
            "汉帝称盛礼，太史不得陪。",
            "楚亦多大夫，灵均葬江隈。",
            "天马絷四足，悲鸣谩徘徊。",
            "楩楠遇拙匠，血指成弃材。",
            "髙冈鳯呜姿，灶下随烟埃。",
            "泛观无不尔，可叹化为灰。",
            "我欲劝处子，无庸画红腮。",
            "我欲劝朝士，无庸巧相媒。",
            "时来鸡犬仙，势去金石摧。",
            "置器戒如斗，酌酒当如淮。",
            "陶陶醉乡中，壮心休自颓。",
            "小视造物者，令与儿辈偕。",
            "浩气塞天地，容易毋悲哀。"
        ],
        "title": "再和",
        "id": "3307b338-4fba-41ff-ac37-13eba9e910ca"
    },
    {
        "author": "郑刚中",
        "paragraphs": [
            "去年奉使天西角，遇事才疏多自觉。",
            "不应尚或人改观，增重端因君在幕。",
            "君才如刃新发硎，到手万牛髋髀落。",
            "岂能随我困邉徼，定自抟风上寥廓。",
            "峡束秋江风浪清，美君出峡舟楫轻。",
            "去年联马听箫鼓，今也恨不同此行。",
            "古人持兵喻槃水，顾我何者能独擎。",
            "幸留药石苦资助，勿谓相舍真忘情。"
        ],
        "title": "送陈季常判院",
        "id": "f85f1f8c-294b-4ef9-b46c-a105fe7910a3"
    },
    {
        "author": "郑刚中",
        "paragraphs": [
            "霜风吹西湖，与君持行李。",
            "瘦马共邉笳，寒灯对孤邸。",
            "新凉秋叶惊，归櫂君独理。",
            "弃我天一方，穏下大江水。",
            "丈夫志四海，吾岂较遐迩。",
            "行藏天所为，况自非偶尔。",
            "独忧绵薄资，负重力难起。",
            "嘉宾日以远，缓急尚谁倚。",
            "置此勿复论，遇坎各有止。",
            "我积汉中糓，君种彭泽米。",
            "努力随小大，同在毓生齿。",
            "他年脱冕归，对酒各欢喜。"
        ],
        "tags": [
            "西湖"
        ],
        "title": "送周务本机宜",
        "id": "e2891a47-c324-49c3-80a7-ab362f8df82e"
    },
    {
        "author": "郑刚中",
        "paragraphs": [
            "己未夏入秦，马足临渭水。",
            "辛酉冬使蜀，去渭亦无几。",
            "君于两年间，同我三万里。",
            "我今寄戎阃，君复持行李。",
            "客衣挂尘埃，闲关亦劳矣。",
            "垂髫读诗书，平视取青紫。",
            "侧翅随人飞，此计宁得已。",
            "人生功与名，天付在男子。",
            "有物执其柄，小大听所委。",
            "请君但强饭，加意重生理。",
            "见蜺傥弗骇，换骨正刀匕。",
            "青春到边城，杂花乱如绮。",
            "储粟三百万，护种一千垒。",
            "日与诸少年，醉卧春风里。",
            "行行勿我念，峡束江未起。",
            "辨事早言还，下榻当设醴。"
        ],
        "title": "送何元英",
        "id": "1d2dbae0-2113-4dd0-9a8e-fb06e12b1b1b"
    },
    {
        "author": "郑刚中",
        "paragraphs": [
            "昔我初至秦，使旨不到蜀。",
            "延首锦城春，千里寄孤目。",
            "逮公今出峡，贱迹仍羁束。",
            "梦看使君船，翩翩转江曲。",
            "西州去思者，何啻连万屋。",
            "攀辕犹弗还，我意岂能足。",
            "所怜蜀人病，羸骨未生肉。",
            "公兮胡弗留，共与营糜粥。",
            "自惟救护心，寝食对沟渎。",
            "回顾莫有助，此志亦单独。",
            "公兮那得留，峡水峻而速。",
            "蚤去登堂庙，大作天下福。",
            "病身鸡肋瘦，别恨容千斛。",
            "势须更勉强，渭上几一熟。",
            "郡县减苛赋，廪廥贮余粟。",
            "便当乞身归，径去友麋鹿。"
        ],
        "title": "寄别张子公尚书",
        "id": "34ce5652-89b4-4f7f-a62e-0a404af92ccc"
    },
    {
        "author": "郑刚中",
        "paragraphs": [
            "书生业辞艺，不为觅科举。",
            "胸中负器识，笔下有今古。",
            "君看阿房赋，岂是布衣语。",
            "独其在糊名，贵贱惟所主。",
            "得之类至宝，弃去祗如土。",
            "有司开化炉，镕铸要精处。",
            "时方为鼎镛，小冶不应鼓。",
            "诸公皆名流，学海浩吞吐。",
            "丹灵骨先换，入榜尽龙虎。",
            "访以执文柄，我亦费罗取。",
            "书生家风寒，仆马在何许。",
            "趼足赴重围，裹饭坐长庑。",
            "视公帘幕间，若有霄汉阻。",
            "那知先达心，每事必念祖。",
            "未把短檠弃，尚记灯烛苦。",
            "关防周罅隙，考校到毫缕。",
            "杂置战场文，一字不轻与。",
            "如持古黄钟，端坐分律吕。",
            "在处拔其尤，可但十得五。",
            "奉此贤能书，足以上天府。",
            "蜀士多豪英，父老自能数。",
            "谓或有遗珠，勉使相接武。",
            "我辈酒樽空，边城隔烟雨。"
        ],
        "title": "类试院放榜众论以得士为庆作古诗一章呈详定钱宪元素及同院诸公绍兴甲子十月二十八日也",
        "id": "eeac08b9-9fa1-4784-a0c0-fffb3a236f6a"
    },
    {
        "author": "郑刚中",
        "paragraphs": [
            "焚香闭草庐，滞念扫无余。",
            "世事尤宜静，交情只可疏。",
            "屈伸当视蠖，湿沫戒如鱼。",
            "暖甚一窗日，三冬宜读书。"
        ],
        "title": "独坐偶书",
        "id": "c835acc5-f344-4466-a16c-ea4782b0aa4f"
    },
    {
        "author": "郑刚中",
        "paragraphs": [
            "都城判袂十年余，世路艰昏迹颇孤。",
            "顾影不知天际雁，置身方类鼎中鱼。",
            "危言空慕刘蕡策，痛哭难看贾谊书。",
            "一笑何时成破涕，为君握手话区区。"
        ],
        "title": "寄徐彦偲",
        "id": "9b1eeefd-8473-42ec-9f40-14b1929c5611"
    },
    {
        "author": "郑刚中",
        "paragraphs": [
            "风吹云叶碎，颠倒六花团。",
            "腊近先呈瑞，阴消故作寒。",
            "懒游悲季子，髙卧愧袁安。",
            "出处君休问，长谣向酒阑。"
        ],
        "title": "和周希父至日雪",
        "id": "844cd711-b30b-49b7-baf8-b5905c05a0a2"
    },
    {
        "author": "郑刚中",
        "paragraphs": [
            "圣诏谦慈类禹汤，云台得蹇破骄阳。",
            "三秋正此忧焦窘，万室今咸共喜康。",
            "袁扇风清端有助，庾莲水渌但知凉。",
            "东都岂是留裴地，公亦相从早趣装。"
        ],
        "title": "和符倅上范相喜雨",
        "id": "410f23ad-a5a3-4888-b032-690eff91bc12"
    },
    {
        "author": "郑刚中",
        "paragraphs": [
            "去年我到柳垂金，今日君行柳再阴。",
            "碌碌文书尝共事，怱怱岁月叹分襟。",
            "荐才已见名难掩，送别何辞酒满斟。",
            "梦忆西湖好风物，须烦着意细登临。"
        ],
        "tags": [
            "西湖"
        ],
        "title": "送仲列王",
        "id": "52f4162f-d9b0-4714-bfd6-0c4efd441460"
    },
    {
        "author": "郑刚中",
        "paragraphs": [
            "自从文墨困徒劳，钦仰先生绛帐髙。",
            "豹固可窥嗟拟管，牛虽未解见藏刀。",
            "笑言契阔生离恨，岁月侵寻逼鬓毛。",
            "金马玉堂门户敞，会须平步慰吾曹。"
        ],
        "title": "送张仲仁教授",
        "id": "eacb0e00-e599-4778-adc6-7460de6abfb7"
    },
    {
        "author": "郑刚中",
        "paragraphs": [
            "穷达乘除自有天，岂须腾上赋鸢肩。",
            "千牛疾解多忧折，十驾徐行未必鞭。",
            "再上公孙方见用，蚤成贾谊晚堪怜。",
            "第令饱贮唐虞道，慷慨行观孟子前。"
        ],
        "title": "赠张叔靖",
        "id": "1d8aa717-8c10-415f-99fd-5caea520a75c"
    },
    {
        "author": "郑刚中",
        "paragraphs": [
            "雪消残腊净无尘，官柳溪梅欲试新。",
            "星籥暗移惊客梦，帝阍髙启际昌辰。",
            "补天炼石曾无计，却日挥戈正在人。",
            "莫效儿曹念刚卯，酒杯书卷足相亲。"
        ],
        "title": "和吴清叟吴江岁晚书怀",
        "id": "1cd18080-6b62-40ee-9481-39695e618a43"
    },
    {
        "author": "郑刚中",
        "paragraphs": [
            "乌龙岭上万峰峦，疑是羊肠九曲盘。",
            "山麓吐云人世远，松梢滴露客衣寒。",
            "驱驰寸禄意宁乐，芜没小园心未安。",
            "早愿车攻歌复古，不须垂老挂衣冠。"
        ],
        "title": "早过乌龙岭",
        "id": "1d7be5b0-9784-450e-94a9-ed91590cf61e"
    },
    {
        "author": "郑刚中",
        "paragraphs": [
            "古园深处读书窗，窗外疏梅破腊芳。",
            "日暮独陪修竹静，露寒偏带晚风香。",
            "清吟但喜花孤瘦，醉赏那知树老苍。",
            "千里远移无健步，一枝横倚记东墙。"
        ],
        "title": "忆梅",
        "id": "648d2bfe-dd5d-479f-ba5e-36293b84239b"
    },
    {
        "author": "郑刚中",
        "paragraphs": [
            "君似冰壶透里清，岂容随众话鉏耕。",
            "自应才大难为用，无柰诗穷益有名。",
            "祸此遗民缘俗吏，扶回兴业赖书生。",
            "欲烦尽挽天河水，一洗当年海上盟。"
        ],
        "title": "和友人书怀",
        "id": "5a1b7f2a-5290-4283-bd0b-dd49920b8c5e"
    },
    {
        "author": "郑刚中",
        "paragraphs": [
            "阑暑知秋近，淮濆气已清。",
            "风雷惊夜雨，钟鼓报新晴。",
            "雾散槐庭晓，云开魏阙明。",
            "马行朝路穏，人喜积阴倾。",
            "初鸟方争出，残蝉莫乱鸣。",
            "小窗偏得睡，更待晚凉生。"
        ],
        "title": "和方景南乍晴",
        "id": "0aed2edd-d84e-4904-bd69-98e8735a9e87"
    },
    {
        "author": "郑刚中",
        "paragraphs": [
            "明廷百辟奉君王，祀事严称肃建章。",
            "天拱星辰陪日表，风回灯烛避龙光。",
            "侍祠官拜闻鸣玉，导驾班回散宝香。",
            "宣室受厘谁入对，为时陈论莫荒唐。"
        ],
        "title": "九月二十二日侍祠明堂口占",
        "id": "b4d4e09e-db10-49b5-bc74-696406f0c786"
    },
    {
        "author": "郑刚中",
        "paragraphs": [
            "先放恐输梅，篱边趁早开。",
            "素心甘冷澹，秀色肯尘埃。",
            "眼老书慵看，官闲吏不催。",
            "烦君助幽胜，小锸为移来。"
        ],
        "title": "和丘师悦二首 白菊",
        "id": "4729bd17-b9ec-4bfc-94e0-4c8df615ca6e"
    },
    {
        "author": "郑刚中",
        "paragraphs": [
            "鼓鼙传永漏，风露结新寒。",
            "小热金初冷，孤斟玉屡干。",
            "感时方自叹，假寐敢求安。",
            "且拨炉中火，清吟琢肾肝。"
        ],
        "title": "和丘师悦二首 深夜",
        "id": "5a2a6def-3faa-4a9d-986b-c4d6b4c5cbaa"
    },
    {
        "author": "郑刚中",
        "paragraphs": [
            "小砑花藤字画精，五言重喜见长城。",
            "工深斧凿浑无迹，意静波澜转觉平。",
            "湖上幽奇君胜赋，笔端芜陋我堪惊。",
            "贪多独有珍藏计，他日山间要眼明。"
        ],
        "title": "希父删定惠近诗一轴成四韵谢之",
        "id": "8338ebda-46f6-4c29-8291-f99193cc346b"
    },
    {
        "author": "郑刚中",
        "paragraphs": [
            "十年堤上草青青，今日重来春梦惊。",
            "载路壶浆皆再造，向人榆柳若生平。",
            "渐看英荡传声教，永愿银河洗甲兵。",
            "邓禹车前略无事，幕中棋局夜灯明。"
        ],
        "title": "隋堤口占呈李公实郎中",
        "id": "0148fd19-0b09-4aec-93eb-ea261d44446b"
    },
    {
        "author": "郑刚中",
        "paragraphs": [
            "黄旗分破柳梢青，旗尾穿林鸟不惊。",
            "感极老人翻欲泣，赦余污吏始偷生。",
            "帐闲缥缈传新曲，酒賎蹒跚醉老兵。",
            "与子相从亦云乐，袖鞭吟看远山明。"
        ],
        "title": "再用青字韵",
        "id": "043876d2-fa76-4056-99b1-fa697b90fb08"
    },
    {
        "author": "郑刚中",
        "paragraphs": [
            "梦破事行李，窗灯尚半存。",
            "寒更传古县，落月暗孤村。",
            "道远马蹄薄，形劳神观昏。",
            "髙眠忆吾里，布被拥朝暾。"
        ],
        "title": "和公实早行二首  其一",
        "id": "8e1bacb0-94c2-48e3-9ff5-db6e2ed95cd8"
    },
    {
        "author": "郑刚中",
        "paragraphs": [
            "客子发中夜，小炉香半存。",
            "病躯凭瘦马，残梦过前村。",
            "柳近和风紧，尘髙望月昏。",
            "何时展书卷，竹屋对朝暾。"
        ],
        "title": "和公实早行二首  其二",
        "id": "7531f859-3c19-4f9a-b4ee-78a83b9d4a4e"
    },
    {
        "author": "郑刚中",
        "paragraphs": [
            "堠碑残字缺，市屋故基存。",
            "榆柳欲千里，桑麻能几村。",
            "短鞭追白昼，疏幕对黄昏。",
            "客枕寒无梦，孤吟待晓暾。"
        ],
        "title": "和楼枢密宿泗道中书事用存字韵二首  其一",
        "id": "ae2d1620-8cf1-4831-9acd-caedd1cb4a29"
    },
    {
        "author": "郑刚中",
        "paragraphs": [
            "老柳不多在，故家宁复存。",
            "鼠痴穿败屋，虎玩出平村。",
            "天远楚山秀，浪髙淮月昏。",
            "吟鞭破霜晓，马首待朝暾。"
        ],
        "title": "和楼枢密宿泗道中书事用存字韵二首  其二",
        "id": "80b7044d-d3c6-42f5-9e64-fa09925172ab"
    },
    {
        "author": "郑刚中",
        "paragraphs": [
            "坛殿夜漫漫，临祠愧礼官。",
            "降神欣乐奏，望瘗肃更阑。",
            "雨意垂簷黑，风声过竹寒。",
            "晓庭人寂寞，乌鸟拾余残。"
        ],
        "title": "己未十二月二日致斋惠照",
        "id": "3e29d24f-12b9-4519-9737-b23b00e80b0a"
    },
    {
        "author": "郑刚中",
        "paragraphs": [
            "斋所深严客过难，逼人书债未须还。",
            "簷遮暖日桃夭瘦，鸟踏风枝竹影闲。",
            "细细乳花新茗碗，霏霏香雾小炉山。",
            "满庭斜日无公吏，祗似东阳田舍间。"
        ],
        "title": "庚辛二月二十二日宿斋省中",
        "id": "0f94fce3-74d1-4df6-b4a6-3ef26b12048e"
    },
    {
        "author": "郑刚中",
        "paragraphs": [
            "宝函重锁环金密，册椟双盘带锦斜。",
            "长乐春风迎母后，未央和气集皇家。",
            "帘垂禁卫收黄繖，礼毕天仙下玉华。",
            "班退笙镛犹在耳，五弦歌舜未须夸。"
        ],
        "title": "谭胜仲卿有册宝礼成新句用韵和呈",
        "id": "ac3980e0-851f-4c6b-bca3-8200f267687c"
    },
    {
        "author": "郑刚中",
        "paragraphs": [
            "四山木叶绿交加，数架茅茨是我家。",
            "窗隙微风入飞絮，竹边清露养孤花。",
            "得眠穏寐梦须好，无句不幽诗可夸。",
            "底事年来祗流汗，文书埋没鬓毛华。"
        ],
        "title": "初夏忆故园",
        "id": "4b3c4117-3045-4dab-8350-94cb473ae6e7"
    },
    {
        "author": "郑刚中",
        "paragraphs": [
            "度岁尘沙汩没中，乍趋闲旷意何穷。",
            "孤丛晚秀霜菊净，脱叶已疏山杮红。",
            "马恃赐闲缰不胜，雁知王命信常通。",
            "功名成处非人力，到手先令玉盏空。"
        ],
        "title": "道中杂诗呈子勉宝文有便寄叔海也",
        "id": "82a9fb9d-418e-453b-97b8-719c62c30bab"
    },
    {
        "author": "郑刚中",
        "paragraphs": [
            "蚤酒冲寒不满肠，日髙犹践马蹄霜。",
            "鸟依密树旁边语，梅在远林幽处香。",
            "西去流移还未复，东来书讯且都忘。",
            "征途一任如天远，不过归时杏子黄。"
        ],
        "title": "马上",
        "id": "1fd28d15-9624-4e9d-84ca-b971ac79c1f5"
    },
    {
        "author": "郑刚中",
        "paragraphs": [
            "边城秋意老，寒色到庭除。",
            "雨久苔花暗，风髙柳叶疏。",
            "异乡思骨肉，多病喜方书。",
            "岂是无归计，东阳故有居。"
        ],
        "title": "初寒",
        "id": "97a8faa9-fed3-46f7-9389-1aae2b37be8d"
    },
    {
        "author": "郑刚中",
        "paragraphs": [
            "戍兵列栅半空苍，俯瞰嘉陵万仞江。",
            "山下不知传鼓角，天邉时见引旌幢。",
            "岁寒木落鸟穿屋，昼静帘垂云遶窗。",
            "教罢诸营无一事，锦腰催拍照金釭。"
        ],
        "title": "仙人山寨至日",
        "id": "60702bfe-9f50-45b8-9be4-23657039d868"
    },
    {
        "author": "郑刚中",
        "paragraphs": [
            "楚乡孤坐掩重扉，素髪荒唐酒一巵。",
            "眼闇久因书卷得，心阑全自世缘知。",
            "临流问米方终日，踏雪看梅是几时。",
            "欲上髙楼望吴越，无边烟雨正垂垂。"
        ],
        "title": "寒食偶书",
        "id": "1731d4b5-9c26-4371-832d-058c9fcebe43"
    },
    {
        "author": "郑刚中",
        "paragraphs": [
            "久戍思贤日，中兴入觐时。",
            "旌旗生喜气，梅柳动寒枝。",
            "报国心偏苦，安边计自奇。",
            "一军尝北出，万骑绝南窥。",
            "结轨闻修好，櫜弓谨退师。",
            "浩歌藏战甲，雅拜习朝仪。",
            "天近雷风迅，云深雨露滋。",
            "告庭行有命，祖载敢无诗。",
            "雪意留金勒，歌声寄玉巵。",
            "明年秋秫贱，酿酒约归期。"
        ],
        "title": "拟送杨帅",
        "id": "385c29e6-3644-45c9-aca8-09890db44cad"
    },
    {
        "author": "郑刚中",
        "paragraphs": [
            "痴风连日塞云低，庭榭清寒小雨飞。",
            "叶底孤花无柰瘦，墙边新笋不妨肥。",
            "将迎宾客几成债，拨遣文书似解围。",
            "孤负佳时几尊酒，故园松菊望人归。"
        ],
        "title": "偶书",
        "id": "d21700c8-77f3-472e-ba1e-65d89d0c1e14"
    },
    {
        "author": "郑刚中",
        "paragraphs": [
            "人生聚散只寻常，特地关情是异乡。",
            "夜话不知边月落，离愁还似峡江长。",
            "抟风有力须腾上，守塞无能合退藏。",
            "黄阁有人如见问，为言衰病忆东阳。"
        ],
        "title": "送吴信叟",
        "id": "7edcafde-f31b-4177-b043-74f861b5c149"
    },
    {
        "author": "郑刚中",
        "paragraphs": [
            "午庭吏散日侵阶，坐向春阳亦乐哉。",
            "看蝶得香穿竹去，等莺求友过花来。",
            "三年客梦随天远，万里家书对酒开。",
            "虽有是非荣辱债，其如方寸只如灰。"
        ],
        "title": "偶书",
        "id": "3a9290f8-91ea-4f3e-a5e6-fc9b0e10d630"
    },
    {
        "author": "郑刚中",
        "paragraphs": [
            "樱桃已熟酴醿放，春去虽忙意尚夸。",
            "叶底红圎珠映树，架边香瘦玉开花。",
            "有书可读常无暇，对月方闲柰忆家。",
            "始悟渭城寒夜唱，饼炉须是小生涯。"
        ],
        "title": "晚春有感",
        "id": "cc911b4d-05d7-40f3-a28b-d5352d910d00"
    },
    {
        "author": "郑刚中",
        "paragraphs": [
            "晴光先已媚帘栊，炫昼那堪杏吐红。",
            "柳色半分髙致外，鸟声全在艳香中。",
            "催科共喜钱初减，种艺须闻麦已丰。",
            "官府吾侪亦云暇，可来携榼对东风。"
        ],
        "title": "宝信堂前杏花盛开置酒招同官以诗先之",
        "id": "2ef95fbb-662a-45ca-979f-7b3b5abaf106"
    },
    {
        "author": "郑刚中",
        "paragraphs": [
            "乌奴楼阁起江臯，特地携樽上最髙。",
            "城阁带烟无十里，舳舻衔运过千艘。",
            "个中官事暂时少，明日吾生依旧劳。",
            "未到张灯犹晚渡，锦腰催拍送陶陶。"
        ],
        "title": "四月二十日登乌奴山",
        "id": "c67e2380-6d7e-423d-a82e-ec02cc563e0d"
    },
    {
        "author": "郑刚中",
        "paragraphs": [
            "风前不见玉壶冰，追想欷歔泪欲横。",
            "官小仅能离令尹，家贫还祗似书生。",
            "深沉每见仁人勇，惠爱常留长者名。",
            "不负铭诗幷篆字，千年松柏共佳声。"
        ],
        "title": "悼王思中",
        "id": "0e19daea-fc57-4030-9b19-746556115acc"
    },
    {
        "author": "郑刚中",
        "paragraphs": [
            "昔同令子业胶庠，知有德行厥后昌。",
            "开廓襟怀虽善富，坚持气节亦刚肠。",
            "掩棺往事成千古，刻石髙文冠一乡。",
            "梅岘速培松柏茂，便看褒宠贲幽光。"
        ],
        "title": "悼东阳许诚之父",
        "id": "05775414-187d-4f77-99a3-0d2187926c79"
    },
    {
        "author": "郑刚中",
        "paragraphs": [
            "去载湖山春雨霏，阿参专为板舆归。",
            "相迎定约鱼供馔，入吊那知鹤对飞。",
            "九子始终循懿德，一门中外被余辉。",
            "送□不拂东南客，西望髙原涕落衣。"
        ],
        "title": "悼冯元通母夫人",
        "id": "32e249df-ed48-46b4-8f64-ff5fcc1c8662"
    },
    {
        "author": "郑刚中",
        "paragraphs": [
            "自古英豪在钓耕，先生传后岂其卿。",
            "笔端不合穷天巧，名下须还缺势荣。",
            "已见春风移世梦，所留贤子是家声。",
            "细吟絮早梅迟句，何恨九原青草生。"
        ],
        "title": "悼勾龙府君",
        "id": "9155733d-f7d7-487d-b3a6-c94f2475cd61"
    },
    {
        "author": "郑刚中",
        "paragraphs": [
            "太博先生志行全，夫人内助实称贤。",
            "寡居勤俭五千日，享福安荣九十年。",
            "已作芝兰绵后裔，却将金玉閟深泉。",
            "月卿手自栽松柏，远寄哀辞为惨然。"
        ],
        "title": "悼方公美母夫人",
        "id": "bb764b38-4539-406d-8fad-2d159ad3e51e"
    },
    {
        "author": "郑刚中",
        "paragraphs": [
            "微雨过云春半湿，晓风留雪柳偏寒。",
            "一身扶病方为客，马上哦诗强自宽。"
        ],
        "title": "长沙道中",
        "id": "aed758d3-76fa-43d5-a9a7-8c426840e060"
    },
    {
        "author": "郑刚中",
        "paragraphs": [
            "虺尵老马踏深泥，投宿村坊灯火微。",
            "休问客衣何似冷，牀前犹有雪花飞。"
        ],
        "title": "宿撞抗刘家店",
        "id": "f165e5da-eb8c-402d-a611-87ae7a4b7a9c"
    },
    {
        "author": "郑刚中",
        "paragraphs": [
            "太守分花春满盘，谓从郴岭翦来看。",
            "恩宽罪大方流涕，渠敢伸眉向牡丹。"
        ],
        "title": "赵知监惠牡丹二首  其一",
        "id": "6345b705-b00e-416e-a0c3-971cf202c953"
    },
    {
        "author": "郑刚中",
        "paragraphs": [
            "远冲岚雾香如故，再照春阳色转红。",
            "亲手满缾添净水，一时回献梵王宫。"
        ],
        "title": "赵知监惠牡丹二首  其二",
        "id": "517df4b2-bf43-4325-8c86-dc8e7c961555"
    },
    {
        "author": "郑刚中",
        "paragraphs": [
            "灶下釡声成菜糁，阶前日影上蒲萄。",
            "顽童不用催人饭，每食焉知愧尔曹。"
        ],
        "title": "法会堂前蒲萄一架每晨日至其上厨人輙报饭具感而为此",
        "id": "924e4dbe-6e79-4443-9630-f16739fd6910"
    },
    {
        "author": "郑刚中",
        "paragraphs": [
            "咫尺楼台是上方，问师何事此中藏。",
            "解頥谓我随缘好，不欠中庭一炷香。"
        ],
        "title": "桂阳本觉院以屯将兵住持舜长老于前山松竹深处结草庵居之求诗拟而不与",
        "id": "87133bdf-a3e0-4266-a5b9-fa87b71f0841"
    },
    {
        "author": "郑刚中",
        "paragraphs": [
            "微凉可爱是薰风，岭外风行瘴雨中。",
            "渇暑四围如甑釡，不妨蒸得荔枝红。"
        ],
        "title": "即事二首  其一",
        "id": "fb287608-ca09-44dd-b15e-99d80db2ffc5"
    },
    {
        "author": "郑刚中",
        "paragraphs": [
            "雨和山色得能好，风揽梅花个様香。",
            "本是吴侬归不早，青鞋天遣踏诸方。"
        ],
        "title": "即事二首  其二",
        "id": "2fe0333e-4bc6-4e57-bf30-999c533c68f9"
    },
    {
        "author": "郑刚中",
        "paragraphs": [
            "真香入玉初无信，香欲寻人玉始开。",
            "不是满枝生绿叶，端须认作岭头梅。"
        ],
        "title": "茉莉",
        "id": "e8343f47-2aba-497f-8242-da06f458f85d"
    },
    {
        "author": "郑刚中",
        "paragraphs": [
            "门前苔绿路无迹，窗下书昏云满楼。",
            "况是幽人本多睡，饮空小社一尊休。"
        ],
        "title": "久雨",
        "id": "ee59db71-9540-4651-8b10-a07babe1f3b5"
    },
    {
        "author": "郑刚中",
        "paragraphs": [
            "冰霜枯冻度穷冬，昨夜阳和始用工。",
            "多少柳条知此意，一时开眼望东风。"
        ],
        "title": "四月间读杜牧之荷叶诗一时回首背西风之句尝拟为立春绝",
        "id": "f8d5b7ba-ef1a-4cbf-b561-601dfeb1cca4"
    },
    {
        "author": "郑刚中",
        "paragraphs": [
            "几日山头腊雪飞，人生悲乐自随宜。",
            "抱衾万感客无寐，踏湿孤灯僧夜归。"
        ],
        "title": "雪中偶书",
        "id": "f45e3399-a7c4-44b0-a07a-f4823e028f11"
    },
    {
        "author": "郑刚中",
        "paragraphs": [
            "万金家信隔秋冬，欲往谁能化鸟工。",
            "迁客何为未幽死，直缘君有古人风。"
        ],
        "title": "用立春韵和卖药周道人",
        "id": "0783606f-5537-4ed5-86f6-d4e1f7263bb5"
    },
    {
        "author": "郑刚中",
        "paragraphs": [
            "娟娟好是帘前竹，净绿相依乍晓时。",
            "万叶忽惊风不定，都翻宿雨下清池。"
        ],
        "title": "即事五首  其一",
        "id": "623aca82-d950-4c92-94b7-59c79bfe8df9"
    },
    {
        "author": "郑刚中",
        "paragraphs": [
            "窗外斜阳弄晚晖，酴醾更在小窗西。",
            "莫言无酒堪供醉，花气熏人已欲迷。"
        ],
        "title": "即事五首  其二",
        "id": "623c303a-38ec-4f8f-827f-34ca1c2a19da"
    },
    {
        "author": "郑刚中",
        "paragraphs": [
            "面西楼阁受午暑，傍砌蒲萄生暮凉。",
            "我作城居无去忆，一方新绿亦难忘。"
        ],
        "title": "即事五首  其三",
        "id": "6b23b949-ba47-43e5-b568-3f2213711569"
    },
    {
        "author": "郑刚中",
        "paragraphs": [
            "古寺孤云际，寒斋落叶中。",
            "消愁惟是酒，无柰酒尊空。"
        ],
        "title": "即事五首  其四",
        "id": "116fe36e-3ff2-432c-818f-7f741843b6fc"
    },
    {
        "author": "郑刚中",
        "paragraphs": [
            "日暮鸟雀瞑，空庭风雨悲。",
            "方知古今梦，同寄老槐枝。"
        ],
        "title": "即事五首  其五",
        "id": "03ed4292-a68c-4d25-9527-2916891b78d9"
    },
    {
        "author": "郑刚中",
        "paragraphs": [
            "去年寥落征鞍急，矍铄殊非马伏波。",
            "今此有缘希陆羽，暮途求佛又何如。"
        ],
        "title": "马伏波请征蛮据鞍矍铄时年六十一陆鸿渐景陵人蚤年事比邱后始改业为儒今复州东门外小寺断碑犹言是鸿渐当时受业院也予去年蒙恩谪桂阳正年六十一今徙复州尝访鸿渐之遗踪戏成一绝",
        "id": "fb0e883b-e790-4899-a0c7-eb467407bea3"
    },
    {
        "author": "郑刚中",
        "paragraphs": [
            "自讼缧囚深负罪，不须醉尉苦相催。",
            "有如陆羽须惊羨，我向章华亭下来。"
        ],
        "tags": [
            "长江"
        ],
        "title": "鸿渐后宦游广中有诗云不羨黄金盏不羨白玉杯不羨朝入省不羨暮入台千羨万羨长江水曾向章华亭下来予自章台谪广右荆渚间巡尉督廹良遽窃赋小诗",
        "id": "edf7d188-a0d6-46ac-84a6-345f07544c44"
    },
    {
        "author": "郑刚中",
        "paragraphs": [
            "瘦竹犯寒扶直节，蕉花垂老抱丹心。",
            "小园半月隔风雨，搔首相望空苦吟。"
        ],
        "title": "栽竹种红蕉后数日阻雨不见赋小诗",
        "id": "801949fe-d327-4510-a21e-0eb036f1cb32"
    },
    {
        "author": "郑刚中",
        "paragraphs": [
            "我向无中生出妄，君从妄里却求真。",
            "葫芦可画虽依本，阿堵知君画不亲。"
        ],
        "title": "赠传神者",
        "id": "7f2c5cb4-7312-4105-95e3-a3ea11cd29e2"
    },
    {
        "author": "郑刚中",
        "paragraphs": [
            "雨过云深竹屋低，老人睡起亦多时。",
            "风飘嫩竹侵簷入，手挽竹梢题小诗。"
        ],
        "title": "睡起",
        "id": "e84cd073-7edf-4d12-8abd-ae6635b9c3e7"
    },
    {
        "author": "郑刚中",
        "paragraphs": [
            "穷居无米糁蒿藜，筠笼相先送荔枝。",
            "安得仙人炼丹灶，试将红玉甑中炊。"
        ],
        "title": "数日相识多以荔子分惠荔雨久而酸予方绝粮日买米而炊戏成二十八言",
        "id": "bf588c89-cdbd-4e7a-b8b0-944c66175b67"
    },
    {
        "author": "郑刚中",
        "paragraphs": [
            "拟求冰雪向刘义，琢作方壶不带霞。",
            "要把露华和月贮，将归书室浸梅花。"
        ],
        "title": "梅花",
        "id": "b17897f8-4c65-42ec-a822-be3254a8cfb4"
    },
    {
        "author": "郑刚中",
        "paragraphs": [
            "素馨玉洁小窗前，采采轻花置枕边。",
            "髣髴梦回何所似，深灰慢火养龙涎。"
        ],
        "title": "广人谓取素馨半开者囊置卧榻间终夜有香用之果然",
        "id": "34975206-b17f-4994-b08c-f2bf35932032"
    },
    {
        "author": "郑刚中",
        "paragraphs": [
            "干坤髙厚爱无偏，罪大其如未许怜。",
            "莫向岁时加念我，共须忧畏补前愆。"
        ],
        "title": "良嗣以予生朝将至以古赋一首为寿作三绝与之勉其省愆念咎当在念亲之先  其一",
        "id": "409a0be2-3ffb-48bd-a490-dd6bbd8dd52d"
    },
    {
        "author": "郑刚中",
        "paragraphs": [
            "五月榴花照午时，三年知汝忆亲闱。",
            "小牋写赋随香到，信是今年已庶几。"
        ],
        "title": "良嗣以予生朝将至以古赋一首为寿作三绝与之勉其省愆念咎当在念亲之先  其二",
        "id": "cacde725-a750-4aae-b448-412531ddbba4"
    },
    {
        "author": "郑刚中",
        "paragraphs": [
            "乳燕飞飞竹色深，阿枢娇贺想同斟。",
            "要知此日妇姑意，便是南方子父心。"
        ],
        "title": "良嗣以予生朝将至以古赋一首为寿作三绝与之勉其省愆念咎当在念亲之先  其三",
        "id": "4a3f8ca1-dc2f-4c47-ac7b-c816aab01d34"
    },
    {
        "author": "郑刚中",
        "paragraphs": [
            "肠腹元无一字书，杯羹那敢嗜甘膄。",
            "厨人不用催烟火，已学罗池放鹧鸪。"
        ],
        "title": "柳子厚放鹧鸪词首章曰楚越有鸟甘且腴嘲嘲自名为鹧鸪前日相识惠野鸡一笼云骨脆而美糁之良妙视之则鹧鸪也使庖人具蔬食作小诗送之山中",
        "id": "c02ef5b1-20dd-49c2-9532-7a0b9651049b"
    },
    {
        "author": "郑刚中",
        "paragraphs": [
            "谁镌紫石仅如斗，我贮清泉将作池。",
            "养得小鱼终日看，老翁真个似童儿。"
        ],
        "title": "老翁真个似童儿汲井埋盆作小池退之句也去岁用此尝为小诗云半区茅屋裹疏篱无地容盆作小池祗有案头翻笔墨老翁髣髴似童儿邻舍老近以石方盆见借可容水三升置小鱼其间终日观之不厌复借退之全句成一绝",
        "id": "6b560841-8180-4e8c-9c5d-ede1432b4f2f"
    },
    {
        "author": "郑刚中",
        "paragraphs": [
            "小镂松梢作管城，肉枯鳞瘦不妨轻。",
            "快随醉客翩翩处，尚带山头风雨声。"
        ],
        "title": "无兔而用鸡毛无直干而用粗竹坐是二者故封川难得笔近有工以羊毛易鸡以松梢当竹笔既劲利而管尤可喜为赋四绝句  其一",
        "id": "5c05adc0-3096-4b4b-8459-145fa5d6a06d"
    },
    {
        "author": "郑刚中",
        "paragraphs": [
            "老根先入远烟胶，更取纤枝束细毫。",
            "再作一家香气聚，幽人研弄亦风骚。"
        ],
        "title": "无兔而用鸡毛无直干而用粗竹坐是二者故封川难得笔近有工以羊毛易鸡以松梢当竹笔既劲利而管尤可喜为赋四绝句  其二",
        "id": "429018a5-7815-4c47-a426-e4eb2bdcbf9a"
    },
    {
        "author": "郑刚中",
        "paragraphs": [
            "何用生花曾入梦，岂须大笔要如椽。",
            "自应优冠湘东品，斑竹容渠作比肩。"
        ],
        "title": "无兔而用鸡毛无直干而用粗竹坐是二者故封川难得笔近有工以羊毛易鸡以松梢当竹笔既劲利而管尤可喜为赋四绝句  其三",
        "id": "f4cc1d1a-cef5-4a1e-af22-737927540702"
    },
    {
        "author": "郑刚中",
        "paragraphs": [
            "不因蒙制巧相规，柯叶风霜未改移。",
            "今抱寸心何所用，助君多写岁寒诗。"
        ],
        "title": "无兔而用鸡毛无直干而用粗竹坐是二者故封川难得笔近有工以羊毛易鸡以松梢当竹笔既劲利而管尤可喜为赋四绝句  其四",
        "id": "f89228ec-a3f1-4e0d-ae3e-72b8766b6f51"
    },
    {
        "author": "郑刚中",
        "paragraphs": [
            "小比木犀无蕴藉，轻黄碎蘂乱交加。",
            "邦人不解听谁说，一地称为指甲花。"
        ],
        "title": "题异香花俗呼指甲花",
        "id": "8e07175d-a850-4e1e-b7a5-fdd29b181352"
    },
    {
        "author": "郑刚中",
        "paragraphs": [
            "初寒未便成寒色，好似春时天气阴。",
            "手把菊花无一语，临风时嗅傲霜心。"
        ],
        "title": "初寒",
        "id": "be9b4f73-f608-413e-99bb-0b28704c809d"
    },
    {
        "author": "郑刚中",
        "paragraphs": [
            "露染黄金一様圎，风来香在短篱边。",
            "虽然不解将春买，未与痴人当赌钱。"
        ],
        "title": "菊花",
        "id": "3cb8ec6d-a857-4df8-94fb-9ba52380e0bd"
    },
    {
        "author": "郑刚中",
        "paragraphs": [
            "猎猎风吹屋上茅，夜寒都在早梅梢。",
            "明朝管取东窗暖，又看羲经过一爻。"
        ],
        "title": "夜寒",
        "id": "bc09e5bf-145f-4ac0-9464-38ad0d460b25"
    },
    {
        "author": "郑刚中",
        "paragraphs": [
            "旋寻村酒不须浓，饮少愁多酒易供。",
            "灯下一身家万里，今年恰好是三冬。"
        ],
        "title": "庚午冬至夜",
        "id": "925c8c5d-d1ec-4091-9fd4-68fcfa9d6e7a"
    },
    {
        "author": "郑刚中",
        "paragraphs": [
            "嫩白轻斑尚带痴，敛身摇尾未成威。",
            "已知穴内两端者，祗齧余蔬少退肥。"
        ],
        "title": "所居苦多鼠近得一猫子畜之虽未能捕而鼠渐知畏矣",
        "id": "339073d5-d2e9-4f38-8f19-090f993e9b67"
    },
    {
        "author": "郑刚中",
        "paragraphs": [
            "夜坐苍颜得酒红，困来头重触屏风。",
            "径趋布被灯花落，梦在春寒细雨中。"
        ],
        "title": "就寝",
        "id": "85395300-52cd-4deb-a40f-5c120e530b3e"
    },
    {
        "author": "郑刚中",
        "paragraphs": [
            "窗鏬回旋怜虩虎，阶前迟钝念蜗牛。",
            "静中物理曾观妙，一叹世间堪白头。"
        ],
        "title": "虩虎捕蝇壁间极轻利砌下蜗牛宛转涎中不胜其钝许慎以蝇虎为虩",
        "id": "ee43c473-1dbf-44b4-a3f1-cacfba78aece"
    },
    {
        "author": "郑刚中",
        "paragraphs": [
            "起来流汗对朝曦，暮雨如秋意转迷。",
            "信是岭南秋半景，不须榕叶乱莺啼。"
        ],
        "title": "辛未中春旦极热流汗暮而风雨如深秋",
        "id": "9f24ad40-4dd5-40e3-81eb-0317a8e9934f"
    },
    {
        "author": "郑刚中",
        "paragraphs": [
            "雨出笋尖髙玳瑁，风开花蕾入臙脂。",
            "恐须费尽东君力，造化无心本不知。"
        ],
        "title": "无题",
        "id": "7b92b0d6-749d-4732-9ead-fa9d6d54e764"
    },
    {
        "author": "郑刚中",
        "paragraphs": [
            "芭蕉嫩绿小开叶，茉莉香幽疏著花。",
            "虽设柴门多避客，如今端的似僧家。"
        ],
        "title": "偶书",
        "id": "00c86d21-b517-4ff7-acef-2c206f69c4fb"
    },
    {
        "author": "郑刚中",
        "paragraphs": [
            "建瓴败屋方倾雨，垂罄空囊正念饥。",
            "渐见炊烟多笑语，可怜僮仆太无知。"
        ],
        "title": "窘匮中复大雨殊忧闷闻诸僮聚食笑语为赋一绝",
        "id": "89d89169-8dcd-4cdc-b890-bb62ccab71f6"
    },
    {
        "author": "郑刚中",
        "paragraphs": [
            "明光览赋为终篇，政恐前身是汉贤。",
            "何似髙门挂弧矢，汉家此日恰新年。"
        ],
        "title": "髙补之十月旦生朝一绝",
        "id": "92459b7f-89fe-4465-bc95-2987d0c1823c"
    },
    {
        "author": "郑刚中",
        "paragraphs": [
            "临贺山泉清似政，公厨醸酒色如泉。",
            "因山相望虽千里，岂是江头无便船。"
        ],
        "title": "戏简文浩然诗成不往也",
        "id": "6e09e6f9-6fc7-48ee-889d-a00bee8985a9"
    },
    {
        "author": "郑刚中",
        "paragraphs": [
            "送纸迎神各就醺，病奴难唤自关门。",
            "暂收古训书千字，静对寒灯酒一尊。"
        ],
        "title": "至夜予编集经史专音",
        "id": "e4bae487-2578-4434-8616-4c8f7851ce47"
    },
    {
        "author": "郑刚中",
        "paragraphs": [
            "寒风已是识新阳，昨夜千林不禁霜。",
            "七日欲知天道复，丈三先看土圭长。"
        ],
        "title": "至日",
        "id": "81b219e4-9f86-4b43-9141-904cfff94a06"
    },
    {
        "author": "郑刚中",
        "paragraphs": [
            "村落萦盘草半遮，到门犹未识人家。",
            "终朝静坐无相过，慢火熏香到日斜。"
        ],
        "title": "书室中焚法煑降真香",
        "id": "1a78edc4-b250-4adf-9fd2-73132c5a9120"
    },
    {
        "author": "郑刚中",
        "paragraphs": [
            "落花无夜雨，孤坐减春愁。",
            "黑白缾俱罄，谁能为我谋。"
        ],
        "title": "酒尽",
        "id": "370738b9-351f-47e4-a334-fea71302d98c"
    },
    {
        "author": "郑刚中",
        "paragraphs": [
            "墨带残膏浓复淡，笔生春意睟而温。",
            "昨朝借我还还集，须信芝兰别有根。"
        ],
        "title": "泮宫出示盛作一编幷诸父还还集一册作二十八字先还其编",
        "id": "746008b9-0552-4dfe-8f4e-04fab256d371"
    },
    {
        "author": "郑刚中",
        "paragraphs": [
            "初疑云母光相射，又似秋蝉翼乍枯。",
            "智慧有灯千佛供，菩提叶巧一孤灯。"
        ],
        "title": "广中菩提树取其叶用水浸之叶肉尽溃而脉理独存绡縠不足为其轻也土人能如莲花累之号菩提灯见而戏为此绝",
        "id": "055053ba-8522-4827-916d-5d55f3a742d8"
    },
    {
        "author": "郑刚中",
        "paragraphs": [
            "静坐义规三易古，焚香蓍布六爻灵。",
            "反身修德前贤意，莫把穷通叩杳冥。"
        ],
        "title": "九六编成考左氏所载卦象以近世占法合之得一绝",
        "id": "4575768d-721b-46a4-ab11-ab6bb31c2da4"
    },
    {
        "author": "郑刚中",
        "paragraphs": [
            "小盘和雨送酴醿，瘦怯东风玉蘂稀。",
            "岂是书窗少培植，大都香足不须肥。"
        ],
        "title": "封州极少酴醿近得数蘂瘦小如纸花而清芬异常",
        "id": "aa4b9a55-555d-4ccb-87e7-26dfb9f46e84"
    },
    {
        "author": "郑刚中",
        "paragraphs": [
            "池塘好处烟迷柳，帘幕昏时雨过山。",
            "燕子不知春有恨，衔将花片入梁间。"
        ],
        "title": "无题",
        "id": "bd3f0ad3-db8e-4ada-a38b-23b012bc5df6"
    },
    {
        "author": "郑刚中",
        "paragraphs": [
            "偶因官事出郊坰，更向春时得好晴。",
            "山鸟自应知客意，不须相背苦飞鸣。"
        ],
        "title": "傅推官劝农七绝句拟和其五 出郭",
        "id": "ecdb5f18-0475-4c26-96ec-0762b130e8a6"
    },
    {
        "author": "郑刚中",
        "paragraphs": [
            "一握天边两角云，岭头都见岭南春。",
            "莫怀小鲁东山意，祗是早来平地人。"
        ],
        "title": "傅推官劝农七绝句拟和其五 登岭",
        "id": "41b4249c-d1c7-4a3f-bcfb-3e39f7745470"
    },
    {
        "author": "郑刚中",
        "paragraphs": [
            "蓬蒿深处有人家，户外蛛丝网露华。",
            "数树芭蕉干未得，长官亲自见生涯。"
        ],
        "title": "傅推官劝农七绝句拟和其五 山家",
        "id": "c9bd64ec-57ab-41de-be24-d25d59e710d6"
    },
    {
        "author": "郑刚中",
        "paragraphs": [
            "老人听读劝农章，扶杖兴言意味长。",
            "但愿门前少呼唤，自然工力到耕桑。"
        ],
        "title": "傅推官劝农七绝句拟和其五 田父",
        "id": "8aa56387-eec2-4a2a-b43d-d98b95c417cf"
    },
    {
        "author": "郑刚中",
        "paragraphs": [
            "五马萧萧不醉归，祗从阡陌卷旌旗。",
            "今朝故为劝农出，未与诸君泛酒池。"
        ],
        "title": "傅推官劝农七绝句拟和其五 劝农回",
        "id": "ac1e7df9-246f-4a1f-85e8-b59021b2b863"
    },
    {
        "author": "郑刚中",
        "paragraphs": [
            "紫笑花香非所媚，人言香胜亦予欺。",
            "初疑丙吉车茵汗，又似微生乞得时。"
        ],
        "title": "南方紫笑粗叶大花人称其香予但闻其如酒败酰酸有酷烈逼人之气戏为二十八字记之",
        "id": "9ee10dbf-a7a9-465a-9e52-a5994a93617b"
    },
    {
        "author": "郑刚中",
        "paragraphs": [
            "小径客来穿竹入，草亭凉到枕书眠。",
            "鸟呼人笑荔枝熟，如此封州已二年。"
        ],
        "title": "即事",
        "id": "6e6d44ff-6c18-44e2-a16f-cf7db013536d"
    },
    {
        "author": "郑刚中",
        "paragraphs": [
            "苍璧方渐白鹿皮，琼瑶更似木瓜诗。",
            "从来持得吟诗戒，此是愚翁破戒时。"
        ],
        "title": "子礼和道者寮古诗复遣一绝",
        "id": "ceb58b1d-031b-4d2d-a0f7-48bd33a525fc"
    },
    {
        "author": "郑刚中",
        "paragraphs": [
            "水邉移得竹边栽，树小条新花未开。",
            "绿叶参差须细看，尚疑低处有青梅。"
        ],
        "title": "窗前种小梅树今年未著花但春来绿阴乱眼每过之必徘徊注视冀叶间或青圎如豆也成二十八言",
        "id": "9a283580-be7e-4efa-b9f1-9f8f5bef9ec1"
    },
    {
        "author": "郑刚中",
        "paragraphs": [
            "雨过花梢些子湿，晓来窗下霎时寒。",
            "江乡此际春犹靳，长是疏梅带雪看。"
        ],
        "title": "早春",
        "id": "16c98a31-4049-4bc1-9ead-4fe2cb7b2847"
    },
    {
        "author": "郑刚中",
        "paragraphs": [
            "山城泥淖裹人家，雨脚连绵更似麻。",
            "元夜何妨灯数点，污渠合是有莲花。"
        ],
        "title": "壬申年封州自正旦连雨至元宵不止城中泥淖没骭而人家犹烧灯也",
        "id": "05177ec8-23c7-4739-8fe1-fc4e4aa070fa"
    },
    {
        "author": "郑刚中",
        "paragraphs": [
            "酴醿试玉在新条，风肃朝阳宿雾消。",
            "侵晓不知花有露，清寒惟觉梦无聊。"
        ],
        "title": "草亭远望",
        "id": "9d5b235e-8cbd-44e7-afb2-24f1f5f282a6"
    },
    {
        "author": "郑刚中",
        "paragraphs": [
            "争巢野鹊噪木杪，得友黄莺栖柳阴。",
            "都与老夫供一笑，笑他禽鸟亦劳心。"
        ],
        "title": "草寮书事",
        "id": "86b145a1-24d2-4351-9625-9ce98768e101"
    },
    {
        "author": "郑刚中",
        "paragraphs": [
            "柳色几番随雨暗，蕉心闲处向人开。",
            "个中岂得无诗句，滞思如胶索不来。"
        ],
        "title": "无题",
        "id": "d8996dc7-4192-4cc7-868f-b03976ce27a3"
    },
    {
        "author": "郑刚中",
        "paragraphs": [
            "带烟柳外阴晴好，趁暖花苞日夜肥。",
            "有宅一区园十亩，不知天遣几时归。"
        ],
        "title": "早春有感",
        "id": "2212a081-8d16-44af-8dd7-d1ed060b929f"
    },
    {
        "author": "郑刚中",
        "paragraphs": [
            "东山桃李锦成堆，粉翅飞飞又却回。",
            "向此相随穿绿竹，须知端为道人来。"
        ],
        "title": "竹间见双蝶",
        "id": "ad21db7e-49f5-4929-8d77-2dbdc21c54f0"
    },
    {
        "author": "郑刚中",
        "paragraphs": [
            "晓来自扫寒阶净，雨后又还黄叶添。",
            "秋色庭前容不尽，随风萧飒过疏帘。"
        ],
        "title": "秋思",
        "id": "cb8ef677-9df3-49d8-b086-607614c896ed"
    },
    {
        "author": "郑刚中",
        "paragraphs": [
            "丹桂亭亭五十尺，共持玉斧取来看。",
            "从前知有姜肱被，草怕早春天上寒。"
        ],
        "title": "受崧兄弟赴漕司试作二十八言送之",
        "id": "3a904182-3e8e-4d52-a7da-b9b85dbd5f2b"
    },
    {
        "author": "郑刚中",
        "paragraphs": [
            "萧然风竹乱猗猗，孤立梅花竹四围。",
            "宫女回旋翻翠袖，中间玉茔岂真妃。"
        ],
        "title": "风竹",
        "id": "6815fc5a-d4ae-4479-bb6b-1b379020de0c"
    },
    {
        "author": "郑刚中",
        "paragraphs": [
            "真山固自玉簪碧，秋意亦到假山中。",
            "峰润雨因窗罅入，洞寒云与小炉通。"
        ],
        "title": "假山",
        "id": "dd3a45a1-6236-484f-a298-518354aca844"
    },
    {
        "author": "郑刚中",
        "paragraphs": [
            "数日窗无疏竹影，烟中长有万丝飞。",
            "不知小雨催时节，但觉朝来欠裌衣。"
        ],
        "title": "秋雨遽凉",
        "id": "0695db6f-f10d-4fdf-bafc-7440ddada32e"
    },
    {
        "author": "郑刚中",
        "paragraphs": [
            "频婆随我泛江湖，更到南方一物无。",
            "相识只余孤屿鸟，好看那有丈人乌。"
        ],
        "title": "杂兴二首  其一",
        "id": "53da1d33-a809-4cb9-9182-20095b2de481"
    },
    {
        "author": "郑刚中",
        "paragraphs": [
            "村酒向人虽是薄，寒梅于我未全疏。",
            "山斋独酌已半醉，自看小童寻晚蔬。"
        ],
        "title": "杂兴二首  其二",
        "id": "7f294651-e259-4c62-9966-cecb31c94c4f"
    },
    {
        "author": "郑刚中",
        "paragraphs": [
            "默坐观书久不言，为梅驱我到诗边。",
            "月明孤影瘦如画，晓起数枝清欲仙。"
        ],
        "title": "梅",
        "id": "32b5eb98-d828-4230-bfdd-c881e391bf8e"
    },
    {
        "author": "郑刚中",
        "paragraphs": [
            "彩云装髻缕金衣，举袖蹁跹玉一围。",
            "自是屋深双燕入，不应帘里有花飞。"
        ],
        "title": "醉观子礼家两姬舞",
        "id": "2557b7f5-faff-4fe4-9103-701f6f779904"
    },
    {
        "author": "郑刚中",
        "paragraphs": [
            "顽童来听老夫言，困至如今我欲眠。",
            "汝但闭门推客去，破茶不碍梦魂圎。"
        ],
        "title": "僮方捣茶知予昼寝辍捣以待呼而戒之",
        "id": "981860f3-281d-4692-ba83-fa459a5bbdbb"
    },
    {
        "author": "郑刚中",
        "paragraphs": [
            "不似张苍作瓠肥，衰颜白髪就昏痴。",
            "近来终日扃柴户，静看微风过竹枝。"
        ],
        "title": "杂兴",
        "id": "5b8d38a0-1f81-42c5-9e88-bd39f5b007c4"
    },
    {
        "author": "郑刚中",
        "paragraphs": [
            "一架蔷薇四面垂，花工不苦费胭脂。",
            "淡红点染轻随粉，浥徧幽香清露知。"
        ],
        "title": "蔷薇",
        "id": "5fe2bc97-d27d-494e-b4f6-885947cadc41"
    },
    {
        "author": "郑刚中",
        "paragraphs": [
            "万里一身同影到，自余无物与偕来。",
            "箧中骤富人休怪，新得明珠十一枚。"
        ],
        "title": "傅经干以所业一编出示戏赠一绝",
        "id": "96f6b0f9-e099-49fc-a7ac-a3f6826fba8c"
    },
    {
        "author": "郑刚中",
        "paragraphs": [
            "一骑山行岂是侯，霸陵要自莫呵休。",
            "蒙恩君欲知轻重，曾督坤维六十州。"
        ],
        "title": "偶题窗间",
        "id": "ecfca6f2-2381-4799-bbb2-1afcafa622fc"
    }
] }
]