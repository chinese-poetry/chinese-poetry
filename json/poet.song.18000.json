[
    {
        "author": "張方平",
        "paragraphs": [
            "登高聞舊俗，況此奉堯觴。",
            "鳴蹕遥空下，層樓顥氣傍。",
            "御溝新過雨，苑樹未經霜。",
            "楚澤丹苞重，吳畦紫穗香。",
            "三侯天縱妙，九節召南章。",
            "中豈矜多藝，威將懾四方。",
            "清時人共樂，白日坐間長。",
            "近從叨慈渥，區區祝壽昌。"
        ],
        "title": "九日侍宴太清樓",
        "id": "4bad834a-1e0d-439f-9827-b1f789a01d68"
    },
    {
        "author": "張方平",
        "paragraphs": [
            "瑞雪清晨集，丹墀發策初。",
            "德音聞徹蓋，玉色望升車。",
            "羽衛排閶闔，晴光溢紫虛。",
            "琳宮陳玉幣，疏屏宿旌旟。",
            "祼獻多儀備，絃匏九變徐。",
            "太宮無盛舉，掌次省先除。",
            "靈鑒紛昭格，天心不自舒。",
            "孝慈更答告，萬福此攸儲。"
        ],
        "title": "上享郊廟 享廟",
        "id": "ecda3e50-169a-4dab-a592-e18b115088be"
    },
    {
        "author": "張方平",
        "paragraphs": [
            "回仗由黄道，鳴鑾入翠宮。",
            "愾思文武侑，誠與地天通。",
            "登陛行裀徹，終祠坐幄空。",
            "風雲歸絕域，星斗下遥穹。",
            "壝際柴煙白，龕層燭焰紅。",
            "氣祥書魯觀，福嘏萃堯躬。",
            "海上雞星動，樓前馬隊雄。",
            "僕臣殊幸會，獨得近重瞳。"
        ],
        "title": "上享郊廟 禋郊",
        "id": "a08ac53e-3a88-4fd4-b8be-a3102aab30f4"
    },
    {
        "author": "張方平",
        "paragraphs": [
            "明詔初發中，奉慈講升祔。",
            "考典下容臺，集議付近署。",
            "雙禮稽國章，大義推經據。",
            "參覆經宰司，裁定皆宸慮。",
            "獻后正壺儀，仍几被遺顧。",
            "擁佑隆帝室，清夷贊王路。",
            "懿主鍾景命，禖宮開慶祚。",
            "靈長繄發祥，熙洽本垂裕。",
            "蓬闕邈仙軿，柏城拱寒樹。",
            "別饗隔昭穆，時思怵霜露。",
            "陽月日上辛，齋居待清曙。",
            "當衙薦寶冊，夾道陳鹵簿。",
            "玉色儼莊栗，淵衷緬馳慕。",
            "端闈出翟車，黄道回天步。",
            "千官陪祠庭，祕祐寧神御。",
            "盛德配不祧，至孝始如素。",
            "穹厚昭精純，蕃夷入儀注。",
            "渙汗肆慶宥，需雲均膏飫。",
            "廣愛形海區，教忠憲侯度。",
            "下臣叨載筆，書法資典故。"
        ],
        "title": "升祔慶成",
        "id": "c941e7ec-0994-4fc9-83fd-3dbc44c75f40"
    },
    {
        "author": "張方平",
        "paragraphs": [
            "皇心奉先孝，盛德事天明。",
            "嚴配講隆禮，精禋格至誠。",
            "衣冠先示質，金石始諧聲。",
            "鬲享初登熟，鋒和用啟牲。",
            "百神虔受職，萬物樂由庚。",
            "星斗羅空碧，柴煙徹紫清。",
            "祥曦回羽衛，佳氣覆瑶甍。",
            "雷雨金雞動，風雲鐵馬輕。",
            "靈休紛報貺，宸念在持盈。",
            "孤陋叨華近，何辭頌泰平。"
        ],
        "title": "大祀禮成",
        "id": "d5e922da-6291-42bf-af8c-5661e8450709"
    },
    {
        "author": "張方平",
        "paragraphs": [
            "愆陽干歲事，齋殿軫予憂。",
            "默爲斯民禱，心從六事求。",
            "同雲俄蔽景，盈尺忽呈休。",
            "淅瀝千瓊樹，崢嶸萬玉樓。",
            "塵氛開紫宙，氣象露皇州。",
            "鵰鶚精神勁，松筠操稟優。",
            "邊庭傷久戍，農畝慶來麰。",
            "咨爾臣鄰地，常期九敘脩。"
        ],
        "title": "喜雪",
        "id": "1b07684b-3ed8-436f-a19c-bef88a61a90c"
    },
    {
        "author": "張方平",
        "paragraphs": [
            "豐宮周舊宅，梁國漢東關。",
            "尹正司留鑰，賢公出近班。",
            "教條推愛利，滋蔓悉除刪。",
            "狹野耕桑急，終年獄市閒。",
            "燕申鈴閣靜，榮養彩衣斑。",
            "治迹經綸外，陰功造化間。",
            "士林歸北海，人望在東山。",
            "一節遄趨召，西轅不可攀。",
            "前旌霜樹曉，候騎古河灣。",
            "和氣均生物，淳風復海寰。",
            "具瞻知可副，盛德致無艱。",
            "他日開鑪冶，餘功爲鑄顔。"
        ],
        "title": "送內閣蔡公歸闕",
        "id": "afd11c28-7162-447a-b6e0-04e245a3f454"
    },
    {
        "author": "張方平",
        "paragraphs": [
            "法座臨軒策俊髦，同君陛見預旌招。",
            "疲駑十駕始千里，孤鶚一飛先九霄。",
            "蘭棹秋風行邐迤，觚稜旭日勢岧嶢。",
            "石渠爲謝諸時彥，行邁同趨便殿朝。"
        ],
        "title": "送吳春卿赴都",
        "id": "1b94a489-5de6-4244-a58e-343d7538e1ad"
    },
    {
        "author": "張方平",
        "paragraphs": [
            "多君貴主子，材識乃名儒。",
            "青海渥漥種，丹山鸞鳳雛。",
            "兵家左車後，書法右軍無。",
            "擁幄羞紈袴，懷章就隼旟。",
            "亭臺煙水闊，樓堞暮雲扶。",
            "析木元分冀，滹沱漸近胡。",
            "雙觥雖藴藉，重閉勿須臾。",
            "誰道長城遠，今觀出上都。"
        ],
        "title": "送冀州李太傅",
        "id": "36936252-a06b-4006-ba75-b3fe36ee86fe"
    },
    {
        "author": "張方平",
        "paragraphs": [
            "此君齊魯之奇才，三十病廢吁命哉。",
            "來遊京國動悽悵，東歸泰山卧崔嵬。",
            "支離攘臂福所倚，功名累身古共哀。",
            "但恐人求駿馬骨，未免却上黄金臺。"
        ],
        "tags": [
            "泰山"
        ],
        "title": "送李芝東歸",
        "id": "22ccfc53-99e6-4976-ae96-c9d5ffbb7c3b"
    },
    {
        "author": "張方平",
        "paragraphs": [
            "趣時貴近君獨遠，此情於世何所希。",
            "車馬塵中久已倦，湖山勝處即爲歸。",
            "洞庭霜天柑橘熟，松江秋水鱸魚肥。",
            "地鄰滄海莫東望，且作阮公離是非。"
        ],
        "tags": [
            "洞庭湖"
        ],
        "title": "送蘇學士錢塘監郡",
        "id": "672cfdf1-737a-4477-8341-5daf0a86b060"
    },
    {
        "author": "張方平",
        "paragraphs": [
            "當年留鑰守陪都，龍坂因茲得曳裾。",
            "北海一章慙鷙鳥，松江三歲厭鱸魚。",
            "賈生感事多垂涕，園令居閒輒著書。",
            "獨恃明公念孤介，東郊未去逐長沮。"
        ],
        "title": "呈資政宋尚書",
        "id": "c0affc4a-094e-433a-83d7-1bce080eb8c4"
    },
    {
        "author": "張方平",
        "paragraphs": [
            "功名本不與人期，人取功名亦繫時。",
            "蜀相閒居久龍卧，馬周狂醉竟誰知。",
            "將軍身到衡廬問，英主心驚奏牘奇。",
            "宣室思賢方空席，去陳經濟勿遲遲。"
        ],
        "title": "送石曼卿赴闕",
        "id": "15b4c567-4834-453a-881f-3a64c3d06abf"
    },
    {
        "author": "張方平",
        "paragraphs": [
            "參也堂堂氣拂雲，十年策蹇四方塵。",
            "覊窮自古有元叔，精鑒觀今少法真。",
            "驥在駑羣殊有態，龍初魚服未能神。",
            "君看渭曲傅巖事，天困斯人必有因。"
        ],
        "title": "重送趙參",
        "id": "8188e21e-d288-423e-a7fc-00a6af3c9fad"
    },
    {
        "author": "張方平",
        "paragraphs": [
            "才命相憎不相並，古來達者齊其中。",
            "此君寂寞年雖暮，靈府崢嶸事甚雄。",
            "韝上鷹饑思掠草，車傍驥老尚追風。",
            "丈夫掩棺始爲了，是故南陽晚立功。"
        ],
        "title": "送馬武",
        "id": "b64035d6-f656-48cb-8662-59dd6917e52b"
    },
    {
        "author": "張方平",
        "paragraphs": [
            "得喪竟誰尸，人謀不可移。",
            "獨看屠釣叟，達迺帝王師。",
            "大觀齊諸物，雄圖彼一時。",
            "君思塞上說，孰可預端蓍。"
        ],
        "title": "送張寬",
        "id": "bf3eb574-f058-49a8-92e3-cd73a51a4bcd"
    },
    {
        "author": "張方平",
        "paragraphs": [
            "明公才氣本雄傑，晚戴儒冠腰拖紳。",
            "講劔妙傳色踐術，工書兼得伯英筋。",
            "外臺共歎郎潛久，中檢行膺帝命新。",
            "司列不煩詢治狀，幾州欒社有遺仁。"
        ],
        "title": "送張郎中赴闕",
        "id": "a237ef46-f330-46a3-b40e-8b16bd29b619"
    },
    {
        "author": "張方平",
        "paragraphs": [
            "蕭灑武夷秀，茲人美且偲。",
            "治經通古學，應務富時材。",
            "盍在脩書選，行須造幣迴。",
            "更研輕重術，歸奏阜民財。"
        ],
        "title": "送宋祕丞赴任鄱陽",
        "id": "52dd4f1e-3b25-43c7-a8fa-5cc3b6e16f3d"
    },
    {
        "author": "張方平",
        "paragraphs": [
            "之子東南美，聲光滿貴游。",
            "溪山聊薄宦，才調自名流。",
            "野趣雖孤艇，清涂即十洲。",
            "金波沁園宴，遲子有賢侯。"
        ],
        "title": "送祝生東陽簿",
        "id": "af48315c-9b5d-4946-8f77-64c973bd679f"
    },
    {
        "author": "張方平",
        "paragraphs": [
            "寒飇慄冽響吹空，雪意沈沈歲向窮。",
            "正是兼衣御醇酎，如何孤蹇逐飛蓬。",
            "杉松古色泰山廟，絲竹遺音夫子宮。",
            "訪舊自堪寬旅瑣，賢侯況似蜀文翁。"
        ],
        "tags": [
            "泰山"
        ],
        "title": "送客游兗海",
        "id": "8edc59c9-72a6-43d6-bebf-da93c6e44337"
    },
    {
        "author": "張方平",
        "paragraphs": [
            "君過嚴陵瀨，扁舟入婺溪。",
            "灘長秋日短，山亂暮雲齊。",
            "未探驪龍頷，聊羈駿馬蹄。",
            "吳江濤正惡，鴻鴈此東西。"
        ],
        "title": "送楊君西安",
        "id": "17c1676d-4dd0-4372-92eb-533d98b6412c"
    },
    {
        "author": "張方平",
        "paragraphs": [
            "高歌彈鋏酒盈鍾，壯士何須歎道窮。",
            "客路歲闌天又雪，旗亭醉別氣如虹。",
            "驥騰夷路思良御，帆破長波待便風。",
            "今子方爲采蘭役，未宜去揖紫芝翁。"
        ],
        "title": "送客入洛",
        "id": "4bfa24f3-bbe4-4980-8e1f-d472567c2103"
    },
    {
        "author": "張方平",
        "paragraphs": [
            "七閩一都會，乃是無諸城。",
            "海近氣物異，山遥風候清。",
            "宦游過鄉美，君祿及親榮。",
            "去去倚門念，溪船歸棹輕。"
        ],
        "title": "送福州監郡陳殿丞",
        "id": "0897430d-31c9-41a7-a0c3-047f3556dd16"
    },
    {
        "author": "張方平",
        "paragraphs": [
            "吳公昔作河南尹，首唱儒風薦賈生。",
            "今日治平承祖德，可無推引助文明。"
        ],
        "title": "送陳汝玉謁三川大資政左丞吳公",
        "id": "4619c05d-8d1f-4845-a817-ef6a80f25c14"
    },
    {
        "author": "張方平",
        "paragraphs": [
            "劍橫驢膊儒裝陋，戟列臺門霸府雄。",
            "喜似禰衡逢北海，直須雷煥辨南豐。",
            "謬悠爲說非今味，疎略言詩粗古風。",
            "更似賈生多歎息，聞公真賞勝吳公。"
        ],
        "title": "謁青州范天章",
        "id": "4fb6817a-9881-4b03-a754-e0674d92708e"
    },
    {
        "author": "張方平",
        "paragraphs": [
            "炎方景象異中原，海氣昏昏雜瘴煙。",
            "今日荒夷成雅俗，薰風南播自媯絃。"
        ],
        "title": "送沈生昆弟隨侍之博白四絕句  其一",
        "id": "7a6f9e95-4cad-4e07-8a09-a930f83cbd79"
    },
    {
        "author": "張方平",
        "paragraphs": [
            "不須南浦懷消黯，好過西山訪隱淪。",
            "比到嶺時應近臘，相思可寄一枝春。"
        ],
        "title": "送沈生昆弟隨侍之博白四絕句  其二",
        "id": "de8af436-0fc4-4f83-912f-5f8e16052ef2"
    },
    {
        "author": "張方平",
        "paragraphs": [
            "東連海道徹扶桑，北望神皋斗柄旁。",
            "兩處音塵杳難接，征鴻歲只到衡陽。"
        ],
        "title": "送沈生昆弟隨侍之博白四絕句  其三",
        "id": "6b52c228-6333-4e34-a22f-371a1bd642d6"
    },
    {
        "author": "張方平",
        "paragraphs": [
            "夕陽疎葦暮江湄，秋色蕭蕭動客思。",
            "自侍嚴君領州去，豈同騷客夢邊時。"
        ],
        "title": "送沈生昆弟隨侍之博白四絕句  其四",
        "id": "e452f56d-a720-4897-93dd-c7b30d0b4511"
    },
    {
        "author": "張方平",
        "paragraphs": [
            "詔起東山對紫庭，清風蕭灑動階蓂。",
            "讜言幾爲忠邪發，大用須憑廟社靈。",
            "武庫神兵羅斧戟，大宮禮器列籩鉶。",
            "願公早入當鈞軸，重演三篇相武丁。"
        ],
        "title": "吳范天章",
        "id": "3b14d386-2b89-495d-aeda-8c3634bf652b"
    },
    {
        "author": "張方平",
        "paragraphs": [
            "忘懷物外且如愚，何事勞精據槁梧。",
            "以馬喻馬即非馬，數輿無輿方得輿。",
            "莫執斧斤過櫟社，懶施几席向蘧廬。",
            "好歸玉秀峰前坐，閒看晴雲自卷舒。"
        ],
        "title": "送郭誠思歸華下",
        "id": "9dc113bd-99ba-463e-9c78-0706b51c85c8"
    },
    {
        "author": "張方平",
        "paragraphs": [
            "知逢三洞客，曾指九丹方。",
            "氣抱冰霜冷，神含日月光。",
            "閒軒同鶴靜，妙境入龜長。",
            "它日南峯路，相期過華陽。"
        ],
        "title": "送汾陽高士歸三峰",
        "id": "976b051e-4bb0-4dff-8e88-eafe17aa2f88"
    },
    {
        "author": "張方平",
        "paragraphs": [
            "忽悔輕拋雲水來，便將鶴去指林齋。",
            "生涯琴劔外無物，日逐醉吟中遣懷。",
            "舊隱居常因夢到，塵遊動是與心乖。",
            "送君翻自嗟覉滯，木葉脫時還計偕。"
        ],
        "title": "送邢遁山人",
        "id": "727e02d5-821f-41e2-9855-0b56f955e252"
    },
    {
        "author": "張方平",
        "paragraphs": [
            "家住崆峒塞垣上，翩然遊蜀遂忘歸。",
            "九還氣足通神化，一日丹成是道機。",
            "曾共靈龜波上隱，又隨蒼雀火中飛。",
            "只於醉裏藏身去，休入紅塵作是非。"
        ],
        "title": "送趙先生",
        "id": "203816ae-1db7-41be-a286-bd4ced854f3a"
    },
    {
        "author": "張方平",
        "paragraphs": [
            "師通禪律外，外學二篇微。",
            "貌似寒山古，身隨風葉飛。",
            "瀟湘曾曉夢，鴻鴈伴南歸。",
            "七十三峯裏，雲庵拂舊扉。"
        ],
        "title": "送珪師歸衡嶽",
        "id": "941fb6fb-2242-41a7-877d-71ca2380993e"
    },
    {
        "author": "張方平",
        "paragraphs": [
            "早出都門何往哉，四明雪竇指崔嵬。",
            "便從古道揚眉去，莫到寶山空手回。",
            "乘月曉行松露濕，迎風晚渡海濤來。",
            "普賢樓閣知非遠，邐迤南遊想善財。"
        ],
        "title": "送僧南遊雪竇",
        "id": "c46ce1c5-b878-4531-bd1d-c9ac17f641ce"
    },
    {
        "author": "張方平",
        "paragraphs": [
            "莫隨世僞作圓方，坦坦元邪是履祥。",
            "學鄙淺訛趨古道，天教轗軻與剛腸。",
            "俛投胯下人皆笑，獨卧隆中自不常。",
            "畢竟途窮無所合，何妨持釣坐滄浪。"
        ],
        "title": "贈韋不伐",
        "id": "c4073e6d-9a9d-4dfb-b67c-5f3872a2f4d1"
    },
    {
        "author": "張方平",
        "paragraphs": [
            "鄒魯衣冠古士鄉，義方不獨有扶陽。",
            "德名垂世先君子，經術傳家小太常。",
            "閭巷共榮新晝錦，吏民司愛舊甘棠。",
            "前人彝鼎銘勳伐，未似盈編盛事光。"
        ],
        "title": "兗海孫學士寄晝錦編述先德宣公進退之美報之長句四韻奉揚盛事",
        "id": "e6dad96c-2583-4130-95bf-dbe1d7a9f632"
    },
    {
        "author": "張方平",
        "paragraphs": [
            "此老得天樂，自稱雲水人。",
            "佯狂不妨道，太息漫勞神。",
            "沈醉少醒日，與遊多逸民。",
            "常憂忽不見，無處訪清塵。"
        ],
        "title": "贈趙先生",
        "id": "ca4f8cf4-757d-426e-afc2-944c00c86dc0"
    },
    {
        "author": "張方平",
        "paragraphs": [
            "鬰儀結鄰太霄道，金鐺玉珮虛皇冠。",
            "鑪中火候煙霞煖，壇上磬聲星斗寒。",
            "紫節晨遊從玉女，綠軿夜降接靈官。",
            "願持璧紐充盟信，乞取胎精九化丹。"
        ],
        "title": "贈三茅朱先生",
        "id": "35a44ac9-26b3-4ab7-baeb-cc0156e22f4d"
    },
    {
        "author": "張方平",
        "paragraphs": [
            "古屋氣象冷，蒼崖煙翠中。",
            "龍歸半天雨，虎嘯一巖風。",
            "露後芝房紫，霜餘栢實紅。",
            "終期把藜杖，來伴白雲翁。"
        ],
        "title": "玉泉觀贈高道士",
        "id": "42e78fbe-9919-4eda-8897-3d56f8e6d651"
    },
    {
        "author": "張方平",
        "paragraphs": [
            "壯志本桑弧，當年亦棄繻。",
            "塵游謝京國，火記得酆都。",
            "露氣凝瓊樹，冰光澈玉壺。",
            "世間出世法，胎食即天厨。"
        ],
        "title": "贈郭誠思",
        "id": "469c8514-26cd-4107-8c69-6fb15477db25"
    },
    {
        "author": "張方平",
        "paragraphs": [
            "石門路已絕塵寰，紫柏高深不可攀。",
            "野色蒼茫連遠水，暮雲慘澹裹寒山。",
            "琴碁有徇皆爲役，松竹無情且共閒。",
            "卉醴一盃時自釀，陶然亦可發朱顔。"
        ],
        "title": "贈趙抱一",
        "id": "54e59cf3-f8de-4705-8666-c4bc4b3852d7"
    },
    {
        "author": "張方平",
        "paragraphs": [
            "天倉三十六峰下，猶有軒轅轍迹存。",
            "丹竈前臨六時水，芎田遠接九仙門。",
            "火芝夜照千燈迥，江樹朝涵一氣渾。",
            "道友相邀尋異藥，携筇幾到老人村。"
        ],
        "title": "贈青城山威儀觀李鍊師",
        "id": "0aeecf51-cf0d-4948-8a6e-75f069b3081d"
    },
    {
        "author": "張方平",
        "paragraphs": [
            "神仙靈藥自然功，五色光中一氣通。",
            "借問參同相類法，何如相類即參同。"
        ],
        "title": "贈終南李道人",
        "id": "afdf34a4-b409-4132-ab40-7b7346b4b15d"
    },
    {
        "author": "張方平",
        "paragraphs": [
            "山路層層峻，幽棲最上層。",
            "凈光懸海月，幻體任春冰。",
            "四句有爲法，一心無盡燈。",
            "我來忘所問，相伴久騰騰。"
        ],
        "title": "贈琅邪智先長老",
        "id": "b52c47e9-3373-4d38-aaa9-82a7f4d9ab17"
    },
    {
        "author": "張方平",
        "paragraphs": [
            "燕坐非持律，遊方不學禪。",
            "長空任飛鳥，古澗自寒泉。",
            "見月何須指，追風不待鞭。",
            "平生一破衲，隨處伴閒眠。"
        ],
        "title": "贈辰長老",
        "id": "63e0f61c-6c5c-4a19-9984-c891abdaec50"
    },
    {
        "author": "張方平",
        "paragraphs": [
            "天下赤龍訣，人間金液丹。",
            "先生今已得，此事古傳難。",
            "陰德留塵世，仙階在廣寒。",
            "舊聞三五一，乞取畧開端。"
        ],
        "title": "贈崆峒天水公",
        "id": "d3d1e655-973b-44d2-a12c-251afddb15cf"
    },
    {
        "author": "張方平",
        "paragraphs": [
            "半醉長呼意若何，官情道味兩蹉跎。",
            "眼前漸漸故人少，世上紛紛新事多。",
            "疎籟自鳴非節奏，虛舟妄觸任風波。",
            "悲歌深歎流年急，常憶江南藍采和。"
        ],
        "title": "送徐總",
        "id": "25c357d9-f272-4e23-a097-21ce7a1541a5"
    },
    {
        "author": "張方平",
        "paragraphs": [
            "到不說來處，去安知所之。",
            "野雲同自在，溪鳥與誰期。",
            "虎伴閒行遠，猿驚住嘯遲。",
            "相逢聊一醉，重見又何時。"
        ],
        "title": "送杜山人",
        "id": "02bf009c-fba3-49ef-a2b6-08db313f4922"
    },
    {
        "author": "張方平",
        "paragraphs": [
            "舊學孫明復，春秋助發微。",
            "倦遊驚白首，知已失緇衣。",
            "乞了朝雞去，南隨社燕歸。",
            "衡湘多隱逸，道侶未應稀。"
        ],
        "title": "宋屯田歸湖南",
        "id": "c4cde1ce-cb7d-4182-afb3-8e0ba65b7aeb"
    },
    {
        "author": "張方平",
        "paragraphs": [
            "山居知獨處，一杖代兒曹。",
            "試水溪沙淺，挑雲嶺路高。",
            "訪僧歸有伴，採藥遠忘勞。",
            "它日蓬萊會，應騎過海濤。"
        ],
        "title": "筇杖贈凌生",
        "id": "944687ba-6890-4109-9ade-2f0214c50a5c"
    },
    {
        "author": "張方平",
        "paragraphs": [
            "宗邸橫經授小侯，跡同半隱久沈浮。",
            "却尋故國溪山路，多謝朝堂鐘鼓樓。",
            "冉冉年華年老態，紛紛時事作閒愁。",
            "一丘一壑平生志，況有門人伴釣遊。"
        ],
        "title": "都官葉郎中歸三衢",
        "id": "5f294e69-0178-48a8-a824-15da0e2b768d"
    },
    {
        "author": "張方平",
        "paragraphs": [
            "西伯已招二大老，東鄰更棄三仁人。",
            "元龜遂訖商家命，白馬永爲周室賓。",
            "抱器幸存天鳳祀，喪邦都爲牝雞晨。",
            "可憐長發源流遠，舊國猶存廟樹春。"
        ],
        "title": "微子廟",
        "id": "74c460d1-d44a-443c-b7a3-909457dc1700"
    },
    {
        "author": "張方平",
        "paragraphs": [
            "宛下君臣實兒戲，昆陽勝敗非人力。",
            "劉秀其來異獨夫，隗囂何事爲西伯。",
            "送質已是不能强，保險明知本無策。",
            "惟其得士似田橫，後世英雄共嗟惜。"
        ],
        "title": "秦州北山云是隗囂宮登城樓下瞰偶題",
        "id": "9c1c005c-b04a-4748-a63a-248b0734a7ce"
    },
    {
        "author": "張方平",
        "paragraphs": [
            "文物皇唐盛，詩家老杜豪。",
            "雅音還正始，感興出離騷。",
            "運海張鵬翅，追風騁驥髦。",
            "三春上休苑，八月浙江濤。",
            "璀璨開鮫室，幽深閉虎牢。",
            "金晶神鼎重，玉氣霽虹高。",
            "甲馬騰千隊，戈船下萬艘。",
            "吳鈎銛莫觸，羿彀巧無逃。",
            "遠意隨孤鳥，雄筋舉六鼇。",
            "曲嚴周廟肅，頌美孔圖襃。",
            "世亂多羣盜，天遥隔九臯。",
            "途窮傷白髮，行在窘青袍。",
            "憂國論時事，司功去諫曹。",
            "七哀同谷寓，一曲錦川遨。",
            "妻子饑寒累，朝廷戰伐勞。",
            "倦遊徒右席，樂善伐干旄。",
            "舊里歸無路，危城至輒遭。",
            "行吟非楚澤，達觀念莊濠。",
            "逸思乘秋水，愁腸困濁醪。",
            "耒陽三尺土，誰爲翦蓬蒿。"
        ],
        "title": "讀杜工部詩",
        "id": "bbf9e9b0-f2ac-43e5-998d-9ca6be41ad16"
    },
    {
        "author": "張方平",
        "paragraphs": [
            "天上靈仙謫，人間秀氣涵。",
            "朱絃清廟瑟，美幹豫章柟。",
            "富艷三千牘，從容八十函。",
            "典純追古昔，雅正合周南。",
            "溫粹瓊瑶潤，滋醲稼穡甘。",
            "微中緘海蚌，巧處吐春蠶。",
            "璀璨龍宮出，精深虎穴探。",
            "機衡成臲尯，嵩洛入煙嵐。",
            "寂忍修禪智，虛柔慕史聃。",
            "驥轅曾未騁，鸞馭不停驂。",
            "巖廟登何數，承明入獨三。",
            "可憐經濟意，舊客記高談。"
        ],
        "title": "題楊大年集後",
        "id": "1c606e1a-cec1-4f8e-9658-28a725993f2e"
    },
    {
        "author": "張方平",
        "paragraphs": [
            "世主英威動九陽，高賢事業出巖廊。",
            "何須夢卜疑千古，灼見雲雷定四方。",
            "小國霸圖微管葛，當時人傑自蕭張。",
            "不終制作成遺恨，律準今猶在太常。"
        ],
        "title": "讀王樸傳",
        "id": "a6aeb282-125a-4ae3-9e9e-1d838e3a0390"
    },
    {
        "author": "張方平",
        "paragraphs": [
            "孺子圯橋跪履年，七章德在穀城仙。",
            "所言道德帝王事，不比盤盂長短篇。",
            "晚欲出塵應有訣，初行遇漢豈非天。",
            "蕭曹勳業皆勞力，寧似功成樽俎前。"
        ],
        "title": "讀素書",
        "id": "291537ce-2112-4a2b-8781-41e44daa7c0c"
    },
    {
        "author": "張方平",
        "paragraphs": [
            "劉季當年在古豐，芒碭王氣已連空。",
            "天機先露由啼嫗，人意冥符自董公。",
            "歷數有歸徒勝負，風雲相會盡英雄。",
            "不然樊酈蕭曹輩，盡老屠商掾吏中。"
        ],
        "title": "過豐",
        "id": "9e71120a-6cc4-4c1c-8401-2c89beecfed6"
    },
    {
        "author": "張方平",
        "paragraphs": [
            "落托劉郎作帝歸，樽前感慨大風詩。",
            "淮陰反接英彭族，更欲多求猛士爲。"
        ],
        "title": "過沛題歌風臺",
        "id": "10fd70e7-a3ed-4936-8369-f9c861f6771a"
    },
    {
        "author": "張方平",
        "paragraphs": [
            "縱酒踈狂不治生，中陽有土倚兄耕。",
            "晚遭亂世成功業，更向公前與仲爭。"
        ],
        "title": "題中陽里高祖廟",
        "id": "25b99d91-9a2a-4fd7-9dba-567f11f4a90d"
    },
    {
        "author": "張方平",
        "paragraphs": [
            "迴合空山萬疊蒼，磻溪投釣此開疆。",
            "儒家俎豆連洙泗，戰圖戈鋋接楚梁。",
            "四嶽子孫終海嶼，諸田意氣盡尸鄉。",
            "不惟仲父能輕重，形勝由來自霸强。"
        ],
        "title": "臨淄同劉仲方作",
        "id": "90e52e0a-b807-4b3a-91d0-65e1ee58d30b"
    },
    {
        "author": "張方平",
        "paragraphs": [
            "人物無重輕，廟朝有失得。",
            "世平徒匹夫，時摇一敵國。",
            "姦雄望風塵，冠劒動慙色。",
            "治庭不論功，聲名輝典策。"
        ],
        "title": "劇孟",
        "id": "a5d89518-736c-4d3d-a14a-345c274e4f72"
    },
    {
        "author": "張方平",
        "paragraphs": [
            "默坐磻溪素髮垂，商周於此繫興衰。",
            "機深正似忘機者，應被沙鷗靜處窺。"
        ],
        "title": "讀齊世家",
        "id": "4a1c7565-d9d0-4f5f-94dc-fbdb52910fed"
    },
    {
        "author": "張方平",
        "paragraphs": [
            "楞伽三萬六千偈，百八句中成自性。",
            "法法非法離法塵，心心無心入心病。",
            "漸熟當似菴羅果，頓照猶如大圓鏡。",
            "龜毛兔角妄有無，海浪空華不清浄。"
        ],
        "title": "讀楞伽經",
        "id": "f2dfec29-008c-43fd-847e-ea1de45575e1"
    },
    {
        "author": "張方平",
        "paragraphs": [
            "五行生成本一氣，曉此體用知命樞。",
            "還元當復定金鏁，過宿寧更懷蘧廬。",
            "無質生質是丹地，有象非象真壇圖。",
            "此途得道亦連袂，遲晚須乘八景輿。"
        ],
        "title": "讀混元經",
        "id": "5bab1427-2111-4432-8139-93d7cc85d025"
    },
    {
        "author": "張方平",
        "paragraphs": [
            "即定非存出入間，照而常寂所居安。",
            "將心起用知逾遠，有眼無光見亦難。",
            "向上本來惟一路，初機聊爲立三關。",
            "莫於此地分延促，彈指時中海水乾。"
        ],
        "title": "寂默通真說因戒而定云是小乘漸法然至則成大其致一也趙少師叔平覽之有疑見問以此答",
        "id": "2be28452-9f56-447b-b8dc-cb0ca5f5dd56"
    },
    {
        "author": "張方平",
        "paragraphs": [
            "正一初傳王遠知，後來體用益精微。",
            "惟無矜貴爲真地，但涉成虧即世機。",
            "松徑風聲猶有待，糠鑪火候事終違。",
            "便令直了九丹術，不到坐忘何處歸。"
        ],
        "title": "讀坐忘論",
        "id": "7a2c7304-4341-4f60-b747-79db6c0d2735"
    },
    {
        "author": "張方平",
        "paragraphs": [
            "上清紫簡世傳稀，中有靈都妙旨微。",
            "雲霧披光丹鳳出，風雷接勢赤龍飛。",
            "琴心三疊胎仙舞，籥筦雙迎帝子歸。",
            "幸得九天真一訣，塵勞何事尚依依。"
        ],
        "title": "覽九丹上化經寄南都王宣徽君貺",
        "id": "e1392e8f-fa7a-4bcd-ae40-35395337333a"
    },
    {
        "author": "張方平",
        "paragraphs": [
            "八龍長鶩造崑丘，七萃前驅縱逸遊。",
            "遇雪自裁黄竹唱，捧觴喜答白雲謳。",
            "羽陵廣奏隨風逝，崦阜銘蹤共日留。",
            "惆悵璧臺人不返，樂池遺恨素波愁。"
        ],
        "title": "讀穆天子傳",
        "id": "5bba5bb0-f0c2-4a73-bdb5-8674a9570a37"
    },
    {
        "author": "張方平",
        "paragraphs": [
            "不遇元和得獻謨，望山東北每長噓。",
            "獨賡唐律雅風後，更注孫篇俎豆餘。",
            "霅水勝遊成悵望，杜川歸事竟躊躇。",
            "中年遽使山根折，盡寫雄襟在此書。"
        ],
        "title": "讀樊川集",
        "id": "366e4998-cb72-4da8-98f0-b254736e5c6a"
    },
    {
        "author": "張方平",
        "paragraphs": [
            "杜陵有窮老，白頭惟苦吟。",
            "正氣自天降，至音感人深。",
            "昭回切雲漢，曠眇包古今。",
            "萬壑入溟海，一枝成鄧林。",
            "掩抑鬼神泣，寂寥星月沈。",
            "珠憑罔象得，玉看晶采尋。",
            "穰穰豐年穀，磊磊殊方琛。",
            "病源問岐伯，兵畧須淮陰。",
            "流寓四方路，浩蕩平生心。",
            "每覽述懷篇，使我清淚淫。"
        ],
        "title": "讀杜詩",
        "id": "36fb6f46-68b6-417f-af6a-2c3efd4b8af9"
    },
    {
        "author": "張方平",
        "paragraphs": [
            "固云志在修私怨，破郢其如不利吳。",
            "由此夫差心遂侈，鴟夷豈得謂非辜。"
        ],
        "title": "題英烈王廟",
        "id": "31f928e1-4ee1-4da7-8290-8173129b45df"
    },
    {
        "author": "張方平",
        "paragraphs": [
            "不獨巖扃與市塵，金門亦可晦吾真。",
            "孤風大義人誰見，宣室聊曾抗倖臣。"
        ],
        "title": "東方朔",
        "id": "8394dbc6-6ac1-478b-a642-0b3fc5ff5365"
    },
    {
        "author": "張方平",
        "paragraphs": [
            "凌空素閣彩霞鮮，舊侶相容見九玄。",
            "上下登梯一童子，逡巡離座六靈仙。",
            "跪瞻寶案凝神久，手納金匙受記專。",
            "病卧夜長思此境，忽驚四十有三年。"
        ],
        "title": "天聖中年嘗有異夢熙寧癸丑退居南臺聊記舊事",
        "id": "e8fa435b-158a-4130-b522-b020ab6aa029"
    },
    {
        "author": "張方平",
        "paragraphs": [
            "爵位功名可自豪，青雲志士豈而曹。",
            "一朝黄鉞看看下，始愧狂奴故態高。"
        ],
        "title": "侯君房",
        "id": "8e0d9fc9-2350-4588-b921-0681044121d4"
    },
    {
        "author": "張方平",
        "paragraphs": [
            "野懷常逐白雲飛，疎拙那能合世機。",
            "偶似曹溪一宿覺，已多蘧瑗九年非。",
            "畧呈幻事何須了，惟願朝恩早放歸。",
            "它日蓮華峯下去，猶期話道過黄扉。"
        ],
        "title": "被命中山以親老不赴書懷寄集賢曾公參政趙公",
        "id": "e197ef11-75c8-4c64-bf1e-10fe1765c25d"
    },
    {
        "author": "張方平",
        "paragraphs": [
            "此日河南念賈生，留將名字徹丹庭。",
            "秋聲漸覺寒生樹，親老遥知獨倚扃。",
            "徒繫車傍淹白晝，得離韝上必青冥。",
            "公如未信牛間氣，試掘豐城必有靈。"
        ],
        "title": "上三司蔡內閣",
        "id": "c75a373c-aa90-44f7-b1cf-63c8d9b54b5f"
    },
    {
        "author": "張方平",
        "paragraphs": [
            "初闢明堂見帝軒，此時寧得戀丘園。",
            "程文懶謁春官氏，决策思干法扆尊。",
            "千古聲名傳鶚表，四方豪俊望龍門。",
            "若趨丹陛承清問，何以酬知或敢言。"
        ],
        "title": "謝范天章薦應制科",
        "id": "5888bc95-9689-4187-bb4c-62e1663587e8"
    },
    {
        "author": "張方平",
        "paragraphs": [
            "鼇背三山壓海濤，雲臺高議接時髦。",
            "一麾忽到江湖外，回首方驚日月高。",
            "不善取容同曼倩，且歌樂職學王襃。",
            "賈生自是長沙遠，更弔湘纍賦廣騷。"
        ],
        "title": "次韻酬潭州周沆學士見寄",
        "id": "dc748635-bf8f-4cfb-b1f8-3927f40fc02d"
    },
    {
        "author": "張方平",
        "paragraphs": [
            "所至輒驚座，歸來成淚痕。",
            "憐君孤劔客，擲謁五侯門。",
            "驕氣羞紈袴，凉風憶故園。",
            "時清經世事，捫蝨爲誰言。"
        ],
        "title": "貽龔懋",
        "id": "08a1e928-ce0e-4855-be6a-7e44fc3c5c2c"
    },
    {
        "author": "張方平",
        "paragraphs": [
            "避暑鹿門寺，虛齋風竹凉。",
            "草連鄖國遠，水接漢川長。",
            "寓客懷江表，騷人愛楚鄉。",
            "京塵誠可厭，君未捨名場。"
        ],
        "title": "寄徐白久客襄漢",
        "id": "941dea01-35f9-4f10-85ef-a61f81bae1d2"
    },
    {
        "author": "張方平",
        "paragraphs": [
            "大雅久頹弊，夫君真古人。",
            "道維皇極正，文著帝刑淳。",
            "美望鏘金石，深誠照鬼神。",
            "立朝惟一介，爲郡有遺仁。",
            "素尚陶弘景，風流賀季真。",
            "歲寒松有節，明瑩玉無塵。",
            "霜簡雖清重，銅符亦久迍。",
            "老成急登用，必有及斯民。"
        ],
        "title": "寄高弁侍郎",
        "id": "dbe0386b-b628-4e41-9a77-467471e212d6"
    },
    {
        "author": "張方平",
        "paragraphs": [
            "君家白雲外，巖溜響嘈嘈。",
            "絕壑風煙澹，孤峰冰雪高。",
            "自能無世累，誰見有生勞。",
            "指我蓬壺路，瓊宮隔海濤。"
        ],
        "title": "寄汾陽郭先生",
        "id": "c600b828-5b0e-42e1-ac9c-7f8e5d7143e8"
    },
    {
        "author": "張方平",
        "paragraphs": [
            "松檜峰前古柏林，結茅無伴對幽禽。",
            "鄙爲浮薄八公事，獨入精微九聖心。",
            "春斸晴川閒種玉，夜開丹竈試還金。",
            "泠然風馭知何返，三十六關雲路深。"
        ],
        "title": "寄三峰郭誠思",
        "id": "8c90d684-9523-4abb-90a0-9ee957737e6e"
    },
    {
        "author": "張方平",
        "paragraphs": [
            "一枕清風靖館深，滿庭公檜鬰交陰。",
            "此時真境誰人見，月在泥丸日在心。"
        ],
        "title": "訪朱先生值晝寢",
        "id": "43f5dfa7-2d64-4783-968c-a3fd967bcc6e"
    },
    {
        "author": "張方平",
        "paragraphs": [
            "塵走我何勞，巖棲君愈高。",
            "林齋且吟嘯，世路盡風濤。",
            "小桂閒招隱，西岷續返騷。",
            "氣機衝不露，承弁縱雙毛。"
        ],
        "title": "寄代淵",
        "id": "da19ac27-9ff1-448f-97a7-c2edc78b8ab0"
    },
    {
        "author": "張方平",
        "paragraphs": [
            "家自唐來世大儒，惟君不肯讀家書。",
            "春遊爛漫少曾醒，俊氣飄揚頻得盧。",
            "早講猿公飛劔術，更通風后握機圖。",
            "何時羽獵長圍合，請看雲中一鶚孤。"
        ],
        "title": "貽劉几",
        "id": "6da2382f-d0ea-4d8c-b8b4-37cc91c3f971"
    },
    {
        "author": "張方平",
        "paragraphs": [
            "带粉裁踈節，凌霜剪翠筩。",
            "鯨鱗鋪海浪，鵬翅展天風。",
            "暖恐春冰釋，清宜曉魄融。",
            "露華流沆瀣，寒色凜崆峒。",
            "栩栩來莊蝶，{瞢目=羽}{瞢目=羽}失夏蟲。",
            "枕須松石碧，幌鄙霧綃紅。",
            "坐覺非塵境，魂如在月宮。",
            "北窗聊寄傲，俗骨愧方瞳。"
        ],
        "title": "謝韓仲文學士送白竹簟",
        "id": "0867c570-419b-4623-a249-999f6be27884"
    },
    {
        "author": "張方平",
        "paragraphs": [
            "江城風日燥將燃，喜此滂沱僅有年。",
            "諸澤氣交陰壓地，四溟水立闊圍天。",
            "廓開紫宙清凉界，頓去驕陽跋扈權。",
            "須信化工人可代，傅巖才業在三篇。"
        ],
        "title": "金陵久旱喜雨呈運使韓綜學士提刑令狐挺祠部及示諸府僚",
        "id": "626e7324-67c5-4a03-b3ea-812699cbec78"
    },
    {
        "author": "張方平",
        "paragraphs": [
            "長吏憂民深望歲，諸侯閔雨著編年。",
            "鵝鮮聊用遵明詔，尩鼻何能感上天。",
            "五事肅時斂在宥，九功美利屬持權。",
            "守藩無狀惟推分，必在蒙莊內外篇。"
        ],
        "title": "提刑祠部再和前篇猥爲禱祈之應輒復次韻且以見志",
        "id": "c01ba943-bd46-459f-af73-ac4fe62931a4"
    },
    {
        "author": "張方平",
        "paragraphs": [
            "玉水一方光瀲灧，霜華八尺翠琅玕。",
            "卧來病骨殊清快，勝餌西山五色丸。"
        ],
        "title": "謝浙漕劉忠順郎中送簟",
        "id": "d24b9df0-c929-4879-8135-17bbc41fedb8"
    },
    {
        "author": "張方平",
        "paragraphs": [
            "青松北山麓，春蕊摘金團。",
            "芳澤逾肪節，滋華本歲寒。",
            "功傳上品藥，餌勝曲晨丹。",
            "一泛彤霞液，天和入肺肝。"
        ],
        "title": "近自鍾山採松花和湯甚美送湯一甖呈仲文學士  其一",
        "id": "eaf2a182-baf5-4c86-b26a-de0265bf4fe3"
    },
    {
        "author": "張方平",
        "paragraphs": [
            "日精月華所滋結，金匱瓊笈稱靈珍。",
            "味勝仙人掌中露，色如遊女衣上塵。",
            "餌之伐邪鍊神魄，久且長年登高真。",
            "輕瑿茯菟乃淪滓，嘉賞當問清遐人。"
        ],
        "title": "近自鍾山採松花和湯甚美送湯一甖呈仲文學士  其二",
        "id": "052db1a9-e314-45cd-8ad2-ee5922d74e8b"
    },
    {
        "author": "張方平",
        "paragraphs": [
            "流景無端隙駟馳，永懷顧復感慈闈。",
            "幸茲門外車馬少，更復朝中書信稀。",
            "衰颯顛毛素絲短，芒佯病眼亂花飛。",
            "舍西賴與招提接，時叩禪關話祖機。"
        ],
        "title": "居憂過祥制示辰長老",
        "id": "4cb8464b-97e6-4822-8adc-cf0892010a77"
    },
    {
        "author": "張方平",
        "paragraphs": [
            "同流誰往還，終日掩柴關。",
            "壁觀少林寺，門風先洞山。",
            "道場隨處是，心地本來閒。",
            "指我常河水，都忘鬢髮斑。"
        ],
        "title": "貽辰長老",
        "id": "1a4f9d01-4897-449b-aeba-863727615250"
    },
    {
        "author": "張方平",
        "paragraphs": [
            "車馬交塵路不停，勢家門巷密如萍。",
            "張湯筋力奈寒暑，樓護口舌摇風霆。",
            "機牙潛發如馳傳，聲影相連若建瓴。",
            "此地豈容山野客，盍歸乎來掩巖扃。"
        ],
        "title": "離都招友人",
        "id": "5fb37b7f-5bbf-452a-8bf1-5229abd50c94"
    },
    {
        "author": "張方平",
        "paragraphs": [
            "香嚴昔向溈山住，只作田翁學牧牛。",
            "路絕纖塵寧見迹，野無寸草漫迴頭。",
            "晴天任去雲作伴，露地閒眠夜不收。",
            "却問清居真了未，樹邊蓑笠爲誰留。"
        ],
        "title": "慶臺韓子華寄示清居大士牧牛圖頌酬寄長句",
        "id": "42325c41-0278-4c1e-a82f-0125afdad574"
    },
    {
        "author": "張方平",
        "paragraphs": [
            "海內故人少，市樓新酒醇。",
            "與君聊一醉，公袂此殘春。",
            "北道邢臺路，東州泗水濱。",
            "相期復何處，京洛舊風塵。"
        ],
        "title": "都下別友人",
        "id": "7c6c7b22-ba20-4749-855c-a0bd98aa370f"
    },
    {
        "author": "張方平",
        "paragraphs": [
            "平也青雲器，鄉評推孝廉。",
            "高懷焦尾澹，壯節湛盧銛。",
            "與我偏心照，論交以道詹。",
            "逸羣容策蹇，美盼對無鹽。",
            "振楫期同濟，提衡豈致嫌。",
            "前年稅征鞅，彌月憩衡苫。",
            "環堵藜爲榻，圭門席掛簷。",
            "未曾憂四壁，聊與醉青帘。",
            "且默何嘗說，雖寒不附炎。",
            "伏龍當自起，躍馬要誰占。",
            "舌在居貧樂，情親茹蓼甜。",
            "雅遊傷遽散，流景顧將淹。",
            "信斷傷秋鴈，愁多伴夜蟾。",
            "不堪男女淚，北望一漸漸。"
        ],
        "title": "寄魯平",
        "id": "02825d8d-12f7-4c5a-907d-bff78fa0b77f"
    },
    {
        "author": "張方平",
        "paragraphs": [
            "舍在世塵外，松扉夜不關。",
            "心同秋水靜，身共野雲閒。",
            "自得逾三樂，誰堪話九還。",
            "它年玉泉約，何以救衰顔。"
        ],
        "title": "寄郭誠思華下茅齋",
        "id": "c6e486a1-e34f-479a-91de-f56ea290448c"
    },
    {
        "author": "張方平",
        "paragraphs": [
            "古郡利名外，萬山雲靄中。",
            "思君痛飲處，累石小軒東。",
            "觀闕風光近，郊園野趣同。",
            "溪頭對魚鳥，未羨舞裙紅。"
        ],
        "title": "寄題都下知友山亭時在新定",
        "id": "31d24502-d52d-4071-a3cc-62f71d2a749d"
    },
    {
        "author": "張方平",
        "paragraphs": [
            "曉駕白龍車，氤氳入紫霞。",
            "翠微雲外路，碧落月中家。",
            "駛過剛風騎，閒如迥漢查。",
            "幽窗一欹枕，世慮自空花。"
        ],
        "title": "菴堂書懷呈郭誠思",
        "id": "7a38205e-3c51-43fc-bfa6-9479480fcd7a"
    },
    {
        "author": "張方平",
        "paragraphs": [
            "已聞露葉寒蟬急，休待霜空曉鴈催。",
            "不是相思閒命駕，無爲弟子望師來。"
        ],
        "title": "誠思約以初秋東來相過輒馳短韻以速行期",
        "id": "aa120894-2e58-496f-bbbe-317107862e79"
    },
    {
        "author": "張方平",
        "paragraphs": [
            "雪擁歸程朔吹寒，來時孤劔繫征鞍。",
            "此行誓不忘知己，昨夜爲公重一彈。"
        ],
        "title": "留別所知",
        "id": "499b55c2-e944-4240-8dd0-621fbf8e0c86"
    },
    {
        "author": "張方平",
        "paragraphs": [
            "百二十年名上壽，浮生百歲實稀聞。",
            "百年三萬六千日，今已三分過二分。",
            "嘯歌獨喜齒全在，文字看來眼未昏。",
            "酒量雖衰猶得醉，塵中人事自紛紛。"
        ],
        "title": "熙寧壬子歲寄丁未同甲諸公秦亭呂宣徽寶臣汝陰歐陽少師永叔京下王尚書仲儀",
        "id": "f8c95627-fb08-4765-80ea-df3b7f656ee6"
    },
    {
        "author": "張方平",
        "paragraphs": [
            "平昔雍容兩禁游，共陪帷幄奉咨謀。",
            "功名不到麒麟閣，詞賦空傳鸚鵡洲。",
            "事業三朝虛物望，聲華一代擅風流。",
            "清時只作文章老，誰識深懷藴九疇。"
        ],
        "title": "聞翰林承旨宋子京尚書捐館",
        "id": "00e20826-e4cb-4a61-ac4f-10fbdd5e6eb3"
    },
    {
        "author": "張方平",
        "paragraphs": [
            "嘗謂君才似武侯，草廬牢落卧龍愁。",
            "天公不念蒼生故，元叔堪憐郡吏休。",
            "蒿野已埋經國策，巖廓誰是富民侯。",
            "朝廷今始思英俊，不見庖丁刃一投。"
        ],
        "title": "哭劉潛",
        "id": "2e9c022f-40a9-4fd0-bc64-04b4f1777a41"
    },
    {
        "author": "張方平",
        "paragraphs": [
            "溪堂月榭幾分盃，暫住三峰約便回。",
            "齋榻忽留青竹去，庭除不待玉棺來。",
            "人間如幻寧同恨，天上修文亦用才。",
            "碧秀煙雲無限好，此生勿復望崔嵬。"
        ],
        "title": "聞郭誠思解化",
        "id": "ef3901bf-8aa1-45bd-a1e8-9ea1e71a2b72"
    },
    {
        "author": "張方平",
        "paragraphs": [
            "聞說頻來帝里遊，藥鑪何日得同流。",
            "勸君只就紅塵裏，撥轉河車萬事休。"
        ],
        "title": "簡徐登道人",
        "id": "f933ce84-ede7-49ed-aa39-8f6898f6eeba"
    },
    {
        "author": "張方平",
        "paragraphs": [
            "三峰頂上五經秋，妙法白蓮清浄脩。",
            "無數天花常自散，真空性水不停流。",
            "病癡誰問維摩詰，俗眼徒嗟冉伯牛。",
            "別有妙身諸相具，金剛堅固異浮漚。"
        ],
        "title": "葛居士詩",
        "id": "a4437029-b8a3-40b8-8098-f45e0be735e3"
    },
    {
        "author": "張方平",
        "paragraphs": [
            "清風凉月滿前軒，邂逅相逢索酒罇。",
            "東有啟明俄動色，北來寒鴈亦驚魂。",
            "相車未過塵先起，宮漏纔終市早喧。",
            "階下從人催上馬，百官已是簇朝門。"
        ],
        "title": "月夜吳春卿蘇儀甫相過會飲忽聞五鼓遂同入朝",
        "id": "a4c18e81-eaad-4dea-bb56-23eb1e577cf4"
    },
    {
        "author": "張方平",
        "paragraphs": [
            "先生莫可測，滄海遠沈沈。",
            "詹尹徒端策，昭文不鼓琴。",
            "一丸天上藥，幾日靜中吟。",
            "安得菊花酒，盈巵金液深。"
        ],
        "title": "寄崆峒天水公",
        "id": "78f24a44-d754-4604-8f5f-8d7f8085fbc5"
    },
    {
        "author": "張方平",
        "paragraphs": [
            "畫船浮震澤，煙水接秋空。",
            "一霎過雲雨，滿帆開岸風。",
            "酒旗蓮蕩裏，僧剎橘洲中。",
            "何似并州路，塵高馬陰雄。"
        ],
        "title": "赴錢塘吳江道中寄侍讀王君貺侍郎",
        "id": "362ad083-53cc-4532-9e5a-739aa5219101"
    },
    {
        "author": "張方平",
        "paragraphs": [
            "待月移肩倚，聽琴向膝橫。",
            "溪橋經雨滑，山屐入雪輕。",
            "擊水乖龍起，書空老魅驚。",
            "夜歸聞石響，鶴舞遠來迎。"
        ],
        "title": "趙先生王屋杖",
        "id": "08ce7e7d-0ab2-4752-858e-a6e3e3fa318b"
    },
    {
        "author": "張方平",
        "paragraphs": [
            "萬籟沈聲羣動息，纖塵絕跡片雲無。",
            "此時何物名身世，一點靈光徹太虛。"
        ],
        "title": "中秋夜清思臺獨坐對月寄太傅曾魯公宮師趙公",
        "id": "6c9bcdcc-36eb-4143-baa0-1df24893b3ed"
    },
    {
        "author": "張方平",
        "paragraphs": [
            "隨書初見一枝藤，入手方知鍛鍊精。",
            "遠寄只緣憐我老，閒携常似共君行。",
            "靜軒獨倚身同瘦，小圃頻遊脚爲輕。",
            "何日歸舟上新洛，拄來河岸笑相迎。"
        ],
        "title": "蘇子瞻寄鐵藤杖",
        "id": "7e1ee626-3d60-4119-9598-f18065281e3d"
    },
    {
        "author": "張方平",
        "paragraphs": [
            "祖錄忘筌後，丹鑪住火時。",
            "浮生更無事，燕坐復何思。",
            "暖日移棊局，寒風促酒巵。",
            "世間安樂法，不獨浄名知。"
        ],
        "title": "西齋偶書",
        "id": "c6128b0d-b704-4da9-9b61-05c06f83acae"
    },
    {
        "author": "張方平",
        "paragraphs": [
            "日長春事動，田野膏脈輕。",
            "草青布穀過，桑綠新蠶生。",
            "雨足有酒色，社近聞鼓聲。",
            "牛羊暮歸飽，舍中燈火明。"
        ],
        "title": "南原觀田",
        "id": "5db1994a-8f96-4bc7-8d52-2001c005196b"
    },
    {
        "author": "張方平",
        "paragraphs": [
            "昨日看公知足吟，寂然不動至人心。",
            "視身無實元泡幻，觀世皆空謾古今。",
            "忽忽歲窮駒度隙，塵塵事過鳥遺音。",
            "從來兩箇泥牛鬭，一任相將入海深。"
        ],
        "title": "和叔平少師見示知足吟談宗旨也",
        "id": "cff3668c-2835-4445-abb8-ebfbefe7c08a"
    },
    {
        "author": "張方平",
        "paragraphs": [
            "蓬島靈仙宅，星河帝女家。",
            "波光泛金翠，樓影動雲霞。",
            "清淺遊魚過，參差垂柳斜。",
            "移舟更尋勝，遠見小桃花。"
        ],
        "title": "初春遊李太尉宅東池",
        "id": "028cbf1e-ca3d-4c3e-a5cf-7692c379d9a9"
    },
    {
        "author": "張方平",
        "paragraphs": [
            "上第西歸即棄官，此人趣味亦堪憐。",
            "風波常自廟堂起，雲壑不隨朝市遷。",
            "野叟饋漿羞客氣，山僧投拂悟塵緣。",
            "青城山下空堂在，留入華陽續舊編。"
        ],
        "title": "題代祠部書院",
        "id": "56f05415-a2d3-4184-b956-4f31fb7858f8"
    },
    {
        "author": "張方平",
        "paragraphs": [
            "區區魯國爭蝸角，矗矗齊城磔蝟毛。",
            "萬壑相傾知地險，浮雲忽散覺天高。",
            "蒼煙自古埋塵世，紅日中宵破海濤。",
            "七十二君迷舊迹，空教秦漢侈心勞。"
        ],
        "tags": [
            "泰山"
        ],
        "title": "登泰山太平頂",
        "id": "8c7824e1-c76d-424c-870f-84f4095133d9"
    },
    {
        "author": "張方平",
        "paragraphs": [
            "樂全得意自莊書，靜閱流光樂有餘。",
            "四句幻泡明般若，一篇力命信沖虛。",
            "心閒自覺浮雲薄，才拙誠知與世疎。",
            "只此空名漫兒戲，何王城闕不丘墟。"
        ],
        "title": "題樂全堂",
        "id": "003766ca-3746-4691-81bb-02b3062e2b5f"
    },
    {
        "author": "張方平",
        "paragraphs": [
            "真樂不違俗，紅塵自滿城。",
            "捲簾寒日暖，高枕暑風清。",
            "世累離憂患，天和得性情。",
            "五時依約合，多謝白雲生。"
        ],
        "title": "逍遥堂",
        "id": "c1a4058e-0ac5-447b-bf59-e106eaeb435b"
    },
    {
        "author": "張方平",
        "paragraphs": [
            "得謝自廊廟，事高疏仲翁。",
            "安車雖駟馬，歸路已冥鴻。",
            "令子承良冶，朱轓治左馮。",
            "緇衣方改造，列鼎有餘豐。",
            "屨杖居多適，軒裳夢覺空。",
            "天倪希柱史，性理問能公。",
            "窗檻開瀟灑，風煙接鬰葱。",
            "上方思賈誼，即奉小輿東。"
        ],
        "title": "李少傅佚老亭",
        "id": "59a9dd1e-ecf3-4eb6-bc6e-8279bed80f18"
    },
    {
        "author": "張方平",
        "paragraphs": [
            "南北分疆域，此城當要津。",
            "幻泡興廢速，蠻觴戰爭頻。",
            "世換山河舊，時平井邑新。",
            "喧喧村社散，多是白頭人。"
        ],
        "title": "彭門城上見鄉人社會懷古",
        "id": "3f6555ab-4daf-4373-99de-28d5c22b30fb"
    },
    {
        "author": "張方平",
        "paragraphs": [
            "杳杳參天氣，亭亭構厦材。",
            "千年對霜雪，一夕折風雷。",
            "枕靜疎聲減，庭寬翠影開。",
            "梧桐與楊柳，嬌色倚樓臺。"
        ],
        "title": "彭門公庭古檜爲風雨所摧",
        "id": "2e51bac0-e55f-4527-9356-6ccb1365f019"
    },
    {
        "author": "張方平",
        "paragraphs": [
            "危樓古城角，山色遶蒼倉。",
            "寒日下何速，清風來甚長。",
            "煙塵恩戰國，雲水似江鄉。",
            "重九登高近，階前菊已香。"
        ],
        "title": "暮秋登彭祖樓",
        "id": "a08fda69-f925-41b8-bb3a-e10ec5c05f95"
    },
    {
        "author": "張方平",
        "paragraphs": [
            "中夏聖人調律呂，八荒異國入圖書。",
            "從容德讓唐虞遠，馳騁戰爭秦漢餘。",
            "不道鼓旗無勇將，須知俎豆有真儒。",
            "功臣騎虎兇而國，常向冰淵審廟謨。"
        ],
        "title": "經遠樓",
        "id": "242bf862-ae8f-4ba5-8185-ea2d72d2d5fd"
    },
    {
        "author": "張方平",
        "paragraphs": [
            "一川墟宇暮煙中，樓堞籠山氣象雄。",
            "北路荒原戎子國，東坡斷塹隗囂宮。",
            "馬來洮海蕃城近，鶴去遼天越洞空。",
            "三十六程勞極目，隴雲猶在故關東。"
        ],
        "title": "邽翠樓",
        "id": "21da8a1f-a40d-434d-8e99-870d1d6a4364"
    },
    {
        "author": "張方平",
        "paragraphs": [
            "瓊籤隱訣舊曾尋，共秘還金妙旨深。",
            "會向本源分造化，即拋塵劫出來今。",
            "含生皆是坎離氣，復會自知天地心。",
            "幻事徒勞聊一笑，他時雲壑有知音。"
        ],
        "title": "道齋",
        "id": "e17eb17c-ad09-40aa-aa91-34d389d8df15"
    },
    {
        "author": "張方平",
        "paragraphs": [
            "昔年曾見琅邪老，爲說楞伽最上乘。",
            "頓悟紅鑪一點雪，忽驚闇室百千燈。",
            "便超十地猶塵影，更透三關轉葛藤。",
            "不住無爲方自在，打除都盡即南能。"
        ],
        "title": "禪齋",
        "id": "6bbe51ed-04a5-4ff4-8aa7-82a1283006d2"
    },
    {
        "author": "張方平",
        "paragraphs": [
            "樓下凉軒六月凉，風窗一枕傲羲皇。",
            "壽山雲影浮空近，羅谷泉聲遶砌長。",
            "迥覺風塵非此世，不須雪月更交光。",
            "最宜羽客冰霜骨，共引瑶巵沆瀣漿。"
        ],
        "title": "凉軒",
        "id": "d3482d84-b58d-4166-86ba-cfc2c19af891"
    },
    {
        "author": "張方平",
        "paragraphs": [
            "仙術初脩自性情，本除陰濁養陽明。",
            "三田窈窈通虛白，一路層層徹太清。",
            "寂不動中方見道，思無邪處好存誠。",
            "君如欲到逍遥國，須自還元第一程。"
        ],
        "title": "精思閣",
        "id": "72ff187b-9c3b-4423-8df9-515565a394cb"
    },
    {
        "author": "張方平",
        "paragraphs": [
            "南嶺雲嵐開曉霽，北窗松竹度凉颸。",
            "閒欹碧簟石琴薦，靜味丹經金鑰匙。",
            "夢幻泡中何得失，雀蚊蝱處苦喧卑。",
            "更令薰祓澄心閣，客自三峰到有期。"
        ],
        "title": "凉軒秋意",
        "id": "2d2399e6-db39-4ae7-a178-a1768392617d"
    },
    {
        "author": "張方平",
        "paragraphs": [
            "邊清羽書息，事簡使君慵。",
            "地僻俗客少，日長春睡濃。",
            "平安三路火，昏曉兩山鐘。",
            "戍滿歸心動，先隨渭水東。"
        ],
        "title": "秦州即事",
        "id": "3f3d55c2-6b6b-425d-acab-7e9b6abd6ee4"
    },
    {
        "author": "張方平",
        "paragraphs": [
            "柳暗三眠困，花繁二月香。",
            "情懷當酒盡，興味爲春長。",
            "疊鼓漁陽節，清謳北里粧。",
            "階前樂無誤，席上有周郎。"
        ],
        "title": "秦州後園春宴贈部署劉几閣使",
        "id": "070c7115-f635-4b67-a48f-ea05e569b4f0"
    },
    {
        "author": "張方平",
        "paragraphs": [
            "秦川節物似西川，二月風光已不寒。",
            "猶去清明三候遠，忽驚爛漫一春殘。",
            "香隨芳樹頻移席，晴愛遥山久凭欄。",
            "却憶京華勝遊處，常爲暮景促歸鞍。"
        ],
        "title": "秦州晚宴即席示諸賓僚",
        "id": "3043affa-6266-4c47-b725-1d69da27c65a"
    },
    {
        "author": "張方平",
        "paragraphs": [
            "地得金方正，山藏靈物珍。",
            "月宮遺玉兔，仙仗失霜麟。",
            "乳竇冰泉冷，晴原露草春。",
            "清風生澗壑，高格對松筠。",
            "久卧常存息，凝思若養神。",
            "煙崖一蹭蹬，華館久埃塵。",
            "我意本雲水，無心愛珮紳。",
            "平生厭俗客，待爾當嘉賓。",
            "蕭灑襟情遠，虛恬氣韻真。",
            "檜軒同鶴靜，竹渚伴鷗馴。",
            "龜智霑驪血，犧純被繡巾。",
            "放歸舊林麓，好去避虞人。"
        ],
        "title": "隴西郡麥積山有獻白鹿者潔如霜雪馴養逾年放歸舊山十二韻",
        "id": "5cdf0e1b-0b20-43f2-9e29-901e7daa7260"
    },
    {
        "author": "張方平",
        "paragraphs": [
            "江邊無限地，君舍劣容蝸。",
            "爭鼓田家社，疎鐘野寺齋。",
            "執經多卉服，牽葑待荆釵。",
            "秋雨鱸魚美，時應釣蘚崖。"
        ],
        "title": "題松江曹生學舍",
        "id": "4567862a-e267-451d-8755-b1886d072989"
    },
    {
        "author": "張方平",
        "paragraphs": [
            "東方千騎忝藩侯，情味都如寓一丘。",
            "客氣盡將還野馬，機心聊自試沙鷗。",
            "時憑靜几隨飛蝶，强拂危冠笑沐猴。",
            "只向公齋得嘉遯，何須遠逐赤松遊。"
        ],
        "title": "金陵府署池上草堂",
        "id": "42fe9f50-ea1d-4e86-b034-efc90295c39f"
    },
    {
        "author": "張方平",
        "paragraphs": [
            "江南到梅暑，蒸濕鮮晴明。",
            "聊倣登山樣，無妨涉水行。",
            "齒牢防易折，蠟滑亦加輕。",
            "早幸還吾土，閒將掛後楹。"
        ],
        "title": "送屐韓仲文",
        "id": "b9e757b2-ece8-4389-af13-3e0f2b4ddba3"
    },
    {
        "author": "張方平",
        "paragraphs": [
            "神歸自何處，記此夢中吟。",
            "道爲無心合，人因省語深。",
            "窗燈寒影薄，庭月曉光沈。",
            "悟境真泡幻，迷情妄古今。"
        ],
        "title": "夢中吟",
        "id": "ebc47800-e8cd-4983-ac80-da8b829f6474"
    },
    {
        "author": "張方平",
        "paragraphs": [
            "古風久已壞，今夕聞遺聲。",
            "恍若忘身世，怡然通性情。",
            "緬懷有虞氏，曠想三代英。",
            "此時知此意，青天秋月明。"
        ],
        "title": "秋夕聽彈五絃琴",
        "id": "3c5eefbd-7dc5-44fd-959f-5d0c1903dcd1"
    },
    {
        "author": "張方平",
        "paragraphs": [
            "驃騎子侯第，長門大主園。",
            "煙波二宮賜，宸翰四朝恩。",
            "禪客常摇拂，名流必解軒。",
            "春風與秋月，好景中空罇。"
        ],
        "title": "李太尉園池",
        "id": "bf77b6b1-a7b9-4032-a26c-45d2ad43ca69"
    },
    {
        "author": "張方平",
        "paragraphs": [
            "不必山林遠，且離朝市喧。",
            "前軒好風月，高客共琴罇。",
            "在所同浮世，何須憶故園。",
            "八瓊還返事，聊更話根源。"
        ],
        "title": "城南林園避暑示道友",
        "id": "64739932-50bd-4425-ae07-c10633614339"
    },
    {
        "author": "張方平",
        "paragraphs": [
            "沛公弔伐軍戲下，百二魯無藩楗牢。",
            "天險固非一姓有，孫謀寧在兩崤高。",
            "縣崖通棧遥連蜀，絕巘橫空勢走襃。",
            "幾見狂圖矜四寒，泥丸封處竟徒勞。"
        ],
        "title": "函谷關",
        "id": "f5e6f053-35cc-45e8-8788-aa0dfdc87314"
    },
    {
        "author": "張方平",
        "paragraphs": [
            "一徑過蕭森，幽提此獨尋。",
            "俗遊殊不意，僧話粗寬心。",
            "役役真何了，空空究竟深。",
            "塵勞何日脫，來伴遠公吟。"
        ],
        "title": "遊琅邪山寺",
        "id": "a7add40c-ac42-4d83-a903-d34b0ea11ac3"
    },
    {
        "author": "張方平",
        "paragraphs": [
            "火車雙輪駕九虬，出海直上崑崙丘。",
            "經天三百六十度，匝日一萬四千周。",
            "電破重陰霹靂過，風開霽色煙雲收。",
            "乾關坤軸極排轢，勢闌却返無爲洲。"
        ],
        "title": "火車同郭誠思作",
        "id": "f49a69d8-1fa3-4a82-9386-5418f60e5f33"
    },
    {
        "author": "張方平",
        "paragraphs": [
            "久雨新晴後，秋風初起時。",
            "天倪一清曠，精爽入希夷。",
            "壁上吳生畫，床頭杜老詩。",
            "平常性酷愛，對眼忽如遺。"
        ],
        "title": "初秋即事",
        "id": "b309096f-5adc-43f3-aca9-34ca9bb0026e"
    },
    {
        "author": "張方平",
        "paragraphs": [
            "蕭蕭霜草曉風秋，憶是當年最勝遊。",
            "車馬自隨寒日急，管絃肯入野雲幽。",
            "流渠水斷魚何往，高樹陰疎鳥不留。",
            "爲問主人曾到否，自家池館待誰修。"
        ],
        "title": "冬過豪貴故園有感",
        "id": "c379732c-d412-4ec7-a667-5cc24e578393"
    },
    {
        "author": "張方平",
        "paragraphs": [
            "二十四年流水東，早爲名誤逐飛蓬。",
            "事隨過鳥去無跡，愁似濁醪傾更濃。",
            "好是把花歌北榭，更休提劔哭西風。",
            "壯心鬰鬰身牢落，幾見中林鶴髮翁。"
        ],
        "title": "辛未清明感事",
        "id": "c00a7f9e-d262-40a7-8b1a-1da34b0e4089"
    },
    {
        "author": "張方平",
        "paragraphs": [
            "朝著紫宸殿，直廬金馬門。",
            "楞伽百八句，柱下五千言。",
            "何處求花藏，忘機即漆園。",
            "凉宵萬籟寂，明月在前軒。"
        ],
        "title": "秋夜禁直",
        "id": "24313582-05a7-41fe-932e-fef23d076b5d"
    },
    {
        "author": "張方平",
        "paragraphs": [
            "重到金坡二十春，閒思出處一傷神。",
            "略行大地山川遍，再覩青天日月新。",
            "疎籟豈知諧律呂，散材無意入轅輪。",
            "何時却出都門去，靜掩巖扉老此身。"
        ],
        "title": "再入禁林即事",
        "id": "0390ae60-3ee8-41ac-a89d-e1d026b2d961"
    },
    {
        "author": "張方平",
        "paragraphs": [
            "霜天慘澹過重九，忽見幽芳發故叢。",
            "多愛清香對亭檻，不堪疎葉下梧桐。",
            "他年仙去空華表，此夜魂歸尚漢宮。",
            "過眼須爲無色觀，返童疑有內丹功。",
            "寫題更愧詩情淺，折带應宜醉臉紅。",
            "須爲重重張翠帟，可憐羸怯不禁風。"
        ],
        "title": "兩浙張兵部秋日牡丹詩次韻",
        "id": "2e740d69-6734-4501-af4b-8116bd19ce96"
    },
    {
        "author": "張方平",
        "paragraphs": [
            "飛花無復數，遇物輒成雙。",
            "書畫疎幽閣，屏幃戀北窗。",
            "懶開辭俗客，寫望憶秋江。",
            "椒菊供朝餌，猶須發酒缸。"
        ],
        "title": "病眼",
        "id": "6589f5c5-3dc1-434f-8dd6-b22f6257c93f"
    },
    {
        "author": "張方平",
        "paragraphs": [
            "靜外游神迥，望中塵物稀。",
            "天連遠水盡，鳥背夕陽飛。",
            "木葉初摇落，鄉懷動式微。",
            "興闌不忍去，遲子一舠歸。"
        ],
        "title": "江樓遲客",
        "id": "7ae69525-7a5f-46e5-8c89-c7b383b2e434"
    },
    {
        "author": "張方平",
        "paragraphs": [
            "羣動已沈響，蛩吟時一聲。",
            "露寒仙掌重，月午庾樓清。",
            "慷慨聞雞舞，悲凉感笛情。",
            "幾多塵役者，夙駕待鐘行。"
        ],
        "title": "夜意",
        "id": "3e172925-8b6d-478b-ba54-99603b9993e5"
    },
    {
        "author": "張方平",
        "paragraphs": [
            "庭戶閒扃月，草根寒带霜。",
            "時方感摇落，爾更助悲凉。",
            "漏版敲孤館，燈青背曲房。",
            "向晨轉哀急，幾斷旅人腸。"
        ],
        "title": "夜蟲",
        "id": "eb1cf36d-9475-4297-b450-2d805c442c87"
    },
    {
        "author": "張方平",
        "paragraphs": [
            "露華月色澹軒庭，風過時同從籟鳴。",
            "誰掛機心在絃索，有絃寧更有全聲。"
        ],
        "title": "風琴",
        "id": "2ce17c4d-82ac-426c-9bb7-2479ea67c085"
    },
    {
        "author": "張方平",
        "paragraphs": [
            "代舍悲彈鋏，夷門默抱關。",
            "風雲未時會，意氣與身閒。",
            "劔爲屠龍礪，弓須待虎彎。",
            "君看緯蕭子，一旦探珠還。"
        ],
        "title": "寓興",
        "id": "b81d93d8-6d58-4dc0-ba93-1dd6232dc4ad"
    },
    {
        "author": "張方平",
        "paragraphs": [
            "八十不扶杖，看書夜每深。",
            "自言非服藥，無事可關心。",
            "景爲詩曾愛，花因醉尚簪。",
            "去城無一舍，路若隔飛沈。"
        ],
        "title": "題葛驛李校書壁",
        "id": "078a830b-e82e-420a-b0ff-e7be942d2454"
    },
    {
        "author": "張方平",
        "paragraphs": [
            "紅樹依依古驛西，一聲長是報秋期。",
            "新晴忽見橫飛過，落晚最傷孤嘯時。",
            "陰激英雄增感憤，潛催節物至蕭衰。",
            "草根蟋蟀霜前鴈，共與愁人染鬢絲。"
        ],
        "title": "蟬",
        "id": "82581c84-553a-4750-9708-1dfe52cc08c6"
    },
    {
        "author": "張方平",
        "paragraphs": [
            "翠眉含愁展新葉，長袖善舞拖舊條。",
            "黄鶯初囀一何喜，紅桃相映不勝嬌。",
            "行人歇馬近驛路，漁叟繫舟臨溪橋。",
            "斜風細雨與殘照，不妨意氣常飄飄。"
        ],
        "title": "柳",
        "id": "f3d6158e-aae4-4b8b-a4d6-81b5e3ab0fe3"
    },
    {
        "author": "張方平",
        "paragraphs": [
            "無端聚散千形出，本是輕清一氣浮。",
            "終古光陰寧變壞，四時景象自遷流。",
            "寶華馥郁周三界，綵仗氤氳過十洲。",
            "遠望非煙籠鳳闕，近觀如穗起龍湫。",
            "餘霞映日晴相照，素練橫空晚未收。",
            "迥漢歸槎遥泛泛，碧天孤鶴靜悠悠。",
            "驚禽逸獸情無待，陣馬風檣勢莫留。",
            "泗水高歌增感慨，陽臺殘夢作閒愁。",
            "斷虹落照江城暮，澹月踈星禁省秋。",
            "過嶺時隨樵叟去，傍溪聊伴野僧遊。",
            "久陰泱漭重重積，忽霽飄零片片幽。",
            "待物方行嗟滯影，乘波妄觸笑虛舟。",
            "仙家五色隨鸞駕，海面千尋立蜃樓。",
            "雪意低濃傷旅館，歲朝黄潤喜農疇。",
            "初微觸石纔膚寸，曾不崇朝遍九州。",
            "生施功成讓雷雨，無心却返舊山頭。"
        ],
        "title": "雲",
        "id": "d1aafe37-450e-45dc-8634-3be7cba3c6c0"
    },
    {
        "author": "張方平",
        "paragraphs": [
            "遲景融融暖氣浮，中園曲密小庭幽。",
            "春風故引顛狂甚，芳樹相容爛漫遊。",
            "不分風流輸楚女，懶將身世問莊周。",
            "有時潛見多情處，每遇王孫盡日留。"
        ],
        "title": "蝶",
        "id": "f91233da-6590-4be9-a6f4-1451be14e8b0"
    },
    {
        "author": "張方平",
        "paragraphs": [
            "土潤正溽暑，幽庭熠燿飛。",
            "陳荄未全脫，生氣一何微。",
            "風急光不滅，月明景共稀。",
            "蠨蛸與蟋蟀，時節伴依依。"
        ],
        "title": "螢",
        "id": "0f102704-5742-48c1-8c4a-1244e89a96bd"
    },
    {
        "author": "張方平",
        "paragraphs": [
            "社後日猶暖，雨前春尚寒。",
            "乘時眾來易，無伴獨留難。",
            "京洛柳花白，瀟湘楓葉丹。",
            "堪傷季秋雀，風急海漫漫。"
        ],
        "title": "歸燕",
        "id": "3086186a-0425-4c1d-9e0b-d9025b7077a4"
    },
    {
        "author": "張方平",
        "paragraphs": [
            "雨細池塘靜，風斜院落深。",
            "蝶飛隨亂絮，鶯囀入濃陰。",
            "翠带堪紉佩，金絲可度針。",
            "願依菩薩手，不上美人簪。"
        ],
        "title": "柳",
        "id": "ee6c6e8a-97ab-44b2-8527-0131981eb0be"
    },
    {
        "author": "張方平",
        "paragraphs": [
            "古有桐君住，漢時嚴子來。",
            "山橫疑路盡，溪轉若天開。",
            "塵世不相接，海潮從此迴。",
            "維舟上層巘，戀戀白雲堆。"
        ],
        "title": "七里瀨",
        "id": "686b8773-af6a-4b42-986d-fe090d234097"
    },
    {
        "author": "張方平",
        "paragraphs": [
            "晚來枕簟凉，杖屨望平野。",
            "疾風卷浮雲，黄葉如雨下。",
            "奈此急景何，忽過如奔馬。",
            "九丹功未成，幽恨將誰寫。"
        ],
        "title": "驚秋示三茅山人陳谷",
        "id": "6d2c7cb3-7d24-487c-9e8f-7081fda05b41"
    },
    {
        "author": "張方平",
        "paragraphs": [
            "踏青原上飲，祓禊水邊歌。",
            "佳節相連好，遊人一倍多。"
        ],
        "title": "清明連上巳",
        "id": "ac86b03d-48cc-4fb0-90f7-a40238166ef8"
    },
    {
        "author": "張方平",
        "paragraphs": [
            "重疊荒山滿四圍，征鞍繫劔背斜暉。",
            "遥知梁國白雲下，此際吾親獨倚扉。"
        ],
        "title": "齊魯道中望睢陽有念",
        "id": "e642baa3-157a-4fa2-b62b-8e1cc24b7a36"
    },
    {
        "author": "張方平",
        "paragraphs": [
            "醉裏翻身天地窄，愁來天地不容身。",
            "可憐澤畔行吟客，爭似壚邊高卧人。"
        ],
        "title": "對酒",
        "id": "839a19db-7048-4ec1-b1c5-802ace2955b4"
    },
    {
        "author": "張方平",
        "paragraphs": [
            "中臺分虎節，全蜀領龜城。",
            "山色二千里，水聲三十程。",
            "煙村深谷火，雲棧半空鈴。",
            "野館無鐘漏，猿吟曉日明。"
        ],
        "title": "赴益部途中",
        "id": "feb7d2b2-9f57-4c2f-b961-338c1cf3852e"
    },
    {
        "author": "張方平",
        "paragraphs": [
            "坤維五十郡，麾節忝師垣。",
            "緩轡猶秦甸，前驅已劔門。",
            "儻來增客氣，重寄愧君恩。",
            "昨夜岐山夢，三歸修竹園。"
        ],
        "title": "行次岐山",
        "id": "8350ff5d-04ba-4fe5-8e02-9c6b7ea2dc28"
    },
    {
        "author": "張方平",
        "paragraphs": [
            "漢牒熟當披舊跡，灞橋今忽過征鞍。",
            "前朝宮展煙蕪遠，四望河山古木寒。",
            "自古功名應邂逅，大家岐路妄汍瀾。",
            "興亡甚費生靈血，只得高人夢幻看。"
        ],
        "title": "過灞橋長安道上作",
        "id": "8775091e-536f-4edf-8ddc-e3316b1911c2"
    },
    {
        "author": "張方平",
        "paragraphs": [
            "斗峻凌霄出混茫，東西秦蜀此分疆。",
            "縈紆斷澗千尋曲，回合危巒萬疊蒼。",
            "煙外孤村通鳥徑，雲間盤道遶羊腸。",
            "朝家方面非輕寄，何事徘徊望故鄉。"
        ],
        "title": "青泥嶺",
        "id": "f9fde422-7f35-4cf9-80d4-ec55bc7a9d9a"
    },
    {
        "author": "張方平",
        "paragraphs": [
            "西溪殊近郭，少華更當軒。",
            "竹徑通華表，松庭接紺園。"
        ],
        "title": "華州西溪",
        "id": "3b53bb01-450e-4a20-81e2-3a959d16f837"
    },
    {
        "author": "張方平",
        "paragraphs": [
            "高原極望秦川闊，危棧橫空蜀道長。",
            "多謝終南山色好，迢迢相送過岐陽。"
        ],
        "tags": [
            "终南山"
        ],
        "title": "過長安至岐山作",
        "id": "5ff1ece7-973a-4806-b45d-2c6a907e26d5"
    },
    {
        "author": "張方平",
        "paragraphs": [
            "谷口巑岏獅子山，洞門高掩白雲閒。",
            "自慙末裔無仙骨，名利途中鬢已斑。"
        ],
        "title": "過張真人洞",
        "id": "f4c63f88-5d18-4046-817d-419519328dcb"
    },
    {
        "author": "張方平",
        "paragraphs": [
            "本規一舉定乾坤，遽見長星墜壘門。",
            "公在必無生仲達，師昭何業得中原。"
        ],
        "title": "籌筆驛",
        "id": "9eb6819b-db64-48aa-892f-433cf44e1442"
    },
    {
        "author": "張方平",
        "paragraphs": [
            "山寒雨急曉冥冥，更躡蒼崖上驛亭。",
            "深秀林巒都不見，白雲堆裏亂峯青。"
        ],
        "title": "雨中登籌筆驛後懷古亭",
        "id": "1157dbdf-25fb-48e8-9c62-c1f1a4bfa9c6"
    },
    {
        "author": "張方平",
        "paragraphs": [
            "蜀道循山多險巇，行人獨此策征羈。",
            "人情多爲虛名怯，鶴唳風聲走老氐。"
        ],
        "title": "興州長舉縣西二十里閣道立表曰飛石閣告往來者急度勿停予赴益部興州將吏來迎皆至長舉因訪老吏飛石之狀云昔嘗有之亦飄風暴雨之時也予望山頂皆已墾耕而行人熟虛名至是皆馳過因成一絕",
        "id": "be1296fa-f126-4ec0-bd83-61f523165f04"
    },
    {
        "author": "張方平",
        "paragraphs": [
            "地維絕脈摧鼇足，天壘橫霄壯井輿。",
            "誰軋禍萌通鳥道，古爲風土感魚鳧。",
            "壺中日月鄰方外，海內山河入帝圖。",
            "過此益知方面重，萬兵開府一寒儒。"
        ],
        "title": "劍門關",
        "id": "af665ed0-2d7f-406d-8636-315c53ff8f01"
    },
    {
        "author": "張方平",
        "paragraphs": [
            "林壑雲深接玉泉，松齋閉息輒經年。",
            "一無標致惟隨俗，別有真機在指玄。",
            "詔板嘗延清暑殿，詩筒時到華陽川。",
            "蛻形雖在張超谷，粟粒珠中自在天。"
        ],
        "title": "華山雲臺觀題希夷先生陳摶影堂",
        "id": "4594a8d9-abc7-451a-8fb6-69b8f69f0bf5"
    },
    {
        "author": "張方平",
        "paragraphs": [
            "謀國有勞新史在，掛車無第舊鄉遥。",
            "睢陽圖記光耆彥，華下風烟遂寂寥。",
            "紫氣尚勞關吏思，甘棠猶播陜民謠。",
            "蓮花峯下仙人掌，高出雲端若奉招。"
        ],
        "title": "相國杜公舊里錢唐有別野在華下既得謝留寓睢陽因家焉某近赴益部過三峰聞華人之望公捨而不還又顧吾鄉之獨幸國老處焉因道西人之意成長句四韻奉寄杜公",
        "id": "21ff67ae-c74e-4e59-a17e-c2b8e0133d80"
    },
    {
        "author": "張方平",
        "paragraphs": [
            "雨中駐蹕此聞鈴，當日梨園寫此聲。",
            "忽忽悲心自多感，鈴聲何事愴人情。"
        ],
        "title": "上亭驛",
        "id": "e4401d39-31e8-405d-9f20-d6f77d50a6db"
    },
    {
        "author": "張方平",
        "paragraphs": [
            "高從雲際落崔嵬，疑决銀潢一派來。",
            "散漫難收珠網綻，琤瑽不斷玉山摧。",
            "尋源誰到煙霞路，稅駕聊傾沆瀣杯。",
            "向暮危亭上燈火，水精簾下燭房開。"
        ],
        "title": "散水巖潄玉亭",
        "id": "05bf977d-f27c-4934-b482-eb54793556fb"
    },
    {
        "author": "張方平",
        "paragraphs": [
            "嘉陵江到水苽園，水勢東迴入閬川。",
            "前過劍門山路穩，免尋閣道上雲巔。"
        ],
        "title": "泥溪驛",
        "id": "dc688258-2662-4f85-99c6-95a4dd2e0dca"
    },
    {
        "author": "張方平",
        "paragraphs": [
            "蜀道寒輕水木清，峽中無復杜鵑聲。",
            "歸期正是春風暖，任向空山叫月明。"
        ],
        "title": "杜鵑",
        "id": "a56aea62-0d15-4b4e-8411-313c725a8c6b"
    },
    {
        "author": "張方平",
        "paragraphs": [
            "嘉陵江上嘉川峽，古木雲蘿千萬峯。",
            "閣道緣山已經月，縈迴未出畫屏中。"
        ],
        "title": "過嘉川驛",
        "id": "4e734918-914a-4a63-a493-596fb8f212fa"
    },
    {
        "author": "張方平",
        "paragraphs": [
            "蒼崖老樹雲蘿合，絕澗驚湍閣路高。",
            "羽駕飚輪殊惚怳，依程緩轡未爲勞。"
        ],
        "title": "飛仙嶺閣",
        "id": "f95849fd-5d60-499d-8ff0-e3913c1f3416"
    },
    {
        "author": "張方平",
        "paragraphs": [
            "亂石崢嶸散粟堆，飛湍奔瀉萬山開。",
            "轟空急若雷車過，振壑傾疑地軸摧。",
            "銀漢勢從天際落，雲濤聲破海門來。",
            "迸泉疊巘平生愛，欲轉巖隈首重迴。"
        ],
        "title": "亂石溪",
        "id": "6316324f-faa0-4541-8f43-296b44364072"
    },
    {
        "author": "張方平",
        "paragraphs": [
            "中流石埭隱如磓，鼓鬣徜徉此復迴。",
            "春水漸深沿泳快，爲傳尺素錦江來。"
        ],
        "title": "魚關詩",
        "id": "970191d6-6ab3-4a9d-a761-e27bedcdc4c9"
    },
    {
        "author": "張方平",
        "paragraphs": [
            "奇峰疊巘無重數，橫澗飛泉會一谿。",
            "老樹藤蘿從古長，寒空雲靄與天迷。",
            "幽中應有神仙住，深處唯聞猿鳥啼。",
            "野性舊多山水癖，恨無心賞此相携。"
        ],
        "title": "青陽峽",
        "id": "56de6878-7cf0-419c-be5f-358686b336a8"
    },
    {
        "author": "張方平",
        "paragraphs": [
            "靈泉一派蜀江通，源出蒼崖古洞中。",
            "乳滴雲根苔臼滿，藥成仙竈石臺空。",
            "瓊纓珠絡千巖霤，瑶瑟琅簫萬壑風。",
            "杯勺已忻清病骨，刀圭敢望變衰容。"
        ],
        "title": "藥水巖詩",
        "id": "322781d8-0c8b-41db-a50b-fccd5dcd0c1c"
    },
    {
        "author": "張方平",
        "paragraphs": [
            "路到葭萌古道邊，層崖疊磴入蒼煙。",
            "忽逢方丈在平地，何意中途過洞天。",
            "四面濃嵐圍碧嶂，半空急雨迸飛泉。",
            "一宵身世離塵境，却撫征驂懶下鞭。"
        ],
        "title": "宿龍門洞",
        "id": "67b3b0b0-f47e-49f8-9838-20e4aed8b182"
    },
    {
        "author": "張方平",
        "paragraphs": [
            "江漢朝宗入海長，嘗蒙起浪卷輕航。",
            "金牛西路經嶓冢，却見微源此濫觴。"
        ],
        "title": "嶓冢",
        "id": "f9516772-8414-4ef4-9eef-927a50a3c18d"
    },
    {
        "author": "張方平",
        "paragraphs": [
            "岐南一舍過長汧，路近陳倉始入山。",
            "三十三程橋棧外，平川始下鹿頭關。"
        ],
        "title": "過汧河",
        "id": "efb258be-5aac-4df6-8515-10a4cdec1e15"
    },
    {
        "author": "張方平",
        "paragraphs": [
            "香車曉駕九花虬，笳管聲中到十洲。",
            "太一元君傳密命，許君長住八瓊樓。"
        ],
        "title": "采真堂贈郭誠思",
        "id": "685fdffc-9228-4d8a-b251-e7919fa59cb6"
    },
    {
        "author": "張方平",
        "paragraphs": [
            "慘澹霜風月色寒，愁人無寐坐閒軒。",
            "別聽一部凄凉曲，幾種秋蟲咽草根。"
        ],
        "title": "聞蛩",
        "id": "fd985e3c-d665-4835-93dd-4691ff9d3fb5"
    },
    {
        "author": "張方平",
        "paragraphs": [
            "妙句江春入舊年，江梅長向臘中殘。",
            "梁園地冷春來晚，試劈垂楊舊眼看。"
        ],
        "title": "探春",
        "id": "38eb4032-0f82-40b9-ab8d-af35684aad30"
    },
    {
        "author": "張方平",
        "paragraphs": [
            "風裂幽窗水澤堅，寒郊空迥澹無煙。",
            "何因得向桃源去，景氣長如二月天。"
        ],
        "title": "天寒",
        "id": "ba1b276d-e71e-4841-b949-9f72634db2cb"
    },
    {
        "author": "張方平",
        "paragraphs": [
            "野色秋光共泬寥，水村籬落晚煙交。",
            "拄笻回就下山路，行看斜陽隱樹梢。"
        ],
        "title": "慧聚寺東亭",
        "id": "e256103f-f30e-4391-88a2-7dd28b88a49d"
    },
    {
        "author": "張方平",
        "paragraphs": [
            "東南古縣介江臯，西北神州倚斗杓。",
            "安得葉君傳秘術，時飛雙舄詣臺朝。"
        ],
        "title": "縣齋懷京都",
        "id": "5daa2a12-55bf-40c7-af14-a974935bf090"
    },
    {
        "author": "張方平",
        "paragraphs": [
            "樹带曉霜寒矗矗，山含宿靄遠重重。",
            "誰家收得汾陽筆，八幅羅浮晦景濃。"
        ],
        "title": "曉景",
        "id": "6e8dce5d-337f-41b1-a7d4-db1b18156812"
    },
    {
        "author": "張方平",
        "paragraphs": [
            "携樽縱步尋芳墅，聊藉芊芊手把紅。",
            "行樂豈關閒客事，少侯長日占春風。"
        ],
        "title": "春郊",
        "id": "2d4965b3-cc9c-4248-897d-9c3baca15852"
    },
    {
        "author": "張方平",
        "paragraphs": [
            "索索幽蟲急曉風，玉繩西下露華濃。",
            "遠鐘驚覺窗燈暗，依舊江山一萬重。"
        ],
        "title": "夢後",
        "id": "83c22e45-0013-411a-b57c-f303ad593737"
    },
    {
        "author": "張方平",
        "paragraphs": [
            "我愛霅溪風景閒，年年魚鳥伴湖山。",
            "利名人到心猶靜，況是老僧長閉關。"
        ],
        "title": "書吳興僧興公院壁",
        "id": "0a848e38-a5be-4b04-ad01-94854db19822"
    },
    {
        "author": "張方平",
        "paragraphs": [
            "一陽初獨嘯，兩耳遂雙鳴。",
            "寒谷疎鐘遠，霜空眾籟清。",
            "千鈴行險倦，萬鼓戰酣聲。",
            "瀑落山頭峻，濤翻海面平。",
            "風檣開大浪，曉角動嚴城。",
            "隴首悲凉意，蘇門曠逸情。",
            "鳳簫雲外過，龍笛月中橫。",
            "細轉繅車急，微遥扤櫓輕。",
            "衰殘傷老態，馳徇厭時榮。",
            "處世希蒙叟，觀身愧浄名。",
            "神明思內守，豪蕩悔平生。",
            "素問方家本，巢源導引精。",
            "早年曾有客，奇術可還嬰。",
            "何日開金鼎，靈丹見八瓊。"
        ],
        "title": "耳鳴",
        "id": "41ad3e8d-1647-44ef-bc82-9976752b7e7b"
    },
    {
        "author": "張方平",
        "paragraphs": [
            "密槐遮急雨，疎柳带斜陽。",
            "緱嶺餘音遠，蘇門清嘯長。",
            "附冠金翼薄，橫鬢玉釵光。",
            "高潔自天稟，寧同蜂蝶狂。"
        ],
        "title": "蟬",
        "id": "7fe9204b-bfe4-4ae5-8a04-abf2cd22d3de"
    },
    {
        "author": "張方平",
        "paragraphs": [
            "金丹一指自崆峒，便控飛輪駕赤龍。",
            "況是曾居小有洞，更應不在易遷宮。",
            "紫文寶訣三元秘，皇象靈符二景通。",
            "却恨勞生聞道晚，九還未就已衰翁。"
        ],
        "title": "題李先生隱居",
        "id": "0537d131-5e17-4517-a6df-77804c974b96"
    },
    {
        "author": "張方平",
        "paragraphs": [
            "遠寄江城外，新栽水閣前。",
            "虛心勞可尚，幻質定非堅。",
            "扇薄摇凉殿，盃深泛綺筵。",
            "忽疑鸞鳳過，翠影落金淵。"
        ],
        "title": "芭蕉李都尉宅金淵閣分題得淵字",
        "id": "1924ae67-0785-44ce-acaa-48d6f6639346"
    },
    {
        "author": "張方平",
        "paragraphs": [
            "舟過嚴陵瀨，凉秋水木清。",
            "鼓旗知郭近，魚鳥見人驚。",
            "雲亂迷山色，灘長雜雨聲。",
            "一毫名利事，搔首愧平生。"
        ],
        "title": "赴新定過七里瀨",
        "id": "447da983-8b22-4374-9a45-e21cf02ee5db"
    },
    {
        "author": "張方平",
        "paragraphs": [
            "享國承熙盛，斯民老太平。",
            "無私均覆載，大德共生成。",
            "陰騭無留迹，神功不可名。",
            "曰仁歸禰廟，時夏繹清明。"
        ],
        "title": "仁宗皇帝挽辭三首  其一",
        "id": "e4012027-d318-4c8d-ba1a-4c0532aa416a"
    },
    {
        "author": "張方平",
        "paragraphs": [
            "臨御自初終，恭勤一日同。",
            "慈心夷夏等，誠意地天通。",
            "垂拱成文治，安和即武功。",
            "含生遊壽域，四十二年中。"
        ],
        "title": "仁宗皇帝挽辭三首  其二",
        "id": "3cd2095b-1a0b-4dba-94bd-18dd60b2dbd4"
    },
    {
        "author": "張方平",
        "paragraphs": [
            "謨訓垂寬大，基圖得顯承。",
            "新宮開玉鏁，舊冊閱金滕。",
            "龍駕歸虛極，鸞旗建大升。",
            "平生懷孝慕，游仗展三陵。"
        ],
        "title": "仁宗皇帝挽辭三首  其三",
        "id": "c493eed4-bd33-49a0-8ca1-8d466afeaa33"
    },
    {
        "author": "張方平",
        "paragraphs": [
            "不問大橫兆，天人心是真。",
            "謳歌早歸舜，氣志自如神。",
            "正合乾坤體，明開日月輪。",
            "孜孜朝昃意，克己爲生民。"
        ],
        "title": "英宗皇帝挽辭五首  其一",
        "id": "8cc7a747-c7d0-48d9-8bfb-b8c694a68ec3"
    },
    {
        "author": "張方平",
        "paragraphs": [
            "舊學多聞富，咨周聽德聰。",
            "乾元純用九，豐日正宜中。",
            "治迹傳英烈，神明遡閬風。",
            "平居修五事，洪範在潛宮。"
        ],
        "title": "英宗皇帝挽辭五首  其二",
        "id": "6c5a994a-8d40-40cf-a914-8840a165211a"
    },
    {
        "author": "張方平",
        "paragraphs": [
            "八月初凉後，千年此去長。",
            "朝廷留事典，戶牖想容光。",
            "濯景遊霄極，乘雲返帝鄉。",
            "春秋大居正，天統付元良。"
        ],
        "title": "英宗皇帝挽辭五首  其三",
        "id": "c4fa5f94-db5e-4438-9aae-b894f224b2d6"
    },
    {
        "author": "張方平",
        "paragraphs": [
            "遣奠宣哀冊，嚴行按字圖。",
            "橋山仙去遠，渭水月游初。",
            "儉制遵遺訓，方中列舊書。",
            "龍輴三十里，笳鼓節聲徐。"
        ],
        "title": "英宗皇帝挽辭五首  其四",
        "id": "5721344c-8008-490f-a98f-2dce52b5b12b"
    },
    {
        "author": "張方平",
        "paragraphs": [
            "瀍東五陵陌，嵩下萬安原。",
            "風水通佳氣，靈祇護至尊。",
            "國容回吉仗，像物闢神門。",
            "清廟標英德，流光萬古存。"
        ],
        "title": "英宗皇帝挽辭五首  其五",
        "id": "47516004-30e5-47e8-bb5f-474e88c5a70c"
    },
    {
        "author": "張方平",
        "paragraphs": [
            "羲軒前載遠，虞夏信書傳。",
            "比德皆尊大，惟皇克繼先。",
            "五陵同厚地，兩曜出高天。",
            "制作流方策，憂勤十九年。"
        ],
        "title": "神宗皇帝挽辭五首  其一",
        "id": "4086de48-1248-40e5-ab29-98b31a734d9b"
    },
    {
        "author": "張方平",
        "paragraphs": [
            "經綸成盛業，震耀烜威神。",
            "粹氣同乾健，含生自化醇。",
            "無文皆受職，重譯競來賓。",
            "東觀成書日，方知百度新。"
        ],
        "title": "神宗皇帝挽辭五首  其二",
        "id": "33b8cee0-47c8-4269-9b63-27a44eb09b6d"
    },
    {
        "author": "張方平",
        "paragraphs": [
            "經始開三殿，晨昏奉二宮。",
            "承顔專致樂，教孝遂移風。",
            "訪對朝曦昃，程書夜漏終。",
            "艱難思稼穡，意在紀元中。"
        ],
        "title": "神宗皇帝挽辭五首  其三",
        "id": "78838b19-44e4-433a-9522-3309e715e653"
    },
    {
        "author": "張方平",
        "paragraphs": [
            "睿智由天縱，規摹繼祖貽。",
            "有爲皆社稷，無逸著屏帷。",
            "傳令通湟陿，賡歌及島夷。",
            "時髦俱入彀，流美辟雍詩。"
        ],
        "title": "神宗皇帝挽辭五首  其四",
        "id": "ab9e46bc-8d31-48a8-9a15-f7504a274f25"
    },
    {
        "author": "張方平",
        "paragraphs": [
            "廣大天同量，淵深海共澄。",
            "遽聞憑玉几，恨不瘞金繩。",
            "同軌陪儀仗，因山鏁闕庭。",
            "深恩淪朽骨，孤夢遶新陵。"
        ],
        "title": "神宗皇帝挽辭五首  其五",
        "id": "0fc8223e-50e6-4880-bf87-0cf5e40208f3"
    },
    {
        "author": "張方平",
        "paragraphs": [
            "何事高前烈，忘身衛至尊。",
            "平生彤管在，憂國玉刀存。",
            "一惠彰柔德，深衷憶善言。",
            "凄凉金殿月，還照給孤園。"
        ],
        "title": "溫成皇后挽辭二首  其一",
        "id": "386a3cf0-42cd-4fb0-8c62-0a968e96d9b5"
    },
    {
        "author": "張方平",
        "paragraphs": [
            "美化成麟趾，勤心念兔罝。",
            "廞衣薦翬翟，靈仗咽簫笳。",
            "香海歸華藏，晴霄散綵霞。",
            "春風青瑣閉，侍女泣宮花。"
        ],
        "title": "溫成皇后挽辭二首  其二",
        "id": "459b42e1-c80b-493a-b7f9-6ba98e33c549"
    },
    {
        "author": "張方平",
        "paragraphs": [
            "風采來塵外，才名入洛初。",
            "清言還正始，雅度合沖虛。",
            "玉氣千尋直，金精百鍊餘。",
            "雍容到巖廟，一世共華胥。"
        ],
        "title": "故相贈侍中廣平公挽辭三首  其一",
        "id": "04c025fa-b62f-4d15-bb65-72cda14ba578"
    },
    {
        "author": "張方平",
        "paragraphs": [
            "不與椿齡遠，先傷棣萼零。",
            "宸章懷舊德，惠節入新銘。",
            "後世推名教，當朝重典刑。",
            "東維跨箕尾，一化本同靈。"
        ],
        "title": "故相贈侍中廣平公挽辭三首  其二",
        "id": "b9d59b6d-4d95-427e-a227-d1d346501b79"
    },
    {
        "author": "張方平",
        "paragraphs": [
            "謨明餘論在，記博近書傳。",
            "得謝三司重，歸休五福全。",
            "國門迴鹵簿，嵩麓望松阡。",
            "天下中庸法，寧惟伯始賢。"
        ],
        "title": "故相贈侍中廣平公挽辭三首  其三",
        "id": "f0130011-650b-46f2-8c8f-466d84690c89"
    },
    {
        "author": "張方平",
        "paragraphs": [
            "臺閣留風論，蕃垣著治功。",
            "時皆推舊德，心自信孤忠。",
            "驥騁常疲險，鵬摶不遇風。",
            "晚年探妙理，頓看世緣空。"
        ],
        "title": "故端明殿學士工部尚書致仕清源王公挽辭二首  其一",
        "id": "55f3fc6d-36de-4f10-9cf2-7a10772e3e09"
    },
    {
        "author": "張方平",
        "paragraphs": [
            "世德承槐蔭，朝評許棟材。",
            "都堂陪八座，近府阻三階。",
            "燕閣清宵閉，佳城白日開。",
            "南阡有一去，冠蓋不重迴。"
        ],
        "title": "故端明殿學士工部尚書致仕清源王公挽辭二首  其二",
        "id": "78e2f950-8614-4201-a3ce-2c142ec9ff95"
    },
    {
        "author": "張方平",
        "paragraphs": [
            "晶粹分天婺，深長自帝虞。",
            "義聲高北海，政事達夷吾。",
            "歷職小司寇，退身賢大夫。",
            "獨嗟造化手，不得鼓洪爐。"
        ],
        "title": "故兵部侍郎致仕安定公挽辭三首  其一",
        "id": "864164f4-3079-4179-afa7-31c04298a5e6"
    },
    {
        "author": "張方平",
        "paragraphs": [
            "經濟期成務，康寧遽引年。",
            "人知三事貴，我愛二疏賢。",
            "金石名儒刻，弓裘孝子傳。",
            "國書循吏傳，誰在老成先。"
        ],
        "title": "故兵部侍郎致仕安定公挽辭三首  其二",
        "id": "e35e06ce-9e42-4037-a0ad-00459b6052b4"
    },
    {
        "author": "張方平",
        "paragraphs": [
            "湖暖春波闊，山晴宿霧開。",
            "空觀素車過，不復畫船來。",
            "柳外悲蕭度，松間送騎回。",
            "鄭人懷子產，行灑有餘哀。"
        ],
        "title": "故兵部侍郎致仕安定公挽辭三首  其三",
        "id": "3558c012-88ba-4783-bed8-2260d909eebd"
    },
    {
        "author": "張方平",
        "paragraphs": [
            "條牧始龔罰，干戈茲濫觴。",
            "以拯焚溺起，謂副天人望。",
            "君思彼伊呂，胡爲乎夏商。",
            "順守信有道，啟端乃無疆。"
        ],
        "title": "古興",
        "id": "4eb7c276-ed47-4e88-86ab-0b4118610283"
    },
    {
        "author": "張方平",
        "paragraphs": [
            "齊桓合兵車，召陵始服楚。",
            "忿緣蕩舟起，辭爲包茅舉。",
            "勤王豈其誠，繼絕聊可與。",
            "萌此挾君姦，夷吾合膏斧。"
        ],
        "title": "讀公羊傳四首  其一",
        "id": "71bef17f-e365-42bc-aad3-2f242d0a2691"
    },
    {
        "author": "張方平",
        "paragraphs": [
            "晉之公室微，六族相吞螫。",
            "趙鞅率邑車，志豈在君側。",
            "封茲禍亂根，留爲姦雄迹。",
            "吳楚因誅錯，不昭寧復辟。"
        ],
        "title": "讀公羊傳四首  其二",
        "id": "ba859bb4-5ab1-4ca4-846f-790ffa838930"
    },
    {
        "author": "張方平",
        "paragraphs": [
            "季子治內難，牙也王堤誅。",
            "緩追逸慶父，二子奚親疎。",
            "探情異無將，歸獄茲何辜。",
            "減量自孟德，抽戈實公閭。"
        ],
        "title": "讀公羊傳四首  其三",
        "id": "25b1fe79-571d-4e32-94e5-a4746fffca9c"
    },
    {
        "author": "張方平",
        "paragraphs": [
            "親親自禰率，恩禮有等節。",
            "雖云王父命，天性何斯絕。",
            "奈何彼衛輒，父子相傾奪。",
            "此而義可與，人倫固隳滅。"
        ],
        "title": "讀公羊傳四首  其四",
        "id": "f922d038-acf0-4522-8c04-cda354118fdf"
    },
    {
        "author": "張方平",
        "paragraphs": [
            "渾渾十三篇，兵謀與師律。",
            "匠巧雖自心，規矩寧可黜。",
            "腐儒知舞干，奔車暇擇虱。",
            "腠理與骨髓，所攻蓋異術。"
        ],
        "title": "讀孫子二首  其一",
        "id": "75f05913-cd26-4f2e-8bd7-8c705d5b5bfa"
    },
    {
        "author": "張方平",
        "paragraphs": [
            "伐謀自廟堂，長城在樽俎。",
            "下敵無智名，服叛非蕭斧。",
            "主尊而民安，茲宜國之輔。",
            "勿使有功臣，功大將騎虎。"
        ],
        "title": "讀孫子二首  其二",
        "id": "34ec963e-bf50-4204-8a25-6279ca950438"
    },
    {
        "author": "張方平",
        "paragraphs": [
            "紫陽洞中客，水晶宮裏人。",
            "一念墮塵世，資本猶天真。",
            "擢質出流俗，抗志凌蒼旻。",
            "邈從逍遥遊，浩與恬漠親。",
            "風簫不受調，溪鳥非所馴。",
            "敢希古作者，尚從諸逸民。",
            "犬馬皆有養，況我無天倫。",
            "俛首遂干祿，老先稱過秦。",
            "流遁亡舊守，趨鏘陪薦紳。",
            "驕氣與矜色，湛沒四十春。",
            "市合先縮手，戰酣早收身。",
            "桑榆近頹暮，丘壑慙荒榛。",
            "福兮禍所伏，名者實之賓。",
            "雖嗟負前志，大觀亦同均。"
        ],
        "title": "得請南臺偶書",
        "id": "1cde97cf-d91c-4f0f-b887-8104b6af6f15"
    },
    {
        "author": "張方平",
        "paragraphs": [
            "平輿舊龍淵，今復見鱗角。",
            "隱景入虛無，長吟振寥廓。",
            "寧爲嗜慾留，當假風雷作。",
            "我亦待扶摇，徘徊伴黄雀。"
        ],
        "title": "贈姚白",
        "id": "b97e9a51-bb58-4ec6-a199-8f2cdf718659"
    },
    {
        "author": "張方平",
        "paragraphs": [
            "昔者帝堯光宅本都冀，幽朔廼爲寰內地。",
            "舜肇十有二州此其一，禹服周藩有年祀。",
            "崆峒之英其人武，氣含陰殺樂鉦鼓。",
            "秦漢發吏守邊亭，世與其民扞中土。",
            "召伯功勤黑社傳，昭王意氣金臺古。",
            "我興北望涕交頤，念汝幽薊之奇士兮。",
            "今爲勛華光耀照四海，忍遂反衽偷生爲。",
            "吾民孰不願左袒，汝其共取燕支歸。"
        ],
        "title": "幽薊行",
        "id": "f3c12f3e-c1a7-4465-baeb-7d4d22c9bd7a"
    },
    {
        "author": "張方平",
        "paragraphs": [
            "八月風高星漢秋，海邊閒客騎槎遊。",
            "雲濤茫茫浩無涯，槎頭忽觸斗柄斜。",
            "回看乃在織女家，織女投梭顔如花。",
            "客愚不知天上樂，遽把一拳伴歸鵲。",
            "問得嚴生應悔來，重去何由尋得著。"
        ],
        "title": "槎客歌",
        "id": "8335f530-8820-4a34-ae63-c30c0b26722c"
    },
    {
        "author": "張方平",
        "paragraphs": [
            "我思古人兮，有東晉太傅謝公者其庶幾。",
            "英才乃是孔明輩，風流更覺茂弘卑。",
            "東山遊兮不歸，妓携手兮嬉嬉。",
            "晚年拂劔兮一起，爲蒼生兮安國危。",
            "笑言指揮兮八千師，氐秦百萬兮潰而夷。",
            "朝之君臣兮猶燕巢於幕上，公對枰兮解頤。",
            "吁嗟公之車兮逢白雞而遽止，青山空兮已而。"
        ],
        "title": "東山吟",
        "id": "786b8618-f597-4be2-b17e-82768c07c0b6"
    },
    {
        "author": "張方平",
        "paragraphs": [
            "財利乃怨府，功名爲禍胎。",
            "東市悔晚矣，西鍾悲悠哉。",
            "庖刀割腴味，匠斧斬良材。",
            "在埶勿偃蹇，居易無低徊。",
            "一瓢顔子巷，孤竿嚴光臺。",
            "盛德與高風，顥清無毀頹。"
        ],
        "title": "偶興",
        "id": "6002b256-41fc-4757-99b3-dd1cd8a41b00"
    },
    {
        "author": "張方平",
        "paragraphs": [
            "辟書來北門，召命自宣室。",
            "朝廷搜英材，溪山及野質。",
            "當世良有心，一得思造膝。",
            "署霞隱扶桑，已是長安日。"
        ],
        "title": "新定道中寄桐廬關太守三首  其一",
        "id": "dc1fd80b-be76-49e7-b5d0-41cb5571f769"
    },
    {
        "author": "張方平",
        "paragraphs": [
            "旦下烏石灘，暮泊嚴陵瀨。",
            "潺湲卧溪聲，慘澹宿山靄。",
            "所歷已陳迹，不忘惟嘉話。",
            "淚濕青雲篇，撫襟慙慷慨。"
        ],
        "title": "新定道中寄桐廬關太守三首  其二",
        "id": "0a45df24-91bd-49ec-9c84-09647b327834"
    },
    {
        "author": "張方平",
        "paragraphs": [
            "帆掛桐君山，櫓入富春渚。",
            "寒風蕩江波，煙雨迷汀樹。",
            "煮茶論藥經，挑燈數碁路。",
            "全勝謝惠連，獨望新安去。"
        ],
        "title": "新定道中寄桐廬關太守三首  其三",
        "id": "b1678c9f-9551-45eb-8575-004914b4b19d"
    },
    {
        "author": "張方平",
        "paragraphs": [
            "颺帆上漁浦，隨潮宿鴈灣。",
            "烟火指富陽，雲樹連蕭山。",
            "曲岸蓼花疎，清波鷗鳥閒。",
            "江外信清曠，吾心睢洛間。"
        ],
        "tags": [
            "钱塘江"
        ],
        "title": "初赴新定過錢塘江",
        "id": "069d4865-daaf-4c5f-a9a7-a85c5ef59f6f"
    },
    {
        "author": "張方平",
        "paragraphs": [
            "我本高陽徒，野性蓋踈拙。",
            "豈堪天子傍，命令裁機密。",
            "一麾出承明，猿鳥遂超逸。",
            "山州寂無事，氣象頗蕭瑟。",
            "閒尋琅邪溪，雲嵐可披拂。",
            "中路聞潺湲，幽亭對崷崒。",
            "鏘咽觸環珮，清泠泛琴瑟。",
            "知君多醉此，歸鞍屢突兀。",
            "醉中遣形骸，題名亦信筆。",
            "遺我溪風清，蒼顔坐髣髴。",
            "暝色失松竹，徘徊望寒月。",
            "携酒頻來游，行待山花發。"
        ],
        "title": "酬歐陽舍人寄題醉翁亭詩",
        "id": "d26a18d1-d6c9-482f-a4c3-45600e0f5574"
    },
    {
        "author": "張方平",
        "paragraphs": [
            "季子揣摩佩六印，主父宦游食五鼎。",
            "奈何君抱縱橫才，四方漂泊無人省。",
            "我客在陳君逆旅，秋霖淫滯宵燈永。",
            "解裘命酒邀與談，蕭蕭衢路驊騮騁。",
            "是時泣血略相弔，我走汝南君入郢。",
            "今者索然來上都，陰懷一刺謀謁請。",
            "深閎高蓋競豪權，大浪長風獨萍梗。",
            "龍待雲雷無一勺，虎思林麓困窮穽。",
            "壯心日覺春冰消，素髮年來曉霜冷。",
            "季子主父昔亦爾，子參今胡懷怲怲。",
            "一爲齊國無立錐，一爲洛陽無二頃。",
            "我有弊廬濉之陽，子參良田枕清潁。",
            "況是伊人高枕時，明朝歸鞅同君整。"
        ],
        "title": "出京東歸招趙參",
        "id": "f2c8b1f5-b902-4c21-9b1e-6ed68d49d013"
    },
    {
        "author": "張方平",
        "paragraphs": [
            "陰陽萬變始三畫，天地大法都九疇。",
            "斯文濫觴日增廣，淳源已潰分千流。",
            "舉而錯之爲事業，典誥始勛終乎周。",
            "尼父將聖生無位，一王遺法存春秋。",
            "化成天下文之大，豈事章句矜雕鎪。",
            "道經戰國遂榛莽，賴漢諸儒勤耘耰。",
            "然其文物比三代，高曾下視雲來幽。",
            "唐時師匠多磊落，昌黎把鉞爲之酋。",
            "姬公端冕明堂位，八門四面羣小侯。",
            "嗟時迦老駕異說，吾儒路阻行無郵。",
            "可憐韓子獨强介，抗顔不爲緇黄羞。",
            "惟余碌碌謬庸者，蓬頭風轉萍波浮。",
            "出言踈闊觸忌諱，倦遊四國無人收。",
            "夫君家公世才傑，士林嚮景稱英游。",
            "是故落然來北海，登門如到神仙洲。",
            "貽詩旅人定交分，所期者大將安酬。",
            "爽如高秋望霽景，壯如拔戟逐挾輈。",
            "兩敦六瑚見古器，黄鍾大呂聞鳴球。",
            "偉哉志趣規取遠，古人之善今人仇。",
            "直須擺脫忽迴視，遠趨董賈爲朋儔。",
            "此心可以厚風俗，此文可以揚天休。",
            "誓將它日同利涉，我爲之楫君爲舟。"
        ],
        "title": "酬范思遠",
        "id": "efd0e1de-1b41-4294-8758-23066c35b51f"
    },
    {
        "author": "張方平",
        "paragraphs": [
            "夜凉風月靜，庭幽松檜陰。",
            "羽人江外來，爲我開素琴。",
            "上清通灝氣，太古傳遺音。",
            "逍遥得天和，虛寂還真心。",
            "更調三樂曲，無惜一巵深。",
            "胡然憂世患，慨歎傷靈襟。"
        ],
        "title": "贈邢山人思齊",
        "id": "0e692506-e7d2-4d90-9b8e-50bd589fa1d3"
    },
    {
        "author": "張方平",
        "paragraphs": [
            "秋風吹空一橫掃，秀桐芳蕙經宵老。",
            "晨雞驚起窮丈夫，心骨調殘感霜草。",
            "獨起過君喜君在，鸘裘同就旗亭解。",
            "酒酣氣壯把袂歸，吾曹心過中區大。",
            "君不覺豐城兩龍思延平，氣凝愁紫牛間橫。",
            "神物際會當有時，洛陽樓上逢張卿。",
            "古人率自窮途起，景略執畚南陽耕。"
        ],
        "title": "梁甫吟與任向",
        "id": "ed96035a-151b-4e89-b629-f53f8d66e508"
    },
    {
        "author": "張方平",
        "paragraphs": [
            "星斗掛空碧，鸞鶴翔紫清。",
            "朝真弟子古壇上，爐煙裊裊金碧聲。",
            "露脚斜白寒不動，千山岑寂橫煙清。",
            "絳闕太真冠簡靜，紫宮夫人璫珮鳴。",
            "霞旌曉邁遺空谷，石磴雲埋瑶草綠。",
            "殘蟾冷帖西南隅，迴首塵寰煙一簇。"
        ],
        "title": "朝元引貽趙抱一",
        "id": "7136bd5b-974a-4539-a85d-4109dbe58a0c"
    },
    {
        "author": "張方平",
        "paragraphs": [
            "有所思，在斗墟之東華。",
            "我欲從之路阻賒，寸心坐馳天南涯。",
            "彼美一人騫且都，明月環珮雲霞裾，蹇于翔兮不我留。",
            "登高杳視令人愁，褰裳欲涉江湖修。",
            "江湖修，不可過。",
            "不可過兮奈若何，私自憐兮長嘯歌。"
        ],
        "title": "有所思行",
        "id": "90c268d3-6b63-4a40-acb0-7c853039409d"
    },
    {
        "author": "張方平",
        "paragraphs": [
            "少年心骨壯，功名期力殉。",
            "文邀馬卿評，劔謁猿公問。",
            "御良驥足逸，胡爲車三僨。",
            "浮沈道所尚，窮達天之分。",
            "跡從逍遥遊，心與洪濛論。",
            "姑佩湛盧歸，休復較銛鈍。"
        ],
        "title": "送柳澥下第出京",
        "id": "09bcea84-ea72-48ef-91b2-318948dcff34"
    },
    {
        "author": "張方平",
        "paragraphs": [
            "千里寒雪程，平生旅人心。",
            "丈夫雖四方，行役愁不任。",
            "禰刺弊生毛，趙囊空無金。",
            "錢子一罇酒，送子垂楊陰。"
        ],
        "title": "送龔懋",
        "id": "6cbdee08-7278-44c3-92e3-ec0d79bcf61a"
    },
    {
        "author": "張方平",
        "paragraphs": [
            "疇昔未識君，汝南熟聲耀。",
            "相隨會上都，一揖心相照。",
            "愛君真快士，顧我略同調。",
            "劇孟重然諾，曼倩喜諧笑。",
            "往簡日共評，高樓常對釂。",
            "君銳如利劔，騰拔已出鞘。",
            "我獨策征驂，舌在慵復掉。",
            "歸養詠南陔，丘園憶高蹈。"
        ],
        "title": "寄贈姚白",
        "id": "0dae80f6-dcba-4a33-9040-37e4be7eb4a9"
    },
    {
        "author": "張方平",
        "paragraphs": [
            "暮哭寢門外，南望愁雲昏。",
            "何言英邁氣，奄成幽寂魂。",
            "寒月長夜臺，秋風黄蒿原。",
            "十載金石心，凄凉誰與言。"
        ],
        "title": "哭友人任向",
        "id": "645c4083-d793-4a2c-b294-38db14dc2c19"
    },
    {
        "author": "張方平",
        "paragraphs": [
            "物色無容華，逆風利如剪。",
            "晨興心悵然，惜此歲華晚。",
            "自古東流波，滔滔去無返。",
            "計事須及時，咄哉行自勉。"
        ],
        "title": "暮冬書事",
        "id": "066c3e83-fe6a-4eee-a1c6-dfcb229f285c"
    },
    {
        "author": "張方平",
        "paragraphs": [
            "廣陵散，妙哉嵇公其旨深，誰知此是亡國音。",
            "商聲慢大宮聲微，强臣專命王室卑。",
            "我聞仲達窺天祿，人見飛鳥在晉屋。",
            "子元廢芳昭殺髦，常道鄉公終蕩覆。",
            "義師三自廣陵起，功皆不成竟夷戮。",
            "廣陵散，宣誅凌。",
            "景誅儉，文誅誕。",
            "廣陵散，晉室昌，魏室亡。"
        ],
        "title": "廣陵散",
        "id": "36ce2671-cb5a-4f2e-b191-d8bd15213198"
    },
    {
        "author": "張方平",
        "paragraphs": [
            "五湖波浪涵秋空，風煙蕭索愁溶溶。",
            "棹扁舟兮長邁，當年則有越相之范公。",
            "烏喙不仁固可恨，文種踟躕亦已庸。",
            "功大不賞威震主，不去必誅今古同。",
            "周霍中曾殆如線，黥韓竟不保其終。",
            "誰能持此滄浪曲，寄入三湘棹唱中。"
        ],
        "title": "滄浪曲",
        "id": "59fe54d5-0b43-4033-ae1e-24e2567a1a72"
    },
    {
        "author": "張方平",
        "paragraphs": [
            "有叟羈窮垂白頭，潛神密理同天遊。",
            "朝歌鼓刀既屠紂，渭濱垂鈎來釣周。",
            "晚遭西伯與同載，首封東海荒營丘。",
            "洋洋大風僅千祀，當年固乃屠釣儔。",
            "世變後有薛公文，館中多坐倜儻人。",
            "魯連節重輕丘山，馮驩氣高微風雲。",
            "丈夫志義絕流俗，豈與層層雛鼠羣。",
            "楚漢興亡事已微，後世傾奪奚足譏。",
            "龍韜豹略苦迂闊，使公復生將安歸。"
        ],
        "title": "過齊篇",
        "id": "2e2a6bd2-ddac-453d-b37c-4a5ec58e7d1e"
    },
    {
        "author": "張方平",
        "paragraphs": [
            "仙人仙在滄海湄，雙毫出耳綠絲垂。",
            "瑶池西赴白雲宴，丹山遠借青鸞騎。",
            "香雲紅淡春光染，天風吹旌霞颭颭。",
            "曉過扶桑水一泓，下視中州塵九點。",
            "蟠桃初熟甘露瓜，對持斗柄泛流霞。",
            "妄向秋空舉金掌，茂陵衰草令人嗟。"
        ],
        "title": "瑶池宴曲",
        "id": "e3b7a385-9920-4bb7-92b2-6ce6a974129d"
    },
    {
        "author": "張方平",
        "paragraphs": [
            "周道積衰禮義壞，夫子詠歌沂泗濱。",
            "宓君不齊宰單父，獨推深誠仁此民。",
            "彈琴燕坐澹無事，人不忍欺風化淳。",
            "流光逝水二千年，我稅征鞍來盤桓。",
            "滿屋清風氣象古，繞臺宿楚霜華寒。",
            "緬懷德音竟誰嗣，揮酒灑空獨長歎。",
            "安得長官盡愷悌，編氓父子聊相歡。"
        ],
        "title": "秋過琴臺懷古",
        "id": "ebafb9a4-b4c3-409a-8f5a-9103c73962fa"
    },
    {
        "author": "張方平",
        "paragraphs": [
            "山翁貌清聳，膝橫古桐彈。",
            "泛弄淥水曲，滿絃流潺潺。",
            "初調意緒微，溫流動斜暉。",
            "劃然響嘈嘈，秋風駕怒濤。",
            "數聲細更大，澗泉咽復快。",
            "曲終急以停，驟雨齊無聲。",
            "西壁月華白，萬壑松風清。",
            "灝然太古氣，使人塵慮平。",
            "山翁彈罷抱琴去，歸處一峰煙翠橫。"
        ],
        "title": "淥水辭",
        "id": "cd71f617-a584-417e-96ff-5c5fd2c4881f"
    },
    {
        "author": "張方平",
        "paragraphs": [
            "聖明天子仁且英，海寰內外歸神靈。",
            "辭客相夸鳳凰詔，功臣不貌麒麟形。",
            "繡旗塵卷霞紋闇，古劔秋澁銅花青。",
            "尚餘舊愛征西馬，待從日仗登云亭。"
        ],
        "title": "老將篇",
        "id": "82a9e8d1-9219-4baa-8651-77a48cc066c2"
    },
    {
        "author": "張方平",
        "paragraphs": [
            "天地閉不泰，賢人隱山澤。",
            "如何堯舜代，箕潁有逸客。",
            "消長存乎時，出處惟所適。",
            "箕子之明夷，釣筑亦潛迹。",
            "乘桴海上遊，採芝商中匿。",
            "有道盍來儀，經綸建皇極。",
            "致君義軒庭，安民仁壽域。",
            "豈必同蚯蚓，蟠屈泥中食。"
        ],
        "title": "讀高士傳",
        "id": "31625e3e-e77f-4ba2-a06d-4d98baa0352d"
    },
    {
        "author": "張方平",
        "paragraphs": [
            "灝灝元氣淳，茫茫太古迹。",
            "文巧不勝煩，發機自三畫。",
            "盟詛復誥誓，民心日澆弊。",
            "蕩然近太初，祖龍亦深意。",
            "傾奪損生理，世人多夭死。",
            "誠哉象繫言，乾坤有時毀。"
        ],
        "title": "古意",
        "id": "25369ce5-391c-4468-9f45-b300e05cd8db"
    },
    {
        "author": "張方平",
        "paragraphs": [
            "受命託厚地，稟氣獨英妙。",
            "有心出太虛，無情合至道。",
            "君子正容色，烈士全節操。",
            "自是萬木王，何辱大夫號。"
        ],
        "title": "詠松",
        "id": "5455968f-31ae-4133-8938-af8a4958616a"
    },
    {
        "author": "張方平",
        "paragraphs": [
            "美玉琢溫潤，界尺裁方直。",
            "非惟立規矩，亦以端簡冊。",
            "玉性比君子，尺用同正人。",
            "兼有盤盂戒，宜爲几席珍。"
        ],
        "title": "謝人贈玉界尺",
        "id": "bc158170-6cdb-4872-bf67-59bc4ab25aea"
    },
    {
        "author": "張方平",
        "paragraphs": [
            "邑民三萬家，四邊湖海遶。",
            "家家勤穡事，市井商游少。",
            "薦歲逢水沴，饑勞何擾擾。",
            "我來忝撫字，見此心如搗。",
            "去秋僅有年，膏田尚停潦。",
            "今幸風雨調，皆話天時好。",
            "春喜鵲巢低，夏更蟬聲早。",
            "秧船拏參差，葑岸縈迴繚。",
            "藝插暮更急，車響轉清曉。",
            "紡筥猶掛壁，何暇張魚鳥。",
            "我時行近郊，小艇穿萍藻。",
            "渚長葭薍深，野沃𥝧稏倒。",
            "孺子遠餉歸，閒暇顔色飽。",
            "預喜省敲笞，租賦可時了。",
            "歸來軒館靜，曠蕩盈懷抱。",
            "衙退人吏散，庭廡闃窈窈。",
            "露篠映孤亭，風荷動幽沼。",
            "置身木鴈間，茲焉願終老。",
            "顛蹶走榮利，況余拙非巧。",
            "鱸膾飯紫芒，鵝脂酒清醥。",
            "悵然懷友生，虛齋爲誰掃。"
        ],
        "title": "崑山初秋觀稼回縣署與同寮及示姑蘇幕府",
        "id": "7ee50df0-42e9-4ef1-8bce-1ec73447cfce"
    },
    {
        "author": "張方平",
        "paragraphs": [
            "曲池秋水平，虛碧杳澄浄。",
            "有鰋從何來，潛據久已橫。",
            "鼓鬣作波浪，晴景占蘋荇。",
            "貪吞無遺鱗，多折脩荷柄。",
            "西軒因納凉，遶步恣哦詠。",
            "時逢橫水面，氣意殊豪勁。",
            "向非神守嚴，雨霧尋飛迸。",
            "不揆入江海，且與蛟螭競。",
            "暇日呼罟師，搜摝窮泥濘。",
            "潑剌出數尺，怒跳何健輕。",
            "狀醜足涎沫，刀几嫌腥硬。",
            "遣童放西澤，不死儻知倖。",
            "猶慮持私烹，誠囑煩言令。",
            "去去避鈎網，再獲誰爾諍。",
            "遂取羣小鮮，投中使沿泳。",
            "上游若浮空，眾沈疑落穽。",
            "隊行有孤出，如嫡從諸媵。",
            "忽散何所驚，兩合成相迎。",
            "銜尾既競速，依蒲亦少定。",
            "莊濠念逍遥，嚴溪思隱行。",
            "聊以貽後人，持竿助閒興。"
        ],
        "title": "臨池翫游魚",
        "id": "5ef93585-e10c-4039-b5c5-5772608abeb7"
    },
    {
        "author": "張方平",
        "paragraphs": [
            "澤國氣溫濕，暑候尤鬰蒸。",
            "矧更並江海，霖霪久相仍。",
            "沉陰不暫解，雲霧常昏凝。",
            "蛾蝶敗禾麥，鰍鱣占田塍。",
            "菌本出床脚，蘚痕粘杖藤。",
            "蝸蚓離竅竇，伸縮殊自矜。",
            "蛙黽聒晝夜，耳慣猶愁憎。",
            "漫水接河漢，寧復分淄澠。",
            "暑弱爲寒冒，陽微遭陰凌。",
            "震雷寂不發，凄風時暴興。",
            "孰此宰四序，令煩無威稜。",
            "將由列缺惰，何處閒曲肱。",
            "飛廉獨掀撲，公爾作陰朋。",
            "共力起波浪，勢且襄岡陵。",
            "涉古考經說，助陽義有憑。",
            "古典救日法，于社縈朱繩。",
            "置麾伐五鼓，消慝使勿勝。",
            "庶幾災沴革，幸獲忻穀登。",
            "幽齋窗戶闇，懵瞀思不澄。",
            "有如坐盎缶，巾羃施層層。",
            "疚心忝撫字，搔首徒鬅鬙。",
            "安得昏霾闢，坐見白日昇。"
        ],
        "title": "吳中暑雨",
        "id": "b65b42c0-0c65-42f1-be0e-5c6d3860bf2c"
    },
    {
        "author": "張方平",
        "paragraphs": [
            "芳園夏景初，茂樹成帷幄。",
            "幽亭鮮人到，羣雀宅簷桷。",
            "飛集得所安，朋噪聲何樂。",
            "幸無彈弋虞，復免鷹鸇捉。",
            "入水時尚賒，孳育日以數。",
            "啄場徒耗粟，穿屋皆有角。",
            "屬我厭歊蒸，來居屏紛濁。",
            "置榻開小窗，當軒掛踈箔。",
            "莫肯少畏避，竟來鬭紛魄。",
            "爭粒時聚喧，奪栖或相摶。",
            "誰命爲嘉賓，輕率可無怍。",
            "主人不爾堪，盡逐歸蓬藿。"
        ],
        "title": "東亭逐雀",
        "id": "58ee579f-852a-4c6c-a327-9b02e8a7f883"
    },
    {
        "author": "張方平",
        "paragraphs": [
            "劉郎阮郎丹籙客，桃花源中有舊宅。",
            "閒尋流水過碧溪，忽聞雞犬見人跡。",
            "瓊臺瑶榭知何所，紫雲深處開珠戶。",
            "鶴駕龍軿綵仗來，鸞歌鳳舞霞觴舉。",
            "世緣未斷塵心狂，苦厭仙家日月長。",
            "洞門一閉怳如夢，歸路古木何荒凉。"
        ],
        "title": "桃源二客行",
        "id": "03fdb921-cdce-4b0b-bfa4-7ac603ccb479"
    },
    {
        "author": "張方平",
        "paragraphs": [
            "水爲都，雲爲廬，芙蓉帳，清蓋車，霜裾雪襟素襜襦。",
            "秋空清，秋雨晴，弋者不來漁翁去，孤翹羣泳蘆花汀。",
            "往來東浦何容與，莫愛稻粱過西渚。",
            "漁翁布羅滿葭下，潛教媒子來呼汝。",
            "罥絲漠漠不可見，羽翰一掛脫不去。",
            "汝掛羅，媒子喜，更笑汝愚落他計。"
        ],
        "title": "滄洲白鳥歌",
        "id": "59be517a-32ff-4f6a-bdbb-54954db292a1"
    },
    {
        "author": "張方平",
        "paragraphs": [
            "崇軒華蓋爲誰子，高閣朱扉爲誰第。",
            "孟公君卿善請謁，少叔王孫有權勢。",
            "憑凌豪氣務相傾，晚日署門復誰恚。",
            "君不見隆中草廬客，陽里蓆門居。",
            "斂翼蓬蒿下，蕭條意自如。",
            "觸羅向稻梁，肯隨黄口雛。",
            "將軍三降顧，真主六用謨。",
            "豈由趨逐交遊得，壯心自與功名俱。"
        ],
        "title": "門有車馬客行",
        "id": "187a6fd4-f4ea-4c19-a86a-41eff91aef5b"
    },
    {
        "author": "張方平",
        "paragraphs": [
            "層臺複道盤盤斜，馬頭冷光摇玉花。",
            "曲葆翩翩映紅日，綵旗苒苒舒晴霞。",
            "鏗鐘考鼓臺上宴，花間樓榭層層見。",
            "香霧低濛爛不收，觥籌隨酒東西轉。",
            "山銜半日王未醉，桂花蟾露滴濃翠。",
            "鼕鼕滿板敲金丸，千娥攢碧臺門閉。",
            "古銅青澁對秋曉，王樂不極將如老。",
            "孟嘗墳上牧童歌，千歲空臺長荒草。",
            "土花愁碧古甬平，陰夜鬼熒光擾擾。"
        ],
        "title": "平臺秋",
        "id": "4f62dbc3-2514-4095-8d8e-a495945bef02"
    },
    {
        "author": "張方平",
        "paragraphs": [
            "黄鶴飛來兮，越滄海之無垠，標格孤高誰與羣。",
            "風前清嘯欲命侶，凝神翹立如含嚬。",
            "鷹鸇獨矜觜爪利，燕雀止爲腥羶馴。",
            "扃籠猶負語言巧，墮羽直爲依襟珍。",
            "杳杳水雲上，亦有網羅屯。",
            "黄鶴飛去兮，汝無戀此擾擾之塵寰。",
            "沖丹霄兮凌紫煙，行啄秀芝咽醴泉。",
            "靜棲琪樹金羽麗，閒舞瑶池菊裳鮮。",
            "鵷羣鳳侶久相待，休隨燕雀陪鷹鸇。"
        ],
        "title": "黄鶴篇",
        "id": "f15c12ed-bcd1-4db6-ac21-5d07284a812e"
    },
    {
        "author": "張方平",
        "paragraphs": [
            "有儒落落何爲者，策驢曉到吾門下。",
            "鳳標高古氣深淳，詢之乃是陶唐民。",
            "并汾形勝太行麓，西距潼關大河曲。",
            "春秋戰國漢晉史，所書義勇雄俠士。",
            "多出三晉與秦燕，古云氣俗稟之然。",
            "我顱儒冠腰博带，軀幹不如腦腑大。",
            "曾遊兩河望王屋，不到并州心不足。",
            "喜君歷歷說其鄉，引我心飛過太行。",
            "因愛其鄉愛其人，已重其人重其文。",
            "文比玉溪既高爽，詩比玉川仍清新。",
            "胡君不但歌詩好，又工畫筆名精妙。",
            "畫牛百年鼻不乾，浙東獨有戴巡官。",
            "胡君不肯居戴後，自署名爲畫牛叟。",
            "忽摧兩幅教余看，回首故園心戀戀。",
            "我家一廛寄淮汭，往曾親把枯犂尾。",
            "月下歌商叩牛角，雨裏尋春坐牛背。",
            "長來提劔事羈遊，虛名役我荒西疇。",
            "見君畫得牛如活，却憶煙蓑淮汭秋。",
            "胡君胡君君賢者，畫得信奇宜少畫。",
            "勿令畫價聞於人，掩君詩價兼文價。"
        ],
        "title": "胡生畫牛歌",
        "id": "c59094b4-ffcc-4aed-b8e1-8e26bf1780f8"
    },
    {
        "author": "張方平",
        "paragraphs": [
            "眾客醉歸盃席闌，有客不醉坐長嘆。",
            "不醉長嘆客何苦，請以眼前近事觀。",
            "客見南遷丁晉公，擁旄秉軸天禧中。",
            "昔歲羈遊客此宇，窮秋蕭索隨飛蓬。",
            "漸達得意忘舊困，手提國柄矜權雄。",
            "矜權未足俄南竄，青衫白髮窮衰翁。",
            "向者枯榮試回省，何異春宵夢一終。",
            "人事紛紜似飛絮，鐘漏聲中朝復暮。",
            "且脫鸘裘換酒來，與子相從醉鄉去。"
        ],
        "title": "勸酒行",
        "id": "36b7e851-b7a6-44ca-b60b-0402a9b99957"
    },
    {
        "author": "張方平",
        "paragraphs": [
            "露下蟬不鳴，愴然覺秋暮。",
            "獨立夕陽樓，遥見南征路。",
            "動乖心所期，事與年同去。",
            "彈鋏歌歸來，愁思發宵寤。",
            "高吟惠連詩，重憶安仁賦。",
            "佳人何當還，荆陽歎流寓。"
        ],
        "title": "思遠辭",
        "id": "5df5f3a1-b995-4a7e-8a72-f4f7ce396457"
    },
    {
        "author": "張方平",
        "paragraphs": [
            "世事隨波濤，流光逐魁杓。",
            "二年革新舊，一夕連昏朝。",
            "容華益凋歇，況味殊蕭條。",
            "信似唐生語，躍馬期非遥。"
        ],
        "title": "歲除",
        "id": "e6266b85-e432-4642-baec-c3a239dee84b"
    },
    {
        "author": "張方平",
        "paragraphs": [
            "浙江湯湯，南國之紀。",
            "句章之鄉，居巢之里。",
            "天子命公，二邦更治。",
            "越人之嗟，吳人之喜。",
            "公之爲政，簡而易從。",
            "不嚴而威，敏以有功。",
            "孽不及牙，姦折其緒。",
            "孰施斧斤，不見鋩露。",
            "老稚晏起，壯服于畝。",
            "椸有澣衣，廥有多稌。",
            "公之退公，樂是北池。",
            "飛閣渠渠，虛廊遲遲。",
            "魚跳于藻，渚有鳧鷖。",
            "釣亭檜島，其水漣漪。",
            "公之退公，以豫以游。",
            "邦人喜公，尚無疾憂。",
            "邦人祝公，百祿是遒。",
            "匪公其私，王家之休。",
            "我思建官，公理眾政。",
            "與民最親，惟時守令。",
            "其有不臧，根心之螟。",
            "小猶蟣蝨，膚皮是營。",
            "於鑠有宋，一統萬方。",
            "千里所付，幾人曰良。",
            "凡領王民，守土之吏。",
            "有理如吳，帝道則粹。",
            "我歌北池，爰頌公德。",
            "以告後人，勿汙勿塞。"
        ],
        "title": "姑蘇蔣公北池詩",
        "id": "e5861fc1-fcd1-4821-9cfb-d0f4f453bf24"
    },
    {
        "author": "張方平",
        "paragraphs": [
            "烈士趨死易，黜己下人難。",
            "況乃持柄位，而當功名間。",
            "天寶唐中圮，大盜起幽薊。",
            "伐鼓傾中州，意有摧枯易。",
            "桓桓許公遠，持節睢陽郡。",
            "孤壘扼賊衝，攻急勢危窘。",
            "張公何壯哉，雍丘以眾來。",
            "誓將同忠義，分持虜羹杯。",
            "慷慨二丈夫，感諾明悲吁。",
            "對舉兩手起，力與扶中區。",
            "空郊乘垝垣，賦鋒四周攢。",
            "萬夫齊一心，就死無悔顔。",
            "夫豈威令使，化公心如丹。",
            "兵盡糧餉絕，重圍氣逾烈。",
            "龍枯無一勺，虎騰墜窮穴。",
            "帳下萬金士，霽雲特雄傑。",
            "乞師賀蘭府，嚙指如枯蘗。",
            "七日哭秦庭，何謝楚臣節。",
            "鄰藩救不來，呱呱守埤哀。",
            "天胡不我弔，竟使孤城摧。",
            "沈痛數忠良，委骨鯨與豺。",
            "王師遂破賊，天王歸京國。",
            "持久全江淮，實由二公力。",
            "遺烈在宋人，食公河之津。",
            "我聞唐天子，命遠守宋民。",
            "張公何爲者，單車投遠舍。",
            "開門授之柄，引己出其下。",
            "張公仁且英，節義無與程。",
            "但初無睢陽，此功將安成。",
            "顧豈沮大節，而下張公名。",
            "意欲覺後來，知人爲賢明。"
        ],
        "title": "睢陽雙忠廟詩",
        "id": "63d2e158-42bb-40b9-891d-71a7fbd94f18"
    },
    {
        "author": "張方平",
        "paragraphs": [
            "踈慵余本性，放曠涵天真。",
            "自疑姑射來，藐然太古淳。",
            "思與老彭游，坐閱冥靈春。",
            "世家守儒業，此志成越秦。",
            "蹭蹬湛世僞，遂與英俊羣。",
            "闊步處清禁，迎班趨紫宸。",
            "高議預時事，客氣矜要津。",
            "薪火不停焰，風波浩亡垠。",
            "釋筈前無的，將車後多塵。",
            "履地弗敢蹐，仰屋徒含顰。",
            "兼濟悼遲暮，獨善慙隱淪。",
            "瀝懇得嘉命，閒曹容病身。",
            "性以浄爲體，慵乃德之純。",
            "融師善知識，中散誠仁鄰。",
            "首慵廢冠弁，腰慵捐佩紳。",
            "手慵如槁枝，足慵若奇輪。",
            "耳目遺聲色，鼻舌忘馨辛。",
            "內樂極委順，中扃收精神。",
            "大觀齊諸物，萬化同一均。",
            "禍兮福所倚，名與身孰親。",
            "何須人林壑，自是逍遥人。"
        ],
        "title": "閒居述懷",
        "id": "e4b0b540-53ca-4e14-b374-54776c4fe3bd"
    },
    {
        "author": "張方平",
        "paragraphs": [
            "種種諸法皆心生，心自無生豈有法。",
            "祖師來意我不知，昨夜秋風掃黄葉。"
        ],
        "title": "酬琅邪山僧智先相示禪冊",
        "id": "d8514c05-e82b-46f4-98e6-492932451def"
    },
    {
        "author": "張方平",
        "paragraphs": [
            "黄裘紗帽霜眉白，九老相携意氣同。",
            "碧水宮中初邂逅，黄金殿裏久從容。",
            "苦催歸路憎驪母，留賞名園喜葛公。",
            "爲問家鄉還遠近，迢迢七十七程中。"
        ],
        "title": "遊九老祠堂閱古碑舊記字多訛缺詢諸故老靈跡甚異因成長句以誌其事",
        "id": "1b04a860-c68c-4e56-b68a-ddfd084891f7"
    },
    {
        "author": "張方平",
        "paragraphs": [
            "二八已微闕，十四猶未圓。",
            "盛滿在三五，素蛾逞嬋娟。",
            "兩半陰陽合，平分上下弦。",
            "臼中有靈藥，一粒九光全。"
        ],
        "title": "寓意詠月贈李先生",
        "id": "e07762bb-834e-42d1-97ea-0eb31ecfb275"
    },
    {
        "author": "張方平",
        "paragraphs": [
            "可憐萍梗飄浮客，自嘆匏瓜老病身。",
            "從此空齋挂塵榻，不知重掃待何人。"
        ],
        "title": "送蘇子由監筠州酒稅",
        "id": "bf9a1a59-010f-4cd8-bd9b-89bd07fecab9"
    },
    {
        "author": "張方平",
        "paragraphs": [
            "自從無始千千劫，萬法本來無一法。",
            "祖師來意我不知，一夜西風掃黄葉。"
        ],
        "title": "偈",
        "id": "ec0bb775-0e7e-46bb-813a-6a35a8a21131"
    },
    {
        "author": "張方平",
        "paragraphs": [
            "煙策西歸背九衢，錦城春色徧平蕪。",
            "它年定有乘槎客，知是嚴君隱蜀都。"
        ],
        "title": "送何山人",
        "id": "b99aa786-6d25-42f3-a128-070999d3e391"
    },
    {
        "author": "張方平",
        "paragraphs": [
            "故人久別忽相逢，不及開樽舟已東。",
            "四十五年春夢過，此回一見更怱怱。"
        ],
        "title": "詩二首  其一",
        "id": "eab3a74e-9f9b-458f-92d0-b3dff243290b"
    },
    {
        "author": "張方平",
        "paragraphs": [
            "剡中盛事自南朝，太守詩人趣亦高。",
            "我豈匏瓜常繫此，酒舡搥鼓興猶豪。"
        ],
        "title": "詩二首  其二",
        "id": "6b10becf-43d0-4282-a584-7549af59ebec"
    },
    {
        "author": "張方平",
        "paragraphs": [
            "紅塵三尺險，中有是非波。"
        ],
        "title": "句  其一",
        "id": "3ae5b122-1d90-4d59-8bb0-f06be413a85d"
    },
    {
        "author": "張方平",
        "paragraphs": [
            "謹言渾不畏，忍事又何妨。"
        ],
        "title": "句  其二",
        "id": "4f58f8fe-f9af-489f-967f-8ee544a12ada"
    },
    {
        "author": "蘇舜欽",
        "paragraphs": [
            "後寢藏衣冠，前廟宅神主。",
            "吾聞諸禮經，此制出中古。",
            "秦嬴蝕先法，乃復祭於墓。",
            "漢衣以月遊，於道蓋無取。",
            "宣帝尊祖廟，失制徧九土。",
            "孝元酌前文，一旦悉除去。",
            "魏帝樂銅臺，遺令置歌舞。",
            "昏嗣竟從之，此事狂夫阻。",
            "唐制益紛華，諸陵鎖嬪御。",
            "曠女日哀吟，於先亦奚補。",
            "吾朝三聖人，乘雲不可覩。",
            "威靈已霄漢，嗣皇念宗祖。",
            "繪事移天光，刻象肖神武。",
            "徧敕舊遊地，輸材起宮宇。",
            "階墄釦以金，牆壁衣之黼。",
            "功既即奉迎，法仗疊簫鼓。",
            "玩好擇珍奇，目奪不可數。",
            "三京佛老家，已有十數處。",
            "朝家雖奉先，越禮古不許。",
            "君不祭臣僕，父不祭支庶。",
            "丹楹豈非孝，聖貶甚蕭斧。",
            "大祀當以時，寢廟即其所。",
            "惜哉共儉德，乃爲侈所蠱。",
            "痛乎神聖姿，遂與夷爲侶。",
            "蒼生何其愚，瞻歎走旁午。",
            "賤子私自嗟，傷時淚如雨。"
        ],
        "title": "感興三首  其一",
        "id": "06392d38-0f54-4677-b1a8-daf1f93668a6"
    },
    {
        "author": "蘇舜欽",
        "paragraphs": [
            "在昔帝舜日，光宅闢四門。",
            "所賓無兇邪，德教日益敦。",
            "末世多濫姦，九重嚴大閽。",
            "扞掫主譏察，誰何辨語言。",
            "一關百力士，列立甃石溫。",
            "設官按尺籍，唱號於未昏。",
            "唐末稍懈怠，嘗值外使奔。",
            "京城兇豪兒，奮劍闖帝藩。",
            "狂呼嘯虎豹，便欲傾乾坤。",
            "賴有宰相在，不然神器翻。",
            "我朝講制度，門籍反不存。",
            "近知賤丈夫，突入犯赤軒。",
            "陛官未暇執，呶呶何其諠。",
            "祖宗創業難，慎重在後昆。",
            "勇夫猶重閉，況乃天子尊。",
            "何羅猶宜察，況乃外寇屯。",
            "興語一及此，舌出反自捫。",
            "吾家本寒微，世受朝廷恩。",
            "欲奏鴟鴞詩，當塗誰薦論。"
        ],
        "title": "感興三首  其二",
        "id": "d8778c8b-3744-438e-9a2d-242737f9cac0"
    },
    {
        "author": "蘇舜欽",
        "paragraphs": [
            "瞽說聖所擇，愚謀帝不罪。",
            "況乎言有文，白黑時利害。",
            "前日林書生，自謂胸臆大。",
            "潛心摭世病，榮成謂可賣。",
            "投顙觸諫函，獻言何耿介。",
            "云昨見兇星，上帝下警戒。",
            "意若日昏㧻，出處恣蜂蠆。",
            "安坐弄神器，開門納珍賄。",
            "宗支若繫囚，親親禮日殺。",
            "大臣尸其柄，咋舌希龍拜。",
            "速速伐虎叢，無使自沈瘵。",
            "陛下幸察之，聰明即不壞。",
            "如忽賤臣言，不瞬防禍敗。",
            "一封朝飛入，羣目已睚眥。",
            "力夫暮塞門，執縛不容喟。",
            "十手捽其胡，如負殺人債。",
            "幽諸死牢中，繫灼若龜蔡。",
            "亦既下風指，黥而播諸海。",
            "長途萬餘里，一錢不得带。",
            "必令朝夕閒，渴饑死于械。",
            "從前有口者，蹜脰如氣鞴。",
            "獨夫已去除，易若吹糠粺。",
            "奈何上帝明，非德不可蓋。",
            "倏忽未十旬，炎官下其怪。",
            "乙夜紫禁中，一燎不存芥。",
            "天王下牀走，倉猝畏挂礙。",
            "連延舊寢廷，頓失若空寨。",
            "明朝黄紙出，大赦徧中外。",
            "嗟乎林書生，生命不可再。",
            "翻令兇惡囚，纍纍受恩貸。"
        ],
        "title": "感興三首  其三",
        "id": "e55127c6-cdec-4d27-b202-3ab831760be2"
    },
    {
        "author": "蘇舜欽",
        "paragraphs": [
            "無戰王者師，有備軍之志。",
            "天下承平數十年，此語雖存人所棄。",
            "今歲西戎背世盟，直隨秋風寇邊城。",
            "屠殺熟戶燒障堡，十萬馳騁山嶽傾。",
            "國家防塞今有誰，官爲承制乳臭兒。",
            "酣觴大嚼乃事業，何嘗識會兵之機。",
            "符移火急蒐卒乘，意謂就戮如縛尸。",
            "未成一軍已出戰，驅逐急使緣嶮巇。",
            "馬肥甲重士飽喘，雖有弓劍何所施。",
            "連顛自欲墮深谷，虜騎笑指聲嘻嘻。",
            "一麾發伏鴈行出，山下掩截成重圍。",
            "我軍免胄乞死所，承制面縛交涕洟。",
            "逡巡下令藝者全，爭獻小技歌且吹。",
            "其餘鼻馘放之去，東走矢液皆淋漓。",
            "首無耳準若怪獸，不自媿恥猶生歸。",
            "守者沮氣陷者苦，盡由主將之所爲。",
            "地機不見欲僥勝，羞辱中國堪傷悲。"
        ],
        "title": "慶州敗",
        "id": "ffb70fbc-6da9-4380-8c3c-6c31b08c661e"
    },
    {
        "author": "蘇舜欽",
        "paragraphs": [
            "十年苦學文，出語背時向。",
            "策力不自知，藝圍輒掉鞅。",
            "薄技遭休明，一第君所唱。",
            "拔身泥滓底，飄迹雲霞上。",
            "氣和朝言甘，夢好夕魂王。",
            "軒眉失舊斂，舉意有新況。",
            "爽如秋後鷹，榮若凱旋將。",
            "台府張宴集，吾輩縱謔浪。",
            "花梢血點乾，酒面玉紋漲。",
            "狂歌互喧傳，醉舞迭閬伉。",
            "茲時實無營，此樂亦以壯。",
            "去去登顯涂，幸無隳素尚。"
        ],
        "title": "及第後與同年宴李丞相宅",
        "id": "4177614c-bf12-47cf-af30-a296db0a4020"
    },
    {
        "author": "蘇舜欽",
        "paragraphs": [
            "昔在開元中，此名昇陽殿。",
            "西通大明宮，夾道直如箭。",
            "至尊黄金輿，乘春日幸宴。",
            "翠嬪戛鐘鼓，歡呼奏新徧。",
            "巧舞風燕翻，妖歌露鶯囀。",
            "酒光射錦幄，上下花會炫。",
            "雕盤堆緐英，豔粉弱自戰。",
            "天歡日無窮，臣諫莫敢獻。",
            "樂極哀繼之，在理亦可見。",
            "胡來塞宮闕，腥羶污香薦。",
            "縱火寢廟平，揮戈君臣迸。",
            "庸嗣忽前醜，泚巢更禍亂。",
            "冉冉竟覆亡，返爲耕牧便。",
            "瓦礫雖費犂，土壤頗肥衍。",
            "蓋由殺人多，膏血浸漬遠。",
            "髑髏今成堆，皆昔燕趙面。",
            "每因鉏耨時，數得寶玉片。",
            "今秋雨澤多，穀穗密如辮。",
            "農惟喜豐稔，吾獨閔遷變。",
            "不有失德君，焉爲穡夫佃。",
            "大國尚如此，小人易流轉。",
            "道德可久長，作詩將自勸。"
        ],
        "title": "昇陽殿故址",
        "id": "51592d14-1650-4ad0-b002-54d5ba8c3206"
    },
    {
        "author": "蘇舜欽",
        "paragraphs": [
            "欲曉霜氣重不收，餘陰乘勢相淹留。",
            "化爲大霧塞白晝，咫尺不辨人與牛。",
            "羣鳥啁啾滿庭樹，欲飛恐遭羅網囚。",
            "四簷晻藹下重幕，微風吹過冷自流。",
            "竊思朝廷政無濫，未嘗一日封五侯。",
            "何爲終朝不肯散，焉知其下無蚩尤。",
            "思得壯士翻白日，光照萬里銷我之沈憂。"
        ],
        "title": "大霧",
        "id": "0af2189e-49fd-4b8c-a6ea-b9da49c75713"
    },
    {
        "author": "蘇舜欽",
        "paragraphs": [
            "旅食長安城，迴遑奔走無停行。",
            "清懷壯抱失素尚，胸中堆積塵土生。",
            "偷閒得至玉峯下，爲聞悟真之寺之嘉名。",
            "杖邛赤脚渡藍水，細流激激心骨清。",
            "仰看蒼山高峯旁，白雲明滅藏日光。",
            "行人遥指置寺處，正在白雲之中央。",
            "逡巡緣棧更險絕，攀蘿捫壁隨低昂。",
            "朋行咫尺乃相失，已與雲霧相翱翔。",
            "時聞啼鳥如吹竹，數步一休還縱目。",
            "行行未知高則危，下視昏煙覆平陸。",
            "滿巖佳樹尤樸樕，赫赤如霞間濃綠。",
            "是時八月初，路旁已見芬芬菊。",
            "貪奇戀景不知倦，側睥又復心瑟縮。",
            "神魂飛下大壑幽，定省移時進雙足。",
            "寺門高開朝日輝，丹青黯澹唐時屋。",
            "老僧引我周遊看，且云白氏子詩乃實錄。",
            "此詩疇昔予所聞，殷殷更向碑前讀。",
            "按言索像今無復，惟有流泉數道如車輻。",
            "我嫌世累欲暫居，又云此地無留宿。",
            "殿宇之後林莽中，日暮嘗有虎豹伏。",
            "鑿石龕邊崖至深，近有浮屠於此相棖觸。",
            "悁心宿忿兩不解，一乃顛擠死其谷。",
            "我聞爲之久顰蹙，此向期將避煩辱。",
            "不爲傷生事，爭如平地隨流俗。",
            "歎息回頭急出山，始覺全軀已爲福。"
        ],
        "title": "藍田悟真寺作",
        "id": "84a70b0e-cb6b-40d1-8741-f169fdf3996c"
    },
    {
        "author": "蘇舜欽",
        "paragraphs": [
            "餘潤漲龍渠，疏溜連清滻。",
            "助曉遠昏山，浮秋明刮眼。",
            "漁歸別浦閑，鴈下滄波晚。",
            "岸北有高臺，離魂蕩無限。"
        ],
        "title": "興慶池",
        "id": "2cf15b39-2c46-4016-91bb-9ae42640ab1d"
    },
    {
        "author": "蘇舜欽",
        "paragraphs": [
            "前秋長安春，今春長安秋。",
            "節物自榮悴，我有樂與憂。",
            "窮閻何卑漏，時燕不見投。",
            "門庭謝過從，蘭萌舒綠柔。",
            "燕託喜廣厦，亦非善是仇。",
            "蘭生靜愈茂，堪將義爲儔。",
            "芳香誠可慕，對之蠲窮愁。"
        ],
        "title": "長安春日效東野",
        "id": "3c0f38ad-e3cf-43f3-9dd7-4b7c2ab2ff54"
    },
    {
        "author": "蘇舜欽",
        "paragraphs": [
            "行行太行道，一步三太息。",
            "念厥造化初，春何險此極。",
            "左右無底壑，前後至頑石。",
            "高者欲作天明黨，深者疑斷地血脈。",
            "夜中巖下埋斗杓，日午陰壁風雪號。",
            "攀緣有路到絕仞，四望羣峯合沓如波濤。",
            "忽至逼側處，咫尺顛墜恐莫逃。",
            "嗟乎古昔未開時，隔絕往來人不思。",
            "淳源一破山岳碎，巧心遂去緣嶮巇。",
            "嶮巇不窮甚可畏，悼此二者亡其宜。",
            "天地不自嶮，嶮由人爲之。",
            "彼車摧輪馬傷足，中路勿歎勿慟哭。",
            "世上安塗故有焉，孰使汝行此道軀高軒，喪墜不收宜爾然。"
        ],
        "title": "太行道",
        "id": "18fa5df8-6eb5-430e-b4ed-fac988dbf9d0"
    },
    {
        "author": "蘇舜欽",
        "paragraphs": [
            "丈夫少也不富貴，胡顔奔走乎塵世。",
            "予年已壯志未行，案上敦敦考文字。",
            "有時愁思不可掇，崢嶸腹中失和氣。",
            "倚官得來太行顛，太行美酒清如天。",
            "長歌忽發淚迸落，一飲一斗心浩然。",
            "嗟乎吾道不如酒，平褫哀樂如摧朽。",
            "讀書百車人不知，地下劉伶吾與歸。"
        ],
        "title": "對酒",
        "id": "c560e986-c7c7-44c4-b893-3a387c579e6c"
    },
    {
        "author": "蘇舜欽",
        "paragraphs": [
            "夜分眾諠死，耿耿抱真履。",
            "中君湛以寧，不爲外官使。",
            "七兵乘間入，攻剽勢向圮。",
            "主將不謀陣敵惡，蕩然失守遽藏避。",
            "駭浪奔騰，一刻萬里，紛紛變化無窮已。",
            "俄如獨繭絲，忽復滿天地。",
            "乳虎不受縛，狂龍難馴致。",
            "我思精甲，以扞異類。",
            "邪慝弗萌，元辟復位。",
            "輔以逍遥之至道，爛然光輝照無際。"
        ],
        "title": "夜中",
        "id": "083e0865-246c-43c9-84ce-c506bb904511"
    },
    {
        "author": "蘇舜欽",
        "paragraphs": [
            "蜀國天下險，奇怪生中間。",
            "有士賈其姓，抱材東入關。",
            "獻冊叩諫鼓，其言蔚可觀。",
            "願以微賤軀，一得至上前。",
            "掉舌滅西寇，畫地收幽燕。",
            "且云太平久，兵戰無人言。",
            "臣嘗學其法，自集數百篇。",
            "治亂與成敗，密然不可刪。",
            "三獻輒罷去，志屈心悲酸。",
            "將相門戶深，欲往復見攔。",
            "負販冒日熱，引重衝雪寒。",
            "羈苦輦轂下，以圖晨夕餐。",
            "如此三歲餘，夜夜抱膝歎。",
            "義者或賑給，遂復歸巴川。",
            "嗟乎區宇大，此徒亦已緐。",
            "城市與巖穴，隱默孰辨旃。",
            "幸得出自鬻，何惜置末班。",
            "吾相柄天下，處事當幾先。",
            "古之設爵位，蓋欲英雄躔。",
            "次第立名級，不使智慮閑。",
            "稍有才器者，必以祿仕牽。",
            "所患在不出，既出那棄捐。",
            "放蛟入大水，軀虎還深山。",
            "失一故無害，其類莫可攀。"
        ],
        "title": "蜀士",
        "id": "6e3002de-fef7-4275-a3d3-e26d8a622ee5"
    },
    {
        "author": "蘇舜欽",
        "paragraphs": [
            "延川未撤警，夕烽照冰雪。",
            "窮邊苦寒地，兵氣相躔結。",
            "主將初臨戎，猛思風前發。",
            "朝笳吹餘哀，疊鼓暮不絕。",
            "淹留未見敵，愁端密如髮。",
            "予聞古烈士，自誓立壯節。",
            "丸泥封函關，長纓繫南越。",
            "本爲朝廷羞，寧計身命活。",
            "功名非與期，冊書豈磨滅。",
            "然由在遇專，醜類易翦伐。",
            "訓士無他才，賞罰在果决。",
            "近聞邊方奏，中覆多沈沒。",
            "罪者既稽誅，功者不見閱。",
            "雖使頗牧生，勇智當坐竭。",
            "或云廟堂上，與彼勢相戛。",
            "恐其立異勳，欻然自超拔。",
            "不知百萬師，寒刮膚革裂。",
            "關中閑誅斂，農產半匱竭。",
            "我欲叫上帝，願帝下明罰。",
            "早令黠虜亡，無爲生民孽。"
        ],
        "title": "己卯冬大寒有感",
        "id": "e6076d21-c55e-4ae8-b30d-42f362b953f2"
    },
    {
        "author": "蘇舜欽",
        "paragraphs": [
            "老狐宅城隅，涵養體豐大。",
            "不知窟穴處，草木但掩藹。",
            "秋食承露禾，夏飲灌園派。",
            "暮夜出旁舍，雞畜遭橫害。",
            "晚登埤堄鳴，呼吸召百怪。",
            "或爲嬰兒啼，或變豔婦態。",
            "不知幾十年，出處頗安泰。",
            "古語比社鼠，蓋亦有恃賴。",
            "邑中年少兒，耽獵若沈瘵。",
            "遠郊盡雉兔，近水殲鱗介。",
            "養犬號青鶻，逐獸馳不再。",
            "勇聞此老孤，取必將自快。",
            "縱犬索幽邃，張人作疆界。",
            "茲時頗窘急，迸出赤電駭。",
            "羣小助呼嗥，奔馳數顛沛。",
            "所向不能入，有類狼失狽。",
            "鉤牙咋巨顙，髓血相潰沫。",
            "喘叫遂死矣，爭觀若期會。",
            "何暇正丘首，腥臊滿蓬艾。",
            "數穴相穿通，城堞幾隳壞。",
            "久縱此兇妖，一旦果禍敗。",
            "皮爲榻上藉，肉作盤中膾。",
            "觀此爲之吟，書以爲警戒。"
        ],
        "title": "獵狐篇",
        "id": "1f8da538-d05a-4bc3-a4b3-2df9f3e9bbc4"
    },
    {
        "author": "蘇舜欽",
        "paragraphs": [
            "擬把鉛刀伐丹桂，欲坐眢井攀青天。",
            "排羅嬰兒拒九虎，未若以道干貴權。"
        ],
        "title": "難易言  其一",
        "id": "8b12185d-154e-436b-84f6-f66cc9771217"
    },
    {
        "author": "蘇舜欽",
        "paragraphs": [
            "地上拾芥亦細碎，掌裏數文猶苦辛。",
            "脫使摘丸下峻坂，未若以財而發身。"
        ],
        "title": "難易言  其二",
        "id": "fe5860cb-6d49-432e-8c5d-c03cc6970b0c"
    },
    {
        "author": "蘇舜欽",
        "paragraphs": [
            "彎弓射月落，揮劍决天開。",
            "何言四溟廣，並合不成杯。"
        ],
        "title": "大小言  其一",
        "id": "a64ca0e6-a334-49f4-b035-d127aa985cbc"
    },
    {
        "author": "蘇舜欽",
        "paragraphs": [
            "託身螟兩睫，卜都牛一毛。",
            "奔馳萬里外，終不出秋毫。"
        ],
        "title": "大小言  其二",
        "id": "a30a3acf-92c3-4f8a-8d7d-6fa9e910ae39"
    },
    {
        "author": "蘇舜欽",
        "paragraphs": [
            "公餗欲成忽覆鼎，銀缾汲絕還沈井。",
            "乳虎咆哮落深穽，青萍一揮斷人頸。"
        ],
        "title": "了語不了語  其一",
        "id": "beae4c9b-4b70-497b-a467-c4ed509ba813"
    },
    {
        "author": "蘇舜欽",
        "paragraphs": [
            "無言以手尋珮環，寒暑迭運雕朱顔。",
            "八駿踏地幾時徧，六龍駕日何年閑。"
        ],
        "title": "了語不了語  其二",
        "id": "2e0b0a96-8683-41a9-b234-ccc7e5c11364"
    },
    {
        "author": "蘇舜欽",
        "paragraphs": [
            "扁舟迎春色，東下淮楚鄉。",
            "側身風波地，回首英俊場。",
            "顧我本俗材，百事無一長。",
            "濫迹入冊府，舉動初不皇。",
            "乍脫泥滓底，稍見日月光。",
            "峻閣鬰前起，隱嶙天中央。",
            "春風花竹明，曉雨宮殿凉。",
            "溢目盡圖史，接翼皆鸞凰。",
            "明窗置刀筆，大案羅縑緗。",
            "文字雖幼學，鈍庸今廢忘。",
            "不能溫舊習，考古評興亡。",
            "靦顔於其間，汗下如流漿。",
            "徒然日飽食，出入隨羣行。",
            "朝廷比多事，亦合强激昂。",
            "況有詔書在，爛然貼北牆。",
            "奮舌說利害，以救民膏肓。",
            "不然棄硯席，挺身赴邊疆。",
            "喋血鏖羌戎，胸膽森開張。",
            "彎弓射攙槍，躍馬埽大荒。",
            "功勳入丹青，名迹萬世香。",
            "是亦丈夫事，不爲鼠子量。",
            "數事皆不能，徒只飽腹腸。",
            "有如鳧鴈兒，唼喋守稻粱。",
            "歲月今逝矣，齒摇髮已蒼。",
            "於時既無益，自合早退藏。",
            "諸君天下選，才業吁異常。",
            "顧當發策慮，坐使中國强。",
            "蠻夷不敢欺，四海無災殃。",
            "莫效不肖者，所向皆荒唐。",
            "又不耐羞恥，但欲歸滄浪。",
            "濡毫備歌詠，仰首看翱翔。",
            "舟中稍無事，思念益以詳。",
            "恨無一稜田，可以足糟糠。",
            "出處皆未决，語默兩弗臧。",
            "莽不知所爲，大叫欲發狂。",
            "作詩寄諸君，鄙懷實所望。"
        ],
        "title": "舟中感懷寄館中諸君",
        "id": "cf8671c3-d84e-4f4b-9134-ce37ab3ebba1"
    },
    {
        "author": "蘇舜欽",
        "paragraphs": [
            "李生以病廢，東入徂徠峯。",
            "志氣尚突兀，形骸已龍鍾。",
            "男兒生世間，有如絕壑松。",
            "誤爲風雷傷，不與匠石逢。",
            "哀哉千尺榦，摧折似秋蓬。"
        ],
        "title": "送李生",
        "id": "c561bf52-e3a1-4cc7-9f72-9c7da626fdfa"
    },
    {
        "author": "蘇舜欽",
        "paragraphs": [
            "晚至瓜州渡，擊舟泊西灣。",
            "日落暴風起，大浪得縱觀。",
            "憑凌積石岸，吐吞天外山。",
            "霹靂左右作，雪灑六月寒。",
            "吁嗟至柔物，威壯不可干。",
            "若爲神龍憑，氣勢非一端。",
            "大艦失所操，翻覆如轉丸。",
            "高山雖有路，轍險馬足酸。",
            "居朝號安逸，重祿多憂患。",
            "爭得清靜交，共騎雙翔鸞。",
            "矯翅入赤霄，不見此險難。",
            "奈何蚩蚩眾，共處天壤間。",
            "因知古聖人，立法萬世安。",
            "濟川作舟梁，鑄鼎窮神姦。",
            "朝廷布禮度，粲粲莫可刪。",
            "後來漸破壞，所向行路難。",
            "兇邪得騁志，物命遭摧殘。",
            "視此念古昔，杖藜空盤桓。"
        ],
        "title": "楊子江觀風浪",
        "id": "ced8a4fd-a695-4820-b748-ef978e195caf"
    },
    {
        "author": "蘇舜欽",
        "paragraphs": [
            "去年春雨開百花，與君相會歡無涯。",
            "高歌長吟插花飲，醉倒不去眠君家。",
            "今年慟哭來致奠，忍欲出送攀魂車。",
            "春暉照眼一如昨，花已破蕾蘭生芽。",
            "唯君顔色不復見，精魄飄忽隨朝霞。",
            "歸來悲痛不能食，壁上遺墨如棲鴉。",
            "嗚呼死生遂相隔，使我雙淚風中斜。"
        ],
        "title": "哭曼卿",
        "id": "7db7a6ee-2e55-4673-9739-69626f95f9a7"
    },
    {
        "author": "蘇舜欽",
        "paragraphs": [
            "吾聞壯士懷，恥與歲時沒。",
            "出必鑿兇門，死必填塞窟。",
            "風生玉帳上，令下厚地裂。",
            "百萬呼吸間，勝勢一言决。",
            "馬躍踐胡腸，士渴飲胡血。",
            "腥膻屏除盡，定不存種孽。",
            "予生雖儒家，氣欲吞逆羯。",
            "斯時不見用，感歎腸胃熱。",
            "晝卧書冊中，夢過玉關北。"
        ],
        "title": "吾聞",
        "id": "0366ce4d-aa87-410e-a619-603a4d5a9113"
    },
    {
        "author": "蘇舜欽",
        "paragraphs": [
            "皇天稔巨憝，羌虜稽顯戮。",
            "廟算忽小醜，王師數傾衄。",
            "秦民著暴斂，慘慘生意蹙。",
            "賊氣愈張王，鋒銳不可觸。",
            "帷幄監前敗，降心問白屋。",
            "尺詔下中天，公車塞章牘。",
            "策慮盡頗牧，勇决過賁育。",
            "先生胸臆大，經術內自足。",
            "逸韻脫滓塵，素節抱冰玉。",
            "獨恥論兵戰，因時射君祿。",
            "不唯吾志乖，亦使王道局。",
            "放懷但文史，散髮自溪谷。",
            "近臣上薦書，天子渴高躅。",
            "旌帛三及門，不免至京轂。",
            "萬鍾非所好，大議戛鈞軸。",
            "孤鸞入紫煙，網罟安可束。",
            "天風萬里長，沆瀣朝滿腹。",
            "更期下翔集，以爲蒼生福。"
        ],
        "title": "送安素處士高文悅",
        "id": "0794c60b-5206-440c-a875-12096a8de1d8"
    },
    {
        "author": "蘇舜欽",
        "paragraphs": [
            "高車大馬闐上京，釋曰演者何聲名。",
            "當年余嘗與之語，實亦可喜無俗情。",
            "作詩千篇頗振絕，放意吐出吁可驚。",
            "不肯低心事鎸鑿，直欲淡泊趨杳冥。",
            "落落吾儒坐滿室，共論愨若木陷釘。",
            "賣藥得錢輒沽酒，日費數斗同醉醒。",
            "傷哉不櫛被佛縛，不爾烜赫竈名卿。",
            "數年不見今老矣，自說厭苦居都城。",
            "垂頤孤坐若癡虎，眼吻開合猶光精。",
            "雄心瞥起忽四顧，便擬擊浪東南行。",
            "開春余行可同載，相與曠快觀滄溟。"
        ],
        "title": "贈釋祕演",
        "id": "29fc7e9a-1b08-441b-b08b-ef794f6a460e"
    },
    {
        "author": "蘇舜欽",
        "paragraphs": [
            "春陽泛野動，春陰與天低。",
            "遠林氣藹藹，長道風依依。",
            "覽物雖蹔適，感懷翻然移。",
            "所見既可駭，所聞良可悲。",
            "去年水後旱，田畝不及犂。",
            "冬溫晚得雪，宿麥生者稀。",
            "前去固無望，即日已苦饑。",
            "老稚滿田野，斲掘尋鳧茈。",
            "此物近亦盡，卷耳共所資。",
            "昔云能驅風，充腹理不疑。",
            "今乃有毒厲，腸胃坐瘡痍。",
            "十有七八死，當路橫其尸。",
            "犬彘咋其骨，烏鳶啄其皮。",
            "胡爲殘良民，令此鳥獸肥。",
            "天豈意如此，决蕩莫可知。",
            "高位厭粱肉，坐論攙雲霓。",
            "豈無富人術，使之長熙熙。",
            "我今饑伶俜，閔此復自思。",
            "自濟既不暇，將復奈爾爲。",
            "愁憤徒滿胸，嶸峵不能齊。"
        ],
        "title": "城南感懷呈永叔",
        "id": "0ebd6cec-6e6a-42d8-b9b8-435d99e480f1"
    },
    {
        "author": "蘇舜欽",
        "paragraphs": [
            "吳越龍蛇年，大旱千里赤。",
            "尋常秔穄地，爛漫長荆棘。",
            "蛟龍久遁藏，魚鼈盡枯腊。",
            "炎暑發厲氣，死者道路積。",
            "城市接田野，慟哭去如織。",
            "是時西羌賊，兇燄日熾劇。",
            "軍須出東南，暴斂不暫息。",
            "復聞籍兵民，驅以教戰力。",
            "吳儂水爲命，舟檝乃其職。",
            "金革戈盾矛，生眼未嘗識。",
            "鞭笞血塗地，惶惑宇宙窄。",
            "三丁二丁死，存者亦乏食。",
            "寃對結不宣，衝迫氣候逆。",
            "二年春及夏，不雨但赫日。",
            "安得涼冷雲，四散飛霹靂。",
            "滂沱消祲癘，甘澗起稻稷。",
            "江波開舊漲，淮嶺發新碧。",
            "使我揚孤帆，浩蕩入秋色。",
            "胡爲泥滓中，視此久戚戚。",
            "長風卷雲陰，倚柂淚橫臆。"
        ],
        "title": "吳越大旱",
        "id": "5b0efb68-954e-4cd4-b13b-a4ef86a59c96"
    },
    {
        "author": "蘇舜欽",
        "paragraphs": [
            "獨坐對月心悠悠，故人不見使我愁。",
            "古今共傳惜今夕，況在松江亭上頭。",
            "可憐節物會人意，十日陰雨此夜收。",
            "不惟人間重此月，天亦有意於中秋。",
            "長空無瑕露表裏，拂拂漸漸寒光流。",
            "江平萬頃正碧色，上下清澈雙璧浮。",
            "自視直欲見筋脈，無所逃遁魚龍憂。",
            "不疑身世在地上，祗恐槎去觸斗牛。",
            "景情境勝返不足，歎息此際無交游。",
            "心魂冷烈曉不寢，勉爲筆此傳中州。"
        ],
        "title": "中秋夜吳江亭上對月懷前宰張子野及寄君謨蔡大",
        "id": "5800df69-a970-4eb5-9453-189fea037d46"
    },
    {
        "author": "蘇舜欽",
        "paragraphs": [
            "翠嶂環合封白雲，中有蕭寺三爲鄰。",
            "老松偃蹇若傲世，飛泉噴薄如避人。",
            "蒼猿嘯斷夜月古，丹花開徧陽崖春。",
            "盤桓數日不忍去，舟出邪溪猶慘神。"
        ],
        "title": "越州雲門寺",
        "id": "efb6c57f-df77-44f6-89d6-6e11db4749d2"
    },
    {
        "author": "蘇舜欽",
        "paragraphs": [
            "予方居憂艱，胸懷積瘡刺。",
            "昏明走月月，慘慘絕生意。",
            "杜門厭過從，掩耳避時事。",
            "韓子我所佳，招我懃有謂。",
            "城南訪永叔，共可豁蒙蔽。",
            "是時窮陰久，泥淖沒馬鼻。",
            "區區不憚遠，饑渴奔高誼。",
            "永叔聞我來，解榻顔色喜。",
            "殷勤排清罇，甘酸飣果餌。",
            "圖書堆滿牀，措論極根柢。",
            "伊余昏迷中，忽若出夢寐。",
            "劃然毛骨開，精神四邊至。",
            "既歸尚泠然，數日飽滋味。",
            "韓子歎不足，作詩暢情義。",
            "爛如珊瑚鈎，光豔不可閉。",
            "迫余使之和，庶以同氣類。",
            "自顧屯鈍極，出語少姿媚。",
            "抉剔雖强成，徒使腸胃沸。",
            "永叔經術深，爛熳不可既。",
            "雖得終日談，百未出一二。",
            "倉皇逼行役，蕭颯包素志。",
            "不日便乖拆，安能訖精粹。",
            "他年老門牆，君子無我棄。"
        ],
        "title": "和韓三謁歐陽九之作",
        "id": "5b4724f6-9212-4dc8-81c4-e98c3b69d71d"
    },
    {
        "author": "蘇舜欽",
        "paragraphs": [
            "一夜大雪風喧豗，未明跨馬城南回。",
            "四方迷惑共一色，揮鞭欲進還徘徊。",
            "舊時崖谷不復見，縱有直道令人猜。",
            "低頭搶朔風，兩眼不敢開。",
            "時時偷看問南北，但見白羽之箭紛紛來。",
            "既以脂粉傅我面，又以珠玉綴我顋。",
            "天公似憐我貌古，巧意裝點使莫偕。",
            "欲令學此兒女態，免使埋沒隨灰埃。",
            "據鞍照水失舊惡，容質潔白如嬰孩。",
            "雖然外飾得暫好，自覺面目如刀裁。",
            "又不知胸中肝膽掛鐵石，安能柔軟隨良媒。",
            "世人飾詐我尚笑，今乃復見天公乖。",
            "應時降雪故大好，慎勿改易吾形骸。"
        ],
        "title": "城南歸值大風雪",
        "id": "4e3467dd-e32c-4ea8-ba81-18999422c6a2"
    },
    {
        "author": "蘇舜欽",
        "paragraphs": [
            "久居倦京城，歸心日傾寫。",
            "扁舟理棹楫，已與峻流下。",
            "斷岸如崩山，遠樹若奔馬。",
            "回頭雲間闕，出沒見圖畫。",
            "還家快雖蹔，去國傷以乍。",
            "況我二三友，眷戀數返駕。",
            "前夕南巷堤，昨日東城舍。",
            "論精如可收，意密不見罅。",
            "恍惚夢寐中，蕭然已相捨。",
            "他人所至樂，惟我氣類寡。",
            "迂僻不能鎸，往往自嗟罵。",
            "平生居京都，君輩乃知者。",
            "異鄉孰與言，救謗定不暇。",
            "柔軟眾所佳，佞面誰可借。",
            "中懷百憂集，包釀似葅鮓。",
            "身世苦飄浮，歲月不可把。",
            "後期浩難知，高吟但悲灑。"
        ],
        "title": "出京後舟中有作寄仲文韓二兄弟永叔歐陽九和叔杜二",
        "id": "88b2c623-0ed1-4fa7-b50c-9a7771fa04e7"
    },
    {
        "author": "蘇舜欽",
        "paragraphs": [
            "自古猾者胡與羌，胡羌相連動朔方。",
            "姦謀陰就一朝發，直欲截割吾土疆。",
            "遣使持書至闕下，四方物論如沸湯。",
            "天子仄席旰未嘗，相君日暮猶廟堂。",
            "彥國感慨請奉使，誓將摧折其鋒鋩。",
            "受詔驅馬出都門，都人走觀歎且傷。",
            "猾胡聞風已厭伏，聚聽大議羞亂常。",
            "願如故約不敢妄，脫甲爭獻寶玉觴。",
            "旆旌威遲還上國，所至觀者如傾江。",
            "杖父奔蹶喜出泣，婦女聚語氣激昂。",
            "至尊虛懷坐赭牀，中人催入見未央。",
            "對久赤日下輦道，翠華影轉熏風涼。",
            "歸來堂上拜壽母，賓車塞破甘泉坊。",
            "衣塵未滌又出使，往來絕域如門牆。",
            "已知高賢抱器識，因時與國爲輝光。",
            "不煩一甲屈萬眾，以此可見才短長。",
            "彥國本爲廊廟器，何祗口舌平强梁。",
            "使之當國柄天下，夷狄豈復能猖狂。"
        ],
        "title": "寄富彥國",
        "id": "e857b9d2-c5c0-4d81-9a41-2fb11fef15a4"
    },
    {
        "author": "蘇舜欽",
        "paragraphs": [
            "秋半收穫登郊原，欹側小屋愁夕眠。",
            "是夜大風拔樹走，吹倒南壁如崩山。",
            "夢中驚起但呼叫，病僕未動徒豗喧。",
            "驅令燃火徧照燎，瓦甓狼藉滿我前。",
            "披衣抱枕欲避去，去此乃是曠野田。",
            "況時風怒尚未息，直恐涇渭遭吹翻。",
            "露坐不免念禾黍，必已刮刷無完根。",
            "六事不和暴風作，嘗聞洪範有此言。",
            "昔時大風禾盡偃，上帝蓋直周公寃。",
            "方今天子至神聖，惟恐臣下辜其恩。",
            "是何此風乃震作，吹盡秋實傷元元。",
            "有能返風起禾者，亦足表異知所存。",
            "至誠皎潔固不昧，時雖今古同乾坤。"
        ],
        "title": "大風",
        "id": "278f457e-45f7-4247-b9ab-5415b6cd1473"
    },
    {
        "author": "蘇舜欽",
        "paragraphs": [
            "煩心思所持，屏事入小閣。",
            "踾撲下塵梁，侈哆張敗笈。",
            "雨爛百數番，蟲食三四筴。",
            "軒昂醉墨鬧，纖悉新書雜。",
            "魚子或破碎，蠶兒尚狎恰。",
            "快心伯長文，跋尾清臣搨。",
            "幼辭反知進，故句時自愜。",
            "墜亡多玩愛，存聚必券帖。",
            "疎密交及戚，前後生與𣩄。",
            "誨束儼父師，寒暑怖兒妾。",
            "謔浪笑忽還，私暱情再接。",
            "愴事涕涔涔，憫時歎𠴲𠴲。",
            "一餉誠寂寞，千里遽會合。",
            "遊心到句甬，開眼見苕霅。",
            "京華歷歷復，節物怱怱涉。",
            "恍爾驚異方，遁去乃幾臘。",
            "回頭厭襞積，舉體覺疲薾。",
            "東閣聊欠伸，夢斷風一颯。"
        ],
        "title": "檢書",
        "id": "e74b5932-b6f2-40e7-984d-b42b10c15746"
    },
    {
        "author": "蘇舜欽",
        "paragraphs": [
            "高山扶層巔，下與地盤結。",
            "氣貫不變移，澤枯乃朽裂。",
            "有如善人交，生死兩固節。",
            "語默無異方，黯沮在爲別。",
            "世風隨日儉，俗態逐勢熱。",
            "負予好古心，噓歎星斗滅。",
            "近得鄰幾生，胸懷貯霜雪。",
            "饑渴入詩書，趣向著羈絏。",
            "又與斯人離，先日心破折。",
            "古也當貽言，在子可捫舌。",
            "奈何區區誠，敢以御者說。",
            "器成必刓琢，德潤資澡刷。",
            "安文謾徽墨，古訓乃佩玦。",
            "帝門急豪英，濟物無自孑。"
        ],
        "title": "高山別鄰幾",
        "id": "ff7b5926-e7f7-4433-8e0f-ae502ab2acf7"
    },
    {
        "author": "蘇舜欽",
        "paragraphs": [
            "虎豹性食人，智者畜爲戲。",
            "形影本相親，愚夫見而畏。",
            "疑同不疑異，遠哉愚與智。"
        ],
        "title": "雜興",
        "id": "e77c6474-0148-4b86-a76a-aa578c7c6768"
    },
    {
        "author": "蘇舜欽",
        "paragraphs": [
            "覽君古風之章句，兩謝不足以下顧。",
            "長江走瀾天外來，共鵠軒風日邊去。",
            "上有致君却敵之良策，下有逍遥傲世之真趣。",
            "惜乎志大名位卑，明珠投闇人疑之。",
            "昔時名價滿天下，此日塞默趨塵泥。",
            "古人但以才術喻富貴，自餘之外胡足思。",
            "公初之道既如此，宜乎窮約而不悲。",
            "媿無玉案報神藻，聊此感激成荒辭。"
        ],
        "tags": [
            "长江"
        ],
        "title": "呂公初示古詩一編因以短歌答之",
        "id": "761374a1-4600-41e2-b844-7b6aa1afba7c"
    },
    {
        "author": "蘇舜欽",
        "paragraphs": [
            "常羨老萊子，七十親不衰。",
            "颯然雙白鬢，尚服五綵衣。",
            "戲游日膝下，弄物心熙熙。",
            "或時暫僕跌，輒作嬰兒啼。",
            "清朝萬鐘祿，不肯賣片時。",
            "人生有此樂，何暇外慕爲。",
            "伊余生不造，才壯蒼天虧。",
            "搏膺念之子，歎詠形諸詩。",
            "想象且三復，苦血下交頤。"
        ],
        "title": "老萊子",
        "id": "0cb0f25f-b94c-4eb6-ba77-56e174315f93"
    },
    {
        "author": "蘇舜欽",
        "paragraphs": [
            "蒼崖六月陰氣舒，一霔淫雨如繩粗。",
            "霹靂飛出大壑底，烈火黑霧相奔趨。",
            "人皆喘汗抱樹立，紫藤翠蔓皆焦枯。",
            "逡巡已在天中吼，有如上帝來追呼。",
            "震摇巨石當道落，驚嗥時聞虎與貙。",
            "俄而青巔吐赤日，行到平地晴如初。",
            "回首絕壁尚可畏，吁嗟神怪何所無。"
        ],
        "title": "往王順山值暴雨雷霆",
        "id": "ec6af431-bc06-4a25-bf7f-d7bed268c586"
    },
    {
        "author": "蘇舜欽",
        "paragraphs": [
            "九夏苦炎烈，入伏氣候惡。",
            "況茲大旱時，其酷甚炮烙。",
            "爭得羿復生，射此赤日落。",
            "欲擘青天開，騰身出寥廓。",
            "狂走無處逃，坐恐肝腦涸。",
            "不如以酒澆，庶可免焦爍。",
            "相呼坐僧居，頃刻釂百酌。",
            "佳瓜判青膚，熟李吸絳膜。",
            "尚嫌味不爽，更與冰雪嚼。",
            "裂耳發浩歌，解顔縱善謔。",
            "逕趨無何鄉，回覺萬事借。",
            "不知余中虛，外冷得所託。",
            "真氣潛遁亡，半夜忽發霍。",
            "嘔洩不暫停，迸筋走兩脚。",
            "初如巨繩纏，忽似秋蚓躍。",
            "委頓體不支，藜牀爲穿鑿。",
            "君言暑飲佳，但得一晌樂。",
            "艱難踰旬時，僅飲數斗藥。",
            "快意事皆然，遺殃慎無作。"
        ],
        "title": "依韻和勝之暑飲",
        "id": "4c6ece4b-c4a4-4d7d-90ef-8d9d9300c68c"
    },
    {
        "author": "蘇舜欽",
        "paragraphs": [
            "窮冬三日雪，旅腸迫枯餓。",
            "不免東郭行，難效袁安卧。",
            "我謁故所宜，君來無乃左。",
            "復貺長句詩，如留萬金貨。",
            "恣睢莫能名，豪橫不可挫。",
            "怒奔時旁出，力翥復下墮。",
            "使人但驚絕，欲斷誰敢作。",
            "況君名家駒，少小聲已播。",
            "丈夫氣剛精，不必在長大。",
            "譬如利錐末，所向物已破。",
            "余資本滯濁，既壯困家禍。",
            "區區走俗格，僅若螘循磨。",
            "詩枯實零丁，文僻又坎坷。",
            "翹然當路人，顧我甚涕唾。",
            "雅意返願交，得無自卑涴。",
            "俛首已內傾，撫躬輒私賀。",
            "無以答高誼，胸中强搜羅。",
            "披豁聊短篇，安足謂酬和。",
            "莞爾當棄投，毋留重吾過。"
        ],
        "title": "答宋太祝見贈",
        "id": "d78c4a42-f2bd-4c27-8d56-fef4d7782103"
    },
    {
        "author": "蘇舜欽",
        "paragraphs": [
            "冠蓋傾動車馬稠，都門曉送李冀州。",
            "冀州綠髮三十一，𧽼𧽼千騎居上頭。",
            "眼如堅冰靦河月，氣勁倢鶻橫清秋。",
            "不爲膏粱所汩沒，直與忠義相沈浮。",
            "干戈未定民力屈，此行正解天子憂。",
            "男兒勝衣志四海，實恥坐得萬戶侯。",
            "斾旌明滅朔野闊，笳鼓凄斷邊風愁。",
            "孤雲南飛莫回首，下有慈親雙淚眸。",
            "自古忠孝不兩立，功名及時乃可收。",
            "眾人刮目看能事，著鞭無爲儒生羞。"
        ],
        "title": "送李冀州詩",
        "id": "f7459f32-6061-4869-bdb4-56d294a3ad08"
    },
    {
        "author": "蘇舜欽",
        "paragraphs": [
            "孝王有遺墟，寥落千年餘。",
            "今爲太常宅，復此緐華都。",
            "踴甓冠舊丘，西人號浮圖。",
            "下鎮地脈絕，上與烟雲俱。",
            "我來歷初級，穰穰瞰市衢。",
            "車馬盡螻螘，大河乃汙渠。",
            "躋攀及其顛，四顧萬象無。",
            "迥然塵坌隔，頓覺襟抱舒。",
            "俄思一失足，立見糜體軀。",
            "投步求自安，不暇爲他謨。",
            "平時好交親，豈復能邀呼。",
            "舉動强自持，恐爲眾揶揄。",
            "一身雖暫高，爭如且平居。",
            "君子不倖險，吾將監諸書。"
        ],
        "title": "和鄰幾登緐臺塔",
        "id": "2b6e35be-d573-4d56-b72f-b08957fe303f"
    },
    {
        "author": "蘇舜欽",
        "paragraphs": [
            "眾香愛春發枯荄，我知惟動兒女懷。",
            "天地昏酣醉夢裏，人有爽思皆沈埋。",
            "豈如秋風勁利劇刀劍，刮破天膜清光開。",
            "衰根危蔕埽除盡，辨別松竹并蒿萊。",
            "青娥供霜洗夜月，兼以皓露驅纖埃。",
            "常年此夕或陰晦，今歲澄徹將快哉。",
            "是時呼賓賞此景，漸見照我白玉杯。",
            "清輝向人若有意，徑歷窗戶猶徘徊。",
            "放歌狂飲不知曉，爛熳酌客山岳頹。",
            "時節飄流晦朔轉，已覺九日來相催。",
            "北軒隙地破蒼蘚，带花移得黄金栽。",
            "倒冠露頂坐狂客，擷香咀蕊浮新醅。",
            "最憐小雨灑疎竹，爽籟颯颯吹醉顋。",
            "君時傳詩頗精麗，意苦泥淖不得來。",
            "開緘文采自飛動，欲和但愧頑無才。",
            "久之黽勉强爲答，嫌春愛秋真可咍。"
        ],
        "title": "依韻和伯鎮中秋見月九日遇雨之作",
        "id": "8bfb473d-7c67-40b5-a882-c325fb2cb553"
    },
    {
        "author": "蘇舜欽",
        "paragraphs": [
            "八月天氣肅，萬物日已闌。",
            "庭前兩高桐，夜籟如哀絃。",
            "志士感節物，中夕耿不眠。",
            "起聽抱膝吟，悲烈聲相干。",
            "念此華葉改，想見顔色鮮。",
            "顧人生世間，榮悴理亦然。",
            "豈傷歲月速，愧無功名傳。",
            "少小學文章，出值用武年。",
            "儒官多見侮，敢爲戰士先。",
            "欲棄俎豆事，强習孫吳篇。",
            "迂鈍不可爲，屈曲性亦難。",
            "虛言盜祿食，實又畏上天。",
            "未能追世好，且樂樽酒間。",
            "九日近不遠，同醉黄花前。"
        ],
        "title": "夜聞秋聲感而成詠同鄰幾作",
        "id": "7eb17b24-ebf3-459e-895c-00f2c64eccff"
    },
    {
        "author": "蘇舜欽",
        "paragraphs": [
            "不謂花草稀，實愛菊色好。",
            "先時自封植，坐待秋氣老。",
            "類粧翠羽枝，已喜金靨小。",
            "嚴霜發層英，益見化匠巧。",
            "摇凝光豔落，折恐叢薄少。",
            "一日三四吟，一吟三四遶。",
            "賞專情自迷，美極語難了。",
            "得書所賦詩，爛漫感懷抱。",
            "朗詠償此心，清尊爲之倒。"
        ],
        "title": "和聖俞庭菊",
        "id": "61374e79-0ddf-4d0c-a3f0-db695f5b1748"
    },
    {
        "author": "蘇舜欽",
        "paragraphs": [
            "自嗟處身拙，與世嘗齟齬。",
            "至於作文章，實亦少精趣。",
            "低摧朝市間，所向觸謗怒。",
            "夫子興眾殊，琢飾貺佳句。",
            "將然紙上動，讀畢恐飛去。",
            "自覺異平居，恍忽忘世故。",
            "迥如出泥塗，熏滌失臭污。",
            "衣之青霞裾，飲以紫蕊露。",
            "輶軒駕飛黄，蹀躞上夷路。",
            "古貴知者稀，流俗豈足顧。",
            "雅意雖可珍，三復未敢報。",
            "退慚百不堪，尚恐君悔誤。"
        ],
        "title": "答梅聖俞見贈",
        "id": "ef3a0912-9aea-46f6-ae2e-64d117fb8503"
    },
    {
        "author": "蘇舜欽",
        "paragraphs": [
            "晚泊野橋下，暮色起古愁。",
            "有士不相識，通名叩余舟。",
            "鏗鏗語言好，舉動亦風流。",
            "自鳴紫囊琴，瀉酒相獻酬。",
            "余少在仕宦，接納多交游。",
            "失足落坑穽，所向逢弋矛。",
            "不圖田野間，佳士來傾投。",
            "山林益有味，足可銷吾憂。"
        ],
        "title": "舟至崔橋士人張生抱琴携酒見訪",
        "id": "9b7b5690-336f-4026-aa73-09dd438d83ca"
    },
    {
        "author": "蘇舜欽",
        "paragraphs": [
            "得罪身去國，犯寒挽孤舟。",
            "親友祭我去，乃獨與子遊。",
            "子實飽文義，辭閩入中州。",
            "氣勁恥苟合，半歲爲我留。",
            "我窮不相棄，同載適宛丘。",
            "在困見人情，此意不可醻。",
            "解携春波上，會合知何秋。"
        ],
        "title": "潁川留別王公輔",
        "id": "ea1e0123-6862-41f8-9a35-ee30171c2374"
    },
    {
        "author": "蘇舜欽",
        "paragraphs": [
            "白日出高岡，遠野春氣動。",
            "倉鳩鳴相懽，幽草色已弄。",
            "繫舟大何曲，登步目一縱。",
            "逍遥玩物華，所樂與君共。",
            "已忘竄逐傷，但喜懷抱空。",
            "古人負才業，未必爲世用。",
            "吾儕性疎拙，擯棄安足痛。",
            "四顧不見人，高歌免驚眾。"
        ],
        "title": "維舟野步呈子履",
        "id": "6b62a9ab-aab1-4899-9eec-95b9e2ec2661"
    },
    {
        "author": "蘇舜欽",
        "paragraphs": [
            "落照滿長河，流水暖沖融。",
            "中有鳧鶩羣，上下隨和風。",
            "捕魚沒淺浦，矯翅入紫空。",
            "嬉遊意自得，肯顧冥冥鴻。",
            "伊余何所適，舟滯數見窮。",
            "十步九暗灘，咫尺不可通。",
            "獠工裂吻噪，捨檝將何從。",
            "巨絙挽屢斷，有如拔山峯。",
            "夕憂寇盜至，蹶弩映岸叢。",
            "徊徨但搔首，歎息無所容。",
            "曾無鳥禽樂，虛在人曹中。"
        ],
        "title": "滯舟",
        "id": "b1a656ff-8297-40e9-8d1a-26b38ad07843"
    },
    {
        "author": "蘇舜欽",
        "paragraphs": [
            "交道今莫言，難以古義責。",
            "錙銖較利害，便有太行隔。",
            "余生性闊疎，逢人出胸膈。",
            "一旦觸駭機，四向盡戈戟。",
            "平生交遊面，化爲虎狼額。",
            "謗氣慘不開，中者若病疫。",
            "遂令老成人，坐是亦見斥。",
            "既出芸香署，又下金華席。",
            "摧辱實難任，官名亦非惜。",
            "罪始職于予，時情未當隙。",
            "今來濠水涯，日夜自羞惕。",
            "高風激頹波，相遇過疇昔。",
            "白璧露肺肝，晴雲見顔色。",
            "乃知天壤間，自有道義伯。",
            "明日又告行，吁嗟四海窄。"
        ],
        "title": "過濠梁別王原叔",
        "id": "f7857deb-dfaa-431f-bcbe-6af430865e04"
    },
    {
        "author": "蘇舜欽",
        "paragraphs": [
            "長橋南走羣山間，中有雍子之名園。",
            "蒼雲蔽天竹色浄，暖香撲地花氣緐。",
            "飛泉來從遠嶺背，林下曲折寒波翻。",
            "珍禽不可見毛質，數聲清絕如哀禪。",
            "我來踞石弄琴瑟，唯恐日暮登歸軒。",
            "塵紛剝落耳目異，只疑夢入仙家村。",
            "君之襟尚我同好，作詩閎放莫可攀。",
            "高篇絕景兩不及，久之想像空冥冥。"
        ],
        "title": "和子履雍家園",
        "id": "5823ca8b-10b8-4663-b341-0ebc3c1f709f"
    },
    {
        "author": "蘇舜欽",
        "paragraphs": [
            "漂流江湖外，負罪氣慘悽。",
            "況聞故人死，驚呼不成啼。",
            "當案舍匕箸，緬懷大河西。",
            "箴言尚在耳，鏗若環珮隨。",
            "志氣凜已失，神魂飄何之。",
            "昔云死者樂，復以生爲悲。",
            "予知達士懷，將以二物齊。",
            "今也果何如，無乃往意迷。",
            "荆棘飽雨露，叢蘭委污泥。",
            "紫鸞忽腸絕，永年賊狐狸。",
            "天理漭難問，我意多乖暌。",
            "哀吟蒼山闊，注目白日低。",
            "不得慟寢門，雪涕江上隄。"
        ],
        "title": "尹子漸哀辭",
        "id": "0af48f4e-389a-4da3-80bc-9c87e8e66df1"
    },
    {
        "author": "蘇舜欽",
        "paragraphs": [
            "吳會括眾山，戢戢不可數。",
            "其間號天平，突兀爲之主。",
            "傑然鎮西南，羣嶺爭拱輔。",
            "吾知造物意，必以屏大府。",
            "清溪至其下，仰視勢飛舞。",
            "偉石如長人，堅立欲言語。",
            "捫蘿緣險磴，爛漫松竹古。",
            "中腰有危亭，前對紺壁舉。",
            "石竇落玉泉，泠泠四時雨。",
            "源生白雲間，顔色若粉乳。",
            "旱年或播灑，潤可足九土。",
            "奈何但泓澄，未爲應龍取。",
            "予方棄塵中，巖壑素自許。",
            "盤桓擇雄勝，至此快心膂。",
            "庶得耳目清，終甘死于虎。"
        ],
        "title": "天平山",
        "id": "01846bae-cbab-4568-b8c7-20c6965e6a2c"
    },
    {
        "author": "蘇舜欽",
        "paragraphs": [
            "人生交分恥苟合，貴以道義久可要。",
            "薄俗盈虛逐勢利，清風緜邈日已凋。",
            "長吟宇宙獨引領，浩浩萬古與我遥。",
            "安得此身有兩翅，颯然遠舉隨風飆。",
            "近逢公素我同好，厭憤偷俗常鬰陶。",
            "君方調官鎮京口，我以重罪廢本朝。",
            "身雖俱在大江外，不得會合煩相邀。",
            "秋風八月天地肅，千里明迴草木焦。",
            "夕霜慘烈氣節勁，激起壯思沖斗杓。",
            "豈如兒女但悲感，唧唧吟歎隨螳蜩。",
            "擬攀飛雲抱明月，欲踏海門觀怒濤。",
            "念君治所近不遠，江山蟠闢氣象豪。",
            "樓頭陰明變霞霧，檻下日夕鬭蜃蛟。",
            "便將一往刷滯悶，去興草茁不可薅。",
            "呼兒襥衣辦舟楫，一日百里豈憚勞。",
            "君方酒酣亦思我，奔墨紙上爲長謠。",
            "上言風物麗復壯，下述宴集樂且遨。",
            "意我羈愁正無賴，欲以此事相誇招。",
            "此篇筆絕墨未滲，我舟適到范老橋。",
            "古人千里有神會，以茲可信非相遼。",
            "倜然不以窮見棄，曠然不以位自驕。",
            "開緘朗詠毛髮竦，通夕噤痒睫不交。",
            "病膜誰將寶篦刮，痒背恰得仙人抓。",
            "長川奔渾走一氣，巨鎮截嶭上赤霄。",
            "又如陰雲載雷電，光怪迸漏不可包。",
            "驚呼歎伏已不暇，焉敢有意急其高。",
            "却疑欺我老困頓，故作大句來相鏖。",
            "近罹罪辱舌雖在，每避嫌謗口已膠。",
            "更遭掀攪豈不畏，欲取筆硯俱焚燒。",
            "既承嘉命敢無報，將吐復茹移昏朝。",
            "留連日日奉杯宴，殊無閒隙吟風騷。",
            "看君岸幘卷大白，有似巨浸吸百潮。",
            "賓從傾頹尚未厭，直恐潰爛腸與脬。",
            "神迷耳熱眼生纈，嚼盡寶墨狂酲消。",
            "歡流樂極古所戒，不免厭旦潛遁逃。",
            "還家數日却愁寂，夢中猶奉笑與嘲。",
            "强爲短篇答高誼，鄙事軋軋空自撓。",
            "覽之捧腹定絕倒，幸爲投棄無傳抄。",
            "相思復擬往相會，予今豈復如繫匏。",
            "行看雪夜景清絕，更乘逸興飛輕舠。"
        ],
        "title": "奉酬公素學士見招之作",
        "id": "1e6b486c-f1cb-4377-8845-1cca498f6ba5"
    },
    {
        "author": "蘇舜欽",
        "paragraphs": [
            "前歲旅淮楚，去年還上都。",
            "上都一歲內，前後七徙居。",
            "歲暮被重謫，狼狽來中吳。",
            "中吳未半歲，三次遷里閭。",
            "京師重騰移，長物動數車。",
            "江湖亦稍便，一舟樂有餘。",
            "破壞新器皿，散亡舊圖書。",
            "家人頗倦煩，行路亦歎呼。",
            "吾知人之生，天壤乃蘧廬。",
            "其間蹔寄寓，一世還須臾。",
            "縱遊極南北，所歷足自娛。",
            "猶恨苦濡滯，带動摧妻孥。",
            "安得出八極，浩與元氣俱。",
            "仰首羨日月，晨夕苦奔趨。",
            "二物本無情，亦爲氣所驅。",
            "況我有血肉，又生名利區。",
            "手足日不閑，在地無根株。",
            "流宕固宜矣，何必厭道塗。",
            "此身亦外物，安用傷羈孤。",
            "庸人所見狹，但以鄉井拘。",
            "屑屑寸粒食，何異雞在笯。",
            "擬隨犯斗槎，欲上浮海桴。",
            "寄語懷安者，嗟嗟爾何愚。"
        ],
        "title": "遷居",
        "id": "a0ba8dd9-3d15-4d01-9ef9-ab37bdfb656f"
    },
    {
        "author": "蘇舜欽",
        "paragraphs": [
            "隆冬雪跨月，度日關門廬。",
            "乘昏氣慘烈，悲風吹江湖。",
            "白鵠翅翼傷，塌然困泥塗。",
            "不入鶬鶊羣，哀鳴憶雲衢。",
            "夕饑乏粒食，浩蕩天地俱。",
            "何時闢重陰，得見白日舒。"
        ],
        "title": "遣悶",
        "id": "ae542e68-bab3-41ca-9b2a-6bc0e774f1b5"
    },
    {
        "author": "蘇舜欽",
        "paragraphs": [
            "陰闇必有鬼，高明者惟天。",
            "鑒應未始忽，冥理有後先。",
            "姦兇喜欺罔，放意快目前。",
            "虎狼嚼生人，自適甘且鮮。",
            "烈士共劍起，忿髮如危絃。",
            "人理已不勝，神報豈泯然。",
            "驚呼徹上帝，灑血透九泉。",
            "捫舌不敢語，咄咄徒自憐。"
        ],
        "title": "苦調",
        "id": "abf1440e-cf1f-46fc-9ae5-4cf37b002f12"
    },
    {
        "author": "蘇舜欽",
        "paragraphs": [
            "予心充塞天壤間，豈以一物相拘關。",
            "放然一物無不有，遂得此身相與閒。",
            "上人搆堂號棲心，不欲塵累相追攀。",
            "冷灰槀木極潰敗，雖有善迹輒自刪。",
            "予嘗浩然無所撓，與子異指亦往還。",
            "卷舒動靜固有道，期於達者誠非艱。"
        ],
        "title": "若神棲心堂",
        "id": "cc88cca2-32c7-4ecc-adaa-48d5e615f96f"
    },
    {
        "author": "蘇舜欽",
        "paragraphs": [
            "荒亭俗少遊，遷客心自愛。",
            "繞亭植梧竹，私心亦有待。",
            "昨朝十騎來，䟃𧽼擁林外。",
            "水禽駭笳鼓，野老瞻車蓋。",
            "公餘喜靜境，賓至因高會。",
            "跋石已行厨，臨流聊褫带。",
            "優游鄙情通，放曠未禮殺。",
            "酒醇引易釂，肉美舉必嘬。",
            "千蹠恣食雞，二螯時把蟹。",
            "開顔閒善謔，傾耳得嘉話。",
            "暮夜歡未厭，裴回意將再。",
            "跋已見懵騰，跨鞍極倒載。",
            "明日尚狂酲，嘉貺不遑拜。"
        ],
        "title": "郡侯訪予于滄浪亭因而高會翌日以一章謝之",
        "id": "d901b32f-30ac-4c1a-ad9c-699c03cbedd3"
    },
    {
        "author": "蘇舜欽",
        "paragraphs": [
            "鄙性背時向，處世介且迂。",
            "自固以爲節，人皆指爲愚。",
            "少年宦京邑，與眾頗異涂。",
            "一朝被放棄，漂然落江湖。",
            "江湖信美矣，心迹抑更孤。",
            "永言金閨彥，器識當世無。",
            "機發弦上矢，辯走盤中珠。",
            "高風樂溪山，恥與勢利趨。",
            "殊科二十年，不肯仕京都。",
            "顧我窮悴者，一笑情相於。",
            "日日奉杯宴，但覺懷抱攄。",
            "瓊琚照坐席，內顧瓦礫粗。",
            "未飲心自醉，相對氣已舒。",
            "得忘羈旅憂，蓋以道義俱。",
            "雲間宿古寺，花下招歌姝。",
            "勝境尋已徧，賞心未嘗孤。",
            "璽書趣赴治，候吏擁舳艫。",
            "秋風卷在旆，喧喧指東徐。",
            "郊亭對別酒，我獨增悲吁。",
            "人生大塊間，氣類有萬殊。",
            "賢愚各有合，惟予邈無徒。",
            "君子誤見知，交契若勘符。",
            "一旦又暌索，千里成闊疎。",
            "期君早自奮，佐時發雄圖。",
            "功成速收身，單舸還東吳。",
            "自頭青林下，尊酒相從娛。"
        ],
        "title": "送閔永言赴彭門",
        "id": "fda39c08-0424-4802-8d9d-b3a4eaa8ada0"
    },
    {
        "author": "蘇舜欽",
        "paragraphs": [
            "神物藏勝地，深林隱蒼峯。",
            "威夷渡淺嶺，愛此泉一鍾。",
            "古今未見賞，荒然草苔封。",
            "公來闢一徑，疏鑿隨指蹤。",
            "揮洗落塵慮，甘涼灑煩胸。",
            "搆亭於其間，四面開軒墉。",
            "名之豐樂者，此意實在農。",
            "使君何所樂，所樂惟年豐。",
            "年豐訟訴息，可使風化醲。",
            "遊此乃可樂，豈徒悅賓從。",
            "野老共歌呼，山禽相迎逢。",
            "把酒謝白雲，援琴對孤松。",
            "境清豈俗到，世路徒衝衝。"
        ],
        "title": "寄題豐樂亭",
        "id": "cd73eacc-4ada-469e-b23b-7577ed90f464"
    },
    {
        "author": "蘇舜欽",
        "paragraphs": [
            "盛夏日苦永，解带坐小軒。",
            "對案不能食，揮汗白雨翻。",
            "軋軋過午景，宛轉無由昏。",
            "偃卧一榻上，既覺復夢魂。",
            "恬然世慮寂，時被蒼蠅喧。",
            "睡味勝仙去，忽怳難具論。",
            "晨事如隔日，半雜夢寐言。",
            "人生貴壯健，及時取榮尊。",
            "夏禹惜寸陰，窮治萬水源。",
            "櫛沐風雨中，子哭不入門。",
            "況復庸下者，不出强趨奔。",
            "奈何耽晝寢，嬾惰守壞垣。",
            "念昔年少時，奮迅期孤騫。",
            "筆下驅古風，直趣聖所存。",
            "山子逐雷電，安肯服短轅。",
            "便將决渤澥，出手洗乾坤。",
            "文章竟誤身，大議誰周爰。",
            "捽首下牢獄，殗殗如孤豚。",
            "法吏使除籍，其過祗一飱。",
            "賓朋四散逐，投竄向僻藩。",
            "九虎口牙惡，便欲膏其蹯。",
            "上賴天子明，不使鉗且髠。",
            "此身自流浪，豈能濟元元。",
            "天下無所歸，泛舟旅江邨。",
            "春雨看秧稻，落日自灌園。",
            "殊鄉寡朋友，孰辨石與琨。",
            "卷藏經濟術，强談奉狙猿。",
            "閒困尚有待，不忍沈湘沅。",
            "大暑晝閉戶，一徑惡草緐。",
            "出嫌烏啅噪，行見蛇蜿蜒。",
            "蠹書徒盈篋，濁醪徒盈樽。",
            "談笑誰可共，道義孰與敦。",
            "終日對稚立，千里遠弟昆。",
            "此心既無用，不寢徒自煩。",
            "況茲晝景長，但厭枕簟溫。",
            "北窗無纖風，返見赤日痕。",
            "流光何輝赫，獨不照覆盆。",
            "會當破氛祲，血吻叫帝閽。",
            "爛爾正國典，曠然滌羣寃。",
            "姦讒囚大幽，上壓九崑崙。",
            "賢路自肅爽，朝政不復渾。",
            "萬物宇宙間，共被陽和恩。"
        ],
        "title": "夏熱晝寢感詠",
        "id": "8dc1a7b7-09c3-4fa5-874b-1d5967927e1d"
    },
    {
        "author": "蘇舜欽",
        "paragraphs": [
            "前年子漸死，予哭大江頭。",
            "今年師魯死，予方旅長洲。",
            "初聞尚疑惑，涕淚已不收。",
            "舉杯欲向口，荆棘生咽喉。",
            "憶初定交時，後前穆與歐。",
            "君顔白如霜，君語清如流。",
            "予年又甚少，學古眾所羞。",
            "君欲舉拔萃，聲耦日抉搜。",
            "不鄙吾學異，推尊謂前修。",
            "今踰二十年，迹遠心甚稠。",
            "後會國南門，夜談雪滿樓。",
            "青燈照素髮，酒闌氣益遒。",
            "昨君握兵柄，節制關外侯。",
            "予才入冊府，俄作中都囚。",
            "飛章立辨雪，危言動前旒。",
            "時雖不見省，凜凜壓眾媮。",
            "旋聞君下獄，六月送渭州。",
            "渭州舊治所，昔擁萬貔貅。",
            "堂中坐玉帳，堂下森蛇矛。",
            "令嚴山石裂，恩煦春色浮。",
            "釁生無根芽，眾言起愆尤。",
            "返來入狴犴，吏對安可酬。",
            "法官巧追拍，刺骨不肯抽。",
            "削秩貶漢東，驅迫日置郵。",
            "窮途無一簪，百口誰相賙。",
            "諸子繼死亡，清血漬兩眸。",
            "貿然幾喪明，憤苦結不瘳。",
            "君性本剛峭，安可小屈柔。",
            "暴罹此冤辱，苟活何所求。",
            "人間不見容，不若地下遊。",
            "又疑天憎善，專與惡報仇。",
            "二堅潛膏肓，眾鬼來揶揄。",
            "棄局奔南陽，後事得所投。",
            "心膽尚卓犖，精明已彌留。",
            "生平經緯才，蕭瑟掩一丘。",
            "青天自茫茫，長夜何悠悠。",
            "萬物孰不死，死常在嚴秋。",
            "君齒方盛壯，眾期樹風猷。",
            "二邊方橫猾，四海皆瘡疣。",
            "斯時忽云亡，孰爲朝廷憂。",
            "予方編吳氓，日自親鉏耰。",
            "無緣匍匐救，兀兀空悲愁。",
            "時思莊生言，所樂唯髑髏。",
            "物理不可詰，此說誠最優。"
        ],
        "title": "哭師魯",
        "id": "e886c19a-f4b5-4285-aa80-83814cd3882e"
    },
    {
        "author": "蘇舜欽",
        "paragraphs": [
            "一氣破散萬事起，獨有篆籀含其真。",
            "周鼓秦山壞已久，下至唐室始有人。",
            "宗臣轉注得天法，質雖渾厚氣乃振。",
            "人間所存十數處，豐疎異體世共珍。",
            "其中琅邪石泉記，比之他法殊不倫。",
            "鐵鎖關連玉鉤壯，曲處力可持萬鈞。",
            "復疑蛟虯植爪角，隱入翠壁蟠未伸。",
            "近來欲眼苦不賞，惟有風月時相親。",
            "紫微仙人謫此守，此地勝絕舊喜聞。",
            "公餘往觀領賓從，獵獵畫隼摇青春。",
            "遠休車騎步泉側，酌泉愛篆移朝昏。",
            "揮弄潺湲玩點畫，情通恍惚疑前身。",
            "作詩緘本遠相寄，邀我共賦意甚勤。",
            "昨承見教久閣筆，壓以大句尤難文。",
            "高風勝事日傾倒，安得身寄西飛雲。"
        ],
        "title": "和永叔琅邪山庶子泉陽冰石篆詩",
        "id": "38cd9d83-1641-483b-963b-8921f1627e05"
    },
    {
        "author": "蘇舜欽",
        "paragraphs": [
            "廢官旅吳門，迹與世俗掃。",
            "構亭滄浪間，筑室喬樹杪。",
            "窮徑交聖賢，放意狎魚鳥。",
            "志氣內自充，藜藿日亦飽。",
            "不圖名利場，有士同所好。",
            "南閩章其氏，傅名字傳道。",
            "清晨闖予門，疎爽見姿表。",
            "大篇隨自出，爛熳風力老。",
            "安敢當所褒，讀之俗驚倒。",
            "開軒延與語，指亦有深到。",
            "半生蹋京塵，識子恨不早。",
            "扶疎珊瑚枝，本不自雕巧。",
            "當珍玉府中，何故委衰草。",
            "秋風還故鄉，無或歎枯槁。",
            "貴富烏足論，令名當自保。"
        ],
        "title": "答章傅",
        "id": "0529c73a-088f-42a1-9fc9-d24103f268e3"
    },
    {
        "author": "蘇舜欽",
        "paragraphs": [
            "上春遊南峯，出自閶扉西。",
            "崎嶇緣田塍，時又涉狹磎。",
            "午初至峯下，先讀爛古碑。",
            "僧廬頗新鮮，丹青見朝曦。",
            "云昔支公居，石迹有馬蹄。",
            "踰嶺到天平，上觀石屋危。",
            "蒼壁瀉白泉，對之已忘疲。",
            "西巖列窗戶，玲瓏漏斜暉。",
            "嵌然似餖飣，人力安可施。",
            "朝餐下木瀆，市物俗所宜。",
            "琴臺昔嘗遊，回首憶舊題。",
            "南向又渡嶺，盤屈麋鹿蹊。",
            "摺身趨寶華，未到聞法鼙。",
            "松間見廣路，平如隱金鎚。",
            "寺壓兩山脚，三面張屏幃。",
            "夜闌宿虛堂，清甚無夢思。",
            "西南登堯峯，俗云堯所基。",
            "洪川不能沒，上有萬眾棲。",
            "中道舍籃輿，從者亦汗衣。",
            "關陸巧步趨，健馬莫可追。",
            "自傷幹軀大，兩股酸不隨。",
            "巖雨灑磴滑，惟賴枯筇支。",
            "四顧物象殊，雖困强自持。",
            "竹木互支撐，小閣架險梯。",
            "凌晨過橫山，蹴蹋雲霞低。",
            "身如插翅翼，下見鴻鵠卑。",
            "却視眾壑林，密若薺麥齊。",
            "童童或行列，改春發綠翠姿。",
            "一方紺碧瓦，樓殿貼地飛。",
            "右顧萬頃湖，東與天相迷。",
            "日炙白煙開，風驅銀山移。",
            "旁過折腰塔，鐵輪盡顛墮。",
            "近爲震霆拔，火烈瓦甓糜。",
            "未知天之意，摧此將何爲。",
            "迤邐瞰薦福，愛此路側池。",
            "清無一點塵，蝦魚潛琉璃。",
            "寶積仰修竹，整如翠羽旗。",
            "稜伽屋老朽，舊聞傳者非。",
            "北渡千丈橋，柱裊闌傾敧。",
            "攬衣俯而趨，愁爲溪風吹。",
            "遇勝輒自留，仰嘯巾屢遺。",
            "永言喜謔浪，把酒先嘻嘻。",
            "子履閱奇怪，瞪視惟嗟咨。",
            "及還城中居，城人殊未知。",
            "自疑身被留，蹔此夢寐歸。",
            "紛然著鄙事，奔走爭自私。",
            "向者却是夢，反復又自疑。",
            "神明日夜往，內顧行者尸。",
            "何由擺塵坌，榮辱兩莫期。",
            "清泉與白雲，終老得自怡。"
        ],
        "title": "遊山",
        "id": "62cb9885-5a66-4990-aea5-df9e60cdca59"
    },
    {
        "author": "蘇舜欽",
        "paragraphs": [
            "九河巨流凍長山，山高微黯石色頑。",
            "沙籠如煙吐朱灣，中天撾鼓雲垂關。",
            "壺炙不溫乳烏死，城上琴聲愁九子。",
            "羅暮翻風花滿波，玉麈灑窗濕明綺。",
            "獸角消紅犀鳳乾，縷生篆字香盤盤。",
            "坐聆翰音拂南極，馳念疆場中已酸。",
            "欲决沈雲叫陰帝，虜滅不使天下寒。"
        ],
        "title": "寒夜",
        "id": "27b24d85-924e-4868-ac15-bcd65e77a606"
    },
    {
        "author": "蘇舜欽",
        "paragraphs": [
            "賤生罹兇喪，日與死亡逼。",
            "羈孤困猜嫌，動步畏蛇蜮。",
            "之子脫俗情，平生未相識。",
            "足繭千里來，顧我喜顔色。",
            "衣裘風霜凋，顔髮塵土蝕。",
            "開席揖之坐，意勤語腷塞。",
            "徐徐動辭氣，突兀露胸臆。",
            "紺囊出文章，發覆見寶璧。",
            "自羞無所有，曷以報相德。",
            "告行東風前，花草正狼籍。",
            "又無一尊酒，澆沃慰遠客。",
            "扁舟下長淮，企立空歎息。"
        ],
        "title": "送施秀才",
        "id": "5566eccd-9f9a-4c64-b0d5-629cc3caacb3"
    },
    {
        "author": "蘇舜欽",
        "paragraphs": [
            "人在天壤間，共爲氣軀逐。",
            "歲月自崩奔，冉冉若轉轂。",
            "榮樂隨雲煙，凋零共草木。",
            "亨屯固常物，達者安可速。",
            "奈何此軀骸，未免混世俗。",
            "前年奔大兇，況復墮手足。",
            "零丁旅山陽，逐熟聚衰族。",
            "相逢眼盡白，閉戶甘退縮。",
            "左丞鎮景亳，相去路重復。",
            "數遣令子來，十里弔荼毒。",
            "子華勇此行，東下甚匍匐。",
            "入門未及言，相向且慟哭。",
            "嗟我顔色枯，鬚蒼鬢又禿。",
            "相別始踰年，世事何反覆。",
            "晤言出世表，但覺白日速。",
            "勘書春雨靜，煮藥夜火續。",
            "襟懷兩澄澹，炯炯抱明玉。",
            "時苦外物喧，又嗟別期促。",
            "和風送歸帆，盎動淮氣綠。",
            "早寄別後篇，微吟慰孤獨。"
        ],
        "title": "送韓三子華還家",
        "id": "26d841ae-c4ad-46fe-b649-6f1fe8a19b04"
    },
    {
        "author": "蘇舜欽",
        "paragraphs": [
            "沈沈滄淮口，植木限眾流。",
            "啟閉固有時，出納千萬舟。",
            "眷予懷抱昏，羈別相牽鉤。",
            "觀此巨派注，頗覺滯悶瘳。",
            "喧豗怒霆起，始駭久不收。",
            "既前目眩轉，足縮不敢留。",
            "朔雪下噴薄，散爲白霧浮。",
            "上懸赤油幕，旁斷縹玉旒。",
            "恐激地軸轉，人有魚鼈憂。",
            "驚嗟勢力壯，孰謂此物柔。",
            "吾思作至監，實以處上游。",
            "又欲接之口，沃蕩胸中愁。",
            "俄然漸枯涸，哮爾空泥溝。",
            "渟滀既因人，開洩豈自由。",
            "立間見底裏，咄哉爲爾羞。"
        ],
        "title": "觀放牐",
        "id": "f74ec21d-e831-44d8-b196-d1c48e3390cb"
    },
    {
        "author": "蘇舜欽",
        "paragraphs": [
            "孤峯湧滄江，突兀臺殿積。",
            "驚波四面起，日夜走霹靂。",
            "陰壑滀風雲，陽厓產金碧。",
            "離披萬年樹，根抱太古石。",
            "修廊圍峻閣，窈窕壓山脊。",
            "寶像浮海來，珠纓冷光滴。",
            "叩闌見黿鼉，揚首意自得。",
            "偃蹇互出沒，日此飽餘食。",
            "又有翠羽禽，羣飛喜賓客。",
            "口銜紺蔕花，近我若相識。",
            "開軒心曠絕，上下無異色。",
            "氣象特清壯，所覽輒快適。",
            "予心本高灑，誤爲塵土隔。",
            "不知人間世，有此物外迹。",
            "落日將登舟，低回空自惜。"
        ],
        "title": "金山寺",
        "id": "ba5e125e-92fd-4ae2-a8bc-ebf8ac7ee717"
    },
    {
        "author": "蘇舜欽",
        "paragraphs": [
            "紺油幙見黄金鉤，貝璣磊落澄不流。",
            "紛紛媚影動波上，的的遠勢橫沙頭。",
            "前山漸昏漁唱息，唯有疎葦吟窮秋。",
            "予方弭檝對此景，時欲乘興長夜遊。",
            "青蛾蕩槳忽遠至，雖有雅約猶嚬羞。",
            "綵舟鮮明四窗闢，蘭酎辛滑嘉賓留。",
            "歌餘清冽貫眾耳，笑動姿采生香㡚。",
            "玉盤膾鱸光一色，飣簇殽核隨所搜。",
            "河斜參倒氣逾治，我起飲子子必酬。",
            "共知此會不易得，邂逅得此難再求。",
            "區區才知自勞役，擾擾塵俗多悲憂。",
            "已醉更歌更起舞，明日分散空離愁。"
        ],
        "title": "九月五日夜出盤門泊於湖間偶成密會坐上書吳黄尉",
        "id": "0e170a59-9a89-49d6-95a1-3877b5e67859"
    },
    {
        "author": "蘇舜欽",
        "paragraphs": [
            "濯濯桂枝郎，尉邑上攜李。",
            "青衫未足榮，蘭衣應自喜。",
            "威聲入萑蒲，吟思發山水。",
            "美才仕云初，令聞當日起。"
        ],
        "title": "送張統尉嘉禾",
        "id": "1e5e9c71-6016-45ec-aff1-6d4069670c12"
    },
    {
        "author": "蘇舜欽",
        "paragraphs": [
            "新秋積雨後，夜聞蚯蚓聲。",
            "似爭絡緯緐，不讓蟋蟀清。",
            "嗟爾微陋物，身與土壤并。",
            "藐然本無心，天時使之鳴。",
            "空庭雜槀木，亦能感人情。",
            "老蛟蟄污泥，寂默不自驚。",
            "一旦走霹靂，飛雨洗八紘。",
            "幽蟠孰可聞，自有濟物誠。",
            "歲若弗大旱，此志豈妄行。"
        ],
        "title": "秋夜",
        "id": "6f94814a-4c0d-4605-9cb6-dc4e6b99db3f"
    },
    {
        "author": "蘇舜欽",
        "paragraphs": [
            "君家有虛亭，跨澗復面山。",
            "泉聲碎環玦，清繞窗戶間。",
            "潛鱗俯自釣，佳樹坐可攀。",
            "我思醉其上，與子開塵顔。",
            "微吟對一枰，放此白日閒。"
        ],
        "title": "寄題周源家亭",
        "id": "95a8595f-4d1a-4149-92bf-21099ff134f0"
    },
    {
        "author": "蘇舜欽",
        "paragraphs": [
            "修水崩騰落雲端，傾入羣山自縈轉。",
            "山回水抱三百里，邑號西安俯千磵。",
            "四時夾磵花濛濛，數步行人不相見。",
            "但聞千珂萬馬橫陣來，石激驚湍自相濺。",
            "忽然瀰漫爲平川，遠近人家壓清淺。",
            "其間有亭號佚老，山水之間爲勝選。",
            "黄氏有子樂其親，締葺之勤由富善。",
            "蓋憂高年厭家事，力營此地欲自遣。",
            "親意雖知風物嘉，豈若有子常在眼。",
            "君胡飄飄事遠遊，手龜面黎兩足趼。",
            "故鄉不到已踰年，又非跼蹐牽仕宦。",
            "何如輕舟早還家，日對白雲奉遊宴。"
        ],
        "title": "黄雍於西安修水之側起佚老亭以奉親",
        "id": "9e1ce822-55a3-4379-b0d8-7fde5f754e6f"
    },
    {
        "author": "蘇舜欽",
        "paragraphs": [
            "東風摇江波，碧草日夜芳。",
            "藹藹春物歸，遊子思故鄉。",
            "黄生士林華，志業收精剛。",
            "步虎南山隈，氣立人獸旁。",
            "不步受羈轡，但欲插翅翔。",
            "顧亦念所親，歸心劇風檣。",
            "想當舍檝初，喜氣充門牆。",
            "晨昏奉顔色，以時薦豆觴。",
            "雖享萬鍾祿，此樂不可償。",
            "予家白日下，偶來戀滄浪。",
            "因君江上別，撩我歸興長。"
        ],
        "title": "送黄莘還家",
        "id": "82606e54-865a-4af5-9c6f-aa31163430f6"
    },
    {
        "author": "蘇舜欽",
        "paragraphs": [
            "滁州信至詫雙石，云初得自菱水濱。",
            "長篇稱夸語險絕，欲使來者不復言。",
            "畫圖突兀亦頗怪，張之屋壁驚心魂。",
            "麒麟才生頭角異，混沌雖死竅鑿存。",
            "琅邪之郡偏且僻，得石固可駭眾觀。",
            "予嘗飛帆入震澤，窮探異境登龜黿。",
            "居民百戶石爲業，日夜采琢山不貧。",
            "山前森列戰白浪，猶似萬百鐵馬羣。",
            "雨昏浪打歲月古，千株萬穴僵復奔。",
            "自嗟才力本衰弱，安敢抵敵爲之文。",
            "況茲出產極易致，鄉俗見慣不甚尊。",
            "彼以至少合貴重，胡爲久棄如隱淪。",
            "偶逢積識見獎拔，眾目今乃稱奇珍。",
            "百人擁持大車載，城市觀走風濤翻。",
            "立於新亭面幽谷，共爲澡刷泥沙痕。",
            "凉泉下照嘉樹陰，翠影澄澹留煙雲。",
            "褒以篇章繪縑素，積歲汨沒一旦伸。",
            "苟非高賢獨賞激，終古棄卧於窮津。",
            "世人愛憎逐興廢，使我吟歎傷精神。"
        ],
        "title": "和菱磎石歌",
        "id": "a76e93d2-72c9-4569-bc42-b13f676bbc3e"
    },
    {
        "author": "蘇舜欽",
        "paragraphs": [
            "此邑有頂山，下潛子母虯。",
            "其子去爲雨，以救鄉人憂。",
            "前擘窮峯開，化出百丈湫。",
            "後因號破山，致祠獻庶羞。",
            "歲來省其母，風雹六月秋。",
            "煙雲騰蹋去，不復經月留。",
            "邑民賴其靈，雖旱歲有收。",
            "因成兩佛宇，幽邃號勝遊。",
            "磵泉走鸞車，松桂擁石樓。",
            "夜堂人噤滲，陰壁風颼飀。",
            "近年返暴雨，頗亦傷田疇。",
            "老農務祈禱，梵唄日不休。",
            "常爲釋徒利，乃作生民讎。",
            "嗚呼二虯者，其說何悠悠。"
        ],
        "title": "頂破二山詩",
        "id": "ff504959-c845-4efb-809a-f1e733adb361"
    },
    {
        "author": "蘇舜欽",
        "paragraphs": [
            "日月行上天，下照萬物根。",
            "向之生榮背則死，故爲萬物生死門。",
            "東西兩交征，晝夜不蹔停。",
            "胡爲虢山石，留此皎月痕常存。",
            "桂樹散疎陰，有若圖畫成。",
            "永叔得之不能曉，作歌使我窮其原。",
            "或疑月入此石中，分此二曜三處明。",
            "或云蟾兔好溪山，逃遁出月不可關。",
            "浮波穴石恣所樂，嫦娥孤坐初不覺。",
            "玉杵夜無聲，無物來擣藥。",
            "嫦娥驚推輪，下天自尋捉。",
            "繞地掀江蹋山岳，二物驚奔不復見。",
            "留此玉輪之迹在青壁，風雨不可剝。",
            "此說亦詭異，予知未精確。",
            "物有無情自相感，不間幽微與高邈。",
            "老蚌向月月降胎，海犀望星星入角。",
            "彤霞爍石變靈砂，白虹貫巖生美璞。",
            "此乃西山石，久爲月照著。",
            "歲久光不滅，遂有團團月。",
            "寒輝籠籠出輕霧，坐對不復嗟殘缺。",
            "蝦蟇縱汝惡觜吻，可能食此清光沒。",
            "玉川子若在，見必喜不徹。",
            "此雖隱石中，時有靈光發。",
            "土怪山鬼不敢近，照之僵仆肝腦裂。",
            "有如君上明，下燭萬類無遁形，光豔百世無虧盈。"
        ],
        "title": "永叔石月屏圖",
        "id": "01d136f1-8732-4d75-ae33-3ae9868cf15e"
    },
    {
        "author": "蘇舜欽",
        "paragraphs": [
            "雙塔老師古突兀，索我瑶琴一揮拂。",
            "風吹仙籟下虛空，滿坐沈沈竦毛骨。",
            "按抑不知聲在指，指自不知心所起。",
            "節奏可盡韻可收，時於疎澹之中寄深意。",
            "意深味薄我獨知，陶然直到羲皇世。",
            "曲終瞑目師不言，忽言昔常奉至尊。",
            "祥符天子政多暇，詔求絕藝傳中閽。",
            "紫宸仗退霜日紅，隨鞭入對蓬萊宮。",
            "平戎一弄沃舜聰，貂璫壁立亦動容。",
            "紫蘭之袍出禁府，聲華一日千門通。",
            "今來老病卧澤國，賞音不遇前事空。",
            "一雙玉鶴天上飛，人間但見枯死桐。",
            "幸逢寶器愜心手，因聲感舊涕灑胸。",
            "顧我踟躕不忍去，將行更欲留悲風。"
        ],
        "title": "演化琴德素高昔嘗供奉先帝聞予所藏寶琴而揮弄不忍去因爲作歌以寫其意云",
        "id": "6242ee25-067c-46d9-8aa9-bbddf2cc5f92"
    },
    {
        "author": "蘇舜欽",
        "paragraphs": [
            "新安道中物色佳，山昏雲澹晚雨斜。",
            "眼看好景嬾下馬，心隨流水先還家。",
            "步頭浴鳧暖出沒，石側老松寒交加。",
            "懷君覽古意萬狀，獨轉澗口吟幽花。"
        ],
        "title": "寄王幾道同年",
        "id": "511f69b1-497f-45a0-b9b8-fb7290909c15"
    },
    {
        "author": "蘇舜欽",
        "paragraphs": [
            "白石太古水，蒼厓六月冰。",
            "昏明咫尺變，身世逗留增。",
            "橋與飛霞亂，人間獨鳥升。",
            "風泉冷相搏，樓閣暮逾澄。",
            "反覆青冥上，躋攀赤日稜。",
            "唄音充別壑，塔影弔寒藤。",
            "仙掌挂太一，佛壇依古層。",
            "巖喧聞鬭虎，臺靜下饑鷹。",
            "晴檻通年雨，濃蘿四面罾。",
            "日光平午見，霧氣半天蒸。",
            "潭碧寒疑裂，鐘清遠自凝。",
            "陽陂冬聚筍，陰壁夏垂繒。",
            "有客饒佳思，高吟出遠凭。",
            "雄心翻青裏，遠目著軒騰。",
            "岑寂來清夜，沈冥接定僧。",
            "宿猿深更杳，落木靜相仍。",
            "松竹高無奈，煙嵐翠不勝。",
            "甘酸收脫實，坳隩布清塍。",
            "北野才沈著，南天更勃興。",
            "恣睢超一氣，黤黕起孤鵬。",
            "並澗寒堪摘，看雲重欲崩。",
            "行中向背失，呼處下高應。",
            "庭樹巢金爵，樵兒弄玉繩。",
            "斷香浮缺月，古像守昏燈。",
            "乳管明相照，莎髯綠自矜。",
            "深疑嘯神物，㩻欲敵殽陵。",
            "俯仰孤心撓，回翔百感登。",
            "畫圖風動壁，詩句涕霑膺。",
            "歲月看流矢，心腸劇斷絙。",
            "追攀初有象，悲憤遂相乘。",
            "故賞知無遁，遺靈若此憑。",
            "依然忍回首，愁絕下崚嶒。"
        ],
        "title": "丙子仲冬紫閣寺聯句",
        "id": "8dc0d74d-ff18-431d-809f-a8c85733f6ee"
    },
    {
        "author": "蘇舜欽",
        "paragraphs": [
            "痛矣真源喪，紛紜物象來。",
            "水輪今若此，此事亦宜哉。",
            "上下車交輻，周旋斗轉魁。",
            "咸淵日微墮，仙窟月初開。",
            "旁柅從爲用，垂絙重亦回。",
            "枘多初不曉，機密暗相該。",
            "圃外滄浪洩，庭間霹靂摧。",
            "玉飛千仞表，纓挂九泉隈。",
            "翻覆殊難定，牽連巧自媒。",
            "建瓴今比速，抱甕此相哀。",
            "平眡曾無覺，深窺遂可猜。",
            "團團釋子壁，軋軋雁王臺。",
            "解見陶埏運，寧觀將轂推。",
            "造端原有發，汲用始知材。",
            "本異道家意，定遭怡士咍。",
            "轉圓非雅具，欹器有深災。",
            "持滿忘前監，相傾自下催。",
            "流風無以復，視此一裴回。"
        ],
        "title": "水輪聯句",
        "id": "6293251f-50cc-487d-b0e7-51a6bc5e4770"
    },
    {
        "author": "蘇舜欽",
        "paragraphs": [
            "踴甓皇都壯，盤基紫宙雄。",
            "山河供遠目，簷戶發高風。",
            "梯險三休上，輪開一氣中。",
            "門當谷子午，影落陌西東。",
            "韻鐸翻天籟，危觚駐夕紅。",
            "仙聆悲下俗，仰面識長空。",
            "絕若神擠至，深疑壑暗通。",
            "人寰如蟻垤，身世甚秋蓬。",
            "歎息興亡地，沈吟製作工。",
            "清思抱明月，狂欲把飛鴻。",
            "去矣登臨興，巍乎是造化功。",
            "凉襟當爽塏，幽意入鴻濛。",
            "頭角峯如揖，丹青樹不同。",
            "城郭回迤邐，閣殿失穹隆。",
            "可使孤懷放，胡爲萬恨然。",
            "何當得壯士，提取出塵籠。"
        ],
        "title": "薦福塔聯句",
        "id": "f2393a8b-b1df-4a56-ae3f-e494f44d18d4"
    },
    {
        "author": "蘇舜欽",
        "paragraphs": [
            "有客自遠方，來以二字說。",
            "穆子病疾初，家事巨細缺。",
            "鄰人苦其求，醫師久以决。",
            "案杯小大空，布被旁午裂。",
            "餘喘尚能鼓，老憤知已結。",
            "目凄望羊泓，髭斷反蝟茁。",
            "憂酸繫餘生，嗥嘑留永訣。",
            "語妻後日計，書策未可徹。",
            "教子勤誦讀，時命不復說。",
            "吾屬何流離，眾人方草竊。",
            "凌子久道路，十口著羈紲。",
            "拾稆重江間，正值大饑節。",
            "既無裹飯交，疾走繼粗糲。",
            "又無執飲人，及時沃枯竭。",
            "惜哉損天命，痛焉在親絰。",
            "帝胡生爾身，世復稱其傑。",
            "胸伏氣萬丈，腸貯怨百折。",
            "艱難汨風波，顦顇墮霜雪。",
            "久僕勤龍鍾，弱女癡蹩躠。",
            "文隨寒餓空，道與煙燄滅。",
            "魂兮竟何歸，去矣不得別。",
            "中府豈無財，莫濟醫藥切。",
            "太倉豈無粟，莫解腹腸熱。",
            "天子聖在上，海內清欲澈。",
            "伊人胡不官，既死安得活。",
            "朝青與暮紫，神喜天不軋。",
            "昂車與怒馬，門滿道不絕。",
            "之子苟閒廁，斯民迺饕餮。",
            "高亢世弗親，方嚴鬼所掣。",
            "敢言才足珍，寧免否來齧。",
            "思潛淚輒抽，慘舊面成耋。",
            "舉目此牢落，側身今鄙媟。",
            "箴言耳空虛，險論口卼臲。",
            "作詩告石梁，聊以慰寒骨。"
        ],
        "title": "悲二子聯句",
        "id": "97b893af-2575-4546-8d33-5c50a4c532ff"
    },
    {
        "author": "蘇舜欽",
        "paragraphs": [
            "大荒孟冬月，末旬高舂時。",
            "日腹昏盲倀，風口鳴嗚咿。",
            "萬靈困陰戚，百植嗟陽衰。",
            "濃寒有勝氣，天凍無敗期。",
            "六指忽摇拽，羣蹠初奔馳。",
            "丸銅落蟾吻，始異張渾儀。",
            "列宿犯天紀，預念漢志辭。",
            "民甍函鼓舞，禁堞强崩離。",
            "坐駭市聲死，立怖人足踦。",
            "坦途重車僨，急傳壯馬敧。",
            "陵阜動撫手，礫塊當揚箕。",
            "停污有亂浪，僵木無靜枝。",
            "眾喙不敢息，沓嶂驚欲飛。",
            "踊塔撼鐸碎，安流蕩舟疲。",
            "倒壺喪午漏，顛巢駭眠鴟。",
            "居人眩眸子，行客勞髑兒。",
            "南北頓儵忽，西東播戎夷。",
            "四鎮一毛重，百川寸涔微。",
            "斗藪不如大，軒幹主者誰。",
            "共工豈復怒，富嫗安得爲。",
            "寧無折軸患，頓易崩山悲。",
            "眾蟄不安土，羣毛難麗皮。",
            "驚者去靡所，仆或如見擠。",
            "轟雷下檐瓦，決玉傾倉粢。",
            "雙顛太室吻，四躍宸庭螭。",
            "萬宇變旋室，百城如轉機。",
            "念此大災患，必由政瑕疵。",
            "勝社勇厥氣，孤陽病其威。",
            "傳是下乘上，亦曰尊屈卑。",
            "夫惟至靜者，猶不可保之。",
            "況乃易動物，何以能自持。",
            "高者恐顛墜，下者當鎮綏。",
            "天戒豈得慢，肉食宜自思。",
            "變省孽可息，損降禍可違。",
            "願進小臣語，兼爲丹扆規。",
            "偉哉聰明主，忽遺地動詩。"
        ],
        "title": "地動聯句",
        "id": "b04439c7-72d0-4234-a58f-c2037717f2cf"
    },
    {
        "author": "蘇舜欽",
        "paragraphs": [
            "陰霜策策風呼虓，羌賊膽開兇燄豪。",
            "赤膠脆折乳馬健，漢野秋穟黄雲高。",
            "驅先老尩伏壯黠，裹以山壑鬼莫招。",
            "烽臺屹屹百丈起，但報平安摇桔槹。",
            "喜聞羸師入吾地，主將踴躍士惰驕。",
            "神鋒前揮擁勝勢，橫陣立敵俱奔逃。",
            "不知餌牽落檻穽，一麾發伏如驚飆。",
            "重圍八面鳥難度，相顧無路惟青霄。",
            "地形窄束甲刺骨，眥裂不復能相鏖。",
            "棄兵衮衮今不殺，部曲易主無纖囂。",
            "慟哭皇天未厭禍，空同無色勁氣消。",
            "狂童得志賤物命，隴上盤馬爲嬉遨。",
            "蒼皇林間健兒婦，翦紙瀝酒呼嗸嗸。",
            "將軍疾趨占葬地，年年載柩爭咸崤。",
            "朝廷不惜好官爵，絳蠟刻印埋蓬蒿。",
            "三公悲吟困數敗，車上輕重如鴻毛。",
            "白衣壯士氣塞腹，憤勇不忍羞本朝。",
            "重瞳三顧可易得，亮輩本亦生吾曹。",
            "窮居哀勞厭咄咄，歲月奔激朱顔凋。",
            "當年請行大明下，今日頹墮思南巢。",
            "陽羨溪光逗蒼玉，尺半健鯽煙中跳。",
            "便欲買田學秧稻，不復與世爭錙毫。",
            "奈何三世奉恩澤，肯以軀命辭枯焦。",
            "以知出處繫大義，一飯四顧情如燒。",
            "賀蘭磨劍河飲馬，頸繫此賊期崇朝。",
            "歸來天下解倒掛，玉色藹藹宸歡饒。",
            "筆傾江河紙雲霧，歎傾天業包陶姚。"
        ],
        "title": "瓦亭聯句",
        "id": "0f6817e6-5741-4d8a-873c-e767071c6f01"
    },
    {
        "author": "蘇舜欽",
        "paragraphs": [
            "江淮經歲旱，春暮忽然雨。",
            "亂點踰廣津，散灑入原土。",
            "萬物氣稍蘇，厲妖莫能聚。",
            "羣山洗故塵，紫翠坐可數。",
            "昏如籠纖紗，媚若隱紺縷。",
            "碧瓦南崦中，重疊出迥覩。",
            "扁舟凌空飛，白鳥入煙舞。",
            "遥林動新滋，顔色若可取。",
            "碧草弄微芳，低昂欲來語。",
            "緐聲過沙頭，上下謳啞櫓。",
            "濃澹新畫成，快愜久病愈。",
            "念此時多虞，豈得歲少阻。",
            "焦心閔疲農，虛口待香稌。",
            "縣吏事兇貪，氣若解縛虎。",
            "惟於縱誅斂，乃能奮怒武。",
            "青天雖云明，疑不照艱苦。",
            "此時忽霶霈，知有神物主。",
            "不然諸蒼生，性命委草莽。",
            "本蹷邦豈寧，皮去毛安附。",
            "歌此告巨公，行當視前古。"
        ],
        "title": "淮上喜雨聯句",
        "id": "91d83011-bcea-4714-9047-22ba61a6f027"
    },
    {
        "author": "蘇舜欽",
        "paragraphs": [
            "八月銀河好，天高夜自明。",
            "樓臺通迥意，風露得餘清。",
            "幾爲浮雲亂，都宜小雨晴。",
            "離人强回首，耿耿邈無情。"
        ],
        "title": "和石曼卿明河詠",
        "id": "5f75c94e-3b68-4429-8043-ac30b0933389"
    },
    {
        "author": "蘇舜欽",
        "paragraphs": [
            "憶向江東太守園，猗猗甘樹蔽前軒。",
            "風摇玉蕊霏微落，霜發金衣委墜緐。",
            "枕畔冷香通醉夢，齒邊餘味滌吟魂。",
            "天彭路遠無因得，猶賴君心記舊恩。"
        ],
        "title": "師黯以彭甘五子爲寄因懷四明園中此果甚多偶成長句以爲謝",
        "id": "54229deb-efc4-4176-b355-70740ded9c78"
    },
    {
        "author": "蘇舜欽",
        "paragraphs": [
            "洛陽宮殿鬰嵯峨，千古榮華逐逝波。",
            "別殿秋高風淅瀝，後園春老樹婆娑。",
            "露凝碧瓦寒光滿，日轉觚稜暖豔多。",
            "早晚金輿此遊幸，鳳樓前後看山河。"
        ],
        "title": "遊洛中內",
        "id": "396bef12-6111-4ad8-89fa-f3338105256c"
    },
    {
        "author": "蘇舜欽",
        "paragraphs": [
            "維帝私明哲，遥遥世可論。",
            "風流擅南國，文采續高門。",
            "才美趨賢路，名雄出帝閽。",
            "雍容初入幕，烜赫已開藩。",
            "黠吏腹心潰，疲民襦袴溫。",
            "讞刑曾攬轡，按俗亦飛軒。",
            "倚注宸襟切，淹回物論喧。",
            "朔區官益峻，憲府望彌尊。",
            "除弊朝之急，于時孰肯言。",
            "議高心不撓，補外眾爲冤。",
            "西雍新恩重，中臺故事存。",
            "政行殊有體，化洽密無痕。",
            "尺詔來丹扆，雙符換太原。",
            "具裝明晚野，大旆卷朝暾。",
            "惠愛留關輔，風威入塞垣。",
            "安車行急召，想望慰元元。"
        ],
        "title": "送杜密學赴并州",
        "id": "4835bd7d-23ec-4f37-8974-6091ba26fd44"
    },
    {
        "author": "蘇舜欽",
        "paragraphs": [
            "幾年塵土客京華，一日春乘犯斗槎。",
            "夢好夜歸全蜀道，眼明朝宴上林花。",
            "白頭佐邑非爲晚，藍綬還鄉亦可誇。",
            "況有雄圖看悟主，莫傷孤宦向天涯。"
        ],
        "title": "送家靜及第後赴官清水",
        "id": "92d54d32-887c-4057-94fa-4221ab976cd3"
    },
    {
        "author": "蘇舜欽",
        "paragraphs": [
            "區區黠虜敢狂呼，遣使峨冠謁上都。",
            "輒出封章辭國命，妄傳聲勢困軍須。",
            "閉之塞漠爲良策，啖以民膏是失圖。",
            "淳俗易摇無自撓，每聞流議一長吁。"
        ],
        "title": "串夷",
        "id": "2a8fa4ed-cb7b-4926-86b2-6234c54e2725"
    },
    {
        "author": "蘇舜欽",
        "paragraphs": [
            "虛堂吏事稀，吟卧欲忘機。",
            "窗靜蜂迷出，簾輕燕誤飛。",
            "煩心傾晚簟，倦體快風衣。",
            "更想霜雲外，同君看翠微。"
        ],
        "title": "靜勝堂夏日呈王尉",
        "id": "04570565-f2dc-4ab7-a9ec-1745212a7493"
    },
    {
        "author": "蘇舜欽",
        "paragraphs": [
            "人云之子賢，文采出巴川。",
            "失意聲名在，還愛歲月遷。",
            "離懷春色裏，歸路夕陽邊。",
            "無廢青箱學，窮愁古亦然。"
        ],
        "title": "黎生下第還鄉",
        "id": "e62c89a3-8b35-4527-b40d-f0ac18928de4"
    },
    {
        "author": "蘇舜欽",
        "paragraphs": [
            "人言春雨好，更好晚來晴。",
            "樹色通簾翠，烟姿著物明。",
            "得泥初燕喜，避弋去鴻輕。",
            "誰見危欄外，斜陽盡眼平。"
        ],
        "title": "春日晚晴",
        "id": "c7a15e7b-3955-43dd-ab55-358c424e26ce"
    },
    {
        "author": "蘇舜欽",
        "paragraphs": [
            "維神祚炎曆，發藴復含靈。",
            "嶷爾爲人瑞，居然出相庭。",
            "舜門登夙望，韋氏繼先經。",
            "積學方開隩，當官已發硎。",
            "純誠貫白日，闊步上青冥。",
            "才力回元氣，胸懷納四溟。",
            "八荒歸富壽，萬象染丹青。",
            "懇牘辭魁柄，開藩密帝扃。",
            "碧旌油重潤，蒼佩玉明熒。",
            "輿望知難轉，王心幾不寧。",
            "西羌動妖孽，秦塞困羶腥。",
            "羽奏飛關路，兜烽照濁涇。",
            "裴公辭激烈，袁相涕飄零。",
            "天爲移文象，人思奉典型。",
            "歡謠塞歸路，召節下宸廷。",
            "勝算劇破竹，威聲如走霆。",
            "折衝千里定，指畫眾心醒。",
            "大議虛懷納，訏謨前席聽。",
            "玉關收舊地，廟鼎續新銘。",
            "復聳巖巖石，增輝兩兩星。",
            "川源流盛美，岳鎮敵長齡。",
            "有客慙才薄，區區詠德馨。"
        ],
        "title": "代人上申公祝壽",
        "id": "f2db393f-3c6e-40bc-968d-9fa11bd954ff"
    },
    {
        "author": "蘇舜欽",
        "paragraphs": [
            "有客論時事，相看各慘然。",
            "蠻夷殺郡將，蝗蝻食民田。",
            "蕭瑟心空遠，徘徊志自憐。",
            "何人同國恥，餘憤落樽前。"
        ],
        "title": "有客",
        "id": "72002f28-adfc-4386-aaf6-9b5f7a435eae"
    },
    {
        "author": "蘇舜欽",
        "paragraphs": [
            "昔帝龍驤後，因池大此宮。",
            "蕭笳疊終日，旌仗展無窮。",
            "繪塑神靈集，飛潛爪角雄。",
            "陰軒常隱霧，暗堵亦含風。",
            "巨盜來移國，天王遽避戎。",
            "蒼黄狩巴蜀，倏忽陷河潼。",
            "閣殿回看遠，塵氛久見蒙。",
            "歸來故基在，不與往時同。",
            "疊瓦煙間碧，新蕖露下紅。",
            "波春蕩初月，沙晚發悲鴻。",
            "世變今無復，人愁杳莫終。",
            "樹穿瑶甃裂，碑碎玉樓空。",
            "九曲皆遺石，諸王祗斷蓬。",
            "興亡何足問，一一夕陽中。"
        ],
        "title": "遊南內九龍宮",
        "id": "5c3720c9-f2cf-48fc-9b99-fad4ac59bcf0"
    },
    {
        "author": "蘇舜欽",
        "paragraphs": [
            "昔也衣裾已化塵，驅車今去涉驚津。",
            "淮天蒼茫背殘臘，江路逶迤逢舊春。",
            "時有飄梅應得句，苦無蒸酒可霑巾。",
            "歸來莫戀溪山勝，楓鬼揶揄解笑人。"
        ],
        "title": "送陳進士遊江南",
        "id": "89febe35-0239-4b7c-9599-be8682fd31e6"
    },
    {
        "author": "蘇舜欽",
        "paragraphs": [
            "廟貌空山裏，垣頹入逕斜。",
            "尚應名竹素，不復祭牲豭。",
            "木暗鴞呼鬼，庭荒雀啅虵。",
            "有靈從寂寞，慎勿學兇邪。"
        ],
        "title": "和馬承之古廟",
        "id": "7867b198-79fb-4f0f-8de8-69837b762829"
    },
    {
        "author": "蘇舜欽",
        "paragraphs": [
            "不爲人間意，居然節物清。",
            "銀堂通夜白，金餅隔林明。",
            "醉客尊前倒，棲烏露下驚。",
            "悲歡今古事，寂寂墮荒城。"
        ],
        "title": "和解生中秋月",
        "id": "10f95124-1e38-4427-820e-649597d90276"
    },
    {
        "author": "蘇舜欽",
        "paragraphs": [
            "驅車長道久塵勞，一宿清宮醒骨毛。",
            "古檜有風天自籟，石壇多露鶴爭嗥。",
            "星河耿耿秋還迥，棲觀澄澄夜更高。",
            "吟對疎鐘俗機盡，已疑身世屬仙曹。"
        ],
        "title": "宿太平宮",
        "id": "1c52e007-5dbe-4ea5-8797-e9cd221af550"
    },
    {
        "author": "蘇舜欽",
        "paragraphs": [
            "行穿翠靄中，絕澗落疎鐘。",
            "數里踏亂石，一川環碧峯。",
            "暗林麋養角，當路虎留蹤。",
            "隱逸何曾見，孤吟對古松。"
        ],
        "title": "獨遊輞川",
        "id": "84dd1c29-de30-4197-beed-4abe1c630d1c"
    },
    {
        "author": "蘇舜欽",
        "paragraphs": [
            "下馬陵頭草色春，我一懷古一霑巾。",
            "陵邊又有纍纍冢，應是當年取酒人。"
        ],
        "title": "過下馬陵",
        "id": "e56a0706-49ea-4f18-9614-4a97f840647a"
    },
    {
        "author": "蘇舜欽",
        "paragraphs": [
            "在昔朝元日，千門動地來。",
            "方隅正無事，輔相復多才。",
            "仗下簪纓肅，天中繖扇開。",
            "皇威瞻斗極，曙色辨崔嵬。",
            "赤案波光卷，鳴梢殿尾回。",
            "熊羆驅禁衛，雨露覆蘭臺。",
            "橫賜傾中帑，窮奢役九垓。",
            "只知營國用，不畏屈民財。",
            "翠輦還移幸，旻天未悔災。",
            "羣心爭困獸，回首變寒灰。",
            "曾以安無慮，翻令世所哀。",
            "行人看碧瓦，獨鳥下蒼苔。",
            "雖念陵爲谷，遥知禍有胎。",
            "青編遺迹在，此地亦悠哉。"
        ],
        "title": "覽含元殿基因想昔時朝會之盛且感其興廢之故",
        "id": "5ef32316-bc6e-40ef-9069-858f9887e120"
    },
    {
        "author": "蘇舜欽",
        "paragraphs": [
            "雄心雖蓋世，竟亦棄羣臣。",
            "役重傾天下，時危啟聖人。",
            "石麟空舉首，銀海罷流春。",
            "隴闕今無復，應深行路塵。"
        ],
        "title": "望秦陵",
        "id": "eb411181-5b77-47c8-a873-1118e2a3a766"
    },
    {
        "author": "蘇舜欽",
        "paragraphs": [
            "社曲東邊風物幽，我來繫馬獨淹留。",
            "門前翠影山無數，竹下寒聲水亂流。",
            "酒壓新塵常得醉，花開番次不知秋。",
            "主公堆案縈官事，早晚歸來今白頭。"
        ],
        "title": "留題樊川李長官莊",
        "id": "2cac80fd-42dc-4386-afdb-f9cc14fd48d3"
    },
    {
        "author": "蘇舜欽",
        "paragraphs": [
            "驅馬山前訪古蹤，僧居蕭灑隔塵籠。",
            "遶庭石鼈谷間水，入戶鳴鴟堆上風。",
            "無限老松秋色裏，數聲疎鐸月明中。",
            "村雞坐聽三號徹，去去前朝氣味同。"
        ],
        "tags": [
            "终南山"
        ],
        "title": "宿終南山下百塔院",
        "id": "a29bea74-205f-4661-bc11-c47e8ab563ab"
    },
    {
        "author": "蘇舜欽",
        "paragraphs": [
            "危構岧嶤出太虛，坐看斜日墮平蕪。",
            "白煙覆地澄江闊，皎月當天尺璧孤。",
            "疎磬悲吟來竹閣，青燈寂寞照吟軀。",
            "老僧怪我何爲者，說盡興亡涕淚俱。"
        ],
        "title": "宿華嚴寺與友生會話",
        "id": "b78d4144-73c1-4e9a-862a-fe593b8450ab"
    },
    {
        "author": "蘇舜欽",
        "paragraphs": [
            "蘭臺舊漫郎，爲邑上瞿唐。",
            "地僻風煙古，公餘日景長。",
            "江聲通白帝，山勢入青羌。",
            "落筆多佳句，時應滿錦囊。"
        ],
        "title": "送王楊庭著作宰巫山",
        "id": "8d38f9c3-62a5-404f-8dbb-6e35c1128174"
    },
    {
        "author": "蘇舜欽",
        "paragraphs": [
            "晚色微茫至，前山次第昏。",
            "羸牛歸徑遠，宿鳥傍檐翻。",
            "盤喜黄粱熟，杯餘白酒渾。",
            "田家雖澹薄，猶得離塵喧。"
        ],
        "title": "晚意",
        "id": "f0db2980-2b51-4994-b685-00ef0f5fade8"
    },
    {
        "author": "蘇舜欽",
        "paragraphs": [
            "春暮曾無屬物心，野行聊得據鞍吟。",
            "路經廢苑情通古，水遶蒼山意共深。",
            "殘日花間浮暖豔，斷雲樓外卷輕陰。",
            "騷人自昔傷鶗鴂，休苦風前送好音。"
        ],
        "title": "春暮初晴自御宿川之華嚴寺",
        "id": "354f40c2-4373-424a-92f3-e42593458a33"
    },
    {
        "author": "蘇舜欽",
        "paragraphs": [
            "嫉惡曾收柱後冠，淹淪今未復榮班。",
            "青雲失路初心遠，白雪盈簪壯志閑。",
            "廄馬尚嘶驄奮迅，篋衣猶曝繡斕斑。",
            "風流縣尹多才思，時寄篇章與解顔。"
        ],
        "title": "次韻和師黯寄王耿端公",
        "id": "4ff0e1d4-fbf9-4ca1-a1f7-f0a207ccec5d"
    },
    {
        "author": "蘇舜欽",
        "paragraphs": [
            "朝野蔚多士，衮然良可羞。",
            "伊人秉直節，許國有深謀。",
            "大議摇巖石，危言犯采旒。",
            "蒼黄出京府，憔悴謫南州。",
            "引黨俄嗟尹，移書遽竄歐。",
            "安慙言得罪，要避曲如鉤。",
            "郢路幾束馬，荆川還泝舟。",
            "傷心眾山集，舉目大江流。",
            "遠動家公念，深貽壽母憂。",
            "橫身罹禍難，當路積仇讎。",
            "衛上寧無術，亢宗非所優。",
            "吾君思正士，莫賦畔牢愁。"
        ],
        "title": "聞京尹范希文謫鄱陽尹十二師魯以黨人貶郢中歐陽九永叔移書責諫官不論救而謫夷陵令因成此詩以寄且慰其遠邁也",
        "id": "6e2e4880-c7bc-4135-a415-3ede82f90c5c"
    },
    {
        "author": "蘇舜欽",
        "paragraphs": [
            "溽暑倦幽齋，縱橫書亂堆。",
            "風多應秀麥，雨密不黄梅。",
            "乳燕並頭語，紅葵向背開。",
            "吟餘晴月上，凉思入尊罍。"
        ],
        "title": "暑景",
        "id": "63874ff7-f391-4251-86c9-edc18a75fb03"
    },
    {
        "author": "蘇舜欽",
        "paragraphs": [
            "院僻簾深晝景虛，輕風時見動竿烏。",
            "池中綠滿魚留子，庭下陰多燕引雛。",
            "雨後看兒爭墜果，天晴同客曝殘書。",
            "幽棲未免牽塵事，身世相忘在酒壺。"
        ],
        "title": "夏中",
        "id": "68ccadcd-cfd6-4613-9d1e-a85d518579bb"
    },
    {
        "author": "蘇舜欽",
        "paragraphs": [
            "別院深深夏簟清，石榴開遍透簾明。",
            "樹陰滿地日當午，夢覺流鶯時一聲。"
        ],
        "tags": [
            "古诗三百首",
            "宋诗",
            "夏天"
        ],
        "title": "夏意",
        "id": "de8109fb-1ee0-486b-bfd4-9f96902db752"
    },
    {
        "author": "蘇舜欽",
        "paragraphs": [
            "浩蕩清淮天共流，長風萬里送歸舟。",
            "應愁晚泊喧卑地，吹入滄溟始自由。"
        ],
        "title": "和淮上遇便風",
        "id": "d1dfb75b-b124-4c9b-9ade-e3e58aec5d57"
    },
    {
        "author": "蘇舜欽",
        "paragraphs": [
            "先君所乘馬，其色白於銀。",
            "磊落龍之種，權奇世共珍。",
            "獨嘶如想望，久步見精神。",
            "方目照代夜，拳毛刷渭津。",
            "鬣寒如擁浪，蹄駃不驚塵。",
            "潦倒已伏櫪，蒼黄仍借人。",
            "俄傳弊帷信，無復錦蒙親。",
            "倚棹思神駿，蕭然淚灑巾。"
        ],
        "title": "先公之愛馬以病寄他廄今死矣",
        "id": "32562975-a1ec-476f-af61-8ef70da19ae8"
    },
    {
        "author": "蘇舜欽",
        "paragraphs": [
            "曾隨使旆此東歸，日日登臨到落暉。",
            "疇昔侍行猶總角，如今重過合霑衣。",
            "窺魚翠碧忘形坐，趁伴蜻蜓照影飛。",
            "風物依然皆自得，歲華飄忽賞心違。"
        ],
        "title": "重過句章郡",
        "id": "31091a85-9089-41b9-bae9-454e3e15e405"
    },
    {
        "author": "蘇舜欽",
        "paragraphs": [
            "京口古雄處，昔年嘗此過。",
            "風流看石獸，人事共江波。",
            "河轉路疑盡，日斜山更多。",
            "城樓鬰天半，回首恣吟哦。"
        ],
        "title": "晚出潤州東門",
        "id": "c454420a-85ee-46f0-9d54-851a6e0c54a9"
    },
    {
        "author": "蘇舜欽",
        "paragraphs": [
            "寺古名傳唐相詩，三伏奔迸予何之。",
            "雲山相照翠會合，殿閣對走凉參差。",
            "清泉絕無一塵染，長松自是拔俗姿。",
            "二邊羌胡日鬭格，釋子宴坐殊不知。"
        ],
        "title": "無錫惠山寺",
        "id": "579ccf09-f58e-4533-95fb-77da5321a831"
    },
    {
        "author": "蘇舜欽",
        "paragraphs": [
            "東出盤門刮眼明，蕭蕭疎雨更陰晴。",
            "綠楊白鷺俱自得，近水遠山皆有情。",
            "萬物盛衰天意在，一身羈苦俗人輕。",
            "無窮好景無緣住，旅櫂區區暮亦行。"
        ],
        "title": "過蘇州",
        "id": "c2e97e72-3bdf-470f-b7bb-28b593ce264f"
    },
    {
        "author": "蘇舜欽",
        "paragraphs": [
            "氣象清雄天與鄰，世間不合有埃塵。",
            "擬將累句酬佳景，只恐江山解笑人。"
        ],
        "title": "吳江亭",
        "id": "5ec3994d-6165-4200-a4e6-bbd2531a73a7"
    },
    {
        "author": "蘇舜欽",
        "paragraphs": [
            "密樹重蘿覆水光，珍禽無數語琅琅。",
            "驚帆瞥過如飛鳥，回首風煙空斷腸。"
        ],
        "title": "秀州通越門外八九里臨水多佳木茂樹以便風不得停舟一賞愴然爲詩",
        "id": "be26c84d-d693-4f46-9b8c-aa48cb5ac487"
    },
    {
        "author": "蘇舜欽",
        "paragraphs": [
            "當年共醉此橋邊，道舊狂歌至暮天。",
            "得句旋題新竹上，移舟還傍亂花前。",
            "君埋塵土骨應化，我逐風波心欲燃。",
            "落日長號感人事，沙頭寂寞上漁船。"
        ],
        "title": "秀州城外九里有竹樹小橋予十八年前與友人解晦叔飲別於此今過之景物依然而解生已亡悲嘆不足復成小詩",
        "id": "57e84e00-dc0b-4d38-b774-7be1f0481888"
    },
    {
        "author": "蘇舜欽",
        "paragraphs": [
            "畫鷁低飛湖水平，高低樓閣滿稽城。",
            "人遊鏡裏山相照，魚戲空中日共明。",
            "盡是荷風香不斷，忽逢溪雨氣尤清。",
            "籃輿却上蘭亭步，猿鳥雲蘿伴此行。"
        ],
        "title": "天章道中",
        "id": "2134753f-f407-43b6-805e-12684bffe1ea"
    },
    {
        "author": "蘇舜欽",
        "paragraphs": [
            "杳杳波濤閱古今，四無邊際莫知深。",
            "潤通曉月爲清露，氣入霜天作暝陰。",
            "笠澤鱸肥人膾玉，洞庭柑熟客分金。",
            "風烟觸目相招引，聊爲停橈一楚吟。"
        ],
        "tags": [
            "太湖",
            "洞庭湖"
        ],
        "title": "望太湖",
        "id": "432405b1-f53e-4a94-87d7-067cdda18967"
    },
    {
        "author": "蘇舜欽",
        "paragraphs": [
            "鑑湖盡處眾峯前，寺古蕭疎水石間。",
            "殿閣北垂連禹廟，松筠東去入稽山。",
            "坐中巖鳥自上下，吟久溪雲時往還。",
            "我厭區區走名宦，未能來此一生閑。"
        ],
        "title": "大禹寺",
        "id": "405346b2-f304-4bdd-88d1-47f54b5e01eb"
    },
    {
        "author": "蘇舜欽",
        "paragraphs": [
            "公自登臨闢草萊，赫然危構壓崔嵬。",
            "凉翻簾幌潮聲過，清入琴尊雨氣來。",
            "疇昔江山何處好，生平懷抱此中開。",
            "東南地本多幽勝，此向東南特壯哉。"
        ],
        "title": "杭州巽亭",
        "id": "c9d71ae9-b035-434d-b7df-8bb901a802bd"
    },
    {
        "author": "蘇舜欽",
        "paragraphs": [
            "支肘聽潮聲，喧豗久未停。",
            "隨風過漁浦，伴月出滄溟。",
            "鰌穴浚時滿，胥神果有靈。",
            "連天卷雲霧，徹曉下雷霆。",
            "捨檝游心倦，憑闌醉魄醒。",
            "誰窮造物意，擬訪酈元經。"
        ],
        "tags": [
            "钱塘江"
        ],
        "title": "宿錢塘安濟亭觀潮",
        "id": "f4def8c5-31f3-4424-81af-535f22698604"
    },
    {
        "author": "蘇舜欽",
        "paragraphs": [
            "長風天外來，十幅健帆開。",
            "仰首飛雲合，牽心翠竹回。",
            "閑觀水知性，靜與睡爲媒。",
            "始覺揚舲快，疲駑亦可哀。"
        ],
        "title": "使風",
        "id": "13c375e4-01a4-44f7-b7d4-0e67c59f76c6"
    },
    {
        "author": "蘇舜欽",
        "paragraphs": [
            "曙光東向欲朧明，漁艇縱橫映遠汀。",
            "濤面白煙昏落月，嶺頭殘燒混疎星。",
            "鳴根莫觸蛟龍睡，舉網時聞魚鼈腥。",
            "我實宦遊無況者，擬來隨爾带笭箵。"
        ],
        "title": "松江長橋未明觀漁",
        "id": "0d4e4203-a43f-440d-8078-a1a548d546da"
    },
    {
        "author": "蘇舜欽",
        "paragraphs": [
            "霽霞飛盡失西東，水入天光浩氣中。",
            "籍籍輕帆一遊鳥，似乘風力上虛空。"
        ],
        "title": "新開湖晚霽",
        "id": "2949ccde-9272-4c9a-b3da-e95593563853"
    },
    {
        "author": "蘇舜欽",
        "paragraphs": [
            "旅櫂出江湖，漂然迹更孤。",
            "風波數破膽，時事一長吁。",
            "聞說西羌使，猶稽北闕誅。",
            "俗言無上策，且復醉茱萸。"
        ],
        "title": "九日汴中",
        "id": "084596d6-b65a-4ec9-a58f-c0250180b558"
    },
    {
        "author": "蘇舜欽",
        "paragraphs": [
            "春陰垂野草青青，時有幽花一樹明。",
            "晚泊孤舟古祠下，滿川風雨看潮生。"
        ],
        "tags": [
            "春天",
            "写景",
            "闲适"
        ],
        "title": "淮中晚泊犢頭",
        "id": "29d51cc3-bd2b-48c4-b3bd-eca133f2974a"
    },
    {
        "author": "蘇舜欽",
        "paragraphs": [
            "才發經綸地，心開忠義源。",
            "朝端遺盛業，泉下閟英魂。",
            "儲禁追封美，儀曹集謚尊。",
            "他年還駟馬，餘德在高門。"
        ],
        "title": "韓忠憲公挽詞二首  其一",
        "id": "5a6fa1a0-b635-4c88-a1df-5d1a97c8dbaa"
    },
    {
        "author": "蘇舜欽",
        "paragraphs": [
            "中臺典故明，二府弼諧成。",
            "車挂身方佚，舟移世共驚。",
            "霜風吹縞帳，野月照丹旌。",
            "寂寞都門路，傷哉如昔行。"
        ],
        "title": "韓忠憲公挽詞二首  其二",
        "id": "aac4cb81-73be-494f-818a-2e1885dd406f"
    },
    {
        "author": "蘇舜欽",
        "paragraphs": [
            "自嗟疏野性，不曉世塗艱。",
            "仰首羨飛鳥，冥心思故山。",
            "剛來投密網，誰復爲顰顔。",
            "寄語高安素，今思日往還。"
        ],
        "title": "詔獄中懷藍田高先生",
        "id": "b6a89e6b-158d-40e3-a20d-50936bdd4c06"
    },
    {
        "author": "蘇舜欽",
        "paragraphs": [
            "去年急雪灑窗夜，獨對殘燈觀陣圖。",
            "今夕悲風撼軒竹，又來開卷擁寒爐。",
            "禪房瀟灑皆依舊，世路崎嶇有萬殊。"
        ],
        "title": "湘公院冬夕有懷",
        "id": "350a7098-b8c9-471c-821d-53e34c5a9eac"
    },
    {
        "author": "蘇舜欽",
        "paragraphs": [
            "春風奈別何，一櫂逐驚波。",
            "去國丹心折，流年白髮多。",
            "脫身離網罟，含笑入煙蘿。",
            "窮達皆常事，難忘對酒歌。"
        ],
        "title": "離京後作",
        "id": "c1dd2d64-bd12-452a-874f-8b5b3f49ce9f"
    },
    {
        "author": "蘇舜欽",
        "paragraphs": [
            "幽人漂泊興無窮，弄水尋花處處同。",
            "春入水光成嫩碧，日勻花色變鮮紅。",
            "靜中物象知誰見，閑極情懷覺道充。",
            "寄語悠悠莫疑我，五湖今作狎鷗翁。"
        ],
        "title": "答和叔春日舟行",
        "id": "515f75d7-ab82-4883-8e9d-e0b6cbf3f8ff"
    },
    {
        "author": "蘇舜欽",
        "paragraphs": [
            "塌翼下層雲，飄然江漢濆。",
            "蒼蠅休聚謗，白鳥已爲羣。",
            "銀鯽晨烹美，松醪夜酌醺。",
            "生平同得失，此日又逢君。"
        ],
        "title": "答子履",
        "id": "b072f855-0a0e-4af3-99d5-0b702ce2105a"
    },
    {
        "author": "蘇舜欽",
        "paragraphs": [
            "忽忽賞節物，區區何所歸。",
            "天陰鳥自語，水落岸生衣。",
            "客況知誰念，人生與願違。",
            "東風百花發，獨採北山薇。"
        ],
        "title": "舟行有感",
        "id": "551eb5a9-2b8f-42cf-aef6-52013aba2e09"
    },
    {
        "author": "蘇舜欽",
        "paragraphs": [
            "山氣復清淮，亭臨亂石開。",
            "旅愁無處避，春色爲誰來。",
            "酒賴啼鶯送，歌隨去雁哀。",
            "相携聊一醉，休使壯心摧。"
        ],
        "title": "淮亭小飲",
        "id": "61785c42-bdc9-4f98-bbac-1cfaa34d4ace"
    },
    {
        "author": "蘇舜欽",
        "paragraphs": [
            "春風如怒虎，掀浪沃斜暉。",
            "天闊雲相亂，汀遥鷺共飛。",
            "冥冥走陰氣，凜凜挫陽威。",
            "難息人間險，臨流涕一揮。"
        ],
        "title": "淮中風浪",
        "id": "f3d1f18d-08ab-4fd5-8691-acab02955faf"
    },
    {
        "author": "蘇舜欽",
        "paragraphs": [
            "維舟亭下偶登臨，下蔡風流古至今。",
            "遠嶺抱淮隨曲折，亂雲行野乍晴陰。",
            "幽人憔悴搔白首，啼鳥哀鳴思故林。",
            "觸處塗窮何足慟，直回天地入悲吟。"
        ],
        "title": "壽陽閒望有感",
        "id": "fbbdf64e-3b0a-4651-9610-b87de501eb85"
    },
    {
        "author": "蘇舜欽",
        "paragraphs": [
            "輕舟留滯已春殘，携手栖栖田野間。",
            "盡日東風吹百草，有時雙鷺下前灣。",
            "古爲少見如君困，世上應無似我閑。",
            "抖擻塵襟莫回首，謗書終不到溪山。"
        ],
        "title": "阻風野步有感呈子履",
        "id": "3dc7caa2-473e-40e8-9a38-2511a127bba0"
    },
    {
        "author": "蘇舜欽",
        "paragraphs": [
            "五年六經此，仰首歎勞生。",
            "山是往時色，人皆今日情。",
            "機心去國少，塵眼向淮明。",
            "物理吾俱曉，漂流安足驚。"
        ],
        "title": "過泗水",
        "id": "c9bb4e0f-3ee9-47e2-a094-1ab69697d552"
    },
    {
        "author": "蘇舜欽",
        "paragraphs": [
            "古郡登臨足勝遊，使君才調更風流。",
            "過雲送雨海山暗，斜日催蟬江樹秋。",
            "屢辱嘉招嗟放棄，又傳新詠慰淹留。",
            "霜天乘興當西謁，共醉城尖四望樓。"
        ],
        "title": "和丹陽公素學士晚望見懷",
        "id": "f6c1896c-791a-49bd-b923-43d639812515"
    },
    {
        "author": "蘇舜欽",
        "paragraphs": [
            "一舸風前五兩飛，南遷今去別慈闈。",
            "人生多難古如此，吾道能全世所稀。",
            "幸有江山聊助思，莫隨魚鳥便忘歸。",
            "君親恩大須營報，學取三春寸草微。"
        ],
        "title": "送子履",
        "id": "97307f44-0824-4c06-b179-567c05b0d719"
    },
    {
        "author": "蘇舜欽",
        "paragraphs": [
            "寺裏山因花得名，緐英不見草縱橫。",
            "栽培翦伐須勤力，花易調零草易生。"
        ],
        "tags": [
            "哲理"
        ],
        "title": "題花山寺壁",
        "id": "ae6a4a6b-c5d8-4f7e-b333-d7538593bf90"
    },
    {
        "author": "蘇舜欽",
        "paragraphs": [
            "別院簾昏掩竹扉，朝酲未解接春暉。",
            "身如蟬蛻一榻上，夢似楊花千里飛。",
            "嗒爾暫能離世網，陶然直欲見天機。",
            "此中有德堪爲頌，絕勝人間較是非。"
        ],
        "title": "春睡",
        "id": "b30017c0-a964-4e83-881d-312ed6e37f15"
    },
    {
        "author": "蘇舜欽",
        "paragraphs": [
            "鐵面蒼髯目有稜，世間兒女見須驚。",
            "心曾許國終平虜，命未逢時合退耕。",
            "不稱好文親翰墨，自嗟多病足風情。",
            "一生肝膽如星斗，嗟爾頑銅豈見明。"
        ],
        "title": "覽照",
        "id": "24ae7e96-208c-4570-b7dc-e22f888b6e1f"
    },
    {
        "author": "蘇舜欽",
        "paragraphs": [
            "吳天摇落奈愁何，病起風前白髮多。",
            "爭得松江變醇酒，拍浮終日恣酣歌。"
        ],
        "title": "病起",
        "id": "b78a1e76-73f0-49ee-ab11-a6e9db41747c"
    },
    {
        "author": "蘇舜欽",
        "paragraphs": [
            "年華冉冉催人老，風物蕭蕭又變秋。",
            "家在鳳皇城闕下，江山何事苦相留。"
        ],
        "title": "秋懷",
        "id": "7ea33708-06fa-41fa-abc3-ca93cc7ae355"
    },
    {
        "author": "蘇舜欽",
        "paragraphs": [
            "落月銜栖露乍零，竹間孤唳入青冥。",
            "未知蟋蟀緣何事，牀下微吟不暫停。"
        ],
        "title": "秋曉聞鶴唳一聲",
        "id": "a2b4b8e5-0090-4e19-adf6-b457b5501f29"
    },
    {
        "author": "蘇舜欽",
        "paragraphs": [
            "月晃長江上下同，畫橋橫絕冷光中。",
            "雲頭豔豔開金餅，水面沈沈卧綵虹。",
            "佛氏解爲銀色界，仙家多住玉華宮。",
            "地雄景勝言不盡，但欲追隨乘曉風。"
        ],
        "tags": [
            "长江"
        ],
        "title": "中秋松江新橋對月和柳令之作",
        "id": "d19b2d36-d86d-4a96-96d1-0292f749767e"
    },
    {
        "author": "蘇舜欽",
        "paragraphs": [
            "易毀唯遷客，難諧是俗情。",
            "愁多怯秋夜，病久厭人生。",
            "委順聞之舊，衰羸見者驚。",
            "新詩如接侍，吟罷涕淋纓。"
        ],
        "title": "病中得杜丞相見寄詩感而有作",
        "id": "a374d7f1-eeb1-4317-b00d-cb68a3fbdf72"
    },
    {
        "author": "蘇舜欽",
        "paragraphs": [
            "滄浪獨步亦無悰，聊上危臺四望中。",
            "秋色入林紅黯澹，日光穿竹翠玲瓏。",
            "酒徒漂落風前燕，詩社調零霜後桐。",
            "君又暫來還徑去，醉吟誰復伴衰翁。"
        ],
        "title": "滄浪懷貫之",
        "id": "18e4b65c-a0f8-406a-8dd1-b16aba3f7c86"
    },
    {
        "author": "蘇舜欽",
        "paragraphs": [
            "溪聲來從一氣外，樓閣插在蒼霞中。",
            "豔歌橫飛送落日，哀箏自響吹霜風。",
            "低昂黛色四山黯，凌亂纈紋疎樹紅。",
            "憑闌揮手問世俗，何人得到蟾蜍宮。"
        ],
        "title": "和彥猷晚宴明月樓二首  其一",
        "id": "bac68932-367a-4e5c-8627-a08b7e92ff0e"
    },
    {
        "author": "蘇舜欽",
        "paragraphs": [
            "落晚天邊燕席開，溪山相照絕纖埃。",
            "綠楊有意簷前舞，凉月多情海上來。",
            "香穗縈斜凝畫棟，酒鱗環合起金罍。",
            "自疑身是乘槎客，泛徹銀河却欲回。"
        ],
        "title": "和彥猷晚宴明月樓二首  其二",
        "id": "ded4de71-1005-479a-a795-bc129752b020"
    },
    {
        "author": "蘇舜欽",
        "paragraphs": [
            "歲律崢嶸臘候深，一天風雪卷愁陰。",
            "故人默默懷交意，逐客栖栖上國心。",
            "千里相望空盼盻，當年下吏阻追尋。",
            "咄嗟謗口聞高誼，披豁羈懷見雅吟。",
            "學道元將禦窮困，浮生何必計升沈。",
            "世間機穽知難避，往者圖書可自箴。",
            "猶得雲山開醉眼，可無俗物撓沖襟。",
            "鵩來閒暇何須怪，鬼見揶揄豈易禁。",
            "楚客留情著香草，啟期傳意入鳴琴。",
            "夫君自上丹霄去，莫忘雲泉寄好音。"
        ],
        "title": "依韻和王景章見寄",
        "id": "4be067e9-55c2-4bf1-a4ee-b6144c7af658"
    },
    {
        "author": "蘇舜欽",
        "paragraphs": [
            "前歲京都吏議諠，勁弓摧翮兩連翩。",
            "男兒窮困終歸道，世路傾危自有天。",
            "雲壑已通塵外意，茅齋仍得日高眠。",
            "寄聲吾舅無相念，今作江湖九館仙。"
        ],
        "title": "答仲儀見寄",
        "id": "66c29fcc-75c9-40fd-85a5-e751a7861249"
    },
    {
        "author": "蘇舜欽",
        "paragraphs": [
            "嬌騃人家小女兒，半啼半語隔花枝。",
            "黄昏雨密東風急，向此漂零欲泥誰。"
        ],
        "title": "雨中聞鶯",
        "id": "9b266a8d-d829-4a94-8b95-715acc7ea5d9"
    },
    {
        "author": "蘇舜欽",
        "paragraphs": [
            "一逕抱幽山，居然城市間。",
            "高軒面曲水，脩竹慰愁顔。",
            "迹與豺狼遠，心隨魚鳥閑。",
            "吾甘老此境，無暇事機關。"
        ],
        "title": "滄浪亭",
        "id": "ae88c617-fd29-4ef8-b750-f26d8257072b"
    },
    {
        "author": "蘇舜欽",
        "paragraphs": [
            "陰風攪林壑，驟雨到江湖。",
            "白日不覺沒，緐雲何處無。",
            "樓吟凉筆硯，溪夢亂菰蒲。",
            "聞說京華盛，污泥入敝廬。"
        ],
        "title": "秋雨",
        "id": "bcdcc915-a61a-46e7-9337-cd8c949b2f05"
    },
    {
        "author": "蘇舜欽",
        "paragraphs": [
            "三夕月俱好，清光惟望多。",
            "風應落桂子，露恐減金波。",
            "念昔歡娛極，如今羈旅何。",
            "窮猿不相棄，夜夜伴吟哦。"
        ],
        "title": "中秋三夕對月",
        "id": "4a1cc0c4-0e5d-4354-977f-2f8a6e7e8680"
    },
    {
        "author": "蘇舜欽",
        "paragraphs": [
            "正聲今遁矣，古道此焉存。",
            "商緩知臣僭，風薰見帝尊。",
            "雄豪尚餘勇，淡泊忽忘言。",
            "緐極殊無閒，來長若有源。",
            "已能通變化，直可探胚渾。",
            "此理師應得，西風獨掩門。"
        ],
        "title": "懷月來求聽琴詩因作六韻",
        "id": "7f869553-0b53-489f-a03b-5f611b0d4979"
    },
    {
        "author": "蘇舜欽",
        "paragraphs": [
            "浪遊天下訪知音，健節亭亭恥陸沈。",
            "當日拜官隨鶴版，此時孤宦入蛇林。",
            "羈愁雖得著書樂，風物能傷遷客心。",
            "顧我冥頑如瓦石，爲君分袂亦悲吟。"
        ],
        "title": "送黄通",
        "id": "681965f8-20e8-491e-bf8e-766af56dc33b"
    },
    {
        "author": "蘇舜欽",
        "paragraphs": [
            "生事飄然付一舟，吳山蕭寺且淹留。",
            "白雲已有終身約，醁酒聊驅萬古愁。",
            "峽束蒼淵深貯月，巖排紅樹巧裝秋。",
            "徘徊欲出向城市，引領烟蘿還自羞。"
        ],
        "title": "秋宿虎丘寺數夕執以詩見貺因次元韻",
        "id": "297b68fb-0e1b-4454-b829-bc225954c5d6"
    },
    {
        "author": "蘇舜欽",
        "paragraphs": [
            "雲霓收壯氣，星象卷英魂。",
            "賢去人何賴，才亡世不尊。",
            "論兵虛玉帳，問俗失朱轓。",
            "自爲知音絕，低回慟寢門。"
        ],
        "title": "滕子京哀辭  其一",
        "id": "c42db81c-4810-48fc-9a5c-e080132025d4"
    },
    {
        "author": "蘇舜欽",
        "paragraphs": [
            "忠義平生事，聲名夷翟聞。",
            "言皆出諸老，勇復冠全軍。",
            "冥莫知誰主，賢愚豈更分。",
            "江頭送丹旐，哭向九華雲。"
        ],
        "title": "滕子京哀辭  其二",
        "id": "b1bc2f22-1db5-416c-90aa-2d85551333d6"
    },
    {
        "author": "蘇舜欽",
        "paragraphs": [
            "異鄉風俗傷嘉節，久客情懷喜友人。",
            "共挈一尊諸處賞，誰家得似故園春。"
        ],
        "title": "寒食招和叔遊園",
        "id": "1baeb68f-e5e7-4f5e-a8ad-bc0523706e37"
    },
    {
        "author": "蘇舜欽",
        "paragraphs": [
            "羈旅怯春風，風光上國同。",
            "情如花有約，愁與酒相攻。",
            "雨外傷飄燕，樓頭羨去鴻。",
            "西郊遊冶地，誰復醉芳叢。"
        ],
        "title": "春日懷舊遊",
        "id": "7f8767fe-b18a-4817-8978-58386d7ad5f3"
    },
    {
        "author": "蘇舜欽",
        "paragraphs": [
            "微物亦生輝，輕風弄客衣。",
            "花閑情脈脈，蝶煖喜霏霏。",
            "望國勳名晚，傷時歲月飛。",
            "淹留伴猿鳥，何日片帆歸。"
        ],
        "title": "春日感懷",
        "id": "205731e7-10b8-46d9-8683-62a8829c594a"
    },
    {
        "author": "蘇舜欽",
        "paragraphs": [
            "雨隔疎鐘曉不知，春風吹夢過江西。",
            "雨聲破夢北窗響，卧意江西路亦迷。"
        ],
        "title": "夢歸",
        "id": "2a26e6be-318e-4065-b797-96a71e892678"
    },
    {
        "author": "蘇舜欽",
        "paragraphs": [
            "花枝低敧草色齊，不可騎入步是宜。",
            "時時携酒祗獨往，醉倒唯有春風知。"
        ],
        "title": "獨步遊滄浪亭",
        "id": "f21e65dd-003e-46ee-ba49-fc5d466e5ecc"
    },
    {
        "author": "蘇舜欽",
        "paragraphs": [
            "夜雨連明春水生，嬌雲濃暖弄陰晴。",
            "簾虛日薄花竹靜，時有乳鳩相對鳴。"
        ],
        "tags": [
            "古诗三百首",
            "抒怀",
            "写景",
            "宋诗"
        ],
        "title": "初晴遊滄浪亭",
        "id": "a3c0acf4-157e-47c8-a2f2-662734be6097"
    },
    {
        "author": "蘇舜欽",
        "paragraphs": [
            "瑟瑟清波見戲鱗，浮沈追逐巧相親。",
            "我嗟不及羣魚樂，虛作人間半世人。"
        ],
        "title": "滄浪觀魚",
        "id": "d3714c4d-7eed-4ccc-8b22-817b41738df3"
    },
    {
        "author": "蘇舜欽",
        "paragraphs": [
            "揚鞭望招隱，塵思漠然收。",
            "雲接青林合，泉兼碧草流。",
            "疎鐘傳別壑，晚日動前樓。",
            "嘉遁平生志，吁嗟得暫遊。"
        ],
        "title": "遊招隱道中",
        "id": "4bb03bdc-6cd1-4ea1-a8ac-4372feeeea4a"
    },
    {
        "author": "蘇舜欽",
        "paragraphs": [
            "亂蟬咽咽柳霏霏，獨上危亭俯落暉。",
            "江外山從林下見，城中人向渡頭歸。",
            "風烟遠近思高遁，豺虎縱橫難息機。",
            "出處兩乖空自撓，傷哉吾道欲何依。"
        ],
        "title": "揚州城南延賓亭",
        "id": "27e7b00b-a92b-4cff-b3c8-0514bfcc0725"
    },
    {
        "author": "蘇舜欽",
        "paragraphs": [
            "曉色兼秋色，蟬聲雜鳥聲。",
            "壯懷消鑠盡，回首尚心驚。"
        ],
        "title": "吳江岸",
        "id": "74175f0d-3808-4938-a39e-40083c416792"
    },
    {
        "author": "蘇舜欽",
        "paragraphs": [
            "南灣晚泊一徘徊，小徑山間佛寺開。",
            "石勢向人森劍戟，灘光和月瀉瓊瑰。",
            "每傷道路銷時序，但屈心情入酒盃。",
            "夜籟不喧羣動息，長吟聊以寄餘哀。"
        ],
        "title": "晚泊龜山",
        "id": "e7317007-8816-475d-8023-d548820e1911"
    },
    {
        "author": "蘇舜欽",
        "paragraphs": [
            "獨遶虛亭步石矼，靜中情味世無雙。",
            "山蟬带響穿疎戶，野蔓盤青入破窗。",
            "二子逢時猶死餓，三閭遭逐便沈江。",
            "我今飽食高眠外，惟恨醇醪不滿缸。"
        ],
        "title": "滄浪靜吟",
        "id": "f6127240-634b-4054-87e3-90b5849915b7"
    },
    {
        "author": "蘇舜欽",
        "paragraphs": [
            "山陰不見換鵝經，京口今存瘞鶴銘。",
            "蕭灑集仙來作記，風流太守爲開亭。",
            "兩篇玉蕊塵初滌，四體銀鉤蘚尚青。",
            "我久臨池無所得，願觀遺法快沈冥。"
        ],
        "title": "丹陽子高得逸少瘞鶴銘于焦山之下及梁唐諸賢四石刻共作一亭以寶墨名之集賢伯鎮爲之作記遠來求詩因作長句以寄",
        "id": "dca0e912-928e-419c-b43a-36b62ddf53d5"
    },
    {
        "author": "蘇舜欽",
        "paragraphs": [
            "今古何山是勝遊，亂峯縈轉繞滄洲。",
            "雲含老樹明還滅，石礙飛泉咽復流。",
            "遍嶺烟霞迷俗客，一溪風雨送歸舟。",
            "自嗟塵土先衰老，底事孤僧亦白頭。"
        ],
        "title": "遊霅上何山",
        "id": "02fd6b27-c1b7-488d-8485-30d09ae49609"
    },
    {
        "author": "蘇舜欽",
        "paragraphs": [
            "玉人携手弄秋英，尋徧池臺見月生。",
            "小杜有靈應羨我，今爲閑客此閑行。"
        ],
        "title": "霅上",
        "id": "e56be417-1d46-42f3-846b-a8bacc17f6cf"
    },
    {
        "author": "蘇舜欽",
        "paragraphs": [
            "謾走聲名三十年，亦曾文采動君前。",
            "玉顔皓齒他人樂，獨守殘燈理斷編。"
        ],
        "title": "冬夕偶書",
        "id": "58b9d650-1ffc-4ed9-b22e-0c5de22a66a9"
    },
    {
        "author": "蘇舜欽",
        "paragraphs": [
            "風雨夜寒新，空齋感慨頻。",
            "詩書窮不放，燈火靜相親。",
            "眺聽時懷土，低摧動畏人。",
            "漫書成咄咄，遠吠厭狺狺。",
            "念昔罹憂患，唯君共苦辛。",
            "漂流數千里，會合十餘旬。",
            "各閔傷弓翼，聊同煦沫鱗。",
            "誰知公冶罪，眾笑伯龍貧。",
            "隔絕今一水，暌離將再春。",
            "喜篇數爲貺，尺牘亦相珍。",
            "倚伏時難定，屯亨理亦循。",
            "劍埋猶有氣，蠖屈尚能伸。",
            "邦國方登俊，江湖且放神。",
            "不憂知在命，任重莫如身。",
            "白首襟期遠，青雲志業均。",
            "陶然任元化，慎勿損天真。"
        ],
        "title": "寒夜十六韻答子履見寄",
        "id": "8915165f-aa18-4188-bc7e-88c9b70abf16"
    },
    {
        "author": "蘇舜欽",
        "paragraphs": [
            "去年把酒共徘徊，今日尋幽獨此來。",
            "竹密似嫌閑客入，梅含應待主人開。",
            "贊謀盛府方投刃，捍患長隄正展才。",
            "早晚得歸如舊約，伴君池上倒尊罍。"
        ],
        "title": "獨遊曹氏園館因寄伯玉",
        "id": "0b0a195a-f3bb-4235-bad0-8182360157b5"
    },
    {
        "author": "蘇舜欽",
        "paragraphs": [
            "寒雀喧喧滿竹枝，驚風淅瀝玉花飛。",
            "霜柑糖蟹新醅美，醉覺人生萬事非。"
        ],
        "title": "小酌",
        "id": "e00a63de-b033-4b76-9ffd-ae7980825c00"
    },
    {
        "author": "蘇舜欽",
        "paragraphs": [
            "江雲春重雨垂垂，索寞情懷送客歸。",
            "不憤東風促行棹，羨他雙燕逆風飛。"
        ],
        "title": "送人還吳江道中作",
        "id": "e7e7850d-e683-464d-be62-1fabfdb6798c"
    },
    {
        "author": "蘇舜欽",
        "paragraphs": [
            "我爲名驅苦俗塵，師知法喜自怡神。",
            "未知歡戚兩忘者，始是人間出世人。"
        ],
        "title": "題廣喜法師堂",
        "id": "29902080-065a-4983-894a-9c55d9df84df"
    },
    {
        "author": "蘇舜欽",
        "paragraphs": [
            "全吳氣象豪，詩思合翹翹。",
            "風雅久零落，江山應寂寥。",
            "會將趨古淡，先可去浮囂。",
            "好約長吟處，霜天看怒潮。"
        ],
        "title": "詩僧則",
        "id": "d610abb2-1b85-40e3-a3d3-e6ee223b3e9f"
    },
    {
        "author": "蘇舜欽",
        "paragraphs": [
            "勢壓蒼崖險可驚，攀雲半日到軒楹。",
            "旁觀竹樹回環翠，下視湖山表裏清。",
            "慚覺愁隨烟靄散，只疑身有羽翰生。",
            "他年君挂朱轓後，蠟屐邛枝伴此行。"
        ],
        "title": "關都官孤山四照閣",
        "id": "4636bb0e-d912-403a-a3c7-bbb4389007ca"
    },
    {
        "author": "蘇舜欽",
        "paragraphs": [
            "誰鑿幽軒刮眼清，湖中嘉處更禪扃。",
            "龍聽夜講寒生席，鷗伴晨齋暖戲庭。",
            "水月澄明應作觀，雲山濃淡自開屏。",
            "我公亦爲留奇句，此地人間合有靈。"
        ],
        "title": "清軒",
        "id": "b2eb545a-b95f-4756-a3ed-4dd08bb66816"
    },
    {
        "author": "蘇舜欽",
        "paragraphs": [
            "公鎮西都擁劇權，遠嗟窮苦寄新篇。",
            "氣雄迥出關河外，句險空驚魚鳥前。",
            "玉帳夜嚴兵似水，茅齋春靜草如烟。",
            "才愚榮悴皆殊絕，自笑相酬更斐然。"
        ],
        "title": "某爲世所棄困居於蘇平生交遊過門不顧長安侍讀葉丈不以秦吳之遠高下之隔閔此窮悴特貺以詩然韻險句奇不可攀續仰酬高誼强抉蕪音",
        "id": "a639bf7a-1e3c-4f15-8d79-8e74451d0fdc"
    },
    {
        "author": "蘇舜欽",
        "paragraphs": [
            "嘉果浮沈酒半醺，床頭書冊亂紛紛。",
            "北軒涼吹開疎竹，卧看青天行白雲。"
        ],
        "title": "暑中閑詠",
        "id": "3f7ab7ef-809f-4b6e-9a16-60c5c1ba45d9"
    },
    {
        "author": "蘇舜欽",
        "paragraphs": [
            "嘉樹名亭古意同，拂簷圍砌共青葱。",
            "午陰閑淡茶烟外，曉韻蕭疎睡雨中。",
            "開戶常時對君子，遶軒終日是清風。",
            "盤根得地年年盛，豈學春林一晌紅。"
        ],
        "title": "寄題趙叔平嘉樹亭",
        "id": "08f5167c-da6b-4ca5-b0ca-11439c4e7e35"
    },
    {
        "author": "蘇舜欽",
        "paragraphs": [
            "曾以文章上石渠，忽因讒口出儲胥。",
            "致君事業堆胸臆，却伴溪童學釣魚。"
        ],
        "title": "西軒垂釣偶作",
        "id": "167a1d8c-fcee-461f-a993-953ab7dacc32"
    },
    {
        "author": "蘇舜欽",
        "paragraphs": [
            "糟牀新壓響泠泠，敧枕初聞睡自輕。",
            "幾段愁悰俱滴破，一番歡意已篘成。",
            "空階夜雨徒傳句，三峽流泉無此聲。",
            "只待松軒看飛雪，呼賓同飲甕頭清。"
        ],
        "title": "夜聞笮酒有聲因而成詠",
        "id": "ef2b9ee3-7048-450d-8101-3f93e3e08dad"
    },
    {
        "author": "蘇舜欽",
        "paragraphs": [
            "向夕依闌念昔遊，蕭條節物更他州。",
            "池平不動天深碧，月色無情人獨愁。",
            "千里江山幽信絕，一場風露敗荷秋。",
            "征鴻急急知何事，斷續哀鳴過不休。"
        ],
        "title": "秋夕懷南中故人",
        "id": "353eb33d-29af-41a2-801f-b3ef03f4e283"
    },
    {
        "author": "蘇舜欽",
        "paragraphs": [
            "大榮大辱，能生死人。",
            "二物不並，以撓厥真。",
            "之子病悶，腸如車輪。",
            "勞憂到母，餓寒著身。",
            "世俗鹵莽，輒置莫親。",
            "文彩光豔，伏不得伸。",
            "悽吟哀號，酸入四鄰。",
            "夜計破午，若燕若秦。",
            "腹憤軋軋，胸奇陳陳。",
            "淮國晚嶺，吳渠春津。",
            "去謝夙藴，歸逢故辛。",
            "雌火在丑，刮鑿遯屯。",
            "駕風鞭霆，以脫凡鱗。"
        ],
        "title": "送梁子熙聯句",
        "id": "4880c8b8-7084-488f-823e-ee87e0333102"
    },
    {
        "author": "蘇舜欽",
        "paragraphs": [
            "曾携舊書卷，來宿古禪林。",
            "方外求知性，詩中得賞音。",
            "爐開山夜靜，門掩雪天陰。",
            "杌上一寒硯，燈前三苦吟。",
            "韵强顔汗落，句切鬢絲侵。",
            "玉就還重琢，河窮更遠尋。",
            "穴爭探乳虎，沙獨揀良金。",
            "字穩天星轉，篇終海月沈。",
            "唱酬同記錄，得失暗規箴。",
            "木鐸不徇路，薰風難和琴。",
            "半生誰引手，中道比分襟。",
            "分野三吳闊，年華二紀深。",
            "師方傳祖印，我欲謝朝簪。",
            "嶺外烟嵐地，湖邊雲水心。",
            "情悰張翰鱠，夢想陸機禽。",
            "松下莓苔石，何年重訪臨。"
        ],
        "title": "寄守堅覺初二僧",
        "id": "bb2c26b3-1524-4bb5-9afb-738a4f89111c"
    },
    {
        "author": "蘇舜欽",
        "paragraphs": [
            "昔別蘋初生，離謳發清商。",
            "契闊幾何時，遺囀猶在梁。",
            "我亦宦遊者，吳會非我鄉。",
            "三考一瞬息，扁舟引徜徉。",
            "邂逅通夕語，弭棹水中央。",
            "淡景月照戶，遥音鴈南翔。",
            "攄意良未盡，詎及羅酒漿。",
            "子去尚千里，道路阻且長。",
            "嶔崎慎所歷，無令馬玄黄。"
        ],
        "title": "邂逅劉公尤於平望之西聯舟夜語走筆敘意",
        "id": "8eeef95c-f22c-460b-9811-6b3d90a9f156"
    },
    {
        "author": "蘇舜欽",
        "paragraphs": [
            "君與我同好，數過我不窮。",
            "對之酌綠酒，又爲鳴絲桐。",
            "作詩寫此意，韵和霜間鐘。",
            "清篇與翠榦，歲久日益穠。",
            "惜哉嵇阮放，當世已不容。",
            "吾儕有雅尚，千載挹高蹤。"
        ],
        "title": "竹軒",
        "id": "1c3a66fc-7132-4b59-9c0a-5b96878335d9"
    },
    {
        "author": "蘇舜欽",
        "paragraphs": [
            "參差峯岫晝雲昏，入望交蘿濁浪奔。",
            "震澤湧山來此岸，華陽連洞到東門。",
            "日生樹掛紅霞脚，風起波摇白石根。",
            "聞有上方僧住處，橘花林下採蘭蓀。"
        ],
        "title": "寄題水月  其一",
        "id": "8d74294d-5e62-408d-aa10-6816a6632ab5"
    },
    {
        "author": "蘇舜欽",
        "paragraphs": [
            "積翠湖心迤邐長，洞臺蕭寺雨交光。",
            "鳥行黑點波濤白，楓葉紅連橘柚黄。",
            "人我絕時隈樹石，是非來處接帆檣。",
            "如何遂得追遊性，擺却營營不急忙。"
        ],
        "title": "寄題水月  其二",
        "id": "2c03d260-8314-4321-b2e1-cc5aac40dc3c"
    },
    {
        "author": "蘇舜欽",
        "paragraphs": [
            "一酌澆腸俗慮奔，鷃微鵾大豈堪論。",
            "楚靈當日能知此，肯入滄江作旅魂。"
        ],
        "title": "獨酌",
        "id": "8c4a9edc-2e10-4899-90fa-62f85dcb26d7"
    },
    {
        "author": "蘇舜欽",
        "paragraphs": [
            "忽憶前年科第後，此時雞鶴蹔同羣。",
            "秋風惆悵忽吹散，雞在中庭鶴在雲。"
        ],
        "title": "寄陸同年",
        "id": "b560d452-0ff5-4c44-967f-41d5574e3cf5"
    },
    {
        "author": "蘇舜欽",
        "paragraphs": [
            "楚天遥望每長嚬，宋玉襄王盡作塵。",
            "不作瑶姬歌入夢，更爲雲雨待何人。"
        ],
        "title": "楚天",
        "id": "949239ea-5cc0-44ac-83bf-445257502647"
    },
    {
        "author": "蘇舜欽",
        "paragraphs": [
            "漢文窮相作前王，慳惜明珠不斗量。",
            "翡翠鮫綃何所直，千裨萬補上書囊。"
        ],
        "title": "觀煬帝寶帳",
        "id": "3bc43cc2-9178-41ce-80cb-b79bdf66d436"
    },
    {
        "author": "蘇舜欽",
        "paragraphs": [
            "紛紛從此見花殘，已覺長繩繫日難。",
            "樓上有愁春不淺，小桃風雨凭闌干。"
        ],
        "title": "春晚",
        "id": "a3c9769b-ebfa-4dcd-92f3-d0ae799d8cdb"
    },
    {
        "author": "蘇舜欽",
        "paragraphs": [
            "百丈清溪見戲鱗，嚴公祠宇與天鄰。",
            "此中舊隱君歸去，笑指人寰一片塵。"
        ],
        "title": "送陳生還烏龍山舊居",
        "id": "65c4d8cc-e37e-49ab-a735-bcf90e85730a"
    },
    {
        "author": "蘇舜欽",
        "paragraphs": [
            "躋攀出上楹，疊勢與雲平。",
            "日暮蒼煙合，秋來遠水明。",
            "幽軒開極望，疎磬落餘清。",
            "便有飛騰意，俄嗟俗慮縈。"
        ],
        "title": "戒珠寺上方",
        "id": "58bb95a8-3021-4282-ad9b-de38b4977f3f"
    },
    {
        "author": "蘇舜欽",
        "paragraphs": [
            "五雲寺下石橋邊，六月谿風灑面寒。",
            "今正炎天君獨往，松閒尋我舊題看。"
        ],
        "title": "送張行之越",
        "id": "902cf7e2-1011-4af4-b552-0c7b2f71e364"
    },
    {
        "author": "蘇舜欽",
        "paragraphs": [
            "擊槳轉山曲，雲間谿更深。",
            "鳧鷗带波起，藻荇共魚沈。",
            "上國久離意，故人相念心。",
            "天涯逢絕景，不得對清吟。"
        ],
        "title": "越谿懷儼老",
        "id": "6ac1831e-39f6-46c5-a519-5ab619aa4b71"
    },
    {
        "author": "蘇舜欽",
        "paragraphs": [
            "翠微曾與客同遊，陟險搜奇興未休。",
            "八載重來驚老大，千年高詠想風流。",
            "雲迷複嶺深藏洞，水落寒江遠見洲。",
            "安得符離張太守，畫圖再與瀉清愁。"
        ],
        "title": "重過齊山清溪",
        "id": "4e38e0d9-04d2-47b9-ab6c-0e901f468872"
    },
    {
        "author": "蘇舜欽",
        "paragraphs": [
            "城南飛橋跨青溪，度橋並轡千丈隄。",
            "隄窮水盡翠微出，繫馬道旁尋杖藜。",
            "巉巉石骨不見土，一色新削青玻瓈。",
            "怪巖奇壑分左右，絕頂俯睨長江低。",
            "當時登高插菊處，至今勝日爭提携。",
            "荒亭已頹斷碣仆，霜草滿地寒螿啼。",
            "杜郎風流杳何處，祇有茲山仍號齊。",
            "其間一洞景更絕，喜子曾遊知舊蹊。",
            "踰岡陟巘數里險，路斷忽復忘東西。",
            "石芒鉤衣藤罣帽，荒榛叢篠交冥迷。",
            "遥呼野人問不識，下趨却踏湖邊畦。",
            "前邊佳處似髣髴，興倦不惜重攀躋。",
            "徑穿蒙密得竅六，俛首匍匐藤拄臍。",
            "日光忽漏天宇小，所見正爾如醯雞。",
            "流蘇承蓋結高屋，旁入詰曲房與閨。",
            "卦蓍二碑史氏植，欲讀柰此苔蘚泥。",
            "斯人好事世亦少，挽置俛視茫無梯。",
            "崖間名字半磨滅，後來遊者猶堪稽。",
            "摸碑幸寄却細讀，我思仍欲煩鎸題。"
        ],
        "tags": [
            "长江"
        ],
        "title": "過池陽遊齊山洞",
        "id": "755acfe5-34da-4980-a340-d04dd6fcfacc"
    },
    {
        "author": "蘇舜欽",
        "paragraphs": [
            "滁陽太守好山水，公餘日醉羣山間。",
            "滁峯環回秀相倚，作亭正對溪山前。"
        ],
        "title": "詩一首",
        "id": "b71a7d9f-6693-474e-b2a2-8b82c3ee1381"
    },
    {
        "author": "蘇舜欽",
        "paragraphs": [
            "崑崙氣候西時春，紫府光陰夜如曉。",
            "來時不用五雲車，跨著清風下蓬島。"
        ],
        "title": "詩一首",
        "id": "817716d3-13ef-4fbd-98fa-fbeecbc4f7c6"
    },
    {
        "author": "蘇舜欽",
        "paragraphs": [
            "沿橋待金鯽，竟日獨遲留。"
        ],
        "title": "句",
        "id": "517b86fc-3099-45a4-89ef-2250344e4ba9"
    },
    {
        "author": "蘇舜欽",
        "paragraphs": [
            "詩題：田家詞首句：南風霏霏麥花落。"
        ],
        "title": "存目  其一",
        "id": "c1612417-cdf0-4cca-bc8d-1535e70cb855"
    },
    {
        "author": "蘇舜欽",
        "paragraphs": [
            "詩題：南園首句：西施臺下見名園。"
        ],
        "title": "存目  其二",
        "id": "a08bd3a4-d6ca-4629-b5f0-85fb05985537"
    },
    {
        "author": "蘇舜欽",
        "paragraphs": [
            "詩題：游靈巖寺首句：古來興廢一愁人。"
        ],
        "title": "存目  其三",
        "id": "9366f5aa-2d33-4b7b-9ef6-77fff54c671b"
    },
    {
        "author": "王緯",
        "paragraphs": [
            "無正文。"
        ],
        "title": "薦福塔聯句",
        "id": "7d811411-75ee-406f-a6fa-1b0cba68cbd6"
    },
    {
        "author": "韓琦",
        "paragraphs": [
            "維揚一株花，四海無同類。",
            "年年后土祠，獨比瓊瑶貴。",
            "中含散水芳，外團蝴蝶戲。",
            "酴醾不見香，芍藥慚多媚。",
            "扶踈翠蓋圓，散亂真珠綴。",
            "不從眾格繁，自守幽姿粹。",
            "嘗聞好事家，欲移京轂地。",
            "既違孤潔情，終誤栽培意。",
            "洛陽紅牡丹，適時名轉異。",
            "新榮託舊枝，萬狀呈妖麗。",
            "天工借顔色，深淡隨人智。",
            "三春愛賞時，車馬喧如市。",
            "草木稟賦殊，得失豈輕議。",
            "我來首見花，對花聊自醉。"
        ],
        "title": "瓊花",
        "id": "49dbcee7-77b2-4bd4-bcfb-69ab34215bfd"
    },
    {
        "author": "韓琦",
        "paragraphs": [
            "俗人之愛花，重色不重香。",
            "吾今得真賞，似矯時之常。",
            "所愛夜合花，清芬踰眾芳。",
            "葉葉自相對，開斂隨陰陽。",
            "不慚歷草滋，獨擅堯階祥。",
            "得此合歡名，憂忿誠可忘。",
            "茸茸紅白姿，百和從風颺。",
            "沉水燎庭檻，薰陸紛纓裳。",
            "彌月固未歇，況茲夏景長。",
            "凡目不我貴，馥烈徒自將。",
            "仲尼失滅明，史遷疑子房。",
            "以貌不以行，舉世同悲傷。",
            "予欲先馨德，羣豔孰可方。",
            "埋饒妖牡丹，須讓花中王。"
        ],
        "title": "夜合",
        "id": "c431aa01-d4b2-43a5-b9da-70402c8a95ae"
    },
    {
        "author": "韓琦",
        "paragraphs": [
            "事小不可忽，議或戒蜂蠆。",
            "蜂蠆之中人，始意脫己害。",
            "人兮怒一蠚，爲報速睚眥。",
            "白晝擿危巢，夜燭窮纖介。",
            "必獲而後已，立死以爲快。",
            "彼誠畜微毒，謂己有所賴。",
            "失於小不忍，而自取糜壞。",
            "吁嗟陰巧徒，毒萬蜂蠆大。",
            "包潛中善良，斷腕未足駭。",
            "小或一身危，甚則家族逮。",
            "淵微如鬼神，無隙可漏敗。",
            "君子被戕賊，守道不爲怪。",
            "有時醜迹露，事或無可奈。",
            "一旦吾道行，乃置之度外。",
            "使其自愧縮，似不容覆載。",
            "非力不足較，顧有盛德在。",
            "陰巧既常幸，蜂蠆胡不貸。"
        ],
        "title": "蜂蠆",
        "id": "856107fa-dac6-4c0f-9084-6893c0de11ab"
    },
    {
        "author": "韓琦",
        "paragraphs": [
            "剝剝復卜卜，意若念良木。",
            "營營求蠹心，未獲空我腹。",
            "或露一襠紅，或展雙翅綠。",
            "捷緣都盧橦，響弄羯鼓曲。",
            "搜索不知疲，利嘴信摧禿。",
            "忽爾破姦宄，種類無遺族。",
            "內孽固難辨，一發知潛伏。",
            "彼實害珍材，盡殄此非酷。",
            "直疑天意深，不使嗜粱肉。",
            "專爲眾蠹仇，侍飫弗與足。",
            "如令知庶味，恣擇蟲與粟。",
            "杞梓任陰賊，長喙罷攻觸。",
            "飽食作羣飛，時下泉沼浴。",
            "歸鳴凉樹陰，暮趁高枝宿。"
        ],
        "title": "啄木",
        "id": "2c1f8f72-eda1-4c18-b40b-f60375718ff2"
    },
    {
        "author": "韓琦",
        "paragraphs": [
            "來鳦趨社期，翩若天外至。",
            "徘徊大厦間，汲汲營巢意。",
            "中心有所託，自謂得其地。",
            "銜泥兩吻瘡，旦暮不少憩。",
            "主人愛高堂，病爾如疣贅。",
            "爾巢屢膚寸，長梃輒摧墜。",
            "胡爲不識嫌，又續前功棄。",
            "何處無蓬茅，自足爲生計。",
            "不爾卵而覆，其禍愈非細。",
            "予既傷爾愚，竊復探爾志。",
            "孜孜不忍去，欲動主人義。",
            "萬一憐其勤，庶獲息我類。",
            "臣棟既不撓，出處安且貴。",
            "其能無報乎，唯守信無貳。",
            "年年應候來，馴狎如兒稚。",
            "雙雙軒戶前，爲君作嘉致。",
            "不學君家客，去就惟勢利。",
            "微羽一知歸，至死不他詣。"
        ],
        "title": "來鳦",
        "id": "0569e101-cfea-475e-9dc8-7c4266170edb"
    },
    {
        "author": "韓琦",
        "paragraphs": [
            "彫堂瞰寶欄，有花病不妍。",
            "誰知窮山顛，牡丹一尺圓。",
            "寶欄鋤溉足，窮山風日煎。",
            "彼此不得地，天道胡爲然。",
            "兩適豈易得，茲恨無窮年。"
        ],
        "title": "感花",
        "id": "f9fe5a4c-e0a6-4c57-81a1-a7d2d6e25f33"
    },
    {
        "author": "韓琦",
        "paragraphs": [
            "人觀落葉悲，我視落葉喜。",
            "請看四序速，次第若屈指。",
            "風霜一瞬過，望春時有幾。",
            "榮固悴之端，衰亦盛之始。",
            "須知眾木踈，便是羣芳啟。",
            "舉此較人事，蓋不異物理。",
            "否泰與消長，反復殊未已。",
            "釀酒整笙歌，坐待新萌起。"
        ],
        "title": "落葉",
        "id": "27d13b0c-148c-45f7-9b66-30ac8d904408"
    },
    {
        "author": "韓琦",
        "paragraphs": [
            "夫子春秋之所記，二百四十有二年。",
            "謹嚴之法不可犯，欲示萬世天子權。",
            "禮樂征伐必上出，諸侯雖大莫得專。",
            "周平東遷魯君隱，王綱壞裂勿復聯。",
            "天王所存位與號，列國自用公承傳。",
            "齊桓晉文無實義，挾周狥己掩大愆。",
            "不歸聖筆立中制，誰其當罪誰其賢。",
            "絲紛五傳角同異，各專門記執所偏。",
            "遂令學者蹈迷徑，不探元本遭羈牽。",
            "至於歆向父子間，亦反天性相鑱鎸。",
            "何休杜預范甯輩，離經附傳以臆箋。",
            "膏肓廢疾互譏病，雖欲針起難自痊。",
            "前人文字安可數，議難啾唧秋嘒蟬。",
            "有唐名儒陸淳者，始開奧壤窺源泉。",
            "我朝又得孫明復，大明聖意疏重淵。",
            "劉生新解最後出，了無塞礙成通川。",
            "所趨旨義極簡正，撐拄異論牢且堅。",
            "事不歸王皆不與，達經之志所以然。",
            "詩三百可一言蔽，曰思無邪而已焉。",
            "方今四海大一統，萬里號令猶君前。",
            "安不思危易其治，毋容僭亂生階緣。",
            "往持此說助邦政，坐令當扆尊如天。"
        ],
        "title": "讀劉易春秋新解",
        "id": "891ee029-d14a-45d0-82e2-10e979284442"
    },
    {
        "author": "韓琦",
        "paragraphs": [
            "花梢點紅芽綠茁，宴亭爽塏堋雲列。",
            "呼賓習射次序升，體裁人人矜㔢挃。",
            "六鈞力副百中藝，由基注目老羿拽。",
            "支左屈右何大工，象弭急收如列缺。",
            "須臾一鏑入鵠心，畫鼓連轟盡聲喝。",
            "後者審固意愈精，有時大呼劈箭筈。",
            "惜哉最是毫釐差，彩侯似動笴微撇。",
            "分明角勝各記暈，將終或爲一箭奪。",
            "當筵主籌令難犯，大白時舉出正罰。",
            "此禮自古尤所重，矍圃去留宜有別。",
            "五善大抵主和容，不止穿楊與穿札。",
            "因憶當年黠羌叛，非才誤授將軍鉞。",
            "帳下貔貅十萬師，力過生犀心似鐵。",
            "大人未許覆兇巢，飭謹封垂禦侵越。",
            "悍夫猛士志待騁，貯填憤氣何由洩。",
            "正值高秋天氣寒，塞場霜重嚴風刮。",
            "約束偏裨整隊兵，旌旗爍電戈矛雪。",
            "驅出長郊閱奇陣，離合應麾皆有節。",
            "次引精銳較絕技，控弦命中無虛發。",
            "氣豪馬健走危坡，直下千尋未嘗蹷。",
            "收軍校獵圍平原，犬順人呼鷹解紲。",
            "山麋衝軼犯勁矢，崗兔奔跳迷狡穴。",
            "大鵰盤空不輕搏，老狐仰視肝膽裂。",
            "駐鞍賞獲犒部曲，浪瀉酒車論染血。",
            "將軍未酣眾心醉，耳後風生鼻頭熱。",
            "此日淮藩奉寬詔，朱輪慢輾行春轍。",
            "鈴索聲沉訟牒稀，優游大可養踈拙。",
            "斜蒿青青鱭鱠新，公醪香重醅才撥。",
            "射堂對客且相娛，不妨樂事陶嘉月。",
            "襟懷聊與水雲閒，夢魂猶寄關山闊。",
            "逢辰未立赫然勳，破的求功真瑣屑。",
            "欲得心如外貌歡，報國之誠盡攄豁。"
        ],
        "title": "答孫植太博後園宴射",
        "id": "333d526f-f2e1-4f28-9605-9f7b433bedf0"
    },
    {
        "author": "韓琦",
        "paragraphs": [
            "淮南常歲冬猶燠，今年陰沴何嚴酷。",
            "黑雲漫天一月昏，大雪飛揚平壓屋。",
            "風力軒號助其勢，擺撼琳瑯摧凍木。",
            "通宵徹晝不暫停，堆積樓臺滿溪谷。",
            "有時造出可憐態，柳絮梨花亂紛撲。",
            "乘溫變化雨聲來，度日階庭恣淋漉。",
            "幾縈寒霰不成絲，驟集踈簷還掛瀑。",
            "蟄蛙得意欲跳擲，幽鷺無情成挫辱。",
            "罾魚江叟冰透蓑，賣炭野翁泥沒輻。",
            "閭閻細民誠可哀，三市不喧游手束。",
            "牛衣破解突無烟，餓犬聲微饑子哭。",
            "我聞上天主時澤，亦有常數滋農穀。",
            "膏潤均於一歲中，是謂年豐調玉燭。",
            "此來盛冬過爾多，却慮麥秋欠霑足。",
            "太守憂民仰天祝，願曙氛霾看晴旭。",
            "望晴不晴無奈何，擁被醉眠頭更縮。"
        ],
        "title": "廣陵大雪",
        "id": "f2bde536-ac2c-4c66-ba7d-fe30e321cfc4"
    },
    {
        "author": "韓琦",
        "paragraphs": [
            "春去惜餘景，偶來郊外觀。",
            "蕪城千古恨，一顧殊悲酸。",
            "荒祠枕大道，尚記吳城邗。",
            "遠近綠陰合，水襯紅莢殘。",
            "隴麥齊若剪，隨風卷波瀾。",
            "罷農喜有望，守臣心粗寬。",
            "蕭踈禪智寺，壞址不甚完。",
            "叢花亂芍藥，籬竹摧琅玕。",
            "空有亭亭柏，成行如筆端。",
            "供帳具朝膳，僚寀成清歡。",
            "小杜詩板暗，樂石曾未刊。",
            "乘興詣茶圃，百步登平巒。",
            "摘焙試烹啜，甘挹零露漙。",
            "午過倦微暑，堤路騰歸鞍。",
            "天子憂歲旱，引咎古所難。",
            "列郡承新詔，朝夕弗敢安。",
            "況此行春意，固不在遊盤。",
            "朝廷責吏治，莫若久其官。",
            "政和氣亦應，災沴無由干。",
            "願循三載舊，庶幾酬素餐。"
        ],
        "title": "答袁陟節推遊禪智寺",
        "id": "1823ebe3-7c9c-4a25-b777-23b0f807b5dc"
    },
    {
        "author": "韓琦",
        "paragraphs": [
            "廣陵芍藥真奇差，名與洛花相上天。",
            "洛花年來品格卑，所在隨人趁高價。",
            "接頭著處騁新妍，輕去本根無顧藉。",
            "不論姚花與魏花，只供俗目陪妖姹。",
            "廣陵之花性絕高，得地不移歸造化。",
            "大豪人力或强遷，費盡雍培無豔冶。",
            "東君固是花之主，千苞萬萼從榮謝。",
            "似矯東君泛愛心，枉殺春風不肯嫁。",
            "遂令天下走香名，髣髴丹青競誇詫。",
            "以此揚花較洛花，自合揚花推定覇。",
            "其間絕色可粗陳，天工著意誠堪訝。",
            "仙家冠子鏤紅雲，金線粧治無匹亞。",
            "旋心體弱不勝枝，寶髻欹斜猶墮馬。",
            "冰雪肌膚一纈斑，新試守宮明似赭。",
            "雙頭兩兩最多情，象物更呈鞍面窊。",
            "樓子亭亭欠姿媚，特有怪狀堪圖寫。",
            "見者方知畫不真，未見直疑傳者詐。",
            "前賢大欲巧賦詠，片言未出心先怕。",
            "天上人間少其比，不似餘芳資假借。",
            "我來淮海涉三春，三訪龍興舊僧舍。",
            "問得龍興好事僧，每歲看承不敢暇。",
            "後園栽植雖甚蕃，及見花成由取捨。",
            "出羣標致必驚人，方徙矮壇臨大厦。",
            "客來只見軒檻前，國艷天姿相照射。",
            "因知靈種本自然，須憑精識能陶冶。",
            "君子果有育材心，請視維揚種花者。"
        ],
        "title": "和袁陟節推龍興寺芍藥",
        "id": "b8b2454e-5d74-4e46-98c0-00cda32faf6e"
    },
    {
        "author": "韓琦",
        "paragraphs": [
            "慶曆丙戌夏，早氣蒸如焚。",
            "行路盡嬰暍，居人猶中瘟。",
            "墮鳥不收喙，游魚幾爛鱗。",
            "絺綌亦難御，更值成雷蚊。",
            "驕陽斷雨脈，焦熬逾五旬。",
            "農塍坐耗裂，縱橫龜灼文。",
            "眾目血坼眥，日睇西郊雲。",
            "守臣卹民病，心亂千絲棼。",
            "祈龍割舒雁，縱陰開北門。",
            "古法久弗驗，羣祠益致勤。",
            "徧走于境內，神兮若不聞。",
            "或時得泛灑，濛濛才濕塵。",
            "豐年望既絕，節候俄秋分。",
            "忽爾降大澍，霄冥連日昏。",
            "垂空狀戰戟，入霤疑傾盆。",
            "田禾十九死，强漬枯槁根。",
            "蕭稂賤易活，勢茂如逢春。",
            "蛙黽渴易滿，泥躍嬉成羣。",
            "濟物乃容易，應時何艱辛。",
            "轍鮒骨已壞，徐激西江津。",
            "谷黍霜已厚，始調鄒律溫。",
            "天意執可問，對之空氣吞。"
        ],
        "title": "歲旱晚雨",
        "id": "aba89813-e9b6-48fe-8cba-a7be12d97d12"
    },
    {
        "author": "韓琦",
        "paragraphs": [
            "去年大雪如山積，今年大旱千里赤。",
            "凍民虛死麥實少，稻子空乾無一獲。",
            "陰陽之沴已過差，物理固知當反極。",
            "入冬和氣漸融怡，霈澤時時蘇土脈。",
            "廣莫朝來一陣寒，變作雪花紛亂坼。",
            "瓊樹瑶臺豁眼明，直疑誤到神仙宅。",
            "城中喜色與歡聲，併在高樓歌舞席。",
            "老農視之笑復啼，大言累歲遭兇厄。",
            "纔下種時雨雪多，禾稼欲成無一滴。",
            "此回雖有豐登兆，未信天公真愛惜。",
            "太守聞之亦慘顔，造化誠哉非易測。",
            "但願天意悔前禍，豈使吾民常慼慼。"
        ],
        "title": "喜雪答趙宗道學士",
        "id": "b9adf62b-a1b3-4eda-a3ce-e2db1e138179"
    },
    {
        "author": "韓琦",
        "paragraphs": [
            "仲尼大聖人，文武亦云學。",
            "況其下者乎，而不事礱琢。",
            "伊予之逢辰，進本任愚樸。",
            "今辱寄中山，地重扼幽朔。",
            "日懼不克堪，誤上所簡擢。",
            "古之良守帥，功業甚奇卓。",
            "思以救空踈，志慕極堅確。",
            "後圃新吾堂，左右謹圖模。",
            "公餘時縱觀，大可儆齪齪。",
            "奔雷發聾聵，皎日破昏濁。",
            "苟能奉規矩，曷愧大匠斲。",
            "或此賢賓僚，指顧便揚攉。",
            "四座企清風，耳目外優樂。",
            "子好虛名哉，事實出誠愨。",
            "庶幾得涓塵，聊以助海嶽。",
            "唯有大忠心，不在先覺覺。"
        ],
        "title": "閱古堂",
        "id": "f5d5b302-088d-42a7-bba5-0a0ff168b14c"
    },
    {
        "author": "韓琦",
        "paragraphs": [
            "中山雄北邊，地得要害扼。",
            "烽警昔未徹，民日困兵革。",
            "一從無事來，歷祀且半百。",
            "戈矛既錢鎛，比屋遂仁宅。",
            "人生亦自勞，營業鮮暇隙。",
            "誠哉百日勤，固願一日適。",
            "爲政本人情，三代所不易。",
            "漢吏稱循良，在宣布恩澤。",
            "茲吾治廢園，大揭眾春額。",
            "庶乎時節遊，使見太平迹。",
            "園中何所有，風物難具籍。",
            "方塘百畝餘，遥派逗寒碧。",
            "虛亭跨彩橋，孤嶼聳幽石。",
            "環堤柳萬株，無時張翠帟。",
            "移得江南天，不覺萬里隔。",
            "芳林灼灼花，次第錦繡坼。",
            "三春爛熳時，爲民開宴席。",
            "觀者如堵牆，士女雜城陌。",
            "野態得天真，靚粧非俗格。",
            "惟意任所如，去來何絡繹。",
            "多歡知有今，勝致駭非昔。",
            "如登老氏臺，懷抱罔不釋。",
            "既以休吾民，又足奉嘉客。",
            "清暑暨凉秋，池景尤可惜。",
            "紅蕖四照香，風送入絺綌。",
            "乘興命輕舟，縱賞緩撐刺。",
            "芳餌須鱠資，綠房欣手摘。",
            "就飲圓荷中，一當數大白。",
            "時見羣鷗飛，驚此紅袖拍。",
            "獻酬如未快，申令喜相搦。",
            "或見大敵怯，便可遺巾幗。",
            "酣戰方氣振，俄景忽晡夕。",
            "人笑山公歸，酩酊倒巾幘。",
            "誰知酩酊心，自有制勝策。"
        ],
        "title": "眾春園",
        "id": "707cc911-9307-4cc5-96bc-113c6a4ed986"
    },
    {
        "author": "韓琦",
        "paragraphs": [
            "賢輔于朝廷，中外唯所用。",
            "中則翊萬樞，天業日以重。",
            "外則泰一方，君治亦云共。",
            "公今得淮康，大厦輟隆棟。",
            "惠政聊一施，萬室絕愁痛。",
            "獄訟不復煩，甘脆誠足奉。",
            "優游爲文章，六義本規諷。",
            "長篇燦臣軸，郵驛邈見送。",
            "發函捧瓊瑰，再拜喜吟誦。",
            "高調既古雅，奇格復豪縱。",
            "鈞天張廣樂，累夕駭谷夢。",
            "宛馬歷夷途，萬里不可控。",
            "李杜若復生，屈伏事非恐。",
            "況夫淺淺流，固莫測源洞。",
            "何時衮衣歸，瞻望慰民眾。",
            "事業追夔龍，風烈陋姚宋。",
            "曰賡元首歌，間助薰琴弄。",
            "太平告成功，郊廟形嘉頌。",
            "九奏人神和，舞獸而儀鳳。",
            "休聞狼跋詩，萬世發長慟。"
        ],
        "title": "覽資政富公新詩",
        "id": "28b89642-3981-43e7-b6c1-80a19a56b22f"
    },
    {
        "author": "韓琦",
        "paragraphs": [
            "惟公之所存，致后協二典。",
            "當入相天子，賢業遂大展。",
            "萬類隨坯陶，四時無盭舛。",
            "如保守一藩，疢甚斥和扁。",
            "遂令康濟功，鬰抑未恢顯。",
            "寄懷吟詠間，唯以道自遣。",
            "公才如河源，渾渾日東演。",
            "洪濤奔巨海，萬里縱傾卷。",
            "小哉西北流，孰可議深淺。",
            "公思如天匠，春物歸裁剸。",
            "珍叢與奇葩，萬態極婉孌。",
            "一一得天真，倣象困雕剪。",
            "河源無時窮，天匠非世辨。",
            "湖爲每成編，遂以貺罷輭。",
            "裸壤本無知，安足道文冕。",
            "俚耳固不通，烏用奏姑洗。",
            "我實知公心，愛我久益腆。",
            "誘我進學勤，要在納諸善。",
            "我素荷公德，公教不敢踐。",
            "諷誦復宗師，夙夜以自勉。"
        ],
        "title": "謝資政富公再以近詩見寄",
        "id": "173714fb-d2d0-467c-a195-1f61cb4869ce"
    },
    {
        "author": "韓琦",
        "paragraphs": [
            "皇祐辛卯夏，六月朔伏暑。",
            "始伏之七日，大熱極炎苦。",
            "赫日燒扶桑，焰焰指亭午。",
            "陽烏自焦鑠，垂翅不西舉。",
            "炙翻四海波，天地入烹煮。",
            "蛟龍竄潭穴，汗喘不敢雨。",
            "雷神抱桴逃，不顧車裂鼓。",
            "豈無堂室深，氣鬰如炊釜。",
            "豈無臺榭高，風毒如遭蠱。",
            "直疑萬類繁，盡欲變脩脯。",
            "嘗聞崑閬間，別有神仙宇。",
            "雷散滌煩襟，玉漿清濁腑。",
            "吾欲飛而往，於義不獨處。",
            "安得世上人，同日生毛羽。"
        ],
        "title": "苦熱",
        "id": "ef105e39-9b24-4082-8548-39917ecda577"
    },
    {
        "author": "韓琦",
        "paragraphs": [
            "如何天地舉寒令，獨將殺氣凌邊遐。",
            "公園跬步亦難往，試來舉目成吁嗟。",
            "長空黯淡作愁色，日光似透雲還遮。",
            "朔風刮面不吹雪，徒擾萬竅掀黄沙。",
            "園中索寞不可狀，唯視眾木攢枯槎。",
            "有如漢將肅行陣，遠涉大漠平番家。",
            "貔貅凍列樹營壁，巨矛長戟何交加。",
            "老松一二柯葉在，外皮皴裂埋僵蛇。",
            "幽禽聲好久絕聽，孤城遠近號饑鴉。",
            "齋中酒熱忍自酌，幾何貧戶無纖麻。",
            "冥官持權因意惡，直欲萬類殲陰邪。",
            "窮嚴極烈勢未已，不知泉底生陽芽。"
        ],
        "title": "後園寒步",
        "id": "f792a797-0ed1-4676-b627-9a121c0396b4"
    },
    {
        "author": "韓琦",
        "paragraphs": [
            "悲風吼林霜草白，殺氣稜稜慘空碧。",
            "因畋講事比其時，況值嘉平農已隙。",
            "暫整和門出近郊，獵獵旌旗原燒赤。",
            "狩場一望天四垂，貔虎意豪猶恨窄。",
            "鼓動圍開翼復箕，人知部分如刀劃。",
            "飛刊竄伏不得暇，狡兔幸生徒奮擲。",
            "饑鷹眼捷翅頭健，下鞲風發無虛搦。",
            "鶻拳交擊或未仆，繼嗾韓盧追以咋。",
            "忽穿叢薄失所捕，耻焉便縱摩霄翮。",
            "不似寒鴟得腐鼠，傲然直視鴛雛嚇。",
            "烏鶉鵲雉曷足數，亦有晨風競搜索。",
            "其間駭獸欲陵突，焊卒爭趨矜手格。",
            "前驅返旆弗及舍，邱山大委虞中獲。",
            "翻車瀉酒犒士眾，萬刀刲肉恣燔炙。",
            "塞防寓令豈徒然，不在詩人刺荒癖。",
            "王者設官猶取眾，大姦宿猾許擒扼。",
            "乘時廢職莫自效，勿謂鷙鳥無全策。",
            "別有老狐智計巧，只就高城營窟宅。",
            "疑冰識扱行步穩，此日胡由見蹤跡。",
            "鵰兮鵰兮未得志，將軍憤懣如何釋。"
        ],
        "title": "臘日出獵近交",
        "id": "398ec477-968c-4783-834c-3a34469f445d"
    },
    {
        "author": "韓琦",
        "paragraphs": [
            "塵寰病思苦，仙府歸魂勞。",
            "禿翼敗風霰，卑棲掩蓬蒿。",
            "池圃擯時玩，雞鳧豈吾曹。",
            "誰知牢落心，萬里孤雲高。"
        ],
        "title": "病鶴貽劉易",
        "id": "567c4d35-aef1-4af0-b310-ea36574e609f"
    },
    {
        "author": "韓琦",
        "paragraphs": [
            "人惟萬物靈，各肖天地貌。",
            "中人無賢愚，在稟父師教。",
            "稟則道業成，奮躍出泥淖。",
            "不稟墜素風，隱身于不孝。",
            "汝父最汝憐，五歲入學校。",
            "文采冀日彰，謂如隱霧豹。",
            "不見汝成人，齎恨掩泉窖。",
            "汝兮胡不思，先矩勉而傚。",
            "奈何一夕眠，乃至巳午覺。",
            "開口受飲食，摩腹混笑鬧。",
            "四體遂吾懶，萬事絕掛撓。",
            "習焉而忘返，紈綺事不較。",
            "高秋八月凉，蚊蟆罷蒙罩。",
            "燃膏繼晝景，著撰勤節抄。",
            "詔舉有前期，富貴孰不樂。",
            "忍捐卿相科，甘坐閱醯酵。"
        ],
        "title": "示直彥",
        "id": "0531bff5-ad21-434e-8299-98fe5571b93d"
    },
    {
        "author": "韓琦",
        "paragraphs": [
            "公之德業天下重，四海萬物思壞罏。",
            "太平之策未全發，先朝請老叩帝居。",
            "天子只欲勵薄俗，不惜一夔從二疏。",
            "公持儉節出天性，下建萬世清風孤。",
            "歸卜睢陽旋營第，棟宇僅足容妻孥。",
            "自此閒燕何所樂，非絲非竹非歌壺。",
            "經史日與聖賢遇，參以吟詠爲自娛。",
            "興來弄翰尤得意，真楷之外精草書。",
            "因書乞得字數幅，伯英筋肉羲之膚。",
            "字體真渾遠到古，神馬初見八卦圖。",
            "精神熠熠欲飛動，鸞鳳鼓舞龍蛇攄。",
            "天姿瘦硬斥俗軟，狂藤束纏巖松枯。",
            "中含婉媚更可愛，十葩萬萼爭春敷。",
            "開合向背一皆好，造化欲衒天工夫。",
            "張旭雖顛懷素逸，較以年力非公徒。",
            "公今眉壽俯八十，老筆勁健自古無。",
            "固知大賢不世出，百福來萃相所扶。",
            "公之佳壻蘇子美，得公一二名已沽。",
            "矜奇恃儁頗自放，質之公法慙豪麤。",
            "乘歡捧以示僚屬，一坐聳駭歎且呼。",
            "便欲刻石傳不朽，荒邊匠拙無人模。",
            "歸來一一戒兒姪，秘重世與家諜俱。",
            "重巾密橐置吾室，寶護直比驪頷珠。",
            "神物孰敢容易探，電雹霹靂來須臾。"
        ],
        "title": "謝宮師杜公寄惠草書",
        "id": "af776988-c656-4e93-a830-ca7c9c8c62bf"
    },
    {
        "author": "韓琦",
        "paragraphs": [
            "開化得勝地，崇侈何代作。",
            "全山鑱佛身，萬木亙高閣。",
            "突然數百尺，較力陋禹鑿。",
            "峰巒翠環合，與寺爲郛郭。",
            "煙霞無四時，爲我張幄幙。",
            "飛泉乘空來，直在庭砌落。",
            "松柏森成行，鬭狀蛟龍惡。",
            "如整萬人陣，偏伍不敢錯。",
            "春芳難悉名，紅紫競灼灼。",
            "點綴巖壁間，圖畫曾未若。",
            "距城纔一舍，曠絕類霄堮。",
            "噫吾何自勞，日窘吏事縛。",
            "到官踰二朞，未克造林壑。",
            "引疾得鄉邦，晝錦行遂著。",
            "猛拋公几煩，不負真境約。",
            "精廬始一登，百慮已澄擴。",
            "徘徊延賓僚，開席盛燕酌。",
            "歌留嶺上雲，吹亂風前鐸。",
            "勿譏清賞累，粗繼東山樂。",
            "數刻方暫歡，俄景忽西薄。",
            "歸鞅下危岑，眷戀心欲却。",
            "何處無林泉，隔閡牽寵爵。",
            "終期報國家，功業效涓勺。",
            "連露乞骸章，不待七十削。",
            "歸來解朝紳，放意任衡霍。",
            "超然出世紛，安步適沖漠。",
            "山蔬充盤筵，村釀滿瓢杓。",
            "吾壽此其全，何必不死藥。"
        ],
        "title": "遊開化寺",
        "id": "523d526b-bde0-4961-b8f5-8a56bb2096dd"
    },
    {
        "author": "韓琦",
        "paragraphs": [
            "蒙山崦裏藏禪宮，朝蒼暮翠嵐光濃。",
            "枯松老柏競醜怪，危巒峻嶺相彌縫。",
            "劔峽路岐唯少棧，榆關氣象全無烽。",
            "恩深報淺來未得，暫留金節開塵容。"
        ],
        "title": "再賦",
        "id": "d7a4e0d6-e0b7-4221-acca-7eae143b883c"
    },
    {
        "author": "韓琦",
        "paragraphs": [
            "女郎祠下池，清瑩薄山脚。",
            "游鱗明鑑中，素恃神可託。",
            "羣嬉不畏人，似得天真樂。",
            "祠者常見憐，投食任爭綽。",
            "且疑神佑之，縱嚵安敢摸。",
            "達者時公攘，羹鱠陷烹斫。",
            "神乎所保扶，未免挫陰惡。",
            "何如致君人，其道本宏博。",
            "天下日唐虞，聲教盡薰灼。",
            "推此及微類，魚鱉得咸若。"
        ],
        "title": "晉祠魚池",
        "id": "ac20e48c-6c39-4b94-a89c-da66701ca63a"
    },
    {
        "author": "韓琦",
        "paragraphs": [
            "晉源發濫觴，勃勃漲春綠。",
            "泓然一鑑閒，俯視神意肅。",
            "游鯈何太繁，戢戢鬧如粥。",
            "烏能污吾清，更足示容蓄。",
            "中或起蛟龍，威怒鼓天福。",
            "膏澤被九區，靈德潛山麓。",
            "平時任疏達，所存終海瀆。",
            "常豐沃稻粱，餘潤霑花木。",
            "伊予臨此泉，自得仁人勗。",
            "奚專智者心，犇走無停躅。"
        ],
        "title": "難老泉",
        "id": "ab25dd79-ca4e-43eb-9c57-817f0dbfde8c"
    },
    {
        "author": "韓琦",
        "paragraphs": [
            "中秋待月高樓上，浮雲妬明逞頑黑。",
            "姮娥積貯一歲光，欲放天下不可得。",
            "今夕實繫天下望，未必舉世罹遮塞。",
            "歡明慼暗一時偏，人不咎天雲所職。",
            "吾問雲兮爾無心，胡爲動與人相賊。",
            "歲旱不能含雨來，翻於此夜濃如墨。",
            "吾欲獨仗倚天劔，上决重陰走姦慝。",
            "空中奪出黄金盤，萬宇澄然同一色。"
        ],
        "title": "甲午中秋夜不見月",
        "id": "2c3b3006-a1b2-44f1-b08c-bfd9e0dc669d"
    },
    {
        "author": "韓琦",
        "paragraphs": [
            "日日顛風喧病枕，曾無片雲飛虛空。",
            "方嗟大疾被囚縛，敢請上帝前民豐。",
            "人囑衰翁略外事，心存眾瘼能寬中。",
            "紛紛盈尺諒旦夕，和霽迎得春融融。"
        ],
        "title": "病中望雪",
        "id": "90a0c845-2b7e-4e5d-b623-e1362e579d73"
    },
    {
        "author": "韓琦",
        "paragraphs": [
            "公名傑出天下賢，終身師慕常顓顓。",
            "十年一面數日別，行行不忍移歸軿。",
            "剛腸出淚收還注，感公知己難違去。",
            "黄昏病作宿荒城，離緒不堪紛似雨。"
        ],
        "title": "離并州至晉祠次韻答宣徽富公",
        "id": "7ecf39f2-bdd3-463d-93ab-8edbd3313547"
    },
    {
        "author": "韓琦",
        "paragraphs": [
            "臨并踰二朞，病慼居其半。",
            "雖以志自勉，精識奈耗亂。",
            "故於一道事，十六七不幹。",
            "貪權莫即亂，罪大孰可逭。",
            "納節求本邦，所幸脫誅竄。",
            "君仁惻至誠，亟俾賢者換。",
            "與公同心人，金固其利斷。",
            "安然解印歸，萬喜無一惋。",
            "爲別信宿來，書日慰愚懦。",
            "張瑟久不調，易調猶未斷。",
            "非才辱公知，處道誠一貫。",
            "至於措置間，在理有殊判。",
            "不當牽以私，經畫誤遠算。",
            "願公新政條，布若星日燦。",
            "害邊者剗除，垢俗者滌浣。",
            "使茲全晉民，比屋競聳觀。",
            "僕遠聞公爲，省過安敢憚。",
            "雖有好事徒，議論烏得間。"
        ],
        "title": "塗次答宣徽富公書意",
        "id": "b2de1fe1-7a8b-4b5d-8968-816006a187f6"
    },
    {
        "author": "韓琦",
        "paragraphs": [
            "古人之富貴，貴歸本郡縣。",
            "譬若衣錦游，白晝自光絢。",
            "不則如夜行，雖麗胡由見。",
            "事累載方冊，今復著俚諺。",
            "或紆太守章，或擁使者傳。",
            "歌樵忘故窮，滌器掩前賤。",
            "所得快恩仇，愛惡任驕狷。",
            "其志止于此，士固不足羨。",
            "茲予來舊邦，意弗在矜衒。",
            "以疾而量力，懼莫稱方面。",
            "抗表納金節，假守冀鄉便。",
            "帝曰其汝俞，建纛往臨殿。",
            "行路不云非，觀歎溢郊甸。",
            "病軀諧少休，先隴遂完繕。",
            "歲時存父老，伏臘潔親薦。",
            "恩榮孰與偕，衰劣愧獨擅。",
            "公餘新此堂，夫豈事飲燕。",
            "亦非張美名，輕薄詫紳弁。",
            "重祿許安閑，顧己常競戰。",
            "庶一視題榜，則念報主眷。",
            "汝報能何爲，進道確無倦。",
            "忠義聳大節，匪石烏可轉。",
            "雖前有鼎鑊，死耳誓不變。",
            "丹誠難悉陳，感泣對筆硯。"
        ],
        "title": "晝錦堂",
        "id": "76ab5083-a06e-4c17-88a8-2edb35d6a25e"
    },
    {
        "author": "韓琦",
        "paragraphs": [
            "惟人生多艱，康世豈易偶。",
            "服業罔不勤，樂事豈常有。",
            "朝家恩澤寬，宣布在封守。",
            "體民當有時，使得遂仁壽。",
            "時而無所適，是不守之咎。",
            "相署雖有園，狹陋日已久。",
            "州人歲節遊，若度一筒口。",
            "至則無足觀，疊跡但虛走。",
            "遂令歡賞心，歸去成煩嘔。",
            "有圃隔牙城，廣袤半百畝。",
            "我來闢而通，高戶敞軒牖。",
            "其中完廢臺，雄壯卑培塿。",
            "城野四望間，萬景如在手。",
            "疏池育蓮芰，表道植楊柳。",
            "糞壤悉反除，桃李換葱韮。",
            "成時寒食春，觀者惟恐後。",
            "人一變壅閼，曠若在郊藪。",
            "或相携以歌，或相醉以酒。",
            "知爲太平民，歎語競聚首。",
            "曰非時之康，還得此樂不。",
            "予因揭是名，命意安敢苟。",
            "凡茲屏翰賢，一境實父母。",
            "必與眾同樂，斯地肯藜莠。",
            "作詩告來者，庶可傳不朽。"
        ],
        "title": "康樂園",
        "id": "ee5f295c-2f09-4a9b-840b-f66f231a025c"
    },
    {
        "author": "韓琦",
        "paragraphs": [
            "牙城之北好大圃，中有廢臺名抱螺。",
            "基圓有道盤屈上，故以螺目義匪佗。",
            "當時興者擇地審，氣象爽塏形勢多。",
            "今如孤冢但荆棘，不知隳壞年幾何。",
            "背城人迹既罕到，往往滿歲無一過。",
            "我來侵圃治兵庫，得披榛莽登巍峩。",
            "襟懷豁若出塵外，四視天末窮纖羅。",
            "滿城風物聚掌上，紅芳綠樹明交柯。",
            "太行之下不可數，萬峯起落如翻波。",
            "北來州域盡平地，孰若舊鄴襟山河。",
            "此爲遊覽最佳處，遂施畚筑完陂陀。",
            "臺頭結宇尚簡樸，臺面甃甓嚴鎸磨。",
            "魏宮冰井久湮沒，鐵梁有四淪耕禾。",
            "精剛之質不少動，俚俗傳詫鄰妖訛。",
            "云有神物常默護，守令千百無敢拖。",
            "我憐古物輦而至，爲臺之柱植四阿。",
            "州人聞至極驚異，就臺觀者肩相摩。",
            "榜以休逸豈獨尚，與眾共樂乘春和。",
            "主人間復命賓酌，樽前隨分絃且歌。",
            "病來飲興直衰淺，獻酬勉强顔須酡。",
            "退嘗內省爾何德，爾求自逸人譏訶。",
            "反思吾本任忠義，日不作僞心無頗。",
            "君恩至厚假鄉守，正宜休此祛餘疴。",
            "尫孱報國未能奮，慨然倚檻空長哦。"
        ],
        "title": "休逸臺",
        "id": "471c6656-b3e2-445b-9f23-23d34f6a25fc"
    },
    {
        "author": "韓琦",
        "paragraphs": [
            "魏宮之廢知幾春，其間萬事成埃塵。",
            "唯有昭陽殿瓦不可壞，埋沒曠野迷荒榛。",
            "陶甄之法世莫得，但貴美璞踰方珉。",
            "數百年來取爲硯，墨光爛發波成輪。",
            "求之日盛得日少，片材無異圭璧珍。",
            "巧工近歲知眾寶，雜以假僞規錢緡。",
            "頭方面凸槩難別，千百未有三二真。",
            "我來本邦責鄴令，朝搜暮索勞精神。",
            "遺基壞地徧坑窟，始獲一瓦全元淳。",
            "蘚斑著骨尚乾翠，夜雨點漬痕如新。",
            "當時此復近簷溜，即以篆字花其脣。",
            "磨礱累日喜成就，要完舊質知無倫。",
            "吾才寡陋不足稱，思與好古能文人。",
            "好古能文今者誰，武寧祕書章表民。",
            "無詩尚欲兩手付，何況大雅之奏聞鏗純。"
        ],
        "title": "答章望之祕校惠詩求古瓦硯",
        "id": "0c1b4eff-4a71-4518-9602-46fcb30aee06"
    },
    {
        "author": "韓琦",
        "paragraphs": [
            "鄴宮廢瓦埋荒草，取之爲硯成堅好。",
            "求者如麻幾百年，宜乎今日難搜討。",
            "吾邦匠巧世其業，能辨環奇幼而老。",
            "隨材就器固不遺，大則梁棟細棼橑。",
            "必須完者始稱珍，何殊巨海尋三島。",
            "荆人之璧尚有瑕，夏后之璜豈無考。",
            "況乎此物出壞陶，千耕萬斸常翻攪。",
            "吾今所得不專全，祕若英瑶藉文繅。",
            "君詩苦擇未如意，持贈只虞咍絕倒。",
            "君不見鎮圭尺二瑁四寸，大小雖異皆君寶。"
        ],
        "title": "答陳舜俞推官惠詩求全瓦古硯",
        "id": "ce05dd33-820d-41f6-8e63-8aebe70a5c76"
    },
    {
        "author": "韓琦",
        "paragraphs": [
            "丹青之筆奪造化，能者幾何登品錄。",
            "蛟龍獰惡鬼神怒，更工不接時人目。",
            "有形之物至者稀，是否難欺眾所矚。",
            "絳臺胡掾文章外，偏向畫牛其好酷。",
            "海內馳名三十年，得者珍藏過金玉。",
            "老來纔始著青衫，養親不及朝家祿。",
            "前日野服忽相過，云訪恩知走京轂。",
            "微風入指未能畫，示我蠟本數十幅。",
            "採摭諸家百餘狀，毫端古意多含蓄。",
            "鬭者取力全在角，卧者稱身全在腹。",
            "立身髣髴精神慢，背者分數頭項促。",
            "行者動作皆得羣，乳者顧視真憐犢。",
            "當流泅戲益自在，欲渡或疑猶蓄縮。",
            "從容飲囓得天真，荷鞭時有童兒牧。",
            "或橫一笛坐牛角，便是無聲太平曲。",
            "江天雨雲易溟濛，風勢掀號摧古木。",
            "欹斜簑笠趁牛歸，蕭踈暮景煙村宿。",
            "奇哉胡掾老筆不可到，戴叟重生須死伏。",
            "吾觀諸牛之態雖盡妙，尚有所遺思未熟。",
            "牛於生民功最大，不畫牛功牛亦辱。",
            "胡君胡君聽我言，別選輕綃成巨軸。",
            "寫出區區耒耜勤，貴知天下由吾方食足。"
        ],
        "title": "觀胡九齡員外畫牛",
        "id": "a3c49c51-0476-4b11-8c6d-c94e47101105"
    },
    {
        "author": "韓琦",
        "paragraphs": [
            "去歲中秋安帥并，今歲中秋病守相。",
            "并筵極口詈浮雲，終久蟾光被遮障。",
            "相臺此夜天如水，露壓凉風秋氣王。",
            "有客軒然襟義高，直自睢陽來一訪。",
            "相與僚賢共茲賞，坐看玉輪從海上。",
            "皓色疑專白帝權，晴舒萬宇俱澄曠。",
            "斜漢昭回列緯繁，收縮精神烏敢放。",
            "有如大臣得時用，上化恢宣賢業暢。",
            "千官戢伏任施設，默默壞陶從巧匠。",
            "金波漸轉落金樽，酒色映空寒動蕩。",
            "一宵清景換塵寰，自得詩人難擬狀。",
            "時揮大白目嬋娟，意入杳冥搜絕唱。",
            "勿嗤幽圃陋吾邦，吾樂不知崑與閬。",
            "人生聚散固難必，明年此會知何向。",
            "相逢對月復開懷，詩筆鬭豪杯鬭量。",
            "不然千里起相思，百尺樓高同一望。"
        ],
        "title": "中秋對月送姚闢教授南歸",
        "id": "f8995d1f-499b-4ee5-8930-328ffa35a08d"
    },
    {
        "author": "韓琦",
        "paragraphs": [
            "至和乙未夏，二麥死大旱。",
            "秋田不下種，熬然六月半。",
            "天意忽垂惻，滂澤遂瀰漫。",
            "九穀飽甘滋，時若被溉灌。",
            "一變大有年，農籍脫逋竄。",
            "既豐復不雨，累月病乾暵。",
            "驕陽發仲冬，溫氣襲閭閈。",
            "斂輸誠無艱，瘥癘恐莫逭。",
            "何期日至前，風怒陰不散。",
            "吹開六出花，空際自凌亂。",
            "徐徐失埃氛，稍稍重枝幹。",
            "移時平瓦隴，逮夕沒田畔。",
            "雖下不及尺，近歲亦稀看。",
            "瑞諜宜首書，他物烏足冠。",
            "始寤天之神，俾下不可算。",
            "小民徒怨咨，一顧回屯難。",
            "君子當信天，夷險存大觀。",
            "惠姦豈固然，福善終冥判。",
            "吾喜開吾樽，對客共歡歎。",
            "一病久誡飲，當席由吾斷。",
            "引滿且酣歌，輕凜談間扞。",
            "未必不因此，反得攄吾患。"
        ],
        "title": "喜雪",
        "id": "4bfb45a9-46a1-46e9-bbfd-4913b0bb1b1a"
    },
    {
        "author": "韓琦",
        "paragraphs": [
            "一紀帥三垂，待士敢不至。",
            "推誠以求應，百不得一二。",
            "彥升其應者，所應由道義。",
            "幕中六七年，始卒無少異。",
            "嚴霜摧萬木，老柏彌蒼翠。",
            "烈火熾三日，良玉自溫粹。",
            "奉親不可留，含笑就委吏。",
            "須代處洺邑，潔羞勤以遂。",
            "我病來相臺，去客無所覬。",
            "彥升兩見過，顧舊不顧利。",
            "言別之遠官，駑櫪飼騏驥。",
            "蹄齧慎勿較，所困非吾類。",
            "自古賢者爲，爭免不肖忌。",
            "坐待天衢亭，萬里觀騰轡。"
        ],
        "title": "別鎮陽監倉陳薦祕丞",
        "id": "927c48e7-3e73-465d-8815-b56c652f2000"
    },
    {
        "author": "韓琦",
        "paragraphs": [
            "春色清且明，節盛一百五。",
            "寒食遵遺俗，潑火霽微雨。",
            "非才忝國恩，因病得吾土。",
            "何以知殊榮，此日奉宗祖。",
            "新安唯皇考，豐安則王父。",
            "松楸各萬株，崗勢擁城府。",
            "二塋相去間，近止一舍許。",
            "前曉揭旌牙，蠲潔具罍俎。",
            "芬馨達孝誠，僾若侍容語。",
            "禮成無一違，觀者競牆堵。",
            "退惟愚小子，未老膺旄斧。",
            "顧己胡能然，世德大門戶。",
            "思爲後嗣誡，永永著家矩。",
            "子姪聽吾言，汝各志心膂。",
            "汝曹生綺紈，得仕匪難苦。",
            "學業勤則成，富貴汝自取。",
            "仁睦周吾親，忠義報吾主。",
            "間須求便官，墳隴善完補。",
            "死則託二塋，慎勿葬他所。",
            "得從祖考游，魂魄自寧處。",
            "無惑葬師言，背親圖福祜。",
            "有一廢吾言，汝行則夷虜。",
            "宗族正其罪，聲伐可鳴鼓。",
            "宗族不繩之，鬼得而誅汝。"
        ],
        "title": "寒食親拜二墳因誡子姪",
        "id": "667baf3d-75ad-4b5d-a069-2280571ff77e"
    },
    {
        "author": "韓琦",
        "paragraphs": [
            "踈星掛闕角，落月含輕雲。",
            "兀兀馬上身，叱叱馬前人。",
            "瘦骨酸秋霜，病瞳昏陌塵。",
            "自顧爾空空，胡以裨吾君。"
        ],
        "title": "初赴早朝",
        "id": "85d73e9f-fa41-402a-9a62-ac053d041d67"
    },
    {
        "author": "韓琦",
        "paragraphs": [
            "憶昔明道初，窮冬極短晝。",
            "給札金鑾坡，孤拙並髦秀。",
            "諸公名世才，奮筆若神佑。",
            "蕪辭亦見收，聖造等天覆。",
            "子淵親契深，實出同試右。",
            "自茲接珍羣，軒翼羾紫宙。",
            "忠義必相勉，權利孰肯就。",
            "洞照無隱情，胸臆爛辰宿。",
            "宦路有亨塞，叨竊愧鄙陋。",
            "何時聚德星，一慰荀陳舊。"
        ],
        "title": "次韻答子淵學士",
        "id": "ac2828a6-a872-4c88-928c-e6d446d5b402"
    },
    {
        "author": "韓琦",
        "paragraphs": [
            "休官得宴閑，理固居處靜。",
            "中或不自達，觸物撓天性。",
            "遂令優游心，反致寂寞病。",
            "二川有耆英，識豈斯人並。",
            "周才當要職，美譽著羣聽。",
            "氣體殊未衰，援禮請還政。",
            "安車得西歸，蕪沒治三徑。",
            "蕭然絕世紛，日以道自勝。",
            "以靜名厥居，內外了相稱。",
            "君懷本清虛，復此林泉瑩。",
            "君道本和樂，況有琴樽命。",
            "新堂闢四隅，立意尤高迥。",
            "夷襟造真境，友益具子令。",
            "藥品稽神仙，門法尚忠正。",
            "肌膚松菊香，庭砌芝蘭盛。",
            "天宜錫難老，以示君子慶。",
            "予亦希君者，誤寵竊機柄。",
            "無裨紫極尊，動有赤松興。",
            "報國苟錙銖，竄身違陷穽。",
            "雅志呈未諧，高山徒景行。"
        ],
        "title": "寄題西京致政張郎中靜居院",
        "id": "075c1ab1-78d0-44e8-aed8-bb50b9a2e7c8"
    },
    {
        "author": "韓琦",
        "paragraphs": [
            "朔風吹苦寒，近歲省未有。",
            "重裘不可禦，凍袖敢出手。",
            "初嚴刮面膚，漸虐摇臂肘。",
            "終難凌壯肌，殊易挫衰朽。",
            "持觴欲爲敵，病胃怯戰酒。",
            "茵幬通作冰，强卧安得久。",
            "擁鼻反收吟，其孰噤汝口。",
            "何心窺園池，銳意墐戶牖。",
            "流庸方滿塗，天不念黔首。",
            "吁嗟卒無奈，默坐算五九。"
        ],
        "title": "戊申臘寒",
        "id": "f0e19253-9a87-4bbd-b638-c22c1f763bc9"
    },
    {
        "author": "韓琦",
        "paragraphs": [
            "非才忝四鄰，待罪涉一紀。",
            "妨賢得云久，不退不自耻。",
            "永厚復土初，疊奏犯斧扆。",
            "乞身臨本邦，多疾便攝理。",
            "帝曰吁汝琦，輔翼甚勞止。",
            "今俾爾榮歸，揭節治故里。",
            "均逸向盛辰，寵異固絕擬。",
            "整裝將北轅，羌釁兆西鄙。",
            "俄易帥感秦，旰食論所倚。",
            "艱難惡敢辭，奔走奉寄委。",
            "天聲方震揚，狡穴懼夷毀。",
            "欵塞械兇酋，唯幸赦狂詭。",
            "疆事計日寧，拙疹乘衰起。",
            "披誠叩上仁，再遂守桑梓。",
            "尫疲解劇煩，宴息良自喜。",
            "園池昔恢拓，顧覽盡遺軌。",
            "獨於北堂北，地勝失經始。",
            "前人欲興作，就此創基址。",
            "中輟如有待，命我成斯美。",
            "鳩材亟僝功，因陋謹增侈。",
            "芳林環密陰，鯨口下洹水。",
            "吾堂據其陽，萬象來明煒。",
            "匪直怡病襟，間足具賓簋。",
            "僚屬請吾名，在景或在己。",
            "吾謂夸風光，未若尊制旨。",
            "視榜以思報，義實晝錦比。",
            "或笑此翁愚，榮極尚不已。",
            "鄉閭得蹔休，胡自勤勤耳。",
            "吾曰勤雖愚，吾慮亦長矣。",
            "天地施大恩，報上盡螻蟻。",
            "終期謝貴仕，歸第保頹齒。",
            "吾舍與公居，相去百舉跬。",
            "豈無賢太守，有意待園綺。",
            "安車時一來，爲我此加禮。"
        ],
        "title": "榮歸堂",
        "id": "48f590e7-0a6e-4967-9d2b-a76916f10c82"
    },
    {
        "author": "韓琦",
        "paragraphs": [
            "并門昔歲叨擁旄，公厨酒熟醺葡萄。",
            "公時帥謂輒馳獻，助臨軍享投芳醪。",
            "辱公詩答極愛重，氣骨雄健凌風騷。",
            "公今大鹵盛開府，我得鄉守均疲勞。",
            "却煩新釀遠相遺，故人義比丘山高。",
            "衰翁拜賜喜自酌，持杯有感生鬰陶。",
            "憶昨朔邊被朝寄，亭燧滅警兵鋒韜。",
            "時平會數景物好，齒髮未老胸襟豪。",
            "當筵引滿角勝負，金船灧溢翻紅濤。",
            "間折圓荷代舉酌，坐客駭去如奔逃。",
            "我乘餘勇興尚逸，直欲拍浮騰巨艘。",
            "此來病質極枯瘠，兩目眵淚顛無毛。",
            "較前飲量復何有，十分耗謝餘釐毫。",
            "復嬰風眩戒食味，饞口絕望霑珍螯。",
            "雖然公醞敢輕用，留吞藥劑傾甘膏。",
            "縱逢嘉客衒公貺，三爵已命緘封牢。",
            "錦堂風和弄弱柳，螺榭日暖烘夭桃。",
            "茲辰慶我重加惠，勉與父老同春遨。"
        ],
        "title": "謝并帥王仲儀端明惠葡萄酒",
        "id": "a501a41f-44eb-4c66-92c7-d865e21e61d4"
    },
    {
        "author": "韓琦",
        "paragraphs": [
            "公居胡葺爲，非事土木盛。",
            "湫陋必氣鬰，爽塏則神瑩。",
            "全魏今別都，地總北道勝。",
            "軺傳既旁午，牒訴亦紛競。",
            "惟日過目前，豈暇圖休靜。",
            "因仍府舍間，敝壞殊不稱。",
            "茲余忝帥守，上責賦荒政。",
            "無術濟饑流，感速賴仁聖。",
            "連書大有年，愁慼變謳詠。",
            "漸舒綏集勞，猶治淹痼病。",
            "頤生擇所宜，宴息務清迥。",
            "乘閑新此堂，庶用安吾正。",
            "汝正果何如，自得本天性。",
            "進特仗孤忠，退免全剛勁。",
            "內確信吾守，外一歸諸命。",
            "安然而處思，吾宇甚泰定。",
            "詩酒延嘉賓，二戰或酣醟。",
            "笙歌樂良辰，高郢下淫鄭。",
            "射圃夾羣芳，角妙資豪興。",
            "所適敢專享，意實在遐夐。",
            "繼來皆鉅公，同調決相應。",
            "從容坐鎮餘，浩氣端而挺。",
            "將寧道德淵，諒悉欣流泳。",
            "知不廢吾堂，是可以前慶。"
        ],
        "title": "安正堂",
        "id": "7a2fcddb-453b-4dfd-97a0-e94626086447"
    },
    {
        "author": "韓琦",
        "paragraphs": [
            "金銅飾巨扉，其上覆高屋。",
            "青石鑿雙轍，其下走彫轂。",
            "東西翼危墉，陰以捍攻觸。",
            "自昔藩鎮强，尚此存遺躅。",
            "後守營厥居，鄆擬苦迫促。",
            "余來亦患之，重改敢輕速。",
            "會茲歲月深，朽敗鮮完木。",
            "一旦忽傾摧，僣迹詎可復。",
            "余得矯前爲，命徒墮舊筑。",
            "堂皇遂延袤，興寢適凉燠。",
            "廊廡悉舒明，瞻望快耳目。",
            "移樓成廣厦，面勢壓平陸。",
            "既忘登陟勞，又遠顛躓辱。",
            "外將延賓僚，內足燕親族。",
            "乘閑娛詩書，遇節振絲竹。",
            "頤真與放懷，動靜獲所欲。",
            "於氣貴能養，在禮思無凟。",
            "侯邦謹法度，是克綏遐福。",
            "踰制苟幸免，更久猶追戮。",
            "吾居已絕嫌，道義斯同育。"
        ],
        "title": "善養堂",
        "id": "1d22fdeb-da40-4049-b622-11d7fb7b5219"
    },
    {
        "author": "韓琦",
        "paragraphs": [
            "余兄天聖中，尚抑齊安守。",
            "余遭所生憂，得歸侍左右。",
            "孤煢獲苟存，朝夕賴誨誘。",
            "兄材無不宜，吏治孰可偶。",
            "公庭常寂然，所樂在文酒。",
            "臨江三四樓，次第壓城首。",
            "山光拂軒檻，波影撼窗牖。",
            "原鴒款集間，萬景皆吾有。",
            "兄詩豪且奇，氣燄摩星斗。",
            "優游預賡和，惟自愧荒醜。",
            "于今四十年，日月甚奔走。",
            "當時相聚者，十已喪八九。",
            "嘗爲春亭記，烏敢示不朽。",
            "孫君里中來，云亭廢已久。",
            "徒有舊文在，況足失其手。",
            "兄後見曾孫，弟老成衰叟。",
            "一身雖寵榮，百慮鎖紛糾。",
            "何如昔日歡，抆泣念愛友。"
        ],
        "title": "孫賁書記以齊安舊文爲示感而成詠",
        "id": "c989b069-3f95-41db-8221-3922f52a2540"
    },
    {
        "author": "韓琦",
        "paragraphs": [
            "先塋東北隅，有泉渤而出。",
            "奔跳若爨鼎，萬眼沸不一。",
            "始雖稍泓登，漸乃肆沕潏。",
            "吾嘗展祀餘，愛玩必終日。",
            "爰從大旱來，數歲竭如窒。",
            "傷哉利澤源，頓爾藏於密。",
            "吾今具畚鍤，試欲疏潛屈。",
            "開無數尺間，舊脈俄騰溢。",
            "涓涓力尚微，勢已舒沈鬰。",
            "我願天道常，不使五行失。",
            "均調四氣和，寒燠皆從律。",
            "宣其潤下功，復得霑羣物。"
        ],
        "title": "開泉",
        "id": "ac2b0e64-afbd-4978-aa90-4d7df043bd17"
    },
    {
        "author": "韓琦",
        "paragraphs": [
            "余嘗愛此君，中虛外有節。",
            "手植數年間，萬戟競森列。",
            "爲堂於其中，一境遂清絕。",
            "雖歸臨本邦，事豈免羈紲。",
            "不得時相親，固負好風月。",
            "方將乞殘骸，就第養衰拙。",
            "孤懷造崑閬，直氣卷金鐵。",
            "終日對嬋娟，卒歲伴高潔。",
            "春來忘芳非，夏至失炎熱。",
            "秋深凌嚴霜，冬暮映積雪。",
            "居無一不宜，嘯傲遠塵媟。",
            "茲樂期誰同，實係長者轍。",
            "相從挹天真，共話到禪悅。",
            "簪籜豸冠聳，拉筍犀株折。",
            "乘醉卧踈影，敲玉應仙闕。",
            "此志吁未遂，對酒勿輕別。"
        ],
        "title": "虛心堂會陳龍圖",
        "id": "16fb6972-04c9-436d-b610-64950c53a0a8"
    },
    {
        "author": "韓琦",
        "paragraphs": [
            "戇老新成池上堂，因憶樂天池上篇。",
            "樂天先識勇退早，凜凜萬世清風傳。",
            "古人中求尚難擬，自顧愚者孰可肩。",
            "但舉當時池上物，媿今之有殊未全。",
            "池東無廩貯餘粟，池西無亭揮五絃。",
            "中無高橋跨三島，下壓鼇背浮清漣。",
            "其間合奏散序者，童妓百指皆嬋娟。",
            "平無三石展湘簟，靜無雙鶴翹丁仙。",
            "雅無吳郡青版舫，游泛安便牢且堅。",
            "吾今謀退亦易足，池南大屋藏羣編。",
            "一車豈若萬籍富，子孫得以精覃研。",
            "夾堂脩竹抱幽翠，森森擁檻竿逾千。",
            "池中所出粗可愛，芡盤菱角紅白蓮。",
            "芍藥多名來江都，牡丹絕艷移洛川。",
            "及時花發池左右，香苞爛染朝霞鮮。",
            "戇老于此興不淺，間會賓屬陳芳筵。",
            "妖妍姬侍目嘉卉，吚啞絲竹聽流泉。",
            "宜城釀法亦云美，詩酒僅可追前賢。",
            "狂吟氣健薄霄漢，豪飲體放忘貂蟬。",
            "酒酣陶陶睡席上，醉鄉何有但浩然。",
            "人生所適貴自適，斯適豈異白樂天。",
            "未能得謝已知此，得謝吾樂知誰先。"
        ],
        "title": "醉白堂",
        "id": "37a3893f-40b9-4678-81b0-1e9f144b40c0"
    },
    {
        "author": "韓琦",
        "paragraphs": [
            "育德知何宅，逢辰或見靈。",
            "配乾雖有象，作解本無形。",
            "浹物周寰宇，遺功在杳冥。",
            "丹青如可狀，試下葉公庭。"
        ],
        "title": "龍",
        "id": "ab4d862f-bb88-45d7-b30c-fdfa1854cb64"
    },
    {
        "author": "韓琦",
        "paragraphs": [
            "破卵應難至，聞韶定有儀。",
            "去同君子道，來協聖人期。",
            "苑竹多成實，宮梧幾換枝。",
            "何時天閣上，巢可俯而窺。"
        ],
        "title": "鳳",
        "id": "bc808987-8aaa-4e5b-975f-1fa014d31140"
    },
    {
        "author": "韓琦",
        "paragraphs": [
            "雪霽春來極目心，遠眉新黛破遥岑。",
            "風傳花信值寒晚，煙染柳姿隨日春。",
            "酒美好陪遊騎鬭，桃香誰待此門尋。",
            "歡期未集芳辰在，冤對慵繙簡字金。"
        ],
        "title": "次韻和春聊學士早春",
        "id": "2b0c0f47-bcaa-4919-9799-3caa6f4f6399"
    },
    {
        "author": "韓琦",
        "paragraphs": [
            "忠臣重此過邛崍，經計才優帝命諧。",
            "縣弩清塵資遠撫，史彤修職峻榮階。",
            "蜀天星入人先候，劍路銘昏蘚半埋。",
            "錦里萬家迎使旆，壺漿應釋去思懷。"
        ],
        "title": "明鎬學士領漕益州",
        "id": "88289983-47df-4c6b-a7d4-e9507146e51d"
    },
    {
        "author": "韓琦",
        "paragraphs": [
            "天幕沉沉淑氣溫，雨絲輕軟墜雲根。",
            "洗開春色無多潤，染盡花光不見痕。",
            "寂寞畫樓和夢鎖，依微芳樹過人昏。",
            "堂虛座密珠簾下，試問淳于醉幾樽。"
        ],
        "title": "次韻和子淵學士春雨",
        "id": "9676cf99-124c-4e99-ae66-54fa9afd5de2"
    },
    {
        "author": "韓琦",
        "paragraphs": [
            "庇身名邑得嘉禾，銅墨猶嗟滯俊科。",
            "前席未期宣室召，聞絃還繼武城歌。",
            "酒旗穿柳春堤迥，魚艇藏花夕唱和。",
            "對此不勞披縣譜，且求新句解詩魔。"
        ],
        "title": "周沆著作宰秀州嘉禾",
        "id": "d0046018-1a9c-4c22-8a85-fc1c4e4dc303"
    },
    {
        "author": "韓琦",
        "paragraphs": [
            "厭直圖書府，思爲海岱州。",
            "郡符分竹使，親膳潔蘭羞。",
            "文石輸忠密，仙山進職優。",
            "過家門納駟，卜地隴眠牛。",
            "暮霰凌羈玉，朝暾豔戟油。",
            "恩寬敷漢札，政善洽齊謳。",
            "水際春芳盛，尊中客醞浮。",
            "物饒三服麗，居樂五民游。",
            "松鬣低容宴，峯螺翠入樓。",
            "行聞西掖召，真賞莫淹留。"
        ],
        "title": "叔平學士知青州",
        "id": "80dfbb22-406c-4a7c-97e1-cc16f61e36a2"
    },
    {
        "author": "韓琦",
        "paragraphs": [
            "玉山岑寂雪花乾，仙掌風高露未漙。",
            "自笑曼都凡格在，一宵無奈月邊寒。"
        ],
        "title": "館直二闋  其一",
        "id": "e902632e-040c-42de-8624-6375ee8c8420"
    },
    {
        "author": "韓琦",
        "paragraphs": [
            "章溝傳漏過三更，霜壓寒威特地生。",
            "苦恨回環窗外鐸，幾番幽夢不教成。"
        ],
        "title": "館直二闋  其二",
        "id": "d1edae14-d39b-49db-8a92-c5f2fb7e203a"
    },
    {
        "author": "韓琦",
        "paragraphs": [
            "發策無雙動紫宸，班條新貳兩朱輪。",
            "窅窊仙桂天香重，蔽芾甘棠俗化醇。",
            "駟馬同榮歸蜀道，二龍齊躍出雲津。",
            "前期丹禁徊翔地，鳳沼波平藥樹春。"
        ],
        "title": "張唐卿狀元通判陜府",
        "id": "69f502f5-222a-4f81-ac21-ecd07854cc81"
    },
    {
        "author": "韓琦",
        "paragraphs": [
            "樓前輕雪未全銷，偷得春光入嫩條。",
            "似向東風猶旅拒，可能渾忘舞時腰。"
        ],
        "title": "和春卿學士柳枝詞五闋  其一",
        "id": "91d5b830-1115-476e-9931-ce34c3e5ac2a"
    },
    {
        "author": "韓琦",
        "paragraphs": [
            "陌閑宮古綠煙迷，惹盡春愁困拂堤。",
            "却爲多情足離恨，故教溝水亦東西。"
        ],
        "title": "和春卿學士柳枝詞五闋  其二",
        "id": "ee7f3814-0f5e-47a5-a304-c7e8832a93dc"
    },
    {
        "author": "韓琦",
        "paragraphs": [
            "章街風曉起新眠，寒食輕陰未雨天。",
            "無限青絲拂遊騎，一生芳意負金鞭。"
        ],
        "title": "和春卿學士柳枝詞五闋  其三",
        "id": "a1bc8d89-23bf-4066-baec-701f3d3480f4"
    },
    {
        "author": "韓琦",
        "paragraphs": [
            "淡煙輕日簇誰家，微出青旗一带斜。",
            "對景似嫌春意老，更摇踈影掃殘花。"
        ],
        "title": "和春卿學士柳枝詞五闋  其四",
        "id": "b431a40a-8f91-406f-be8d-0dc42f5c1d05"
    },
    {
        "author": "韓琦",
        "paragraphs": [
            "畫橋南北水連天，纔聽鶯聲又晚蟬。",
            "長使離魂容易斷，春風秋月自依然。"
        ],
        "title": "和春卿學士柳枝詞五闋  其五",
        "id": "062b61e3-700d-4218-ab54-675785e8c7a2"
    },
    {
        "author": "韓琦",
        "paragraphs": [
            "絲竹沉聲月泛波，警宵方喜罷誰何。",
            "樓深酒密客留易，路遠香殘人去多。",
            "寒燭倚蓮猶結淚，澹雲歸隴不停歌。",
            "那知夢穩瀛洲上，正是鈞天九奏和。"
        ],
        "title": "和春卿學士上元罷燈",
        "id": "29afb5cb-8ac4-4423-90ee-f705a698c9e0"
    },
    {
        "author": "韓琦",
        "paragraphs": [
            "繁聲沉夕籟，香燭競春葩。",
            "玉射樓前雪，雪驚陌上車。",
            "月閑花院掩，風軟酒帘斜。",
            "莫駐城南騎，遊人自有家。"
        ],
        "title": "次韻酬子淵學士燈夕不出聞諸公繼有遊賞",
        "id": "98c059b9-d5b3-4e0e-8ef8-6eeee6a1f1f2"
    },
    {
        "author": "韓琦",
        "paragraphs": [
            "曉來延閣步層梯，春色周圍一望低。",
            "殘雪半留珠殿北，非煙長護綺窗西。",
            "幽情自逐歸鴻斷，芳意還因遠樹迷。",
            "金匱有書猶未見，祕封香篆鎖芝泥。"
        ],
        "title": "和邃卿學士霽登祕閣",
        "id": "767a8a23-a075-4e92-be2c-f42021fd626c"
    },
    {
        "author": "韓琦",
        "paragraphs": [
            "天波新綠染成春，波面輕風起細鱗。",
            "隔岸鳥聲低弄曲，出牆花艷遠含嚬。",
            "柳經傷別還多緒，鷗爲忘機不避人。",
            "三月偷遊仙署友，肯思迢遞走征輪。"
        ],
        "title": "上巳前與同舍出郊過金明池",
        "id": "44cc7127-47e2-418d-872f-f9bea31835d4"
    },
    {
        "author": "韓琦",
        "paragraphs": [
            "層閣鬰嵯峩，登臨逸意和。",
            "雨餘春物動，天闊夕陽多。",
            "棊布金杯第，環通璧沼波。",
            "泥中足車騎，應笑翟公羅。"
        ],
        "title": "和春卿學士登廣文閣觀京闕之盛",
        "id": "7cff59b0-2f37-4193-a93b-16adf6e14b7a"
    },
    {
        "author": "韓琦",
        "paragraphs": [
            "太極疏靈派，長河注遠津。",
            "波明動星斗，氣直貫秋旻。",
            "月滿還知晦，雲收不亂真。",
            "何妨借餘潤，膏雨及生民。"
        ],
        "title": "和曼卿學士明河",
        "id": "c8708531-2294-476f-99f0-f8a6ee5d2168"
    },
    {
        "author": "韓琦",
        "paragraphs": [
            "鄉郡分符兔刻銀，彯纓清曉別楓宸。",
            "駟車歸邸夸新綬，鶴表還家謝故人。",
            "度日客樽盈若酒，經春詩筆賦汀蘋。",
            "編民應久歌來暮，棠樹成陰即舊鄰。"
        ],
        "title": "葉參兵部知湖州",
        "id": "cfb3740b-ebe7-43e9-924a-d806f899d8a4"
    },
    {
        "author": "韓琦",
        "paragraphs": [
            "褐衣親策對中宸，三道精求素業陳。",
            "履跡見穿期仕漢，璧瑕因指不留秦。",
            "雲迷江樹歸艎促，翼退天閽客夢新。",
            "好俟鄉人再推上，決科優等繼平津。"
        ],
        "title": "邵亢茂材南歸",
        "id": "394abe23-78cf-41ab-a77d-1426c262b7bf"
    },
    {
        "author": "韓琦",
        "paragraphs": [
            "官綬飛花使轂丹，臘天行色犯輕寒。",
            "持平久奉虞刑恤，宣澤新承漢詔寬。",
            "擁傳想逢關吏歎，愛棠還接陜民歡。",
            "三堂風物應如舊，公退先尋記字看。"
        ],
        "title": "陳洎太博知虢州",
        "id": "a3ef0d7a-41a8-4055-94a7-cc0da3d1847f"
    },
    {
        "author": "韓琦",
        "paragraphs": [
            "西都爲掾促征輪，南浦分携碧草春。",
            "卿寺試才方命秩，天衢飛步已逢辰。",
            "洛濱修禊浮觴散，水際看花第品新。",
            "櫻酪有期誰其薦，曲江應記並遊人。"
        ],
        "title": "王礪寺丞河南知錄",
        "id": "36301379-47b7-43f9-b353-fae55bbb8663"
    },
    {
        "author": "韓琦",
        "paragraphs": [
            "翠影參差漸拂階，清郎曾此占奇哉。",
            "辭君昔爲蓴羹去，戀爾今同菊徑來。",
            "玉聳勁枝欺暮雪，繡殘文籜委寒苔。",
            "虛心高節依然在，幾見繁英落又開。"
        ],
        "title": "次韻和方謹言郎中再觀省中手值竹",
        "id": "81ece79e-d953-4fd2-b44f-c7f659fc02b3"
    },
    {
        "author": "韓琦",
        "paragraphs": [
            "向宦心難止，遺榮世所稀。",
            "誰知懷綬去，便作掛冠歸。",
            "行錦方爲寵，裝金已盡揮。",
            "官閑同吏隱，身逸晦塵幾。",
            "山鶴來無怨，江鷗浄不飛。",
            "雨晴峯障活，秋老鱠絲肥。",
            "庭玉名方遠，陔蘭志暫違。",
            "倚門休結戀，史筆借光輝。"
        ],
        "title": "寄葉參兵部",
        "id": "2524e571-eb8e-413e-8cf3-86cfa31928ab"
    },
    {
        "author": "韓琦",
        "paragraphs": [
            "東南詳讞得材臣，親對天墀奉至仁。",
            "舜服暫平惟恤典，漢庭曾譽不寃民。",
            "圜扉鞠草提封靜，高蓋容門令德新。",
            "最好齋航初按部，柳汀花瀨正逢春。"
        ],
        "title": "馬尋比部兩浙提點刑獄",
        "id": "c1d2add9-18f0-4b68-a6ad-4f82c9aabda2"
    },
    {
        "author": "韓琦",
        "paragraphs": [
            "疊鼓聲喧下鷁舟，書山蕭索別英游。",
            "青蔾照字觀奇廢，朱雀分符錫命優。",
            "霞夾烏檣晴旆卷，星摇漁浦夜燈幽。",
            "蓴風正孰帆無恙，一色江天望處秋。"
        ],
        "title": "陳商學士知常州",
        "id": "683bb61d-49af-4d4c-b541-761123d738c6"
    },
    {
        "author": "韓琦",
        "paragraphs": [
            "仙檜移來近紫壇，亭亭將見起亭端。",
            "纖枝未覺來風韻，勁節先知度歲寒。",
            "得地最宜儒館種，結根須作棟材看。",
            "願將軒竹陪蒼翠，带雪聞樽助雅歡。"
        ],
        "title": "得太清小檜植館中",
        "id": "a0648ff4-7021-4d79-af37-55641539d808"
    },
    {
        "author": "韓琦",
        "paragraphs": [
            "訊察無冤善最聞，剸繁南邑遇盤根。",
            "還將決獄平反意，去作臨民撫字恩。",
            "淮上月高生麗思，浦前春老醉離魂。",
            "知君陰德終陽報，容駟何妨大里門。"
        ],
        "title": "宋任著作宰江寧溧水",
        "id": "8996ed84-0244-4d1f-9d84-c2984c9671a4"
    },
    {
        "author": "韓琦",
        "paragraphs": [
            "傾釀留佳客，秋亭弭使旄。",
            "奉觴歸養切，行算別魂勞。",
            "上若名鄉近，長安美價高。",
            "清懷思酌水，惠政憶投醪。",
            "論德堪成頌，評詩更助豪。",
            "行聞趨節覲，同我怨持螯。"
        ],
        "title": "道卿學士領二浙漕賦得酒",
        "id": "6c9f034c-99b6-4e95-bd76-78617d743ecb"
    },
    {
        "author": "韓琦",
        "paragraphs": [
            "曲江風暖曉陰斜，翠色相宜拂鈿車。",
            "自有春眠慵未起，日高人困又飛花。"
        ],
        "title": "再賦柳枝詞二闋  其一",
        "id": "003a6cf4-4c54-4f63-9d38-65291d11dbea"
    },
    {
        "author": "韓琦",
        "paragraphs": [
            "葉葉新長約黛蛾，絲絲輕軟任風梭。",
            "啼鶯便學歌喉囀，知是春來舞意多。"
        ],
        "title": "再賦柳枝詞二闋  其二",
        "id": "f32111d9-c1bd-4cc0-a2c8-8823c49fff7b"
    },
    {
        "author": "韓琦",
        "paragraphs": [
            "握節背都門，春天景半溫。",
            "柔鞭難駐馬，芳草易銷魂。",
            "遠目和煙重，離懷助酒昏。",
            "好花無奈野，時復映遥村。"
        ],
        "title": "離都",
        "id": "b6213dff-edb0-45a0-8199-29ed8c8848b2"
    },
    {
        "author": "韓琦",
        "paragraphs": [
            "遠道今逢祓禊辰，雨餘風物一番新。",
            "等閑臨水還思舊，取次看花使當春。",
            "絮雪暖迷西苑路，車雷晴起曲江塵。",
            "臺英正約尋芳會，誰是山陰作序人。"
        ],
        "title": "上巳",
        "id": "6e347c53-d6bb-46dd-a292-ab5a0f8d45f1"
    },
    {
        "author": "韓琦",
        "paragraphs": [
            "擁傳脩途倦，逢春旅思長。",
            "遠煙含樹色，細雨起塵香。",
            "隴麥成行綠，林鶯並對黄。",
            "揚鞭聊自慰，舉目見韶光。"
        ],
        "title": "寓目",
        "id": "9d8ba389-a4e1-4d3e-b2a1-3b2db3d63026"
    },
    {
        "author": "韓琦",
        "paragraphs": [
            "脂轄行傷早，揚旌興莫窮。",
            "水遥天色共，雲細月波通。",
            "巧舌爭啼曉，香牙盡入風。",
            "縱吟殊未已，初旭放晴紅。"
        ],
        "title": "早行",
        "id": "010a6929-a3be-44ba-8390-8997b469c085"
    },
    {
        "author": "韓琦",
        "paragraphs": [
            "漢宮新蠟未開煙，寒食東郊躍駿天。",
            "人面映花誰感事，客心燃火獨成篇。",
            "塞鴻歸渚遥書字，營柳因風强破眠。",
            "賴有目前隨分景，數村如樹起鞦韆。"
        ],
        "title": "寒食",
        "id": "5df5659c-07ce-4258-96e7-abee4d9897e7"
    },
    {
        "author": "韓琦",
        "paragraphs": [
            "遠煙芳草媚斜陽，蕭索郵亭一望長。",
            "盡日倚欄還獨下，綠楊風軟杏花香。"
        ],
        "title": "登永濟驛樓",
        "id": "6f40808b-326e-4fa5-ad0d-6debf1a00f91"
    },
    {
        "author": "韓琦",
        "paragraphs": [
            "振野驚風拂面塵，赫曦流爍犯征輪。",
            "酒非逃暑虛成會，花未忘憂謾映人。",
            "綠水已傷春別舊，碧雲長起暮愁新。",
            "朝來記得瀛洲夢，目斷英游極愴神。"
        ],
        "title": "途中暑熱憶諸同舍",
        "id": "03231d91-e318-4150-8bc1-858f7a17688c"
    },
    {
        "author": "韓琦",
        "paragraphs": [
            "古堞連雲暝靄收，嗚嗚清調起邊樓。",
            "雍琴垂淚虛情恨，羌笛殘梅未勝愁。",
            "數曲伴風吹戍壘，幾侵夢入賓郵。",
            "聽來便覺春心破，素髮生多不待秋。"
        ],
        "title": "聞角",
        "id": "1b7e938f-1fb9-421f-9604-cbf922104dab"
    },
    {
        "author": "韓琦",
        "paragraphs": [
            "雲壓孤城勢漸低，昏昏臺榭雪霏霏。",
            "人遊兔苑何妨醉，使適龍沙未得歸。",
            "夜館月明交素影，曉塗霜重借嚴威。",
            "風前似慰征軺意，先學楊花二月飛。"
        ],
        "title": "雄州遇雪",
        "id": "3441bab3-d5b8-4fce-a545-be8db6ae33ba"
    },
    {
        "author": "韓琦",
        "paragraphs": [
            "草白崗長暮驛賒，朔風終日起平沙。",
            "寒鞭易促鄣泥躍，冷袖難勝便面遮。",
            "迥嶺卷回雲族破，遠天吹入雁行斜。",
            "土囊微乞緘餘怒，留送歸程任擺花。"
        ],
        "title": "紫濛遇風",
        "id": "493422f5-f373-4347-94c5-3becc9243c39"
    },
    {
        "author": "韓琦",
        "paragraphs": [
            "專對慙非出使才，拭圭申好歛旌回。",
            "禮煩偏苦元正拜，戶大猶輕永壽杯。",
            "欹枕頓無歸夢擾，據鞍潛覺旅懷開。",
            "明朝便是侵星去，不怕東風拂面來。"
        ],
        "title": "使回戲成",
        "id": "6e3d7890-64c8-4c0d-8c23-8ebded04ea39"
    },
    {
        "author": "韓琦",
        "paragraphs": [
            "東西層巘鬰嵯峩，關口纔容數騎過。",
            "天意本將南北限，即今天意又如何。"
        ],
        "title": "過虎北口",
        "id": "83dd9aa6-cee2-4415-97fe-7e222562af69"
    },
    {
        "author": "韓琦",
        "paragraphs": [
            "三峰晴曉碧相挨，仙掌分明出霧開。",
            "莫向巍峩衒高手，也曾先得桂枝來。"
        ],
        "title": "戲題仙掌",
        "id": "77655bc8-d5cd-4561-a5b5-ad0fe8c0fe63"
    },
    {
        "author": "韓琦",
        "paragraphs": [
            "嘉陵源出本朝宗，地險無因直赴東。",
            "從此逆流歸順去，恬波遥與峽江通。"
        ],
        "title": "題利州昭化驛",
        "id": "4d2ddd22-33c4-42dd-95e4-6a19c49f3078"
    },
    {
        "author": "韓琦",
        "paragraphs": [
            "洞戶呀然透碧溪，竹軒茅榭映高低。",
            "行人不待桃花發，一到仙扃已自迷。"
        ],
        "title": "過三泉龍門二闋  其一",
        "id": "67033754-91e4-4fdf-b15c-a37f96b8af28"
    },
    {
        "author": "韓琦",
        "paragraphs": [
            "欣過龍門柅使車，頓驚凡目識仙都。",
            "海中知有三山在，未信能加此景無。"
        ],
        "title": "過三泉龍門二闋  其二",
        "id": "f978fcea-1ece-458d-aea5-a702534a93ae"
    },
    {
        "author": "韓琦",
        "paragraphs": [
            "欲使行人直過難，倚江凌漢任盤盤。",
            "紆回到頂終須下，如此天高甚處漫。"
        ],
        "title": "漫天嶺",
        "id": "c26cf9ef-dcad-4380-957d-9a1fa246da59"
    },
    {
        "author": "韓琦",
        "paragraphs": [
            "欲知藩境得嘉名，試策筇枝上此亭。",
            "江色照城平似練，嵐光堆檻活如屏。",
            "好遨民阜充衢樂，出品花奇襲坐馨。",
            "使馹暫來閑寓目，幾多高意在鴻冥。"
        ],
        "title": "題嘉州嘉望亭",
        "id": "d5b12194-ebaf-431c-b61a-519c04007b60"
    },
    {
        "author": "韓琦",
        "paragraphs": [
            "檻外風光觸處奇，嶺頭金像對巍巍。",
            "主人偏戀南犍樂，只恐瓜時示肯歸。"
        ],
        "title": "再賦一闋",
        "id": "44fd12ee-5cba-43c2-a2fb-1a4e37cc04e2"
    },
    {
        "author": "韓琦",
        "paragraphs": [
            "去年巴蜀失秋成，西顧饑流惻睿情。",
            "嘗忝乘軺宣渥命，更煩持節拯遐氓。",
            "夜亭微雨多侵夢，春峽繁花少記名。",
            "到日莫辭行部數，屬城凋瘵望君生。"
        ],
        "title": "韓瀆學士領益漕",
        "id": "2dd2fdff-20c6-47da-8a57-cbfdda37c91d"
    },
    {
        "author": "韓琦",
        "paragraphs": [
            "聖統垂千祀，天仁覆萬方。",
            "思賢詠場藿，興儉緝帷囊。",
            "寬法均疏網，憂民甚納隍。",
            "畫衣期不犯，行葦見無傷。",
            "列廟靈潛佑，高穹意默彰。",
            "故教生嗣晚，欲示卜年長。",
            "帝夢前推吉，郊禖此報祥。",
            "協辰初告望，紀節正迎商。",
            "和氣城銅律，休符集畫堂。",
            "清飚來美應，瑞旭薦榮光。",
            "九縣歡聲沸，三都惠澤滂。",
            "非才塵近掖，援筆頌無疆。"
        ],
        "title": "皇子誕慶五言十二韻",
        "id": "ce70c1d8-7f4e-4e34-a13b-3c2b6262c9ec"
    },
    {
        "author": "韓琦",
        "paragraphs": [
            "聖饗申精意，靈心察至虔。",
            "因知齋次雪，爲顯祭時天。",
            "清廟陳豐潔，中壇致吉蠲。",
            "樂和來瑞物，景霽見非煙。",
            "卜日灰飛管，通祠火舉權。",
            "短茵新禮重，虛幄睟容專。",
            "盛美推穹昊，釐祥被幅員。",
            "慶成朝萬玉，霈澤謹三錢。",
            "有幸瞻熙事，無才列奏篇。",
            "爲民祈福應，親記德音宣。"
        ],
        "title": "慶曆甲申郊禮告成五言十韻",
        "id": "40246273-9e2d-470e-bcde-5c2578c71679"
    },
    {
        "author": "韓琦",
        "paragraphs": [
            "郁郁疑非霧，融融散薄陰。",
            "油然天下澤，淡若嶺頭心。",
            "適意自舒卷，有容誰淺深。",
            "朝來殊未起，幽谷閟龍吟。"
        ],
        "title": "雲",
        "id": "28f8b7f2-ac90-46eb-bd83-382554dc09ec"
    },
    {
        "author": "韓琦",
        "paragraphs": [
            "霜威昨夜肅天區，平曉蒿蘭一槩枯。",
            "一寤春仁入根本，只憑秋慘及皮膚。",
            "寒鋒刺甲過矛戟，皓色禁人著鬢鬚。",
            "料得西風如未緊，且來枝上作明珠。"
        ],
        "title": "霜",
        "id": "8cf85120-b273-47b4-a7ad-a9c2109671d3"
    },
    {
        "author": "韓琦",
        "paragraphs": [
            "乍覺塵香動，風前細若繅。",
            "無聲猶似雪，得潤已如膏。",
            "美利存南畝，餘滋付小桃。",
            "誰知青皡德，意不爲嬉遨。"
        ],
        "title": "初雨",
        "id": "f3390a90-05ed-424a-9347-46e7364f3a71"
    },
    {
        "author": "韓琦",
        "paragraphs": [
            "弄黄含綠葉開眉，最有春來次第知。",
            "生計任隨栽者意，却嗤松柏不禁移。"
        ],
        "title": "新柳二闋  其一",
        "id": "cdf1facb-bbbc-444a-a32e-8f26de557761"
    },
    {
        "author": "韓琦",
        "paragraphs": [
            "驛路行人東復西，等閑攀折損芳枝。",
            "有生自是無根物，忍向樂風贈別離。"
        ],
        "title": "新柳二闋  其二",
        "id": "2ed6d646-1092-4f85-8375-bd7d744ad717"
    },
    {
        "author": "韓琦",
        "paragraphs": [
            "看花關有分，分薄亦蹉跎。",
            "蜂蝶爭無限，笙歌得幾何。",
            "利名長自役，風雨不須多。",
            "趁取紅香在，高吟卷醉螺。"
        ],
        "title": "惜花",
        "id": "6024abb5-8790-4d33-9b86-962b815568a3"
    },
    {
        "author": "韓琦",
        "paragraphs": [
            "慣惱東風不定家，高樓長陌奈無涯。",
            "一春情緒空撩亂，不是天生穩重花。"
        ],
        "title": "柳絮二闋  其一",
        "id": "612dc71f-54c0-4036-9126-b38df1878ad6"
    },
    {
        "author": "韓琦",
        "paragraphs": [
            "絮雪紛紛不自持，亂愁縈困滿春暉。",
            "有時穿入花枝過，無限蜂兒作隊飛。"
        ],
        "title": "柳絮二闋  其二",
        "id": "6add1fff-2943-4c49-a33f-e98c3d210387"
    },
    {
        "author": "韓琦",
        "paragraphs": [
            "碎剪紅綃間綠叢，風流疑在列仙宮。",
            "朝真更欲薰香去，爭擲霓衣上寶籠。"
        ],
        "title": "錦被堆二闋  其一",
        "id": "58ce814b-a17d-46aa-b4fb-5ad2120c510f"
    },
    {
        "author": "韓琦",
        "paragraphs": [
            "不管鶯聲向曉催，錦衾春晚尚成堆。",
            "香紅若解知人意，睡取東君不放回。"
        ],
        "title": "錦被堆二闋  其二",
        "id": "4bac742e-b18e-4722-b93a-7a333b4c43e7"
    },
    {
        "author": "韓琦",
        "paragraphs": [
            "牡丹經雨發香芽，滿地新紅因餓鴉。",
            "利嘴可能傷國豔，只教春色入凡花。"
        ],
        "title": "牡丹初芽爲鴉啄之感而成詠",
        "id": "fa1d931a-1926-444a-b598-ee294d6b70aa"
    },
    {
        "author": "韓琦",
        "paragraphs": [
            "遊蜂紛撲競花繁，未到香鬚只自喧。",
            "盡日却輸蝴蝶計，鬧紅心裏默無言。"
        ],
        "title": "遊蜂",
        "id": "b51c73fb-3196-40c8-a0c3-7a4721c4743e"
    },
    {
        "author": "韓琦",
        "paragraphs": [
            "出入高堂性似馴，泥巢深穩足容身。",
            "雕梁並宿嫌頻看，巧語多應是罵人。"
        ],
        "title": "新燕",
        "id": "66ad0fbf-a4b4-4ebd-8d70-c751e9765744"
    },
    {
        "author": "韓琦",
        "paragraphs": [
            "信馬隋城下，行春訪舊傳。",
            "樓臺在何處，瓦礫半耕田。",
            "遠籟悲笳咽，餘花墜靨圓。",
            "只留荒侈迹，千古監青編。"
        ],
        "title": "過隋城",
        "id": "31b02b2b-e7e4-4e67-a572-0b5357e02aae"
    },
    {
        "author": "韓琦",
        "paragraphs": [
            "暑雨朝來已厭多，蛙鳴猶更幸滂沱。",
            "雖然快爾狂跳志，爭奈良田有害何。"
        ],
        "title": "苦雨方霽蛙聲不已",
        "id": "7722ed3c-d380-4be7-95c6-13ff94b8f85a"
    },
    {
        "author": "韓琦",
        "paragraphs": [
            "鐘峯隱隱隔江湍，翠色偏宜雨後看。",
            "大抵興王須恃德，饒君終古作龍盤。"
        ],
        "title": "題翠鐘亭",
        "id": "8a48a6d5-461d-4273-a967-6735319e5011"
    },
    {
        "author": "韓琦",
        "paragraphs": [
            "炎天花盡歇，錦繡獨成林。",
            "不入當時眼，其如向日心。",
            "寶釵知自棄，幽蝶或來尋。",
            "誰許清風下，芳醪對一斟。"
        ],
        "title": "蜀葵",
        "id": "199ed629-a82e-4490-8ce0-0a76ecce0cd9"
    },
    {
        "author": "韓琦",
        "paragraphs": [
            "自古中秋月，風騷昨意難。",
            "幾人亭醉筆，終夕凭危欄。",
            "海際掀鯨目，雲端擢露盤。",
            "一年相別恨，併與此時看。"
        ],
        "title": "中秋月二首  其一",
        "id": "523c6a21-a5de-4e78-a38b-446a533013af"
    },
    {
        "author": "韓琦",
        "paragraphs": [
            "月滿中秋夜，人人惜最明。",
            "悲歡徒自感，圓缺本無情。",
            "天外有相憶，世間多江平。",
            "嫦娥難借問，寂寞趁西傾。"
        ],
        "title": "中秋月二首  其二",
        "id": "f6f0cb86-6a5b-4c96-adb9-2477abfc4745"
    },
    {
        "author": "韓琦",
        "paragraphs": [
            "不因疔適出中林，塵外高蹤豈易尋。",
            "鴻在碧霄誰可慕，雲歸蒼島本無心。",
            "堤奩一鑑平湖滿，寺枕千屏疊嶂深。",
            "知己重留多下榻，故棲猿鶴莫驚吟。"
        ],
        "title": "張逸人歸杭",
        "id": "baddf7ed-c2ec-4d15-906a-64514c508681"
    },
    {
        "author": "韓琦",
        "paragraphs": [
            "與君爲郡不相遥，只隔瓜洲一信潮。",
            "誨字屢傳來客素，治聲常逐過江橈。",
            "詞垣暫爾淹鴻筆，宴席何妨引巨蕉。",
            "詩句滿筒煩借譽，爰居空自愧虞韶。"
        ],
        "title": "答丹陽李公素學士",
        "id": "135d7f81-3f23-470f-9c23-39edb7217cf9"
    },
    {
        "author": "韓琦",
        "paragraphs": [
            "高籠携得意何勤，玉樹慙無可待君。",
            "只愛羽毛欺白雪，不知魂夢託青雲。",
            "孤標直好和松畫，清唳偏宜带月聞。",
            "自有三山歸去路，莫辭時暫處雞羣。"
        ],
        "title": "謝丹陽李公素學士惠鶴",
        "id": "ad1f24cb-3b99-4498-b9b5-85f2ec42e834"
    },
    {
        "author": "韓琦",
        "paragraphs": [
            "鬰鬰山頭翠色攢，就中高格出林端。",
            "霜凌勁節難摧抑，石纏危根任屈盤。",
            "古鬣自隨仙日老，孤風不入俗人看。",
            "時來匠者須回顧，且稟幽姿待歲寒。"
        ],
        "title": "和潤倅王太博林畔松",
        "id": "48aea1fe-175b-4422-a2a8-13a1ac2b47e4"
    },
    {
        "author": "韓琦",
        "paragraphs": [
            "萬卉趁枯死，香金鬭晚葩。",
            "甘名應得露，野色豈如家。",
            "俗態惜遲暮，芳情誰怨嗟。",
            "重陽樽酒伴，不見牡丹花。"
        ],
        "title": "菊",
        "id": "b46823d7-26b7-494b-9027-b8e466ded328"
    },
    {
        "author": "韓琦",
        "paragraphs": [
            "寺枕隋家廢苑前，登高還此會僚賢。",
            "凭軒莫賦悲秋事，剩撚黄花送酒船。"
        ],
        "title": "重九會光化二闋  其一",
        "id": "e9382e8f-b9ca-4ae0-be1d-9c9cb183fca6"
    },
    {
        "author": "韓琦",
        "paragraphs": [
            "誰言秋色不如春，及到重陽景自新。",
            "隨分笙歌行樂處，菊花萸子更宜人。"
        ],
        "title": "重九會光化二闋  其二",
        "id": "8e0ca005-b222-46c1-8e71-861f44bc3c52"
    },
    {
        "author": "韓琦",
        "paragraphs": [
            "古邑萬山裏，區區一尉行。",
            "高堂方待養，寸祿豈宜輕。",
            "身屈何傷道，才多少晦名。",
            "贈言如可取，榮路坦然平。"
        ],
        "title": "黄通尉鄖鄉",
        "id": "626736dd-6111-4e6b-9f2e-0a22e7450a94"
    },
    {
        "author": "韓琦",
        "paragraphs": [
            "當年都寺接賢初，屈指光陰一紀餘。",
            "自說三茆深處穩，不逢又鯉寄來書。",
            "隔江聞授諸生業，命駕因煩長者車。",
            "得見新詩與高論，積年勞吝已全祛。"
        ],
        "title": "答湖恢推官",
        "id": "8da01608-307f-4502-bd53-877ab3488c93"
    },
    {
        "author": "韓琦",
        "paragraphs": [
            "霽色破春昏，高樓日未曛。",
            "林稍零舊雨，山頂入殘雲。",
            "醉粉勻花頰，風羅縐水紋。",
            "踏青入誤約，芳思幾紛紛。"
        ],
        "title": "春晴",
        "id": "8c73a523-beda-437f-a14c-a8136c3e0be1"
    },
    {
        "author": "韓琦",
        "paragraphs": [
            "咫尺東郊路，春霖絕未通。",
            "銷閑生弈思，醒睡費茶功。",
            "樓迥昏昏霧，窗寒霎霎風。",
            "待晴桑陌上，五馬恣𤧚瓏。"
        ],
        "title": "春霖",
        "id": "55de7cf8-ec1a-40bd-9951-ebcaf57980c9"
    },
    {
        "author": "韓琦",
        "paragraphs": [
            "二月風光盡屬春，六霙何苦妬芳辰。",
            "東君等是回生意，須與鶯花作主人。"
        ],
        "title": "馬上成春雪二闋  其一",
        "id": "a80f2a89-fbba-4dba-ad2c-fa105b3ac05e"
    },
    {
        "author": "韓琦",
        "paragraphs": [
            "曉來飛雪抑香芽，料峭輕寒特地加。",
            "青帝似矜春意早，更粧新萼與梅花。"
        ],
        "title": "馬上成春雪二闋  其二",
        "id": "12528cec-7f8f-45d7-ba82-ba55f66cb9b6"
    },
    {
        "author": "韓琦",
        "paragraphs": [
            "巨澤渺無際，齋船度日撐。",
            "漁人駭鐃吹，水鳥背旗旌。",
            "蒲密遮如港，山遥勢似彭。",
            "不知蓮芰裏，白晝苦蚊蝱。"
        ],
        "title": "過梁山泊",
        "id": "7723d80e-7212-46e9-9e85-d9c8d5af0ea7"
    },
    {
        "author": "韓琦",
        "paragraphs": [
            "常山畫野直天街，寄重如何付不才。",
            "躍馬敢辭奔命去，扞羌曾是奮身來。",
            "軍中紀律勞人葺，林下罇罍得意開。",
            "引領恩軒無路到，幾臨風月獨徘徊。"
        ],
        "title": "移帥真定次韻答致政杜公",
        "id": "f86ce2a3-db2f-44ea-b089-91a3498fc0ce"
    },
    {
        "author": "韓琦",
        "paragraphs": [
            "旌旗乘曉出郊原，五馬臨風一慨然。",
            "山勢似屏西限晉，地形如掌北擒燕。",
            "麥含豐澤催齊秀，蠶飽柔桑起大眠。",
            "守帥勉希廉與藺，九重高枕不憂邊。"
        ],
        "title": "常山出郊馬上口占",
        "id": "478fc241-d013-4c84-bba5-f787d3343cd3"
    },
    {
        "author": "韓琦",
        "paragraphs": [
            "藹藹西藍閣，煩襟一望開。",
            "山川歸盛德，姦傑委塵埃。",
            "城迥雲連堞，烽閑草蔽臺。",
            "誰知太守意，不爲納凉來。"
        ],
        "title": "登西大悲閣",
        "id": "0120b4a7-d8df-4223-b410-b2d98ffde5f4"
    },
    {
        "author": "韓琦",
        "paragraphs": [
            "一潭嘉景四時新，不得經年作主人。",
            "蓮芰風前忘九夏，綺羅香裏醉三春。",
            "勤勞疆場誠無避，粧點蓬瀛惜未真。",
            "多少勝遊休結戀，報君須自立涓塵。"
        ],
        "title": "別潭",
        "id": "24249ced-f816-4a2d-9f8a-b125ea442675"
    },
    {
        "author": "韓琦",
        "paragraphs": [
            "宴宇新成苦未嘉，忽膺朝委易軍牙。",
            "張侯暫喜留歡客，開檻憑誰種好花。",
            "北沼不難平釣岸，西峰猶欠入窗紗。",
            "後賢政敏多餘暇，高會何妨月影斜。"
        ],
        "title": "新館",
        "id": "fd66c1a3-4cf9-4d70-88c6-a0b62c11e00c"
    },
    {
        "author": "韓琦",
        "paragraphs": [
            "淺局雖難繼大才，谿堂佳致亦添來。",
            "奇花並蔕宜新種，芳樹連柯得舊栽。",
            "良執假途形詠歎，鄰封爲治惜淹徊。",
            "想君醉問歌人處，不向風前酹一杯。"
        ],
        "title": "次韻和兗州王待制過汶上見寄",
        "id": "e7ed3383-2e94-4750-9291-73fb648bf10b"
    },
    {
        "author": "韓琦",
        "paragraphs": [
            "中秋宜月不教晴，人倚危樓意未平。",
            "任是他時圓更好，爭如今夜畧分明。"
        ],
        "title": "中秋不見月",
        "id": "686e1b44-d767-42f2-b974-98300305c275"
    },
    {
        "author": "韓琦",
        "paragraphs": [
            "四海尊方嶽，常推朔鎮雄。",
            "陽爲中夏勝，陰與北胡窮。",
            "孕秀賢豪出，宣靈造化通。",
            "斗乘天位正，乾發帝基隆。",
            "盛畜嚴凝氣，橫障廣莫風。",
            "舉頭瞻峻極，危坐壓崆峒。",
            "殖物資坤德，栖真固坎宮。",
            "星躔函畢昴，祀典軼王公。",
            "俗仰良材富，年隨喜澤豐。",
            "左肱揮渤澥，右股跨獯戎。",
            "地險祠庭革，時平戍壘空。",
            "嵐光朝撲黛，寶色夜舒虹。",
            "有藥皆奇種，無花不異叢。",
            "層巔健雕鶚，怪穴老羆熊。",
            "肆覲儀雖闊，斯民望未充。",
            "何時清大漠，封牒紀宸功。"
        ],
        "title": "北嶽",
        "id": "d4646ea2-2e7b-4f6c-8db1-55d60cc75d8c"
    },
    {
        "author": "韓琦",
        "paragraphs": [
            "朔雪飛殘臘，融和變凜嚴。",
            "徐來花出在，驟急霰聲兼。",
            "數住天應惜，爭繁酒易添。",
            "積深函久潤，濟大畧微嫌。",
            "雅意明書幌，多情入宴簾。",
            "舞腰難學轉，峯頂尚饒尖。",
            "露蕊仙盤挹，風毛鬣囿燖。",
            "宮牆胡粉畫，梅梗蜀酥黏。",
            "影澹三春絮，光寒八月蟾。",
            "垣塗誰復辨，巨壑有何厭。",
            "狂助詩毫逸，清驅厲氣潛。",
            "歡謠騰紫塞，喜色上彤幨。",
            "凝霤收冰乳，堆庭鏤虎鹽。",
            "吾民無足慮，豐歲可前占。"
        ],
        "title": "喜雪",
        "id": "0149a4ef-ff4d-428c-a94f-aa2b2dddb3cc"
    },
    {
        "author": "韓琦",
        "paragraphs": [
            "燈夕何蕭索，朝家恤殣災。",
            "民心無奈鬰，春意有誰開。",
            "明月舒雲懶，遊人怯漏回。",
            "堪嗤愚太守，獨欲上熙臺。"
        ],
        "title": "上元罷燈",
        "id": "5c95dd35-abd0-4859-b251-ffbdc234482d"
    },
    {
        "author": "韓琦",
        "paragraphs": [
            "合歡香影拂西齋，萱草前臨小檻開。",
            "待爾忘憂與蠲忿，爭如無事起靈臺。"
        ],
        "title": "郡西齋有夜合萱草對開因成二闋  其一",
        "id": "8ae041d1-dec6-48f8-9c34-5269a8f6989a"
    },
    {
        "author": "韓琦",
        "paragraphs": [
            "合歡萱草兩含芳，一見令人樂興長。",
            "唯是憂邊與憂國，對花終日不能忘。"
        ],
        "title": "郡西齋有夜合萱草對開因成二闋  其二",
        "id": "6c6a72d1-81d8-46ce-ad9a-58e0cdbfe7d1"
    },
    {
        "author": "韓琦",
        "paragraphs": [
            "窮邊無處覩春榮，咫尺常山似洛城。",
            "會得主人將雅意，欲教鄰境伏香名。",
            "全開正弄朝霞色，半謝猶含暮雨情。",
            "只上賓筵共一醉，也勝渾不見芳英。"
        ],
        "title": "謝真定李密學惠牡丹",
        "id": "e2c84003-3359-4fbb-9523-892bc54e1a03"
    },
    {
        "author": "韓琦",
        "paragraphs": [
            "蓬山曾許挹浮邱，踰紀光陰一瞬休。",
            "朔塞風霜人易老，申湖歌舞景長留。",
            "我臨賓席頻先醉，君對仙棊幾自謳。",
            "千里詩來還感舊，不堪斜日凭邊樓。"
        ],
        "title": "答陜府春卿資政",
        "id": "a5c3f973-e6b9-49d0-9dd0-17400956ba7c"
    },
    {
        "author": "韓琦",
        "paragraphs": [
            "一從西北困邊塵，瀛館仙游更莫親。",
            "只慣彎弧揮太白，幾曾橫槊賦青春。",
            "晴郊按獵長侵暮，夜橐飛郵不待晨。",
            "多羨某棠閴無訟，時將佳句惱粗人。"
        ],
        "title": "再答",
        "id": "2e3e3f54-7fa5-447d-8984-172b065e99f7"
    },
    {
        "author": "韓琦",
        "paragraphs": [
            "極目知何勝，東西矗萬岑。",
            "天雖限夷夏，人自失喉襟。",
            "遠木已秋色，亂雲猶夕陰。",
            "清風誰會我，太息撫霜鐔。"
        ],
        "title": "題覽勝亭",
        "id": "278276e9-27ef-4080-8dc1-3f5b9131f61a"
    },
    {
        "author": "韓琦",
        "paragraphs": [
            "新葺公居北，虛亭號養真。",
            "所期清策慮，不是愛精神。",
            "滿目林壑趣，一心忠義身。",
            "吏民還解否，吾豈苟安人。"
        ],
        "title": "題養真亭",
        "id": "52494259-aa93-48f3-9edd-7dc4c90fcd0f"
    },
    {
        "author": "韓琦",
        "paragraphs": [
            "盡室林塘滌暑煩，曠然如不在塵寰。",
            "誰人敢議清風價，無樂能過白日閒。",
            "水鳥得魚長自足，嶺雲含雨只空還。",
            "酒闌何物醒魂夢，萬柄蓮香一枕山。"
        ],
        "title": "北塘避暑",
        "id": "c16ff7ee-89c7-433b-acba-f1c94e7817c4"
    },
    {
        "author": "韓琦",
        "paragraphs": [
            "周旋通顯竭忠勤，勇退翩然得謝身。",
            "鳴玉乍辭天上貴，揮金長示里中仁。",
            "滿牀黄卷閒爲伴，一枕清眠任過晨。",
            "六十九歸今昔少，萬年青史紀高人。"
        ],
        "title": "次韻和致政王子融侍郎歸休述懷二首  其一",
        "id": "fa77d16d-5960-41ef-ae13-20847b44baaa"
    },
    {
        "author": "韓琦",
        "paragraphs": [
            "禮稱七十還君事，豈必如期許退身。",
            "臣子引年雖審分，朝廷圖舊合推仁。",
            "曉登文石方延刻，暮掛危冠不待晨。",
            "竊惜聖神求治意，未宜輕去老成人。"
        ],
        "title": "次韻和致政王子融侍郎歸休述懷二首  其二",
        "id": "679f826b-5885-4865-bd0b-75475e48444c"
    },
    {
        "author": "韓琦",
        "paragraphs": [
            "不有浮觴樂，誰知愛客深。",
            "投醪當席意，修禊昔賢心。",
            "自至疑仙術，虛來協道襟。",
            "去留雖任物，斟酌孰窺陰。",
            "阻挹齋中酒，空勞塞上吟。",
            "清潭時一望，搔首莫能簪。"
        ],
        "title": "次韻和真定李侍郎新創流杯",
        "id": "8bc49330-0b57-411a-a6bd-a8d9e2066814"
    },
    {
        "author": "韓琦",
        "paragraphs": [
            "只恨無才濟阻饑，北塘因爾失春期。",
            "民心方喜稻禾熟，秋色不關臺榭隳。",
            "一派芰連輸水鳥，幾船烟雨卧風旗。",
            "佳辰賴有詩人覺，較得紅芳又變衰。"
        ],
        "title": "依韻和機宜陳薦請游城北池館二首  其一",
        "id": "e62c480f-c50e-4b19-8031-919cb6a9394f"
    },
    {
        "author": "韓琦",
        "paragraphs": [
            "去歲饑流待撫循，日憂疲瘵苦傷神。",
            "細民溝壑方援手，別館鸎花任送春。",
            "舉目山河生壯氣，經時臺榭極芳塵。",
            "秋來幸有豐年兆，還作偷安樂事人。"
        ],
        "title": "依韻和機宜陳薦請游城北池館二首  其二",
        "id": "926d3a52-632e-44da-b545-331fa8e275cf"
    },
    {
        "author": "韓琦",
        "paragraphs": [
            "大暑喪餘酷，凉秋袪眾瘥。",
            "歊氛隨雨斷，素景入宵多。",
            "雁影穿池月，蛩聲出砌莎。",
            "披襟予自快，楚澤任悲歌。"
        ],
        "title": "秋夕二首  其一",
        "id": "918b0c77-24ba-403c-9752-3797d284bbe1"
    },
    {
        "author": "韓琦",
        "paragraphs": [
            "此夕何清曠，新秋乍奪炎。",
            "凉飚來似舊，熏暑逝如潛。",
            "露重翻香芰，踈雲點素蟾。",
            "放懷殊不寤，箕斗轉前簷。"
        ],
        "title": "秋夕二首  其二",
        "id": "ad1d0add-d33f-4a77-8598-dc98bad5b460"
    },
    {
        "author": "韓琦",
        "paragraphs": [
            "疆野壓雄邊，乘秋行此田。",
            "萬峯朝巨嶽，多稼入平天。",
            "農飽忘饑後，童嬉逼社前。",
            "僚賢須共樂，舉白盡歌筵。"
        ],
        "title": "秋日出郊",
        "id": "4f1ff865-bb7a-41ec-bdfe-dbf107974e39"
    },
    {
        "author": "韓琦",
        "paragraphs": [
            "清商纔過半，皓魄最宜圓。",
            "自是秋光好，非緣人意偏。",
            "一宵歌吹地，萬里雪霜天。",
            "忍見西樓下，佳期又隔年。"
        ],
        "title": "中秋月",
        "id": "a4f8643c-d5b8-4f14-a95b-1ce7b34283cf"
    },
    {
        "author": "韓琦",
        "paragraphs": [
            "燕石寧參楚璧珍，六膺君槳共言綸。",
            "老聃道大誰同傳，千古韓非是罪人。"
        ],
        "title": "蒙恩加職寄餘杭希文資政",
        "id": "e49ba941-9762-4bfd-a888-a7575cf187e3"
    },
    {
        "author": "韓琦",
        "paragraphs": [
            "琴瑟煩更化，椒蘭喜望鄰。",
            "致儀慚蟻酧，申好忝莩親。",
            "惜此登高節，難偕逐勝賓。",
            "遥知潭上酌，多少插花人。"
        ],
        "title": "重九次韻答真定李密學",
        "id": "537ea750-422e-4f35-a23d-851444736841"
    },
    {
        "author": "韓琦",
        "paragraphs": [
            "無勞遷職此何名，只有慚羞敢自榮。",
            "撫俗未能宣上意，治邊徒欲振天聲。",
            "邱山莫副推恩重，銖兩唯憂效死輕。",
            "高句不須期任舊，已求三載奏官成。"
        ],
        "title": "次韻答致政宮保杜公",
        "id": "6fe22aee-0372-45da-8389-be82d860d637"
    },
    {
        "author": "韓琦",
        "paragraphs": [
            "不與皇家致太平，康寧時節便遺榮。",
            "寰中自樂喬彭壽，海內空流邴魏聲。",
            "一品坐來恩固重，萬鍾拋去祿何輕。",
            "朝廷欲繼姬周盛，會向磻谿問老成。"
        ],
        "title": "依前韻再答",
        "id": "83b4bc6c-d66f-4d52-83dd-57258074c8c9"
    },
    {
        "author": "韓琦",
        "paragraphs": [
            "此去參邦計，時才固異倫。",
            "富民知有道，言利不違仁。",
            "餘帳無情日，歸途適意春。",
            "前期對清問，犧閣近槐宸。"
        ],
        "title": "送省副崔刑部",
        "id": "805927b6-a6e2-42ac-8af6-98e81f435cd7"
    },
    {
        "author": "韓琦",
        "paragraphs": [
            "六花來應臘，望歲一開顔。",
            "歌舞喧侯第，風沙雜戍關。",
            "餘芳留草樹，清興入江山。",
            "後夜高樓月，蕭然崑閬間。"
        ],
        "title": "雪",
        "id": "9d24900d-a6df-41e6-bf5e-16b23da19f7d"
    },
    {
        "author": "韓琦",
        "paragraphs": [
            "區區邊朔有何成，三失流年只自驚。",
            "無一事來頭尚白，白人頭處豈堪行。"
        ],
        "title": "髮白有感",
        "id": "5788d38e-09dc-4fa8-a16a-61d83b4c4ad0"
    },
    {
        "author": "韓琦",
        "paragraphs": [
            "桃李知春意，陽和到嫩萌。",
            "風霜誰自困，鸎蝶始多情。",
            "終入芳菲賞，休論早晚榮。",
            "窮邊何所負，轟鼓醉金觥。"
        ],
        "title": "晚步後園覺有春色",
        "id": "23cd3de1-3466-4156-8498-a05eaa8fc66c"
    },
    {
        "author": "韓琦",
        "paragraphs": [
            "良疇芳圃汩飛埃，生意顒顒望震雷。",
            "北嶺有雲空自繞，幾時爲雨出山來。"
        ],
        "title": "北樓望春",
        "id": "d2c60b4c-36d9-46ea-b0bf-57db9ecd18c3"
    },
    {
        "author": "韓琦",
        "paragraphs": [
            "塞上逢寒食，郊園此重臨。",
            "一時行樂意，萬室欲春心。",
            "節物隨人好，風光得處深。",
            "只思民盡適，守鬢忘霜侵。"
        ],
        "title": "寒食",
        "id": "18613114-2e10-4a62-a33a-f4615adb88d4"
    },
    {
        "author": "韓琦",
        "paragraphs": [
            "一來邊障地，走馬過三秋。",
            "萬緒事常擾，九分春又休。",
            "鸎花誰在目，霜雪只侵頭。",
            "從得風光住，風光可奈憂。"
        ],
        "title": "感事",
        "id": "57b654c6-5d1b-4cdb-a013-2702780b8016"
    },
    {
        "author": "韓琦",
        "paragraphs": [
            "修禊春塘上，誰知物趣深。",
            "萬花開喜色，眾樂出和心。",
            "雨意隨人住，杯情逐勝斟。",
            "從茲窮塞地，佳節似山陰。"
        ],
        "title": "上巳北塘席上",
        "id": "b7179960-5dd2-48ca-a60a-d0c2b41a2d09"
    },
    {
        "author": "韓琦",
        "paragraphs": [
            "晚雷驅雨協春雩，誰識天工用意殊。",
            "不許繁花私潤澤，獨教嘉穀足膏腴。",
            "羣心有答方思報，寸草無求亦自蘇。",
            "始信雲龍施美利，豈勞功力費毫銖。"
        ],
        "title": "喜雨",
        "id": "17c8fd2b-3e6c-4240-86f0-45ee89e13dbb"
    },
    {
        "author": "韓琦",
        "paragraphs": [
            "葉葉輕雲帳薄羅，坐看膏澤灑庭柯。",
            "風前芳杏紅香減，煙外垂楊綠意多。",
            "聲落簷牙飛短瀑，點勻池面起圓波。",
            "晴來西北凭欄望，拂黛遥峯濯萬螺。"
        ],
        "title": "北塘春雨",
        "id": "13e42c22-0775-43df-8d23-0112b4d678f3"
    },
    {
        "author": "韓琦",
        "paragraphs": [
            "牡丹京洛豔，惠我見新鄰。",
            "一與樽前賞，重生塞上春。",
            "衰榮存主意，深淺盡天真。",
            "却似登蘭室，清香暗襲人。"
        ],
        "title": "再謝真定李密學惠牡丹",
        "id": "a03aa3bb-b52d-4add-ba94-65f854b87575"
    },
    {
        "author": "韓琦",
        "paragraphs": [
            "去歲栽花遍小欄，只憂芳豔不禁寒。",
            "年來醉賞春風裏，無限邊人見牡丹。"
        ],
        "title": "新植花開",
        "id": "0f6079f1-fe55-4408-8698-d636bc919df1"
    },
    {
        "author": "韓琦",
        "paragraphs": [
            "真是羣芳主，羣芳更孰過。",
            "豔新知品少，開晚得春多。",
            "幾日瑶姬夢，平生金縷歌。",
            "寒邊今幸活，風雨莫相魔。"
        ],
        "title": "牡丹二首  其一",
        "id": "c66a49a2-a57e-459d-80c9-957286659460"
    },
    {
        "author": "韓琦",
        "paragraphs": [
            "青帝恩偏壓眾芳，獨將奇色寵花王。",
            "已推天下無雙豔，更占人間第一香。",
            "欲比世終難類取，待開心始覺春長。",
            "不教四季呈妖麗，造化如何是主張。"
        ],
        "title": "牡丹二首  其二",
        "id": "e33b7598-d5c7-4a15-b554-ca5585e53b57"
    },
    {
        "author": "韓琦",
        "paragraphs": [
            "妖豔憑誰主，春光去不停。",
            "離魂亂飛絮，生意逐浮萍。",
            "錢莢偷餘態，茵蕪襲舊馨。",
            "年年芳信在，慎勿歎飄零。"
        ],
        "title": "落花二首  其一",
        "id": "9810fa06-82a4-400e-b1e9-a3e42d7495ee"
    },
    {
        "author": "韓琦",
        "paragraphs": [
            "一夜殘芳泣露痕，曉來紅雨點蘭蓀。",
            "對人終有風流在，幾片斜飛在酒樽。"
        ],
        "title": "落花二首  其二",
        "id": "d288439c-97b9-4550-a32a-027f35500aa9"
    },
    {
        "author": "韓琦",
        "paragraphs": [
            "池館何無賴，青春幾日回。",
            "酒隨花謝減，心爲水凉開。",
            "幽鳥閑鳴和，清風自往來。",
            "峯巒新在目，天與白雲裁。"
        ],
        "title": "郡甫初夏",
        "id": "ca9c4580-a449-4e4a-b13c-35971dbca855"
    },
    {
        "author": "韓琦",
        "paragraphs": [
            "一夕輕雲卷怒雷，回塘經雨絕纖埃。",
            "蓮房倒盞揮人飲，柳幄牽絲待席開。",
            "未必鷗飛知客意，莫嫌蟬噪是風來。",
            "歊煩盡滌宜無累，奈有詩情費剪裁。"
        ],
        "title": "夏暑北塘",
        "id": "3ff6390f-0387-4b53-9068-9b9c4907370e"
    },
    {
        "author": "韓琦",
        "paragraphs": [
            "區區西北十經春，强力今爲老病身。",
            "白髮丹心論底事，清風明月屬閑人。",
            "千鈞未免嗤鼷鼠，一簣猶思抑孟津。",
            "早晚粗酬忠國志，五湖煙水樂吾真。"
        ],
        "title": "覽劉易詩集感其遊賞江山放懷自適",
        "id": "e34485e8-c7d3-43ae-a7f4-c5e10aba3902"
    },
    {
        "author": "韓琦",
        "paragraphs": [
            "柳際一蟬鳴，停樽忽自驚。",
            "所傷非節物，未立是功名。",
            "默默悲時事，區區狥世情。",
            "不須爭噪急，衰鬢舊霜莖。"
        ],
        "title": "席上聞蟬",
        "id": "2690651a-2b5a-4d70-9ce4-7bd9b20a2554"
    },
    {
        "author": "韓琦",
        "paragraphs": [
            "時得不可失，時乎況得天。",
            "蔓圖非易力，鴆毒是安眠。",
            "廟勝兩楹決，壺漿一檄傳。",
            "臨關休發詠，歸議主當然。"
        ],
        "title": "次韻和國信趙內翰北口見寄",
        "id": "1d13c8a5-56c2-462b-b4fc-af2c08bdfbc4"
    },
    {
        "author": "韓琦",
        "paragraphs": [
            "西北雲高拂女牆，危亭虛豁望中長。",
            "田間堤陌成新險，天外江山是舊疆。",
            "古道入秋漫黍稷，遠坡乘晚下牛羊。",
            "凭欄多少無言恨，不在歸鴻送夕陽。"
        ],
        "title": "寄題廣信軍四望亭",
        "id": "8d4d6946-b2d2-4d8e-b5be-c830279a6ba4"
    },
    {
        "author": "韓琦",
        "paragraphs": [
            "閏首郵音得到無，使來還喜發雙魚。",
            "却思塞上經時問，恰是吳中當日書。",
            "人邈江山神自照，道存忠義信從踈。",
            "昔年元白慈恩事，詩意雖同志未如。"
        ],
        "title": "與餘杭希文資政經時兩絕音問忽得訊正與近致書同日因以詩寄",
        "id": "751f4a3b-ed33-4259-af27-ad6dba178524"
    },
    {
        "author": "韓琦",
        "paragraphs": [
            "一志事邊徼，難甘景物催。",
            "流年花易落，久戍雁頻回。",
            "細葉未成幄，飛蚊還聚雷。",
            "顛毛從自變，肯使壯心摧。"
        ],
        "title": "一志",
        "id": "1d5f0b33-23d1-41d9-bb1d-8de3e4e406bb"
    },
    {
        "author": "韓琦",
        "paragraphs": [
            "極塞將何奉燕娛，牡丹池館一株無。",
            "誰人會我栽培意，欲見吳宮小陣圖。"
        ],
        "title": "閱古堂八詠 牡丹",
        "id": "c7e7d047-7fdd-4364-9dbb-85fc1283c960"
    },
    {
        "author": "韓琦",
        "paragraphs": [
            "從來良守重農桑，何事栽花玷此堂。",
            "已愛昔賢形藻繪，更移嘉卉伴馨香。"
        ],
        "title": "閱古堂八詠 芍藥",
        "id": "fad9d80a-ce84-46aa-a97a-31d2d35f11fd"
    },
    {
        "author": "韓琦",
        "paragraphs": [
            "東君於此最多情，先與黄金撚畫成。",
            "何似亞夫堅壁地，因人千古得嘉名。"
        ],
        "title": "閱古堂八詠 垂柳",
        "id": "907568f1-69ce-47cc-a406-172396fc96a3"
    },
    {
        "author": "韓琦",
        "paragraphs": [
            "疊疊雲根漬古苔，煙巒隨指在庭階。",
            "主人未有銘功處，日視崔嵬激壯懷。"
        ],
        "title": "閱古堂八詠 疊石",
        "id": "6417b05f-7b32-43c6-a098-05dba24e0835"
    },
    {
        "author": "韓琦",
        "paragraphs": [
            "堂下開畦植藥苗，更將靈種悉名標。",
            "吾心盡欲醫民病，長得憂民病不銷。"
        ],
        "title": "閱古堂八詠 藥圃",
        "id": "c57391b8-dd75-4363-aa8e-a2bcafc3b1e0"
    },
    {
        "author": "韓琦",
        "paragraphs": [
            "遥派分流過近階，潺潺終日瀉瓊瑰。",
            "誰知到此幽閑地，多少餘波潤物來。"
        ],
        "title": "閱古堂八詠 溝泉",
        "id": "3cb0a5a3-fda5-4b7d-a009-b89200441805"
    },
    {
        "author": "韓琦",
        "paragraphs": [
            "小檜新移近曲欄，養成隆棟亦非難。",
            "當軒不是憐蒼翠，只要人知耐歲寒。"
        ],
        "title": "閱古堂八詠 小檜",
        "id": "d63cf82e-885e-4c0a-bab9-5d7978dfd6cb"
    },
    {
        "author": "韓琦",
        "paragraphs": [
            "邊俗稀曾識此科，南方地暖北寒多。",
            "孤芳莫念違天性，無奈深恩愛育何。"
        ],
        "title": "閱古堂八詠 芭蕉",
        "id": "b3d5b526-1b8b-447e-aa33-20befa465ccd"
    },
    {
        "author": "韓琦",
        "paragraphs": [
            "禁扃清切擬仙都，多病年年絕寒居。",
            "四海風雷歸舊筆，二垂霜霰乃吾廬。",
            "道同今古猶相照，事役鱗鴻不計踈。",
            "莫謂安恬道留滯，是非終有史臣書。"
        ],
        "title": "次韻答承旨王端明",
        "id": "c66783ed-fd63-45c8-95e0-ec9da4202171"
    },
    {
        "author": "韓琦",
        "paragraphs": [
            "七夕今同末伏辰，方塘陶暑集珍羣。",
            "嬌鸎萬囀風前曲，秀嶺千層水上雲。",
            "幽鷺倚蒲真入畫，香荷擎酒不須熏。",
            "天孫莫衒機頭巧，倒載歸來豈羨君。"
        ],
        "title": "七夕同末伏會眾春園",
        "id": "e1f97a40-7146-4657-80b5-f79112b7bccf"
    },
    {
        "author": "韓琦",
        "paragraphs": [
            "池塘凉意早，秋色動邊關。",
            "酷暑不終暴，清風來自閑。",
            "畏螳蟬屢起，辭幕燕將還。",
            "盡日當軒卧，看雲歸故山。"
        ],
        "title": "初秋塘上",
        "id": "0c6e20b8-d34c-4912-9c92-e8523a5da824"
    },
    {
        "author": "韓琦",
        "paragraphs": [
            "十年西北保疆垂，只恐非才誤委毗。",
            "報國心誠雖慷慨，背時蹤跡極孤危。",
            "欲求褒貶明千古，直把窮通託二儀。",
            "多謝高篇遠相勞，召南風格本王基。"
        ],
        "title": "次韻答渭帥王龍圖",
        "id": "8c71c89e-0d02-412e-99af-bb34949da5b4"
    },
    {
        "author": "韓琦",
        "paragraphs": [
            "久陟風騷上將壇，更持旄鉞撫邊關。",
            "山川滿目吟雖苦，戈甲藏胸意自閑。",
            "威望昔嘗流塞外，雅歌今復奏兵間。",
            "禁中日夜思頗牧，四牡看隨杕杜還。"
        ],
        "title": "覽渭帥王龍圖西行詩集",
        "id": "6cfccf1f-7cd0-41bf-8fa5-e444caf596b9"
    },
    {
        "author": "韓琦",
        "paragraphs": [
            "滿懷經術欲誰傳，却憶西歸治洛田。",
            "富貴苟求誠損義，聖賢難遇亦推天。",
            "春風始入花王國，夜月長涵宓女川。",
            "巖谷弓旌如未及，且憑詩酒作閑仙。"
        ],
        "title": "送劉易歸洛",
        "id": "a75ea008-8ce4-4d69-ac6d-a9070a991b84"
    },
    {
        "author": "韓琦",
        "paragraphs": [
            "千年賢迹一堂間，日企英風敢自安。",
            "爭似公陳無逸義，君王圖入殿屏看。"
        ],
        "title": "次韻答侍讀張龍圖索閱古堂詩石本",
        "id": "590e584d-8f48-4044-896c-8fc1b4dba9e9"
    },
    {
        "author": "韓琦",
        "paragraphs": [
            "只趁重陽選菊栽，當欄殊不及時開。",
            "風霜日緊猶何待，甚得迎春見識來。"
        ],
        "title": "閱古堂前植菊二本九月十八日花猶未開因以小詩嘲之",
        "id": "f7def685-4f91-4d9a-9b06-3f750237dbcf"
    },
    {
        "author": "韓琦",
        "paragraphs": [
            "堪嗤唐彥鄙連疆，不信重陽草木霜。",
            "樽裏有花荷萬葉，三年酣賞好風光。"
        ],
        "title": "北塘重九",
        "id": "f3b648e0-a5e5-48b4-a116-40dbdd8d20f1"
    },
    {
        "author": "韓琦",
        "paragraphs": [
            "試獵秋原亦治戎，飄然豪氣滿秋風。",
            "饑鷹猘犬爭爲用，不在人知指縱功。"
        ],
        "title": "試獵",
        "id": "698b3061-e599-48c1-924f-13ab8ce59044"
    },
    {
        "author": "韓琦",
        "paragraphs": [
            "靈嶽祠宮尚未回，六花隨禱下瓊瑰。",
            "只憂風力狂無定，最喜雲容重不開。",
            "但得餘滋周畎畝，敢求嬌意助樽罍。",
            "夜深猶使家人探，平地依稀幾寸來。"
        ],
        "title": "禱雪有感",
        "id": "106b508c-f2a5-4dbb-9b79-3a2c07b54302"
    },
    {
        "author": "韓琦",
        "paragraphs": [
            "聞說西臺遂懇章，一何欽聳一何傷。",
            "赤松世外誠先覺，白首兵間是不祥。",
            "得失兩忘祛病術，利名相賊溺人鄉。",
            "幾時微立疆垂效，去伴公閑亦道光。"
        ],
        "title": "次韻答留臺春卿集賢侍郎",
        "id": "7b3cf09a-4924-401b-9c1c-88b49d181e1a"
    },
    {
        "author": "韓琦",
        "paragraphs": [
            "拙者奔馳智者藏，細論朝體豈無傷。",
            "蒼生困敝誰更化，賢弼優游自考祥。",
            "四海唐虞終我事，三川風月且吾鄉。",
            "軍中不識陽春贈，幾按青萍駭夜光。"
        ],
        "title": "再答",
        "id": "e5c17a48-fd39-4546-817d-ea30bd88add3"
    },
    {
        "author": "韓琦",
        "paragraphs": [
            "久拋儒掖禦戎疆，每憶青氈只自傷。",
            "馬上文章終是俗，胸中戈甲亦非祥。",
            "哇聲誤入離韶耳，藻衮輕投被毳鄉。",
            "賴得高賢時借譽，不然幽迹轉無光。"
        ],
        "title": "再答",
        "id": "c303621f-7cb8-4735-829a-0d29efffc2a8"
    },
    {
        "author": "韓琦",
        "paragraphs": [
            "池圃足高趣，公餘事少關。",
            "幽禽聲自樂，流水意長閑。",
            "近竹花終俗，過欄草費刪。",
            "心休誰似我，官府有青山。"
        ],
        "title": "後園閑步",
        "id": "a32133b3-dc7b-4732-a394-ba08faa6091c"
    },
    {
        "author": "韓琦",
        "paragraphs": [
            "大鈞將首化，微物亦先知。",
            "草木色皆得，禽魚意自怡。",
            "和風無不到，餘凜欲何爲。",
            "會與斯民樂，熙臺興未遲。"
        ],
        "title": "北塘探春",
        "id": "72d7f06e-2232-47d4-935b-4dabff3002c2"
    },
    {
        "author": "韓琦",
        "paragraphs": [
            "郊原飛隼拂晴霓，秋入豐年未慘悽。",
            "嘗酒管絃先社集，捺弮禾黍極雲齊。",
            "雪鋪蕎麥花漫野，黛抹蔓菁菜滿畦。",
            "區脫狴牢無一事，山翁贏得醉如泥。"
        ],
        "title": "觀稼回北園席上",
        "id": "6829ff68-fcbf-45a1-9029-d8a46822a82a"
    },
    {
        "author": "韓琦",
        "paragraphs": [
            "此夕仙花降羯陀，萬燈光裏雪花和。",
            "天心要足良農望，人世常多好事魔。",
            "雲際未應成霢霂，風前疑欲助婆娑。",
            "陰晴況是民俱樂，無奈嘉賓惜醉何。"
        ],
        "title": "燈夕遇雪席上",
        "id": "87cd016b-d9da-4e51-8520-61b635670982"
    },
    {
        "author": "韓琦",
        "paragraphs": [
            "塞上區區罄拙勤，回頭芳歲已三旬。",
            "何須更殢中山酒，日日憂邊似醉人。"
        ],
        "title": "次韻答致政杜公小詩見戲",
        "id": "da47c8d3-06fc-46e3-a405-8be72704e6ed"
    },
    {
        "author": "韓琦",
        "paragraphs": [
            "滿歲窮邊喜未還，飛塵猶擬助高山。",
            "一年願借雖慚寇，萬里思歸却笑班。",
            "紫塞風煙長冷淡，赤松光景正安閑。",
            "何時少奉揮金宴，免役勞魂夢寐間。"
        ],
        "title": "次韻答致政杜公以遷職惠詩",
        "id": "cb64339f-803c-4f9d-be1a-e7a8f5dc7360"
    },
    {
        "author": "韓琦",
        "paragraphs": [
            "一守中山四載餘，栽成芳樹滿郊衢。",
            "州民如有某棠念，惜取清陰萬萬株。"
        ],
        "title": "種樹",
        "id": "3862eea1-ce19-4634-bc67-b82f08927461"
    },
    {
        "author": "韓琦",
        "paragraphs": [
            "寒食郊園此會稀，吏民隨意賞芳菲。",
            "樽前有樂人還去，牆外無花蝶亂飛。",
            "眾裏鞦韆應是騃，岸邊鷗鳥却忘機。",
            "黄昏易覺春醪散，細雨迎風灑西歸。"
        ],
        "title": "壬辰寒食眾春園",
        "id": "210a2573-998b-419c-86ea-b210210f3fda"
    },
    {
        "author": "韓琦",
        "paragraphs": [
            "舍奠修彝禮，齋誠致吉蠲。",
            "普天同日祀，聖道幾人傳。",
            "窮厄當時教，雅崇萬世賢。",
            "蒙然如可寤，朝夕在拳拳。"
        ],
        "title": "釋奠廟中作",
        "id": "26eef373-8d8b-429f-bc36-e2e715954432"
    },
    {
        "author": "韓琦",
        "paragraphs": [
            "中山風物有前緣，經賞重陽第五年。",
            "莫爲素毛悲晚歲，且吹黄菊酌芳筵。",
            "退求僻郡疑邀寵，甘老窮邊似好權。",
            "笑問此身何計是，不如嘉節倒垂蓮。"
        ],
        "title": "壬辰重九即席",
        "id": "17ceca7b-e8d9-4524-bfaf-ba05d80e7441"
    },
    {
        "author": "韓琦",
        "paragraphs": [
            "十稔違談燕，區區混濁流。",
            "經時無一信，度夕是三秋。",
            "友會此難約，君恩尚未酬。",
            "何人伴高興，洛棹與嵩樓。"
        ],
        "title": "次韻答留臺春卿集賢侍郎見寄",
        "id": "2b05396b-203c-4acd-a976-37ec47f4530c"
    },
    {
        "author": "韓琦",
        "paragraphs": [
            "祈雪經冬未應人，歲除方喜六花勻。",
            "解蘇民望終爲臘，要入時宜不在春。",
            "欲使休祥同節賀，更教生物及年新。",
            "明朝元會排天仗，萬玉相輝拜紫宸。"
        ],
        "title": "壬辰歲除喜雪",
        "id": "9e4d32f5-f916-43f5-bd01-3960117f46b6"
    },
    {
        "author": "韓琦",
        "paragraphs": [
            "候時賓雁覺秋分，便委胡霜遡楚氛。",
            "一片畫屏橫遠岫，幾行書字帖輕雲。",
            "信通離闊誠虛語，聲到英雄似不聞。",
            "莫趁衡陽戀閑暖，南兒矰繳正紛紛。"
        ],
        "title": "賓雁",
        "id": "3813157b-a2f1-4da6-814e-0e2c279083ba"
    },
    {
        "author": "韓琦",
        "paragraphs": [
            "西北連憂寄責深，十年回首失光陰。",
            "丹心報國期輸盡，白日當天荷照臨。",
            "賜鉞何勞誠靦面，扞邊雖久即甘心。",
            "孤根只有衰危甚，不得終身被傅霖。"
        ],
        "title": "次韻答致政杜公以加節見寄",
        "id": "69b19036-eb1d-4f61-a6fa-9e9a7668e162"
    },
    {
        "author": "韓琦",
        "paragraphs": [
            "一落粗官伍噲曹，清流甘分絕英髦。",
            "建牙恩有丘山重，扞塞功無尺寸高。",
            "許國壯心輕蹈死，殄戎豪氣入橫刀。",
            "只期名遂扁舟去，掉臂江湖擲錦袍。"
        ],
        "title": "次韻答留臺春卿侍郎以加節見寄二首  其一",
        "id": "3b69c796-d827-461c-a7df-83f786df5521"
    },
    {
        "author": "韓琦",
        "paragraphs": [
            "洛下安然塞下勞，公持霜簡我持旄。",
            "憂無虛日三垂重，閑入芳春萬事高。",
            "病虎厭風摧漢節，卧龍慳雨澀吳刀。",
            "遥知嘯傲煙霞外，肯把仙袍換戰袍。"
        ],
        "title": "次韻答留臺春卿侍郎以加節見寄二首  其二",
        "id": "979b6273-ab44-4c62-b79e-5d0e24658fd0"
    },
    {
        "author": "韓琦",
        "paragraphs": [
            "尺雪征塗已倦行，那堪寂寞過清明。",
            "農居近古鞦韆野，縣堞成虛睥睨平。",
            "只見靚粧矜節服，更無閑地匝春耕。",
            "山川寓目皆形勝，可惜虛屯百萬兵。"
        ],
        "title": "清明獲鹿道中",
        "id": "b3c6325d-a052-4c5e-ac5c-9b57db8aa8d0"
    },
    {
        "author": "韓琦",
        "paragraphs": [
            "破趙降燕漢業成，兔亡良犬日圖烹。",
            "家僮上變安知實，史筆加誣貴有名。",
            "功蓋一時誠不滅，恨埋千古欲誰明。",
            "荒祠尚枕陘間道，澗水空傳哽咽聲。"
        ],
        "title": "過井陘淮侯廟",
        "id": "716bde8a-4dc8-4fc2-852f-6a06c5f1eada"
    },
    {
        "author": "韓琦",
        "paragraphs": [
            "早發天威驛，深春尚薄寒。",
            "龍蛇盤道路，波浪卷峯巒。",
            "古人萌常晚，新流勢未端。",
            "忠臣方叱馭，更險不辭難。"
        ],
        "title": "離天威驛",
        "id": "d7e78fc6-c273-46bf-be51-db4f3a45c157"
    },
    {
        "author": "韓琦",
        "paragraphs": [
            "春入并州路，羣芳夾故關。",
            "前騶驅弩過，別境荷戈還。",
            "古戍餘荒堞，新耕入亂山。",
            "時平民自適，白首樂農閑。"
        ],
        "title": "過故關",
        "id": "21e0c651-3cb1-408d-b842-231cb0b65cf8"
    },
    {
        "author": "韓琦",
        "paragraphs": [
            "漫嶺夭桃樹，無人亦自開。",
            "雲霞深隱洞，錦繡遠成堆。",
            "生意驚樵斧，芳情謝宴杯。",
            "莫迷行客路，不似武陵回。"
        ],
        "title": "百井路山桃盛開",
        "id": "f147f0df-8943-44df-b375-bf9a7faa36b5"
    },
    {
        "author": "韓琦",
        "paragraphs": [
            "詰曲榆關道，終朝險復平。",
            "後旌緣磴下，前騎半天行。",
            "舉目自山水，勞生徒利名。",
            "報君殊未效，何暇及歸耕。"
        ],
        "title": "黑砂嶺路",
        "id": "3d633fe0-3ea1-451b-8667-7994a028eaa0"
    },
    {
        "author": "韓琦",
        "paragraphs": [
            "二月春光薄，川寒驛路長。",
            "虎蹲難動石，龍矯已刳桑。",
            "嶺狹居多險，耕勤地少荒。",
            "山農駭車騎，兒女滿莊牆。"
        ],
        "title": "過側石驛",
        "id": "ffca8999-acce-4908-9db5-1e89c770ba01"
    },
    {
        "author": "韓琦",
        "paragraphs": [
            "待曉出山口，溟濛雨乍晴。",
            "始知經盡險，終得坦然平。",
            "草樹開春意，川原豁眼明。",
            "吏民當自信，竹馬不須迎。"
        ],
        "title": "出山口",
        "id": "64486737-4cd8-4b24-8a4e-178b7c6f2211"
    },
    {
        "author": "韓琦",
        "paragraphs": [
            "十載辭鄉志，登科一旦伸。",
            "青綸歸養客，白髮倚門人。",
            "家釀難禁蟹，江鱸正得蓴。",
            "之官如自立，吾館有賢賓。"
        ],
        "title": "送門人曾宏秘校登第南歸",
        "id": "f972264b-9dd3-4b46-af47-b2ee05da6320"
    },
    {
        "author": "韓琦",
        "paragraphs": [
            "邇臣清舉世推公，驛召歸馳御史驄。",
            "不獨危言開正道，更將高節激頹風。",
            "嚴霜透骨寒威重，健鶻盤空殺氣雄。",
            "朝選雖精知尚薄，濟時才業滿胸中。"
        ],
        "title": "呂景初殿院被召歸闕",
        "id": "f86a0a33-82e9-4758-8fda-bfa5b25a5418"
    },
    {
        "author": "韓琦",
        "paragraphs": [
            "萬柳籠溪借碧漣，滌煩高會喜僚賢。",
            "人間酷暑病庚伏，世外清風有洞天。",
            "一枕易醒西嶠雨，滿筵思醉北池蓮。",
            "棠陰訟閴邊烽靜，誰信榆關作地仙。"
        ],
        "title": "初伏柳溪",
        "id": "e7f61aa9-7093-4dad-815a-145457231c98"
    },
    {
        "author": "韓琦",
        "paragraphs": [
            "病襟深惜好重陽，莫接郊園醉晚芳。",
            "豪飲直輸無比戶，清歡全落少年場。",
            "感時蕭索休成詠，中酒無流不是傷。",
            "猛戰巨觥吹嫩菊，且陶佳節趁康强。"
        ],
        "title": "重九以疾不能主席因成小詩勸北園諸官飲",
        "id": "21a6e80c-7867-4217-85c9-7d3198ea1e8f"
    },
    {
        "author": "韓琦",
        "paragraphs": [
            "莫賦悲哉學楚騷，寒庭秋色一時高。",
            "霜嚴獵衛鷹權峻，風入弓膠士氣豪。",
            "對月清吟森玳瑁，吹花芳酌醉葡萄。",
            "汾波照骨銀河淡，曉夕寒光助帳刀。"
        ],
        "title": "并塞晚秋",
        "id": "7c197025-1361-4d42-b974-e49d10ba02c2"
    },
    {
        "author": "韓琦",
        "paragraphs": [
            "車書從此九區同，雉堞隳雲百載空。",
            "欲把金湯角天命，却驚禾黍滿秋風。",
            "雖餘墟落人煙悄，不改山河氣象雄。",
            "何必壞城心可壞，祖宗恩德浸無窮。"
        ],
        "title": "過太原舊城",
        "id": "da7076f0-b917-487c-84ff-3c2b3e5cd1ab"
    },
    {
        "author": "韓琦",
        "paragraphs": [
            "唐叔祠推晉域雄，乘春來謁想遺風。",
            "前庭樹古圭曾剪，近垅禾新穎未同。",
            "山峻尚存維翰德，泉深長瀉及人功。",
            "愚民不識邦君重，歲歲西神酒食豐。"
        ],
        "title": "晉祠",
        "id": "03c9380f-aea3-4cfc-b236-295d3caa9ea4"
    },
    {
        "author": "韓琦",
        "paragraphs": [
            "柳出狻猊首，天然癭贅高。",
            "楓瘤嗤鬼伏，松幹讓龍豪。",
            "根聳伸獰爪，絲輕被毳毛。",
            "三眠漢宮樹，人狀可同褒。"
        ],
        "title": "獅子柳",
        "id": "c3d446b7-2787-4a8d-84ce-f25de223e292"
    },
    {
        "author": "韓琦",
        "paragraphs": [
            "奇種定仙草，長生晉水蘋。",
            "採芳曾著詠，薦潔可供神。",
            "萬卉衰何速，三冬色自新。",
            "大年如欲較，吾豈愧莊椿。"
        ],
        "title": "長生蘋",
        "id": "361ec3f6-16c2-4e66-a623-c825cca4e7cc"
    },
    {
        "author": "韓琦",
        "paragraphs": [
            "甘泉穿石磴，山腹啟禪扉。",
            "自笑逃塵境，翻來觸靜機。",
            "花開松色淡，歌咽磬聲微。",
            "十里薔薇路，香風送馬歸。"
        ],
        "title": "過甘泉寺",
        "id": "c80c7cbd-6f07-4b9e-9b13-b1f1c2c327a7"
    },
    {
        "author": "韓琦",
        "paragraphs": [
            "練士當時閱，臨高共一觀。",
            "勢憑朝氣銳，令入曉霜寒。",
            "事重三軍國，形存八陣灘。",
            "燒烘旗幟動，雷吼鼓鼙乾。",
            "畫守誰能犯，循環莫見端。",
            "赴谿驅稚子，飄石走驚湍。",
            "彈壓提封靜，周旋四野寬。",
            "機深天地秘，知少古今難。",
            "寨巧花齊出，營新月未圓。",
            "全師充國慎，堅卧亞夫安。",
            "鵝鸛行雖卷，貔貅伎要殫。",
            "撒韁馳鐵騎，疊箭取銀盤。",
            "避槊身藏鐙，揚塵足掛鞍。",
            "弩飛三刃劍，砲擲百星丸。",
            "鐃管喧歸隊，肴觴足犒餐。",
            "父兄人自衛，鳧藻眾胥歡。",
            "有志銘燕石，無勞誤漢壇。",
            "壯心徒內激，神武正勝殘。"
        ],
        "title": "甲午冬閱",
        "id": "7c691aa8-2a92-47d5-84b4-3e236101b931"
    },
    {
        "author": "韓琦",
        "paragraphs": [
            "漢唐二傅推疏白，高退當時歎莫如。",
            "雖有清風傳舊史，不聞優寵及安車。",
            "直緣賢迹光君輔，更約師模在帝儲。",
            "何似詔公還廟席，萬靈和樂浹堪輿。"
        ],
        "title": "賀宮師杜公增秩",
        "id": "82cb34bb-fcf4-40b4-a3bd-473cdeaa5e25"
    },
    {
        "author": "韓琦",
        "paragraphs": [
            "秘殿班崇極邇聯，九重思舊及高賢。",
            "雖知榮寵公非樂，且喜孤忠帝尚憐。",
            "惠物袴襦聯一境，得時霖雨即敷天。",
            "萬方翹首臯夔入，待見唐虞致治年。"
        ],
        "title": "賀觀文富公遷職",
        "id": "6465fc8a-8175-4a7a-9d59-3e4a9653ae6a"
    },
    {
        "author": "韓琦",
        "paragraphs": [
            "別殿深嚴峻寵班，再煩開府扼秦關。",
            "棠郊陰滿修前治，蕙帳香銷在故山。",
            "天意未容賢者樂，官方唯許老時閑。",
            "蒼生況結爲霖望，豈要窮邊俗吏攀。"
        ],
        "title": "賀春卿加大資政職",
        "id": "28b2bbec-0fa9-43fa-af8c-424a6d7367c7"
    },
    {
        "author": "韓琦",
        "paragraphs": [
            "不草邊書絕塞氛，英僚高會喜同羣。",
            "朋間射鵠雖連中，坐上飛觥不五分。",
            "烈士感時何晚歲，男兒行樂是從軍。",
            "速揮大白申嚴令，多得紅心即戰勳。"
        ],
        "title": "走筆戲呈機宜著作與諸同席",
        "id": "8c8c8f66-ab24-47b8-b670-5794972b442d"
    },
    {
        "author": "韓琦",
        "paragraphs": [
            "天意如何未應人，蛟龍猶得戢乖鱗。",
            "民間望極經時雨，寒上寒深幾日春。",
            "麥脚埋塵難自展，柳眉低水只乾勻。",
            "西溪不在浮觴樂，且慰羣心祓禊辰。"
        ],
        "title": "上巳柳溪席上次韻答機宜張吉甫判官勸飲",
        "id": "9f644cd3-f234-406a-902d-e9a9975ec80d"
    },
    {
        "author": "韓琦",
        "paragraphs": [
            "清香奇色匝芳洲，只得公餘一見休。",
            "道是好花堪謔問，幾時曾上美人頭。"
        ],
        "title": "柳溪嘲蓮",
        "id": "f4891526-c1e5-4bad-827b-c3ac7c71f7e7"
    },
    {
        "author": "韓琦",
        "paragraphs": [
            "建牙非稱冢司官，正是宸襟注意安。",
            "即日太平歸輔翼，侍祠重陟岱宗壇。"
        ],
        "tags": [
            "泰山"
        ],
        "title": "次韻答永興安撫文公",
        "id": "5ad4aafd-8578-4d79-a30b-9bab319dcb36"
    },
    {
        "author": "韓琦",
        "paragraphs": [
            "絕塞風霜正樹威，不知韶律起從微。",
            "十千酒且迎春酌，五九寒須半臘歸。",
            "破屐好山連日上，費詩嬌雪著人飛。",
            "屬封所過皆蒙惠，民吏應如挾纊衣。"
        ],
        "title": "次韻和都運崔諫議寄示立春前一日宿嵐谷山程",
        "id": "b44ceb6c-9884-44e1-a1c5-30288e1cb5eb"
    },
    {
        "author": "韓琦",
        "paragraphs": [
            "霄躔將欲正三台，促召深思輔翼才。",
            "只聽燮調光玉鉉，若爲封駮滯銀臺。",
            "殿帷延納君恩厚，經席敷陳聖慮開。",
            "命相幾時符眾望，遞中看錄白麻來。"
        ],
        "title": "代書寄大資政春卿侍郎",
        "id": "b41a7979-293e-4d6d-ad34-bdd85a8c5d4f"
    },
    {
        "author": "韓琦",
        "paragraphs": [
            "暑雨頻經信宿休，近郊方出釋潛憂。",
            "雖妨麥始二停穫，且見苗知一半收。",
            "神嶽怖民藏電雹，老松憑寺偃蛟虬。",
            "佳遊況遇從豐讖，好飾千倉待有秋。"
        ],
        "title": "六月六日雨後過嶽廟遊從封寺觀稼席上",
        "id": "59cd8f97-244d-43d6-817d-c76f4c6ab5ac"
    },
    {
        "author": "韓琦",
        "paragraphs": [
            "鄣泥何惜出郊遊，始霽才寬望歲憂。",
            "鬰若山光疑是活，飄然詩思盡難收。",
            "隈林杏頰紅初抹，拂砌莎髯綠自虬。",
            "禾黍坐看雲四合，有年將乞載春秋。"
        ],
        "title": "自和",
        "id": "1bab4bbd-c78b-4745-a661-9aab64ded095"
    },
    {
        "author": "韓琦",
        "paragraphs": [
            "使臺凝績大河東，榮圃更臨輔鎮雄。",
            "鸞省要資雖錫命，犧圖清職未推公。",
            "滿天秋色增詩骨，一路歡謠入歲豐。",
            "會取朝家精選意，陪京今是漢扶風。"
        ],
        "title": "待制崔嶧給事移守圃田",
        "id": "99e798f2-991d-430c-8f7f-416685a034cc"
    },
    {
        "author": "韓琦",
        "paragraphs": [
            "九日陪嘉客，金英泛酒船。",
            "撥醅時上下，浮蟻自周旋。",
            "香逐榴花發，甘嗤柏葉先。",
            "坐中宜醉挹，仙錄載延年。"
        ],
        "title": "菊觴",
        "id": "5dac4ea8-aa98-43a1-a213-6c87eb526642"
    },
    {
        "author": "韓琦",
        "paragraphs": [
            "輕雨來秋晚，郊園對客樽。",
            "暫和春氣味，將冷雪胚渾。",
            "聲入關榆苦，陰纏塞嶺昏。",
            "黄花應自笑，摇落獨承恩。"
        ],
        "title": "北園秋雨",
        "id": "29a85726-e769-4a86-b633-1b04486eebee"
    },
    {
        "author": "韓琦",
        "paragraphs": [
            "天地久閉塞，氣和方一開。",
            "花從無象出，澤藴太虛來。",
            "慶可萬區浹，豐宜百瑞魁。",
            "病襟雖麤釋，歡意阻賓罍。"
        ],
        "title": "病中喜雪",
        "id": "1ab72594-8541-4886-8eeb-bf3291993589"
    },
    {
        "author": "韓琦",
        "paragraphs": [
            "一紀三垂慮，中疲病早侵。",
            "人生何苦甚，世事愈思深。",
            "冬漏長難過，霜風峭不禁。",
            "幾時拋組綬，芝朮老雲林。"
        ],
        "title": "屬疾",
        "id": "d37eb7bb-7028-4ba3-bf71-04b2c5a387dc"
    },
    {
        "author": "韓琦",
        "paragraphs": [
            "軺車勤按問，并部此先行。",
            "糴重傷農業，年豐報力耕。",
            "幾時蘇俗困，異日復民兵。",
            "公策方經遠，提封可坐清。"
        ],
        "title": "次韻答運使楊畋舍人",
        "id": "8ad884fa-6555-4548-94be-7ef24e2b41cc"
    },
    {
        "author": "韓琦",
        "paragraphs": [
            "元日難逢是立春，普天誰不喜佳辰。",
            "一年氣候均諸節，萬卉芳菲實九旬。",
            "柏葉始傾爲壽酒，土牛隨示力耕人。",
            "故陰盡革無餘臘，端朔陽來慶共新。"
        ],
        "title": "至和乙未元日立春",
        "id": "2e944207-38e3-4eef-8708-02786b0acf16"
    },
    {
        "author": "韓琦",
        "paragraphs": [
            "萬家燈火徹重闉，通夕熙然本順民。",
            "誰道升平無可狀，請觀豐稔及茲辰。",
            "月隨遊騎何曾動，蓮嫁春風不是真。",
            "半病使君心未伏，欲驅歌吹逐香塵。"
        ],
        "title": "元夕",
        "id": "395aa916-4e3e-40b2-be86-6e84237c50fe"
    },
    {
        "author": "韓琦",
        "paragraphs": [
            "春寒著人骨，病軀殊未堪。",
            "雁慵難遡北，花怯不開南。",
            "詩筆少新興，戰觥思舊酣。",
            "邊垂何事樂，寂寞月將三。"
        ],
        "title": "春寒",
        "id": "b122a444-3dda-4060-8046-d5eb65e50b0b"
    },
    {
        "author": "韓琦",
        "paragraphs": [
            "并塞園林古，春來似不知。",
            "雨輕成凍易，樹老發花遲。",
            "劇事隨年倦，歡悰入病衰。",
            "芳時期强賞，宴鼓揭天搥。"
        ],
        "title": "後園春日",
        "id": "6e6ca314-cfa6-4b13-bb03-0cd7724c96d9"
    },
    {
        "author": "韓琦",
        "paragraphs": [
            "三月鞦韆節，西郊菡萏洲。",
            "塞寒春尚淺，俗樂政同優。",
            "賞愜杯忘算，歌妍餌失鈎。",
            "黄昏垂柳岸，人意共遲留。"
        ],
        "title": "乙未寒食西溪",
        "id": "a07d1327-0594-405c-8273-c7f31aa2dd88"
    },
    {
        "author": "韓琦",
        "paragraphs": [
            "拍堤春水展輕紗，元巳清明景共嘉。",
            "人樂一時看開禊，飲隨節日發桐花。",
            "紅芳雨過粧新拂，綠柳含風带盡斜。",
            "欲繼永和書盛事，愧無神筆走龍蛇。"
        ],
        "title": "上巳西溪同日清明",
        "id": "36be12fa-d1ae-4731-8bbe-b794f1171170"
    },
    {
        "author": "韓琦",
        "paragraphs": [
            "巧匠矜能作水嬉，偶形千狀擬真爲。",
            "機關自謂無知者，手足其如有見時。",
            "鈞叟投竿魚自出，舞姬揮□□□□。",
            "□□□□□□□，□□□□□□□。"
        ],
        "title": "水嬉",
        "id": "48cef363-7a58-4d9a-8a92-c01934767d25"
    },
    {
        "author": "韓琦",
        "paragraphs": [
            "晉陽封守遠睢陽，空有馳魂若侍傍。",
            "處世少容雖鑿枘，與公相協自宮商。",
            "冥鴻愈適知難慕，疲駕將顛失預量。",
            "新句暗投頻駭目，少陵光焰極輝煌。"
        ],
        "title": "詩一首",
        "id": "927a5464-a529-4dbe-8185-41a9bda86e11"
    },
    {
        "author": "韓琦",
        "paragraphs": [
            "百諷新篇百忘勞，直將淵旨質風騷。",
            "閑觀景物辭終巧，意到安恬格自高。",
            "三代正聲傳雅樂，千年嘉味入蟠桃。",
            "誰知八十歸休相，字體詩情日日豪。"
        ],
        "title": "謝宮師杜公寄示詩編",
        "id": "1d951d08-e0d6-4877-bb4c-04fe26c85409"
    },
    {
        "author": "韓琦",
        "paragraphs": [
            "彥國賢推不世奇，兩諧交政辱公詩。",
            "如褎事契誠多幸，欲並才名敢固辭。",
            "疏傅退來光漢史，周公歸已靜淮夷。",
            "須知病守榮非淺，日對鄉枌擁郡麾。"
        ],
        "title": "次韻謝宮師杜公惠詩慶富公爲代",
        "id": "19c5e0e1-a188-4795-9016-eff135f8fbb5"
    },
    {
        "author": "韓琦",
        "paragraphs": [
            "怒雷傾雨灑無垠，天意須臾復至仁。",
            "比屋士民平歎息，一川和黍長精神。",
            "徹犁農喜通新種，隔轍人誰謂不均。",
            "大利豈當論小害，路泥深尺沒征輪。"
        ],
        "title": "寺底遇大雨寄呈二運使",
        "id": "3ae57b55-5908-4806-9eba-17e6d87d80c2"
    },
    {
        "author": "韓琦",
        "paragraphs": [
            "冒暑行宜早，修途不困人。",
            "遠風清逐睡，微露濕低塵。",
            "好月看無盡，高吟意益新。",
            "未雞知漸曉，天角下星辰。"
        ],
        "title": "早行",
        "id": "015d9bfc-2afa-44da-9d62-62d2535676d1"
    },
    {
        "author": "韓琦",
        "paragraphs": [
            "山脚林成簇舍窠，門前流水養嘉禾。",
            "森森松柏圍先隴，濈濈牛羊滿近坡。",
            "官賦已供餘歲備，村歌無節得天和。",
            "安全盡責廉平吏，三歲齊民更孰過。"
        ],
        "title": "褫高道中農居",
        "id": "117e3204-7b5b-4349-941a-292628c3a18b"
    },
    {
        "author": "韓琦",
        "paragraphs": [
            "山路何曾倦，官程幸不賒。",
            "片雲無定雨，香草逐時花。",
            "暑序秋天氣，農居古室家。",
            "鄉關勤一望，峯翠列高牙。"
        ],
        "title": "山行",
        "id": "8f1aab50-e206-4eb6-b93a-04c50ed9155e"
    },
    {
        "author": "韓琦",
        "paragraphs": [
            "崎嶇微子道，行路始知難。",
            "峻嶺萬千疊，紆途百十盤。",
            "地磽民力薄，天旱穀苗乾。",
            "未寤蒼蒼意，平川雨澤寬。"
        ],
        "title": "過微子領",
        "id": "12fde474-90dc-4ed3-92c0-17fe4f6071fa"
    },
    {
        "author": "韓琦",
        "paragraphs": [
            "曉入吳兒谷，危塗信不虛。",
            "千峯疑絕路，一逕俯容車。",
            "山鳥過雲語，田夫半嶺鋤。",
            "時平盡周道，天險欲何如。"
        ],
        "title": "過吳兒谷",
        "id": "b5b02b43-01d9-4e2d-96a5-496db8332df9"
    },
    {
        "author": "韓琦",
        "paragraphs": [
            "我從團柏歷山岐，秀絕唯於熊耳知。",
            "芳草經年被重席，輕雲無日展時旗。",
            "羊頭有黍名終俗，壺口稱關類亦卑。",
            "何似半天留鶴馭，此來憑軾與仙期。"
        ],
        "title": "過涉縣熊耳山",
        "id": "902e89d5-7a51-4fe5-857d-9a55335af166"
    },
    {
        "author": "韓琦",
        "paragraphs": [
            "出却千山與萬山，坦途由引達鄉關。",
            "邊垂未減宵衣念，閭里徒矜晝錦還。",
            "憂國敢忘經日慮，治身能得幾時閑。",
            "遥知上冢光榮處，只在州城一舍間。"
        ],
        "title": "至昭德",
        "id": "7bc7fe48-3c13-4a14-9371-bd0c3a7930c7"
    },
    {
        "author": "韓琦",
        "paragraphs": [
            "欲知爲郡寵，晝錦入家村。",
            "自古拜松檟，幾人如子孫。",
            "麾幢新俗觀，牛酒飫鄉尊。",
            "儒者榮斯甚，將何報國恩。"
        ],
        "title": "拜墳",
        "id": "399f36b6-ff8c-4e2d-a5b3-72fa5fb04399"
    },
    {
        "author": "韓琦",
        "paragraphs": [
            "垂稔良田雨信愆，三農憂死只呼天。",
            "應時滂洽真無價，數日淹遲誤有年。",
            "立解焦枯非甚力，不知神化此誰權。",
            "何妨四序均膏澤，長使生靈得自然。"
        ],
        "title": "喜雨",
        "id": "eb366e47-bf2a-497f-88e1-046c41bf82ce"
    },
    {
        "author": "韓琦",
        "paragraphs": [
            "尺雨滂然滌旱災，行田因得過家來。",
            "催成禾黍拖泥秀，長就枌榆揭凍栽。",
            "三組不矜聊問俗，一廛雖陋且容杯。",
            "郊原躍馬都忘病，隨目山川氣象開。"
        ],
        "title": "觀稼二首  其一",
        "id": "a1d0a627-9c8d-4287-b6dc-6dec528f8517"
    },
    {
        "author": "韓琦",
        "paragraphs": [
            "一夕甘滋起瘁田，斗回災沴作豐年。",
            "便晴誰恐禾生耳，將熟偏宜穀捺弮。",
            "雲退不留驅旱迹，氣清渾露已秋天。",
            "衰翁豈獨同民樂，更覺詩豪似有權。"
        ],
        "title": "觀稼二首  其二",
        "id": "aeef3507-c155-4215-abcb-784af4780458"
    },
    {
        "author": "韓琦",
        "paragraphs": [
            "雨過觀田出近垌，敝廬還喜及柴刑。",
            "雲平多稼徹天盡，黛拂遠山隨馬行。",
            "寂寞秋風催晚角，徘徊先隴奈重城。",
            "鄉人莫羨前驅弩，吾意何如負郭耕。"
        ],
        "title": "觀稼回",
        "id": "ba501d37-b9b7-48d9-a0dd-712f800f5a11"
    },
    {
        "author": "韓琦",
        "paragraphs": [
            "疊疊山依皺曉霞，羲輪騰海露天涯。",
            "一川圖畫秋方靜，萬積京坻穀盡槎。",
            "舊鄴餘風含古意，太行高景落詩家。",
            "訟庭經日如僧舍，又到村居倚將牙。"
        ],
        "title": "早赴墳莊",
        "id": "686f2a91-29e5-4777-8dd5-615cabf78047"
    },
    {
        "author": "韓琦",
        "paragraphs": [
            "豐歲觀農穫，先疇路不遐。",
            "子多宜晚穀，生柪就新麻。",
            "蕎麥方成齪，蔓菁未入椏。",
            "鄉民愚自詫，太守是吾家。"
        ],
        "title": "再出行田",
        "id": "96fefede-888e-46bb-a9ec-8068a6c99199"
    },
    {
        "author": "韓琦",
        "paragraphs": [
            "洛中平日是吾家，時節芳菲正可誇。",
            "權去獨思來衛幕，春歸誰約醉桃花。",
            "晴飛縣舄瞻仙翼，暖擷新蘭薦潔牙。",
            "更想緱笙聞夜月，翩然高意薄青霞。"
        ],
        "title": "送張吉甫寺丞歸洛",
        "id": "5411a412-aaee-4175-87d8-061da69ac064"
    },
    {
        "author": "韓琦",
        "paragraphs": [
            "延塞何須輟鉅公，西師今復久櫜弓。",
            "三台班秩名雖重，四海生靈澤未豐。",
            "莫泥兵韜求策勝，更充賢業俟時通。",
            "歸來談笑巖廊上，致主唐虞始是功。"
        ],
        "title": "賀春卿宣微出帥延安",
        "id": "0bbf9bd1-dc6d-4f3d-9167-3295ac1d7846"
    },
    {
        "author": "韓琦",
        "paragraphs": [
            "猛收宵雨發秋光，甲子朝來甚不傷。",
            "天意欲教成九穀，人心兼遂樂重陽。",
            "山開霽碧迎軒秀，菊染新黄助酒香。",
            "氣與民和自無沴，豈須從俗佩萸囊。"
        ],
        "title": "重陽甲子雨霽",
        "id": "05a5ab8a-76d0-4d98-b4d3-c151979ee387"
    },
    {
        "author": "韓琦",
        "paragraphs": [
            "壞圃蕭踈有廢臺，登高留客此徘徊。",
            "幾年埋沒荒榛滿，今日崔巍宴席開。",
            "一境山川俱入眼，重陽風物盡宜杯。",
            "坐中不勸猶當醉，菊蕊浮香似撥醅。"
        ],
        "title": "登抱螺臺",
        "id": "a6a8b8b5-a469-4829-a96c-0ec1a3e35d68"
    },
    {
        "author": "韓琦",
        "paragraphs": [
            "芳醇盈榼副風騷，慰我漳濱病擁旄。",
            "把菊不同陶令喜，白衣人只送香醪。"
        ],
        "title": "次韻答滑守梅龍圖重陽惠酒二闋  其一",
        "id": "aa3bee52-c5f6-4897-88a4-ea792bd30d7e"
    },
    {
        "author": "韓琦",
        "paragraphs": [
            "滑醪清滿菊花巵，只欠新螯左手持。",
            "欲報善隣將意厚，苦慚家釀带春醨。"
        ],
        "title": "次韻答滑守梅龍圖重陽惠酒二闋  其二",
        "id": "636b65e2-b226-4b45-b4dc-b7788a176ba0"
    },
    {
        "author": "韓琦",
        "paragraphs": [
            "芳訊欣隨客鯉開，雅篇并付木奴來。",
            "病翁逢酒唯憂過，更使湘包下滑杯。"
        ],
        "title": "次韻答滑州梅龍圖惠鼎州甘橘",
        "id": "9c72531e-ed2d-4a7a-a339-9affd024226d"
    },
    {
        "author": "韓琦",
        "paragraphs": [
            "欲識芳園立意新，康辰聊以樂吾民。",
            "天收寒食時來雨，人得常年數倍春。",
            "密密樓臺花外好，蚩蚩歌舞醉中真。",
            "朝來必要升平象，請繪輕綃獻紫宸。"
        ],
        "title": "寒食會康樂園",
        "id": "7a9b251d-e969-4ba0-a7bd-d0941357dffc"
    },
    {
        "author": "韓琦",
        "paragraphs": [
            "對敵公如論酒兵，病夫雖劣敢先登。",
            "如將壓境求詩戰，即豎降旗示不勝。"
        ],
        "title": "次韻答滑州梅龍圖以詩酒見寄二首  其一",
        "id": "c31c1c31-a636-4251-a3f0-465e850f0a59"
    },
    {
        "author": "韓琦",
        "paragraphs": [
            "東郡何能抑上才，召書看即日邊來。",
            "名醪價重詩篇好，㮰泛西園感遇杯。"
        ],
        "title": "次韻答滑州梅龍圖以詩酒見寄二首  其二",
        "id": "7df36675-8575-4fda-b2db-40c75b6b6266"
    },
    {
        "author": "韓琦",
        "paragraphs": [
            "樓角聲喧促曉更，致虔塋域出西垌。",
            "春山带雨和雲重，麥隴如梳破雪青。",
            "鄉樹溟濛天水墨，村農淳野古畦丁。",
            "陰迷俄景催歸馭，暫向東風俗眼醒。"
        ],
        "title": "拜西墳",
        "id": "98328b4a-eadc-4fc4-94a8-7797b8049abe"
    },
    {
        "author": "韓琦",
        "paragraphs": [
            "自昔能詩者，如公敏思稀。",
            "清風當世聳，大雅一時歸。",
            "京輔方期治，天顔此暫違。",
            "召棠隨有愛，庖刃不勞揮。",
            "吟筆閑邀戰，隣邦動怯圍。",
            "疲神支敗北，對景失芳菲。",
            "無物酬明月，何心衒晝衣。",
            "驚弦常跕跕，突陣正騑騑。",
            "溪柳柔金幄，園花爛錦幃。",
            "嬉遊成樂國，佳氣俯端闈。",
            "郢曲高難和，荆棲近莫依。",
            "流年傷阻闊，好夢接容輝。",
            "不信降旗豎，猶勝走檄威。",
            "可慚貂莫續，安敵虎而飛。",
            "窘蹙圖更郡，奔逃始見機。",
            "吾鄉雖甚美，無計戀柴扉。"
        ],
        "title": "次韻酬滑州梅龍圖惠詩",
        "id": "a9621781-8e1c-49f5-9328-738db46c2fb5"
    },
    {
        "author": "韓琦",
        "paragraphs": [
            "溪園高致此非遐，請爲公陳眾所誇。",
            "一境熙臺躋舊俗，萬民和氣入新花。",
            "流芳只有人思召，行樂何須坐有車。",
            "不獨清明資勝會，四時風月愜詩家。"
        ],
        "title": "次韻和滑州梅龍圖寒食溪園",
        "id": "1cc37356-a720-43ae-917f-502c02d6bfd1"
    },
    {
        "author": "韓琦",
        "paragraphs": [
            "本邦爲守獲隣封，民政雖殊道則同。",
            "浹境歡然君有惠，一鄉榮甚我何功。",
            "漸濡美化規模近，珍重高篇氣格雄。",
            "德薄可能勝尹誦，穆如空自愧清風。"
        ],
        "title": "次韻答磁州王復都官",
        "id": "c135ee9f-2f5b-44bf-ab83-d6315021fbe7"
    },
    {
        "author": "韓琦",
        "paragraphs": [
            "誰言智者不兼仁，請看新渠激磑輪。",
            "本爲酒材寬物力，更饒春月樂鄉民。",
            "陰晴天色將寒食，狂醉人心即蠟賓。",
            "父老他年傳故事，可忘修禊起茲辰。"
        ],
        "title": "上巳會城北新磑",
        "id": "6ff74d3e-283e-415c-9641-46cb0993c4a5"
    },
    {
        "author": "韓琦",
        "paragraphs": [
            "欲集珍叢稱此堂，春來栽檻首花王。",
            "連砧不動開猶少，對酒多情格自强。",
            "白晝已凌鄉錦色，清陰宜接訟棠芳。",
            "娛賓一奉笙歌賞，從此香名歲月長。"
        ],
        "title": "晝錦堂賞新牡丹",
        "id": "84ddcf4f-e285-4b26-9643-193c71709172"
    },
    {
        "author": "韓琦",
        "paragraphs": [
            "榆莢紛紛擲亂錢，柳花相撲輥新綿。",
            "一年寂寞頻來地，三月芳菲已過天。",
            "樹密只喧閑鳥雀，臺高猶得好山川。",
            "病夫不飲時如此，徒有詩情益自然。"
        ],
        "title": "暮春康樂園",
        "id": "736a6323-1566-42e5-b1b0-5d163c2a5fd5"
    },
    {
        "author": "韓琦",
        "paragraphs": [
            "淫雨農疇害復收，彼何恩厚此何仇。",
            "高田穀穗拖牛尾，卑地莊窠沒獸頭。",
            "稔社徹宵喧鼓樂，災居無日苦饑流。",
            "如云禍福關爲政，安得豐兇在一州。"
        ],
        "title": "庚申相臺閔稼",
        "id": "ce9c3fdb-5dca-4026-9b58-eab2ddcab480"
    },
    {
        "author": "韓琦",
        "paragraphs": [
            "直疑天際裂銀潢，大雨連傾特異常。",
            "數里河聲轟陣鼓，萬條簷溜卓戎槍。",
            "雷霆勢惡掀人腦，蛟□朋兇碎客航。",
            "正熟民田多沒穗，幾時仁惻動蒼蒼。"
        ],
        "title": "苦雨",
        "id": "c872669c-3af7-4106-a426-d07e530ce5fb"
    },
    {
        "author": "韓琦",
        "paragraphs": [
            "久雨無書致睦隣，坦途非邈盡長津。",
            "正憂吾里民災甚，敢覬公齋酒味醇。",
            "得騁蛟龍方倚浪，未鋤稂莠已齊身。",
            "太陽幾日披雲見，多少如葵仰望人。"
        ],
        "title": "次韻酬滑州梅龍圖惠酒",
        "id": "dd8e7f7d-fe64-4184-b61b-8776f002934f"
    },
    {
        "author": "韓琦",
        "paragraphs": [
            "地下陽將復，人間氣已和。",
            "羣陰明數極，六出見花多。",
            "賀稱新年曲，歡侔故郢歌。",
            "同雲留紀吉，柔荔借萌科。",
            "起認灰飛管，堆凝素出波。",
            "朝盈振鷺集，隙隘白駒過。",
            "樹密輕黏萼，天圓細撼羅。",
            "潔非容物污，碎不在風搓。",
            "農畝經年瑞，詩家萬古魔。",
            "平明開慶會，綠蟻薦紅螺。"
        ],
        "title": "冬至前一日雪",
        "id": "26c2ef5b-5206-4c67-9827-31c8ad2790cd"
    },
    {
        "author": "韓琦",
        "paragraphs": [
            "笳鼓擁貔貅，韓陵山下頭。",
            "人心忘岱嶽，鷹眼快離婁。",
            "兔逸茲窮虜，孤殲即貴酋。",
            "鄉民誰會我，衣錦樂畋遊。"
        ],
        "tags": [
            "泰山"
        ],
        "title": "臘日出獵二首  其一",
        "id": "09c1472c-43f8-49c9-a13e-16681fa51516"
    },
    {
        "author": "韓琦",
        "paragraphs": [
            "習平禮樂存形器，要閱兵須有殺生。",
            "故備姦戎侔斬伐，唯於畋獵可申明。",
            "妖狐膽裂逃終戮，老鶻拳高下必精。",
            "大獲未能矜小得，幾何人不哂吾行。"
        ],
        "title": "臘日出獵二首  其二",
        "id": "f6aeb140-79f5-4bbc-be42-1bda468c826b"
    },
    {
        "author": "韓琦",
        "paragraphs": [
            "人正開統發新陽，盈尺稀逢雪載滂。",
            "不必宮聲符善歲，却應和氣得嘉祥。",
            "同雲幾刻藏春色，利澤經時洽眾芳。",
            "遥想九天排曉仗，六花吹入萬年觴。"
        ],
        "title": "元日雪",
        "id": "d846b92b-e700-49f9-9cf8-dcb6fad2a968"
    },
    {
        "author": "韓琦",
        "paragraphs": [
            "先隴比如何，新年重一過。",
            "風迎人意好，春入鳥聲和。",
            "畎畝因時勸，松楸趁暖科。",
            "公餘私遂及，吾幸比爲多。"
        ],
        "title": "新歲拜墳二首  其一",
        "id": "88657634-9114-44a0-ac83-dc13ba36636e"
    },
    {
        "author": "韓琦",
        "paragraphs": [
            "新歲齋前寂訟鈴，不妨諏日展先塋。",
            "遥知隴樹春方到，一見家山眼又明。",
            "孝弟少期爲俗勸，里閭烏足語吾榮。",
            "此行猶苦圭符累，名遂歸來更盡誠。"
        ],
        "title": "新歲拜墳二首  其二",
        "id": "75d727bf-a406-430d-b3a0-654e685f666a"
    },
    {
        "author": "韓琦",
        "paragraphs": [
            "鄴瓦搜來頗異常，寄誠安足奉文房。",
            "早陪神化丹青筆，莫滯邊書赤白囊。"
        ],
        "title": "寄并帥龐公古瓦硯",
        "id": "3528599c-b423-445b-a586-964cf818ba0d"
    },
    {
        "author": "韓琦",
        "paragraphs": [
            "誰傳石末首青州，鄴硯今推第一流。",
            "更好豈堪濡化筆，報瓊終念木瓜投。"
        ],
        "title": "次韻答并帥龐公謝寄古硯",
        "id": "5d274bc3-791c-495c-a0e7-d64fb5ac654f"
    },
    {
        "author": "韓琦",
        "paragraphs": [
            "陪京高選得名卿，勤葺公園匪自寧。",
            "政舉輔藩無一事，意尊王室有三亭。",
            "看花篇什煩官課，對酒笙歌易訟鈴。",
            "他日吏民銘惠愛，定隨碑刻載圖經。"
        ],
        "title": "寄題滑州梅龍圖西溪園",
        "id": "d0f40cfe-7f1d-4709-adc2-03d7969f5d9e"
    },
    {
        "author": "韓琦",
        "paragraphs": [
            "四時風物隱天真，咫尺城隅惜示人。",
            "幾歲壞堤埋老木，一朝春色與吾民。",
            "壺中有景知誠少，堂下無喧到始頻。",
            "我亦治園同眾樂，夾河相望稱爲隣。"
        ],
        "title": "寄題滑州梅龍圖西溪",
        "id": "b688d405-82d3-4784-8b7f-80000d25baf4"
    },
    {
        "author": "韓琦",
        "paragraphs": [
            "花簇香亭萬朵開，琱輿高自九關來。",
            "輕陰閣雨迎天步，寒色留春送壽杯。",
            "仙吹徹雲終縹緲，恩魚逢餌幾徘徊。",
            "曾參二十年前會，今備台司得再陪。"
        ],
        "title": "御製後苑賞花釣魚奉聖旨次韻",
        "id": "b3159c43-60ad-4478-b0db-d24a74eec8d7"
    },
    {
        "author": "韓琦",
        "paragraphs": [
            "寶閣三休地，琅函列聖文。",
            "天章橫紫極，洛字覆青雲。",
            "花拆驚雷起，龍騰駭浪分。",
            "宸毫知善斷，更嗣禹邦勤。"
        ],
        "title": "御製天章閣觀三聖御書奉聖旨次韻",
        "id": "6209b93e-0421-48e3-8e9b-26c9d02c9812"
    },
    {
        "author": "韓琦",
        "paragraphs": [
            "世積皇基厚，天扶帝極安。",
            "宸心思報重，靈答匪誠難。",
            "蠲潔齋居敞，凝嚴路寢寬。",
            "二儀通聖饗，三后接神歡。",
            "惠澤開秋慘，和聲破曉寒。",
            "南山薦君壽，嶢闕聳羣觀。"
        ],
        "title": "恭謝天地慶成五言六韻",
        "id": "2f20827d-ca71-459c-a163-0bea7798cf7a"
    },
    {
        "author": "韓琦",
        "paragraphs": [
            "大饗無先祫，精祠貴必躬。",
            "歷朝疑未講，曠典屬今崇。",
            "良月稽冬孟，容臺訪禮中。",
            "祀期當象閏，位向卒虛東。",
            "太卜諏元日，齋誠儼法宮。",
            "琱輿下丹地，琳館薦清衷。",
            "雪密人初駭，天高德自通。",
            "陰雲成瑞靄，凜色變和風。",
            "世室休嚴衛，宵衣集庶工。",
            "敘親昭穆正，合食簋鉶豐。",
            "既祼神斯格，居歆慶已蒙。",
            "歡欣流禹律，謦欬入堯聰。",
            "月射千圭白，星輝萬燎紅。",
            "茨歌將振作，晴旭漸曈曨。",
            "回蹕升端闕，羣瞻聳上穹。",
            "蕃釐均廟餕，惠澤泰民窮。",
            "孝著鉤鈐動，恩疏貫索空。",
            "致祥書可信，讓美意爾沖。",
            "此協亨嘉會，慚非輔翼功。",
            "唯知獻君壽，巍與二儀同。"
        ],
        "title": "祫享慶成五言二十韻",
        "id": "5f5b1f48-d79d-45b0-a63c-64d29459122b"
    },
    {
        "author": "韓琦",
        "paragraphs": [
            "至矣君嚴父，其惟祀配天。",
            "明堂茲有法，路寢復申虔。",
            "禮簡刊前誤，圖新煥昔傳。",
            "乾坤隆正位，辰火協高躔。",
            "宗德停參侑，推尊獨大圓。",
            "兼崇太極坐，並享總章筵。",
            "節物豐秋後，齋精吉玄前。",
            "既祗真館駕，遂潔閟宮牷。",
            "泛灑輕塵失，涵濡惠澤先。",
            "直由誠意感，卒使祭無愆。",
            "翌日回清蹕，中宵儼邃延。",
            "一純通肸蠁，五室敞蟺蜎。",
            "和必流金石，馨非主豆籩。",
            "靈光燭窗戶，飚駕觸旄旃。",
            "齊酌終三薦，神釐答萬年。",
            "歡聲摇海嶽，瑞色變雲煙。",
            "餕已均庖賤，恩思被幅員。",
            "星雞隨敕豎，赦鶴下樓宣。",
            "教不煩家至，民惟視德遷。",
            "普天知子道，斯匪化工然。"
        ],
        "title": "明堂慶成五言二十韻",
        "id": "b7182dc4-3c3f-4d33-9f8c-568745f842f2"
    },
    {
        "author": "韓琦",
        "paragraphs": [
            "內閣門清曉，中天對邇臣。",
            "唐虞遺典在，河洛奧書陳。",
            "二聖勤勞舊，千齡矩法新。",
            "帝暉方咫尺，宸翰復躬親。",
            "鸞拂宮綃舞，花隨御筆春。",
            "奎光連璧府，劍影動龍津。",
            "今古神功絕，頒宣上意均。",
            "玉峯羅俎豆，黼坐拱星辰。",
            "魚藻符亨會，蓬瀛寄此身。",
            "流霞仙飲罷，又賜一杯醇。"
        ],
        "title": "天章閣觀御飛白書五言十韻",
        "id": "cb4d1272-7d4b-4bc7-b94e-ef3066a9cf82"
    },
    {
        "author": "韓琦",
        "paragraphs": [
            "一紀前曾對此君，依然軒檻喜重親。",
            "丹心自覺同高節，青眼相看似故人。",
            "不雜囂塵終冷淡，飽經霜雪尚精神。",
            "樞廷豈是琴樽伴，會約幽居稱幅巾。"
        ],
        "title": "樞廷對竹",
        "id": "1a138a1d-5385-4741-97a8-5dc74b6f4262"
    },
    {
        "author": "韓琦",
        "paragraphs": [
            "昔年疆場寵雙旌，官寄洋州實治并。",
            "今喜遠民留上意，故求賢守紹家聲。",
            "升雲仙迹唐祠古，踏石春遊灙水清。",
            "時閱吏文應笑我，從前銜署只虛名。"
        ],
        "title": "韓縝太傅之任洋州",
        "id": "70c9bc3c-a8ee-4b8a-8702-3d4069c30046"
    },
    {
        "author": "韓琦",
        "paragraphs": [
            "好勝時多尚己爲，前人勤力必隨隳。",
            "所圖營葺猶如是，欲樹功名即可知。",
            "昔慕先賢形藻繪，本同來哲作箴規。",
            "得公詩刻增光燄，定警媮風變俗漓。"
        ],
        "title": "答定帥仲儀龍圖寄示堂詩刻",
        "id": "4c6bb8b0-5050-4576-b664-7538407c6023"
    },
    {
        "author": "韓琦",
        "paragraphs": [
            "槐耳籠前檻，雲峯透曲櫺。",
            "凉風即崑閬，煩思入滄溟。",
            "荷弱翻青蓋，榴新倒綠缾。",
            "晚來收驟雨，一枕夢魂醒。"
        ],
        "title": "夏景即事",
        "id": "a2bf9c2f-711e-4cc4-aa35-2dc0ee7fc9f0"
    },
    {
        "author": "韓琦",
        "paragraphs": [
            "凉風吹暑豁煩歊，上馬迎風趁早朝。",
            "宿霧欲開星月澹，隱然雙闕在層霄。"
        ],
        "title": "夏暑早時朝二首  其一",
        "id": "18ea6db7-55ec-40e4-ae38-23ccba066f78"
    },
    {
        "author": "韓琦",
        "paragraphs": [
            "奪熱清風幾快襟，禁街岑寂漏聲沉。",
            "東方似動陰氛失，北斗高垂帝闕深。",
            "憂國遠圖深入夢，費詩閑景懶成吟。",
            "平明天外鳴鞘下，萬玉顒然拱極心。"
        ],
        "title": "夏暑早時朝二首  其二",
        "id": "a53a9c26-d220-48e1-9f89-0dc0d246d388"
    },
    {
        "author": "韓琦",
        "paragraphs": [
            "黄金綴菊鈴，兗地獨馳名。",
            "細蕊浮杯雅，香筒貯露清。",
            "風休沉夜警，雨碎入寒聲。",
            "自此傳仙種，秋芳冠玉京。"
        ],
        "title": "重九席上賦金鈴菊",
        "id": "018c01fa-4a33-4a42-b79e-dfea310d97e5"
    },
    {
        "author": "韓琦",
        "paragraphs": [
            "雲閣崇先重，霜柑薦瑞新。",
            "臨觀紆法從，趨召獨隣臣。",
            "虹實開天意，重榮浹上人。",
            "不隨淮枳變，自比禹包珍。",
            "廟獻宸心格，親頒聖寵均。",
            "從茲魁眾果，仙府占長春。"
        ],
        "title": "召赴天章閣觀新柑",
        "id": "13c3bb7a-741f-4d83-b35b-79015a9e04c9"
    },
    {
        "author": "韓琦",
        "paragraphs": [
            "愆陽經臘惻皇情，徧走靈祠達意誠。",
            "馬殆始知仙府迥，露寒如到月宮清。",
            "甘泉既久蠲民瘼，惠澤非難滌厲萌。",
            "日待神龍興熱窟，一吁嘉雪滿寰瀛。"
        ],
        "title": "祈雪宿齋醴泉觀",
        "id": "cd0d41a4-ff84-422c-824a-e41b0b8fd49f"
    },
    {
        "author": "韓琦",
        "paragraphs": [
            "新元迎曉朔風凉，零落同雲勢漸霶。",
            "氣候未春終是臘，禱祈方得合稱祥。",
            "拜章粉絮迷朝珮，獻壽瓊花入御觴。",
            "自是三農豐歲兆，人聲何必問宮商。"
        ],
        "title": "戊戌元日喜雪",
        "id": "e9d85789-46b2-4fc0-911c-47c36d01cb29"
    },
    {
        "author": "韓琦",
        "paragraphs": [
            "去物輕遐邑，宸心與近均。",
            "宜將寬詔意，善恤遠方民。",
            "寒驛鳧先下，春郊雉自馴。",
            "白雲休引望，馨膳有天倫。"
        ],
        "title": "張吉甫殿丞宰資陽",
        "id": "7246b317-a452-4ad7-81b1-f4976dc8f981"
    },
    {
        "author": "韓琦",
        "paragraphs": [
            "初暑軒窗覆翠陰，更宜飛雨濯塵襟。",
            "喜花添色自人意，爲歲期豐獨帝心。",
            "餘潤日隨和氣浹，好聲時逐遠風沉。",
            "郊原徧採農家議，一寸真如一寸金。"
        ],
        "title": "次韻和崔象之寺丞西亭雨下",
        "id": "80683911-1712-4593-825a-b9cbfb56c5e9"
    },
    {
        "author": "韓琦",
        "paragraphs": [
            "重九開樽節未寒，黄花初發葉皆單。",
            "待看旬日金鈴綻，剩得東籬一醉歡。"
        ],
        "title": "庚子重九菊未盛開席上偶成",
        "id": "c4fce52c-4c8d-401d-badc-535028f1f3b9"
    },
    {
        "author": "韓琦",
        "paragraphs": [
            "誰知九日接賓觴，未放寒花折露房。",
            "早是生來悲晚節，那堪開不在重陽。",
            "滿頭且應良辰插，一夜寧衰淺意香。",
            "守待金鈴披絕艷，共君搴蕊醉餘芳。"
        ],
        "title": "九日賞菊未開席上次韻答崔象之寺丞",
        "id": "fb4afe1f-62bd-4405-9722-9f34c26de856"
    },
    {
        "author": "韓琦",
        "paragraphs": [
            "驚人侍句本天成，艷格清奇不易評。",
            "秋月照空澄萬景，洛花無品盡多名。",
            "珠藏赤水搜求苦，礦出黄金鍛鍊精。",
            "郊廟有歌猶未採，只輸高興寫幽情。"
        ],
        "title": "覽崔象之寺丞詩編",
        "id": "f415182f-673d-45e9-9e61-cfe2bdf04036"
    },
    {
        "author": "韓琦",
        "paragraphs": [
            "紫菊披風碎曉霞，年年霜挽賞奇葩。",
            "嘉名自合開仙府，麗色何妨奪錦砂。",
            "雨徑蕭踈凌蘚暈，露叢芬馥敵蘭芽。",
            "孤標只取當筵重，不似尋常泛酒花。"
        ],
        "title": "和崔象之紫菊",
        "id": "82ac9681-dfbc-415c-9cba-32f32a0439f5"
    },
    {
        "author": "韓琦",
        "paragraphs": [
            "大祫休成慶澤新，廣庭宣制寵臣隣。",
            "非煙薦瑞籠宮殿，出綍敷言聳搢紳。",
            "風結冰簷駢玉箸，日融霜瓦半魚鱗。",
            "移時始放金吾仗，鵷鷺齊飛出禁闉。"
        ],
        "title": "祫享加恩押班宣制",
        "id": "887db8a0-ea53-4a02-8ecd-448217b68ff9"
    },
    {
        "author": "韓琦",
        "paragraphs": [
            "懊惱閑雲取次生，中秋觀月悞人情。",
            "一時雖不充羣望，萬古終難掩至明。",
            "疑有陰魔憎好事，更虞淫雨害豐盛。",
            "須知席上徘徊意，直似葵心向日傾。"
        ],
        "title": "辛丑中秋不見月",
        "id": "a641f45a-fd0e-49f8-bbe3-e86825ee2758"
    },
    {
        "author": "韓琦",
        "paragraphs": [
            "君於榮利已恬然，此治韓城屬薦賢。",
            "惠政即隨春共煦，道心常與月同圓。",
            "門踈俗客禪詮遠，亭掩修篁定力堅。",
            "思退幾人曾上籍，可容名記託新篇。"
        ],
        "title": "崔象之中舍宰陽翟",
        "id": "17084384-02e0-436c-b60f-d663a973c4e0"
    },
    {
        "author": "韓琦",
        "paragraphs": [
            "紫極宸居重，黄扉禁戶深。",
            "齋精嚴帝配，祗翼達天心。",
            "百刻延壺箭，千廬肅羽林。",
            "秋聲來易感，仙夢斷難尋。",
            "小雨隨雲散，踈星伴月沉。",
            "樹雞先曉唱，菊酒带香斟。",
            "寂爾潛神化，翛然適道襟。",
            "惟馨思在德，肸蠁佇靈歆。"
        ],
        "title": "辛丑季秋大饗明堂中書宿齋",
        "id": "64bcddfb-5fd6-403f-8345-f371cd31aa65"
    },
    {
        "author": "韓琦",
        "paragraphs": [
            "覆欄纖弱綠條長，带雪衝寒拆嫩黄。",
            "迎得春來非自足，百花千卉任芬芳。"
        ],
        "title": "中書東廳十詠 迎春",
        "id": "6db7ef04-6bdb-4832-9317-ca0c7465fbdc"
    },
    {
        "author": "韓琦",
        "paragraphs": [
            "當欄新植盡珍叢，異格同妍出化工。",
            "何物眾人驚絕艷，一枝花坼瑞雲紅。"
        ],
        "title": "中書東廳十詠 牡丹",
        "id": "2c2a8d71-2898-41c8-8462-5b4de9ffde0c"
    },
    {
        "author": "韓琦",
        "paragraphs": [
            "合昏枝老拂簷牙，紅白開成蘸暈花。",
            "最是清香合蠲忿，累旬風送入窗紗。"
        ],
        "title": "中書東廳十詠 夜合",
        "id": "1c0c68ed-3a2d-4a3e-a5ff-7052d46882d5"
    },
    {
        "author": "韓琦",
        "paragraphs": [
            "牡丹殊絕委春風，露菊蕭踈怨晚叢。",
            "何似此花榮艷足，四時長放淺深紅。"
        ],
        "title": "中書東廳十詠 四季",
        "id": "e6e88541-8d7c-4ea7-856d-72d3281bfc59"
    },
    {
        "author": "韓琦",
        "paragraphs": [
            "莫輕叢篠綠陰微，迸笋方抽嫩玉枝。",
            "結實他年臻瑞物，最宜栽向鳳凰池。"
        ],
        "title": "中書東廳十詠 綠篠",
        "id": "9d8cf53f-d6d7-4613-8fba-1e036311dc47"
    },
    {
        "author": "韓琦",
        "paragraphs": [
            "蘼蕪嘉種列羣芳，禦濕前推藥品良。",
            "時摘嫩草烹賜茗，更從雲脚發清香。"
        ],
        "title": "中書東廳十詠 芎藭",
        "id": "0998bd12-ad5c-4c78-ad73-6792b805de9f"
    },
    {
        "author": "韓琦",
        "paragraphs": [
            "隨竹縈回翠蔓延，土藷名異出前編。",
            "會須霜晚餐珠實，可挹浮后作地仙。"
        ],
        "title": "中書東廳十詠 山芋",
        "id": "d7f7e20a-9476-4fc5-90d9-1e28344dac2e"
    },
    {
        "author": "韓琦",
        "paragraphs": [
            "圓沼泓登璧彩浮，萍新殊未覆游鯈。",
            "纖鱗不用時驚沒，香餌雖投是直鈎。"
        ],
        "title": "中書東廳十詠 盆池",
        "id": "d1c81b71-3c0e-4ad3-9c48-3f8ca667ebf7"
    },
    {
        "author": "韓琦",
        "paragraphs": [
            "危峰疊疊起丸泥，莫愛幽奇是假爲。",
            "黄閣何功宜自劾，去尋真隱老衰疲。"
        ],
        "title": "中書東廳十詠 假山",
        "id": "c63ea295-0756-4169-87e2-1bbb9e54f389"
    },
    {
        "author": "韓琦",
        "paragraphs": [
            "靈鵲雙雙日自馴，徘徊軒檻若相親。",
            "主人素解忘榮辱，何用喃喃送喜頻。"
        ],
        "title": "中書東廳十詠 馴鵲",
        "id": "4eed04b6-9b19-4db4-aecf-08b3b209e27b"
    },
    {
        "author": "韓琦",
        "paragraphs": [
            "去年同舉菊花觴，自揭清音入醉鄉。",
            "此日高秋來一別，幾旬佳節負重陽。",
            "風生古操安新治，雨徹踈茅鎖舊堂。",
            "民里更繁應自化，宰君心地本空王。"
        ],
        "title": "崔象之宰韓城",
        "id": "0d84d1ee-7ea1-40af-a76d-7b06597e968a"
    },
    {
        "author": "韓琦",
        "paragraphs": [
            "曉蹕聲乾下九重，西郊岑寂款琳宮。",
            "驕陽尚作三春旱，多稼期霑一雨豐。",
            "恤物致虔歸上德，應誠爲答即神聰。",
            "從來聖感無旋日，不在商巖傅說功。"
        ],
        "title": "駕幸西太一宮祈雨",
        "id": "72bc639e-80d7-4637-ad1d-83acd69d2839"
    },
    {
        "author": "韓琦",
        "paragraphs": [
            "杪春時澤未全滂，西禱真祠徯福祥。",
            "蠶女捨籠驚法從，耕夫投耒目天光。",
            "勞勤率有優恩及，拜賜皆知佚道長。",
            "海內承風誰不勸，何須躬籍與躬桑。"
        ],
        "title": "駕幸西太一宮道傍耕桑者皆以茶絹賜之",
        "id": "e0c7ccd5-ec7f-418d-8b5e-20ddd8f58962"
    },
    {
        "author": "韓琦",
        "paragraphs": [
            "皇心憫雨出西坰，親禱靈宮致潔誠。",
            "扈蹕不知農事苦，輦前爭笑叱牛聲。"
        ],
        "title": "駕幸西太一宮陌上耕者叱牛聲厲左右皆笑之",
        "id": "152e483e-3740-4b3d-bbb5-cda00bbf1806"
    },
    {
        "author": "韓琦",
        "paragraphs": [
            "太一尊神宅近坰，特紆天仗乞殊靈。",
            "清衷祠禱才三日，大澍滂沱足四溟。",
            "上釋憂勞嚴報謝，民祛愁鬰得康寧。",
            "至誠有答真如響，更異言閒退守星。"
        ],
        "title": "駕幸西太一宮謝雨",
        "id": "587264a0-8373-4ae2-85e4-237845c22107"
    },
    {
        "author": "韓琦",
        "paragraphs": [
            "帳殿深沉壓水開，幾時宸輦一遊來。",
            "春留苑樹陰成幄，雨漲池波色染苔。",
            "空外長橋橫螮蝀，城邊真境闢蓬萊。",
            "匪朝侍宴臨彫檻，共看龍艘奪錦回。"
        ],
        "title": "從駕過金明池",
        "id": "9bd9b635-41b7-4868-b99a-d70f12582936"
    },
    {
        "author": "韓琦",
        "paragraphs": [
            "西池風景出塵寰，春豫方乘禁坐閑。",
            "庶俗一令趨壽域，從官齊許宴蓬山。",
            "樓臺金碧芳菲心，舟楫笙歌浩渺間。",
            "與眾盡歡宮漏促，萬花香裏屬車還。"
        ],
        "title": "駕幸金明池",
        "id": "a0628ddd-ccda-40e9-a089-70b9f36a7895"
    },
    {
        "author": "韓琦",
        "paragraphs": [
            "知君爲邑解銅章，却復先廬坐葆光。",
            "對境風幡俱不問，安禪心法兩皆忘。",
            "滿庭脩竹爭高節，近砌幽蘭稱獨芳。",
            "若論厭喧遭拄杖，何如趣駕返周行。"
        ],
        "title": "寄崔象之國博",
        "id": "8103219b-be7a-4ab5-bec0-b274926f8f6e"
    },
    {
        "author": "韓琦",
        "paragraphs": [
            "邃寂敞仙扃，心齋物外清。",
            "滂沲今應禱，肸蠁此通誠。",
            "月殿栖真境，風梧醒睡聲。",
            "如何謝靈貺，至道本難名。"
        ],
        "title": "甲辰景靈宿齋謝雨",
        "id": "29464bf6-fde7-4274-aa0a-278470ec7c0a"
    },
    {
        "author": "韓琦",
        "paragraphs": [
            "一夜陰雲匝四溟，朝來嘉雪灑寰瀛。",
            "因風絮起先春媚，剪水花飛到地輕。",
            "天際定迷瓊蕊屑，世間今有玉樓成。",
            "應時何止銷民疹，直壓胡沙萬里清。"
        ],
        "title": "癸卯喜雪",
        "id": "54209aab-64fa-4f0d-8ca4-ffd0d47138c5"
    },
    {
        "author": "韓琦",
        "paragraphs": [
            "幾日知君命駕來，芳辰看失獨徘徊。",
            "黄封御酒新霑賜，更偶金鈴菊未開。"
        ],
        "title": "聞崔公孺國博將入都近重九未至",
        "id": "c2b4be09-3c21-43bc-a1b0-7f2b04658ed7"
    },
    {
        "author": "韓琦",
        "paragraphs": [
            "倦鵲穿林趁獨棲，此情唯有老鰥知。",
            "西風日緊重陽近，忍對黄花把酒巵。"
        ],
        "title": "晚秋有感",
        "id": "2f0c45a6-e0f6-43c1-8cf2-00f2c27bfcc7"
    },
    {
        "author": "韓琦",
        "paragraphs": [
            "向陪亡室鶺鴒原，正是輕霜九日天。",
            "醉語忘形幾爾汝，詩毫揮紙速雲烟。",
            "思窮碧落今無術，淚灑黄花兩換年。",
            "一覽嘉章生百恨，孤懷還昧覺心圓。"
        ],
        "title": "次韻答崔公孺國博",
        "id": "578f2368-358a-4bf5-9095-c731b4236632"
    },
    {
        "author": "韓琦",
        "paragraphs": [
            "遷筆褒揚逸少書，孤風拂拂起襟裾。",
            "孝心知覩英靈在，世系元承福慶餘。",
            "永向浄居同相好，任從深谷改丘墟。",
            "君詩意主稱人善，義節軒然到古初。"
        ],
        "title": "先君寫真得永叔爲之贊而君謨書其側崔公孺國博以詩稱美次韻答之",
        "id": "db04d7ae-07f3-4b34-a442-f361a103989c"
    },
    {
        "author": "韓琦",
        "paragraphs": [
            "欲護親塋薦福殊，僧藍營葺幾年餘。",
            "名因先帝鴻恩錫，牌得君謨大字書。",
            "佛宇增輝良自爾，鄉廬傳美孰加予。",
            "須知體法多奇處，深造鍾王奧妙墟。"
        ],
        "title": "次韻和崔公孺國博觀君謨所書孝親崇福院牌",
        "id": "0ce4b3a1-53a9-4504-ab1d-1313a8da2a1f"
    },
    {
        "author": "韓琦",
        "paragraphs": [
            "唐季諸侯孰擅雄，鄴邦高襲世勳洪。",
            "圖功自可超煙閣，接士殊優在雪宮。",
            "刀筆風流爭戰外，生靈安帖笑談中。",
            "詩豪墨妙家藏久，二美刊傳定不窮。"
        ],
        "title": "次韻和崔公孺國博觀新模鄴王書",
        "id": "74c24a71-1061-4507-82e9-d8280f2c4143"
    },
    {
        "author": "韓琦",
        "paragraphs": [
            "珍藏正獻草書詩，傳誡雲來示永貽。",
            "幾夜風濤偃松柏，半天雷雨起蛟螭。",
            "臨池學苦應同妙，舞劍功如未是奇。",
            "刊石豈徒爲世玩，更思清節可師之。"
        ],
        "title": "次韻和崔公孺國博觀新模正獻杜公草書",
        "id": "f7cc2627-7c3c-4f70-9227-ed5836a4762d"
    },
    {
        "author": "韓琦",
        "paragraphs": [
            "閱古堂成在北邊，希文詩筆美前賢。",
            "高吟尚紀終軍策，小字如觀樂毅篇。",
            "欲起貴名增世慕，更刊餘禮廣人傳。",
            "其他事業知難泯，盡入仁宗實錄編。"
        ],
        "title": "次韻和崔公孺國博模刻文正范公閱古堂詩",
        "id": "400e3679-b151-43c6-8ef2-02aa7953a0cd"
    },
    {
        "author": "韓琦",
        "paragraphs": [
            "常喜交親燕此中，忽移歡緒作悲翁。",
            "桃陰已盛何曾語，檜影長閑不厭風。",
            "數漏趁朝心拱北，忍饑開閣客盈東。",
            "人生易別須偷暇，爲我樽前話苦空。"
        ],
        "title": "次韻答崔公孺國博西亭感懷",
        "id": "68d83053-7450-43f6-bfc1-5c36c77ba815"
    },
    {
        "author": "韓琦",
        "paragraphs": [
            "凜氣回輕燠，凉飚絕怒號。",
            "飛霙難自拆，細雨反如繅。",
            "惠澤非常降，祥編想共襃。",
            "民閻清歲癘，農畝得春膏。",
            "天意雖滂洽，人心尚鬰陶。",
            "未逢銀甕出，不見玉樓高。",
            "酒興來差淺，詩情病少豪。",
            "曾看紛似絮，舉白待風騷。"
        ],
        "title": "甲辰冬雨",
        "id": "ed1edfe9-40bc-45fe-b85a-a47b1e6ea67e"
    },
    {
        "author": "韓琦",
        "paragraphs": [
            "虛亭還喜叩禪詮，頓覺襟懷鄙吝捐。",
            "陶暑屢開河朔飲，聚星看別潁川賢。",
            "我縻東府成衰叟，君向西湖即洞天。",
            "且緩歸期時一笑，及瓜趨闕動三年。"
        ],
        "tags": [
            "西湖"
        ],
        "title": "留崔公孺國博",
        "id": "59631d9d-95bf-4a0b-99e7-3ef0463eecfb"
    },
    {
        "author": "韓琦",
        "paragraphs": [
            "苦厭繁機少適懷，欣逢重九啟賓罍。",
            "招賢敢並翹材館，樂事難追戲馬臺。",
            "蘚布亂錢乘雨出，雁排新陣拂雲來。",
            "何年得遇樽前菊，此日花隨月令開。"
        ],
        "title": "乙巳重九",
        "id": "63fdbec6-25a1-473d-bb3d-f6fe60e47f32"
    },
    {
        "author": "韓琦",
        "paragraphs": [
            "堯曆方歸聖，虞琴始就聲。",
            "不先惟帝饗，孰見事天明。",
            "穀旦諏陽復，鴻儀備吉行。",
            "宸襟正祗謹，陰孽忽孳萌。",
            "淫雨頻興陣，寒花幾墜瓊。",
            "多言摇改卜，上意益專精。",
            "宗社敷冥祐，穹蒼答至誠。",
            "斗收連日晦，併與祀時晴。",
            "待曉披閶闔，凝旒下紫清。",
            "真廷陳潔饌，親廟展嘉牲。",
            "愛旭輝黄道，非煙護綵城。",
            "旌旗停藻衛，鐃吹起嚴更。",
            "冕服祛繁飾，壇壝即自成。",
            "晶熒奠琮璧，和雅薦英莖。",
            "繼志還虛次，尊神戒側迎。",
            "千齡俄受胙，萬乘已旋衡。",
            "嶢闕層霄迥，通衢眾目傾。",
            "疏刑空犴獄，霈澤浹寰瀛。",
            "統業恢長治，生靈入太平。",
            "因知却徽號，傳蹟固難名。"
        ],
        "title": "乙巳郊禮慶成五言二十韻",
        "id": "293d4b0c-6473-4997-829b-62cee88deec5"
    },
    {
        "author": "韓琦",
        "paragraphs": [
            "常虛西館待高賢，一見襟懷兩釋然。",
            "且叩真詮期進道，不論衰鬢逐凋年。",
            "頑金在礦須當變，逸驥無鞭亦自前。",
            "相叩屢辭雖未得，已齊朝市與林泉。"
        ],
        "title": "次韻和崔公孺國博西亭感懷",
        "id": "9cfff53c-9190-47ea-b976-52b0e24b5177"
    },
    {
        "author": "韓琦",
        "paragraphs": [
            "春來天氣作輕寒，故使春芳欲見難。",
            "賴得好風攄俗憤，頓開韶景與人看。",
            "詩情遇敵豪雖減，杯興逢辰老未闌。",
            "幸遇親朋時枉駕，且偷壺刻奉清歡。"
        ],
        "title": "感春貽崔公孺國博",
        "id": "a31733b2-d3ea-4c23-a149-1fefd8118e04"
    },
    {
        "author": "韓琦",
        "paragraphs": [
            "顆顆裝成藥竈牙，日邊開處近彤霞。",
            "真宜相閣栽培物，更是仙人種植花。",
            "高行出羣猶仰慕，香名超格合洪誇。",
            "諸賢繼有尋芳會，欲奉歡游決自差。"
        ],
        "title": "次韻和崔公孺國博黄杏花",
        "id": "ef8f5cf5-30e4-497a-8df4-08e7839868a1"
    },
    {
        "author": "韓琦",
        "paragraphs": [
            "三十年來契分隆，更從親炙達真空。",
            "明非獨善諸昏破，理到無心萬事通。",
            "莫話離悰傷祖席，且留歡刻醉春風。",
            "海棠亭下花看發，壞子臙脂點點紅。"
        ],
        "title": "貽崔公孺國博",
        "id": "1983adfe-8169-4bae-9e50-2f53484b389e"
    },
    {
        "author": "韓琦",
        "paragraphs": [
            "紺園南北壓通寰，氣象超然出世間。",
            "只見莊嚴尊十地，不須微瑣說三山。",
            "浮雲自縛春春失，真境無塵事事閑。",
            "我有歸依殊勝願，吏文常擾幾時還。"
        ],
        "title": "次韻和崔公孺國博遊興國寺廣嚴院",
        "id": "241ed6f7-8741-4fbd-ad65-e8b751994d3a"
    },
    {
        "author": "韓琦",
        "paragraphs": [
            "一稔繁機困備員，芳時何暇目春妍。",
            "自慚東閣延才地，得會西豪聚里賢。",
            "益友至言皆有味，禪宗高論邈無邊。",
            "須知樽酒相留意，老去離懷異少年。"
        ],
        "title": "次韻答崔公孺國博西亭燕飲",
        "id": "b235ded0-1e86-4597-bcb2-f4047ba73437"
    },
    {
        "author": "韓琦",
        "paragraphs": [
            "春光濃簇寶津樓，樓下新波漲鴨頭。",
            "嘉節難逢真上巳，賜筵榮入小瀛洲。",
            "仙園雨過花遺靨，御陌風長絮走球。",
            "禊飲不須辭巨白，清明來日尚歸休。"
        ],
        "title": "丙午上巳瓊林苑賜筵",
        "id": "7f23deb6-0a9a-4c1b-8b16-92277e82189f"
    },
    {
        "author": "韓琦",
        "paragraphs": [
            "一霎輕塵小雨過，園林風物尚清和。",
            "巢棲舊燕將成子，盆植新蓮未出荷。",
            "欲就好峰添異石，惡侵芳卉劚狂莎。",
            "病襟蕭索賓如市，孤負良辰樂事多。"
        ],
        "title": "首夏西亭",
        "id": "12ff1562-7158-43ce-93c4-b1c01ec4a561"
    },
    {
        "author": "韓琦",
        "paragraphs": [
            "天閣當年拂霧宣，紫皇端扆侍羣仙。",
            "親揮龍鳳軒騰字，命繼咸韶雅正篇。",
            "勸酌屢行均聖寵，賜花中出奪春妍。",
            "玉峯光景都如舊，但睇宸章極泫然。"
        ],
        "title": "召赴天章閣觀新刻仁宗御詩",
        "id": "8dc06a1d-de37-49e4-83c8-6a5784ece1f8"
    },
    {
        "author": "韓琦",
        "paragraphs": [
            "暑雨滂然僅作霖，連宵殊未擴陰森。",
            "全祛下土將焚患，盡識高穹不忍心。",
            "斗厭埃氛開眾目，了無煩熱自吾襟。",
            "當軒倍勝松風過，何必清音一弄琴。"
        ],
        "title": "次韻和崔國博西亭喜雨",
        "id": "be806f78-a771-43a2-b0fe-32d63f439ca8"
    },
    {
        "author": "韓琦",
        "paragraphs": [
            "春意陰陰百五天，小池蕭索會僚賢。",
            "孤芳映水花終淡，勁竹凌軒節自全。",
            "一陣森嚴林勢合，萬魚跳落雨痕圓。",
            "當筵暫弭憂邊慮，且伏詩魔駕酒船。"
        ],
        "title": "永興寒食後池",
        "id": "14237eae-2a9f-4123-8af7-b5f7737d05df"
    },
    {
        "author": "韓琦",
        "paragraphs": [
            "喜陶嘉節曲池邊，薄酒何須辨聖賢。",
            "談席且誇珠履盛，種羌誰問蟻封全。",
            "白楊花落眠蠶老，紅杏枝殘笑靨圓。",
            "不似丁年爲帥日，醉鄉方擬拍浮船。"
        ],
        "title": "席上自和",
        "id": "f81837c0-cc7a-43d6-b937-dbc23462859d"
    },
    {
        "author": "韓琦",
        "paragraphs": [
            "連日陰岑此日晴，池頭風物稱清明。",
            "萬鱗潛養雲頭坼，一鑑新開水面平。",
            "兩兩鳧鷖波上沒，憧憧車馬柳間行。",
            "嘉賓須惜難并會，莫厭芳樽冷淡傾。"
        ],
        "title": "清明興慶池上",
        "id": "8e2462b8-78aa-4467-aa2a-43ae9019bbd2"
    },
    {
        "author": "韓琦",
        "paragraphs": [
            "池北如趨紫府家，亭臺高下景無涯。",
            "垂楊下絆遊春騎，曲水時飄出洞花。",
            "萬本竹深叢劍戟，一軒藤老纏龍蛇。",
            "使君欲共斯民樂，莫顧西山下日車。"
        ],
        "title": "垂蘿洞",
        "id": "3a21b04f-7979-40c1-95db-c96bb1afbd7d"
    },
    {
        "author": "韓琦",
        "paragraphs": [
            "元巳開樽處，垂蘿碧洞前。",
            "綺羅明浩渺，臺榭插漪漣。",
            "曲水來如篆，輕橈去若仙。",
            "春寒芳意晚，未見柳飛綿。"
        ],
        "title": "上巳會興慶池二首  其一",
        "id": "52448acc-3241-48ef-a5e2-fe18d5519578"
    },
    {
        "author": "韓琦",
        "paragraphs": [
            "興慶池頭三月三，柳如拖綬草如衫。",
            "禊觴臨水筵相屬，文鷁凌波尾競銜。",
            "花雨亂飛紅撲蔌，峯螺遥聳碧嶄巖。",
            "芳辰況任游人樂，不必低將席帽攙。"
        ],
        "title": "上巳會興慶池二首  其二",
        "id": "ca401191-4ddf-44fc-91de-a6be0384f043"
    },
    {
        "author": "韓琦",
        "paragraphs": [
            "九曲池邊第一開，艤舟同賞盡高才。",
            "彎流自得黄河勢，怪石應從紫閣來。",
            "塵外恍迷仙境界，竹間深有古亭臺。",
            "徘徊復至豐碑下，花萼吁嗟作盜灰。"
        ],
        "title": "上巳晚遊九曲池",
        "id": "f259e5db-8b29-4896-8712-82c05e89ac00"
    },
    {
        "author": "韓琦",
        "paragraphs": [
            "正是風和日暖天，重陰凌擾苦纏綿。",
            "蕉心自結憑誰展，柳眼慷開只待眠。",
            "草濕謾鋪留醉席，榆寒難擲買春錢。",
            "幾時霞外氛霾散，放出紅輪一丈圓。"
        ],
        "title": "春陰馬上",
        "id": "60865739-8d68-438f-aebd-bfe69ffba548"
    },
    {
        "author": "韓琦",
        "paragraphs": [
            "池榭春深合眾芳，使臺來賞好風光。",
            "波頭灧日琉璃軟，酒面摇花琥珀香。",
            "訪古舊文昏琬琰，記游新刻上篔簹。",
            "臨歸定借西園步，愈覺禪詮氣味長。"
        ],
        "title": "聞轉運范純仁司封會興慶池",
        "id": "f50d6027-5b67-4472-b171-56962831619d"
    },
    {
        "author": "韓琦",
        "paragraphs": [
            "岑寂禪扉啟晝關，公餘爲會一開顔。",
            "高臺面壘包平野，老柏參天礙遠山。",
            "花去春叢蝴蝶亂，雨勻朝圃桔槹閑。",
            "徘徊軒檻何時下，直待前枝倦鵲還。"
        ],
        "title": "登廣教院閣",
        "id": "fdbf5d14-7b33-4671-a17d-784b33dfccc2"
    },
    {
        "author": "韓琦",
        "paragraphs": [
            "一春顔色與花王，況在莊嚴北道場。",
            "美艷且推三輔冠，嘉名誰較兩京强。",
            "已攢仙府霞爲葉，更奪熏爐麝作香。",
            "會得輕寒天意緒，故延芳景助飛觴。"
        ],
        "title": "賞北禪牡丹",
        "id": "70bc1976-9c76-445c-87e7-f35512f0f85b"
    },
    {
        "author": "韓琦",
        "paragraphs": [
            "駢枝三出牡丹紅，奇有雙頭結未工。",
            "宛似靈芝相並秀，瑞雲攢處起香風。"
        ],
        "title": "次韻和都運孫永待制廣教院三頭牡丹",
        "id": "ef80276f-83ca-4a42-b83c-154108eb3805"
    },
    {
        "author": "韓琦",
        "paragraphs": [
            "幾酌西禪對牡丹，穠芳還似北禪看。",
            "千球紫繡擎熏炷，萬葉紅雲砌寶冠。",
            "直把醉容欺玉斝，滿將春色上金盤。",
            "魏花一本須稱后，十朵齊開面曲欄。"
        ],
        "title": "賞西禪牡丹",
        "id": "6d12b8b8-a6d7-400e-a847-177e63250a89"
    },
    {
        "author": "韓琦",
        "paragraphs": [
            "莫厭煩蒸共此行，臨流臺榭極高明。",
            "風前自得披襟興，林杪時聞脫袴聲。",
            "洞竹交陰冠蓋爽，砌泉爭響夢魂清。",
            "憑軒最切雲霓望，日待民田雨足耕。"
        ],
        "title": "四月望日會興慶池",
        "id": "fcabf2d0-af82-419d-b1fe-b22a6166f924"
    },
    {
        "author": "韓琦",
        "paragraphs": [
            "終南頻月晦峯巒，一雨民心萬事寬。",
            "救徹旱苗充歲望，洗開山色與人看。",
            "半天橫示全秦壯，積雪高連太白寒。",
            "欲識眾多欣幸意，送湫歌舞滿長安。"
        ],
        "title": "送湫馬上始見終南",
        "id": "aa1d23f3-cac2-4703-af2f-c5ec63472273"
    },
    {
        "author": "韓琦",
        "paragraphs": [
            "崔園高絕五門西，塵外風光是處宜。",
            "唐室舊池因地得，漢宮遺址上樓知。",
            "青螺萬嶺前爲障，碧玉千竿近作籬。",
            "我住鄴臺殊草創，一來尤覺愬歸遲。"
        ],
        "title": "會故集賢崔侍郎園池",
        "id": "b152959c-a910-43f2-869a-bc80d9f51725"
    },
    {
        "author": "韓琦",
        "paragraphs": [
            "門徑縈紆洞府間，了無塵外累幽閑。",
            "長楊十丈亂風雨，流水數枝鳴珮環。",
            "入戶好峰誰可畫，礙人新竹不容刪。",
            "池亭面面圓荷滿，薄暮飛香送客還。"
        ],
        "title": "再賦",
        "id": "43a10e71-a3cf-479b-a249-ef7c523427a5"
    },
    {
        "author": "韓琦",
        "paragraphs": [
            "危榭厭頹基，登臨事可悽。",
            "邱墟唐殿左，禾黍漢宮西。",
            "臺古疑藏劍，峯遥不見圭。",
            "山川難盡識，賴有舊圖携。"
        ],
        "title": "登崔園城上亭",
        "id": "c8a6d5e4-08ea-47f6-8d5b-e30f2774650a"
    },
    {
        "author": "韓琦",
        "paragraphs": [
            "凜凜梁公萬世尊，復唐功業並乾坤。",
            "爲臣所守能忠義，異代猶思錄子孫。",
            "老嗣寂寥雖未振，大名瞻仰只如存。",
            "後人真有希顔志，豈特孤風擅一門。"
        ],
        "title": "覽諸人贈狄國賓察推詩",
        "id": "c8c604f1-e762-4865-b726-50d95cc18148"
    },
    {
        "author": "韓琦",
        "paragraphs": [
            "衰拙何堪定繹騷，使臺猶喜會英髦。",
            "治財絕擾常先恕，移用皆宜似不勞。",
            "此去任賢終漕輓，幾時當路壓風濤。",
            "家聲莫擬君能紹，日看青雲步步高。"
        ],
        "title": "送范純仁司封移漕京西",
        "id": "cb40704e-7f98-4858-971c-459d1f4bbe97"
    },
    {
        "author": "韓琦",
        "paragraphs": [
            "游鱗驚觸綠荷香，水馬成羣股脚長。",
            "逐浪相追留篆跡，偃波垂露滿芳塘。"
        ],
        "title": "凉榭池上二闋  其一",
        "id": "1b58fb0d-d284-406d-a3dd-395cc1a1a528"
    },
    {
        "author": "韓琦",
        "paragraphs": [
            "病襟思適繞東塘，水荇初花吐嫩黄。",
            "行困老樗陰下坐，兒童爭喜拾紅娘。"
        ],
        "title": "凉榭池上二闋  其二",
        "id": "e18ce825-d061-440a-9cc7-7903a9326d37"
    },
    {
        "author": "韓琦",
        "paragraphs": [
            "龍首高源析，螭吭亂玉鏘。",
            "带花春共遠，和雨夜何長。",
            "冷撼青蛇影，平拖白練光。",
            "煩襟來自滌，可待濯滄浪。"
        ],
        "title": "長安府舍十詠 流泉",
        "id": "6ed8d36a-e439-4779-a1cb-3ecb0d0e0b0e"
    },
    {
        "author": "韓琦",
        "paragraphs": [
            "忠閔規摹壯，耽然大厦開。",
            "無時佳燕在，正暑好風來。",
            "池面飛泉落，林端畏景回。",
            "誰知仙府路，瓊室與瑶臺。"
        ],
        "title": "長安府舍十詠 凉榭",
        "id": "08444275-eb88-4460-b568-dba95077f87d"
    },
    {
        "author": "韓琦",
        "paragraphs": [
            "臺榭生凉處，奫淪瞰北塘。",
            "松筠成夏陰，蓮芰入秋香。",
            "踈雨交寒暈，輕雲襯曉光。",
            "無心投釣餌，游鯉莫驚藏。"
        ],
        "title": "長安府舍十詠 北塘",
        "id": "e0af5ace-90a0-407f-b430-26f46b314207"
    },
    {
        "author": "韓琦",
        "paragraphs": [
            "雙石唐餘物，來茲孰記年。",
            "嵌空危砌下，怪醜好花前。",
            "名氏坳猶刻，藤蘿穴任穿。",
            "最宜秋後看，班駁蘚痕圓。"
        ],
        "title": "長安府舍十詠 雙石",
        "id": "970c0f52-63fa-4aff-84e2-9a2a7fb9baa8"
    },
    {
        "author": "韓琦",
        "paragraphs": [
            "待月西臺早，移時凭曲欄。",
            "雲端開玉葉，海面起金盤。",
            "燕席通宵雅，凉波入坐寒。",
            "香風來不斷，清露裛紅蘭。"
        ],
        "title": "長安府舍十詠 月臺",
        "id": "9edbddb4-bb8f-4da2-8968-bc10bcd6b889"
    },
    {
        "author": "韓琦",
        "paragraphs": [
            "亭出水中央，輕風四面凉。",
            "岸平飛略彴，波暖戲鴛鴦。",
            "靜夜蟾蜍落，清秋菡萏芳。",
            "公餘時獨坐，萬慮默皆忘。"
        ],
        "title": "長安府舍十詠 池亭",
        "id": "ba16ed87-351e-4c89-adf1-a7f651ffc5a2"
    },
    {
        "author": "韓琦",
        "paragraphs": [
            "西北高樓上，南山日面欄。",
            "勢籠秦地勝，陰落渭波寒。",
            "带雨新屏活，穿雲古道難。",
            "仙扃如可造，便擬挂朝冠。"
        ],
        "title": "長安府舍十詠 山樓",
        "id": "ee4676bf-4c69-4d25-9e4c-855f15ce5754"
    },
    {
        "author": "韓琦",
        "paragraphs": [
            "迢遞穿花出，彎環作篆來。",
            "若非天上醴，不泛洞中杯。",
            "水鳥浮還沒，仙航去復回。",
            "蓬瀛真境事，銷得玉山頹。"
        ],
        "title": "長安府舍十詠 流杯",
        "id": "0571bfde-72a1-4aef-b761-fe36b17920a9"
    },
    {
        "author": "韓琦",
        "paragraphs": [
            "叢石競嶄巖，當軒翠撲嵐。",
            "疑峯何啻九，仙島迥侔三。",
            "潤極雲猶抱，溫多玉尚含。",
            "樓高慵引望，坐看小終南。"
        ],
        "title": "長安府舍十詠 石林",
        "id": "9f0712ab-2cee-42d7-84aa-8ed1b7b2a328"
    },
    {
        "author": "韓琦",
        "paragraphs": [
            "北榭層基下，森森竹徑幽。",
            "枝繁低拂蓋，根密僅通流。",
            "勁節輕環粉，狂鞭怒走虬。",
            "風霜胡可動，松柏乃吾儔。"
        ],
        "title": "長安府舍十詠 竹徑",
        "id": "b9d03df4-297f-4540-8e45-52c6b1ad590d"
    },
    {
        "author": "韓琦",
        "paragraphs": [
            "一掛朝冠謝世紛，終南高隱邈難羣。",
            "不容聖治詢黄髮，徑宅幽巖卧白雲。",
            "書簏遶牀唯我伴，磴泉喧枕乃予聞。",
            "此時誰可攀真馭，應有浮邱解挹君。"
        ],
        "title": "題致政趙剛大卿卧雲堂",
        "id": "4e1a4651-7873-4fc4-a1a4-faa0a6f5753b"
    },
    {
        "author": "韓琦",
        "paragraphs": [
            "家園休息敞虛堂，直造希夷境外鄉。",
            "無物不推山下勝，有花皆似洛中芳。",
            "荷裁萬扇悲長信，笋擲千簪醉孟嘗。",
            "子藹令名居自足，主公襟韻日康强。"
        ],
        "title": "題致政趙剛大卿宴息堂",
        "id": "f5edbca3-72c4-4a67-abad-fafe64143786"
    },
    {
        "author": "韓琦",
        "paragraphs": [
            "末伏居嘗極藴隆，今辰俄與立秋同。",
            "雖餘暴虐難禁暑，奈有蕭騷已至風。",
            "冰出魏臺猶示貴，扇思班篋欲收功。",
            "從茲漸入清凉境，林嘒寒蟬露曖空。"
        ],
        "title": "戊申末伏與立秋同日",
        "id": "35e984a0-29f5-4be2-972b-e4a6ba801e55"
    },
    {
        "author": "韓琦",
        "paragraphs": [
            "九龍朝發起程初，甘澤滂然灑路衢。",
            "敢倦征途泥沒踝，且觀嘉穀秀垂珠。",
            "高原直瀉波頭惡，弊繖平穿陣勢粗。",
            "繡嶺任遥須趁宿，蓮花湯下洗塵軀。"
        ],
        "title": "初發長安遇雨",
        "id": "40d19328-469b-4d6a-bab3-db07ee4ace88"
    },
    {
        "author": "韓琦",
        "paragraphs": [
            "老木陰森蓋滿山，蕭條宮展倚巑岏。",
            "留爲治世無窮戒，自足明皇數紀歡。",
            "舊浴已殘湯室暖，餘悲尚慘渭川寒。",
            "欲知百二關河勝，更待朝元閣上看。"
        ],
        "title": "題靈泉觀",
        "id": "a448fae2-0033-419a-bee7-6cfa2617855c"
    },
    {
        "author": "韓琦",
        "paragraphs": [
            "康定西征始壯餘，往還休此任馳驅。",
            "白頭又罷咸秦帥，却向溫湯浴病膚。"
        ],
        "title": "題溫湯",
        "id": "67a611e6-f85c-49de-9bba-19b6a7d05f7c"
    },
    {
        "author": "韓琦",
        "paragraphs": [
            "試往驪山頂上行，朝元孤絕聳崢嶸。",
            "了無樓殿嗟餘侈，自見耕桑復太平。",
            "兩後綠苔多滑徑，葉間紅子不知名。",
            "南巔更就丹霞挹，頓覺尫然病骨清。"
        ],
        "title": "題朝元閣",
        "id": "7f53e993-eb37-457e-a7ce-afd01293d57e"
    },
    {
        "author": "韓琦",
        "paragraphs": [
            "古寺跨山椒，虛明瞰泬寥。",
            "路危難進馬，林密不容樵。",
            "飛瀑連雲濕，凝嵐带雨饒。",
            "崖窮徒一望，歸步默無聊。"
        ],
        "title": "遊石甕寺路險而返",
        "id": "4f6ce40b-85af-43b2-8a40-95195a118257"
    },
    {
        "author": "韓琦",
        "paragraphs": [
            "靈館驪山下，開元迹尚遺。",
            "蓮穿噴玉溜，字缺照人碑。",
            "古殿天姿晦，真工石像奇。",
            "羽衣沉舊曲，錦雁失前池。",
            "不見長生鹿，猶看連理枝。",
            "辭雄小杜句，意盡老陳詩。",
            "治亂由斯監，賢愚共一悲。",
            "時君自奢儉，繡嶺此何知。"
        ],
        "title": "靈泉覽古",
        "id": "4d4548a1-91f1-4c3f-902f-d070d0e8f0aa"
    },
    {
        "author": "韓琦",
        "paragraphs": [
            "芳林環掩密相攙，仙府天成似隱潛。",
            "峯面槎牙屏簇畫，溪心平澈鑑開奩。",
            "穠粧照檻秋蓮合，碎玉敲篷夜雨添。",
            "暫柅客軒醒病目，日斜無意馭彤襜。"
        ],
        "title": "題鎮潼西溪",
        "id": "0e74e5ea-1ed0-4b1b-9553-ceda18a8e7b2"
    },
    {
        "author": "韓琦",
        "paragraphs": [
            "仙掌峰前羽客家，玉虛宮殿倚雲霞。",
            "最高頂上誰曾到，得見蓮開十丈花。"
        ],
        "title": "題雲臺觀",
        "id": "bf721eda-7891-4d11-92be-e9f55e892615"
    },
    {
        "author": "韓琦",
        "paragraphs": [
            "伊昔天真被謫書，亦教人境得仙居。",
            "開門翠靄三峰近，合眼紅塵萬事踈。",
            "髣髴舊容蟬已蛻，徘徊高隱室猶虛。",
            "何時歸伴赤松子，穩駕尋君物外車。"
        ],
        "title": "題希夷先生真堂",
        "id": "53fa230b-86c4-4e92-80e9-732728efeb10"
    },
    {
        "author": "韓琦",
        "paragraphs": [
            "春早凡花百種榮，秋芳能得幾多名。",
            "仙家八月靈葩發，不與尋常俗艷爭。"
        ],
        "title": "仲秋之八日覩雲臺觀沖觀大師北軒羣花盛開",
        "id": "763450cc-a26b-4287-81a0-ed196839e7fb"
    },
    {
        "author": "韓琦",
        "paragraphs": [
            "兩行修柏夾雲根，引入蓮峯直下村。",
            "病骨醒魂安氣母，幽亭收景厭山孫。",
            "金堆望遠千灘出，玉溜聲喧萬馬奔。",
            "坐歎塵勞無計住，却尋歸路日黄昏。"
        ],
        "title": "題玉泉院",
        "id": "b14cb3aa-e5d3-4160-b6ac-30b9bebb5e80"
    },
    {
        "author": "韓琦",
        "paragraphs": [
            "氣爽風清八月天，雨餘秋色自蕭然。",
            "正當崤澠難行路，得見田疇大有年。",
            "叢薄遠青供極望，霽雲低白半危巔。",
            "河橋咫尺鄉程便，病質雖疲喜强前。"
        ],
        "title": "硤石道中",
        "id": "ec5f9a30-e9cb-495b-bc06-a7c0b0561f2c"
    },
    {
        "author": "韓琦",
        "paragraphs": [
            "渡澗登坡直幾重，嶺頭初日上曈曨。",
            "野花紅紫連官道，露裛清香散曉風。"
        ],
        "title": "澠池道中",
        "id": "d64c0b91-4518-4f14-a17e-acbfd4627154"
    },
    {
        "author": "韓琦",
        "paragraphs": [
            "海東推出水晶毬，碧抹晴空暝靄收。",
            "素景獨宜惟上節，清光無敵是中秋。",
            "家爲梵室黄金界，人在天宮白玉樓。",
            "當此客途衰病者，敢於詩酒擅風流。"
        ],
        "title": "戊申西洛中秋對月",
        "id": "80b00f24-43de-4b56-8e3a-a98ffbdef151"
    },
    {
        "author": "韓琦",
        "paragraphs": [
            "永日勞君倍驛馳，相期無失見相思。",
            "義均呂駕來千里，情過陽關書一巵。",
            "喜接禪醫開道眼，愧逢詩將立降旗。",
            "此行且縱漳濱卧，免弄幽并俠少兒。"
        ],
        "title": "次韻答崔公孺比部至陳橋驛來別相會",
        "id": "edead239-f082-4228-8a16-8c47ead474d4"
    },
    {
        "author": "韓琦",
        "paragraphs": [
            "客郵聊得接交親，夜席開談彼此真。",
            "薄酒不辭知易別，征車從解喜難申。",
            "請看隨分樽罍事，可是留心富貴人。",
            "早晚共成林下約，釣潭風月有竿綸。"
        ],
        "title": "又次韻答夜宴陳橋驛",
        "id": "891936b3-7b42-4a6b-b82d-22c64c4c3213"
    },
    {
        "author": "韓琦",
        "paragraphs": [
            "欲知連日柅征車，傾蓋唯憂後會賒。",
            "被顧高情非白眼，論空真理黜黄牙。",
            "還家粗喜松成徑，懷印誰驚綬引花。",
            "卧治必難逃吏責，羨君奇志托青霞。"
        ],
        "title": "又次韻答陳橋話別",
        "id": "e29efbd5-0a1b-43e8-aee2-8ff68e5773bd"
    },
    {
        "author": "韓琦",
        "paragraphs": [
            "郵館侵晨舉別觴，一時佳節遇重陽。",
            "莫悲白首分行袂，且伴黄花入醉鄉。",
            "旅雁带霜橫寒陣，香萸和露貯宮囊。",
            "諸君送我無多念，病質將休晝錦堂。"
        ],
        "title": "重九與諸親會別橋驛",
        "id": "651219c3-6c0c-4b25-9c3d-3541464f083b"
    },
    {
        "author": "韓琦",
        "paragraphs": [
            "北去川原極目平，修途塵斂雨初晴。",
            "歲豐禾黍高低積，天曉雲霞散亂明。",
            "宵露尚漙香草木，朔風時緊撼旗旌。",
            "病襟斗覺精神健，屈指鄉邦近數程。"
        ],
        "title": "早發韋城",
        "id": "fc599116-f7a7-42a9-9f16-d79ddf72d177"
    },
    {
        "author": "韓琦",
        "paragraphs": [
            "未交符竹展先墳，肅肅秋天雨半昏。",
            "榮入松楸雖動色，感深閨闑復傷魂。",
            "山川望遠平如日，父老歡迎識舊恩。",
            "白晝錦衣人已駭，更留旄節宿郊村。"
        ],
        "title": "初拜先墳",
        "id": "5745079c-42de-43fc-9462-ad251ae99813"
    },
    {
        "author": "韓琦",
        "paragraphs": [
            "爲郡偏榮晝錦歸，再容鄉任古來稀。",
            "邸人只駭新章貴，仙表誰瞻舊鶴飛。",
            "浹境士民增慰悅，一軒風物起光輝。",
            "鑱詩又志君恩厚，鼎鑊捐身報亦微。"
        ],
        "title": "再題晝錦堂",
        "id": "ef70da40-432f-4d73-b9df-8c878ba29fb5"
    },
    {
        "author": "韓琦",
        "paragraphs": [
            "冰井梁摧幾百秋，昔移爲柱立臺頭。",
            "層基面壘盤蝸殼，倒影侵池側蜃樓。",
            "拂檻落霞凌綺席，入簷初月誤瓊鈎。",
            "芳林已合陰成茂，不見西山涌萬邱。"
        ],
        "title": "再題休逸堂",
        "id": "a34904d6-3120-4866-944d-63145e38b202"
    },
    {
        "author": "韓琦",
        "paragraphs": [
            "名園初闢至和中，思與康時眾樂同。",
            "一紀豐光雖易老，萬家春色且無窮。",
            "歸來敢衒吾鄉勝，到此須知舊鄴雄。",
            "病守縱疲猶强葺，欲隨民適醉東風。"
        ],
        "title": "再題康樂園",
        "id": "e96324ed-49b0-4fce-ada4-0bb4139441c1"
    },
    {
        "author": "韓琦",
        "paragraphs": [
            "亭壓東池復壞基，園林須喜主人歸。",
            "憩棠猶茂應存愛，植柳堪驚僅過圍。",
            "魚泳藻間諳物性，月沈波底發禪機。",
            "羣鷗只在輕舟畔，知我無心自不飛。"
        ],
        "title": "狎鷗亭",
        "id": "fef1570c-59e2-4adb-8b42-636a6b4104eb"
    },
    {
        "author": "韓琦",
        "paragraphs": [
            "雨後方池碧漲秋，觀魚亭檻俯臨流。",
            "時看隱荇駢頭戲，忽見開萍作隊游。",
            "喜擲舟前翻亂錦，靜潛波下起圓漚。",
            "吾心大欲同斯樂，肯插筠竿餌釣鈎。"
        ],
        "title": "觀魚軒",
        "id": "902f85f9-dc35-4ed7-b02a-282df5570f01"
    },
    {
        "author": "韓琦",
        "paragraphs": [
            "當日曾移碧玉竿，繚坦交植競檀欒。",
            "栽培盡力宜長盛，翦拂無人已半殘。",
            "洗出煙姿還雅澹，削開龍影起幽蟠。",
            "此君高節殊堪慕，賢者來須著意看。"
        ],
        "title": "洗竹",
        "id": "88a61476-5395-401f-8190-664c8d3dc28d"
    }
]