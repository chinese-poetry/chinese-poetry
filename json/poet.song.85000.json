[
    {
        "author": "王庭珪",
        "paragraphs": [
            "湘水東邊喚渡舟，湘天欲暮使人愁。",
            "豈期陶令來爲縣，應念龐公不入州。",
            "索我題詩今老矣，看君下筆幾時休。",
            "論文把酒誠堪樂，莫歎罇前欠杜秋。"
        ],
        "title": "楊文發自長沙相别忽來權邑惠詩次其韻",
        "id": "58cdc651-1032-41e5-b60d-31056067c843"
    },
    {
        "author": "王庭珪",
        "paragraphs": [
            "烏啼鵲噪竹生風，誰過柴門訪病翁。",
            "清論逼人來亹亹，夕陽歸馬恨匆匆。",
            "遙瞻紫極黄雲裏，却望長安醉眼中。",
            "南北車書將混一，莫嗟吾道隔西東。"
        ],
        "title": "次韻楊文黼",
        "id": "1a23950a-cf2a-477d-a081-ceeef8c28ed1"
    },
    {
        "author": "王庭珪",
        "paragraphs": [
            "妙句高文滿錦囊，坐驚蓬甕忽生光。",
            "君家人物代不乏，文彩風流想未忘。",
            "千載運中逢太史，諸王殿下識黄香。",
            "江西多士傳心印，又出宗支一派長。"
        ],
        "title": "次韻黄伯思求其祖夢升墓銘跋",
        "id": "74df79c2-b8d6-40f8-9fa5-bb6705ca6b2b"
    },
    {
        "author": "王庭珪",
        "paragraphs": [
            "無何真是本來鄉，莫遣閑愁犯肺腸。",
            "會見棟梁扶大廈，不將文字弔沈湘。",
            "揮毫未辯銀爲管，沽酒奚須玉作觴。",
            "雙竹端能作奇瑞，衡人宜護竹間堂。"
        ],
        "title": "胡邦衡北歸先寄詩二首次韻迎之  其一",
        "id": "74a462fa-36a0-4482-bd19-3dd117d9f705"
    },
    {
        "author": "王庭珪",
        "paragraphs": [
            "當年大册撼天扉，聖主今呼逐客歸。",
            "應是風雲乘此會，便令鵷鷺著行飛。",
            "久埋劍氣衝星氣，暫裂荷衣換錦衣。",
            "穩上丹墀踏龍尾，九霞光裏望晨暉。"
        ],
        "title": "胡邦衡北歸先寄詩二首次韻迎之  其二",
        "id": "cca990b0-5f9d-4099-8ed1-571c026f8432"
    },
    {
        "author": "王庭珪",
        "paragraphs": [
            "亂後交遊半不聞，天涯淪落始逢君。",
            "黔南可怪無驢養，冀北遂當空馬羣。",
            "尚使高才淹管庫，忽傳佳句吐烟雲。",
            "十年讐校金鑾殿，依舊無氈似廣文。"
        ],
        "title": "和吳思道韻寄郭德耘",
        "id": "98797f48-f58e-4713-98cf-df2df603f9c0"
    },
    {
        "author": "王庭珪",
        "paragraphs": [
            "射策楓庭最妙年，九衢爭看若登仙。",
            "乘鸞豈慕天邊貴，失馬方知塞上賢。",
            "華轂朱輪多覆轍，高門大屋尚修椽。",
            "如今相國開公道，此詩他時亦盛傳。"
        ],
        "title": "左世勣妙年登第而飄泊遐荒十年不得調蓋嘗以事忤權貴今公道方開始欲仕進索余賦詩",
        "id": "7c6577fc-2fb6-4388-a618-de879539a59d"
    },
    {
        "author": "王庭珪",
        "paragraphs": [
            "看鑄銅人能幾何，相逢重得復摩挲。",
            "江山如畫風流在，城郭空驚歲月多。",
            "豈謂今朝聞正始，更翻新律似元和。",
            "思君夜久猶竚立，月上松梢映綠蘿。"
        ],
        "title": "次韻酬周孟覺",
        "id": "c2d22cbd-1003-4517-8d80-a1e0e8d49b13"
    },
    {
        "author": "王庭珪",
        "paragraphs": [
            "試訪伯鸞強徤不，但傳烟渚有歸舟。",
            "欲聞大士一轉語，爲洗南榮十日愁。",
            "青壁萬尋人似玉，碧雲千里月垂鈎。",
            "我如堪問維摩病，獅子坐中無此流。"
        ],
        "title": "聞梁養源歸卧病未出作詩問之",
        "id": "1659f581-4399-4afc-a983-36e685b7a070"
    },
    {
        "author": "王庭珪",
        "paragraphs": [
            "西風吹我夢魂驚，送子東歸無限情。",
            "好往沅湘探奇絕，遠看衡嶽正崢嶸。",
            "黄昏渡口呼船急，後夜江頭望月明。",
            "能把愁心寄明月，雲開時到夜郎城。"
        ],
        "title": "送頔子歸廬陵",
        "id": "0a185622-ac9f-4eb3-9e03-187f33420d48"
    },
    {
        "author": "王庭珪",
        "paragraphs": [
            "漳川螺浦共家鄉，醉墨題詩尚掛牆。",
            "天末異時懷李白，風流誰復數真長。",
            "那知此日長江簿，即是昔時江夏黄。",
            "鵬背知橫幾千里，棘間何地可回翔。"
        ],
        "tags": [
            "长江"
        ],
        "title": "送黄介可",
        "id": "723a375a-150f-42b1-a4a5-1cade0d7e66b"
    },
    {
        "author": "王庭珪",
        "paragraphs": [
            "一夢驚回四十年，昇平樓下聽臚傳。",
            "共攀玉兔月中桂，認得銅駝陌上仙。",
            "忽遇旗旄行縣邑，先驅貔虎訪林泉。",
            "王孫自是經綸手，容我滄江卧釣船。"
        ],
        "title": "謝同年趙季成通判見訪",
        "id": "f75b684d-49ba-4f2f-9c9f-c7da4fad273e"
    },
    {
        "author": "王庭珪",
        "paragraphs": [
            "聞道田西劉克強，年來猶自讀書忙。",
            "生平萬卷非無用，歲晚一官聊足償。",
            "曾捲笏袍還聖主，重攜筆札試明光。",
            "漢庭射策推諸老，更看公孫獨擅場。"
        ],
        "title": "送劉克強再赴殿試",
        "id": "089e5cc2-568a-4b78-8d42-2d926c7c5e8a"
    },
    {
        "author": "王庭珪",
        "paragraphs": [
            "門外紅塵走客車，閉門風月下簷隅。",
            "南山霧雨宜藏豹，東海龍芻試秣駒。",
            "竹几蒲團消永日，銅爐紙帳夢清都。",
            "靈龜隱處無人識，似置寒冰在玉壺。"
        ],
        "title": "頤軒",
        "id": "0dda9870-56a2-4c92-9d24-5f853f6defd2"
    },
    {
        "author": "王庭珪",
        "paragraphs": [
            "天上犀枝玉蘂秋，何年桂子落巖幽。",
            "庭前忽生兩好樹，簷外突出雙青虬。",
            "九里香飄吹夢斷，十分圓影暮雲收。",
            "他時合抱重來看，不是玄都觀裏遊。"
        ],
        "title": "題青桂亭",
        "id": "ee43460e-60f9-4b85-b22c-d44bedb02185"
    },
    {
        "author": "王庭珪",
        "paragraphs": [
            "柴門忽啓玉爲關，疑是新移海上山。",
            "野寺僧居銀窟裏，廣寒宮在月明間。",
            "老農擊鼓迎豐歳，紫極吹簫近帝寰。",
            "臘後東風將解凍，已看峰頂露孱顔。"
        ],
        "title": "和劉喬卿雪詩",
        "id": "21415aa5-6471-4d7e-bebc-10e7df30372a"
    },
    {
        "author": "王庭珪",
        "paragraphs": [
            "袖手歸來避世塵，酴醿對坐惜餘春。",
            "靚粧不入市廛眼，幽韻只應邱壑人。",
            "醉喚江梅君益友，力移亭竹我比鄰。",
            "天公著意憐詩客，月色西窗一夜新。"
        ],
        "title": "中夜起坐惜春亭月照酴醿清香郁然因成四韻",
        "id": "b09fb01e-6fac-40cb-901a-d07f4face839"
    },
    {
        "author": "王庭珪",
        "paragraphs": [
            "朱簾下瞰梅花發，百尺梢頭掛玉鈎。",
            "人在半天攀玉蕊，山如方丈接瀛洲。",
            "曾留深夜乘鸞女，相對誰家却月樓。",
            "將此層軒擬東閣，正緣詩興似揚州。"
        ],
        "title": "任子嚴凌風閣",
        "id": "fe7dc715-bcee-4649-a159-ba29c2c94693"
    },
    {
        "author": "王庭珪",
        "paragraphs": [
            "欲贈初無金錯刀，待憑巧冶鑄豪曹。",
            "公家勳業麒麟上，國史聲名泰華高。",
            "已見郎君如玉樹，便爲名士讀離騷。",
            "甄逢他日驚人去，標目須經大手襃。"
        ],
        "title": "楊文發將趍行朝輒用所惠詩次韻一首贈别",
        "id": "75cbfa17-9208-44e2-9aa4-a2e6a3804083"
    },
    {
        "author": "王庭珪",
        "paragraphs": [
            "褒勳新命日邊傳，萬戶重封眷愈專。",
            "山海盡籠天下貨，江淮流出地中錢。",
            "時平麟瑞三千歳，夢恊熊祥五百年。",
            "富國自能躋壽域，寧論齊相海王篇。"
        ],
        "title": "寄聶賁遠",
        "id": "141437ab-6d24-4c33-8809-7fcf8e4a1db9"
    },
    {
        "author": "王庭珪",
        "paragraphs": [
            "義山山下三丞相，門倚山光照戶庭。",
            "盛事流傳千載後，寒空高並兩峰青。",
            "雙崖過雨好雲氣，絕壁參天列畫屏。",
            "更羡君家亭子近，細聽泉溜響泠泠。"
        ],
        "title": "張紹祖雙秀亭",
        "id": "08e75655-9a70-4a50-8dce-2c4e5c9ac268"
    },
    {
        "author": "王庭珪",
        "paragraphs": [
            "竹外溪邊沙石幽，欲招詩客賦臨流。",
            "萬竿深鎖藏書屋，百丈清潭遶橘州。",
            "千里水烟漁唱晚，一堂風月暮雲收。",
            "何當挽取六君子，占此佳名作勝遊。"
        ],
        "title": "題竹溪讀書堂",
        "id": "9ad880a8-6e5a-42f9-afcb-7c2f80bff22c"
    },
    {
        "author": "王庭珪",
        "paragraphs": [
            "碧草深林遶一區，何年開徑洗烟蕪。",
            "晨光浮動三竿日，古木陰森十萬夫。",
            "靜愛長松梢月色，絕無凡卉蔽簷隅。",
            "殘枝敗葉風吹盡，簾捲山尖好畫圖。"
        ],
        "title": "扶疏堂",
        "id": "dd31794a-c984-4817-bdd0-3db4393c7675"
    },
    {
        "author": "王庭珪",
        "paragraphs": [
            "陋巷誰過馬糞王，一經題品自芬芳。",
            "桃花流水春猶淺，茗椀薫爐話更長。",
            "千里夙期衝雨霽，十年閑事入篇章。",
            "明朝未免成離恨，莫苦吟詩作許忙。"
        ],
        "title": "和曾英發見訪惠詩二首  其一",
        "id": "e785b11f-a864-4254-9868-38e66f4e21ab"
    },
    {
        "author": "王庭珪",
        "paragraphs": [
            "宴坐壺中日月閑，相逢無復話吳山。",
            "如君豈是噲等伍，置我當容平子間。",
            "喜遇故人持節鉞，猶能跋馬問荆菅。",
            "扁舟後會重尋處，更刺灘頭轉一灣。"
        ],
        "title": "和曾英發見訪惠詩二首  其二",
        "id": "7b5bb44c-7c5f-4b73-9216-a4c83d33b944"
    },
    {
        "author": "王庭珪",
        "paragraphs": [
            "平昔高談古帝王，到今春草幾時芳。",
            "揮毫欲上三千牘，拆襪初無一寸長。",
            "亹亹逼人逢此意，匆匆下語不成章。",
            "歸來閉閣焚香坐，端爲思君聊復忙。"
        ],
        "title": "别後再和一首",
        "id": "c5c7d9b3-af2f-4b8f-b1d4-e6eb7600af7f"
    },
    {
        "author": "王庭珪",
        "paragraphs": [
            "病夫投老入城闉，到處逢人說使君。",
            "豈料騎驢衝大尹，政須扛鼎識奇文。",
            "池生春草何曾夢，楓落吳江誤所聞。",
            "更願兼收湖海士，當令冀北馬空羣。"
        ],
        "title": "謁魏彦成郎中",
        "id": "3d378d09-4f84-4427-a789-cd15e13b1010"
    },
    {
        "author": "王庭珪",
        "paragraphs": [
            "冒暑貪程作熱官，何如避暑得清安。",
            "輕陰畫出三湘境，爽氣能爲六月寒。",
            "自有薫風生屋角，不須纖手捧冰盤。",
            "闌干半倚紅塵外，卧聽江聲瀉碧湍。"
        ],
        "title": "王主簿清暑閣",
        "id": "1fa31c2e-7fb2-4e39-98dc-b941b1821e2c"
    },
    {
        "author": "王庭珪",
        "paragraphs": [
            "風月江山何處無，良辰樂事古難俱。",
            "其間景物從來美，此美天然畫不如。",
            "莫唱黄雞催曉曲，且聽青鳥勸提壺。",
            "暮雲收盡朱簾捲，四者横陳獻坐隅。"
        ],
        "title": "段廷瑞四美堂",
        "id": "a2eedbab-79df-49ea-8ca7-9a4d8004091a"
    },
    {
        "author": "王庭珪",
        "paragraphs": [
            "嘗記楓宸賜異恩，同時人物亦詵詵。",
            "從前百事不掛眼，初得微官便退身。",
            "教授才華欺蜀錦，參軍詩句似唐人。",
            "中興勳業歸公等，顧我徒爲避世民。"
        ],
        "title": "次韻周穆卿教授兼簡黄元授司戶",
        "id": "b5b25be9-324c-4af5-b2c9-e57fbd16bcf0"
    },
    {
        "author": "王庭珪",
        "paragraphs": [
            "夷甫清談萬事虛，阮宣亹亹定何如。",
            "䱥魚蝦鮓方乘獻，豆粥萍韲立可須。",
            "柱石莫傾人棟宇，纖兒撞壞好家居。",
            "揚州喪敗將誰咎，猶自空中咄咄書。"
        ],
        "title": "讀晉史偶書",
        "id": "49620415-63b2-45aa-a9d2-d73339984a42"
    },
    {
        "author": "王庭珪",
        "paragraphs": [
            "扣門衲子誦詩聲，雙脚行纒拄杖輕。",
            "何處參同得消息，便能作句吐新清。",
            "高僧著意遊湖海，逐客從誰匿姓名。",
            "試聽窟中獅子吼，未應斷盡野牛鳴。"
        ],
        "title": "次韻贈隨上人",
        "id": "e0aae319-b7ff-4341-a96e-db4d90bd40dd"
    },
    {
        "author": "王庭珪",
        "paragraphs": [
            "何人解薦相如賦，狗盜雞鳴豈此流。",
            "壯志未登龍虎榜，薦書重入帝王州。",
            "烟生漁浦雁初下，月滿江樓霧已收。",
            "早晚書來聞好語，沙頭春晚望歸舟。"
        ],
        "title": "送李仲文赴省試",
        "id": "e34f77ca-c20b-4dec-b169-1a6b167bad92"
    },
    {
        "author": "王庭珪",
        "paragraphs": [
            "夜向天邊識使星，使星光近少微明。",
            "朱輪疑自丹霄落，陋巷忽聞驄馬鳴。",
            "臺下霜威驚草木，山間旌旆爍簷楹。",
            "慚無櫑具衣冠偉，久服西都暴勝名。"
        ],
        "title": "謝梁亷濟運使見訪",
        "id": "22d9fb07-e694-40e2-ab21-35c8f15f6f84"
    },
    {
        "author": "王庭珪",
        "paragraphs": [
            "幾年南畝把鋤犂，尺一呼來上玉墀。",
            "未有涓塵答明主，只思耕釣樂清時。",
            "着鞭不慣朝騎馬，擊鉢猶能夜讀詩。",
            "回想都城春色裏，看公談笑定邊陲。"
        ],
        "title": "離行在别胡舍人",
        "id": "5b370e12-8019-4fcc-83b4-366e05f6133c"
    },
    {
        "author": "王庭珪",
        "paragraphs": [
            "皇天何時生此漢，六十年前歳遇庚。",
            "不使聲名驚四海，未教文陣掃千兵。",
            "如今只作癡頑老，晚節猶干造化情。",
            "每辱雕章勤剪拂，勝驅斗酒下愁城。"
        ],
        "title": "生日周公予惠詩次韻",
        "id": "9cad8433-1008-4ae1-b390-9f372728f7df"
    },
    {
        "author": "王庭珪",
        "paragraphs": [
            "至深無象本強名，不可言傳著耳聽。",
            "克己獨稱回好學，問詩唯有鯉趨庭。",
            "會須絕倒聞談道，更看鼎來能說經。",
            "欲造淵源應此得，百川終使貫滄溟。"
        ],
        "title": "資深堂",
        "id": "daf2f049-528c-4492-9f27-12c8a820ae46"
    },
    {
        "author": "王庭珪",
        "paragraphs": [
            "畫簷雪壁眺前溪，溪外羣峰碧四圍。",
            "日上林梢增秀色，珠生潭底護長堤。",
            "落霞孤鶩真奇境，捉筆題詩無此詞。",
            "擬就江山覓佳句，更須春草夢回時。"
        ],
        "title": "清暉亭",
        "id": "6f74c675-b7f5-4633-9088-5d724b7cd415"
    },
    {
        "author": "王庭珪",
        "paragraphs": [
            "方丈盈前送八珍，山人不是此中人。",
            "試尋僧鉢齋廚近，更喜園官菜把新。",
            "秋滿城頭看落葉，風吹酒面已生鱗。",
            "何時共過溪邊寺，雪夜扁舟發興頻。"
        ],
        "title": "次韻歐陽廣明以詩送鉢盂",
        "id": "da1d2ed0-bba5-47c2-a3a0-4bae06f5ff07"
    },
    {
        "author": "王庭珪",
        "paragraphs": [
            "半盂香飯敵猩脣，羮芋菹鹽度幾春。",
            "坐倚蒲團聽粥鼓，曉擎花雨供天人。",
            "庾郎三韭徒多品，顔巷一瓢真絕倫。",
            "邑犬狺狺尚羣吠，隔籬安得近吾身。"
        ],
        "title": "次韻歐陽廣明",
        "id": "d055521c-7a36-46fd-b9b3-038df5d51b1b"
    },
    {
        "author": "王庭珪",
        "paragraphs": [
            "看鑄銅人五百年，摩挲已是落因緣。",
            "洛州司馬老方遇，梁苑詞人晚見延。",
            "稚子詩書聊可喜，荒村草木亦堪憐。",
            "龐公要說無生話，兒女團欒在眼前。"
        ],
        "title": "次韻劉唐卿",
        "id": "3c2388ab-230e-42bb-abaf-b1af446eff12"
    },
    {
        "author": "王庭珪",
        "paragraphs": [
            "天涯流落與誰同，雅什重聞正始風。",
            "文陣向來無敵手，詩壇今孰敢論功。",
            "郢中遺唱人難和，冀北成羣馬遂空。",
            "接屋同鄰江上寺，過從猶幸不匆匆。"
        ],
        "title": "雪中訪胡次魚因覽新詩次其韻",
        "id": "5df4eb71-5968-4cf2-be9a-a0b86eb55f99"
    },
    {
        "author": "王庭珪",
        "paragraphs": [
            "耳厭鉦鼙處處喧，此時猶得卧邱園。",
            "負材磥砢幾無用，舊業荒凉半不存。",
            "嗟古英雄多朽骨，覽君詞翰可招魂。",
            "濟川政要艅艎急，樗散何因被選掄。"
        ],
        "title": "和王彦謨縣尉二首  其一",
        "id": "aba69e6f-ba48-4e95-ac99-fc26c061294b"
    },
    {
        "author": "王庭珪",
        "paragraphs": [
            "虎豹相傳王氏門，風流千載識遺昆。",
            "吟詩作賦取高第，插羽鳴弓待報恩。",
            "寇賊漸平妖破膽，烟塵猶起客銷魂。",
            "山城詩酒方爲樂，豈料西歸席未温。"
        ],
        "title": "和王彦謨縣尉二首  其二",
        "id": "d7c61713-1ea1-4278-99bd-bf14b138975f"
    },
    {
        "author": "王庭珪",
        "paragraphs": [
            "武陵節鉞控湘西，通守仍兼把一麾。",
            "玉帳靜談千里月，銅符遙鎮五溪夷。",
            "漂流欲識荆州面，饑渇正如桑下兒。",
            "仰止門牆訴羈旅，窮愁那復有佳詞。"
        ],
        "title": "次韻常德府葛倅見寄",
        "id": "d3058ff6-9a05-49cb-9d56-1595ed61d967"
    },
    {
        "author": "王庭珪",
        "paragraphs": [
            "書成欲奏未央宮，起廢鍼盲略異同。",
            "已就外車傳服氏，應曾綵筆夢文通。",
            "且觀落紙驚回鳯，莫歎摩天欠阿鴻。",
            "宿學暮年方發策，菑川重看一衰翁。"
        ],
        "title": "和王彦休",
        "id": "8804da44-0d89-4565-ab52-f0082509f7aa"
    },
    {
        "author": "王庭珪",
        "paragraphs": [
            "開元貞觀承平後，羣盜縱横似撒沙。",
            "可惜君王自神武，不知盧杞是姦邪。",
            "瓜分叛將根仍蔓，鼎付哥奴禍已芽。",
            "不有汾陽功第一，孰能談笑定中華。"
        ],
        "title": "夜讀唐鑑有作",
        "id": "98a06912-cb61-4549-b1cd-68c7eb3cdf67"
    },
    {
        "author": "王庭珪",
        "paragraphs": [
            "逐客思歸正倦聞，三更枝上月微昏。",
            "一聲夢斷湘山曲，千古空餘馬足痕。",
            "東郭雖無揚子宅，西枝應有少陵村。",
            "不須宋玉憐憔悴，招得騷人幾許魂。"
        ],
        "title": "次韻蔡德億年聞子規",
        "id": "70b87ce7-944c-46f8-8f00-fd9e18dea28a"
    },
    {
        "author": "王庭珪",
        "paragraphs": [
            "憶昔烏蠻絕塞亭，巴娘歌罷月三更。",
            "重尋湘水江邊路，又見蕭灘榜上名。",
            "此去飛騰對天陛，不應顦顇困書生。",
            "將軍三戰成功後，未數焚舟老孟明。"
        ],
        "title": "贈胡紹立",
        "id": "41607429-c1f6-44ca-a1ce-5fe4c3ce8d12"
    },
    {
        "author": "王庭珪",
        "paragraphs": [
            "逐客歸來訪里閭，後生文彩益增奇。",
            "低頭見子如東野，滿耳聞人說項斯。",
            "果有高名動場屋，行觀大策對丹墀。",
            "親闈日望泥金信，報我仍須寄好詩。"
        ],
        "title": "送項直卿赴省",
        "id": "bc46f446-8d59-4f55-ba1b-7b9afd1880c2"
    },
    {
        "author": "王庭珪",
        "paragraphs": [
            "新詞藹藹吐春雲，清似金爐百和焚。",
            "白雪固宜招吠犬，真雷豈比聚飛蚊。",
            "陶潛賦就歸何處，李白詩成思不羣。",
            "君是廣寒修月手，顧予安敢強施斤。"
        ],
        "title": "劉大虛作十花詞相示復以詩來有求揮斤之句兼簡中問僕無恙吠犬不爲災次韻一首奉酬",
        "id": "e3e0fe46-5cd6-4fb9-ade2-5ec5ec17522f"
    },
    {
        "author": "王庭珪",
        "paragraphs": [
            "雷雨何年下九天，公爲舟楫濟長川。",
            "涸鱗亦逐龍蛇動，異氣先衝牛斗邊。",
            "總謂相君扶帝力，忽傳飛詔落巖前。",
            "但隨一氣洪鈞轉，造物豈知然不然。"
        ],
        "title": "次韻董體仁參政",
        "id": "3202a810-6224-4da0-b812-a09e3bcfb4b0"
    },
    {
        "author": "王庭珪",
        "paragraphs": [
            "欲醫詩病了無方，悵望黄州舊雪堂。",
            "歳月易奔梭一擲，文章徒費紙千張。",
            "相如賦麗終遲思，李廣兵微未得當。",
            "句律年來亦如此，收功何以得鷹揚。"
        ],
        "title": "次韻李昌齡以詩督景賢堂詩",
        "id": "de16c777-9b37-4047-9a4e-63da550948d0"
    },
    {
        "author": "王庭珪",
        "paragraphs": [
            "當塗人物盡豪英，平日相逢眼自青。",
            "傾蓋欲交天下士，披雲如仰斗間星。",
            "向來道義多耆舊，尚有風流繼典刑。",
            "更待里門容駟馬，不應空頂佛名經。"
        ],
        "title": "宋英臣景賢堂",
        "id": "3793d371-37e0-4e6e-86c0-27f85d5bdd0b"
    },
    {
        "author": "王庭珪",
        "paragraphs": [
            "收科天陛幾年餘，猶似揚雄寂寞居。",
            "霄漢又生新羽翼，侯門應許曳長裾。",
            "暫遊嶺海非凡客，却上蓬瀛行秘書。",
            "何日扁舟下螺浦，會看丹詔有新除。"
        ],
        "title": "劉君鼎主簿登第累年家貧猶待闕欲遊章貢謁梁提刑作詩送之",
        "id": "ff4a2546-e65b-4044-bff0-d5cceb90ff21"
    },
    {
        "author": "王庭珪",
        "paragraphs": [
            "弟兄連榜俱高薦，正遇龍飛急詔求。",
            "蘭省深嚴清禁近，丹梯曾上廣寒遊。",
            "豈惟一舉兩黄鵠，便好同修五鳳樓。",
            "草綠江南舊行路，春風歸馬控雙虬。"
        ],
        "title": "送劉簡之兄弟赴省",
        "id": "95502536-cf8e-4799-8637-88738affe10b"
    },
    {
        "author": "王庭珪",
        "paragraphs": [
            "夜郎逐客遇生還，秘閣老翁來扣關。",
            "坐聽犀揮妙言語，慚非櫑具偉衣冠。",
            "高名業已照六合，賤子窮當隱半山。",
            "陸納家風元冷澹，口將茶果薦杯盤。"
        ],
        "title": "謝向提刑見訪  其一",
        "id": "2839880d-dbed-4c24-9e95-5b0b0df6b3b8"
    },
    {
        "author": "王庭珪",
        "paragraphs": [
            "渡湘千里憶分攜，因誦癡兒不了詩。",
            "送我出門還作惡，今朝會面豈前期。",
            "樂天獨往青山日，裴相閑居綠野時。",
            "從此功名恐相逼，伊山安得久棲遲。"
        ],
        "title": "謝向提刑見訪  其二",
        "id": "9b5d6545-42ee-4baf-9a7a-e7f5a54ee220"
    },
    {
        "author": "王庭珪",
        "paragraphs": [
            "一騎追鋒下九重，手持丹詔紫泥封。",
            "君王夜半應前席，郡國名高莫說功。",
            "民吏不須留召父，朝廷久已知弱翁。",
            "還如漢室中興相，治行于今有祖風。"
        ],
        "title": "送魏彦成赴召",
        "id": "42d6fbe2-c24e-44fd-a838-206f2bb3db69"
    },
    {
        "author": "王庭珪",
        "paragraphs": [
            "城上啼烏曉欲狂，樓前爭看捷旗黄。",
            "略驅部曲千餘騎，不折將軍半段槍。",
            "樂土異時爲賊窟，太平今日有官方。",
            "弱翁治行今如此，何待天邊下鳳凰。"
        ],
        "title": "魏彦成座上忽見擒至吉水賊奉呈彦成",
        "id": "c4c894aa-a3a1-4155-9258-20fe4671d45d"
    },
    {
        "author": "王庭珪",
        "paragraphs": [
            "俯窺溪影忽横斜，仰看寒梅已放花。",
            "未覺東風吹水面，早驚春色到天涯。",
            "年時肌骨瘦如許，日暮烟雲薄不遮。",
            "折得一枝歸靜院，夜深玉頰照窗紗。"
        ],
        "title": "西園探梅三首  其一",
        "id": "bcf79fb7-612e-4a27-833d-a11c4a792478"
    },
    {
        "author": "王庭珪",
        "paragraphs": [
            "東閣官梅未有詩，竹林斜出兩三枝。",
            "臨風玉面如相識，殘雪江頭想更奇。",
            "立盡小橋溪上影，誰將清調笛中吹。",
            "犯寒傾倒先春色，萬木寒凝凍不知。"
        ],
        "title": "西園探梅三首  其二",
        "id": "79329fa1-2740-4c98-8e70-4c89e311ae95"
    },
    {
        "author": "王庭珪",
        "paragraphs": [
            "一株斜壓半簷茅，索笑誰堪著句嘲。",
            "風度暗香浮遠水，枝回嫩綠到新梢。",
            "冰生處子精神外，玉立天涯雪月交。",
            "吟處不須歌酒涴，柴門誰許野僧敲。"
        ],
        "title": "西園探梅三首  其三",
        "id": "d66ccc8e-ce36-4234-b1f4-2a589eaece58"
    },
    {
        "author": "王庭珪",
        "paragraphs": [
            "道邊垂柳綠陰陰，馬上攜書閱古今。",
            "陋巷豈無人載酒，他鄉誰是子知音。",
            "鯤鵬未化風雲外，江海相思歳月深。",
            "遠寄雕章覓新句，窮愁唯有苦寒吟。"
        ],
        "title": "次韻劉景明寄詩求近作",
        "id": "441f5d10-bbf6-4965-b220-44094535f4b2"
    },
    {
        "author": "王庭珪",
        "paragraphs": [
            "九十龐眉老舅翁，暫時見汝又西東。",
            "舉頭共看天邊月，刮目知非吳下蒙。",
            "學至超然應自解，詩唯窮者乃能工。",
            "太阿鍛盡山中鐵，始得光芒倚碧穹。"
        ],
        "title": "外孫劉子野遊學南安纔歸數日又告行匆匆贈以一詩爲别且以勉之",
        "id": "7beb2a7f-ad24-4aaa-a917-1de03565f411"
    },
    {
        "author": "王庭珪",
        "paragraphs": [
            "兩驥騰風上九垓，瑤林瓊樹絕纖埃。",
            "行觀海運幾千里，坐待春驚二月雷。",
            "霹靂一聲天外響，婆娑雙桂月中開。",
            "老翁日望長安信，報喜泥金早寄回。"
        ],
        "title": "送劉天遊益明赴省",
        "id": "73cd947e-d4c3-4a2f-a3df-7fb89a3fc42d"
    },
    {
        "author": "王庭珪",
        "paragraphs": [
            "泮水橋邊不記年，後來誰復敢爭先。",
            "襄陽耆舊今無在，江左風流寂不傳。",
            "窮巷閉門佳客至，新詩照壁夜光懸。",
            "未應晚節嗟流滯，三子青袍慰眼前。"
        ],
        "title": "次韻曾英發",
        "id": "345893b4-70a6-4b33-8231-22e293a78869"
    },
    {
        "author": "王庭珪",
        "paragraphs": [
            "聞君跋馬禾川道，攀𩍐遺民識轡環。",
            "滿野悲風蟠蔓草，數聲漁笛下汀灣。",
            "雲藏甘露峰頭寺，路接青湘雨後山。",
            "觸思便能成百韻，偶題僧壁不須刪。"
        ],
        "title": "酬梁宰惠遊永新百韻詩",
        "id": "a5fb4423-6ec0-4a79-b1ac-167f9553568c"
    },
    {
        "author": "王庭珪",
        "paragraphs": [
            "窮巷俄留長者韁，清風入戶竹生光。",
            "不嫌茅屋絕低小，來坐松陰移晚凉。",
            "南國諸侯老賓客，西湖六一舊家鄉。",
            "錦囊賸拾詩千首，他日還思潁水傍。"
        ],
        "tags": [
            "西湖"
        ],
        "title": "謝郭運幹見訪",
        "id": "f625aded-8b2a-4462-aea7-7b6c0efd5179"
    },
    {
        "author": "王庭珪",
        "paragraphs": [
            "天馬從來不受韁，騰雲注目電爭光。",
            "心如銀漢纖塵靜，氣逼金盤曉露凉。",
            "妙語織成文繡段，扁舟刺入水雲鄉。",
            "朝天便若登仙去，騶馭何人得侍傍。"
        ],
        "title": "再次韻送別",
        "id": "c94ffe20-3cfc-42ba-b0f7-6b5c98359d82"
    },
    {
        "author": "王庭珪",
        "paragraphs": [
            "萬木寒癡凍不蘇，六花爭巧出枯株。",
            "天將平地開銀闕，人似清冰在玉壺。",
            "未見囓氈持漢節，徒聞穿履待公車。",
            "月邊恐有瑤臺路，擬欲凌空謁帝居。"
        ],
        "title": "次韻劉子方喜雪",
        "id": "7d420053-0959-43b4-ad7f-679b511ef812"
    },
    {
        "author": "王庭珪",
        "paragraphs": [
            "桃李無言對斜日，可堪回首一凄然。",
            "子雲投閣知何在，太白騎鯨已上天。",
            "春蚓秋蛇留敗壁，金鈎玉带鎖寒烟。",
            "人行古木横塘路，門掩長江上水船。"
        ],
        "tags": [
            "长江"
        ],
        "title": "懷故人留題",
        "id": "437cbc68-e7f1-4025-a258-296ea4b14e95"
    },
    {
        "author": "王庭珪",
        "paragraphs": [
            "怒髮衝冠忘指瑕，要能全璧始還家。",
            "閉門且任蓬蒿長，落筆當令綺繡華。",
            "麗句美如青玉案，明珠深貯絳囊紗。",
            "愛君年少已如許，他日相逢未可涯。"
        ],
        "title": "次韻王秀才",
        "id": "bccedd0f-6ad1-4d2e-a2c1-58d76223434f"
    },
    {
        "author": "王庭珪",
        "paragraphs": [
            "遶亭春水縠紋生，拍岸風微鏡面平。",
            "日破浪花摇柱礎，影浮山翠落簷楹。",
            "魚跳蓮葉東西動，月湧金盆表裏明。",
            "夜久光凝收綠净，冷涵星漢逼人清。"
        ],
        "title": "波光亭",
        "id": "60a229e2-f889-4873-8298-c83acd6a31aa"
    },
    {
        "author": "王庭珪",
        "paragraphs": [
            "百花狼藉點青苔，始見酴醿爛漫開。",
            "虢國朝天嫌粉污，唐昌夜月恐仙來。",
            "寒梅勝韻聊堪友，穠李凡姿詎敢陪。",
            "便欲乘風凌倒影，醉尋香徑上瑤臺。"
        ],
        "title": "酴醿",
        "id": "d4f9b3ee-1f15-4bd0-a027-8daddee67b23"
    },
    {
        "author": "王庭珪",
        "paragraphs": [
            "欲救斯民病久尫，想君家譜有奇方。",
            "但須去惡猶去草，要使牧人如牧羊。",
            "正值彫殘經寇亂，還思激烈詠時康。",
            "當年手種閑桃李，今日成陰總類棠。"
        ],
        "title": "和黄元授送趙敦本赴萬安宰",
        "id": "b563d95c-afbb-4171-b0fb-dbdabe98e38f"
    },
    {
        "author": "王庭珪",
        "paragraphs": [
            "旱魃凌空氣愈炎，斷無微雨應時霑。",
            "正憂龍卧深蟠水，安得江聲碎瀉簷。",
            "禾黍似堪供野火，婦姑猶擬共腰鐮。",
            "此時政要調元手，誰作商霖慰具瞻。"
        ],
        "title": "和元授閔旱",
        "id": "6a2556f1-f720-46bc-ac51-56bd67f6af11"
    },
    {
        "author": "王庭珪",
        "paragraphs": [
            "平昔無才可致君，此生何處欲超羣。",
            "今逢四海干戈動，猶得山間卧白雲。"
        ],
        "title": "建炎己酉十二月五日避亂鴿湖山十絕句  其一",
        "id": "c83d0490-9849-4bb7-88d9-e3ab272363e2"
    },
    {
        "author": "王庭珪",
        "paragraphs": [
            "偶攜琴劍入山來，驚覺高僧定裏回。",
            "扶下繩牀始開眼，嗔人馬跡涴蒼苔。"
        ],
        "title": "建炎己酉十二月五日避亂鴿湖山十絕句  其二",
        "id": "0a1ad963-c69a-4953-898e-b32cfd72c200"
    },
    {
        "author": "王庭珪",
        "paragraphs": [
            "幡竿插入千巖底，鳥語飛來絕壁間。",
            "洞口行人迷處所，不知鐘梵鎖孱顔。"
        ],
        "title": "建炎己酉十二月五日避亂鴿湖山十絕句  其三",
        "id": "344e06b9-8680-44f2-b28a-b1de8ddc3d0e"
    },
    {
        "author": "王庭珪",
        "paragraphs": [
            "山腰危殿倚青葱，知是雲峰第幾重。",
            "恐有書生來問道，爲憑輕打飯前鐘。"
        ],
        "title": "建炎己酉十二月五日避亂鴿湖山十絕句  其四",
        "id": "2f37165e-fbcd-4dce-8ba0-16d046001a38"
    },
    {
        "author": "王庭珪",
        "paragraphs": [
            "奇峰削出青蓮蕚，遠溜縈回碧玉環。",
            "氣接混茫藏句法，不知誰與破天慳。"
        ],
        "title": "建炎己酉十二月五日避亂鴿湖山十絕句  其五",
        "id": "0a3604d7-c1b9-471e-9a59-643e0cc50986"
    },
    {
        "author": "王庭珪",
        "paragraphs": [
            "洞裏花開透碧霄，溪横三繞赤欄橋。",
            "他年橋斷人迷路，咫尺山源萬里遙。"
        ],
        "title": "建炎己酉十二月五日避亂鴿湖山十絕句  其六",
        "id": "8b70b3e2-55d0-47f5-9d97-96629294c702"
    },
    {
        "author": "王庭珪",
        "paragraphs": [
            "昔人騎鶴嶺頭歸，應有仙居在翠微。",
            "絕壁蒼藤無處問，時聞清唳掲雲飛。"
        ],
        "title": "建炎己酉十二月五日避亂鴿湖山十絕句  其七",
        "id": "370e295c-edb3-4077-98a7-86826834e71a"
    },
    {
        "author": "王庭珪",
        "paragraphs": [
            "破臘山桃已盛開，飛花無數點青苔。",
            "莫教流出前溪去，引得魚舟入洞來。"
        ],
        "title": "建炎己酉十二月五日避亂鴿湖山十絕句  其八",
        "id": "cc774fc2-1fee-49ce-a47b-6eb0d0df776a"
    },
    {
        "author": "王庭珪",
        "paragraphs": [
            "巖下逢人說亂離，十年眼底厭旌旗。",
            "邊塵復暗江南路，堪羡山僧總不知。"
        ],
        "title": "建炎己酉十二月五日避亂鴿湖山十絕句  其九",
        "id": "8d9474f7-f38f-4941-ac90-6420c3976646"
    },
    {
        "author": "王庭珪",
        "paragraphs": [
            "偉岸稜稜似立朝，巍峨冠劍想風標。",
            "可憐有貌無肝膽，何用昂然近紫霄。"
        ],
        "title": "建炎己酉十二月五日避亂鴿湖山十絕句  其一○",
        "id": "abc21b75-96fe-4412-bcd0-fe2c4acf6fab"
    },
    {
        "author": "王庭珪",
        "paragraphs": [
            "山中自有陶宏景，窗外誰呼祁孔賓。",
            "不敢移文約周子，升沈共作太平人。"
        ],
        "title": "次韻贈周師禹二首  其一",
        "id": "2a06b5c7-089e-4cca-8b21-36346a54ebf6"
    },
    {
        "author": "王庭珪",
        "paragraphs": [
            "晝卧柴門打不開，相逢未識濟川才。",
            "那知此夜聞猿處，忽有新詩隨雁來。"
        ],
        "title": "次韻贈周師禹二首  其二",
        "id": "68ae742e-833e-4fa1-8877-c6f8b0672338"
    },
    {
        "author": "王庭珪",
        "paragraphs": [
            "窮居未有四立壁，負郭兼無二頃田。",
            "擬斸雲根結茅屋，不知誰贈買山錢。"
        ],
        "title": "贈李子安",
        "id": "fe2d65b9-8559-41f8-9a91-1b7315757a19"
    },
    {
        "author": "王庭珪",
        "paragraphs": [
            "臘盡梅花落不停，笛聲孤起不堪聽。",
            "且留溪影弄清淺，更看殘英動曉星。"
        ],
        "title": "次韻高秀才",
        "id": "28af957e-994e-457d-81bb-079f94e2ad73"
    },
    {
        "author": "王庭珪",
        "paragraphs": [
            "菴在深村翠嶺坳，狂風捲盡屋頭茅。",
            "斷椽破壁何時理，卧看松陰月轉梢。"
        ],
        "title": "贈松菴僧",
        "id": "2086afd7-8aaa-4d51-b6d3-a07ca95f37b4"
    },
    {
        "author": "王庭珪",
        "paragraphs": [
            "晉國衣冠掃地空，漁歌長在水雲中。",
            "倚欄欲問興亡事，木末琉璃墜曉風。"
        ],
        "title": "和鄭元清同遊殷仲堪讀書臺二首  其一",
        "id": "ba17ff4f-1168-4ab6-a1c9-6b0f0709a5d8"
    },
    {
        "author": "王庭珪",
        "paragraphs": [
            "池上高臺倚碧空，郡樓相對出烟中。",
            "讀書太守今何在，寂寞無人繼此風。"
        ],
        "title": "和鄭元清同遊殷仲堪讀書臺二首  其二",
        "id": "33aeacd4-c20b-41d6-86be-8320588438f5"
    },
    {
        "author": "王庭珪",
        "paragraphs": [
            "丹經汗損幾車牛，奥意難從紙上搜。",
            "相見纒腰無十萬，待看騎鶴上揚州。"
        ],
        "title": "梁道人借示丹經數册閱未遍輒告行歸其書贈之以詩二首  其一",
        "id": "878ac71d-ea03-44fe-ac4c-920de9368fba"
    },
    {
        "author": "王庭珪",
        "paragraphs": [
            "夜半滄溟看日頭，忽聞風雨下層樓。",
            "却尋雙徑朝金闕，又跨蒼龍海上遊。"
        ],
        "title": "梁道人借示丹經數册閱未遍輒告行歸其書贈之以詩二首  其二",
        "id": "060039ed-976a-4eb6-9142-3bdce6a9cadf"
    },
    {
        "author": "王庭珪",
        "paragraphs": [
            "踏梯割得紫雲歸，琢就雙輪半尺圍。",
            "晴日午窗新睡起，掌中輕轉雪花飛。"
        ],
        "title": "謝彭仲寛惠小茶磨并仙茅二首  其一",
        "id": "47441b71-e36a-419b-b8e5-1eaaa121e1c0"
    },
    {
        "author": "王庭珪",
        "paragraphs": [
            "夢具白雞猶不死，胸吞赤鳳得長生。",
            "向來未識仙茅草，誤向松根採茯苓。"
        ],
        "title": "謝彭仲寛惠小茶磨并仙茅二首  其二",
        "id": "1fdbfd4a-7fe6-46d4-8735-3fa228a16a02"
    },
    {
        "author": "王庭珪",
        "paragraphs": [
            "公榮自可不與飲，子美何時得細論。",
            "正遇題輿陳仲舉，豈容無禮灌將軍。"
        ],
        "title": "次韻魏伯元",
        "id": "590bcaac-567f-4f4f-9b2c-a1718efbadc6"
    },
    {
        "author": "王庭珪",
        "paragraphs": [
            "揚州廟下子規啼，曾看花開萬玉妃。",
            "二十四橋明月夜，春風十里捲簾時。"
        ],
        "title": "侯大淵惠花",
        "id": "2b32e1ce-f02b-4b66-bdd1-c6cf8b4611f1"
    },
    {
        "author": "王庭珪",
        "paragraphs": [
            "池底星光箇箇添，半鈎斜月吐纖纖。",
            "數聲寒笛西風下，人在朱樓捲暮簾。"
        ],
        "title": "和讀書臺入夜即事二首  其一",
        "id": "0f8b831d-d7eb-44dd-9179-513a0300067e"
    },
    {
        "author": "王庭珪",
        "paragraphs": [
            "雲捲寒蟾玉暈添，嫦娥遙想鬢毛纖。",
            "此時清境非人世，要望烟霄不下簾。"
        ],
        "title": "和讀書臺入夜即事二首  其二",
        "id": "690e475f-8c0c-41d6-9f8d-e1a397ae8725"
    },
    {
        "author": "王庭珪",
        "paragraphs": [
            "青版橋邊秋月明，江風不動縠紋平。",
            "沙頭野鶴摩天起，飛入紫霄雲外鳴。"
        ],
        "title": "次韻盧贊元蒙田寺橋亭夜月",
        "id": "bda5abf8-681f-4efe-a1f6-e8d68c20beab"
    },
    {
        "author": "王庭珪",
        "paragraphs": [
            "昨夜送人爲太守，今朝不記是何年。",
            "歸來一粟菴中坐，水在瓶中月在天。"
        ],
        "title": "次韻劉美中贈段居士",
        "id": "e31f66ca-80a6-4182-a3cf-de7c716d097d"
    },
    {
        "author": "王庭珪",
        "paragraphs": [
            "探驪猶記湘西寺，愛我詩如左禪軍。",
            "慈也果能拈此句，定知詞筆带烟雲。"
        ],
        "title": "次韻贈慈書記  其一",
        "id": "43bb5f79-f043-4b0c-9951-097439a65ae0"
    },
    {
        "author": "王庭珪",
        "paragraphs": [
            "寂音尊者斷聲聞，猶似銜枚未戰軍。",
            "横出一枝來大仰，如今不賦暮天雲。"
        ],
        "title": "次韻贈慈書記  其二",
        "id": "28fbca12-7732-492f-b78d-de1b446b409b"
    },
    {
        "author": "王庭珪",
        "paragraphs": [
            "老洪作語驚一世，筆力可敵千人軍。",
            "足下馬駒今復出，縱横踏破嶺頭雲。"
        ],
        "title": "次韻贈慈書記  其三",
        "id": "0ff18028-1f90-4efa-a52c-a2ebd840eefc"
    },
    {
        "author": "王庭珪",
        "paragraphs": [
            "沈謝曹劉擬絕倫，唯公詞翰可招魂。",
            "新詩不拾前人語，文彩風流自一門。"
        ],
        "title": "次韻向文剛三絕  其一",
        "id": "a1194ac6-064e-478a-a1fd-8d732dc90d3d"
    },
    {
        "author": "王庭珪",
        "paragraphs": [
            "吏案堆塵番故紙，茶甌浮雪動吟魂。",
            "長官政擁黄紬被，卧聽排衙晝掩門。"
        ],
        "title": "次韻向文剛三絕  其二",
        "id": "cd9add1d-aae8-41ca-9dc8-b4d85fa87878"
    },
    {
        "author": "王庭珪",
        "paragraphs": [
            "詩仙句法可換骨，豈但能蘇九死魂。",
            "要自胸中出機杼，不須剽掠傍人門。"
        ],
        "title": "次韻向文剛三絕  其三",
        "id": "409ed9f1-3e86-43b2-9d80-2b8862b8fd76"
    },
    {
        "author": "王庭珪",
        "paragraphs": [
            "卜築江村翠嶺坳，喜君書室近衡茅。",
            "牙籖插架幾千冊，準擬從頭借一抄。"
        ],
        "title": "兵火之後家藏墳籍蕩然寄居江村欲借書諸公先寄此詩  其一",
        "id": "22943d47-139d-48b9-b544-ff7319b1f8e8"
    },
    {
        "author": "王庭珪",
        "paragraphs": [
            "聞道藏書埒石渠，仍能一讀五行俱。",
            "不妨借我遮愁眼，勝著閑窗飽蠧魚。"
        ],
        "title": "兵火之後家藏墳籍蕩然寄居江村欲借書諸公先寄此詩  其二",
        "id": "e13f4dc7-5856-46ae-a710-8f0431927b87"
    },
    {
        "author": "王庭珪",
        "paragraphs": [
            "滿徑蓬蒿貧不病，一區寂寞奈愁何。",
            "杜門芳草長楊賦，可是無人載酒過。"
        ],
        "title": "甌陽廣明病中覓酒",
        "id": "e46a942a-9673-47a1-bb8d-7cb1c2b2f541"
    },
    {
        "author": "王庭珪",
        "paragraphs": [
            "小菴深隱紅塵外，雲在茅簷四角邊。",
            "月落烏啼天欲曉，驚回何處夢遊仙。"
        ],
        "title": "胡烈臣卧雲菴",
        "id": "59f3dfbf-996a-491f-9f24-94558c5a9b82"
    },
    {
        "author": "王庭珪",
        "paragraphs": [
            "麗句雲箋敵夜光，窮兒得寶但能藏。",
            "慚無好語酬佳惠，徒詠春洲杜若香。"
        ],
        "title": "和葛德裕寄紙覓蘭四絕句  其一",
        "id": "66da3a35-ae8e-4a7e-88ab-e21dcaacf1c7"
    },
    {
        "author": "王庭珪",
        "paragraphs": [
            "林下無人亦自芳，幽姿閑澹若深藏。",
            "與君坐上添幽客，勝爇金爐百和香。"
        ],
        "title": "和葛德裕寄紙覓蘭四絕句  其二",
        "id": "989c779a-8c2f-4c7a-82e1-8071f216c10f"
    },
    {
        "author": "王庭珪",
        "paragraphs": [
            "君家詞翰妙天下，蠆尾銀鈎世所藏。",
            "贈我雲藍豈宜辱，強吟春草拾餘香。"
        ],
        "title": "和葛德裕寄紙覓蘭四絕句  其三",
        "id": "f6d2a6bd-cfcd-4518-b160-63c73bda4f0f"
    },
    {
        "author": "王庭珪",
        "paragraphs": [
            "兩朵幽花費詠章，是中佳境若爲藏。",
            "何時同上瑤臺頂，遍翫芝田蕙圃香。"
        ],
        "title": "和葛德裕寄紙覓蘭四絕句  其四",
        "id": "9adf444b-caa5-401e-8a7f-80c27b1a00c1"
    },
    {
        "author": "王庭珪",
        "paragraphs": [
            "念經衲子亂如麻，心悟方能轉法華。",
            "待得蓮花從口發，自牛車上覓三車。"
        ],
        "title": "聽麟師誦經",
        "id": "9a20d70e-bfe1-4ce0-98ba-71a33935d9f9"
    },
    {
        "author": "王庭珪",
        "paragraphs": [
            "喚起赤龍耕玉池，鵲巢抱出鳳凰兒。",
            "且看火裏蓮花發，十二樓前雪自飛。"
        ],
        "title": "答蕭道人",
        "id": "02fdd10b-a08d-4a00-a2bc-ef1b1752203c"
    },
    {
        "author": "王庭珪",
        "paragraphs": [
            "深宮三鼓夜方分，梁祖唯知慮太原。",
            "錯料諸兒非彼敵，斬關還入萬春門。"
        ],
        "title": "讀唐遺錄六絕 梁祖紀",
        "id": "2b274e55-168f-4bfb-b95b-5a3c1180e955"
    },
    {
        "author": "王庭珪",
        "paragraphs": [
            "兩公罷相由諸吏，提印驩呼頗自誇。",
            "因謂我曹當快活，月華門外聽宣麻。"
        ],
        "title": "讀唐遺錄六絕 李愚劉朐同傳",
        "id": "dee7fff1-82d8-4cb7-94e2-1e07715daf9e"
    },
    {
        "author": "王庭珪",
        "paragraphs": [
            "萬炬千釭照一城，彩舟猶聽棹歌聲。",
            "鐵車空駕黎陽石，豈悟碑來禍已成。"
        ],
        "title": "讀唐遺錄六絕 楊師厚",
        "id": "5e815b2f-65f7-475d-ad59-bb1003f2b7ae"
    },
    {
        "author": "王庭珪",
        "paragraphs": [
            "勞役三年成巨艦，出師未戰失江陵。",
            "不知雷滿和州載，始悟齊山截海名。"
        ],
        "title": "讀唐遺錄六絕 成汭",
        "id": "ca250439-3873-42bb-9f00-ea64ab4a0ad3"
    },
    {
        "author": "王庭珪",
        "paragraphs": [
            "入閣趨班最後時，崇元御史合彈之。",
            "如何進奉二十萬，便逐臺中乞索兒。"
        ],
        "title": "讀唐遺錄六絕 安審信",
        "id": "614eef80-2e5e-483f-bc86-f58eb4b6baa6"
    },
    {
        "author": "王庭珪",
        "paragraphs": [
            "大帝四朝咸敗事，惟君賣國作功臣。",
            "平生自謂癡頑老，晚節仍爲謬語人。"
        ],
        "title": "讀唐遺錄六絕 馮道",
        "id": "c6857187-8613-4067-881f-7a0cc5c10c66"
    },
    {
        "author": "王庭珪",
        "paragraphs": [
            "斜日江頭春又歸，半天垂柳拂雲齊。",
            "流鶯向晚渾無賴，隔水飛來枝上啼。"
        ],
        "title": "次韻盧贊元江亭即事二絕句  其一",
        "id": "845e84a3-8a03-422b-a5ac-7b8f6e368c99"
    },
    {
        "author": "王庭珪",
        "paragraphs": [
            "江水磨銅鑑面寒，釣魚人在蓼花灣。",
            "雲間貪看新月上，不覺小舟流下灘。"
        ],
        "title": "次韻盧贊元江亭即事二絕句  其二",
        "id": "22adbfce-dab6-4064-8aef-4737e66ef8b5"
    },
    {
        "author": "王庭珪",
        "paragraphs": [
            "東來騎火照松蘿，野老逢迎笑語多。",
            "共指巖前一方石，將軍大劍可横磨。"
        ],
        "title": "縣尉任子嚴出示從軍陪大將吳侯遊石峒五絕句奉次元韻頌日頌平賊之功喜而有作云  其一",
        "id": "09a1c711-d23f-4cdf-b9b0-c28ce765a523"
    },
    {
        "author": "王庭珪",
        "paragraphs": [
            "石窟巉巖鬼不開，狂童乘此起氛埃。",
            "殿前兵馬何曾出，旗鼓初從天上來。"
        ],
        "title": "縣尉任子嚴出示從軍陪大將吳侯遊石峒五絕句奉次元韻頌日頌平賊之功喜而有作云  其二",
        "id": "800f2eb3-37a6-4fa0-a82c-c631a225486a"
    },
    {
        "author": "王庭珪",
        "paragraphs": [
            "錦带雕弓銀馬鞍，鳴鞭飛下白雲山。",
            "回頭却望經行處，已在青蒼杳靄間。"
        ],
        "title": "縣尉任子嚴出示從軍陪大將吳侯遊石峒五絕句奉次元韻頌日頌平賊之功喜而有作云  其三",
        "id": "1737dac6-0664-4605-84bd-ecd895d47cb8"
    },
    {
        "author": "王庭珪",
        "paragraphs": [
            "不待皇恩下九天，將軍兵已入盧川。",
            "姦人妄獻招安策，留客丹崖萬古傳。"
        ],
        "title": "縣尉任子嚴出示從軍陪大將吳侯遊石峒五絕句奉次元韻頌日頌平賊之功喜而有作云  其四",
        "id": "78b6e46c-c73c-4dd2-b2ce-35b625f3bfdc"
    },
    {
        "author": "王庭珪",
        "paragraphs": [
            "回師小度石門西，鐵馬嘶風四百蹄。",
            "不爲從軍一時樂，捫蘿攀徑豈能躋。"
        ],
        "title": "縣尉任子嚴出示從軍陪大將吳侯遊石峒五絕句奉次元韻頌日頌平賊之功喜而有作云  其五",
        "id": "554105a9-4bb2-4889-bd0d-1f00ccd09f1f"
    },
    {
        "author": "王庭珪",
        "paragraphs": [
            "高軒過我不停輪，風袂飄如出嶺雲。",
            "渭北江東無盡意，何時重得細論文。"
        ],
        "title": "贈筠州司戶施文叔二絕句  其一",
        "id": "bfcce85f-4583-4054-b72c-5180221eb527"
    },
    {
        "author": "王庭珪",
        "paragraphs": [
            "村巷盡無車馬塵，君來笑語動比鄰。",
            "兒童驚問此何客，亹亹清言來逼人。"
        ],
        "title": "贈筠州司戶施文叔二絕句  其二",
        "id": "bee81c14-dd75-4861-9a87-8bafd31acfa8"
    },
    {
        "author": "王庭珪",
        "paragraphs": [
            "將軍欲辦斬樓蘭，子欲從之路匪艱。",
            "十萬奇才并劍客，會看談笑定天山。"
        ],
        "title": "送周解元赴岳侯軍二絕句  其一",
        "id": "cd11c141-5d86-4623-bad9-43c4ed121c9d"
    },
    {
        "author": "王庭珪",
        "paragraphs": [
            "書生投筆未封侯，拔劍聊爲萬里遊。",
            "燕頷果能飛食肉，要令豹尾出兜鍪。"
        ],
        "title": "送周解元赴岳侯軍二絕句  其二",
        "id": "5ae38e0f-cebb-4e52-a0a0-086da5eeede2"
    },
    {
        "author": "王庭珪",
        "paragraphs": [
            "雪欲漫山冰未澌，梅花破雪吐寒枝。",
            "溪橋漸見黄昏月，應有横斜倒影詩。"
        ],
        "title": "雪中贈别黄秀才",
        "id": "c49055e4-3242-4615-a452-4e76e385ca8e"
    },
    {
        "author": "王庭珪",
        "paragraphs": [
            "江上丹楓半摇落，簷間青女忽横陳。",
            "可憐范叔寒如此，誰解綈袍念故人。"
        ],
        "title": "劉虞卿衣弊履穿有號寒之憂賦絕句以道其意",
        "id": "a186da3f-f33b-42c7-a972-14ab7fd919a6"
    },
    {
        "author": "王庭珪",
        "paragraphs": [
            "沈謝曹劉俱一體，風流文彩自難兼。",
            "黄香獨負無雙譽，不管紅塵壓帽簷。"
        ],
        "title": "次韻黄子餘二絕句  其一",
        "id": "74bb7728-a2c4-4255-8016-7f9c5ac00675"
    },
    {
        "author": "王庭珪",
        "paragraphs": [
            "秋風動地吹纖末，夜雨連明攪寸心。",
            "西北高樓何縹緲，信非吾土莫登臨。"
        ],
        "title": "次韻黄子餘二絕句  其二",
        "id": "c27a7e27-e337-4106-9392-7b8817ac19bd"
    },
    {
        "author": "王庭珪",
        "paragraphs": [
            "池草青青細吐芽，夢回疑到惠連家。",
            "東風未暇吹桃李，先發寒梅第一花。"
        ],
        "title": "次韻劉英臣早春見過二絕句  其一",
        "id": "525c5c36-b15a-4951-bc6b-8530acac5a55"
    },
    {
        "author": "王庭珪",
        "paragraphs": [
            "春至盤蔬有蕨芽，紙窗竹屋自成家。",
            "客來清坐不飲酒，旋破龍團潑乳花。"
        ],
        "title": "次韻劉英臣早春見過二絕句  其二",
        "id": "a196515e-a7c3-447e-9125-58c3a471a23c"
    },
    {
        "author": "王庭珪",
        "paragraphs": [
            "平步蟾宮脚失梯，當年才命巧相違。",
            "遭時何必由場屋，但著青袍騎馬歸。"
        ],
        "title": "送羅孟弼  其一",
        "id": "661bb255-9fbf-4f4f-ab2c-80a8e9c92cda"
    },
    {
        "author": "王庭珪",
        "paragraphs": [
            "君到吳山莫問禪，禪翁無法與君傳。",
            "若從妙喜覓言句，掀倒禪牀却悄然。"
        ],
        "title": "送羅孟弼  其二",
        "id": "67512ea1-d613-4141-9297-fcbae517779c"
    },
    {
        "author": "王庭珪",
        "paragraphs": [
            "初下車來首勸耕，老農爭走道邊迎。",
            "歡聲便似承平日，不待朞年政已成。"
        ],
        "title": "次韻周希稷餉耕三絕句  其一",
        "id": "a4708568-6cb1-41d5-af81-56f1c4958078"
    },
    {
        "author": "王庭珪",
        "paragraphs": [
            "夜聞催餉不成眠，遙望官壺眼欲穿。",
            "醉倒田間真快樂，念無田者益堪憐。"
        ],
        "title": "次韻周希稷餉耕三絕句  其二",
        "id": "2569b642-a451-4a83-befe-0b56f756b82c"
    },
    {
        "author": "王庭珪",
        "paragraphs": [
            "莫厭行春馬足勞，彈琴吟詠節彌高。",
            "盡驅赤子持田器，勿使潢池煩賊曹。"
        ],
        "title": "次韻周希稷餉耕三絕句  其三",
        "id": "1c8ff381-8c11-409c-9294-ca00cff7cf0a"
    },
    {
        "author": "王庭珪",
        "paragraphs": [
            "會寫峨眉玉局真，遠看前輩畫麒麟。",
            "此翁此畫不常有，宜並銀鈎絕世珍。"
        ],
        "title": "贈寫真劉琮  其一",
        "id": "d7f2106c-7172-49ff-bf57-de1c5afdd119"
    },
    {
        "author": "王庭珪",
        "paragraphs": [
            "布襪青鞋倚瘦松，我生骨相真生窮。",
            "煩君畫著漁船上，刺入盧江烟雨中。"
        ],
        "title": "贈寫真劉琮  其二",
        "id": "15d53fb4-03ec-4a8b-8813-768bb73da0e0"
    },
    {
        "author": "王庭珪",
        "paragraphs": [
            "畫作蕭然物外身，筆端如此有風神。",
            "蹇騎破帽江南岸，不是尋常行路人。"
        ],
        "title": "贈寫真劉琮  其三",
        "id": "5ea1dcfa-de87-47c7-a8a3-6166e3d4e305"
    },
    {
        "author": "王庭珪",
        "paragraphs": [
            "集雲回雁兩峰前，木馬嘶風鶴唳天。",
            "他日歸來無一事，却教誰出草鞋錢。"
        ],
        "title": "送風雅長老",
        "id": "d53fa32f-1859-4e40-929b-b63f533fa88e"
    },
    {
        "author": "王庭珪",
        "paragraphs": [
            "天下干戈未盡稀，獨騎瘦馬苦吟詩。",
            "窮山窟裏攜書劍，半夜不眠聽鼓鼙。"
        ],
        "title": "送胡紹立往高陂遊學",
        "id": "44f451b2-359e-420f-8aa5-8f7198d4bf68"
    },
    {
        "author": "王庭珪",
        "paragraphs": [
            "十里紅香襯馬蹄，更穿林樾訪僧扉。",
            "烟長草遠望不斷，忽有鐘聲出翠微。"
        ],
        "title": "遊湖頭觀桃花行數里彌望不絕有僧新開蘭若於萬花之中留三絕句書辯公房  其一",
        "id": "4d8faaf0-ab33-440a-a69c-8c2a93999d9d"
    },
    {
        "author": "王庭珪",
        "paragraphs": [
            "城內僧來城外住，寺邊花隔寺中籬。",
            "花開花落春如許，宴坐深房總不知。"
        ],
        "title": "遊湖頭觀桃花行數里彌望不絕有僧新開蘭若於萬花之中留三絕句書辯公房  其二",
        "id": "ca2a53fc-b56a-4999-86a7-a8659c08f736"
    },
    {
        "author": "王庭珪",
        "paragraphs": [
            "方丈前林萬木春，桃花面目更尖新。",
            "爲師拈出靈雲話，却恐桃花解笑人。"
        ],
        "title": "遊湖頭觀桃花行數里彌望不絕有僧新開蘭若於萬花之中留三絕句書辯公房  其三",
        "id": "7c377051-4c7b-4d9f-9f89-d9c5abbfafbe"
    },
    {
        "author": "王庭珪",
        "paragraphs": [
            "聞道瓶中無積粟，不憂甑裏有塵埃。",
            "饑時且就我索食，更恐胡奴送米來。"
        ],
        "title": "歐陽公制糧盡扣門索米戲書絕句送之",
        "id": "9124c6af-979f-45c2-89ab-f8ee12aba9ca"
    },
    {
        "author": "王庭珪",
        "paragraphs": [
            "溪面微凉生晚風，山銜落日半邊紅。",
            "臨流解賦歸來句，知是柴桑避俗翁。"
        ],
        "title": "次韻趙逢源秋日溪居十絕  其一",
        "id": "fa795999-d58c-4db8-b5cd-07e5451fcf1c"
    },
    {
        "author": "王庭珪",
        "paragraphs": [
            "門外仙槎泛急湍，應從霄漢落銀灣。",
            "歸來不記河源路，風霧凄凄月滿山。"
        ],
        "title": "次韻趙逢源秋日溪居十絕  其二",
        "id": "3aa18f3e-134a-47ed-8976-531ca9d42c92"
    },
    {
        "author": "王庭珪",
        "paragraphs": [
            "水邊樓上最宜秋，天在闌干四角頭。",
            "覓句正緣償宿債，著書元不爲窮愁。"
        ],
        "title": "次韻趙逢源秋日溪居十絕  其三",
        "id": "ab3df025-daf0-44e8-81ad-cd396b1cd6c4"
    },
    {
        "author": "王庭珪",
        "paragraphs": [
            "仙人山水古今無，畫妙詩工可得俱。",
            "論畫已非前輩手，聲詩能作輞川圖。"
        ],
        "title": "次韻趙逢源秋日溪居十絕  其四",
        "id": "6033e632-5c67-42a9-9eb8-66add431ba5c"
    },
    {
        "author": "王庭珪",
        "paragraphs": [
            "出水芙蓉天與工，六郎何事比花紅。",
            "後生不識李元禮，試聽長松引勁風。"
        ],
        "title": "次韻趙逢源秋日溪居十絕  其五",
        "id": "421556b5-872d-4c55-b6cb-b44d027a5d52"
    },
    {
        "author": "王庭珪",
        "paragraphs": [
            "南嶺浮雲過北嶺，東溪流水入西溪。",
            "秋容清澹石骨露，更看明年浪拍堤。"
        ],
        "title": "次韻趙逢源秋日溪居十絕  其六",
        "id": "05aef0c8-8186-4118-88b3-cbf14148cc63"
    },
    {
        "author": "王庭珪",
        "paragraphs": [
            "昔人萬里醉爲鄉，暮越朝燕不裹糧。",
            "却怕醒來塵外出，千艘銜尾夜鳴榔。"
        ],
        "title": "次韻趙逢源秋日溪居十絕  其七",
        "id": "d075f42c-0846-4616-bf74-2ce839443ac9"
    },
    {
        "author": "王庭珪",
        "paragraphs": [
            "鴉翻日影弄清溪，溪上危巢鳴哺兒。",
            "林下西風晚來急，滿身木葉碎琉璃。"
        ],
        "title": "次韻趙逢源秋日溪居十絕  其八",
        "id": "06aa968f-189a-4c32-a8b9-58e77f0f2911"
    },
    {
        "author": "王庭珪",
        "paragraphs": [
            "千尋塔影照江清，古殿金龍蟠繡楹。",
            "秋色排門入蕭寺，閑來飯後聽鐘聲。"
        ],
        "title": "次韻趙逢源秋日溪居十絕  其九",
        "id": "789eb519-930e-4d47-acd2-ae374ab6d9a5"
    },
    {
        "author": "王庭珪",
        "paragraphs": [
            "誰把吳松江剪斷，得此鯉魚長尺半。",
            "會逢李白過江來，騎上青天遊汗漫。"
        ],
        "title": "題畫鯉魚",
        "id": "10815208-26bc-427c-8cdb-5380b17d62ef"
    },
    {
        "author": "王庭珪",
        "paragraphs": [
            "彭澤門前惟有柳，河陽縣裏只栽花。",
            "如今夾竹開桃李，猶似當年刺史家。"
        ],
        "tags": [
            "西湖"
        ],
        "title": "適從縣門下經西湖上歸見竹間桃花盛開湖上景物一新因成兩絕句呈向宰  其一",
        "id": "2e79ae7a-aa3a-49f1-8493-34a1ecc75713"
    },
    {
        "author": "王庭珪",
        "paragraphs": [
            "何處春深刺史家，園林猶鎖晉朝花。",
            "風烟况接西湖水，重起書齋對郡衙。"
        ],
        "tags": [
            "西湖"
        ],
        "title": "適從縣門下經西湖上歸見竹間桃花盛開湖上景物一新因成兩絕句呈向宰  其二",
        "id": "98970db5-ce4a-480b-b474-d72ff85d2754"
    },
    {
        "author": "王庭珪",
        "paragraphs": [
            "牆根巨竹新生笋，竹下小桃初試花。",
            "竹色花光正如此，香風吹落幾千家。"
        ],
        "title": "再次韻二絕句  其一",
        "id": "fafe30b7-ed18-4881-83e5-abf0d8489129"
    },
    {
        "author": "王庭珪",
        "paragraphs": [
            "新竹高齋凝燕寢，從教細雨落簷花。",
            "青山綠水中爲縣，卧擁黄紬聽打衙。"
        ],
        "title": "再次韻二絕句  其二",
        "id": "b1e1f3e5-56cf-4889-9ad9-822fb851f6a6"
    },
    {
        "author": "王庭珪",
        "paragraphs": [
            "火炬銀花照眼明，亂來誰得見昇平。",
            "邦君解與民同樂，海上初移不夜城。"
        ],
        "title": "次韻韓宰上元二絕句  其一",
        "id": "096ccf3f-fdad-4546-82c6-a174f41a2ff5"
    },
    {
        "author": "王庭珪",
        "paragraphs": [
            "傷時此夜憶神京，月照鼇山輦道平。",
            "朱雀街門舊行路，星毬飛上鳳凰城。"
        ],
        "title": "次韻韓宰上元二絕句  其二",
        "id": "e39b93db-15d0-4f29-8ab7-12d9ea5247b1"
    },
    {
        "author": "王庭珪",
        "paragraphs": [
            "諸葛奇才當十倍，謫仙詞句滿三千。",
            "我惟閉閣捫書册，掃地燒香亦靜便。"
        ],
        "title": "和劉英臣見寄二絕句  其一",
        "id": "3fdc7b83-7a2d-433a-8860-4d42a03890cc"
    },
    {
        "author": "王庭珪",
        "paragraphs": [
            "胸吞雲夢欲八九，日誦古書常數千。",
            "撐拄枯腸只堪睡，從君嘲我腹便便。"
        ],
        "title": "和劉英臣見寄二絕句  其二",
        "id": "43fbd0e5-17fc-45d2-9f1a-7d389f394f30"
    },
    {
        "author": "王庭珪",
        "paragraphs": [
            "西風黄葉深林下，忽有新蘭動地香。",
            "公子夜寒誰對語，應容幽客到書房。"
        ],
        "title": "幽蘭寄向文剛二絕句  其一",
        "id": "a1e72dc2-09e6-4a82-9894-e3f679a8d5dc"
    },
    {
        "author": "王庭珪",
        "paragraphs": [
            "連夜風吹碧玉枝，山深寒重得香遲。",
            "窮秋故出邁往韻，要就高人覓好詩。"
        ],
        "title": "幽蘭寄向文剛二絕句  其二",
        "id": "36b917bb-de9a-417b-bf2f-bb8178621292"
    },
    {
        "author": "王庭珪",
        "paragraphs": [
            "楚詞賦物取香草，衆草猶須避國香。",
            "一辱雕章重題品，何慚清廟薦芝房。"
        ],
        "title": "次韻黄超然",
        "id": "509e1a4f-1374-4014-806c-4c48e368d9cb"
    },
    {
        "author": "王庭珪",
        "paragraphs": [
            "路傍有客騎牛過，乞與蓑衣作蓆眠。",
            "邂逅若能相顧問，和公畫上釣魚船。"
        ],
        "title": "雪中遇胡烈臣歸自郴陽戲成一絕",
        "id": "796b6047-ea69-496a-ad56-d5ee6b932b73"
    },
    {
        "author": "王庭珪",
        "paragraphs": [
            "峰頭烏帽翠雲裘，三百年來無此流。",
            "餘論更容平子否，猶勝湛輩峴山遊。"
        ],
        "title": "衡嶽銓德觀作  其一",
        "id": "9fd1bcd1-474d-4112-aeeb-ffcb2382f27c"
    },
    {
        "author": "王庭珪",
        "paragraphs": [
            "碧玉峰前雲滿徑，赤欄橋畔柳參天。",
            "長廊静夜松風起，寫得餘聲入響泉。"
        ],
        "title": "衡嶽銓德觀作  其二",
        "id": "c77322c6-077a-464a-bbdb-31d8da3f31b7"
    },
    {
        "author": "王庭珪",
        "paragraphs": [
            "遠系長沙太守孫，家傳太守活人言。",
            "刀圭一粒起人死，安得聲名不出門。"
        ],
        "title": "清江張氏活人堂二絕句  其一",
        "id": "6701c395-f33e-4865-8115-548fdbaa9e50"
    },
    {
        "author": "王庭珪",
        "paragraphs": [
            "海底龍宮失護防，老龍偷得返魂方。",
            "聞君夜壓春槽響，攜扣柴門乞酒漿。"
        ],
        "title": "清江張氏活人堂二絕句  其二",
        "id": "498a3713-4d44-4bf3-a27f-e9ccba229d7f"
    },
    {
        "author": "王庭珪",
        "paragraphs": [
            "今人不識古人心，誰識羲皇太古音。",
            "如望銀河九天上，聊分一勺濯塵襟。"
        ],
        "title": "次韻謝昌國",
        "id": "ff4da68a-e5ff-4905-81c5-596585226206"
    },
    {
        "author": "王庭珪",
        "paragraphs": [
            "黄葉西風何處村，茅簷立馬問寒温。",
            "江東渭北情無限，罇酒他時得細論。"
        ],
        "title": "雙田逢蕭國器話别",
        "id": "dfffc81f-e357-4d61-bc25-60ec45f02420"
    },
    {
        "author": "王庭珪",
        "paragraphs": [
            "儒生無力荷干戈，亂後篇章感慨多。",
            "但拏筆頭吟白雪，莫挑馬箠渡黄河。"
        ],
        "title": "和康晉侯見贈",
        "id": "843a1923-b36a-4b9e-bdcd-bfe9882150d0"
    },
    {
        "author": "王庭珪",
        "paragraphs": [
            "小槽新壓甕頭春，盛欲招呼雪閉門。",
            "卧對袁郎說周易，不妨伸頸飲清罇。"
        ],
        "title": "雪中以酒送歐陽廣明袁叔明",
        "id": "fb863a52-4566-47bb-8b61-2a60f16d3ed2"
    },
    {
        "author": "王庭珪",
        "paragraphs": [
            "月入柴門夜色新，坐堅談壘足佳賓。",
            "誰云老子興不淺，政恐元規塵污人。"
        ],
        "title": "鄱陽周師禹求清軒霧齋詩二首  其一",
        "id": "8287168c-373a-49d9-b5ec-bf6700066fa0"
    },
    {
        "author": "王庭珪",
        "paragraphs": [
            "細雨如烟下九垓，始聞巖谷隱奇才。",
            "一朝文彩驚人眼，知自南山霧裏來。"
        ],
        "title": "鄱陽周師禹求清軒霧齋詩二首  其二",
        "id": "30ac09ce-409b-4db0-8be2-b387a055bebf"
    },
    {
        "author": "王庭珪",
        "paragraphs": [
            "詔謂將軍急擊戎，連營已列漢旗紅。",
            "須君磨盾作露布，破陣誰先第一功。"
        ],
        "title": "送彭士貴  其一",
        "id": "8cd4b395-b837-4793-84ba-bd2c0dbc92c1"
    },
    {
        "author": "王庭珪",
        "paragraphs": [
            "大將威名震九州，毛錐何補劍鎗頭。",
            "但歌出塞從軍樂，莫笑居鄉馬少遊。"
        ],
        "title": "送彭士貴  其二",
        "id": "138dbd56-4b82-4cb4-939b-7c3a2c9d4d40"
    },
    {
        "author": "王庭珪",
        "paragraphs": [
            "羣兒墨汁翻老鴉，爾獨落紙生龍蛇。",
            "郎罷不須頻掣筆，渠今自會畫江沙。"
        ],
        "title": "劉天錫之子八歳能作大字今年十三矣筆畫愈進有雄徤之氣作二絕句贈之  其一",
        "id": "6973df52-c8ee-4438-bd9b-e6becb5d5add"
    },
    {
        "author": "王庭珪",
        "paragraphs": [
            "作戈如挽百鈞弩，腕力想能回萬牛。",
            "江夏當年有童子，未聞落筆寫銀鈎。"
        ],
        "title": "劉天錫之子八歳能作大字今年十三矣筆畫愈進有雄徤之氣作二絕句贈之  其二",
        "id": "e41abc02-e4d8-4478-a5ba-af00c9c509f9"
    },
    {
        "author": "王庭珪",
        "paragraphs": [
            "不及匆匆把一巵，丹楓黄葉助題詩。",
            "天教遠謫非無意，更上沅湘看九疑。"
        ],
        "title": "郊外留别友人",
        "id": "835ded7e-5311-4f00-9456-4c865f84bf75"
    },
    {
        "author": "王庭珪",
        "paragraphs": [
            "此道陵遲久已亡，後生無復立門牆。",
            "遙知二子心如鐵，端爲盧溪一瓣香。"
        ],
        "title": "寄劉世臣仲美",
        "id": "c73fef0f-b1e0-43c7-a84f-4fe39baa05a0"
    },
    {
        "author": "王庭珪",
        "paragraphs": [
            "古廟香爐冷似冰，向來土木弄精靈。",
            "如今萬事都不會，却笑金剛努眼睛。"
        ],
        "title": "贈無識道人",
        "id": "6c5de96a-41d8-4e6e-a270-c46a1a58266a"
    },
    {
        "author": "王庭珪",
        "paragraphs": [
            "忽見蛟蛇遶壁蟠，歸時星斗已闌干。",
            "山童不識回鸞字，誤認題門作鳳看。"
        ],
        "title": "謝張東言",
        "id": "5f576c04-090d-4156-a1e2-e62ab6dd973f"
    },
    {
        "author": "王庭珪",
        "paragraphs": [
            "東皇收拾春歸去，獨遣酴醿殿後塵。",
            "憐我寒窗賦愁寂，時看玉面送殘春。"
        ],
        "title": "惜春亭觀酴醿",
        "id": "433f80f6-6370-4fef-912f-1b13da1f2e88"
    },
    {
        "author": "王庭珪",
        "paragraphs": [
            "未省前身是道人，莫嗟求仕困無津。",
            "東風動地泥牛吼，簷蔔花開别是春。"
        ],
        "title": "彭青老好談禪喜作詩西寧詩有謀身之語借其語激之三首  其一",
        "id": "3162c7d0-5eb6-43a1-a272-acbee12243cc"
    },
    {
        "author": "王庭珪",
        "paragraphs": [
            "未能投筆取封侯，一食聊須爲口謀。",
            "日向晴窗研破硯，讀書當讀億那由。"
        ],
        "title": "彭青老好談禪喜作詩西寧詩有謀身之語借其語激之三首  其二",
        "id": "bec2d1e9-c8a6-445b-a168-847ca7a4b532"
    },
    {
        "author": "王庭珪",
        "paragraphs": [
            "好詩渾厚如金玉，妙質勿令斤斧侵。",
            "要識筆端三昧力，夜深山水自成音。"
        ],
        "title": "彭青老好談禪喜作詩西寧詩有謀身之語借其語激之三首  其三",
        "id": "1a8468a4-04b7-4677-a73f-58d5c28de29a"
    },
    {
        "author": "王庭珪",
        "paragraphs": [
            "冥冥江雨濕蓑衣，夜上高巖宿翠微。",
            "夢斷一聲烟草綠，遙聞款乃扣舷歸。"
        ],
        "title": "漁父詞",
        "id": "4109b7bd-5efc-4c08-adc2-a55b840b863c"
    },
    {
        "author": "王庭珪",
        "paragraphs": [
            "震林獅子非凡獸，脫網鯉魚真衲僧。",
            "宿垢消磨應已盡，竿頭海底任横行。"
        ],
        "title": "曦上人頃脫塵網可謂俊哉衲僧也絕句贈之",
        "id": "253321fd-f75a-4002-bde2-397e76686355"
    },
    {
        "author": "王庭珪",
        "paragraphs": [
            "一菴茅屋白雲深，坐待丹砂欲變金。",
            "誰信菴中人不睡，滿池春水聽龍吟。"
        ],
        "title": "遊沅陵劉道人菴中唯一禪椅不置卧榻云不睡四十年矣戲作二絕  其一",
        "id": "aecc0043-6105-4776-85be-e52e88e898fa"
    },
    {
        "author": "王庭珪",
        "paragraphs": [
            "九曲江邊雲欲凈，三更海上月華孤。",
            "金刀直入滄溟底，奪得驪龍頷下珠。"
        ],
        "title": "遊沅陵劉道人菴中唯一禪椅不置卧榻云不睡四十年矣戲作二絕  其二",
        "id": "e65e0d8e-a916-470e-9d8e-cbff872bd00b"
    },
    {
        "author": "王庭珪",
        "paragraphs": [
            "雨餘山鳥百般啼，烟隔桃蹊一線微。",
            "南北東西春總好，杜鵑何苦勸人歸。"
        ],
        "title": "次韻陳君授暮春感懷",
        "id": "6dc32361-6cd3-49ce-8148-b6eb70da67b7"
    },
    {
        "author": "王庭珪",
        "paragraphs": [
            "壺頭直下開邊郡，勳業誰如馬伏波。",
            "還見遠孫持漢節，坐令千騎擁雕戈。"
        ],
        "title": "辰州馬觀察送酒二首  其一",
        "id": "05d253f3-77c8-48e5-a014-35b79f91211e"
    },
    {
        "author": "王庭珪",
        "paragraphs": [
            "倒盡鄰翁老瓦缸，使君忽送玉爲漿。",
            "昌黎對月無詩酒，絕句聊酬馬侍郎。"
        ],
        "title": "辰州馬觀察送酒二首  其二",
        "id": "eeca87de-4b66-4738-91bf-d8159c27c7fa"
    },
    {
        "author": "王庭珪",
        "paragraphs": [
            "雪霾鬼葬山頭路，霧失鬼門關外村。",
            "不謂故人千萬里，忽攜書册夜敲門。"
        ],
        "title": "董仲儀來夜郎訪死生二首  其一",
        "id": "694794f3-eb9b-4f5e-8699-08374d4ae12e"
    },
    {
        "author": "王庭珪",
        "paragraphs": [
            "我識君家董狀元，草萊崛起跳天門。",
            "揮毫玉陛摩星斗，持槖明光奉至尊。"
        ],
        "title": "董仲儀來夜郎訪死生二首  其二",
        "id": "08b2da4c-3856-4939-910a-d41206a49195"
    },
    {
        "author": "王庭珪",
        "paragraphs": [
            "淵明五柳非無宅，子美西枝自有村。",
            "堪笑長安近時客，紛紛騎馬傍誰門。"
        ],
        "title": "次韻酬國子生趙秀才四絕句  其一",
        "id": "7e4bb680-672c-4a46-b9a0-fd5a2fb40598"
    },
    {
        "author": "王庭珪",
        "paragraphs": [
            "入關莫戀銅駝陌，待詔行趨金馬門。",
            "場屋若歸丞相府，可無公道得推尊。"
        ],
        "title": "次韻酬國子生趙秀才四絕句  其二",
        "id": "66f71a11-d823-45e5-98e5-60a255f469b1"
    },
    {
        "author": "王庭珪",
        "paragraphs": [
            "羡君將入銀蟾窟，容我歸耕谷口村。",
            "遙想明年春殿下，臚傳先出九重門。"
        ],
        "title": "次韻酬國子生趙秀才四絕句  其三",
        "id": "4d3f9b20-c250-4801-b68d-c3118305022a"
    },
    {
        "author": "王庭珪",
        "paragraphs": [
            "聖主方今舉八元，何人復掃相君門。",
            "迂生曲士如丘垤，回首方知泰華尊。"
        ],
        "title": "次韻酬國子生趙秀才四絕句  其四",
        "id": "9c8f0d03-8e73-4ac6-b3dd-d6f1cd56a5e0"
    },
    {
        "author": "王庭珪",
        "paragraphs": [
            "誤讀黄庭玉字章，醉翻王母九霞觴。",
            "從兹一墮人間世，獨賴寛恩謫夜郎。"
        ],
        "title": "程子山侍講自靖州貶所歸相會于武陵怪余顔鬢未改作四絕句示之  其一",
        "id": "df13bccd-1fee-43a3-aca4-6ab562c34792"
    },
    {
        "author": "王庭珪",
        "paragraphs": [
            "問我何年謫夜郎，尚餘疏髮未成霜。",
            "夢朝玉帝窺香案，偷得神仙不死方。"
        ],
        "title": "程子山侍講自靖州貶所歸相會于武陵怪余顔鬢未改作四絕句示之  其二",
        "id": "c0ceb44d-e07e-4ee1-bf79-32dbd3aee6f2"
    },
    {
        "author": "王庭珪",
        "paragraphs": [
            "欲弔沈湘乏雅章，借君妙語酹餘觴。",
            "已知絕倒如平子，更喜清新似庾郎。"
        ],
        "title": "程子山侍講自靖州貶所歸相會于武陵怪余顔鬢未改作四絕句示之  其三",
        "id": "deb105dc-cabf-40bd-a21e-8df60a7ef57c"
    },
    {
        "author": "王庭珪",
        "paragraphs": [
            "莫把蓮花比六郎，六郎元自不禁霜。",
            "君看磥砢松千尺，高節參天孰可方。"
        ],
        "title": "程子山侍講自靖州貶所歸相會于武陵怪余顔鬢未改作四絕句示之  其四",
        "id": "511a968f-f5b7-45a5-8f36-c04cd7f51c4f"
    },
    {
        "author": "王庭珪",
        "paragraphs": [
            "解作新詩似樂章，交情風味敵壺觴。",
            "平生閲士知多少，聳壑昂霄見此郎。"
        ],
        "title": "次前韻酬趙提幹二首  其一",
        "id": "eab38585-21f6-4259-aee6-9e5cf0c2d9c5"
    },
    {
        "author": "王庭珪",
        "paragraphs": [
            "留滯沅湘見此郎，氣如九月雁横霜。",
            "麻鞋踏雪穿沙底，賜履他年出上方。"
        ],
        "title": "次前韻酬趙提幹二首  其二",
        "id": "17dbef27-126a-4ffb-8edf-7d6d7b70559e"
    },
    {
        "author": "王庭珪",
        "paragraphs": [
            "開緘如見故人面，仍喜故園風物來。",
            "想見金刀落飛雪，何時斫膾共銜杯。"
        ],
        "title": "謝郭景文寄魚鮓",
        "id": "372b778c-c407-45dc-ba8f-10091d2e223d"
    },
    {
        "author": "王庭珪",
        "paragraphs": [
            "雪裏烏薪絕市珍，能令寒屋坐生春。",
            "此中有句誰能道，暖得曲身成直身。"
        ],
        "title": "雪中喜梁養源惠炭",
        "id": "5dc438bd-1097-4e74-9d6d-aa0249e76588"
    },
    {
        "author": "王庭珪",
        "paragraphs": [
            "沅陵春盡草萋萋，忽見扁舟繫柳堤。",
            "誰寄愁心與明月，肯隨君到夜郎溪。"
        ],
        "title": "江上",
        "id": "71f0b0bd-6952-4dc7-8c15-5ed054abc4a1"
    },
    {
        "author": "王庭珪",
        "paragraphs": [
            "東風來從幾萬里，雪擁江梅未放花。",
            "忽見土牛驚換歲，始知春色到天涯。"
        ],
        "title": "竄居夜郎雪中杜門數日不出忽郡中送春來始知今日立春",
        "id": "503b3c13-8f5b-4734-8dee-98eac859bfe2"
    },
    {
        "author": "王庭珪",
        "paragraphs": [
            "兩翁俱是江南客，寒食他鄉歎滯留。",
            "燕舞鶯啼春未老，一罇分我洗窮愁。"
        ],
        "title": "寒食日孟司理送酒",
        "id": "48897f1f-5a02-4fd1-906f-56e407979e6a"
    },
    {
        "author": "王庭珪",
        "paragraphs": [
            "東風吹月下長汀，窗外雞號天猝明。",
            "時有諸生來問字，隔江猶聽講書聲。"
        ],
        "title": "郭仲質南窗二首  其一",
        "id": "e27de5de-9228-4fed-9b90-222854ab3d7f"
    },
    {
        "author": "王庭珪",
        "paragraphs": [
            "簷外羣山碧四圍，風帆過盡小平堤。",
            "先生獨坐紗帷裏，掛起南窗月滿溪。"
        ],
        "title": "郭仲質南窗二首  其二",
        "id": "90330ae9-f69d-4ed5-be6a-78a00b1044a7"
    },
    {
        "author": "王庭珪",
        "paragraphs": [
            "雨過風林生夜清，坐邀明月正關情。",
            "漁童酒醒莫吹笛，要聽一江秋浪聲。"
        ],
        "title": "夜坐聽沅江水聲二首  其一",
        "id": "51368057-7385-4cb3-8cf5-c1be239d6e8f"
    },
    {
        "author": "王庭珪",
        "paragraphs": [
            "水急灘高欲倒傾，來如萬鼓遶山鳴。",
            "奔流更借洞庭闊，飛浪朝宗壯此聲。"
        ],
        "tags": [
            "洞庭湖"
        ],
        "title": "夜坐聽沅江水聲二首  其二",
        "id": "dcae26ae-4664-41fd-8b72-ecdc1b6acf2e"
    },
    {
        "author": "王庭珪",
        "paragraphs": [
            "聞道春風今日回，走尋消息傍寒梅。",
            "恨無纖手挑生菜，也有青絲滿飣來。"
        ],
        "title": "辰州立春清首座送生菜餅",
        "id": "1f85d553-5c9f-4017-b4ef-ee067cdd675b"
    },
    {
        "author": "王庭珪",
        "paragraphs": [
            "扣門有客懷珠玉，被褐長吟坐晚暉。",
            "雪打窗扉忽驚起，還將破帽蓋頭歸。"
        ],
        "title": "王巖老攜詩見訪詩未究雪下索余作詩贈之  其一",
        "id": "01aba6f2-42ce-4344-91db-e9f8c073447f"
    },
    {
        "author": "王庭珪",
        "paragraphs": [
            "君歸大酉峰前住，歲晚楓丹蕉葉黄。",
            "試訪酉陽巖石裏，秦人逸興未應亡。"
        ],
        "title": "王巖老攜詩見訪詩未究雪下索余作詩贈之  其二",
        "id": "4c66593f-7479-4766-9a11-ae75b2fe196f"
    },
    {
        "author": "王庭珪",
        "paragraphs": [
            "細柳將軍來護塞，夜郎遷客正窮居。",
            "火爐恰恰簾垂地，足了三冬讀我書。"
        ],
        "title": "初寒方葺火閣而會溪知城周子康惠竹簾火爐寗公瑞惠蒲團便足了一歳無事矣作二絕答之  其一",
        "id": "d687285b-d028-4689-9179-b41d2f8184d4"
    },
    {
        "author": "王庭珪",
        "paragraphs": [
            "戶外霜風入骨酸，誰褰紙閣問平安。",
            "正憂坐客寒無席，遺我新蒲入突欒。"
        ],
        "title": "初寒方葺火閣而會溪知城周子康惠竹簾火爐寗公瑞惠蒲團便足了一歳無事矣作二絕答之  其二",
        "id": "912ce12a-3938-46b2-9c2f-322579986e6a"
    },
    {
        "author": "王庭珪",
        "paragraphs": [
            "扁舟斗轉五溪灣，湘北湘南飽看山。",
            "袖裏雲岑皆寸碧，一拳分手亦何慳。"
        ],
        "title": "寄贈王保躬求小山石二首  其一",
        "id": "ed1e0acc-2a34-4926-b98c-872968729827"
    },
    {
        "author": "王庭珪",
        "paragraphs": [
            "巖蟠蛟虎石骨瘦，地飽霜風山脚寒。",
            "我欲借君修月手，爲持玉斧劈烟巒。"
        ],
        "title": "寄贈王保躬求小山石二首  其二",
        "id": "eac05e14-e5d5-4ce7-8f45-5b108afaaa7e"
    },
    {
        "author": "王庭珪",
        "paragraphs": [
            "半程蹉過夜郎溪，不到昌溪問路岐。",
            "空使辰州亭下客，隔江招手立多時。"
        ],
        "title": "寄子老  其一",
        "id": "a9fa6c73-455d-43e2-9caa-ca9cefd16549"
    },
    {
        "author": "王庭珪",
        "paragraphs": [
            "古錦林邊獅子吼，一聲驚倒五溪蠻。",
            "何人來問山中景，寺在千巖萬壑間。"
        ],
        "title": "寄子老  其二",
        "id": "c18cada4-7832-4539-ab91-c458ab65102c"
    },
    {
        "author": "王庭珪",
        "paragraphs": [
            "紅玉蘂攢青玉枝，羣芳凈盡獨開時。",
            "只應天女回軒晚，散得天花滿竹籬。"
        ],
        "title": "訪清首座觀薔薇二首  其一",
        "id": "e8ff4565-9490-4a42-92a4-27fd3453ff3b"
    },
    {
        "author": "王庭珪",
        "paragraphs": [
            "花開花落春何在，宴坐高僧總不知。",
            "空色難謾禪伯眼，薔薇應待老夫詩。"
        ],
        "title": "訪清首座觀薔薇二首  其二",
        "id": "6bb42927-dc71-438d-bcbc-e216f3fb2795"
    },
    {
        "author": "王庭珪",
        "paragraphs": [
            "十載投荒坐獻書，忽逢飛詔下荆巫。",
            "歸來好上昇平頌，已死姦諛不足誅。"
        ],
        "title": "贈别陳君授  其一",
        "id": "83150715-2b38-457c-a0f2-d1dbf1b23f5e"
    },
    {
        "author": "王庭珪",
        "paragraphs": [
            "雷雨沅湘振滯冤，皇恩普出九重天。",
            "乞兒猶戀權門火，應謂死灰能復燃。"
        ],
        "title": "贈别陳君授  其二",
        "id": "33bed834-e803-4053-ac60-efbb06d2fc58"
    },
    {
        "author": "王庭珪",
        "paragraphs": [
            "逐客休嗟行路難，歸鴻心在杳冥間。",
            "初驚草尾千重浪，險渡湖頭十八灘。"
        ],
        "title": "離辰州二首  其一",
        "id": "e7a178fa-6058-4bfa-bd4b-67fba4f25ce4"
    },
    {
        "author": "王庭珪",
        "paragraphs": [
            "行盡黄茅白葦叢，舉頭忽見兩三峰。",
            "青青盡出湘天景，如覺身離蠻蜒中。"
        ],
        "title": "離辰州二首  其二",
        "id": "39423557-f9b6-4d4a-b8d8-3693dcd34bf9"
    },
    {
        "author": "王庭珪",
        "paragraphs": [
            "本是蓬頭漁釣客，飄如行脚水雲僧。",
            "誰家巨艦和州載，笑我扁舟一葉輕。"
        ],
        "title": "尋小舟東下忽見巨艦有作",
        "id": "648f4a57-708d-49df-9f30-6a0c0e073eec"
    },
    {
        "author": "王庭珪",
        "paragraphs": [
            "解訪江南處士廬，行藏正自與時迂。",
            "題詩更及夜郎客，此段如今絕世無。"
        ],
        "title": "次韻任子嚴  其一",
        "id": "bb58038e-b2ad-4e93-b19f-ff6b359388d4"
    },
    {
        "author": "王庭珪",
        "paragraphs": [
            "君是石渠東觀人，小邦聊見宰官身。",
            "山僧似不孤題品，衆角叢中有一麟。"
        ],
        "title": "次韻任子嚴  其二",
        "id": "eb068b9f-d925-405c-b730-de2e93824eea"
    },
    {
        "author": "王庭珪",
        "paragraphs": [
            "憶探驪龍頷底珠，湘山同賦夜啼烏。",
            "當時吟罷鬼神泣，此段如今掃地無。"
        ],
        "title": "書覺範詩後",
        "id": "bcf27b94-1f78-4e05-b025-1689777e4d3a"
    },
    {
        "author": "王庭珪",
        "paragraphs": [
            "江淹才盡一雙筆，庾信窮生萬斛愁。",
            "對客安能吐佳句，牆東老駔正操矛。"
        ],
        "title": "戲贈文彦明  其一",
        "id": "d9f8e100-395a-40d7-8ef0-b8bcf49c7a58"
    },
    {
        "author": "王庭珪",
        "paragraphs": [
            "酒酣拔劍悲生事，病起扶藜踏淺莎。",
            "逆旅正如蝴蝶夢，還家試聽扊扅歌。"
        ],
        "title": "戲贈文彦明  其二",
        "id": "d4a2b5a0-7748-4b53-81a7-65090e08a0ca"
    },
    {
        "author": "王庭珪",
        "paragraphs": [
            "子房夜半參黄石，手握豹韜揮八極。",
            "蒼黄忽起振長流，天地風雲皆動色。"
        ],
        "title": "和羅思武作子房孔明二詩見贈  其一",
        "id": "bdd6ad31-fe84-459f-9091-428ae49f1234"
    },
    {
        "author": "王庭珪",
        "paragraphs": [
            "三雄戰爭海水赤，欲攬英豪扶紫極。",
            "南陽喚起卧龍人，至今草木生顔色。"
        ],
        "title": "和羅思武作子房孔明二詩見贈  其二",
        "id": "b3729e6a-9ab8-4444-b566-9361c80cb422"
    },
    {
        "author": "王庭珪",
        "paragraphs": [
            "百年人物已無餘，况說銅人鼓鑄初。",
            "欲著承平舊時事，政須此老助潛夫。"
        ],
        "title": "次韻周孟覺記皮老人事三首  其一",
        "id": "45513c57-5645-42f7-91ec-a9e512e56bd0"
    },
    {
        "author": "王庭珪",
        "paragraphs": [
            "何物龐眉一老翁，能談慶歷至熙豐。",
            "只應坐厭聽鼙鼓，到處逢人說耳聾。"
        ],
        "title": "次韻周孟覺記皮老人事三首  其二",
        "id": "d4270703-1ca5-4312-9cf5-8d9f78f4a273"
    },
    {
        "author": "王庭珪",
        "paragraphs": [
            "人壽何曾有百年，再逢甲子換新元。",
            "眼明重見清平日，自可治聾聽好言。"
        ],
        "title": "次韻周孟覺記皮老人事三首  其三",
        "id": "534fe5a4-2520-415a-869d-81a6508fe93c"
    },
    {
        "author": "王庭珪",
        "paragraphs": [
            "螺浦東邊雪浪生，峰頭月出半輪明。",
            "扁舟欲載銀蟾去，一聽蒼龍水底鳴。"
        ],
        "title": "吉州凌波亭月夜",
        "id": "bd6cef33-4728-46c4-86bf-8ab3b53a2d08"
    },
    {
        "author": "王庭珪",
        "paragraphs": [
            "夜坐吟詩竄夜郎，君將何術考休祥。",
            "近來偷得西華法，不敢煩君算短長。"
        ],
        "title": "贈日者張谷",
        "id": "3d961f0f-5030-456c-b903-24fcccaabc90"
    },
    {
        "author": "王庭珪",
        "paragraphs": [
            "八十心猶未悄然，横擔拄杖布行纒。",
            "都城遊徧歸來日，却使誰還湯水錢。"
        ],
        "title": "癸未春被召東山益老來賀曰趙州八十猶行脚以詩答之云",
        "id": "8e9a9219-7bab-4738-9fbd-b7d8a4f6bbc8"
    },
    {
        "author": "王庭珪",
        "paragraphs": [
            "九里飛香隔岸聞，繡簾朱戶閟清芬。",
            "千林落蕊掃不盡，分我幽窗一炷雲。"
        ],
        "title": "寄張正伯求木樨",
        "id": "d762cc16-30f9-40c1-895f-8d7c068926fb"
    },
    {
        "author": "王庭珪",
        "paragraphs": [
            "傾蓋江頭酒一罇，高樓驚坐去如雲。",
            "别君無語獨長嘯，尚想清音半嶺聞。"
        ],
        "title": "送黄秀才歸臨川",
        "id": "387bbb77-b5e0-4b47-b178-9e4cd344088e"
    },
    {
        "author": "王庭珪",
        "paragraphs": [
            "竄逐三危山盡頭，出門入門誰與遊。",
            "歸來頗復見此客，下筆論詩不肯休。"
        ],
        "title": "夜郎東歸黄去非自雙井來惠以新詩妙畫次韻三絕句贈别  其一",
        "id": "8234c5e7-5bf0-4148-ac28-3e12bb8549af"
    },
    {
        "author": "王庭珪",
        "paragraphs": [
            "派後江西出一枝，傳家句法自新奇。",
            "諸方知子善哮吼，恐是窟中獅子兒。"
        ],
        "title": "夜郎東歸黄去非自雙井來惠以新詩妙畫次韻三絕句贈别  其二",
        "id": "f1a956ae-7a15-4ae8-93dd-96878b52daf2"
    },
    {
        "author": "王庭珪",
        "paragraphs": [
            "細看君詩如看畫，無聲詩裏畫何如。",
            "蟠胸秀句吐不盡，落筆因成赤鯉魚。"
        ],
        "title": "夜郎東歸黄去非自雙井來惠以新詩妙畫次韻三絕句贈别  其三",
        "id": "ab1d771e-d2f2-44dc-b30c-c4b9e0f9e977"
    },
    {
        "author": "王庭珪",
        "paragraphs": [
            "住山骨相無人識，何處頭陀忽扣關。",
            "第一座中聞謦欬，已知輸却大溈山。"
        ],
        "title": "贈别僧紹存  其一",
        "id": "519d690e-bbaa-4c79-acf4-734969613047"
    },
    {
        "author": "王庭珪",
        "paragraphs": [
            "踢倒凈瓶呼木𣔻，華林已坐一生窮。",
            "却教一座溈山主，都在頭陀相法中。"
        ],
        "title": "贈别僧紹存  其二",
        "id": "4a4ac091-681e-4d36-82f1-b09d1833df04"
    },
    {
        "author": "王庭珪",
        "paragraphs": [
            "王孫疑是李長吉，詩句兼如孟浩然。",
            "亂後相逢初識面，便當傾廩與談天。"
        ],
        "title": "和趙伯達二絕句  其一",
        "id": "e33defa4-5e84-443d-811a-8e14f86c45bd"
    },
    {
        "author": "王庭珪",
        "paragraphs": [
            "邂逅聞弦即賞音，况逢清境夜攜琴。",
            "一罇相遇烟霞外，不廢江湖萬里心。"
        ],
        "title": "和趙伯達二絕句  其二",
        "id": "bd78d699-6542-4ef4-81c6-fc56e9a8297a"
    },
    {
        "author": "王庭珪",
        "paragraphs": [
            "雪窗未怕筆頭乾，能寫春江三峽寒。",
            "笑指漁翁卧蓬裏，不知流下釣魚竿。"
        ],
        "title": "次韻彭青老詠雪三絕句  其一",
        "id": "a16315a1-ccec-4330-b854-91751175ee76"
    },
    {
        "author": "王庭珪",
        "paragraphs": [
            "天公剪水散花林，試比江梅色淺深。",
            "梁苑詞人能賦詠，終篇不作苦寒吟。"
        ],
        "title": "次韻彭青老詠雪三絕句  其二",
        "id": "52a19976-c183-48fe-82b0-66c0936fab4c"
    },
    {
        "author": "王庭珪",
        "paragraphs": [
            "莫倚雪車詩句好，池臺草木待春風。",
            "稍晴更上高樓望，要看餘霞散晚紅。"
        ],
        "title": "次韻彭青老詠雪三絕句  其三",
        "id": "82153f5d-34b5-49ce-860a-08f355f82e07"
    },
    {
        "author": "王庭珪",
        "paragraphs": [
            "學詩真似學參禪，水在瓶中月在天。",
            "夜半鳴鐘驚大衆，斬新得句忽成篇。"
        ],
        "title": "贈曦上人二絕句  其一",
        "id": "bea834c1-5684-4b21-90e7-53ba3e5411c5"
    },
    {
        "author": "王庭珪",
        "paragraphs": [
            "寺倚村南澗水開，終年行脚看山回。",
            "盧仝欲洗塵埃渇，入寺却愁曦未來。"
        ],
        "title": "贈曦上人二絕句  其二",
        "id": "f85f545f-a7a4-4455-8bbe-8aaa4793108e"
    },
    {
        "author": "王庭珪",
        "paragraphs": [
            "雪壓寒梢玉作容，嶺頭相見又東風。",
            "人間欲問春消息，半在竹橋溪影中。"
        ],
        "title": "次韻劉惠直梅花二絕句  其一",
        "id": "24cf5f3b-df3d-42c0-aa60-5d737e91fcbc"
    },
    {
        "author": "王庭珪",
        "paragraphs": [
            "吳姬玉面如相識，寒立山隈欲下來。",
            "先與江南作春色，一枝傾倒向人開。"
        ],
        "title": "次韻劉惠直梅花二絕句  其二",
        "id": "2737a40a-7680-48c3-b304-b09a133f77e8"
    },
    {
        "author": "王庭珪",
        "paragraphs": [
            "七載投荒萬里餘，交遊半作曉星疏。",
            "門前梅柳換新葉，忽得故人相問書。"
        ],
        "title": "夜郎歸日答葛令惠詩",
        "id": "1fe7d9b2-ecb2-42b0-93ca-537f8200d9a7"
    },
    {
        "author": "王庭珪",
        "paragraphs": [
            "喚起赤龍耕玉池，池邊龍虎自交馳。",
            "周天一轂三十輻，十二樓前看雪飛。"
        ],
        "tags": [
            "衡山"
        ],
        "title": "南嶽張道人見訪言論亹亹若有所自非鹿鹿然者也摭其語作詩贈之三十年相見爲汝掀髯一笑考其所自也",
        "id": "d4623f6d-7ad3-4d06-8352-e796bca768a4"
    },
    {
        "author": "王庭珪",
        "paragraphs": [
            "愁眉此日爲君開，誰道嶺南無雁回。",
            "邂逅江南逢驛使，龍涎風味敵官梅。"
        ],
        "title": "次韻李宜仲以詩寄龍涎三首  其一",
        "id": "6b9aa9e5-0fd9-4283-9ee4-3a768c4e4220"
    },
    {
        "author": "王庭珪",
        "paragraphs": [
            "鵲噪柴門曉未開，香風撩我夢驚回。",
            "恨無好句酬高詠，喚起謫仙蘇與梅。"
        ],
        "title": "次韻李宜仲以詩寄龍涎三首  其二",
        "id": "11470b12-0258-45ff-9876-9ec0b93a3ad2"
    },
    {
        "author": "王庭珪",
        "paragraphs": [
            "謗投山篋書猶在，力挽九關天可回。",
            "胡不北歸陳苦語，莫貪南海戀甜梅。"
        ],
        "title": "次韻李宜仲以詩寄龍涎三首  其三",
        "id": "8e4e9329-e131-45de-b3c9-5a877b453ae3"
    },
    {
        "author": "王庭珪",
        "paragraphs": [
            "平生只欠掌中珠，天與此兒聊慰渠。",
            "郎罷新來著綵服，要令啼戲覓銀魚。"
        ],
        "title": "戲向文剛生子",
        "id": "0afba3d2-eae1-4796-8bd3-17ea38b3a5cf"
    },
    {
        "author": "王庭珪",
        "paragraphs": [
            "江東渭北關心事，罇酒論文更不疑。",
            "馬上皺眉應得句，詩筒聊復寄微之。"
        ],
        "title": "和曾英伯",
        "id": "4b7f981a-acf4-4422-afbc-16874043c3c2"
    },
    {
        "author": "王庭珪",
        "paragraphs": [
            "逐客歸尋溪上居，釣竿猶掛洞庭湖。",
            "忽逢雷子談詩派，傳法傳衣共一途。"
        ],
        "tags": [
            "洞庭湖"
        ],
        "title": "雷秀才嘗學詩於呂居仁能談江西宗派中事輒次居仁韻二絕贈行  其一",
        "id": "ab9c3a7f-e725-4ed7-8287-46b67ee1e7c7"
    },
    {
        "author": "王庭珪",
        "paragraphs": [
            "聞有牙籖萬卷藏，槐花應笑舉人忙。",
            "向來閲士知多少，他日昂霄見此郎。"
        ],
        "title": "雷秀才嘗學詩於呂居仁能談江西宗派中事輒次居仁韻二絕贈行  其二",
        "id": "c9c0d046-fce5-4375-bfb5-2a091fa9b21b"
    },
    {
        "author": "王庭珪",
        "paragraphs": [
            "衆寶沈埋萬古悲，斬新拈出更題詩。",
            "臨平石鼓無人識，誰把銅魚作鼓椎。"
        ],
        "title": "周秀才取古物作十絕句見惠如豐城臨平鼓之類作一絕句題其後",
        "id": "f94d2f29-70e0-46b4-87f7-d27d82372301"
    },
    {
        "author": "王庭珪",
        "paragraphs": [
            "欲貌盧溪真面目，非儒非佛亦非仙。",
            "莫將踏碓盧行者，喚作騎驢孟浩然。"
        ],
        "title": "贈寫真胡生二絕句  其一",
        "id": "514bdb2c-702e-4b8f-a6ea-98b288aea436"
    },
    {
        "author": "王庭珪",
        "paragraphs": [
            "誤著儒衣到骨窮，兒童拍手笑衰翁。",
            "釣魚艇子今無恙，置我五湖烟雨中。"
        ],
        "title": "贈寫真胡生二絕句  其二",
        "id": "41c7cf94-fd67-4d17-853f-e811ff077fa1"
    },
    {
        "author": "王庭珪",
        "paragraphs": [
            "君方置酒待月明，便有微雲薄太清。",
            "雨罷陰雲嘗解駁，且教霖雨慰蒼生。"
        ],
        "title": "八月十四夜彦和置酒待月遇雨",
        "id": "02cc35d9-33e3-43a6-a676-cc53d428393d"
    },
    {
        "author": "王庭珪",
        "paragraphs": [
            "玉宇初凉江練靜，夜深風雨更凄清。",
            "從教洗出峰頭路，雲破星翻月自生。"
        ],
        "title": "次前題兩首  其一",
        "id": "f896519a-3e14-4ceb-821d-02b2ec00c2e8"
    },
    {
        "author": "王庭珪",
        "paragraphs": [
            "坐待凉蟾雨欲傾，一罇相對晚風清。",
            "甲兵正要天河洗，秉燭無妨對麴生。"
        ],
        "title": "次前題兩首  其二",
        "id": "3c4f6055-1599-4c89-bdce-d2142c6c5bfc"
    },
    {
        "author": "王庭珪",
        "paragraphs": [
            "共坐南窗待月明，雲間忽見大江横。",
            "釣魚船上誰家笛，吹出騷人萬古情。"
        ],
        "title": "觀兢渡次壁間絕句四首  其一",
        "id": "1b8c104c-01fe-424e-8825-0133f48084f2"
    },
    {
        "author": "王庭珪",
        "paragraphs": [
            "紅旗畫鼓照江明，兩岸爭看萬目横。",
            "奪得錦標誰助喜，呼聲動地見真情。"
        ],
        "title": "觀兢渡次壁間絕句四首  其二",
        "id": "da9980d7-75a8-4f22-bd21-060dd021720a"
    },
    {
        "author": "王庭珪",
        "paragraphs": [
            "昔年買酒論文地，回雁峰前雁陣横。",
            "白首相逢夜郎道，不因生死見交情。"
        ],
        "title": "觀兢渡次壁間絕句四首  其三",
        "id": "2d55c6b8-46ba-4b7b-8fc7-89898f386767"
    },
    {
        "author": "王庭珪",
        "paragraphs": [
            "心如止水貯空明，還似虚舟盡日横。",
            "妙語忽然穿月脇，筆端那有俗間情。"
        ],
        "title": "觀兢渡次壁間絕句四首  其四",
        "id": "e7d8446e-c378-4b61-97cc-10008ef27aec"
    },
    {
        "author": "王庭珪",
        "paragraphs": [
            "打門誰送雙圓璧，驚覺茅簷晝日眠。",
            "便覺清風生兩腋，夢魂飛到月輪邊。"
        ],
        "title": "謝子發惠茶",
        "id": "2168108b-b34d-4d89-8957-89f1edd5499f"
    },
    {
        "author": "王庭珪",
        "paragraphs": [
            "僧扉深倚碧巖隈，何處看雲久未回。",
            "日暮鳴鐘應不語，嗔人馬跡涴蒼苔。"
        ],
        "title": "謁僧惠端不遇",
        "id": "11b90280-16a4-4254-b86a-85ca525a1634"
    },
    {
        "author": "王庭珪",
        "paragraphs": [
            "槐花又是一番黄，天馬飄飄不可韁。",
            "但得頃田耕負郭，肯將斗酒博西凉。"
        ],
        "title": "和劉端禮  其一",
        "id": "5498e2fa-055c-4f02-b0f3-8085c3b4a406"
    },
    {
        "author": "王庭珪",
        "paragraphs": [
            "白面書生鐵作肝，風雨未動劍長閑。",
            "何時去斬匈奴首，直取西凉盡處山。"
        ],
        "title": "和劉端禮  其二",
        "id": "55fcf6e3-54ea-4f95-92b0-1652a74da5d3"
    },
    {
        "author": "王庭珪",
        "paragraphs": [
            "才如天馬豈能羈，爭看雲霓筆下飛。",
            "齷齪不須談細務，徤毫留對冕旒揮。"
        ],
        "title": "和劉端禮  其三",
        "id": "5f3e0e8e-58d9-497f-8d34-c4fee160969a"
    },
    {
        "author": "王庭珪",
        "paragraphs": [
            "嫩紅輕拂女兒臉，淺綠深堆瑪瑙盤。",
            "草木若能成好字，來年早寄一枝看。"
        ],
        "title": "國材姪送林檎",
        "id": "f4f1f12a-0557-433b-8415-2271022adda0"
    },
    {
        "author": "王庭珪",
        "paragraphs": [
            "上堂何事更論量，還我珠來本自光。",
            "未識飛猿嶺頭峻，兩回掀倒夾山牀。"
        ],
        "title": "贈清首座",
        "id": "d0e61f7d-b378-457a-99b0-95dab090e66a"
    },
    {
        "author": "王庭珪",
        "paragraphs": [
            "近水淺桃不忍看，似臨清鏡惜紅顔。",
            "騎驢主簿吟詩瘦，應秃千毫筆管斑。"
        ],
        "title": "和裴主簿桃花",
        "id": "aa03f3fe-4a79-476d-9914-23b4fe49e795"
    },
    {
        "author": "王庭珪",
        "paragraphs": [
            "昨夜西風茁紫芽，不應獨著野人家。",
            "安仁未倦栽桃李，添此清香一種花。"
        ],
        "title": "秋蘭寄知縣陳邦直",
        "id": "35e91606-8e3e-46c3-b3eb-05562a5ced74"
    },
    {
        "author": "王庭珪",
        "paragraphs": [
            "惠愛如蘭正吐芽，芳風吹落幾千家。",
            "明年催直金鑾殿，龍口飄香看百花。"
        ],
        "title": "和答邦直二首  其一",
        "id": "981870c3-dda3-48a6-b684-08de11e24d04"
    },
    {
        "author": "王庭珪",
        "paragraphs": [
            "系出拾遺揚馬後，清詞麗句復名家。",
            "豈惟草木遭題品，大筆行當判五花。"
        ],
        "title": "和答邦直二首  其二",
        "id": "afdd7f37-16d8-4345-bb89-f6574a2bcf09"
    },
    {
        "author": "王庭珪",
        "paragraphs": [
            "老蚌生珠喜可涯，窮閻得寶亦堪誇。",
            "如今七歳誦千字，他日端能讀五車。"
        ],
        "title": "美胡烈臣晚年生子",
        "id": "9861dbf6-cd92-486f-a7d2-b096810e14ba"
    },
    {
        "author": "王庭珪",
        "paragraphs": [
            "氣壓秋園百草芽，風流宜在令君家。",
            "但傾綠蟻伴清客，莫羡黄金刻蘚花。"
        ],
        "title": "和彭養正陳令尹",
        "id": "b2df802e-2960-4155-bb82-3e91bb8896d3"
    },
    {
        "author": "王庭珪",
        "paragraphs": [
            "玉壺沽酒挈青絲，及取春風花發時。",
            "便把一罇留客醉，莫教紅雨洗殘枝。"
        ],
        "title": "和劉元弼見招",
        "id": "d62e675e-b8fe-4b0e-8575-0536bc5615fd"
    },
    {
        "author": "王庭珪",
        "paragraphs": [
            "富貴本非吾輩事，老來寧復問窮通。",
            "餘齡幾許君知否，願作昇平一老翁。"
        ],
        "title": "贈相士",
        "id": "07bfce76-d70c-4cdb-bf43-7c999489e9e1"
    },
    {
        "author": "王庭珪",
        "paragraphs": [
            "居士病從何處起，我今往問與誰俱。",
            "室中三萬二千座，更許盧溪下語無。"
        ],
        "title": "問訊王道之病",
        "id": "6e11045b-c46c-4654-b00e-09689efad908"
    },
    {
        "author": "王庭珪",
        "paragraphs": [
            "宜城一變宣城様，入手便如錐畫沙。",
            "但喜中書頭未秃，不妨詩老夢生花。"
        ],
        "title": "贈宜春筆工",
        "id": "cff93d2c-d882-4566-b52b-4939ba1dd9d2"
    },
    {
        "author": "王庭珪",
        "paragraphs": [
            "密栽桃李礙車輪，柳下風微不動塵。",
            "已辦尋春蠟雙屐，飛花滿地草如茵。"
        ],
        "title": "步芳園",
        "id": "8c8091ee-3d8c-419d-b4dd-8a1cd1413412"
    },
    {
        "author": "王庭珪",
        "paragraphs": [
            "路轉烟村萬木春，村深疑有避秦人。",
            "山農出谷驚相問，不信邊頭有戰塵。"
        ],
        "title": "湖頭觀桃李四絕句  其一",
        "id": "d70072ae-b2bb-4554-bfa7-12ea55a0f7b4"
    },
    {
        "author": "王庭珪",
        "paragraphs": [
            "朝騎一馬暮還歸，盡日花間覓句遲。",
            "黄四娘家誰敢道，古來惟有少陵詩。"
        ],
        "title": "湖頭觀桃李四絕句  其二",
        "id": "b2fcbc6d-e4e1-4c13-be5d-3494524ea098"
    },
    {
        "author": "王庭珪",
        "paragraphs": [
            "城裏池臺俗儉窮，却來城外探東風。",
            "曲欄幽檻趣不遠，春在郊原浩蕩中。"
        ],
        "title": "湖頭觀桃李四絕句  其三",
        "id": "799ec6b2-27fd-4464-8712-c0177cc014ba"
    },
    {
        "author": "王庭珪",
        "paragraphs": [
            "春入千林烟雨中，桃花李花能白紅。",
            "一時草木披錦繡，十里吹香墜晚風。"
        ],
        "title": "湖頭觀桃李四絕句  其四",
        "id": "846816b7-6013-4195-b5a6-cac056d5618d"
    },
    {
        "author": "王庭珪",
        "paragraphs": [
            "纖雲捲盡日西流，人在瑤池宴未休。",
            "王母欲歸香滿路，曉風吹下玉搔頭。"
        ],
        "title": "茉莉花三絕句  其一",
        "id": "9013b3db-b3cf-45d1-af28-8765071b16b5"
    },
    {
        "author": "王庭珪",
        "paragraphs": [
            "火雲燒野葉聲乾，歷眼誰知玉蕊寒。",
            "疑是羣仙來下降，夜深時聽珮珊珊。"
        ],
        "title": "茉莉花三絕句  其二",
        "id": "94ddc3bd-8a71-45c3-9350-82b49d5253c2"
    },
    {
        "author": "王庭珪",
        "paragraphs": [
            "逆鼻清香小不分，冰肌一洗瘴江昏。",
            "嶺頭未負春消息，恐是梅花欲返魂。"
        ],
        "title": "茉莉花三絕句  其三",
        "id": "87356a7b-9bbb-4df5-9573-958dfa0e02b6"
    },
    {
        "author": "王庭珪",
        "paragraphs": [
            "公方持槖我休官，握手平生出肺肝。",
            "豈是尚書先著履，須知處士不彈冠。",
            "文章進直金鑾殿，槽櫪空餘寶馬鞍。",
            "忍看銘旌下螺浦，再攜斗酒餞江干。"
        ],
        "title": "挽劉美中尚書",
        "id": "89fcaf36-9925-4ff6-9343-7d82d8aa3b43"
    },
    {
        "author": "王庭珪",
        "paragraphs": [
            "嶺北嶺南持使節，湖西兼總大農錢。",
            "廟堂正賴持國計，蓬島祗爲蜕骨仙。",
            "郎省尚虚丹禁地，銘旌忽上洞庭船。",
            "衣冠不許掛神武，端謂猶堪濟巨川。"
        ],
        "tags": [
            "洞庭湖"
        ],
        "title": "挽彭子從郎中",
        "id": "5c35b53c-4ffd-462f-b04a-7ef52bfff955"
    },
    {
        "author": "王庭珪",
        "paragraphs": [
            "耆舊風流絕後塵，尚容晚歳接冠巾。",
            "英豪取友半天下，論議常傾一座人。",
            "横槊陣前工草檄，結廬江上老垂綸。",
            "只今遺像髯如棘，猶足堂堂聳縉紳。"
        ],
        "title": "挽王自然二首  其一",
        "id": "e533654f-2e3b-4b1f-9f93-2dc462502d0e"
    },
    {
        "author": "王庭珪",
        "paragraphs": [
            "衣冠南渡塞螺川，始識蓬萊王自然。",
            "舌捲風雷翻海岳，學窮精祲出人天。",
            "歸來元亮荒三徑，老去揚雄有一廛。",
            "斗酒隻雞思欲致，無因下馬拜新阡。"
        ],
        "title": "挽王自然二首  其二",
        "id": "c077213c-9aa5-434b-85e7-0786145b6f29"
    },
    {
        "author": "王庭珪",
        "paragraphs": [
            "憶昔諸郎從板輿，當時人物渡江初。",
            "蓬萊闕外雙飛鶴，葬會漳南數郡車。",
            "魄已成仙歸閬苑，兒方着足上雲衢。",
            "紫微即日趨嚴召，八座無因問起居。"
        ],
        "title": "挽王夫人",
        "id": "d3b062cf-6252-494a-b1ab-09127034510a"
    },
    {
        "author": "王庭珪",
        "paragraphs": [
            "崔盧唐舊族，譜系自名門。",
            "子舍三珠樹，思劉七耳孫。",
            "是行將貴顯，不及問平反。",
            "坐脫無凡語，人傳有至言。"
        ],
        "title": "挽盧宜人二首  其一",
        "id": "5d61a4a4-9dec-4b64-9e6f-2c2b9ac9a258"
    },
    {
        "author": "王庭珪",
        "paragraphs": [
            "高風林下閨門裏，幾歲長齋繡佛前。",
            "夫子雄才尹天邑，清魂獨樂上蓬仙。",
            "化爲雙鶴何方客，來置束芻南郡賢。",
            "會致送車填廣陌，他時彤史亦須編。"
        ],
        "title": "挽盧宜人二首  其二",
        "id": "cb8bc5f9-c3ef-45c6-8799-b88960f86f4a"
    },
    {
        "author": "王庭珪",
        "paragraphs": [
            "憶昔相逢子少年，詩書從我日磨研。",
            "平生極力欲推挽，世事驚人忽變遷。",
            "未辯嘘枯送天上，忍收遺骨葬江邊。",
            "雙親白髪終身恨，不見青衫落眼前。"
        ],
        "title": "挽黄忠臣二首  其一",
        "id": "8670372f-1d00-41c8-8e63-eb3a75c433e9"
    },
    {
        "author": "王庭珪",
        "paragraphs": [
            "書報登科墨未乾，已聞弔客在門闌。",
            "只傳金榜升華省，不得丹梯上廣寒。",
            "賦就兩番隨計吏，花開一日遍長安。",
            "誰知鬼錄南宮籍，却作修文地下官。"
        ],
        "title": "挽黄忠臣二首  其二",
        "id": "be48aaa2-2e8b-40bd-8ae4-4b27572c45f5"
    },
    {
        "author": "王庭珪",
        "paragraphs": [
            "早歲同充上國賓，與君先占廣寒春。",
            "青雲尚記當時事，黄土今埋如此人。",
            "别駕朱幡泥飾屏，縈紆茜綬带銅銀。",
            "生前富貴無餘恨，痛念堂遺白髪親。"
        ],
        "title": "挽戴彦成通判",
        "id": "52b6b6b5-0ddc-4d27-a323-3e24a172c709"
    },
    {
        "author": "王庭珪",
        "paragraphs": [
            "弟兄詞賦喧場屋，晚歲鄉閭譽益譁。",
            "窗下殘編雕草木，壁間遺翰走龍蛇。",
            "蠟餘幾緉遊山屐，書滿千篇載鹿車。",
            "痛惜蒲輪迎未果，寢門來哭淚横斜。"
        ],
        "title": "挽劉公弼",
        "id": "a66ded48-d129-4af6-a82a-ce6d14e4dcbb"
    },
    {
        "author": "王庭珪",
        "paragraphs": [
            "督賦寧居中上科，治身從此得名多。",
            "不聞老父踰垣走，且聽兒童載道歌。",
            "吏不捉人真快樂，庭無留事足中和。",
            "邦民盡作嬰兒泣，忍送輀車返爛柯。"
        ],
        "title": "挽王修華",
        "id": "5e6836a3-ae24-4c69-8544-719ff504cb18"
    },
    {
        "author": "王庭珪",
        "paragraphs": [
            "累世以貲雄里閭，惟公挾策似寒儒。",
            "欲將那律九經庫，定勝江陵千木奴。",
            "玉樹諸郎新命貴，錦囊丹誥寵光殊。",
            "當時籍甚吳丞相，恩澤今歸兩鳳雛。"
        ],
        "title": "挽劉英臣",
        "id": "67365310-4f2d-4623-89af-1d8dcbb32715"
    },
    {
        "author": "王庭珪",
        "paragraphs": [
            "數椽破屋臨溪水，日日讀書喧四鄰。",
            "白首傳經窮到骨，清風入座静無塵。",
            "堆窗史傳千張紙，過隙光陰一轉輪。",
            "富貴掀天亦埃滅，今時何必歎斯人。"
        ],
        "title": "挽徐子平  其一",
        "id": "acf6cf96-e5d6-4158-85d8-afc85d943a82"
    },
    {
        "author": "王庭珪",
        "paragraphs": [
            "季子過徐因掛劍，吾詩似劍敢欺徐。",
            "才華本自輕場屋，詁訓猶堪授里閭。",
            "踏雪打門人問字，載殽從學酒盈車。",
            "兒童誦得平生賦，不是兔園遺下書。"
        ],
        "title": "挽徐子平  其二",
        "id": "336d32d6-f40f-4846-8951-75f9b43e5f18"
    },
    {
        "author": "王庭珪",
        "paragraphs": [
            "初挾儒書戰舉場，弟兄旗鼓亦相當。",
            "探囊聊復起人死，繫肘空餘濟世方。",
            "漢苑舊嘗知姓字，壺天今别有仙鄉。",
            "老龍猶抱玉函訣，夜扣柴門乞酒漿。"
        ],
        "title": "挽羅荆老",
        "id": "37625702-d34b-412a-b6b6-1177ea494ab6"
    },
    {
        "author": "王庭珪",
        "paragraphs": [
            "仰高雖未接華裾，清論時容著野夫。",
            "掛劍未能臨死穴，隔江何處奠生芻。",
            "淒涼陶令松三徑，寂寞揚雄宅一區。",
            "插架尚餘三萬軸，傳家宜有鳳凰雛。"
        ],
        "title": "挽鄭教授",
        "id": "5678eb8d-5657-4db2-9d19-73c3d47ec2d8"
    },
    {
        "author": "王庭珪",
        "paragraphs": [
            "令儀早出閨中秀，少日來歸丞相家。",
            "能以功名勉夫子，忍看旌旐起悲笳。",
            "錦囊篆字金裝出，玉珮鳴裾帔有霞。",
            "贈典有加兒亦貴，誥黄新墨字如鴉。"
        ],
        "title": "挽曾氏安人",
        "id": "b980bfd9-473b-4bda-a34b-63a34ac8e89d"
    },
    {
        "author": "王庭珪",
        "paragraphs": [
            "少日來歸奉藻蘋，一門冠蓋擁朱輪。",
            "平生未識德公嫂，比歲纔依孟母鄰。",
            "魂返蓬萊三萬里，鶴歸華表幾千春。",
            "南州高士應匍匐，忍看靈車下北津。"
        ],
        "title": "挽范孺人",
        "id": "0a0e43e3-cbfb-4bc6-acac-0be3af08393a"
    },
    {
        "author": "王庭珪",
        "paragraphs": [
            "徒身諸福壽尤豐，魄返仙曹第幾宮。",
            "西土夢星生太白，東牀選壻得梁鴻。",
            "豈無名士當時論，自有夫人林下風。",
            "來弔不知何處客，化爲雙鶴却飛空。"
        ],
        "title": "挽瞿氏",
        "id": "b1b586fe-b8ae-4ac5-a173-9f84c85f7045"
    },
    {
        "author": "王庭珪",
        "paragraphs": [
            "媪有才子鄰我居，父老欲起高門閭。",
            "此媪不知家有無，但典髻鬟供買書。",
            "今朝慟哭城南道，忍送喪車入秋草。",
            "預愁來歲寒食時，不見襄陽德公嫂。"
        ],
        "title": "挽易氏",
        "id": "4ce56eac-5cae-489c-82aa-bba8c14a2224"
    },
    {
        "author": "王庭珪",
        "paragraphs": [
            "鬼伯歌朝露，歸魂掩夜泉。",
            "起家詩禮盛，折桂弟兄賢。",
            "箭落雙鵰日，君當化鶴年。",
            "阿鴻今已貴，飛去欲摩天。"
        ],
        "title": "挽劉子儀",
        "id": "65f24c86-0244-475e-9419-700022eeec4a"
    },
    {
        "author": "王庭珪",
        "paragraphs": [
            "郡從簪纓貴，騶僮意氣華。",
            "呼盧晉公子，大俠魯朱家。",
            "錦臂誇豪放，銀鞍走狹斜。",
            "忍尋桃徑裏，無主亦開花。"
        ],
        "title": "挽歐陽仁叟",
        "id": "0ed2126f-3653-48c2-9ace-19e266482fe5"
    },
    {
        "author": "王庭珪",
        "paragraphs": [
            "母子未相識，哀號徹九穹。",
            "一生何敢望，萬里忽相逢。",
            "綵服舊兒戲，錦囊新誥封。",
            "悲歌滿行路，千載想遺風。"
        ],
        "title": "挽張氏安人",
        "id": "52806c1e-6922-4d88-80b2-4cc75d97ca8e"
    },
    {
        "author": "王庭珪",
        "paragraphs": [
            "渤海家聲赫，先朝御史孫。",
            "霞冠宜象服，腰笏擁魚軒。",
            "五福壽尤貴，兩兒名更喧。",
            "惟嗟漢陽遠，不及問平反。"
        ],
        "title": "挽歐陽宜人",
        "id": "df953253-9139-4a59-95b5-b204f9b51e3a"
    },
    {
        "author": "王庭珪",
        "paragraphs": [
            "歲歉傾禾粟，賓來剪髪鬟。",
            "其人今已朽，此事古尤難。",
            "斜日銜峰頂，秋風想珮環。",
            "出門驚弔客，雙鶴下雲間。"
        ],
        "title": "挽王氏夫人",
        "id": "90f38d9d-5fe4-4023-b964-85dd03e47344"
    },
    {
        "author": "王庭珪",
        "paragraphs": [
            "賜爵逢千載，皇恩下九關。",
            "誥詞金篆字，珩珮玉連環。",
            "陶母今有後，萊衣不復斑。",
            "哀歌堪挽紼，徒有涙澘澘。"
        ],
        "title": "挽王氏孺人",
        "id": "5ff92b10-881f-49cf-b7c5-3fdecb22ea4e"
    },
    {
        "author": "王庭珪",
        "paragraphs": [
            "擇對真佳壻，傳家好弟兄。",
            "魂飛瑤海岸，風斷玉簫聲。",
            "舉案人何在，埋文誰作銘。",
            "潘郎今未老，他日看襃榮。"
        ],
        "title": "挽郭氏孺人",
        "id": "f8bab052-eb7d-4610-a98f-78beb005ce38"
    },
    {
        "author": "王庭珪",
        "paragraphs": [
            "隴上龐公女，相家裴十娘。",
            "空門參白足，佳壻得黄香。",
            "木馬風前響，蓮花火裏芳。",
            "彌陀真樂土，環珮響鏘鏘。"
        ],
        "title": "挽聶氏孺人",
        "id": "ea75591f-62fb-49f4-a395-a76b9e178e8e"
    },
    {
        "author": "王庭珪",
        "paragraphs": [
            "華胄東京舊，青樓大道邊。",
            "渡江離險阻，舉族得安全。",
            "追賞榮身後，褒封及眼前。",
            "清魂在蓬島，彷彿綴羣仙。"
        ],
        "title": "挽露氏恭人",
        "id": "b9e72866-fd9c-4867-b62f-d622e8a0f1ce"
    },
    {
        "author": "王庭珪",
        "paragraphs": [
            "東南作尉本神仙，化鶴家聲亦宛然。",
            "臨欲騎魚歸海島，猶能躍馬拓弓絃。",
            "花間載酒經旬日，陌上悲歌隔九泉。",
            "尚有讀書臺下月，夜深還照碧池邊。"
        ],
        "title": "挽丁陶明縣尉",
        "id": "1a31ec71-93a0-4807-a311-34f211bf07bb"
    },
    {
        "author": "王庭珪",
        "paragraphs": [
            "何年來卧北山霞，猶指海邊團練家。",
            "手把方書妙耕種，門高閭巷獨清華。",
            "兩兒駒齒日千里，萬卷牙籖架五車。",
            "風動松篁起蕭瑟，不堪回首聽悲笳。"
        ],
        "title": "挽劉宗望",
        "id": "b1ee614c-c224-40fe-8362-c99102263b3d"
    },
    {
        "author": "王庭珪",
        "paragraphs": [
            "瀧神何年此列宮，神之來兮雨溟濛。",
            "雷公擊鼓驅羣龍，神之靈兮與天通。",
            "十日五日一雨風，物無疵癘年穀豐。",
            "瀧民事神甚嚴恭，牲羞薦酒羅鼓鐘。",
            "湍雖洶涌長年工，不聞船石相撞舂。",
            "孰知此者神之功，宜歌此曲傳無窮。"
        ],
        "title": "蕭瀧廟迎神詩",
        "id": "3cfe3e1b-2a30-41c4-9092-c59cf365fa1e"
    },
    {
        "author": "王庭珪",
        "paragraphs": [
            "紅日初生碧海邊，蓬萊金殿起晴烟。",
            "幾重瑞氣籠雙闕，萬室歡聲動九天。",
            "百二山河扶寶祚，兩階干羽舞文甎。",
            "遙聞葱嶺新都護，願舉霞觴祝萬年。"
        ],
        "title": "乾龍節致語口號",
        "id": "2c9050ce-339f-447d-809d-2ee14caaeb39"
    },
    {
        "author": "王庭珪",
        "paragraphs": [
            "樂事初從天上傳，慈寧宮在曰華邊。",
            "慶逢誕節張鈞樂，奏舉遐方錫御筵。",
            "滿殿薰風旗彩動，一墀鳴玉佩聲喧。",
            "遙聞儀鳯隨韶奏，報道君王壽萬年。"
        ],
        "title": "天申節致語",
        "id": "bc5e6426-a2f7-4aa5-8599-fed89aa3f9a4"
    },
    {
        "author": "王庭珪",
        "paragraphs": [
            "秀嶺東邊今日晴，千兵繞出陣雲平。",
            "長槍大劍遮行路，後虎前貔擁使旌。",
            "看拓弓弦聲霹靂，願回甲馬掃欃槍。",
            "山農野叟何曾識，來聽秋風鼓角聲。"
        ],
        "title": "閱軍致語口號",
        "id": "fc195148-8dc5-4ed9-a7c1-629a11948183"
    },
    {
        "author": "王庭珪",
        "paragraphs": [
            "紺殿傾頹幾十秋，佛應不語阿難愁。",
            "諸方檀越宜興念，共出把茅來蓋頭。"
        ],
        "title": "高峰禪寺修殿疏偈",
        "id": "1e88e34e-b7c7-480a-877d-ace6131ddf20"
    },
    {
        "author": "王庭珪",
        "paragraphs": [
            "擊石出火，鼓鐘得聲。",
            "不鼓不擊，寂無聲形。",
            "人之有善，物中最靈。",
            "揉以學問，其識乃明。",
            "跛鼈千里，六驥不行。",
            "玉不加琢，器何由成。",
            "吾觀成叔，挺挺有立。",
            "學有淵源，家聲爀熠。",
            "深山大澤，龍蛇蟠蟄。",
            "實無所遷，假遷而入。",
            "猶天之升，不落階級。",
            "參辰殊途，追莫能及。"
        ],
        "title": "遷善齋銘",
        "id": "b2068af2-81e6-45b8-8b2b-bfdbe2f83db0"
    },
    {
        "author": "王庭珪",
        "paragraphs": [
            "大江之西，盧水之陰。",
            "有三昧手，斲無量音。",
            "震動法窟，是爲老端之琴。",
            "蓋嘗求師於海中，登蓬萊閬風之岑，聽海水林木之蕭森。",
            "採枯桐以寄其妙絕，信哉點瓦礫而成金。"
        ],
        "title": "惠端琴銘",
        "id": "b548f5fb-df5c-4529-937f-391bdaacb27b"
    },
    {
        "author": "王庭珪",
        "paragraphs": [
            "桐生高岡，斧出月窟。",
            "斵而成器，神藏鬼没。",
            "此一物也，與寶劍相攜於盧溪之上，三者皆天下之英物。"
        ],
        "title": "琴銘",
        "id": "10524c41-5f94-49df-83c0-c65c95eefd6e"
    },
    {
        "author": "王庭珪",
        "paragraphs": [
            "萬動俱寂，如大虚空。",
            "虚空無椎，何物爲鐘。",
            "傍震萬壑，高聞九穹。",
            "聲緣何起，吾知所從。",
            "鐘邪椎耶，莫尸其功。",
            "隱如雷霆，在大千中。"
        ],
        "title": "惠門寺鐘銘",
        "id": "bd1d4f0d-3b89-47f7-85b7-b35b24d0f8aa"
    },
    {
        "author": "王庭珪",
        "paragraphs": [
            "蠢然冥頑孰與覺，空中雷電忽磅礴。",
            "大音希聲本無作，回祿奮怒飛廉惡。",
            "一鼓成鐘神所託，劍蟠蛟螭怒牙角。",
            "六種震動天雨雹，鑄此銘詩呵不若。"
        ],
        "title": "寶珠寺鐘銘",
        "id": "ba4c9707-1ad7-4933-951b-f29bd68e4585"
    },
    {
        "author": "王庭珪",
        "paragraphs": [
            "迦葉天中五百尊，目連羅睺皆駿奔。",
            "阿難啼哭佛日昏，誰爲設法沙林園。",
            "帝釋擁護六鑿根，習氣脫盡婆羅門。",
            "仁山金碧耀人天，瞻禮願見前世緣。",
            "法螺一吹天上聞，還報十方羅漢恩。"
        ],
        "title": "仁山五百羅漢贊",
        "id": "17a66127-7123-4663-9e94-f0c2aff64a76"
    },
    {
        "author": "王庭珪",
        "paragraphs": [
            "太山秋毫兩微塵，巨細本無不二門。",
            "四方八面開戶牖，是中元有不動尊。",
            "如大圓鏡萬象入，如大海水百谷奔。",
            "維摩倒用那羅印，用證初心豈或淪。"
        ],
        "title": "圓通贊",
        "id": "a79c2f09-62fc-44be-93ad-fd7a695af1b5"
    },
    {
        "author": "王庭珪",
        "paragraphs": [
            "謂公爲佛，乃工文章。",
            "謂公爲儒，乃是和尚。",
            "非佛非儒，是虚空藏。",
            "畫雖逼真，實非真相。",
            "作如是見，亦未離妄。",
            "水在瓶中，月在天上。"
        ],
        "title": "洪覺範畫贊",
        "id": "2f84c784-f55e-47cc-b946-a24f16deda39"
    },
    {
        "author": "王庭珪",
        "paragraphs": [
            "非佛非仙，亦非儒者。",
            "硉硉矹矹，名滿天下。",
            "孰貌其真，非真非假。",
            "讀東坡詩，乃識此畫。"
        ],
        "title": "李伯時畫像贊",
        "id": "5ad9ac5b-874e-4d1f-9eda-e8084db6057e"
    },
    {
        "author": "王庭珪",
        "paragraphs": [
            "如馬放逸兮不覊，如松磥砢兮多節。",
            "偉幹如謝康樂之眉鬚，雄辯如樓君卿之唇舌。",
            "其高處可以上可以下，其妙處不可畫不可說。"
        ],
        "title": "歐陽公制贊",
        "id": "8b8a6aa8-110f-4bcf-bd95-ab57d14b9b56"
    },
    {
        "author": "王庭珪",
        "paragraphs": [
            "硉硉矹矹，如祝融太華，高不知其幾千丈。",
            "軒軒轟轟，如驚雷唳鶴，聲徹乎九天之上。",
            "道在真空，空即無相。",
            "以相求之，如盲摸象。",
            "乘機應物，河岳震響。",
            "眼如掣電，舌如奔浪。",
            "轉大法輪，說無盡藏。",
            "當恁麽時有識之者，箇是徑山杲和尚。"
        ],
        "title": "杲和尚畫贊",
        "id": "0ba27baa-2d7f-4751-8823-8ec8a8f896c0"
    },
    {
        "author": "王庭珪",
        "paragraphs": [
            "寂然其容，萬法不起。",
            "色固無求，不怒不喜。",
            "人自即之，其門如市。",
            "忽然探囊，輒起人死。",
            "本自無生，死亦何理。",
            "公能起之，如月在水。",
            "應物現形，本無作止。",
            "我復贊之，亦遊戲耳。"
        ],
        "title": "鑑達觀畫像贊",
        "id": "5f1eaefe-1e89-441f-82e5-38e78311b2a1"
    },
    {
        "author": "王庭珪",
        "paragraphs": [
            "森然如千丈之長松，勢若摩穹。",
            "昂然如野鶴之出籠，雞羣遂空。",
            "使之崛起，接翼鵷鴻。",
            "高冠大劍，立于庭中。",
            "七尺之軀，萬夫之雄。"
        ],
        "title": "路正卿畫像贊",
        "id": "a9e51ab0-316b-4a77-9ea4-34afce0aecbd"
    },
    {
        "author": "王庭珪",
        "paragraphs": [
            "不冠不束，真被褐而懷玉。",
            "眼如曳電，光掣巖谷。",
            "不爲燕頷虎頭，萬里飛而食肉。",
            "幅巾飄然，如五柳先生。",
            "寧終身爲縣令，而無求於世俗。",
            "揮麈塵埃之外，遺物離人，而立於獨。"
        ],
        "title": "王修華畫像贊",
        "id": "73d68684-f6f0-4bee-adac-1c6fea3e2964"
    },
    {
        "author": "王庭珪",
        "paragraphs": [
            "畫無老幼，形全神守。",
            "頰上三毛，端逢妙手。",
            "少年角立，試輙不偶。",
            "不復掉鞅，名聞谷口。",
            "量陂千頃，才不論斗。",
            "今踰八十，年其逮耉。",
            "古人云用之則爲公爲卿，不用則山谷一叟。"
        ],
        "title": "劉大虚喜神贊",
        "id": "f2cd4757-3dcc-4bdf-a542-665752853689"
    },
    {
        "author": "王庭珪",
        "paragraphs": [
            "吉州英，鐵作觜。",
            "莫貶眼，只這是。"
        ],
        "title": "英和尚贊",
        "id": "029e8479-ed88-487d-894e-8ba0b3aba087"
    },
    {
        "author": "王庭珪",
        "paragraphs": [
            "横擔拄杖入山，坐斷高峰境界。",
            "一吼震動林木，忽然草賊大敗。",
            "了則萬法俱空，未了應須還債。",
            "本是兩重公案，如今一道俱解。"
        ],
        "title": "戲調義高",
        "id": "8c6b03fd-8b37-42cb-8986-04b71d16f1a0"
    },
    {
        "author": "王庭珪",
        "paragraphs": [
            "雲門至死不惺惺，居士仍蹉半月程。",
            "未省夢中重說夢，醉來添酒幾時醒。"
        ],
        "title": "答王道之",
        "id": "114d96b8-3afe-43a1-8b28-7b5b6d4d7823"
    },
    {
        "author": "王庭珪",
        "paragraphs": [
            "頭陀未具山僧像，只欠鉢囊挑錫杖。",
            "我今自是在家僧，汝好將錢買和尚。"
        ],
        "title": "贈姪孫行深",
        "id": "7ffb226c-f082-4d3e-8c47-bebef13a5abb"
    },
    {
        "author": "王庭珪",
        "paragraphs": [
            "眨起眉毛鐘已成，不容著手勒鐘銘。",
            "一鋪嶺上新功德，只欠將來點眼睛。"
        ],
        "title": "贈度門僧  其一",
        "id": "a8185024-23e9-47ec-83b4-4bffb34e977e"
    },
    {
        "author": "王庭珪",
        "paragraphs": [
            "半夜鐘聲殷寺廊，吹螺打鼓助錚鏦。",
            "不妨白日開門睡，更遣闍梨飯後撞。"
        ],
        "title": "贈度門僧  其二",
        "id": "ce876cbd-be9b-45a3-ab27-ad2b6dd67dde"
    },
    {
        "author": "王庭珪",
        "paragraphs": [
            "海藏龍宮五千卷，口角流涎方誦遍。",
            "不如煩此六丁神，一日與君推百轉。"
        ],
        "title": "祖麟作東山藏主以一偈送之",
        "id": "a39d158e-1f09-4da3-a35c-b6aef9c3681c"
    },
    {
        "author": "王庭珪",
        "paragraphs": [
            "出家未踏曹溪碓，且打吟峰寺裏鐘。",
            "寺有高僧善哮吼，莫將一物藴心胸。"
        ],
        "title": "贈行者悟本",
        "id": "11440095-da82-471a-af27-c73b3215fca9"
    },
    {
        "author": "王庭珪",
        "paragraphs": [
            "横擔拄杖何許語，那箇叢林無佛祖。",
            "但見闍梨夜不眠，衲被蒙頭聽粥鼓。"
        ],
        "title": "和耿伯順贈李居士",
        "id": "7ce3f5e9-5079-4f48-82a5-5cbfbf4e75cf"
    },
    {
        "author": "王庭珪",
        "paragraphs": [
            "東山寺裏逢君語，問君何謂西來祖。",
            "鼻孔撩天喚不譍，呼童汲水敲茶鼓。"
        ],
        "title": "李居士煎茶再次前韻贈之",
        "id": "88fc1689-1b86-440c-9b5e-9c91e8d3195c"
    },
    {
        "author": "王庭珪",
        "paragraphs": [
            "花藥山中人解語，何必江西尋馬祖。",
            "我亦會參鐵觜師，如今不打這破鼓。"
        ],
        "title": "再次韻呈智禪師",
        "id": "60698317-8d23-4c60-8e14-1eb1198891fa"
    },
    {
        "author": "王庭珪",
        "paragraphs": [
            "三入唐興寺裏宿，閉門風雨雲垂屋。",
            "今朝披霧立山椒，始識唐興真面目。"
        ],
        "title": "登唐興寺上方",
        "id": "72e065da-42a4-43df-a055-42559a7be5a5"
    },
    {
        "author": "王庭珪",
        "paragraphs": [
            "僧問靈山一會禪，不知誰與佛言論。",
            "靈山會裏何曾說，只有闍梨獨得聞。"
        ],
        "title": "震禪師喜談傳燈錄謾以一偈示之",
        "id": "7a2fc38d-59d0-4fd4-ba23-cd6014c4940f"
    },
    {
        "author": "王庭珪",
        "paragraphs": [
            "佛固不可求，會處豈容說。",
            "苦作如是言，爲誰略饒舌。"
        ],
        "title": "跋楚老帖",
        "id": "662d7854-88ee-4fc6-940d-66e4bf247e39"
    },
    {
        "author": "王庭珪",
        "paragraphs": [
            "碧眼銀鬚粉撲衣，又隨雪柳趁燈輝。",
            "怕寒還戀南華夢，凝佇釵頭未肯飛。"
        ],
        "title": "夜蛾兒",
        "id": "477464cd-52cb-4c5b-904c-d372f1bf1288"
    },
    {
        "author": "王庭珪",
        "paragraphs": [
            "一泓天水染銖衣，生怕紅埃透日蜚。",
            "急整離離蒼玉珮，曉雲光裏渡河歸。"
        ],
        "title": "牽牛",
        "id": "6208b145-1d91-4d03-b8fb-5440a1329e54"
    },
    {
        "author": "王庭珪",
        "paragraphs": [
            "衣裁相纈態纖穠，猶在瑤池午醉中。",
            "嫌近清明時節冷，趁渠新火一番紅。"
        ],
        "title": "緋桃",
        "id": "95a5f8d9-e337-4233-ad75-6068b6c6adc2"
    },
    {
        "author": "王庭珪",
        "paragraphs": [
            "我家羣從有封胡，瀟灑如君更隱居。",
            "豈但開軒隱松竹，能令滿屋貯圖書。",
            "朱欄手植花猶在，黄葉風飄日已疏。",
            "觸目自然堪痛哭，不勝清淚濕衣裾。"
        ],
        "title": "哀挽詩",
        "id": "1c198c2e-93e1-415c-ae6f-486c740e67f2"
    },
    {
        "author": "王庭珪",
        "paragraphs": [
            "曾看詞鋒戰舉場，弟兄旗鼓略相當。",
            "兩賢方折月中桂，此老翻爲地下郎。",
            "弟妹力攜家數口，文章空費紙千張。",
            "廣寒宮裏叢生桂，何日飄來壠上芳。"
        ],
        "title": "又一首",
        "id": "81dfac8e-f1bd-4124-ade5-4794e0617429"
    },
    {
        "author": "王庭珪",
        "paragraphs": [
            "奔月姮娥魂已清，錦囊空貯誥封榮。",
            "穆家酥酪盈門貴，謝氏芝蘭滿砌生。",
            "風散采雲吹碧落，霜飄寒菊墮紅英。",
            "佳城萬古凄涼地，隴水東流猿夜聲。"
        ],
        "title": "婦人挽詞",
        "id": "30c7d9f4-14fd-42fb-881e-4790228ff783"
    },
    {
        "author": "王庭珪",
        "paragraphs": [
            "殘花不待惡風吹，細雨浮花半出籬。",
            "籬外行人錯回首，黄鸝飛上綠楊枝。"
        ],
        "title": "晚春",
        "id": "aea66611-10a6-4978-8c71-cf1f91018226"
    },
    {
        "author": "王庭珪",
        "paragraphs": [
            "唱徹嚴更鳳鑰開，侍祠濟濟列崇陔。",
            "小臣亦忝廊西獻，惟秉溫恭封越來。"
        ],
        "title": "明堂侍祠詩  其一",
        "id": "d4e25fd3-8937-4cbb-89a0-178cb1715075"
    },
    {
        "author": "王庭珪",
        "paragraphs": [
            "玉佩珊珊出禁扉，金蓮分炬散芳菲。",
            "祠班咫尺臨黄道，惹得天香滿袖歸。"
        ],
        "title": "明堂侍祠詩  其二",
        "id": "ee652f8a-b109-4972-97e4-5ff28b84f160"
    },
    {
        "author": "王庭珪",
        "paragraphs": [
            "雪欲留君君不住，散作晴天送君去。",
            "滄江破臘。"
        ],
        "title": "句  其一",
        "id": "69fbd231-6d34-4c48-8579-9438734883ce"
    },
    {
        "author": "王庭珪",
        "paragraphs": [
            "欲結茅齋一兩間，芙蓉高處掩柴關。",
            "人逢好景。"
        ],
        "title": "句  其二",
        "id": "1ebee609-0a8e-4859-a9f4-da76b57ab62b"
    },
    {
        "author": "王庭珪",
        "paragraphs": [
            "江南一夢中，覺來說夢已無蹤。",
            "會尋湘水枕上逢。",
            "逐客衣冠尚襤縷，故欲下非堅敵，試舉酒兵令。"
        ],
        "title": "句  其三",
        "id": "f5cb443a-fe97-4f9a-b283-8f66b466af37"
    },
    {
        "author": "王庭珪",
        "paragraphs": [
            "白銀宮。",
            "斷椽破壁宛積玉千頃，流水灣如月半弓。",
            "江邊寒梅自奇絕，何必更畫漁蓑翁。"
        ],
        "title": "句  其四",
        "id": "f5dacfae-2778-4e76-a02a-596693277f21"
    },
    {
        "author": "王庭珪",
        "paragraphs": [
            "鷺洲盤地軸，螺浦瀉天津。"
        ],
        "title": "句  其五",
        "id": "9aeea413-7194-41d7-a05d-c8e6d5b52d0e"
    },
    {
        "author": "王庭珪",
        "paragraphs": [
            "江闊吞章貢，原長接廣閩。"
        ],
        "title": "句  其六",
        "id": "f1a71316-4766-4d74-866b-e43edc359c5f"
    },
    {
        "author": "王庭珪",
        "paragraphs": [
            "殘春鈴閣無公事，來就酴醾放晚衙。"
        ],
        "title": "句  其七",
        "id": "4c55ded4-58a5-4913-a291-a26f99b16200"
    },
    {
        "author": "王庭珪",
        "paragraphs": [
            "月影印仙迹，花香供筆靈。"
        ],
        "title": "句  其八",
        "id": "992a8177-6a92-4841-b031-579591b9aa37"
    },
    {
        "author": "珪悴中",
        "paragraphs": [
            "芒鞋竹杖西出關，行盡千山與萬山。",
            "黄塵烏帽不埋沒，丹霞選佛非選官。",
            "請君擡起幞頭腳，向上猶有二四著。",
            "再拜更問王老師，老師規模難摸索。"
        ],
        "title": "送彭青老兼寄王民瞻",
        "id": "a9118028-3ede-42bc-a3a8-3b27a48f64cf"
    },
    {
        "author": "季陵",
        "paragraphs": [
            "飛泉一派木千章，九節蒲根澗裏香。",
            "拔宅不留雞與犬，至今無處問仙方。"
        ],
        "title": "菖蒲寺",
        "id": "8af23167-903f-4b07-be6f-e0142cda9132"
    },
    {
        "author": "朱敦儒",
        "paragraphs": [
            "藤州三月作小盡，梧州三月作大盡。",
            "哀哉官曆今不頒，憶昔昇平淚成陣。",
            "我今何異桃源人，落葉爲秋花作春。",
            "但恨未能與世隔，時聞喪亂空傷神。"
        ],
        "title": "小盡行",
        "id": "cd19b973-c48d-456b-a9ca-52981ab6ee7f"
    },
    {
        "author": "朱敦儒",
        "paragraphs": [
            "且喜蕪菁種得成，苔心散出碧縱橫。",
            "脆甜肭子無反惡，肥嫩恙兒不殺生。",
            "樂羊豈斷兒孫念，劉季寧無父子情。",
            "爭似野人茅屋下，日高澹煮一杯羹。"
        ],
        "title": "種蕪菁作羹",
        "id": "bc0b57f0-68aa-4b81-9501-0b14e130a2bf"
    },
    {
        "author": "朱敦儒",
        "paragraphs": [
            "面冊面友風雨散，山鳥山花澹薄交。",
            "一榻氍毹容獨臥，滿盤杞菊是兼肴。"
        ],
        "title": "歷世",
        "id": "423b34f9-df14-4955-921d-84f91fc3d83b"
    },
    {
        "author": "朱敦儒",
        "paragraphs": [
            "天寒猶著絮，雨濕欲蒸書。",
            "吳地人情薄，西人客計疏。",
            "無書堪著眼，有法可安心。"
        ],
        "title": "五言",
        "id": "3f54431f-6bf1-44c0-946d-7bbb15438134"
    },
    {
        "author": "朱敦儒",
        "paragraphs": [
            "誰倚黄旗喚阿瞞，令君終作可憐人。",
            "蕭然惟有鹿門老，不带孫劉一點塵。"
        ],
        "title": "絕句二首  其一",
        "id": "0e22fe5b-a0ef-497c-81ec-162f531f1d03"
    },
    {
        "author": "朱敦儒",
        "paragraphs": [
            "輕陰小雨晚難收，柳瘦梅窮卻似秋。",
            "可恨水仙花不語，無人共我說春愁。"
        ],
        "title": "絕句二首  其二",
        "id": "c5af8cc4-6402-464e-8c26-eee2b73f585b"
    },
    {
        "author": "朱敦儒",
        "paragraphs": [
            "梨花雨送海棠風，不借臙脂作小紅。",
            "幾日無人吹玉笛，鴛鴦飛入館娃宮。"
        ],
        "title": "春怨",
        "id": "bc46c50b-8b95-465b-97f5-f8f538273ef9"
    },
    {
        "author": "朱敦儒",
        "paragraphs": [
            "青羅包髻白行纏，不是凡人不是仙。",
            "家在洛陽城裏住，臥吹銅笛過伊川。"
        ],
        "title": "絕句",
        "id": "99bd5b34-a323-4be0-9d4e-a51079380b19"
    },
    {
        "author": "朱敦儒",
        "paragraphs": [
            "早年京洛識前輩，晚景江湖無故人。",
            "難與兒童談舊事，夜攀庭樹數星辰。"
        ],
        "title": "憶舊",
        "id": "659e9c03-9e76-47c5-9b22-e040dbbdf536"
    },
    {
        "author": "朱敦儒",
        "paragraphs": [
            "試將天下照，萬象總分明。"
        ],
        "title": "句  其一",
        "id": "fd50c299-4d76-4cb8-964a-fb29f05fd960"
    },
    {
        "author": "朱敦儒",
        "paragraphs": [
            "嶺外江數百，會此清遠峽。"
        ],
        "title": "句  其二",
        "id": "5dec4ec3-1703-4596-8ddc-1e53e56ba701"
    },
    {
        "author": "朱敦儒",
        "paragraphs": [
            "春林着雨綠自足，野水漾花紅不知。"
        ],
        "title": "句  其三",
        "id": "df686986-0de8-4ac8-82bc-404670993b95"
    },
    {
        "author": "朱敦儒",
        "paragraphs": [
            "解唱陽關別調聲，前朝惟有李夫人。"
        ],
        "title": "句  其四",
        "id": "3c155327-1647-45ef-ac18-fa26105bb5e2"
    },
    {
        "author": "朱敦儒",
        "paragraphs": [
            "幾許少年春欲夏，一番夢事綠催紅。"
        ],
        "title": "句  其五",
        "id": "f6888209-9665-4ef0-bfe0-01c5afcabed7"
    },
    {
        "author": "朱敦儒",
        "paragraphs": [
            "過時不語鶯解事，怕客深藏魚見機。"
        ],
        "title": "句  其六",
        "id": "9848e316-ac52-4bdf-af12-92dadff9439e"
    },
    {
        "author": "朱敦儒",
        "paragraphs": [
            "人間萬事老無味，天下四時秋最愁。"
        ],
        "title": "句  其七",
        "id": "dab70618-4a0c-4ef5-bb63-c216e0c5c566"
    },
    {
        "author": "朱敦儒",
        "paragraphs": [
            "翦茅編鶴屋，篩米聚雞糧。"
        ],
        "title": "句  其八",
        "id": "90e715a3-fbb1-4c1d-ab9e-d99e9ba3b99c"
    },
    {
        "author": "朱敦儒",
        "paragraphs": [
            "燈昏鼠窺研，雨急犬穿籬。"
        ],
        "title": "句  其九",
        "id": "03f9c046-fee3-4d69-a693-f5c3b0bfa614"
    },
    {
        "author": "朱敦儒",
        "paragraphs": [
            "但能閉戶酌季雅，安用馭風尋伯昏。"
        ],
        "title": "句  其一○",
        "id": "d1e96fc5-3924-48bd-93c3-954d7c2f233e"
    },
    {
        "author": "朱敦儒",
        "paragraphs": [
            "老鶴悔拋青嶂裏，客星倦倚紫微邊。"
        ],
        "title": "句  其一一",
        "id": "289c94fc-39b7-4ad0-bce0-6e71b0ce5236"
    },
    {
        "author": "朱敦儒",
        "paragraphs": [
            "而今心服陶元亮，作得人間第一流。"
        ],
        "title": "句  其一二",
        "id": "c09d3363-34d7-4232-af1a-1e25d7ad53a0"
    },
    {
        "author": "朱敦儒",
        "paragraphs": [
            "佳人不耐冷，重疊著春衣。"
        ],
        "title": "句  其一三",
        "id": "f4bf38eb-bf5c-4bdb-87a9-2d84f5c09127"
    },
    {
        "author": "馬純",
        "paragraphs": [
            "十年衰病臥林泉，鵷鷺羣飛競刺天。",
            "黄紙除書猶到汝，固知清世不遺賢。"
        ],
        "title": "題能仁寺壁",
        "id": "4ac68717-5909-442b-9490-fcbd66bcc66e"
    },
    {
        "author": "馬純",
        "paragraphs": [
            "勳業簿中頻點檢，只添白髮與蒼顔。"
        ],
        "title": "句",
        "id": "c895c37e-2937-4592-b73b-ac70b2ae351b"
    },
    {
        "author": "石懋",
        "paragraphs": [
            "來時萬縷弄輕黄，去日飛球滿路傍。",
            "我比楊花更飄蕩，楊花只是一春忙。"
        ],
        "title": "楊花",
        "id": "0b80b9ae-3053-48c8-b94a-b647867eec01"
    },
    {
        "author": "石懋",
        "paragraphs": [
            "名貴已居三品上，價高仍在五銖先。",
            "春來買斷深紅色，燒得人心似火燃。"
        ],
        "title": "金錢花",
        "id": "7e3c88d7-71f4-46fd-b6e4-21117e9a1630"
    },
    {
        "author": "石懋",
        "paragraphs": [
            "不傳人間玉奩粉，別有天上金爐煙。",
            "獨清合作諸蘭佩，深白未數楊花綿。",
            "春風爛漫倚牆角，一月不復燒龍涎。"
        ],
        "title": "酴醾",
        "id": "553a1623-d49c-4e2b-89ee-4c6de759c09d"
    },
    {
        "author": "石懋",
        "paragraphs": [
            "苦無筋力太輕柔，何物如今得自由。",
            "带雨飄來成墜雪，捲春歸去作飛球。"
        ],
        "title": "柳絮",
        "id": "c6447f3d-b7cb-4417-bc08-9cf571b522c9"
    },
    {
        "author": "石懋",
        "paragraphs": [
            "風雲快約千絲雨，天地空無一點塵。",
            "曉樹放開花意思，夜窗添起月精神。",
            "鸚鵡杯中未覺貧，寒凝酒面不成鱗。",
            "何如飛上參軍鬢，與惱紅樓歌舞人。"
        ],
        "title": "雪",
        "id": "5bcc3aba-20ec-443b-a8cb-e6ef9ca66d07"
    },
    {
        "author": "石懋",
        "paragraphs": [
            "索米長安久倦遊，寂無杯盎洗牢愁。",
            "歲除借問除何事，除盡朱顔與黑頭。"
        ],
        "title": "歲除",
        "id": "022d5081-8ae6-433d-bb11-2fd9e2fa5fa1"
    },
    {
        "author": "石懋",
        "paragraphs": [
            "政成郛郭春千里，公退笙歌月一樓。",
            "犬吠花陰無舊警，麥翻雲穗有新疇。"
        ],
        "title": "郡守",
        "id": "791c28ce-84f5-470c-9809-ea2fc4dace86"
    },
    {
        "author": "石懋",
        "paragraphs": [
            "只應門闥懸弧際，正是乾坤和氣中。",
            "壽語珠聯千軸富，賀樽鯨吸百川空。"
        ],
        "title": "生日",
        "id": "b7690bfe-6a8c-4b05-9acc-ebd67bd5a88d"
    },
    {
        "author": "石懋",
        "paragraphs": [
            "家是江南友是蘭，水邊月底怯新寒。",
            "畫圖省識驚春早，玉笛孤吹怨夜殘。",
            "冷淡合教閑處着，清臞難遣俗人看。",
            "相逢剩作樽前恨，索笑情懷老新闌。"
        ],
        "title": "梅花",
        "id": "41cac261-e053-4a8a-af8b-979dc51c79f7"
    },
    {
        "author": "石懋",
        "paragraphs": [
            "陽和散逐管灰浮，節物那知人倦遊。",
            "無可奈何霜後冷，急推不去眼中愁。",
            "康衢結束新裳雜，飛蓋追隨賀客稠。",
            "猶有禰衡漫一刺，侯門如海未容投。"
        ],
        "title": "長至  其一",
        "id": "f7209e52-06b2-4d55-b487-03ba4705f128"
    },
    {
        "author": "石懋",
        "paragraphs": [
            "筆墨如山寧療饑，漫勞紅日一絲遲。",
            "濁醪有理貧難醉，坐客無氈寒見欺。",
            "占歲豐凶雲物動，漏春消息管灰知。",
            "江南梅使無恙否，腸斷隴頭花一枝。"
        ],
        "title": "長至  其二",
        "id": "b366f42e-5772-4a69-9f57-e109b7226e18"
    },
    {
        "author": "石懋",
        "paragraphs": [
            "革带頻移紗帽寬，茶鐺欲熟篆香殘。",
            "疏梅已報先春信，小雨初成十月寒。",
            "身似野僧猶有髪，門如村舍強名官。",
            "鼠肝蟲臂元無擇，遇酒猶能罄一歡。"
        ],
        "title": "成都歲暮始微寒小酌遣興",
        "id": "9cb13dc5-12cf-4920-a449-a04b4dca1865"
    },
    {
        "author": "石懋",
        "paragraphs": [
            "燕南雪花大於掌，冰柱懸簷一千丈。"
        ],
        "title": "句  其一",
        "id": "c413a200-f99a-4cef-93c2-432f093e146c"
    },
    {
        "author": "石懋",
        "paragraphs": [
            "滿身美蔭抱高柳，問汝適從何處來。"
        ],
        "title": "句  其二",
        "id": "9ee3d9ad-2327-4d7d-abf0-f31b06fce04e"
    },
    {
        "author": "石懋",
        "paragraphs": [
            "翻成縞带車迷路，卷上珠簾人倚樓。"
        ],
        "title": "句  其三",
        "id": "37942587-bf3f-406f-b349-cf61e1673ef0"
    },
    {
        "author": "石懋",
        "paragraphs": [
            "濃開細細黄金蕊，間頗深深碧玉叢。"
        ],
        "title": "句  其四",
        "id": "823b57ca-b620-4bc3-b7df-d7995b672d71"
    },
    {
        "author": "石懋",
        "paragraphs": [
            "彎環淺水碧依舊，自在好花紅漸新。"
        ],
        "title": "句  其五",
        "id": "3c1d5645-5fb8-421c-aae7-060345f632b0"
    },
    {
        "author": "石懋",
        "paragraphs": [
            "欲問此根何處得。"
        ],
        "title": "句  其六",
        "id": "b9616720-fa86-4529-92ab-71b61f7ebdb3"
    },
    {
        "author": "郭廣和",
        "paragraphs": [
            "比年學校興，禮義生於富。",
            "使節按部來，士子皆奔輳。"
        ],
        "title": "金州",
        "id": "3e832226-8ec5-4b3c-afdb-3fb43a736b9b"
    },
    {
        "author": "釋凈昭",
        "paragraphs": [
            "物外翛然獲自由，殷勤諸子送他州。",
            "白雲暫駐無方所，明月相隨到處優。",
            "巖谷乍拖終勿思，林泉幽景豈迴眸。",
            "吾今此去聊相別，汝且和光混衆流。"
        ],
        "title": "臨別誡弟子偈",
        "id": "efdf784e-c661-49f4-88df-a1d06d08583c"
    },
    {
        "author": "江端本",
        "paragraphs": [
            "晚風殘日下危樓，斜倚欄幹滿眼愁。",
            "休唱陽關催別酒，春情離恨總悠悠。"
        ],
        "title": "夢中作",
        "id": "e77ba328-a473-4b96-ac91-2f1655691b4c"
    },
    {
        "author": "江端本",
        "paragraphs": [
            "苕霅憶初泛，星霜今幾周。",
            "芳蓮霞比色，晚水月同游。",
            "未盡煙波賞，先驚歲月遒。",
            "風塵今滿眼，遙想芰荷秋。"
        ],
        "title": "次韻子我兄和沈侍御史吳興酬唱詩三首  其一",
        "id": "d783f2d1-3ccf-4211-9941-01df13d84c1c"
    },
    {
        "author": "江端本",
        "paragraphs": [
            "宇宙煙塵日，誰何風馬牛。",
            "掀天怒翼倦，卷地駭奔流。",
            "黷武非天意，窮凶與鬼謀。",
            "風波方治渺，何處可維舟。"
        ],
        "title": "次韻子我兄和沈侍御史吳興酬唱詩三首  其二",
        "id": "a5c5fa9d-146b-4746-8a66-9a64de971a0f"
    },
    {
        "author": "江端本",
        "paragraphs": [
            "四野傳烽急，中原殺氣浮。",
            "游魚驚過艇，風葉亂鳴鶖。",
            "宿霧藏文豹，寒浮露遠洲。",
            "無心謀出處，知命復何憂。"
        ],
        "title": "次韻子我兄和沈侍御史吳興酬唱詩三首  其三",
        "id": "ef18ff2e-b929-4de6-90dc-94dc716b6c26"
    },
    {
        "author": "江端本",
        "paragraphs": [
            "年衰歲晚有誰從，井臼無人伴敬通。",
            "當戶秋山橫積翠，擁階霜葉委殘紅。",
            "倦遊自笑裘先敝，赴敵誰知甲已衷。",
            "看取功名垂竹帛，不須咄咄更書空。"
        ],
        "title": "送人",
        "id": "b5d7ac5b-d851-46b3-84d0-160ae96abb12"
    },
    {
        "author": "鄭測",
        "paragraphs": [
            "小園風景暮春初，隨分優游亦足娛。",
            "柳似王恭殊濯濯，蝶疑莊叟自蘧蘧。",
            "澆腸漫進三蕉酒，引睡聊翻數葉書。",
            "今日始知閑有味，悔從塵土曳長裾。"
        ],
        "title": "閑居即事",
        "id": "ac820cdf-51b3-4da6-99d2-e525e30a604f"
    },
    {
        "author": "姜仲謙",
        "paragraphs": [
            "樓外青山刮眼明，軒窗當暑更風清。",
            "地分南北開天險，江泛東西幾客程。",
            "四者難並同醆斝，一之已甚厭戈兵。",
            "最憐夜夜秦淮月，相伴依然似友生。"
        ],
        "title": "賞心亭",
        "id": "a05d1800-717e-43ac-9ba8-dab84e26fe0a"
    },
    {
        "author": "姜仲謙",
        "paragraphs": [
            "岳陽樓高幾千尺，俯視洞庭方酒酣。",
            "萬頃波光天上下，兩山秋色月東南。",
            "興來鸞鵠隨行草，夜永魚龍駭笑談。",
            "我欲煩公釣鰲手，盡移雲水到松庵。"
        ],
        "tags": [
            "洞庭湖",
            "岳阳楼"
        ],
        "title": "己酉中秋任才仲陳去非會飲岳陽樓上酒半酣高談大笑行草間出誠一時俊遊也爲賦之",
        "id": "7453dba1-9fa2-4b3e-b53b-626fa384c2b0"
    },
    {
        "author": "姜仲謙",
        "paragraphs": [
            "十里松陰古道場，一亭還復枕瀟湘。",
            "詩翁至死憂唐室，野客於今吊耒陽。",
            "窻戶雲生山雨集，巖溪花發曉風香。",
            "不唯臨眺添惆悵，自是年來鬢已霜。"
        ],
        "title": "思杜亭",
        "id": "ba367a17-580c-4748-9aff-78d55ccedd8b"
    },
    {
        "author": "姜仲謙",
        "paragraphs": [
            "長蘆禪剎昔經過，十載重遊素髪多。",
            "南去宦情聊爾耳，西來師意竟如何。",
            "千燈不絕開堂盛，一葦常存濟世多。",
            "我久途窮仗佛力，剩書內葉弭風波。"
        ],
        "title": "長蘆寺",
        "id": "255136ac-3bd2-4116-9e5b-6f1499bd713e"
    },
    {
        "author": "姜仲謙",
        "paragraphs": [
            "銅鼓舊俗存，瘴江春色早。"
        ],
        "title": "句",
        "id": "3b0bfa42-51db-4dcd-8b3d-b4270d2bdfcd"
    },
    {
        "author": "劉師忠",
        "paragraphs": [
            "當年匹馬度荒村，青眼相逢是此君。",
            "重到故鄉歸興動，一竿風月對何人。"
        ],
        "title": "游百巖（原注：石在河南修武）",
        "id": "9437d081-e1e4-4a84-91a0-b90be7397459"
    },
    {
        "author": "江緯",
        "paragraphs": [
            "于嗟道力淺，日恐世緣熟。",
            "身雖走朝市，夢輒在巖麓。",
            "歸來濯塵纓，築室淺流瀑。",
            "簷宿謫仙雲，徑荒陶令菊。",
            "吟哦格調古，衛養神氣肅。",
            "遐觀狹宇宙，幽討遍山谷。",
            "林泉無俗韻，松檜有清馥。",
            "悠然夢幻身，忍把利名束。",
            "吾人藴長才，未肯策高足。",
            "朅來金溪上，共奏紫芝曲。",
            "永結忘形交，何須醉醽醁。"
        ],
        "title": "和李處勱題萃清閣",
        "id": "73332906-8c65-4a7d-83dd-dc21e08503c0"
    },
    {
        "author": "王彥和",
        "paragraphs": [
            "天邊一線征鴻沒，山色淺深墨未勻。",
            "別浦漁舟待歸去，夕陽渡口兩三人。"
        ],
        "title": "書中貴人扇",
        "id": "27b1c23f-96f2-4ede-8ea7-4c77aaf3573d"
    },
    {
        "author": "顔岐",
        "paragraphs": [
            "念昔從學日，同升夫子堂。"
        ],
        "title": "句",
        "id": "abcfd394-cad6-45ed-904b-632cb8a45df0"
    },
    {
        "author": "陳克",
        "paragraphs": [
            "上林風暖脊令飛，玉带花驄侍讌歸。",
            "汗簡不知天上事，至尊新納壽王妃。"
        ],
        "title": "寧王進史圖",
        "id": "75984eed-d608-48b1-b08e-077558e7a1ad"
    },
    {
        "author": "陳克",
        "paragraphs": [
            "善財得法猶兒子，工巧仍參自在天。",
            "若悟菩提同戲事，不應縳律更枯禪。"
        ],
        "title": "善財參自在天",
        "id": "8f056ada-836e-48e8-a30e-0c4d5c77ecb5"
    },
    {
        "author": "陳克",
        "paragraphs": [
            "揚鞭指點萬貔貅，打取盧龍十四州。",
            "煩君爲發祿山塚，看我快飲月氏頭。"
        ],
        "title": "題趙次張所藏賊頭子二首  其一",
        "id": "344beb71-c8f2-4fa6-bc75-18d2319d6eaf"
    },
    {
        "author": "陳克",
        "paragraphs": [
            "龍章鳯姿世不乏，束手無奈于此思。",
            "丹青王會何須爾，頸血淋漓送藁街。"
        ],
        "title": "題趙次張所藏賊頭子二首  其二",
        "id": "13433f20-ce0a-4fff-ac72-84ee301279e6"
    },
    {
        "author": "陳克",
        "paragraphs": [
            "溪路模糊半山雪，暗淡寒梅一枝月。",
            "醉眸無處認冰姿，兩袖香風更愁絕。"
        ],
        "title": "畫梅花  其一",
        "id": "d6c48560-b0a2-44a6-943e-ff67aede0e65"
    },
    {
        "author": "陳克",
        "paragraphs": [
            "長恨飄零如楚雲，夢中猶記好精神。",
            "忽逢冷艶冰綃上，歎息侯家占好春。"
        ],
        "title": "畫梅花  其二",
        "id": "29b31536-a8b2-4ab2-8da1-b7d7c10b56c6"
    },
    {
        "author": "陳克",
        "paragraphs": [
            "誤人吹裂柯亭笛，豈有殘英落綺席。",
            "始信壽陽人寫真，不知江南近消息。"
        ],
        "title": "畫梅花  其三",
        "id": "d8794602-693b-4ee1-b21a-078cd23fdc5c"
    },
    {
        "author": "陳克",
        "paragraphs": [
            "我本孤舟蓑笠翁，雪厓烟樹一生中。",
            "如今不向江湖去，鬬艦旌旗照水紅。"
        ],
        "title": "跋趙朝議江行初雪圖",
        "id": "5a7be715-d2f3-4380-af6a-eb3c63160487"
    },
    {
        "author": "陳克",
        "paragraphs": [
            "大年貌得寒江雪，鳬雁沙頭野彴微。",
            "箇裏有詩誰會得，情知不道一蓑歸。"
        ],
        "title": "雪岸圖",
        "id": "c5f2d4e7-0577-4630-9311-472c94469e9b"
    },
    {
        "author": "陳克",
        "paragraphs": [
            "筆間烟雨漫愁人，不是溪山自在春。",
            "一段江南好風景，夕陽花塢净無塵。"
        ],
        "title": "江南山色",
        "id": "5c42f3f8-4d97-4edb-81db-c31ee87a7810"
    },
    {
        "author": "陳克",
        "paragraphs": [
            "曹郎富天巧，發思綺紈間。",
            "規模寶月團，淺淡分眉山。",
            "丹青綴錦樹，金碧羅烟鬟。",
            "爐峰香自湧，楚雲杳難攀。",
            "政宜林下風，妙想非人寰。",
            "飄蕭河官步，羅抺陵九關。",
            "我家老孟光，刻畫非妖嫺。",
            "綉鳯褐顛倒，錦鯨棄榛菅。",
            "忍将漫汗澤，敗此脩連姢。",
            "緘藏寄書篆，曉夢生斕斑。"
        ],
        "title": "謝曹中甫惠著色山水抺胸",
        "id": "cb519fd2-9a93-43ca-a7e5-32edb5928113"
    },
    {
        "author": "陳克",
        "paragraphs": [
            "慘淡何人畫，飄颻萬里心。",
            "雲輕春樹暗，日落暮江深。",
            "細酌淵明酒，仍彈子賤琴。",
            "知公湖海氣，對此益駸駸。"
        ],
        "title": "題趙宜興萬里江山圖",
        "id": "71cfc7e7-f67a-41f0-92a6-64d6990fee65"
    },
    {
        "author": "陳克",
        "paragraphs": [
            "霜落石林江氣清，隔江猶見暮山横。",
            "箇中只欠崔夫子，滿帽秋風信馬行。"
        ],
        "title": "與叔易過石佛看宋大夫畫山水",
        "id": "06179110-30a3-49a5-a979-be46ebd764ff"
    },
    {
        "author": "陳克",
        "paragraphs": [
            "少游一覺揚州夢，自作清歌自寫成。",
            "流水寒鴉總堪畫，細看疑有斷腸聲。"
        ],
        "title": "大年流水繞孤村圖",
        "id": "d380d505-5c6a-469e-8116-d36d0436f79c"
    },
    {
        "author": "陳克",
        "paragraphs": [
            "重樓傑閣上烟霞，戟带飄飄護翠華。",
            "侍女番休春醉著，不知野鹿犯宮花。"
        ],
        "title": "唐人畫牡丹圖二首  其一",
        "id": "aebb92a2-dcff-48b6-8845-2a6c01b40bdb"
    },
    {
        "author": "陳克",
        "paragraphs": [
            "殘紅通白及時開，不費君王羯鼓催。",
            "玉笛重拈天一笑，外邊蜂蝶等閑來。"
        ],
        "title": "唐人畫牡丹圖二首  其二",
        "id": "b5c86617-7258-4fff-8a26-d17d874d9450"
    },
    {
        "author": "陳克",
        "paragraphs": [
            "弱毫寸紙有餘地，如見天閑八尺龍。",
            "坐想時危真致此，兩軍旗鼓噪西風。"
        ],
        "title": "伯時四騎",
        "id": "ef38eba6-98a4-4c27-a44b-c1a0f8404801"
    },
    {
        "author": "陳克",
        "paragraphs": [
            "日長永巷車音細，插竹灑鹽紛妬恃。",
            "美人零落涇水寒，兩鬢風鬟一揮涕。",
            "柔毛𧤏𧤏與人羣，兒女恩怨徒紛紛。",
            "洞房那復知許事，但畫遠牧連空雲。",
            "槲葉飄蕭晚風勁，羖䍽相追寒鵲並。",
            "短童何處沙艸深，族走羣飛各天性。",
            "向來鞍馬曹将軍，文采班班今尚存。",
            "林下夫人更超絕，新圖不作五花文。"
        ],
        "title": "曹夫人牧羊圖",
        "id": "704a70ab-6d95-49e1-bd96-f9cad08e4657"
    },
    {
        "author": "陳克",
        "paragraphs": [
            "臨池競賞無心筆，破産新酬沒骨花。",
            "老子眼寒俱不識，勞君煎點入香茶。"
        ],
        "title": "觀錢德嘗書畫",
        "id": "06de3768-6612-49f8-a620-8ad0ab245188"
    },
    {
        "author": "陳克",
        "paragraphs": [
            "處處晴沙著釣綸，浴鳬飛鷺頗相親。",
            "誰知夙昔風雲會，只似尋常江海人。"
        ],
        "title": "奉題董端明漁父醉鄉燒香圖十六首 漁父七首 其一",
        "id": "5e479eb3-254c-428d-9062-ec48932f9c0b"
    },
    {
        "author": "陳克",
        "paragraphs": [
            "鱠縷絲絲雪色魚，碧筩香細引村沽。",
            "江天此樂誰無分，不問官家乞鑑湖。"
        ],
        "title": "奉題董端明漁父醉鄉燒香圖十六首 漁父七首 其二",
        "id": "3ca4e84d-ebe3-4639-bb3d-976e9f80fc37"
    },
    {
        "author": "陳克",
        "paragraphs": [
            "君王獵罷載熊羆，錫壤分茅合霸齊。",
            "邑有魚鹽太多事，翛然何似釣璜溪。"
        ],
        "title": "奉題董端明漁父醉鄉燒香圖十六首 漁父七首 其三",
        "id": "9e3cce16-3ef6-4ae2-a47c-314ca8db0e1c"
    },
    {
        "author": "陳克",
        "paragraphs": [
            "傾吳佐越早經綸，朝市風波猛乞身。",
            "不道五湖春浪急，蓬窗還有捧心人。"
        ],
        "title": "奉題董端明漁父醉鄉燒香圖十六首 漁父七首 其四",
        "id": "6de09ec0-c282-48df-811c-ea42b090c0d4"
    },
    {
        "author": "陳克",
        "paragraphs": [
            "志和漁隱古仙真，霅水風流見後身。",
            "蓑笠何須訪圖畫，貂蟬凛凛在麒麟。"
        ],
        "title": "奉題董端明漁父醉鄉燒香圖十六首 漁父七首 其五",
        "id": "a4b247e9-30a4-482e-b25a-ab86aa0ceba5"
    },
    {
        "author": "陳克",
        "paragraphs": [
            "雷澤田漁翊聖明，射蛟南幸見升平。",
            "稍分天漢昭回象，更和江湖欸乃聲。"
        ],
        "title": "奉題董端明漁父醉鄉燒香圖十六首 漁父七首 其六",
        "id": "bdec0bf4-1ab5-4c11-aa4b-e8405024c2cc"
    },
    {
        "author": "陳克",
        "paragraphs": [
            "風烟回首釣魚臺，巾褐從容小殿開。",
            "自是玉皇香案吏，外邊休奏客星來。"
        ],
        "title": "奉題董端明漁父醉鄉燒香圖十六首 漁父七首 其七",
        "id": "28855bd3-429b-412a-ad2f-0d0018f6d3e4"
    },
    {
        "author": "陳克",
        "paragraphs": [
            "醉鄉天地誰開闢，光景冲融古到今。",
            "明月清風一長嘯，杯中時見昔人心。"
        ],
        "title": "奉題董端明漁父醉鄉燒香圖十六首 醉鄉七首 其一",
        "id": "fae5ffd7-0bb5-4817-8023-bdccdaa6dc7e"
    },
    {
        "author": "陳克",
        "paragraphs": [
            "昔人愛酒復能詩，阮籍陶潛蓋有之。",
            "共道尚書兼此興，超然異代忽同時。"
        ],
        "title": "奉題董端明漁父醉鄉燒香圖十六首 醉鄉七首 其二",
        "id": "4eb28518-da5b-4d5b-adb7-7dee63951762"
    },
    {
        "author": "陳克",
        "paragraphs": [
            "斗酒百篇元祐初，當時流輩已蕭疏。",
            "閉門日飲身強健，得見昇平總不如。"
        ],
        "title": "奉題董端明漁父醉鄉燒香圖十六首 醉鄉七首 其三",
        "id": "40f06871-ce74-4442-b710-a19ef5a89db5"
    },
    {
        "author": "陳克",
        "paragraphs": [
            "子房帷幄贊神謀，晚歲疏封自占留。",
            "代邸勛勞今絕口，上恩仍與醉鄉侯。"
        ],
        "title": "奉題董端明漁父醉鄉燒香圖十六首 醉鄉七首 其四",
        "id": "01762847-0675-4b23-9dbc-f1111f4e9bcf"
    },
    {
        "author": "陳克",
        "paragraphs": [
            "脫靴神氣迥飄飄，平日千鍾奉帝堯。",
            "老子浮沉人不識，酒壚爭席奈漁樵。"
        ],
        "title": "奉題董端明漁父醉鄉燒香圖十六首 醉鄉七首 其五",
        "id": "3a734d8d-6222-48b6-828d-452d360d426e"
    },
    {
        "author": "陳克",
        "paragraphs": [
            "老瓦盆中旋潑醅，陶然樂聖且銜杯。",
            "只今痛飲誰能那，寶器恩從天上來。"
        ],
        "title": "奉題董端明漁父醉鄉燒香圖十六首 醉鄉七首 其六",
        "id": "9eb4fdfa-2279-4227-8fcd-faaa4ccf3429"
    },
    {
        "author": "陳克",
        "paragraphs": [
            "黄金細字勒杯巡，魚水恩私晚更親。",
            "但得賜田堪種秫，向來浮議不關身。"
        ],
        "title": "奉題董端明漁父醉鄉燒香圖十六首 醉鄉七首 其七",
        "id": "3073a3f1-54c4-4244-a1e2-b0f2a37e6887"
    },
    {
        "author": "陳克",
        "paragraphs": [
            "相如綠綺有新聲，荀令熏爐非故情。",
            "曲罷空山滿香霧，飄然還上赤霄行。"
        ],
        "title": "奉題董端明漁父醉鄉燒香圖十六首 燒香二首 其一",
        "id": "12073deb-e281-4cec-b3f7-8b565229d5fc"
    },
    {
        "author": "陳克",
        "paragraphs": [
            "琴心非佛亦非仙，座下絃歌萬二千。",
            "一瓣香中誰會得，要須靈刹散花天。"
        ],
        "title": "奉題董端明漁父醉鄉燒香圖十六首 燒香二首 其二",
        "id": "84e7f0ff-0d26-4c31-a91c-d722dd2a76a9"
    },
    {
        "author": "陳克",
        "paragraphs": [
            "扁舟欲向山陰去，端爲林泉作此行。",
            "不獨卷中攜栗里，還于句裏得淵明。"
        ],
        "title": "題葉碩父畫卷二首  其一",
        "id": "9cd469f1-ec87-4305-8b76-19a03eec6221"
    },
    {
        "author": "陳克",
        "paragraphs": [
            "風烟幻出元暉畫，林壑天然碩父詩。",
            "只似無心雲出岫，輪囷蕭索更多姿。"
        ],
        "title": "題葉碩父畫卷二首  其二",
        "id": "5462cb56-84dd-411c-89a0-7d9cdd4d80e2"
    },
    {
        "author": "陳克",
        "paragraphs": [
            "此老從來馬如狗，却笑蹇驢難朝天。",
            "聊爾據鞍猶覓句，想知行處似乘船。"
        ],
        "title": "題張文潛畫帖  其一",
        "id": "af54b532-6f76-4db0-b364-c28687075508"
    },
    {
        "author": "陳克",
        "paragraphs": [
            "官曹文書堆滿牀，憒憒度日孤晝長。",
            "安得如彼二三子，抱琴挟策置我旁。"
        ],
        "title": "題張文潛畫帖  其二",
        "id": "625d60af-d58a-4c99-92d4-7317d320960f"
    },
    {
        "author": "陳克",
        "paragraphs": [
            "何子畫山心極苦，不畫山林畫其趣。",
            "不知此絹厚幾許，隱隱深入疑有路。",
            "去年持此干貴權，數幅得官仍得錢。",
            "平民常産賣有盡，筆端有産無窮年。",
            "而今東絹知何數，不爲水墨爲襦袴。",
            "我憐何子老更癡，平民皆飽汝獨饑。"
        ],
        "title": "何伯言畫",
        "id": "1da58ac2-fee7-4175-9431-8db808ed676e"
    },
    {
        "author": "陳克",
        "paragraphs": [
            "臨春結綺今何在，屹立巉巉終不改。",
            "可憐江總負君恩，白頭仍作北朝臣。"
        ],
        "title": "三品石",
        "id": "3bdb2cb6-e6fb-419c-9c80-68399e888d76"
    },
    {
        "author": "陳克",
        "paragraphs": [
            "佳人在空谷，雙星思銀河。",
            "契闊不有命，盛時豈蹉跎。",
            "娟娟匡廬秀，如此粲者何。",
            "香蜜綴紅糝，寶薰罩宮羅。",
            "幽窗下團欒，微風自婆娑。",
            "寂寥千年初，戢戢逢艾多。",
            "何階託方便，百金聘猗儺。",
            "赤欄青篾舫，丁寧護根窼。",
            "泥沙亦天幸，扳聯入宣和。",
            "誰令蘭蕙徒，憔悴守巖阿。"
        ],
        "tags": [
            "庐山"
        ],
        "title": "瑞香",
        "id": "382a6280-1546-4659-9b0e-44e8908f64d9"
    },
    {
        "author": "陳克",
        "paragraphs": [
            "宣和殿裏春風早，紅錦薰籠二月時。",
            "流落人間真善事，九秋霜露卻相宜。"
        ],
        "title": "九月瑞香盛開",
        "id": "2c762cbb-e78b-493e-afeb-7bee4f13befa"
    },
    {
        "author": "陳克",
        "paragraphs": [
            "道人已悟孩提事，棄擲泥兒壞紙鳶。",
            "聞道近來都識破，丹青便面亦輕捐。"
        ],
        "title": "代王正平從諫掾乞畫憑肩美人扇子二首  其一",
        "id": "a5b240db-ac42-47d5-9f64-c62636894615"
    },
    {
        "author": "陳克",
        "paragraphs": [
            "難陀已幻登伽女，童子猶參蘇密多。",
            "正士逡巡不應受，可能分供病維摩。"
        ],
        "title": "代王正平從諫掾乞畫憑肩美人扇子二首  其二",
        "id": "f980b5b5-3665-4c38-b807-7df6cdb4eea8"
    },
    {
        "author": "陳克",
        "paragraphs": [
            "雨裏落帆遊謝鄉，寒聲古木共荒涼。",
            "四山爲我洗蒼玉，況有故人歸上方。"
        ],
        "title": "遊謝鄉",
        "id": "158f6908-3ae0-4293-80d1-122f18da3f22"
    },
    {
        "author": "陳克",
        "paragraphs": [
            "壁間衛玠眉目是，膝下枚皋言語真。",
            "縱使無情似郎主，那能對此不沾巾。"
        ],
        "title": "閨情",
        "id": "8f5f02fc-c0bb-4b3c-a80b-5e1133e71a4a"
    },
    {
        "author": "陳克",
        "paragraphs": [
            "黄菊有本性，霜餘見幽茂。",
            "名緇喻般若，太史謹占候。"
        ],
        "title": "五月菊",
        "id": "5cfc5bee-d1e2-40f8-802a-9c77a873f5ef"
    },
    {
        "author": "陳克",
        "paragraphs": [
            "朝天來詣觚稜闕，傍海歸尋瀑布峰。",
            "才大不慚師號美，道高翻訝帝恩重。",
            "問程行冒江村雨，寄宿吟聽水寺鐘。",
            "到日依依賞清景，石橋雲月滿杉松。"
        ],
        "title": "送僧歸天甯萬年禪院",
        "id": "312a7324-e658-435d-b0ce-fcdd2a5fb345"
    },
    {
        "author": "陳克",
        "paragraphs": [
            "溪上秋風濁酒杯，白頭羞見菊花開。",
            "夫耕婦饁吾將老，弟勸兄酬子不來。",
            "霜露終身思建業，雲山何處是天台。",
            "百年懷抱今如此，縱有詩成似七哀。"
        ],
        "title": "舍弟書來索近詩",
        "id": "cfc944a4-5ee2-4bb1-a7bc-9e2bd365e85d"
    },
    {
        "author": "陳克",
        "paragraphs": [
            "皇天分四時，寒暑代翕張。",
            "折膠與流金，民生以爲常。",
            "伊坎離何神，爲帝司一方。",
            "如何縱孽鬼，乘時盜陰陽。",
            "睢盱四五輩，欻東西跳踉。",
            "詭祕各有名，爲人作炎涼。",
            "或燔以炬火，或吹以鞴囊。",
            "初噤如立雪，俄赫如探湯。",
            "炎洲抵陰壑，那得在一床。",
            "閼伯追實沈，左右分寇攘。",
            "須臾異冬春，裘扇安可當。",
            "番休數汗粟，冰炭沸我腸。",
            "怫鬰不自聊，災疢未渠央。",
            "非針艾所及，區區事祈禳。",
            "犧牲一物無，祝祠甚荒唐。",
            "殷勤謝衆鬼，汝計誠未良。",
            "汝利在嘔泄，藜莧焉足嘗。",
            "我貧乏錢財，調汝徒披猖。",
            "來汝豈不聞，儒生類強梁。",
            "子美雖老瘦，靦顔事新粧。",
            "退之稍奸黠，百藥更臭香。",
            "身病易語言，咄咄多謗傷。",
            "吾將援此例，勉作新詩章。",
            "詩以榮汝歸，自可捐糗糧。",
            "資送於汝足，此外何所望。",
            "汝也寧慚，急急去我旁。"
        ],
        "title": "謝瘧鬼",
        "id": "4c18ed3d-2f2b-41ce-bb55-bf8cd600ffec"
    },
    {
        "author": "陳克",
        "paragraphs": [
            "石亭梅花落如積，吐鮫斕斑竹茹赤。",
            "祝陵有酒清若空，煮糯蒸魚作寒食。",
            "長橋新晴好天氣，兩市兒郎櫂船戲。",
            "溪頭饒鼓狂殺儂，青蓋紅裙偶相值。",
            "風光何處最可憐，邵家高樓白日邊。",
            "樓下遊人顔色喜，溪南黄帽應羞死。",
            "三月未有二月殘，靈龜可信渰水乾。",
            "葑草青青促歸去，短蕭橫笛說明年。"
        ],
        "title": "陽羨春歌",
        "id": "7b08666f-cad5-4a51-a656-73cf6d86e266"
    },
    {
        "author": "陳克",
        "paragraphs": [
            "玉府多應惜謫仙，紫皇留戀到殘年。",
            "畫眉京溜風流在，借箸先生節概全。",
            "祿比書辭增百萬，壽如門弟及三千。",
            "互鄉不解華祝封，只誦天長地久篇。"
        ],
        "title": "壽張教授",
        "id": "6285d80a-aba6-4d30-9394-fb8915cfb0eb"
    },
    {
        "author": "陳克",
        "paragraphs": [
            "神仙何時開，中虛仰縈盤。",
            "呀然九地低，怪此天壤寬。",
            "窈窅闢瓊戶，璁瓏綴珠鬘。",
            "陰道差險絕，真形謝雕剜。",
            "閬風安在哉，突兀浮雲端。",
            "天高鬼神惡，欲往良獨難。",
            "空飛遽未暇，穴處如何安。",
            "相將三重茅，勢面玄都壇。",
            "仙田滿嘉植，玉彩長闌干。",
            "心空腹自實，寧計米鹽殘。"
        ],
        "title": "遊善權山留題三首 乾洞",
        "id": "81dee17c-f8b0-4a4f-b8fa-2ce2b6215b20"
    },
    {
        "author": "陳克",
        "paragraphs": [
            "逶迤步哀壑，跼蹐生微瀾。",
            "慘慘白日暮，蕭蕭朱夏寒。",
            "崖傾勢方壯，石出水益湍。",
            "淙流響磬瑟，突起橫鏌干。",
            "微蹤乍渺茫，妙想忺盤桓。",
            "我今人世間，所向行路難。",
            "如何洞宮脚，危磴仍屈蟠。",
            "神傷阻獨往，髪竪兩股酸。",
            "了知仙凡隔，坐惜歲月殘。",
            "心違淚交墮，已去猶長嘆。"
        ],
        "title": "遊善權山留題三首 水洞",
        "id": "6720826b-8307-4e85-bba4-9341016a413a"
    },
    {
        "author": "陳克",
        "paragraphs": [
            "岡巒誰穿空，脈液互吞吐。",
            "憑虛倚翠巖，發地涵潼乳。",
            "哀絃響崖寺，清鏡照林塢。",
            "縈坻驟曲折，嚙石猶飛舞。",
            "津涯浩無窮，神怪傳自古。",
            "參差見坤軸，晃蕩連水府。",
            "微生寄荒絕，多病厭鹹苦。",
            "永懷宅清泠，戮力事農圃。",
            "青秧漸出水，紫筍新過雨。",
            "無慚種秫陶，更似煎茶羽。"
        ],
        "title": "遊善權山留題三首 寺後湫水",
        "id": "12ad8c95-f758-4f54-b954-13ce8644a5a1"
    },
    {
        "author": "陳克",
        "paragraphs": [
            "誰道春歸無覓處，眠齋香霧作春昏。",
            "君詩似說江南信，試與梅花招斷魂。"
        ],
        "title": "返魂梅次蘇藉韻  其一",
        "id": "c74d8264-6f99-4d7b-8530-ff09b5c77a93"
    },
    {
        "author": "陳克",
        "paragraphs": [
            "花開莫奏傷心曲，花落休矜稱面妝。",
            "只憶夢爲蝴蝶去，香雲密處有春光。"
        ],
        "title": "返魂梅次蘇藉韻  其二",
        "id": "18fd88ce-932f-42ff-93ac-b7c4298df553"
    },
    {
        "author": "陳克",
        "paragraphs": [
            "老夫粥後惟耽睡，灰暖香濃百念消。",
            "不學朱門貴公子，鴨爐煙裏逞風標。"
        ],
        "title": "返魂梅次蘇藉韻  其三",
        "id": "355f034f-13bb-4ecc-afc3-7043c45a0108"
    },
    {
        "author": "陳克",
        "paragraphs": [
            "鼻根無奈重煙繞，偏處春隨夜色勻。",
            "眼裏狂花開底事，依然看作一枝春。"
        ],
        "title": "返魂梅次蘇藉韻  其四",
        "id": "3abc4224-54e9-4ed2-be88-8e23e1c899dc"
    },
    {
        "author": "陳克",
        "paragraphs": [
            "漫道君家四壁空，衣篝沈水晚朦朧。",
            "詩情似被花相惱，入我香奩境界中。"
        ],
        "title": "返魂梅次蘇藉韻  其五",
        "id": "33fda902-1fcd-4fb8-bf41-a47a02273489"
    },
    {
        "author": "陳克",
        "paragraphs": [
            "鳥聲妨客夢，花片攪春心。"
        ],
        "title": "句  其一",
        "id": "7c8940c7-c1b5-48b1-ad5b-d3f0b92c96b5"
    },
    {
        "author": "陳克",
        "paragraphs": [
            "易照水姿容，非復我登樓。"
        ],
        "title": "句  其二",
        "id": "38fcdcc0-241b-47e6-933b-12abff76fdab"
    },
    {
        "author": "陳克",
        "paragraphs": [
            "徘徊臨北顧，慷慨俯東流。"
        ],
        "title": "句  其三",
        "id": "0ea42b85-1097-4bed-b731-c4df001389a0"
    },
    {
        "author": "陳克",
        "paragraphs": [
            "淚眼生憎好天色，離觴偏觸病心情。"
        ],
        "title": "句  其四",
        "id": "7fa76ba5-d4c4-42f2-9fb0-5dec2738e469"
    },
    {
        "author": "陳克",
        "paragraphs": [
            "莫向邊鴻問消息，斷腸書信不如無。"
        ],
        "title": "句  其五",
        "id": "c3360d62-4614-4108-9435-76a978a37b8e"
    },
    {
        "author": "陳克",
        "paragraphs": [
            "小楫登魚蟹，平原聚鳥烏。"
        ],
        "title": "句  其六",
        "id": "c53f226c-efe4-44f7-96dc-49875d8a442c"
    },
    {
        "author": "陳克",
        "paragraphs": [
            "俯臨鐵甕重城迥，遠接金陵勝氣來。"
        ],
        "title": "句  其七",
        "id": "d32f206d-fe05-4d20-a043-bb568d99e75b"
    },
    {
        "author": "陳克",
        "paragraphs": [
            "北固天下奇，憑虛倚樓堞。",
            "大江走天去，控以高崨嶪。"
        ],
        "title": "句  其八",
        "id": "a382ee0e-ca8b-470b-a866-9edeb1f88168"
    },
    {
        "author": "陳克",
        "paragraphs": [
            "君今向姑孰，山好江漫漫。",
            "炯如謫仙人，千載欣復還。"
        ],
        "title": "句  其九",
        "id": "6ca0ae5c-eb0e-44d0-a4ec-aaa094277a3a"
    },
    {
        "author": "陳克",
        "paragraphs": [
            "渺渺大江流。"
        ],
        "title": "句  其一○",
        "id": "0e5581fe-6dd1-4047-93f8-c689ecc50752"
    },
    {
        "author": "陳克",
        "paragraphs": [
            "老眼不供愁。"
        ],
        "title": "句  其一一",
        "id": "409e0b8b-1c9c-49b2-bf7c-95e75ed7a028"
    },
    {
        "author": "陳克",
        "paragraphs": [
            "真成汗漫遊。"
        ],
        "title": "句  其一二",
        "id": "960d78f6-7801-442e-87c9-363de4f60555"
    },
    {
        "author": "陳克",
        "paragraphs": [
            "殷勤一雙眼。"
        ],
        "title": "句  其一三",
        "id": "b591bf0a-9ded-48ca-a51a-4694d4c99bea"
    },
    {
        "author": "陳克",
        "paragraphs": [
            "白頭何所恨。"
        ],
        "title": "句  其一四",
        "id": "6d7ef80a-859e-4681-8839-3c5445c94dd9"
    },
    {
        "author": "陳克",
        "paragraphs": [
            "萬事從來一笑空。"
        ],
        "title": "句  其一五",
        "id": "c3b145c2-c0c8-407c-a821-cd0fe7160d97"
    },
    {
        "author": "陳克",
        "paragraphs": [
            "病叟中閑已白鬚。"
        ],
        "title": "句  其一六",
        "id": "4d6c0977-9fd9-409a-b8a3-7989c511ff4d"
    },
    {
        "author": "陳克",
        "paragraphs": [
            "何妨蓮社醉淵明。"
        ],
        "title": "句  其一七",
        "id": "17247fe3-2549-40f6-81e8-811ebd787462"
    },
    {
        "author": "陳克",
        "paragraphs": [
            "剩欲題詩寫懷抱。"
        ],
        "title": "句  其一八",
        "id": "c06137f8-89e3-4766-9439-8c61f51266ee"
    },
    {
        "author": "陳克",
        "paragraphs": [
            "園林初日破朝寒。"
        ],
        "title": "句  其一九",
        "id": "36b23453-cafa-43f1-a008-9fdbc760a324"
    },
    {
        "author": "陳克",
        "paragraphs": [
            "窈窕階除天一方。"
        ],
        "title": "句  其二○",
        "id": "f5319022-f4f3-429c-aa24-d52b59f441fc"
    },
    {
        "author": "陳克",
        "paragraphs": [
            "蒼顔白髪不時新。"
        ],
        "title": "句  其二一",
        "id": "6febff5a-acb3-4cbc-863d-9cb3b2820e9c"
    },
    {
        "author": "陳克",
        "paragraphs": [
            "詩孱無奈陳橋月。"
        ],
        "title": "句  其二二",
        "id": "06b4c933-a302-498c-9d4a-27c3f738ba33"
    },
    {
        "author": "陳克",
        "paragraphs": [
            "冷蘂疏花次第勻。"
        ],
        "title": "句  其二三",
        "id": "b341bbd9-236a-4911-ba90-1a9df6246bb6"
    },
    {
        "author": "陳克",
        "paragraphs": [
            "郊原空闊凈無塵。"
        ],
        "title": "句  其二四",
        "id": "8d2cd44a-d6b2-458f-9b3e-ccab038c0135"
    },
    {
        "author": "陳克",
        "paragraphs": [
            "莫嘆勞生三十九。"
        ],
        "title": "句  其二五",
        "id": "a79085e6-04db-481e-afef-b8da911cb35e"
    },
    {
        "author": "陳克",
        "paragraphs": [
            "老去光陰非我春。"
        ],
        "title": "句  其二六",
        "id": "0f175a49-9112-44cd-a9ba-b8a3d339994a"
    },
    {
        "author": "陳克",
        "paragraphs": [
            "角中飄去凄於骨，笛裏吹來妙入神。"
        ],
        "title": "句  其二七",
        "id": "96591372-ab94-46a4-b56d-b5efeae97113"
    },
    {
        "author": "陳克",
        "paragraphs": [
            "愁眼不供千樹雪，醉頭猶奈一枝春。"
        ],
        "title": "句  其二八",
        "id": "729bd7c6-db31-4554-96a2-c001937ff78a"
    },
    {
        "author": "陳克",
        "paragraphs": [
            "濛濛清露濯幽葩，醉質斕斑襯曉霞。"
        ],
        "title": "句  其二九",
        "id": "a130641c-d781-4892-8f6b-3e5c15f22520"
    },
    {
        "author": "陳克",
        "paragraphs": [
            "顧我從來貧到骨，經營藜藿亦艱辛。"
        ],
        "title": "句  其三○",
        "id": "4d488fb7-9a4a-4ace-94bf-9384dee1470d"
    },
    {
        "author": "陳克",
        "paragraphs": [
            "樓下旌旗五丈餘，府中賢尹計魁梧。"
        ],
        "title": "句  其三一",
        "id": "0552a009-c2fd-4f4c-8f53-7fbf126f7ff9"
    },
    {
        "author": "孫覿",
        "paragraphs": [
            "崩雲四合千嶂重，奔電一掣十里紅。",
            "土囊叱吸萬竅風，江翻石走昏相蒙。",
            "疾雷破柱鞭老龍，百賈顛沛市井空。",
            "銀河倒傾千丈谼，魚鼈欲取山爲宫。",
            "洪濤舂天怒相攻，大舸吹簸如飛蓬。",
            "醉臥掀舞一葉中，洗我雲夢芥蒂胸。",
            "忽然變滅何匆匆，雷公收聲電改容。",
            "霞舒霧卷縈長虹，紺碧萬頃磨青銅。",
            "溪邊結網南巷翁，白髮黄馘射兩瞳。",
            "赤鱗騰出無留蹤，刻舟求劍何時逢。"
        ],
        "title": "德清龜谿亭遇大雨",
        "id": "573a8d26-63a8-45a6-8729-bcdb6455356e"
    },
    {
        "author": "孫覿",
        "paragraphs": [
            "莫鬬蝸兩角，且共貉一邱。",
            "夷踞坐我旁，汝豈河南騶。",
            "割肉一噉之，徐以大白浮。",
            "噲伍君勿譙，笑談起封侯。"
        ],
        "title": "湖州天寧寺飲王生二首  其一",
        "id": "98bc67b0-b34f-46a5-818d-5c747f114a8c"
    },
    {
        "author": "孫覿",
        "paragraphs": [
            "諸家迹便掃，得此一老兵。",
            "江東醉司馬，酒中尚求名。",
            "哀哉南山萁，不平自號鳴。",
            "慎勿歌烏烏，作此老婢聲。"
        ],
        "title": "湖州天寧寺飲王生二首  其二",
        "id": "70f186a2-c662-4c96-a5cd-76d0df271d9c"
    },
    {
        "author": "孫覿",
        "paragraphs": [
            "誰令醉尉怒，端是丞相嗔。",
            "交疏白眼見，愁絕翠眉顰。",
            "遲暮仍三黜，驚窺有四鄰。",
            "還將萬里眼，笑索嶺梅春。"
        ],
        "tags": [
            "太湖"
        ],
        "title": "宿太湖口二首  其一",
        "id": "1c502d45-6ca1-45cf-b3a1-1419e07aebf4"
    },
    {
        "author": "孫覿",
        "paragraphs": [
            "白首對瀧吏，騂汗愧逐臣。",
            "溪山不改色，風雨解留人。",
            "坎壈知天意，漂浮任此身。",
            "紛紛小兒女，何必浪沾巾。"
        ],
        "tags": [
            "太湖"
        ],
        "title": "宿太湖口二首  其二",
        "id": "58884d8e-2625-4c95-a5f6-7c50a16c07bf"
    },
    {
        "author": "孫覿",
        "paragraphs": [
            "溺灰不辭戎辱，箕踞未易訶。",
            "僅免遭田甲，誰能讓尉佗。",
            "輿糧餞吾鬼，分燈遣諸魔。",
            "酒中有真覺，一夢到無何。"
        ],
        "tags": [
            "太湖"
        ],
        "title": "宿太湖口二首  其三",
        "id": "6c023895-d9f4-41e4-a9f0-d8502fe38d49"
    },
    {
        "author": "孫覿",
        "paragraphs": [
            "國蹙連羣盜，時危仗老臣。",
            "分憂當北顧，請幸且東巡。",
            "肘足儀三晉，創痍又一秦。",
            "不眠聽野哭，愁殺路傍人。"
        ],
        "title": "餘杭聞出師",
        "id": "c75751be-71d5-48fe-b1b0-88ee873491bd"
    },
    {
        "author": "孫覿",
        "paragraphs": [
            "渺渺行雲幔，溶溶曳水衣。",
            "雷翻巢墮乳，風落網粘飛。",
            "獨拄青藜杖，來推白板扉。",
            "平生邱壑趣，漂泊寸心違。"
        ],
        "title": "富陽道中二首  其一",
        "id": "c4a86d9a-855d-4bf2-937e-e3742ba0864a"
    },
    {
        "author": "孫覿",
        "paragraphs": [
            "白帽炎州客，青裙酒姥家。",
            "微風搖扇浪，細雨落簷花。",
            "客舍休占鵩，蠻村欲饌蛇。",
            "會令醒復醉，高枕送生涯。"
        ],
        "title": "富陽道中二首  其二",
        "id": "a6d79da5-dfb1-426d-846d-d1d294fce105"
    },
    {
        "author": "孫覿",
        "paragraphs": [
            "蒼莽川流會，渾酣海氣嘘。",
            "蛟龍改窟宅，雷電走空虛。",
            "殷地翻坤軸，黏天浸日車。",
            "高僧欲杯度，遊客且樓居。",
            "壯觀真難值，幽懷亦少攄。",
            "翩翩一鳥去，何必羨知魚。"
        ],
        "title": "桐廬連夕大雨溪漲數十丈徙寓白塔山上方閣",
        "id": "b6b28029-77a5-49af-88e0-ce9b842ca11a"
    },
    {
        "author": "孫覿",
        "paragraphs": [
            "蕩沃波瀾大，憑陵意氣粗。",
            "射潮鮫鰐怒，鞭石鬼神驅。",
            "雲斷千崖立，風行萬壑趨。",
            "檣烏朝共起，水鳥夜仍呼。",
            "灧灧紅升曉，霏霏翠撲膚。",
            "浮楂臥泥滓，狼藉滿街衢。"
        ],
        "title": "水退",
        "id": "cc73b0cc-3976-4c07-a7c3-f10785f56a3f"
    },
    {
        "author": "孫覿",
        "paragraphs": [
            "江闊臥人影，山長送馬蹄。",
            "渚蓮紅尚斂，沙草翠相迷。",
            "高樹藏雲直，疏篁壓雨低。",
            "酒醒渾不記，端是武陵谿。"
        ],
        "title": "胥口",
        "id": "7bc5c6c1-3cac-4ae9-b21f-75764b09c3d7"
    },
    {
        "author": "孫覿",
        "paragraphs": [
            "北塞風塵萬鼓鼙，東京社稷一戎衣。",
            "綠林羣盜驅民去，赤伏真人得帝歸。",
            "諸老禪聯蒼玉佩，將軍坐鞚紫金鞿。",
            "先生此日青霞志，一笑凌空拄杖飛。"
        ],
        "title": "釣臺二首  其一",
        "id": "1ade2be2-6ee0-466c-9349-6b2117b91243"
    },
    {
        "author": "孫覿",
        "paragraphs": [
            "故人遺像丹青落，蓋代榮名日月懸。",
            "萬馬羣空冀北野，一蛇獨遊原上田。",
            "晚浦蒼波涵落日，秋崖老樹立蒼煙。",
            "直從厭代騎星去，千歲光芒夜斗邊。"
        ],
        "title": "釣臺二首  其二",
        "id": "4bb99536-31c3-44af-90ac-179f731339c0"
    },
    {
        "author": "孫覿",
        "paragraphs": [
            "離亂紛紛醉尉多，將軍獨夜灞亭過。",
            "旅巢對鵩占行役，客爼懸蛇臥宿痾。",
            "雙鬢盡從愁裏白，衰顔時向酒中酡。",
            "雲翻雨覆須臾耳，未用區區較唯阿。"
        ],
        "title": "蘭溪津亭病起二首  其一",
        "id": "a37971a8-ba8c-4e4f-9679-d37dc5210187"
    },
    {
        "author": "孫覿",
        "paragraphs": [
            "風波湧地千漚發，創痏鑽皮百箭攻。",
            "藥裹關心防二豎，謗書盈篋忤三蟲。",
            "剖瓜女隸方求巧，結柳奴星也送窮。",
            "笑我平生持蟹手，未應咄咄左書空。"
        ],
        "title": "蘭溪津亭病起二首  其二",
        "id": "621d7e53-26d3-42b1-8383-9dc71490c278"
    },
    {
        "author": "孫覿",
        "paragraphs": [
            "紫荆有信欲開花，黄犬無情不到家。",
            "偶坐厭聞鳥嚄嚄，杯行喜聽鵲查查。",
            "同看明月人千里，相望孤雲海一涯。",
            "驥子熊兒無恙否，風雲慘澹鬬龍蛇。"
        ],
        "title": "三衢聞都督兵潰常潤間懷舍弟而下",
        "id": "55f9e1a8-3ce0-47cf-af08-debce7ba7f6a"
    },
    {
        "author": "孫覿",
        "paragraphs": [
            "老蟆蝕月缺，破鏡擲道邊。",
            "金樞壞一夕，玉斧斵千年。",
            "何人挾寸鐵，插羽飛上天。",
            "但令蟆磔死，重看十分圓。"
        ],
        "title": "月巖寺寺有巖石高數十丈一穴中空如半月狀號半月巖",
        "id": "9921a193-fc28-4247-b928-c8ae0260236a"
    },
    {
        "author": "孫覿",
        "paragraphs": [
            "殘夜山月吐，蓐食治野裝。",
            "策策林響變，一葉風隕黄。",
            "客路感時節，起看雁南翔。",
            "秋風捩孤影，雲路正茫茫。"
        ],
        "title": "立秋饒陽道中三首  其一",
        "id": "6e093baa-0f0f-405c-8669-002c3c2c027a"
    },
    {
        "author": "孫覿",
        "paragraphs": [
            "老馬倦長道，解鞍聊緩觴。",
            "小雨濯鬢須，欣然愜初涼。",
            "奇苞照屋角，橘柚垂青黄。",
            "感之動中懷，弓刀戒秋防。"
        ],
        "title": "立秋饒陽道中三首  其二",
        "id": "1d60f249-d233-4b82-b84d-219db2355a85"
    },
    {
        "author": "孫覿",
        "paragraphs": [
            "竄身楚南極，守隸工遮防。",
            "投鞭得小愒，孚席紛在旁。",
            "虎賁起隅坐，悠然見中郎。",
            "一醉汩其泥，江湖渺相忘。"
        ],
        "title": "立秋饒陽道中三首  其三",
        "id": "c0a9a617-a3d6-4441-8f12-a0bace12361e"
    },
    {
        "author": "孫覿",
        "paragraphs": [
            "古道陰森翠柏行，長鞭搖曳紫游韁。",
            "佩鳴蒼玉傾瑤席，地布黄金列寶坊。",
            "仙客杖飛龍有角，胡僧腸浣水生光。",
            "兩朝人物空冥寞，百代風流競淼茫。",
            "松骨倚天増老氣，谿毛著水渡微香。",
            "鴉啼鵲噪秋風外，千丈藤蘿掛夕陽。"
        ],
        "title": "弋陽縣古葛陂也縣有古刹臨大溪相傳云佛圖澄浣腸故地",
        "id": "8452ff49-c248-4779-87d9-4370199db963"
    },
    {
        "author": "孫覿",
        "paragraphs": [
            "莽莽纒兵氣，蓬茅庇一邱。",
            "尚看蒙赤幘，不復臥黄紬。",
            "抱牘杭鳧鶩，徵租聚沐猴。",
            "黄昏更蕭瑟，風雨嘯鵂鶹。"
        ],
        "title": "過安仁縣權令主簿同蔡尉見訪二首  其一",
        "id": "d68cc3db-62aa-4adf-9a33-c933e4a9f17b"
    },
    {
        "author": "孫覿",
        "paragraphs": [
            "投老一浮萍，長亭復短亭。",
            "誰憐仙客去，自有故人經。",
            "世亂眉多赤，情高眼獨青。",
            "臨分聽苦語，令我醉時醒。"
        ],
        "title": "過安仁縣權令主簿同蔡尉見訪二首  其二",
        "id": "51948524-e568-4810-8254-a245d581b197"
    },
    {
        "author": "孫覿",
        "paragraphs": [
            "林壑已秋聲，涼蟬又一鳴。",
            "人間多古意，地僻有微行。",
            "身老殊方去，愁牽百慮生。",
            "途人夜相語，豺虎正縱横。"
        ],
        "title": "宿臨川村舍",
        "id": "cc01429e-10dc-4d1d-a8c3-6821f71dffe6"
    },
    {
        "author": "孫覿",
        "paragraphs": [
            "秋風嫋嫋轉庭梧，客夢初驚一鳥呼。",
            "揀盡寒枝棲不穩，獨行殘夜影同孤。"
        ],
        "title": "題臨川孝義寺壁二首  其一",
        "id": "28e224fa-0682-4a12-abff-c27758f59b1d"
    },
    {
        "author": "孫覿",
        "paragraphs": [
            "孤城吹角五更風，笑語團圞一夢中。",
            "戰格連雲家萬里，書憑黄犬若爲通。"
        ],
        "title": "題臨川孝義寺壁二首  其二",
        "id": "bd879f4c-d51f-4f9a-be63-baceb748aa91"
    },
    {
        "author": "孫覿",
        "paragraphs": [
            "翠幹軒軒迥出林，夜風吹籟紫簫音。",
            "老龍頭角雲霄近，玄豹文章霧雨深。",
            "末路浮榮炊劍首，半生遺恨寄琴心。",
            "愁吟獨濺花前淚，故國山河百戰侵。"
        ],
        "title": "疏山寺次白文林韻三首  其一",
        "id": "0980da75-6948-4fc3-859f-f0831977a49b"
    },
    {
        "author": "孫覿",
        "paragraphs": [
            "藜杖匆匆集晚林，長廊破壁撼鐘音。",
            "天涯流落相逢地，杯酒殷勤莫厭深。",
            "萬里功名飛燕頷，千金博飲炙牛心。",
            "更聞好句驚人倒，一洗蠻煙瘴霧侵。"
        ],
        "title": "疏山寺次白文林韻三首  其二",
        "id": "6de3d8c4-198a-46c3-9d0a-0c2992ef2979"
    },
    {
        "author": "孫覿",
        "paragraphs": [
            "黄花翠竹小叢林，臥聽南山白石音。",
            "螘鬬已空遺垤在，蝸跧終戀故廬深。",
            "掀髯一笑追前謬，禮足同參看此心。",
            "且向疏山結香火，人生莫受二毛侵。"
        ],
        "title": "疏山寺次白文林韻三首  其三",
        "id": "7676ce22-4951-4e19-ba50-4f565fa99497"
    },
    {
        "author": "孫覿",
        "paragraphs": [
            "塵漲迷三鹿，桑枯厭八蠶。",
            "徵心渾不見，問疾有誰堪。",
            "坐待成風斵，應須立雪參。",
            "欽聞第一義，細說後三三。"
        ],
        "title": "疏山長老善清日誦楞嚴維摩二經賦小詩二首示之  其一",
        "id": "d102639f-2443-433c-a910-e8bcf63a6e8b"
    },
    {
        "author": "孫覿",
        "paragraphs": [
            "彈指三生過，傷心一念差。",
            "試標天上月，爲種火中花。",
            "粗識禪爲味，初欣道有牙。",
            "老師一笑許，千劫誤蒸砂。"
        ],
        "title": "疏山長老善清日誦楞嚴維摩二經賦小詩二首示之  其二",
        "id": "07fd4948-29ff-4457-888d-91c8bec4d819"
    },
    {
        "author": "孫覿",
        "paragraphs": [
            "臺殿何年有，千巖紫翠間。",
            "金仙佛世界，羽客道家山。",
            "骨朽餘三窟，皮存尚一斑。",
            "傷心千古淚，相見雨潺潺。"
        ],
        "title": "明水寺五代末危全諷據臨川時所建畫像至今存焉寺旁最高峰有祠屋一區道士居之二首  其一",
        "id": "ae33a388-de26-4ec8-a732-b9ffb27497e9"
    },
    {
        "author": "孫覿",
        "paragraphs": [
            "愁坐猿啼裏，行吟度鳥間。",
            "翠凋巾上髮，紅破鏡中顔。",
            "老去經三折，真游付八還。",
            "無心自來往，空羨白雲閑。"
        ],
        "title": "明水寺五代末危全諷據臨川時所建畫像至今存焉寺旁最高峰有祠屋一區道士居之二首  其二",
        "id": "1a5fb369-7e20-403b-ad68-2af57d907a8a"
    },
    {
        "author": "孫覿",
        "paragraphs": [
            "萬山攢擁天一笠，北風吹雨兩鬢濕。",
            "饑烏絕叫護巢飛，老蛟怒起拏雲立。",
            "孤城短日砧杵急，騎驢渺渺衝泥入。",
            "桑枝倒折機杼空，道旁廢井無人汲。",
            "遺民到今傳舊邑，擊水華鯨浪三級。",
            "故物漂流百戰餘，客子起坐萬感集。",
            "小驛香醪如雪汁，一杯快作長虹吸。",
            "酒醒寂歷照短檠，幽咽數聲鄰婦泣。"
        ],
        "title": "崇仁縣",
        "id": "38737d04-3af9-4d07-bc0b-2c17823201a6"
    },
    {
        "author": "孫覿",
        "paragraphs": [
            "簷牙啄林杪，華殿浮青紅。",
            "天風吹泬寥，萬籟酣笙鏞。",
            "木犀已著花，濯濯秋雨中。",
            "赬姿出素面，一洗丹粉空。",
            "幽香襲巾袂，冷艷棲房櫳。",
            "迫此芳歲殘，一笑誰當供。",
            "羣仙立通明，矯矯驂鸞龍。",
            "相隨歸閬苑，遺恨寄西風。"
        ],
        "title": "余南遷次臨川奏廬陵道属聞盜掠高安新淦之間少留仙遊山道祠是時庭下木犀花盛開漫山皆大松一峰蒼然終日遊愒其下各賦詩一篇  其一",
        "id": "f7ff8c25-8c1d-427f-a9f4-a07d8da7a6ff"
    },
    {
        "author": "孫覿",
        "paragraphs": [
            "歷歷水中榆，地遠連玉京。",
            "掄材上華屋，裊裊黄金莖。",
            "蒼官表獨立，垂胡交縵纓。",
            "根深崖嶠壯，勢壓山岳傾。",
            "萬牛挽不回，老氣空峥嶸。",
            "夜半風雨會，歲晚龍蛇升。",
            "我來不忍去，繞樹三匝行。",
            "珍重金石交，待我烹茯苓。"
        ],
        "title": "余南遷次臨川奏廬陵道属聞盜掠高安新淦之間少留仙遊山道祠是時庭下木犀花盛開漫山皆大松一峰蒼然終日遊愒其下各賦詩一篇  其二",
        "id": "eecaf4cd-fefa-499b-bb99-125918f8c2ab"
    },
    {
        "author": "孫覿",
        "paragraphs": [
            "亂後煎百慮，老去無一欣。",
            "故人尺書至，好語中夜聞。",
            "坐久百蟲絕，開簾月紛紛。",
            "長歌又一醉，酒醒擊空尊。"
        ],
        "title": "遣興",
        "id": "d1c456e5-9261-4cf4-acf6-cddf547bdcc4"
    },
    {
        "author": "孫覿",
        "paragraphs": [
            "繫舟古巴江，曳杖真仙亭。",
            "金輿簇畫戟，玉几羅翠屏。",
            "堂堂十八公，獨立霜中英。",
            "魁然十圍大，蔭此一蓋青。",
            "翹翹雲物外，坐閲秋蒂零。",
            "道人依茅棟，蕙帳淒芳馨。",
            "苓龜儻可見，長鑱斸青冥。",
            "一食浣我腸，敗履插修翎。"
        ],
        "title": "題華蓋仙亭大松示柳道士",
        "id": "3de7d991-8368-4f5a-a3b0-081eb00bb110"
    },
    {
        "author": "孫覿",
        "paragraphs": [
            "傷心玉案兩眉齊，永負黄花九日期。",
            "萬里炎州嗟我老，百年青淚向君垂。",
            "俱飛蛺蜨愁看汝，醉把茱萸欲對誰。",
            "獨立西風搔短髪，一生遺恨一愁悲。"
        ],
        "title": "仙遊山九日歎逝二首  其一",
        "id": "fa99de5c-84c8-4377-a2e1-b0dfdd820c4a"
    },
    {
        "author": "孫覿",
        "paragraphs": [
            "割肉早歸三伏日，傳柑賜飲上元燈。",
            "那知一慟殊方去，獨向高臺此日登。",
            "淚溼西風生眼纈，夢回殘夜起衣稜。",
            "孤鸞别鵠知何處，泉路茫茫喚不應。"
        ],
        "title": "仙遊山九日歎逝二首  其二",
        "id": "19f504d5-05dc-4056-a5f4-0e851c588fe6"
    },
    {
        "author": "孫覿",
        "paragraphs": [
            "窮秋客舍風雨淒，破釜生魚甑有衣。",
            "故侯未種東陵瓜，餓夫欲采西山薇。",
            "歲晚黄精可療饑，故園萬里天一涯。",
            "未辨登山拾瑤草，且復從公茹石芝。"
        ],
        "title": "達臣議承餉石耳",
        "id": "aa3390db-8629-4de9-b7bf-9ef077223fdc"
    },
    {
        "author": "孫覿",
        "paragraphs": [
            "藜杖扶來雪滿簪，諄諄好語意深深。",
            "酒傾白墮杯行玉，橘破黄苞坐飣金。",
            "醉起莫辭田父肘，甘餘須識野人心。",
            "匆匆不盡遮留意，挽袖丁寧更一臨。"
        ],
        "title": "山行憩田舍老父出迎以黄柑白酒爲餉",
        "id": "f7eb4b25-1483-4ad6-b2eb-850bf5a9a3db"
    },
    {
        "author": "孫覿",
        "paragraphs": [
            "寒蔬離離銀綫亂，凍醴灧灧玉井深。",
            "坐看庭松翹翠蓋，行穿野菊布黄金。",
            "犬迎客入喜見尾，鵲隨人語欣會心。",
            "俗裏淹留怕轑釜，驅兒招喚得重臨。"
        ],
        "title": "兩日復往次前韻",
        "id": "4ac6b88a-27dc-4b16-a2a1-864f9ca1c55d"
    },
    {
        "author": "孫覿",
        "paragraphs": [
            "石棧梯空一綫横，路窮臺殿兩崢嶸。",
            "日光澹澹鳥飛沒，雲氣茫茫龍隨行。",
            "道人西歸餘隻履，結茅宴坐千巖底。",
            "草根瀝瀝暗泉鳴，樹外騰騰青瘴起。",
            "翠竹掩冉蒼雲屯，老藤蔽虧白晝昏。",
            "天低尺五雷雨上，身强丈六祖佛尊。",
            "我老栖栖厭行旅，逢人欲問前三語。",
            "不見高僧錫杖飛，山下空留千斛乳。"
        ],
        "title": "曹山寺",
        "id": "01f80af5-c1e0-4d0a-baad-42df27c19cbd"
    },
    {
        "author": "孫覿",
        "paragraphs": [
            "一念挂世網，平生誤儒冠。",
            "笑看蠅穴紙，坐待鮎緣竿。",
            "薨薨醯醬瓿，豈識天壤寛。",
            "老如本逢掖，詩肩尚儒酸。",
            "久纒冠蓋蔓，忽作泡影觀。",
            "堂堂人天師，三世一指彈。",
            "身閑雲月出，骨老霜松寒。",
            "我生飽憂患，將心覓人安。",
            "目擊有妙寄，語樂非世歡。",
            "坐穩且復留，火芋分懶殘。"
        ],
        "title": "贈曹山長老了如",
        "id": "e13a7984-0c85-44d9-bee4-37234ea4e348"
    },
    {
        "author": "孫覿",
        "paragraphs": [
            "明月不可呼，清夜時一出。",
            "孤光掛海涯，皎皎轉空碧。",
            "道人一茅把，坐睨九年壁。",
            "磨磚破纒縛，驟若老驥逸。",
            "匆匆林下逢，悵望不暖席。",
            "錫杖已凌空，階庭草如積。"
        ],
        "title": "送僧妙鑑住廣壽寺",
        "id": "929833cf-5cb6-4687-9582-9077265fae76"
    },
    {
        "author": "孫覿",
        "paragraphs": [
            "客居莽牢落，幽絕無四鄰。",
            "歲窮有衣結，日晏猶甑塵。",
            "偪仄戎馬間，敢厭薪水勤。",
            "故人情義重，采采青泥芹。",
            "小摘持寄遠，分餘爲情親。",
            "丹荔擘輕圓，黄柑破芳辛。",
            "蹲鴟勸加餐，風味亦可人。",
            "渺渺山澗曲，浩浩水雲晨。",
            "踞罏有前諾，兩翁對然薪。",
            "眼纈眩紅綠，共此無邊春。"
        ],
        "title": "明水逵老以黄甘荔子土芋爲餉小詩答謝",
        "id": "2352293c-4469-43e5-8d33-c20010980d43"
    },
    {
        "author": "孫覿",
        "paragraphs": [
            "玉手傳絲催歲，金刀翦綵伴春回。",
            "兵戈滿眼年年在，花鳥驚心日日來。",
            "芳意漸還三徑草，暗香猶認兩京梅。",
            "呼童火急供春事，凍醴生光灧玉醅。"
        ],
        "title": "次韻王子欽立春二首  其一",
        "id": "e161e0e3-a802-4747-8e25-869dbea2b6f5"
    },
    {
        "author": "孫覿",
        "paragraphs": [
            "歲晚驚呼身已老，天涯流落首空回。",
            "便將酒力推愁去，且放春光入眼來。",
            "人語嘻嘻爭鬬草，宫花閃閃艷妝梅。",
            "雪消水暖春江動，綠漲葡萄萬斛醅。"
        ],
        "title": "次韻王子欽立春二首  其二",
        "id": "ed95535a-72dd-4003-b71e-249211e8e024"
    },
    {
        "author": "孫覿",
        "paragraphs": [
            "翠竹含風嫋嫋，青山照水重重。",
            "窗户無人半掩，一龕香霧空濛。"
        ],
        "title": "東塔六言二首  其一",
        "id": "e25ca1d8-0ab3-4a26-816b-94aa9794a2f6"
    },
    {
        "author": "孫覿",
        "paragraphs": [
            "偶與白雲共出，忽隨倦鳥俱還。",
            "明日重尋舊路，桃花流水空山。"
        ],
        "title": "東塔六言二首  其二",
        "id": "1ce29dfb-6e9a-45d5-9e4b-fb0d0e2e2f4d"
    },
    {
        "author": "孫覿",
        "paragraphs": [
            "山氣濛鴻衣自濕，意行曳杖穿雲入。",
            "老翠陰森萬竹蟠，浮蒼瀲灧千峰立。",
            "邂逅幽尋到蕭寺，拊掌一笑掀百蟄。",
            "酒醒佛火照黄昏，坐聽北窗風雨集。"
        ],
        "title": "遊東塔雨中夜歸二首  其一",
        "id": "2537b6d5-d942-498a-a50b-652fa4299af7"
    },
    {
        "author": "孫覿",
        "paragraphs": [
            "山色凌寒春尚瘦，潭影涵空清可漱。",
            "漠漠雲行紫竹閑，斑斑雨溼黄昏後。",
            "火炬穿林鳥出巢，人語闐門狗窺竇。",
            "杖藜有興會重來，更待黄鸝哢晴晝。"
        ],
        "title": "遊東塔雨中夜歸二首  其二",
        "id": "0d6b15b1-d211-49e6-b187-8d3c479c3ef6"
    },
    {
        "author": "孫覿",
        "paragraphs": [
            "王孫春望思寥寥，冠蓋當年盛八蕭。",
            "花靨重重牆外見，琴心切切酒中招。",
            "屠龍已破千金産，駟馬重歸萬里橋。",
            "便解貉裘沽一醉，忍看紅糝綴寒條。"
        ],
        "title": "次韻王子欽春望二首  其一",
        "id": "2aaf4264-ce3d-49a6-b7d5-b00f0b6e5340"
    },
    {
        "author": "孫覿",
        "paragraphs": [
            "萬木陰中鎖泬寥，晨門跋馬聽蕭蕭。",
            "故人自欲分茵去，逐客何妨折簡招。",
            "共對春風班露草，却隨明月下溪橋。",
            "擊鮮故有諸郎在，三尺銀刀貫柳條。"
        ],
        "title": "次韻王子欽春望二首  其二",
        "id": "577a3c36-2ffa-420f-a3ac-06f324d0c752"
    },
    {
        "author": "孫覿",
        "paragraphs": [
            "鄒郎英妙知名久，筆端自有談天口。",
            "客舍相逢一尊酒，衆星錯落見箕斗。",
            "高論欲追牛馬走，長劍忽作蛟龍吼。",
            "餘子碌碌那得交，江夏無雙亦其偶。",
            "我觀二妙屠龍手，青紫紛紛何足取。",
            "他年要作中興碑，大字磨崖繼聱叟。"
        ],
        "title": "鄒次魏黄善長攜文見過小詩爲謝",
        "id": "24168d14-e2de-42a5-82ee-4f479546315d"
    },
    {
        "author": "孫覿",
        "paragraphs": [
            "川逝日已遠，蓬漂久未歸。",
            "異鄉驚歲換，宿草變春暉。",
            "魂夢差參是，音容想像非。",
            "遙憐小兒女，慟哭紙錢飛。"
        ],
        "title": "癸丑寒食曹山飯僧荐章淑人不勝悼往之懷書二詩於方丈屋壁  其一",
        "id": "390f7548-eab7-45dc-ad4c-3481db42549b"
    },
    {
        "author": "孫覿",
        "paragraphs": [
            "草草木皮棺，松風生暮寒。",
            "鶯啼春寂寂，螢照夜漫漫。",
            "夢裏號三匝，愁邊薦一簞。",
            "想思爲君瘦，零落带圍寛。"
        ],
        "title": "癸丑寒食曹山飯僧荐章淑人不勝悼往之懷書二詩於方丈屋壁  其二",
        "id": "42684b63-cae5-4303-b9a8-9643029e04eb"
    },
    {
        "author": "孫覿",
        "paragraphs": [
            "水滿雙飛白鷺，花深百囀黄鸝。",
            "寒食清明過了，一川煙草離離。"
        ],
        "title": "清明日與范季實諸人過胥澤民别墅小集二首  其一",
        "id": "a82f6722-6116-411e-9e68-ef1055ffd077"
    },
    {
        "author": "孫覿",
        "paragraphs": [
            "兀兀三杯卬困，昏昏一枕春融。",
            "酒醒落花風裏，夢回啼鳥聲中。"
        ],
        "title": "清明日與范季實諸人過胥澤民别墅小集二首  其二",
        "id": "0f79e63e-e39e-4b4c-a9af-b7c3222a47f7"
    },
    {
        "author": "孫覿",
        "paragraphs": [
            "弱柳千絲颺，河横一带圍。",
            "腰支春作瘦，鱗甲雨生肥。",
            "逐伴魚兒出，爭巢燕子飛。",
            "匆匆班草地，不覺臥斜暉。"
        ],
        "title": "曹山春日二首  其一",
        "id": "576684c8-3632-42d2-a4b8-c841fb3564d9"
    },
    {
        "author": "孫覿",
        "paragraphs": [
            "屏擁山入坐，珠跳水濺裾。",
            "香銷塵漠漠，日近竹疏疏。",
            "身逢百罹後，春殘一夢餘。",
            "故林千嶂外，孤抱幾時攄。"
        ],
        "title": "曹山春日二首  其二",
        "id": "09eeb794-efa3-4524-8fd5-0a2f30f1763d"
    },
    {
        "author": "孫覿",
        "paragraphs": [
            "看雲隨臥起，飲水自敷腴。",
            "秀色共齋鉢，寒聲落坐隅。",
            "未開花五葉，且種橘千株。",
            "幽事相關處，時來近酒壺。"
        ],
        "title": "壁上人開軒闢地栽花種橘戲留小詩",
        "id": "bd7389a4-6b46-4f90-a622-e51089611053"
    },
    {
        "author": "孫覿",
        "paragraphs": [
            "小雨破春昏，清風洗瘴氛。",
            "霏微花上見，蕭瑟夜深聞。",
            "獨笑幽閑事，酣歌倚半醺。",
            "羈懷不堪寫，危坐聽爐芬。"
        ],
        "title": "春雨",
        "id": "17381b42-27dc-4194-84b2-39d66e062ae3"
    },
    {
        "author": "孫覿",
        "paragraphs": [
            "花落不容惜，猶殘葉底春。",
            "稀紅閃餘映，亂綠鬬尖新。",
            "飛絮高度竹，遊絲遠趁人。",
            "窺簾聞好語，雙鵲喜津津。"
        ],
        "title": "春晚二首  其一",
        "id": "cf5438f3-a375-4eac-a874-9fb9a8caf573"
    },
    {
        "author": "孫覿",
        "paragraphs": [
            "殘尊斷送春，千里未歸身。",
            "鶯老猶聞語，梅酸欲聚顰。",
            "獨眠愁警夜，起舞聽鳴晨。",
            "行路難如此，悠悠且傍人。"
        ],
        "title": "春晚二首  其二",
        "id": "84a239e0-758f-4aae-88cf-0404310f4562"
    },
    {
        "author": "孫覿",
        "paragraphs": [
            "露宿風餐兩鬢華，故園蕪沒舊生涯。",
            "聖恩若許求帷蓋，便向東陵學種瓜。"
        ],
        "title": "曹山三絕句  其一",
        "id": "93c4e8da-5c44-4d0a-bb9b-da176ab239a5"
    },
    {
        "author": "孫覿",
        "paragraphs": [
            "竹杖芒鞋穩稱身，茸茸香草醉中茵。",
            "舉鞭叱馭何爲者，始信王陽是可人。"
        ],
        "title": "曹山三絕句  其二",
        "id": "739668b0-200f-429e-ad55-5d80dd4c25c8"
    },
    {
        "author": "孫覿",
        "paragraphs": [
            "毁瓦區區爲食謀，半生炊黍在刀頭。",
            "一廛會入扶犁手，不上陳登百尺樓。"
        ],
        "title": "曹山三絕句  其三",
        "id": "7be791b9-6346-48ee-8233-c418a42d943c"
    },
    {
        "author": "孫覿",
        "paragraphs": [
            "平地安知禍有機，一跌永負青雲期。",
            "舉羣驚雊墮罝網，袞背煥爛光陸離。",
            "山梁三嗅不忍嘬，如皋一笑吁可悲。",
            "開籠放汝須遠去，莫遣韓公賦病鴟。"
        ],
        "title": "有客生致兩雉不忍殺開籠縱之二首  其一",
        "id": "ccb85098-4846-4b13-8eda-be9a21ef9be7"
    },
    {
        "author": "孫覿",
        "paragraphs": [
            "誰令孤鷕遂專埸，翦迭籠中看鳥翔。",
            "文章正坐虎毛柄，鎩羽一落千丈强。",
            "翠翎低摧少顔色，奇禍非汝能遮防。",
            "匆匆應媒莫浪出，尊拳毒手正交相。"
        ],
        "title": "有客生致兩雉不忍殺開籠縱之二首  其二",
        "id": "0126ab17-b725-4129-8010-cf8fabbeb849"
    },
    {
        "author": "孫覿",
        "paragraphs": [
            "葉底紅稀不見花，枝頭綠暗可藏雅。",
            "春歸古殿蒼苔滿，一點籠燈隱絳紗。"
        ],
        "title": "題妙覺寺壁",
        "id": "78a8d2e0-5894-488e-9295-dd537a8d6fb3"
    },
    {
        "author": "孫覿",
        "paragraphs": [
            "老眼逢春病有花，淋浪醉墨字如雅。",
            "懸知不是唐王播，慚愧高僧護碧紗。"
        ],
        "title": "再至",
        "id": "23ff20fe-bbaa-49ba-855a-d071e24f60aa"
    },
    {
        "author": "孫覿",
        "paragraphs": [
            "青山映落日，澹澹煙中明。",
            "出門無所投，曳杖隨意行。",
            "破裓僧兩三，喜笑争邀迎。",
            "曾巢俯修竹，飛星動高甍。",
            "老人如宿昔，真契同三生。",
            "遇人無戚疏，出語惡不情。",
            "寥寥風馬牛，肝胆欲盡傾。",
            "怪我胸中山，硉兀尚不平。",
            "邯鄲樂無度，短夢一餉榮。",
            "蠻觸怒不休，暴骨千里横。",
            "微言起我病，內愧面汗騂。",
            "蚤知天宇大，豈有世網嬰。",
            "舉扇障西風，浣此滄浪纓。"
        ],
        "title": "宿妙覺竹庵贈静老",
        "id": "65dc17fe-173b-4f0b-804d-f625a85518b9"
    },
    {
        "author": "孫覿",
        "paragraphs": [
            "蕭晨散幽步，不放一塵驚。",
            "高崖初日吐，壞道哀湍鳴。",
            "平生耽田里，見此心眼明。",
            "危橋屬幽徑，别户延朱甍。",
            "主人鷄黍約，庖煙起晨烹。",
            "長須舉案出，銀杯坐中行。",
            "爛漫寫真意，殷勤愧深情。",
            "留歡更卜夜，華燭吐長檠。"
        ],
        "title": "胥澤民招飲二首  其一",
        "id": "6c2f404f-4da3-49b2-998f-c922a9771c50"
    },
    {
        "author": "孫覿",
        "paragraphs": [
            "蒼茫夜氣合，渺渺風露清。",
            "籃輿兀醉夢，翩若孤雁征。",
            "老馬志萬里，絡首喪其生。",
            "十年飽芻豆，立仗不敢鳴。",
            "自識酒中趣，承辭身後名。",
            "皎皎一片心，不受寵辱驚。",
            "清風悲永夜，萬竅同一聲。",
            "醉裏有歸路，彷彿遊化城。"
        ],
        "title": "胥澤民招飲二首  其二",
        "id": "26a28051-e779-4613-8a86-60b7deb85a89"
    },
    {
        "author": "孫覿",
        "paragraphs": [
            "同舟無胡越，四海皆弟兄。",
            "吾人雖晚接，一笑蓋已傾。",
            "我老未聞道，意行墮溝坑。",
            "逢人得推駡，知非愧平生。",
            "世亂識真態，塗窮見真情。",
            "曳杖扣禪扃，撞鐘聽靴鳴。",
            "小窗風雨夜，對此一榻横。",
            "吾身如木偶，春至不復榮。",
            "豈無三宿戀，天雨方流行。",
            "去去得首邱，歸田克殘更。"
        ],
        "title": "别如老",
        "id": "09ed2370-f5b9-4aab-883b-27ef214fcec0"
    },
    {
        "author": "孫覿",
        "paragraphs": [
            "客居厭窮獨，蓬艾翳環堵。",
            "莊舄尚越吟，鍾儀猶楚語。",
            "吾人有奇操，空洞見城府。",
            "相逢逆旅中，霧豹初一睹。",
            "拘囹賦囚山，避謗憎市虎。",
            "褰裳肯顧我，崖嶠走風雨。",
            "微吟對清夜，破此五月暑。",
            "墜露挹金莖，空花堕犀麈。",
            "孤燈映籠紗，泠灧翳復吐。",
            "耿耿遂不眠，逢逢聽晨鼓。"
        ],
        "title": "徙寓妙覺佛舍胥乂民襆被相過賦夜坐",
        "id": "cf1d3266-a706-4acb-8774-d1c8aab6c1d1"
    },
    {
        "author": "孫覿",
        "paragraphs": [
            "客舍風雨交，庭蕪蔓春草。",
            "蓐食悲王孫，戛釜厭邱嫂。",
            "吾人才傑立，一障狂瀾倒。",
            "湯湯捍滔天，澟澟塊絕島。",
            "奇音閑大樸，妙語發天藻。",
            "壁間見蝎喜，屋上瞻烏好。",
            "跫然聽足音，自足慰衰老。",
            "出門泥活活，所向碍行潦。",
            "懷人心不展，厭亂跡如掃。",
            "仲子過我廬，肩輿白雲道。"
        ],
        "title": "招鄒次魏",
        "id": "f8194dc8-9e0b-43aa-9bc4-23d18c438666"
    },
    {
        "author": "孫覿",
        "paragraphs": [
            "沐猴著冠天所械，笑唾千金如一芥。",
            "時時扣角詠三生，口業未除詩有債。",
            "薨薨不作秋蟲聲，藹藹欲盡春雲態。",
            "平旦誰登大將壇，一軍驚呼子光拜。"
        ],
        "title": "贈答淵侍者",
        "id": "c615bdde-3bdb-4840-8a96-6d64b32426c5"
    },
    {
        "author": "孫覿",
        "paragraphs": [
            "愛酒淵明望白衣，傳聞騎吏款柴扉。",
            "爲憐漁父鳴鞭送，欲便山翁倒載歸。",
            "泪向琵琶弦上落，心隨蝴蜨夢中飛。",
            "一杯属我寛愁病，免使黎侯詠式微。"
        ],
        "title": "建昌守朱直伯寄酒小詩爲謝",
        "id": "c082a3cd-0fa8-451f-9625-46ee49a38f5c"
    },
    {
        "author": "孫覿",
        "paragraphs": [
            "千騎森森響鐵衣，日上銅環四扇扉。",
            "何妨指點銀缾索，直須倒著接籬歸。",
            "已邀明月三人共，更看紅塵一騎飛。",
            "何日淵明賦歸去，晨光前路正熹微。"
        ],
        "title": "再用前韻",
        "id": "480d022f-4bfd-4ae5-851c-487acf3377b1"
    },
    {
        "author": "孫覿",
        "paragraphs": [
            "古寺秋崖上，清風掩半關。",
            "晚花明艷艷，曉溜落潺潺。",
            "松筍穿階瘦，苔窠蔽石斑。",
            "翹沙憐鷺静，抱葉看蜂還。",
            "心以空無累，身從病得閑。",
            "儀曹獨何事，終日賦囚山。"
        ],
        "title": "妙覺寺適軒二首  其一",
        "id": "db672a8b-8256-4954-b79f-44a2e6a1e5f9"
    },
    {
        "author": "孫覿",
        "paragraphs": [
            "老厭風沙惡，安閑且當禪。",
            "開簾延白月，倚杖立蒼煙。",
            "鳥散人聲裏，鐘殘客夢邊。",
            "小蒲風葉偃，薄槿露花鮮。",
            "句好吟須斷，歡餘醉帽偏。",
            "人生但如此，何處不翛然。"
        ],
        "title": "妙覺寺適軒二首  其二",
        "id": "41ff1705-14a0-4af1-a84a-77d9ba9513a5"
    },
    {
        "author": "孫覿",
        "paragraphs": [
            "聒聒催酤我，嚶嚶喚友聲。",
            "一遭青蠅汙，永負白鷗盟。",
            "睡鴨嘘煙滿，蒼龍噀雨鳴。",
            "參禪我未暇，一榻對僧横。"
        ],
        "title": "妙覺書事二首  其一",
        "id": "3a9085f8-b415-4a91-8ae7-fd017f49ab83"
    },
    {
        "author": "孫覿",
        "paragraphs": [
            "隱几抛書坐，欹牀聽雨眠。",
            "僧來逢自足，盜去失青氈。",
            "楚國雖三户，滕氓尚一廛。",
            "如今更何恨，端用酒爲年。"
        ],
        "title": "妙覺書事二首  其二",
        "id": "de7ac2c0-1786-4f9e-a2df-5bc4f28ad55e"
    },
    {
        "author": "孫覿",
        "paragraphs": [
            "飯筒菰黍趁流年，葵扇桃笙尚宛然。",
            "世味半隨昌歜苦，心旌長與艾人懸。",
            "鴻飛不到書來少，鵲喜無憑語浪傳。",
            "兩鬢蕭蕭吹白髮，空餘衰謝故人憐。"
        ],
        "title": "次韻王子欽端午",
        "id": "d3134264-bdb7-4fc3-8c32-bcb43ba65d61"
    },
    {
        "author": "孫覿",
        "paragraphs": [
            "千里之馬初服輈，風騣霧鬛跨九州。",
            "駕鹽挽磨三千秋，俯首尚與駑駘遊。",
            "吳郎人中第一流，文采絢爛珊瑚鈎。",
            "陽春白雪和者少，夜光明月暗中投。",
            "魯人不貴東家邱，吾髯凜凜青兩眸。",
            "摐金戛玉聲相求，属鏤雙蟠九地幽。",
            "有氣夜出干斗牛，忽然化作長黄虬。",
            "睚眦之怨何足讎，一麾立斷樓蘭頭。"
        ],
        "title": "吳益先攜文見過以詩爲謝",
        "id": "d6b81e34-14f6-48a7-bf5d-6040a48343cc"
    },
    {
        "author": "孫覿",
        "paragraphs": [
            "北窗風冷冷，西閣夜悄悄。",
            "缺月吐半璧，獨與太白曉。",
            "緱山王郎子，粲若玉樹皎。",
            "紛紛噲伍中，特立負奇表。",
            "清談静炎燠，堅臥鎮浮擾。",
            "呼童高樹栅，赤幘厭凡鳥。"
        ],
        "title": "次韻王子欽",
        "id": "75f4efee-fa63-4d71-bccf-cfd1d393f696"
    },
    {
        "author": "孫覿",
        "paragraphs": [
            "二年客塵土，獨夜憂悄悄。",
            "遇酒一破顔，歌呼醉連曉。",
            "寸心爲誰明，伴此孤月皎。",
            "枯柟鬰峥嶸，老幹空自表。",
            "蟻穿萬孔萃，蛛掛千絲擾。",
            "白鶴逝不來，豈敢更擇鳥。"
        ],
        "title": "再和",
        "id": "cc6373a7-b548-4632-90bc-79b8c6588607"
    },
    {
        "author": "孫覿",
        "paragraphs": [
            "日角珠庭秀兩眉，誰家有此寧馨兒。",
            "莫驚墮地駒千里，久見參天桂一枝。"
        ],
        "title": "涂子野九歲子名駒字千里戲作絕句  其一",
        "id": "289253e1-2214-4858-a270-dc22d8f1430b"
    },
    {
        "author": "孫覿",
        "paragraphs": [
            "碌碌爲生笑阿奴，九齡重見此英雛。",
            "千回健走非黄犢，一洗羣空定白駒。"
        ],
        "title": "涂子野九歲子名駒字千里戲作絕句  其二",
        "id": "10cb61ad-0168-4e4a-b09a-068f34754e9e"
    },
    {
        "author": "孫覿",
        "paragraphs": [
            "争名計身後，逐利了目前。",
            "道人一彈指，永斷三生緣。",
            "起滅水上漚，聚散風中煙。",
            "紛紛閲凋謝，東海今桑田。",
            "縞髮茁枯顱，秀眉覆兩顴。",
            "已超人天上，遂拍佛祖肩。",
            "茅齋立萬竹，蔭此碧玉椽。",
            "綠暗雲擾擾，清涵露娟娟。",
            "我老無家舍，餘地寄一廛。",
            "不辭供井磑，辛苦送華顛。"
        ],
        "title": "詩贈竹庵静老人",
        "id": "bca04b3d-7c80-4398-9008-d92641974f96"
    },
    {
        "author": "孫覿",
        "paragraphs": [
            "離離黍禾暗空村，一點炊煙带雨昏。",
            "山翁過我竹閣寺，未扣爵羅廷尉門。",
            "老去不辭污詩酒，區區獨醒一何有。",
            "笑語未辦供主人，久客那能拒鄰叟。",
            "杜陵白首尚書郎，步屧春風向草堂。",
            "人生意合無妍醜，共此一夕燈燭光。"
        ],
        "title": "置酒",
        "id": "294cac75-4180-4ab2-a6d1-f4e4efd52c64"
    },
    {
        "author": "孫覿",
        "paragraphs": [
            "跳波亂清淮，一葉寄真賞。",
            "南山如高人，標格自矜爽。",
            "胡塵暗楚甸，絕境墮渺漭。",
            "空城草木春，户外履誰兩。",
            "悵望壺公龍，乘雲自來往。",
            "小詩若圖畫，彷彿見飛槳。",
            "從今淮上山，不落夢中想。"
        ],
        "title": "讀李光遠詩卷次韻二首 泗州南山",
        "id": "b11cee14-bf89-4261-ac2e-69d1fd949858"
    },
    {
        "author": "孫覿",
        "paragraphs": [
            "楚山多異材，翠竹滿崖谷。",
            "蕭蕭斤斧餘，斬伐同一束。",
            "蕪城带流水，萬畝淇園綠。",
            "遺苞駮雲錦，老節抱金玉。",
            "歲晚虎穴鄰，舐掌方擇肉。",
            "此君亡恙否，應坐白眼俗。"
        ],
        "title": "讀李光遠詩卷次韻二首 揚州谷林堂",
        "id": "247c0794-4b1a-4c0e-8def-e96dad91a39b"
    },
    {
        "author": "孫覿",
        "paragraphs": [
            "客舍秋風我欲愁，世途如漆莽悠悠。",
            "半生小利營錐末，此日危炊上劍頭。",
            "萬里窮鄉憐我老，一廛小隱待君謀。",
            "惘然貌赤空相對，扇面令人手不休。"
        ],
        "title": "志新誦近詩次韻二首  其一",
        "id": "cdd80bdf-11f1-4f92-b962-8bb9510e7d89"
    },
    {
        "author": "孫覿",
        "paragraphs": [
            "野鶴昂昂祗自奇，水鳧泛泛强隨時。",
            "問禪乞我安心法，住世分君大藥資。",
            "便欲乘桴從魯叟，不須歌鳯歎周衰。",
            "超然獨嘯千峰上，一吷清風萬竅吹。"
        ],
        "title": "志新誦近詩次韻二首  其二",
        "id": "b46bff2c-33bc-4d3f-8c99-19114eb2e13d"
    },
    {
        "author": "孫覿",
        "paragraphs": [
            "何人手執造化關，投此虹蜺跨兩間。",
            "烏鵲填成天上路，鬼神鞭出海中山。",
            "飄飄尻駕凌空舉，側身下瞰千峰雨。",
            "河漢汹汹聲西流，風雹相躔齊萬弩。",
            "始信通天有一門，便欲晞髪扶桑根。",
            "乘槎忽逢支機石，拄杖直到洗頭盆。",
            "賞俊誇雄兩奇絕，邂逅一聲如電掣。",
            "冥冥滄海會揚塵，大字磨崖書歲月。"
        ],
        "title": "石䂬在宜黄縣之南二十五里義泉寺寺旁有磴道高里許循山而西少北忽有石梁數十丈横絕兩崖之間中空無柱高出雲表神剜鬼刻不可名狀真洞心駭目之觀而僻在一隅遊客無所爲而至乃賦詩一篇以告喜遊而不知者",
        "id": "d47ada40-cf0b-426e-bb0c-5af676a93519"
    },
    {
        "author": "孫覿",
        "paragraphs": [
            "牆頭鄰女三年望，戶外文君一笑窺。",
            "欲得賢夫嫁張耳，此真佳婿是羲之。",
            "定知不折飛梭齒，似說先齊舉眉。",
            "不信侯門深似海，水流紅葉謾題詩。"
        ],
        "title": "熊夫人遣介欲婿澤民小詩戲之",
        "id": "069d4e7e-38d5-4efa-ab3b-5b11da7ad8e4"
    },
    {
        "author": "孫覿",
        "paragraphs": [
            "讀書非貴嗜，吾子喜欲迷。",
            "十年費膏火，羣嘲笑書痴。",
            "磊落載五車，望海無津涯。",
            "雙瞳如秋月，一出照耀之。",
            "冥搜理窟邃，妙解鋸屑霏。",
            "胸中九雲夢，百怪見然犀。",
            "拊枕出鴻寶，鑄金侔褭蹏。",
            "神光發中夜，太乙秉青藜。"
        ],
        "title": "題鄒次魏青藜堂",
        "id": "63ee2662-33a7-47de-84fb-a07f17b1c2e1"
    },
    {
        "author": "孫覿",
        "paragraphs": [
            "離離風中花，深落任所之。",
            "泛泛水中萍，流轉復在兹。",
            "静公湖海士，世網那得縻。",
            "獨有鐵石心，不與燥溼移。",
            "巢肩統靈鵲，搘牀餘老龜。",
            "區區了官事，應解笑兒痴。"
        ],
        "title": "静老容安庵二首  其一",
        "id": "45ddd162-5594-4a51-bd2f-d70754238412"
    },
    {
        "author": "孫覿",
        "paragraphs": [
            "雲噓翠撲膚，山擁青入户。",
            "祗樹給孤園，桃源武陵路。",
            "一從振履還，不復乘杯渡。",
            "倚牆捫蝨坐，揮弦送鴻去。",
            "水涵樓影交，風斂花氣度。",
            "把茅便有餘，不必黄金布。"
        ],
        "title": "静老容安庵二首  其二",
        "id": "9fa20203-e4ca-4632-982c-451d61cb3cd1"
    },
    {
        "author": "孫覿",
        "paragraphs": [
            "諸峰倚崔嵬，衆壑隐奔峭。",
            "寓目欣有繫，會心領其要。",
            "開廬結茅竹，伐翳斬蓬藋。",
            "此君亦可人，玉立盡娟妙。",
            "風酣翠相倚，月吐青自照。",
            "窈眇非世音，鸞鵠中夜嘯。",
            "煙塵闇北關，烽火被南徼。",
            "便欲老三閭，終焉隱屠釣。"
        ],
        "title": "静老通幽軒",
        "id": "33935473-0c50-46cd-b6c1-2a6a2c0b4e07"
    },
    {
        "author": "孫覿",
        "paragraphs": [
            "白汗翻漿浹背流，清飈一掃破除休。",
            "楓江湛湛冰壺月，梧井團團玉露秋。",
            "蟻動巧聞牀下鬬，駒跳首向隙中留。",
            "南山危坐高稜見，杞國區區豈我憂。"
        ],
        "title": "次韻王子欽秋懷二首  其一",
        "id": "00b5cab1-26f1-44e9-938d-ea80b0f33527"
    },
    {
        "author": "孫覿",
        "paragraphs": [
            "愁邊種種關心事，客裏紛紛見俗情。",
            "雁拆西風離思亂，鳥啼殘夜旅魂驚。",
            "江河風景悲南渡，家室倉皇問北征。",
            "滄海横流安税駕，一桴從我任平生。"
        ],
        "title": "次韻王子欽秋懷二首  其二",
        "id": "54970e70-79e9-409e-9110-3176f6329ce8"
    },
    {
        "author": "孫覿",
        "paragraphs": [
            "山寒藹瞑姿，楓老带漲痕。",
            "蘭摧桂亦折，往往歸其根。",
            "萬籟各收聲，一氣中自存。",
            "鼻斤無可斵，尻駕不復奔。",
            "孤光照獨夜，月落低金盆。"
        ],
        "title": "秋夜三首  其一",
        "id": "857be134-020d-42d9-873c-4e57f51a79a1"
    },
    {
        "author": "孫覿",
        "paragraphs": [
            "金氣天與高，燈燼宵正繁。",
            "暗蛩露下績，潛虬浪中翻。",
            "幽人醉清夜，一笑空罍尊。",
            "遇勝獨心詣，了了見目存。",
            "但憂兒輩覺，難與俗人言。"
        ],
        "title": "秋夜三首  其二",
        "id": "32a93c90-f3c8-40de-b51e-72ddf997300b"
    },
    {
        "author": "孫覿",
        "paragraphs": [
            "寥寥犬吠村，微月耿黄昏。",
            "雞豚市井空，虎豹窟宅尊。",
            "元龍百尺樓，獨臥誰與論。",
            "酒聖且復中，愁魔自驚奔。",
            "彈鋏歸去來，稚子候柴門。"
        ],
        "title": "秋夜三首  其三",
        "id": "cffde6a9-9ca8-46f5-a5cf-a7ada85055a7"
    },
    {
        "author": "孫覿",
        "paragraphs": [
            "雲族正南鶩，日車遂西沈。",
            "倚樓孤客恨，伏枕故園心。",
            "唧唧蟲造哀，交交鳥遺音。",
            "危坐百感集，我何念之深。"
        ],
        "title": "秋興  其一",
        "id": "5e66e6bd-51d4-404e-ba18-7cce25b188e3"
    },
    {
        "author": "孫覿",
        "paragraphs": [
            "淺瀨落雲碧，幽花弄秋妍。",
            "細細回波渡，津津笑靨圓。",
            "起謀杯中物，行掛杖頭錢。",
            "阮公任真率，醉臥酒壚邊。"
        ],
        "title": "秋興  其二",
        "id": "7cf06bd8-8d92-478b-a0b5-dee9c611823c"
    },
    {
        "author": "孫覿",
        "paragraphs": [
            "霜葩翳老青，粲粲石壁下。",
            "瓊樹一時新，肌冰敵姑射。",
            "光風泛月彩，芳氣襲蘭麝。",
            "幽人三嗅泣，采玩不盈把。",
            "芙蓉强争妍，刻畫粉黛假。",
            "對之若爲容，慚紅面如赬。"
        ],
        "title": "妙覺寺三詠 木犀",
        "id": "5d10c95f-873f-4a12-809c-0bbabb3816d9"
    },
    {
        "author": "孫覿",
        "paragraphs": [
            "高梧傍層樓，隱翳崖寺古。",
            "森森露井寒，蔭此六月暑。",
            "秋風動地至，柯葉遽如許。",
            "依依别故林，黄落半粘土。",
            "凉蟬不復號，驚鵲時自語。",
            "一夜繞空枝，愁絕兩翅羽。"
        ],
        "title": "妙覺寺三詠 梧桐",
        "id": "0b98d59a-9fbd-42b7-919e-6af95d5f51d5"
    },
    {
        "author": "孫覿",
        "paragraphs": [
            "沙際漾淺碧，竹外欹深紅。",
            "晨光發穠麗，醉臉酣春融。",
            "歡華不滿眼，榮悴一日中。",
            "娟娟泣朝露，槭槭隕夕風。",
            "顧我非靈仙，丹砂駐君容。",
            "舉酒酹其根，明年何處逢。"
        ],
        "title": "妙覺寺三詠 芙蓉",
        "id": "fd9719d3-082e-4b32-9c27-8aed48170a38"
    },
    {
        "author": "孫覿",
        "paragraphs": [
            "稚子應門立，老僧迎客入。",
            "湛湛玉甃寒，唧唧銅瓶泣。",
            "小軒風雨過，窗户青紅溼。",
            "晚花發秋妍，黄蜂正衙集。"
        ],
        "title": "自崇仁趨新淦凡四夕乃至一寓道觀三止僧舍皆留一夕而去賦小詩記之 奴原寺",
        "id": "4d537164-5931-4bd7-91ed-d293f2f52021"
    },
    {
        "author": "孫覿",
        "paragraphs": [
            "失路迷千嶂，投林借一枝。",
            "扣門竹西寺，立馬日斜時。",
            "矍鑠僧窺户，睢盱犬透籬。",
            "定知嫌不速，明日與君辭。"
        ],
        "title": "自崇仁趨新淦凡四夕乃至一寓道觀三止僧舍皆留一夕而去賦小詩記之 化度寺",
        "id": "4ad04527-01ae-4633-9965-3126c7d2cfc8"
    },
    {
        "author": "孫覿",
        "paragraphs": [
            "雲表朝飛屐，松蹊晚駐鞍。",
            "破扉聯白板，槁項繫黄冠。",
            "徑雨喧風籜，汀沙立露翰。",
            "小窗牀坐好，對此百憂寛。"
        ],
        "title": "自崇仁趨新淦凡四夕乃至一寓道觀三止僧舍皆留一夕而去賦小詩記之 栖霞觀觀在麻嶺下",
        "id": "c7beb18c-1eea-46d1-8d21-946968339ad6"
    },
    {
        "author": "孫覿",
        "paragraphs": [
            "斜日半窗明，無人獨掩扃。",
            "風鈴時自語，雪柏老終青。",
            "立鵲參差見，微泉斷續聽。",
            "老僧渾不語，危坐卷殘燈。"
        ],
        "title": "自崇仁趨新淦凡四夕乃至一寓道觀三止僧舍皆留一夕而去賦小詩記之 三山寺二首 其一",
        "id": "66047e5a-a34b-475d-bd1a-d1adc4770a17"
    },
    {
        "author": "孫覿",
        "paragraphs": [
            "異縣久爲客，窮途飽所更。",
            "對牀雲伴宿，曳杖月同行。",
            "到處身如寄，看山眼蹔明。",
            "平生飲中趣，酒賤且頻傾。"
        ],
        "title": "自崇仁趨新淦凡四夕乃至一寓道觀三止僧舍皆留一夕而去賦小詩記之 三山寺二首 其二",
        "id": "c1734c49-d689-429e-ac06-e44982906d33"
    },
    {
        "author": "孫覿",
        "paragraphs": [
            "亡弓墮甑一時空，夢斷南柯午枕中。",
            "便有樽罍追北海，更無塵土汙西風。",
            "驅牛懶臥山中相，失馬來看塞上翁。",
            "從此卜鄰成二老，雞豚社酒與君同。"
        ],
        "title": "余大觀中偕何襲明登仕同爲太學諸生别後二十六年余□南遷道清江襲明逆余於新淦之洲上蒼顔白髪大略相似感嘆之餘飲酒賦詩以爲笑樂襲明筆力雄贍操紙立就凡六七反必用前韻余繼和者十二篇云  其一",
        "id": "aeefd6da-d088-45e1-a9d4-4170e95867a2"
    },
    {
        "author": "孫覿",
        "paragraphs": [
            "龍媒去盡馬羣空，一曲陽春在郢中。",
            "浩浩百川齊赴海，蓬蓬萬竅總號風。",
            "誰憐楚國沈湘客，獨有商山避世翁。",
            "閭里應容投緩急，風波千里一舟同。"
        ],
        "title": "余大觀中偕何襲明登仕同爲太學諸生别後二十六年余□南遷道清江襲明逆余於新淦之洲上蒼顔白髪大略相似感嘆之餘飲酒賦詩以爲笑樂襲明筆力雄贍操紙立就凡六七反必用前韻余繼和者十二篇云  其二",
        "id": "e8d53cb9-22aa-4d33-a279-b6118f1d2d3b"
    },
    {
        "author": "孫覿",
        "paragraphs": [
            "烏啼鵲噪晚庭空，並舍相呼入酒中。",
            "逐影故慚夸父日，披襟聊快楚王風。",
            "牛衣泣臥悲游子，鳩杖歡迎愧老翁。",
            "笑我獨醒成底事，一邱之貉古今同。"
        ],
        "title": "再和  其一",
        "id": "62e68eda-5179-445d-b5bf-4551e1b5b6d5"
    },
    {
        "author": "孫覿",
        "paragraphs": [
            "沙平雪漫水涵空，路入千巖紫翠中。",
            "村遠微明漁舍火，樓高斜矗酒旗風。",
            "可憐方外狂司馬，來伴田中一禿翁。",
            "南北相望三十載，心期不改斷金同。"
        ],
        "title": "再和  其二",
        "id": "bc17ebce-5ef8-4c25-b91b-f6ace8ad498c"
    },
    {
        "author": "孫覿",
        "paragraphs": [
            "瘴雨蠻煙掃地空，衆星環列拱天中。",
            "豹章尚隱南山霧，鵬背將摶北海風。",
            "麟閣似聞登漢將，鹿門猶自臥龐翁。",
            "低頭莫負平生志，冠蓋風雲萬里同。"
        ],
        "title": "再和  其一",
        "id": "4b37ce86-a613-4832-8d42-3acef0fa2b22"
    },
    {
        "author": "孫覿",
        "paragraphs": [
            "夜鶴悲鳴蕙帳空，一身今在百憂中。",
            "驚魂尚喘吳牛月，短翮甘隨宋鷁風。",
            "且與龜魚爲地主，不將鵝鴨惱鄰翁。",
            "超然世態誰君似，蘭菊春秋自不同。"
        ],
        "title": "再和  其二",
        "id": "72c546b9-67ca-4558-b478-1bb48893c6a5"
    },
    {
        "author": "孫覿",
        "paragraphs": [
            "平生慣見有司空，腸斷蘇州一盼中。",
            "此夜相忘千里月，他年應恨五更風。",
            "坐中不樂無三粲，客裏相逢祗兩翁。",
            "急雨催詩更蕭瑟，小窗寒夜一燈同。"
        ],
        "title": "何倅利見許出侍兒襲明用前韻賦詩再和  其一",
        "id": "d9735524-ffc5-4e30-901e-de9725ea119f"
    },
    {
        "author": "孫覿",
        "paragraphs": [
            "錦堂蓮燭夜光空，喜笑蟬聯繡户中。",
            "塵繞梁飛歌白雪，襪凌波去舞回風。",
            "投梭且莫驚狂客，却扇何妨眩醉翁。",
            "青鳥殷勤問消息，留髠滅燭許誰同。"
        ],
        "title": "何倅利見許出侍兒襲明用前韻賦詩再和  其二",
        "id": "305d525d-2f05-4e8d-8736-26c1c8440ca5"
    },
    {
        "author": "孫覿",
        "paragraphs": [
            "魯陽之戈倚半空，誰能一却日再中。",
            "驚回十二巫山雨，永隔三千弱水風。",
            "廋語尚傳黄絹婦，多情好在紫髯翁。",
            "謫仙尚有杯中月，獨舞婆娑醉影同。"
        ],
        "title": "何嘉會寺丞遣嫁侍兒襲明有詩次韻  其一",
        "id": "7c0746a1-e50b-41c8-ad8b-fe39b1776a1e"
    },
    {
        "author": "孫覿",
        "paragraphs": [
            "哀蟬已逐夢雲空，錦字參差在眼中。",
            "應似桃花貪結子，任教柳絮舞隨風。",
            "留春不住無樊子，隔水遙看有杜翁。",
            "無那丁寧花鳥使，丁香偷結兩心同。"
        ],
        "title": "何嘉會寺丞遣嫁侍兒襲明有詩次韻  其二",
        "id": "61c74acd-73b3-4865-aef1-16c1376e12e2"
    },
    {
        "author": "孫覿",
        "paragraphs": [
            "飲痛瓊艘百柁空，參横斗掛月當中。",
            "不愁馬上衣沾露，且看尊前幘墮風。",
            "未辦清歌娛醉客，莫將强韻壓衰翁。",
            "爲歡冷淡君應笑，注瓦傾銀一體同。"
        ],
        "title": "迎薫堂小集襲明用前韻再和  其一",
        "id": "e7f9f295-618e-499b-9b1f-c4cb0e133b71"
    },
    {
        "author": "孫覿",
        "paragraphs": [
            "繪出金盤放筯空，一時酣詠醉鄉中。",
            "羽觴聚泛蘭亭月，璆佩鏘鳴閬苑風。",
            "顛倒白綸容老子，淋漓紫綺看仙翁。",
            "詩成快寫鮫人室，萬顆驪珠訝許同。"
        ],
        "title": "迎薫堂小集襲明用前韻再和  其二",
        "id": "fe0f1400-5b0b-42a3-a272-f81f16cd6976"
    },
    {
        "author": "孫覿",
        "paragraphs": [
            "浮蒼宛宛兩眉長，瀉碧汪汪一鑑光。",
            "山海相逢非浪語，小孤明日嫁彭郎。"
        ],
        "title": "何嘉會以侍兒歸彭生小詩戲之",
        "id": "677f130b-76b5-4ebf-969e-25ce3648f226"
    },
    {
        "author": "孫覿",
        "paragraphs": [
            "層梯倚天碧，細路連草莽。",
            "蕭蕭蒼松門，税此林下鞅。",
            "輪囷老樹姿，偃蹇怪石狀。",
            "中有蓮花臺，迥出諸天上。",
            "空堂臥鐘鼓，古佛暗龍象。",
            "飛泉漱石除，夜半發清響。",
            "雲低雪浮浮，柳動春盎盎。",
            "超搖萬里眼，更欲鏟叠嶂。"
        ],
        "title": "長樂寺二首  其一",
        "id": "58e71576-7fb7-4759-ac3e-2c7ec49930a5"
    },
    {
        "author": "孫覿",
        "paragraphs": [
            "萬瓦冠松壁，千嶂鎖雲莊。",
            "故人置酒地，清夜燈燭張。",
            "破壁掛月闕，遺笙嘯風廊。",
            "妖歌傾四座，醉臥錦瑟傍。",
            "寂寂花絮亂，匆匆鶯燕忙。",
            "雍門已陳迹，餘音空繞梁。",
            "我來久徘徊，驚呼首一昂。",
            "老僧獨依然，對坐柏子香。"
        ],
        "title": "長樂寺二首  其二",
        "id": "2b8b11d8-41d0-40ff-ab44-56775e7da2a6"
    },
    {
        "author": "孫覿",
        "paragraphs": [
            "巴江新搗萬穀皮，禇生粉面膚凝脂。",
            "故人千里持寄我，落筆宛宛天投霓。",
            "綈囊丹果十襲包，爆栗飛燼石火敲。",
            "紅鹽著樹落青子，香霧噀手披黄苞。",
            "蒼鵝無罪見葅醢，苦酒濯之光五采。",
            "蝦跧久已成枯腊，咫尺波濤渺江海。",
            "客舍爭席紛滿前，饋羮不復五漿先。",
            "殷勤重餉有吾子，兩夫擔荷赬其肩。"
        ],
        "title": "志新遣介致書餽以巴源紙黄甘珠欖大栗鵝鮓枯蝦爲餉戲作長句爲謝",
        "id": "249cf69d-5224-4642-8cdf-45e63af1eb71"
    },
    {
        "author": "孫覿",
        "paragraphs": [
            "麟經束高閣，掩卷有三嘆。",
            "朱弦久零落，鸞膠續其斷。",
            "英英左阿君，獨唱音節緩。",
            "故是我輩人，吹簫得幽伴。",
            "先生擁絳紗，弟子褰素幔。",
            "一揮斵鼻斤，便舉齊眉案。"
        ],
        "title": "蜀婦新寡從何純中讀左氏戲呈純中",
        "id": "0be6bcce-e238-4f62-9079-a18d567297a7"
    },
    {
        "author": "孫覿",
        "paragraphs": [
            "小窗危坐若爲情，曳杖穿雲取次行。",
            "蕭寺試來攜手處，陽關已作斷腸聲。",
            "歌呼本自追曹相，慟哭那知見賈生。",
            "坐上誰人最愁絕，江州司馬淚縱横。"
        ],
        "title": "嘉會飲餞愛姬大慟而別",
        "id": "3ca52a1e-0485-4631-add7-c29375a25386"
    },
    {
        "author": "孫覿",
        "paragraphs": [
            "月斧琢朣朧，團欒覆石鍾。",
            "連絡青雲根，點注碧蘚封。",
            "補天記女媧，移山詫愚公。",
            "當年偶遺漏，墮此草莽中。",
            "奇礓久淪蟄，化出金仙宫。",
            "老僧慣見之，笑視瓦礫同。",
            "礪角戲烏犍，迸火敲青童。",
            "摩挲問亡恙，千歲今一逢。",
            "堂堂張茂先，扣以蜀井桐。",
            "噌吰振林莽，叱吸萬竅風。",
            "澒洞衆壑滿，吼徹九地通。",
            "狂奔竄幽魅，驚怒拔老龍。",
            "豐山霜露零，彭蠡波浪舂。",
            "一鳴固有待，寸筳那得攻。",
            "水曹筆五色，東序羅笙鏞。",
            "辟易四坐傾，蹴蹋萬馬空。",
            "偉兹抱奇音，伴我窺靈蹤。",
            "賦詩乃不如，露草號秋蟲。"
        ],
        "title": "遊鍾石寺問名寺之因緣老僧指門旁石如覆鍾狀賦詩一首邀何襲明登仕同賦",
        "id": "9950e906-b977-4f6a-8e17-de266a2d05b8"
    },
    {
        "author": "孫覿",
        "paragraphs": [
            "三年著南冠，兩見芳歲新。",
            "朝爲蟲蛇侶，暮與魑魅鄰。",
            "行隨木上坐，臥對竹夫人。",
            "獨有金石交，不廢風雨晨。",
            "書來一弔屈，我已屢厄陳。",
            "嘖嘖爨下桐，嗷嗷轍中燐。",
            "絙以朱絲繩，放之碧海津。",
            "窮途得重惠，肝胆久輪囷。"
        ],
        "title": "宜黄尉李集義遺書問安否小詩爲謝",
        "id": "f1cbd8b9-af40-4e15-a8d7-2ca933f6ee90"
    },
    {
        "author": "孫覿",
        "paragraphs": [
            "嶺雲亂擘絮，簷雨收斷綫。",
            "箕神擁前驅，萬瓦集微霰。",
            "玉峰忽崔嵬，炯若簪出弁。",
            "衣稜森欲起，眼纈醉復眩。",
            "属國臥餐氈，含糊不能嚥。"
        ],
        "title": "雪二首  其一",
        "id": "3397eec2-5789-4049-b353-e3a724d1c038"
    },
    {
        "author": "孫覿",
        "paragraphs": [
            "喧豗湊六合，澒洞咽羣籟。",
            "俄驚江海懸，坐覺虚空隘。",
            "包藏失地險，瀰漫見天大。",
            "嬋娟自一種，巧麗窮百態。",
            "獨餘古柏青，正色老不壞。"
        ],
        "title": "雪二首  其二",
        "id": "5a3236b0-b789-4f2d-9a32-0605a0f5fc67"
    },
    {
        "author": "孫覿",
        "paragraphs": [
            "寒雨吹黄屋，胡星照紫宸。",
            "龍沙萬里去，燈市七年春。",
            "感戀丹心折，悲吟白髮新。",
            "孤臣臥江海，老淚滿衣襟。"
        ],
        "title": "次韻王子欽上元感事三首  其一",
        "id": "a5fd8b16-47c7-4322-9d2d-81073c4b9cea"
    },
    {
        "author": "孫覿",
        "paragraphs": [
            "金地三千界，珠宫十二樓。",
            "人行仙佛土，春滿帝王州。",
            "邂逅羣雄擾，消磨百戰休。",
            "傷心歌舞地，錦纜起汀鷗。"
        ],
        "title": "次韻王子欽上元感事三首  其二",
        "id": "8a8d9b37-b954-4fb8-aed6-28b30523c3b8"
    },
    {
        "author": "孫覿",
        "paragraphs": [
            "冰雪依春盡，雲山發興多。",
            "微吟愁獨夜，小立佇斜河。",
            "社鼓村村急，樵音處處歌。",
            "呼僮掃月榭，不飲奈明何。"
        ],
        "title": "次韻王子欽上元感事三首  其三",
        "id": "b7e04a98-8d3d-4c0e-9b5f-4c87c69dec2f"
    },
    {
        "author": "孫覿",
        "paragraphs": [
            "雪屋清如洗，雲崖翠作堆。",
            "破扉風自掩，敗壁雨先頹。",
            "野色初還柳，林香尚有梅。",
            "滄江千萬頃，一鳥鏡中回。"
        ],
        "title": "題硤江蕭氏庵二首  其一",
        "id": "62551fba-ae42-41d7-a2f4-20ef1ebd2552"
    },
    {
        "author": "孫覿",
        "paragraphs": [
            "雲逐歸心亂，山隨望眼賖。",
            "疏林欹晚照，淺溜咽春沙。",
            "客路三千過，僧窗一笑譁。",
            "此生安稅駕，有地即爲家。"
        ],
        "title": "題硤江蕭氏庵二首  其二",
        "id": "d9aeb554-2c0e-448a-bda0-cb929d318fb4"
    },
    {
        "author": "孫覿",
        "paragraphs": [
            "扁榜銀鉤勁，褒題袞相尊。",
            "天邊玉樓去，江上草堂存。",
            "蠅附俄千里，龍登有一門。",
            "蕭郎傳舊業，擊水看溟鯤。"
        ],
        "title": "思賢堂蕭君築室江上館李先之先之既沒李伯紀其堂曰思賢云二首  其一",
        "id": "d64af5de-0ae0-4d48-bade-318534952528"
    },
    {
        "author": "孫覿",
        "paragraphs": [
            "相國開藩日，摳衣放鷁時。",
            "碧油來弭節，彩筆坐題詩。",
            "有客皆如此，知君更不疑。",
            "相逢一笑喜，空恨十年遲。"
        ],
        "title": "思賢堂蕭君築室江上館李先之先之既沒李伯紀其堂曰思賢云二首  其二",
        "id": "4289e5b8-f1a9-468b-a816-fe6c6e31a34e"
    },
    {
        "author": "孫覿",
        "paragraphs": [
            "野寺知名久，歸鞍試一尋。",
            "亂山迎晚眺，萬木拱春臨。",
            "逸想超神界，安禪見佛心。",
            "時參鼻端白，趺坐息深深。"
        ],
        "title": "宿善法寺二首  其一",
        "id": "dcebd1bd-3d00-4364-9429-a90341345fb9"
    },
    {
        "author": "孫覿",
        "paragraphs": [
            "雪漲春光動，雲歸暮塢深。",
            "巖棲塵不到，禪貌老難侵。",
            "野虎風生嘯，哀猿月伴吟。",
            "荒鷄號五點，說盡落星心。"
        ],
        "title": "宿善法寺二首  其二",
        "id": "54d56db5-4868-4715-9435-d748be36a2b9"
    },
    {
        "author": "孫覿",
        "paragraphs": [
            "水繞禪窗浄，香凝古殿深。",
            "讀書不求解，酬古聊自斟。",
            "塔鈴已無語，匣琴猶有心。",
            "獨謠西閣夜，風滿快哉襟。"
        ],
        "title": "再賦二首  其一",
        "id": "e4ea1815-64f7-4e28-989d-883a9599f8ec"
    },
    {
        "author": "孫覿",
        "paragraphs": [
            "愛竹門可款，命車壑初尋。",
            "烏啼春院静，人語夜堂深。",
            "鼠迹留僧鉢，蝸涎換佛金。",
            "鄰翁笑相命，春酌夜沈沈。"
        ],
        "title": "再賦二首  其二",
        "id": "2ec96cef-f544-405d-bea4-22c5d0f8e0f7"
    },
    {
        "author": "孫覿",
        "paragraphs": [
            "江行蕭家峽，路入天長寺。",
            "眈眈千步廊，植杖聊一愒。",
            "山對逐客愁，花濺寒食泪。",
            "提壺苦勸人，何物關汝事。"
        ],
        "title": "天長寺",
        "id": "07a6fad7-0696-4216-b3ed-71fb6f5f7f42"
    },
    {
        "author": "孫覿",
        "paragraphs": [
            "夢斷行雲去，詩成急雨催。",
            "霏霏嘘谷滿，閃閃映空來。",
            "出岫非無意，爲霖信有材。",
            "故園小桃李，昨夜一時開。"
        ],
        "title": "次韻王子欽雨中",
        "id": "5833b34c-5366-4339-b9d6-fbc5cb810fb3"
    },
    {
        "author": "孫覿",
        "paragraphs": [
            "鼻祖有殊相，耳孫信多賢。",
            "閲世已黄壤，傳家尚青氈。",
            "妙語今作者，生氣猶凜然。",
            "便須勒蒼珉，揭此宰樹邊。"
        ],
        "title": "襲明登仕出示尊公家傳留讀數過撫卷太息賦小詩歸之",
        "id": "a3d61bdf-4611-40c2-a1aa-b639058fcf05"
    },
    {
        "author": "孫覿",
        "paragraphs": [
            "巖姿露天巧，地勝延隙光。",
            "鯨怒四海鬬，蝸跧一身藏。",
            "逃空真樂見，憩寂幽夢長。",
            "燈暗不復續，臥看月侵牀。"
        ],
        "title": "再過天長寺二首  其一",
        "id": "67e4da7b-089b-4d7c-ad92-a211e373d48e"
    },
    {
        "author": "孫覿",
        "paragraphs": [
            "山立起平案，松偃臥枕岡。",
            "尚憐桃靨小，已見麥頭昂。",
            "檢事關兵氣，逃禪入醉鄉。",
            "平生江海興，一棹付慈航。"
        ],
        "title": "再過天長寺二首  其二",
        "id": "3a8695d4-a051-4c6e-a072-0d6b3b3ef6c8"
    },
    {
        "author": "孫覿",
        "paragraphs": [
            "杯行到手莫留殘，忍聽金鐘吼夜闌。",
            "紅雨亂飄花帽動，碧雲吹斷玉笙寒。",
            "破除孤悶千痾散，邂逅良圖一笑歡。",
            "老去便須勤秉燭，對花渾似霧中看。"
        ],
        "title": "利見置酒燕超軒襲明賦詩次韻二首  其一",
        "id": "227381f5-a569-4012-9335-75c00f57166e"
    },
    {
        "author": "孫覿",
        "paragraphs": [
            "芋火鶉衣對懶殘，銅瓶泣雨又更闌。",
            "枕流洗耳真堪笑，映雪看書且耐寒。",
            "共惜分襟能幾日，直須把酒罄交歡。",
            "風流喜見佳公子，未信窮途白眼看。"
        ],
        "title": "利見置酒燕超軒襲明賦詩次韻二首  其二",
        "id": "ee82e16f-640e-4823-97ec-e5c3282a864d"
    },
    {
        "author": "孫覿",
        "paragraphs": [
            "老牯挽犁泥沒膝，剡剡青秧鍼水出。",
            "大麥登場小麥黄，桑柘葉大蠶滿筐。",
            "猿鳥初呼聚儔侣，繅絲百箔聞好語。",
            "此時物色不可孤，勸君沽酒提壺盧。"
        ],
        "title": "分宜道中",
        "id": "df753d0b-61b1-4354-9222-24bac73e7b61"
    },
    {
        "author": "孫覿",
        "paragraphs": [
            "宜春客舍無一席，古觀獨眠不能夕。",
            "破屋颼颼人雨立，空林嘖嘖蛩夜績。",
            "青袍白馬郡督郵，晨門過我鳴前騶。",
            "不求五斗彭澤米，且臥百尺陳登樓。"
        ],
        "title": "宿袁州城外祥符觀越日徙糾廨舍",
        "id": "e68c7381-f308-4773-a9b4-1985957dedf7"
    },
    {
        "author": "孫覿",
        "paragraphs": [
            "雲夢青邱蟠楚藪，萍實江邊大如斗。",
            "故壘摧頹百戰餘，舊事傳流千載後。",
            "青崖半裂蒼兕吼，空陂突過黄狐走。",
            "山深日落少人行，寂寥鳴蜩嘒高柳。",
            "江湖一夢三年久，慰我漂零一杯酒。",
            "羣盜須降漢赤眉，故侯辦作秦黔首。"
        ],
        "title": "萍鄉縣",
        "id": "9041ec03-da66-4ef8-b3b2-99fa7d7d1764"
    },
    {
        "author": "孫覿",
        "paragraphs": [
            "主人避地臥荒村，道傍故宅今仍存。",
            "烏鳥呼風白日静，藤蘿掛月蒼煙昏。",
            "壁立削鐵千步垣，客子不敢窺其門。",
            "一時勝事那能說，撞鍾擊鼓行金尊。"
        ],
        "title": "安仁縣有大第一區官兵縱暴主人谷氏避不敢居三年矣縣尹常館過客於第中賦主人避地二首  其一",
        "id": "04e18528-963b-45df-b12f-c81f98b708d2"
    },
    {
        "author": "孫覿",
        "paragraphs": [
            "華榱翠桷刻蛟螭，蒿艾不翦與户齊。",
            "野鼠羣行晝躡壁，山鬼一腳夜撼扉。",
            "胡騎掃迹今已非，官兵縱暴來無時。",
            "千炷眈眈四壁立，主人避地何時歸。"
        ],
        "title": "安仁縣有大第一區官兵縱暴主人谷氏避不敢居三年矣縣尹常館過客於第中賦主人避地二首  其二",
        "id": "b652a431-fdb4-48f1-bcf3-61df822c9df5"
    },
    {
        "author": "孫覿",
        "paragraphs": [
            "噴雪怒相搏，投虹貫其中。",
            "張頤嚇北客，拍手笑南公。",
            "固自輕一死，終然鬭兩雄。",
            "踟躕倚山閣，得失謾鷄蟲。"
        ],
        "title": "衡州靈泉寺觀競渡二首  其一",
        "id": "611f3b14-3553-4b84-919d-73d47cbc8c1f"
    },
    {
        "author": "孫覿",
        "paragraphs": [
            "健捷兩首虺，爬沙百足蚿。",
            "擊水羣鯨動，追風一鳥翩。",
            "壯心殊未已，怒臂欲無前。",
            "亦有旁觀者，跟跗奮兩肩。"
        ],
        "title": "衡州靈泉寺觀競渡二首  其二",
        "id": "91b15bcb-b51a-47bc-8c8d-b7896657b12f"
    },
    {
        "author": "孫覿",
        "paragraphs": [
            "落日投林去，低雲貼水飛。",
            "江翻半嶂倒，帆健一風肥。",
            "酒重傾蠻榼，歌清繞妓衣。",
            "城南多勝事，何必閬中稀。"
        ],
        "title": "即事",
        "id": "0527170f-a296-45bf-bb81-a85f2ffff011"
    },
    {
        "author": "孫覿",
        "paragraphs": [
            "三年踐蛇虺，一命抵豺虎。",
            "悠悠故園心，萬里崖嶠阻。",
            "祝融方司南，巨嶽鎮全楚。",
            "滄波噴石壁，白日灑飛雨。",
            "寥寥蒼梧帝，髯斷泣二女。",
            "斕斑竹上泪，濺血今如許。",
            "沈文弔湘纍，魚葬得死所。",
            "寂寞千載魂，故物但角黍。",
            "吾生將安歸，隨此瘴江浦。",
            "逐臣正南遊，倦鳥已北翥。",
            "放身秋崖上，萬壑赴一睹。",
            "干戈浩茫茫，安得兩翅羽。"
        ],
        "title": "回雁峰",
        "id": "a0d569e9-a327-451c-9a30-1722a1d3a335"
    },
    {
        "author": "孫覿",
        "paragraphs": [
            "羣休眩鹿馬，獨覺辨澠淄。",
            "蟲鳥豈知道，斷尾畏爲犧。",
            "草木詎有靈，衛足不如葵。",
            "智嚢樗里子，痴絕顧愷之。",
            "成壞繫所遭，何必陋昨非。",
            "儀曹天下士，失身蹈危機。",
            "一斥臥江海，南冠繫湘纍。",
            "不思蛇起陸，便作鳥擇栖。",
            "匿智以爲愚，更欲名其溪。",
            "溪山清可厲，溪上碧相圍。",
            "石底行翠虯，煙中抹修眉。",
            "一朝纊息定，白日斷履綦。",
            "叢祠翳篁竹，秋風生網絲。",
            "凜凜望千載，避世真吾師。",
            "故物不可尋，山川尚華滋。",
            "永懷西州動，興言北山移。",
            "欣然解其會，了了不復疑。",
            "獨醒亦何事，誓將餔糟醨。",
            "舉酒酹一觴，宛宛度兩旗。",
            "蕉黄配丹荔，歌此迎神詩。"
        ],
        "title": "愚溪",
        "id": "721601ce-d79a-4225-8941-fb4301ca208b"
    },
    {
        "author": "孫覿",
        "paragraphs": [
            "日上千峰亂，風涵萬壑秋。",
            "兩崖折天罅，一水漲巖幽。",
            "絕岸飛橋過，尋源秉炬游。",
            "倚空翹翠葆，漱石走蒼虯。",
            "老樹攙天立，奔雲接地流。",
            "壯懷開浩蕩，病骨聳颼飀。",
            "皓首殊方去，清尊盡日留。",
            "無人與說似，勝事滿南州。"
        ],
        "title": "礲巖",
        "id": "182cb1c8-71c9-44fd-8e61-9c938f062d8c"
    },
    {
        "author": "孫覿",
        "paragraphs": [
            "千松夾道直，一水抱村流。",
            "清絕小叢林，繞舍竹修修。",
            "老僧慣見客，壞衲雪滿頭。",
            "野果折奇苞，畦蔬翦新柔。",
            "漂零五管去，邂逅一笑留。",
            "詩成寫君壁，紀此夢中遊。"
        ],
        "title": "礲巖寺",
        "id": "0632b16f-d05f-4058-8a11-356afb3e3a0a"
    },
    {
        "author": "孫覿",
        "paragraphs": [
            "窗户遙開紫翠間，小橋獨立聽潺潺。",
            "意諧獨有清風共，興盡聊随落照還。",
            "但見虚童蒙白帢，且無瀧吏發騂顔。",
            "風花雨葉元無定，何必區區戀故山。"
        ],
        "title": "靈泉寺",
        "id": "e0e9ce4b-72a4-4cf4-a550-1478e935d82c"
    },
    {
        "author": "孫覿",
        "paragraphs": [
            "過嶺逢人問象州，瘴煙如海蹴天浮。",
            "三閭逐客何將到，八桂宜人且少休。"
        ],
        "title": "次桂州二首  其一",
        "id": "ceb013d5-cf79-48b0-a5a8-fde4b31989b6"
    },
    {
        "author": "孫覿",
        "paragraphs": [
            "江上煙雲翠作堆，倚天青壁雁飛回。",
            "神州一望三千里，不是南遷肯獨來。"
        ],
        "title": "次桂州二首  其二",
        "id": "ee54b763-fc11-4f0c-a9c9-64e7aa3883c1"
    },
    {
        "author": "孫覿",
        "paragraphs": [
            "橘中隱商顔，桑下蔭羽葆。",
            "古人日已遠，貴跡今未掃。",
            "英英八桂堂，屹立表衆草。",
            "名随五柳傳，壽待三松倒。",
            "南堂駐金莭，伏劍收蠻獠。",
            "駪駪立萬馬，獵獵卷千纛。",
            "元戎領客來，小摘羞澗藻。",
            "醉纈亂繁花，移來插晴昊。"
        ],
        "title": "桂林山水奇麗妙絕天下柳子厚記訾家洲亭粗見其略余以六月六日度桂林嶺欲更僕詣象属暑甚遂少留日從諸公于巖穴之下穹林巨壑近接闤閽之中遠不過城闉之趾居高望遠夸雄鬭麗殆不可狀擇其尤者以十詩記之名之曰桂林十詠 八桂堂",
        "id": "e4d7df0a-88cc-4990-b2e9-4d4af5ecb992"
    },
    {
        "author": "孫覿",
        "paragraphs": [
            "十載汙修門，簪槖侍帝垣。",
            "五雲深莫窺，衆星拱以繁。",
            "一坐牘背書，身落海上村。",
            "山川發餘想，鍾鼓眩昔聞。",
            "星圖煥斗極，兩兩錯地文。",
            "今日復何日，乘槎造天閽。",
            "日月起可挾，參井立能捫。",
            "誰當揭其柄，爲我酌瀛尊。"
        ],
        "title": "桂林山水奇麗妙絕天下柳子厚記訾家洲亭粗見其略余以六月六日度桂林嶺欲更僕詣象属暑甚遂少留日從諸公于巖穴之下穹林巨壑近接闤閽之中遠不過城闉之趾居高望遠夸雄鬭麗殆不可狀擇其尤者以十詩記之名之曰桂林十詠 七星巖",
        "id": "edf9af10-e0c9-40cf-9e96-2d71923feac9"
    },
    {
        "author": "孫覿",
        "paragraphs": [
            "飛仙巢三山，弱水環四溟。",
            "誰知黄茅嶺，自有白玉京。",
            "獨曳一枝筇，梯空上青冥。",
            "蟾飛墮八桂，石隕化七星。",
            "幽幽炬火然，異狀不可名。",
            "垂天紫雲蓋，插地翠羽屏。",
            "已無俗士駕，上有遷客經。",
            "敢言居夷陋，妙絕冠平生。"
        ],
        "title": "桂林山水奇麗妙絕天下柳子厚記訾家洲亭粗見其略余以六月六日度桂林嶺欲更僕詣象属暑甚遂少留日從諸公于巖穴之下穹林巨壑近接闤閽之中遠不過城闉之趾居高望遠夸雄鬭麗殆不可狀擇其尤者以十詩記之名之曰桂林十詠 栖霞洞",
        "id": "b0fda03d-31e0-4b97-8e23-c90d909db2af"
    },
    {
        "author": "孫覿",
        "paragraphs": [
            "萬樹張大傘，千嶂臥獨龍。",
            "彤雲竟天起，火墜九日紅。",
            "投老落蠻嶠，暍死愁吳儂。",
            "風流貴公子，一笑林下逢。",
            "蒼崖折天罅，中有萬里風。",
            "習習駕兩腋，飄飄落瓊宫。",
            "草木嘯竽籟，澗谷酣笙鏞。",
            "披我快哉襟，誰能辨雌雄。"
        ],
        "title": "桂林山水奇麗妙絕天下柳子厚記訾家洲亭粗見其略余以六月六日度桂林嶺欲更僕詣象属暑甚遂少留日從諸公于巖穴之下穹林巨壑近接闤閽之中遠不過城闉之趾居高望遠夸雄鬭麗殆不可狀擇其尤者以十詩記之名之曰桂林十詠 來風亭風洞在七星巖之下曾公巖之右大暑時有風出穴中泠然如冰雪被體不可久留舊有亭摧壞始撤而新之趙漕少隐置酒落其成名曰來風云",
        "id": "780b0119-994d-4411-b696-56a81bfea4af"
    },
    {
        "author": "孫覿",
        "paragraphs": [
            "跳波觸石喧，古木抱崖擁。",
            "老蛟壓泥蟠，一笑作潭洞。",
            "孤峰起崷崒，哀壑浩呼汹。",
            "腥風噤蛙淫，凍雨落毛氄。",
            "凜凜白晝寒，瘴髪立盡聳。",
            "旱氣曛日黄，縮爪但陰拱。",
            "悠然四大海，歛此一毛孔。",
            "安得化爲霖，蕙葉有光寵。"
        ],
        "title": "桂林山水奇麗妙絕天下柳子厚記訾家洲亭粗見其略余以六月六日度桂林嶺欲更僕詣象属暑甚遂少留日從諸公于巖穴之下穹林巨壑近接闤閽之中遠不過城闉之趾居高望遠夸雄鬭麗殆不可狀擇其尤者以十詩記之名之曰桂林十詠 龍隱巖",
        "id": "4d88158f-ac0f-48df-8197-a69fd5e25b87"
    },
    {
        "author": "孫覿",
        "paragraphs": [
            "羣峰依天立，萬馬屹不動。",
            "風欹紫玉珂，雨暗青絲鞚。",
            "相君千里目，渺渺孤鴻送。",
            "披雲覷天巧，鑿翠出巖洞。",
            "中空貫長虹，側立剖大甕。",
            "宛宛臥石梁，欲起時地控。",
            "玉棺已上天，甘棠有遺誦。",
            "獨餘澗底泉，時與幽人共。"
        ],
        "title": "桂林山水奇麗妙絕天下柳子厚記訾家洲亭粗見其略余以六月六日度桂林嶺欲更僕詣象属暑甚遂少留日從諸公于巖穴之下穹林巨壑近接闤閽之中遠不過城闉之趾居高望遠夸雄鬭麗殆不可狀擇其尤者以十詩記之名之曰桂林十詠 曾公巖曾子宣丞相元豐中守桂林遊七星山始見此洞芟薙草莽平坦方廣可容數百人悉布磚甓之入洞十餘步有澗水横其前不可涉公梁石爲橋以便遊者號曾公巖",
        "id": "173273b0-6382-46f1-9b5b-aad227bde3d0"
    },
    {
        "author": "孫覿",
        "paragraphs": [
            "頑石解首肯，老松聞肘回。",
            "野鳥集隅坐，聽法時一來。",
            "山僧古佛徒，一龕寄巖隈。",
            "哀此墮卵狀，點礫妙奪胎。",
            "休去復歇去，呱呱見啼孩。",
            "獨此腹脇餘，斑斑尚毰毸。",
            "精通日月貫，義動金石開。",
            "異事垂千年，仆碑臥蒼苔。"
        ],
        "title": "雉山巖昔有僧結庵此山中誦法華經野雉日一集聽之至終卷乃去率以爲常忽數日不至山下有婦人産子腰脇間餘雉毛數寸寺有石紀其事",
        "id": "66398f01-4b7c-4489-b5b2-8df8fca4e7b3"
    },
    {
        "author": "孫覿",
        "paragraphs": [
            "一念去來想，萬象起滅境。",
            "方寸有所營，可與天地永。",
            "五季日尋戈，四海環沸鼎。",
            "炎方一旅平，烽冷夜徹警。",
            "梯空出高營，飛閣冠五嶺。",
            "照耀人天上，變滅彈指頃。",
            "故物二百年，虎死尚炳炳。",
            "小立梯層闌，烏鳥聚落景。"
        ],
        "title": "雉山巖昔有僧結庵此山中誦法華經野雉日一集聽之至終卷乃去率以爲常忽數日不至山下有婦人産子腰脇間餘雉毛數寸寺有石紀其事 永寧寺佛閣五代末馬氏據有荆廣時其子賨所營也閲二百年壯麗如故有畫像存焉狀貌魁梧稱其閣云",
        "id": "48e94835-fa19-4f53-8b16-f439ed934964"
    },
    {
        "author": "孫覿",
        "paragraphs": [
            "龐區翳榛莽，地瘴藏百怪。",
            "西山何軒軒，拔脚風塵外。",
            "中縈一綫蟠，側立兩壁對。",
            "旁連九疑高，遠控三湘大。",
            "孤亭坐林杪，俯見飛鳥背。",
            "號弓泣二女，禦魅竄四罪。",
            "誰去窘拘囚，故自脱天械。",
            "飄飄思凌雲，萬里風雨會。"
        ],
        "title": "雉山巖昔有僧結庵此山中誦法華經野雉日一集聽之至終卷乃去率以爲常忽數日不至山下有婦人産子腰脇間餘雉毛數寸寺有石紀其事 西山超然亭",
        "id": "2ac4ae7e-227e-4bd4-8c79-268a276d155d"
    },
    {
        "author": "孫覿",
        "paragraphs": [
            "山色洗眼青，遙見紫翠重。",
            "江光照肌白，靧作冰雪容。",
            "問誰三間茅，散我九節筇。",
            "江聲過席上，山影落杯中。",
            "主人樂忘歸，臥聽鼓角雄。",
            "檢點屐齒痕，斕斑尚苔封。",
            "寂寂春蘿月，蕭蕭秋桂風。",
            "何日賦歸來，庭柯撫孤松。"
        ],
        "title": "雉山巖昔有僧結庵此山中誦法華經野雉日一集聽之至終卷乃去率以爲常忽數日不至山下有婦人産子腰脇間餘雉毛數寸寺有石紀其事 虞氏隱居雷守虞沇避地桂林結茅江上萬山環立二水交流遊客過其下皆有忘歸與卜鄰之意",
        "id": "6186b482-63b3-4950-b7f0-26b51de5c6e5"
    },
    {
        "author": "孫覿",
        "paragraphs": [
            "團圞千嶂抱，窈窕一屏開。",
            "翠黛愁將斂，烏雲睡作堆。",
            "倚松真漫爾，藉草亦悠哉。",
            "更有陽臺雨，朝朝暮暮來。"
        ],
        "title": "翠屏洞二首  其一",
        "id": "52f1f82e-500c-492b-85b6-da39c831a284"
    },
    {
        "author": "孫覿",
        "paragraphs": [
            "千仞欝嵯峨，纖纖翠錯磨。",
            "霧鬟篸碧玉，風幔卷青羅。",
            "鵲喜窺人語，鶯嬌倚樹歌。",
            "江花紅濕處，彷像襪凌波。"
        ],
        "title": "翠屏洞二首  其二",
        "id": "78ee5ae5-9401-4806-9307-545094ac80d7"
    },
    {
        "author": "孫覿",
        "paragraphs": [
            "煙雲吐長崖，風雨暗古縣。",
            "竹輿赬兩肩，弛擔息微倦。",
            "茗飲初一嘗，老父有芹獻。",
            "幽姿絕媚嫵，著齒得瞑眩。",
            "昏昏嗜睡翁，喚起風灑面。",
            "亦有不平心，盡從毛孔散。"
        ],
        "title": "飲修仁茶",
        "id": "fc9bd71f-1d63-4ed3-bdac-7cb6f5e265f3"
    },
    {
        "author": "孫覿",
        "paragraphs": [
            "古路三叉口，青裙兩髻丫。",
            "更無陶令菊，空想衛公花。",
            "破屋堆黄葉，清江繚白沙。",
            "殷勤邀一醉，蜑酒壓梨楂。"
        ],
        "title": "九日次獻花鋪",
        "id": "770f2f57-4c63-4985-bacf-62c7602fddc3"
    },
    {
        "author": "孫覿",
        "paragraphs": [
            "須賈之罪髮可數，張儀之辨舌空存。",
            "以身藏怨今如此，不死投荒感上恩。",
            "殊俗若爲投緩急，故交何處問寒温。",
            "多情鳥鵲真幽伴，莫遣張羅翟尉門。"
        ],
        "title": "入象州界",
        "id": "bba63aa7-a1e9-47a3-b9bf-61c060ffc898"
    },
    {
        "author": "孫覿",
        "paragraphs": [
            "萬里南來亦偶然，一杯相属豈非天。",
            "直從尺五城南社，行盡潮南陽路八千。",
            "三夜故人應入夢，五漿客舍有誰先。",
            "使君遙簇花間馬，欲伴愁人到酒邊。"
        ],
        "title": "到象州寓行衙太守陳容德攜酒見過二首  其一",
        "id": "17e8fedc-f0d9-49ff-9f2f-21d9c2071172"
    },
    {
        "author": "孫覿",
        "paragraphs": [
            "飣坐黄甘噀手香，堆盤丹荔照人光。",
            "莫辭蜑酒一尊赤，會壓瘴茅千里黄。",
            "未省讒言遭薏苡，直將空腹傲檳榔。",
            "酒醒夢覺知何處，樹影參差月滿廊。"
        ],
        "title": "到象州寓行衙太守陳容德攜酒見過二首  其二",
        "id": "443ec8c9-1cd6-4ba4-ae3f-35d4e31cf372"
    },
    {
        "author": "孫覿",
        "paragraphs": [
            "千丈雲根蔭此邦，沈沈寒影臥秋江。",
            "潭空映日蒼虬動，煙煖翹沙白鷺雙。",
            "夢覺灘聲喧客枕，吟餘竹色滿僧窗。",
            "詩成絕叫層樓上，聽我洪鐘萬石撞。"
        ],
        "title": "南山寺二首  其一",
        "id": "0314f692-e723-484c-8c69-b75fb18e1b2e"
    },
    {
        "author": "孫覿",
        "paragraphs": [
            "安心是藥本非禪，遇勝欣隨意所便。",
            "嚼蕊拈花身老矣，穿雲涉水思茫然。",
            "行逢酒伴操觚去，倦憩僧窗借榻眠。",
            "寄語桃源問津者，人中今是地行仙。"
        ],
        "title": "南山寺二首  其二",
        "id": "8bca1796-840b-434c-86da-5502e846b345"
    },
    {
        "author": "孫覿",
        "paragraphs": [
            "雞號更五點，衆星尚煌煌。",
            "殘燭半吞吐，宿酒疑在亡。",
            "碧井陰修梧，林疏月汪汪。",
            "嶠南瘴癘地，飲此冰玉光。",
            "晨瓶出雪乳，一漱病齒涼。",
            "衆汲欲盡及，匏尊得細嘗。"
        ],
        "title": "象州行衙井泉甘冷太守而下皆飲此井",
        "id": "707963ac-79ba-4bb3-83cf-12c50ff46955"
    },
    {
        "author": "孫覿",
        "paragraphs": [
            "治國如烹鮮，馭民如牧羊。",
            "薫狐蘆自焚，投鼠器必傷。",
            "曹侯百世師，獄市寄全齊。",
            "天下本無事，庸人勿擾之。",
            "危機蹈潛弩，惡吏冠虓虎。",
            "飛走豈不高，搖足墮網罟。",
            "使君古太邱，妙割無全牛。",
            "班春千騎曉，長嘯萬壑秋。",
            "棠陰日轉午，風簷翠交舞。",
            "問道舍蓋公，誦詩選何武。",
            "渭水占熊羆，萬里笞羌夷。",
            "試磨南山石，更草中興碑。"
        ],
        "title": "題象守坐嘯堂",
        "id": "1ea11097-8248-48bc-a334-009e6275122b"
    },
    {
        "author": "孫覿",
        "paragraphs": [
            "三年客殊方，榮悴不堪說。",
            "迢迢家萬里，奄奄命一髮。",
            "使君古丈夫，興哀在縲絏。",
            "平生風馬牛，舊職比鶼蹷。",
            "欣然一笑粲，彼此百憂結。",
            "皇恩下天扉，淚泣孤臣血。",
            "行廚洗玉盤，載酒助歡悦。",
            "庖珍問五鯖，餅字炊十裂。",
            "徙突今未黔，班草永一訣。",
            "何須更秉燭，端是夢中别。"
        ],
        "title": "别象州陳守容德",
        "id": "b0f737f9-f406-4251-984d-7479bb7b0ba0"
    },
    {
        "author": "孫覿",
        "paragraphs": [
            "蠻村避謗三年過，野寺尋僧半日閑。",
            "小檻吹香花漠漠，斷崖漱碧水潺潺。",
            "桄榔葉底秋聲滿，柏子煙中午夢還。",
            "便擬買舟隨釣叟，一蓑煙雨繫滄灣。"
        ],
        "title": "雉山寺青羅閣",
        "id": "3d27df3e-06d9-421b-86c9-0f4478e30d11"
    },
    {
        "author": "孫覿",
        "paragraphs": [
            "小築三間足，雄包萬象并。",
            "遙波通極浦，落日抱孤城。",
            "小語千巖應，長歌百蟄驚。",
            "坐看衣屨上，漠漠晚雲生。"
        ],
        "title": "蒙亭二首  其一",
        "id": "72f2a805-cd58-41f8-897e-aecbb28ac4a5"
    },
    {
        "author": "孫覿",
        "paragraphs": [
            "落拓詩酒伴，疏慵粥飯僧。",
            "盪胸閑遠抱，拄頰見高稜。",
            "鳥倦猶聞語，蛟寒正可罾。",
            "一區如可卜，吾不愧陳登。"
        ],
        "title": "蒙亭二首  其二",
        "id": "2a802be3-e938-4549-b5c1-32e10c901f10"
    },
    {
        "author": "孫覿",
        "paragraphs": [
            "丘壑心猶在，筋骸老可憎。",
            "倚筇欣小愒，躧履看先登。",
            "神馬何須駕，尻輿本自興。",
            "九關通一路，欲躡嶺雲升。"
        ],
        "title": "七星觀",
        "id": "b7a3c41a-a4f9-4b9d-bdc1-5c1f6939ec11"
    },
    {
        "author": "孫覿",
        "paragraphs": [
            "行盡海北天，笑指湘南路。",
            "使君載酒醪，擁節東城駐。",
            "前驅千纛直，縱獵萬人呼。",
            "塵流翳白日，十里映黄霧。",
            "何人揖迎我，一葦横江渡。",
            "渺渺倦鴉翻，相隨歸薄暮。"
        ],
        "title": "發桂林劉帥立道同諸司出餞于甘棠渡口二首  其一",
        "id": "2b115307-17e5-43ba-a18a-d08bb66e3660"
    },
    {
        "author": "孫覿",
        "paragraphs": [
            "洶洶萬號竅，颶風吹海渾。",
            "冥冥蔽一天，瘴雲埋日昏。",
            "南荒底日所，黄葦三家村。",
            "誰云花解笑，但有鳥能言。",
            "繆恩解南冠，歸路首北轅。",
            "酒行可以起，稚子候柴門。"
        ],
        "title": "發桂林劉帥立道同諸司出餞于甘棠渡口二首  其二",
        "id": "3f96fabb-ad2c-4d0d-a001-4dedbadb516c"
    },
    {
        "author": "孫覿",
        "paragraphs": [
            "三湘陌上逐臣歸，萬石亭中送客時。",
            "拄杖披榛行莽蒼，汲泉磨蘚看魁奇。",
            "天傾五色遺媧補，谷變千年出峴碑。",
            "何似溪邊小桃李，向人膏面出風姿。"
        ],
        "title": "北歸過永永守趙君宰置酒萬石亭",
        "id": "4c81c3d2-e10b-41cc-aee0-8e59ef6e3ccb"
    },
    {
        "author": "孫覿",
        "paragraphs": [
            "濯濯漱壑泉，巖巖依天石。",
            "扶藜上秋空，一縷挂絕壁。",
            "胡爲乘此險，登臨風雨夕。",
            "千金戒垂堂，尊馭且莫叱。"
        ],
        "title": "皇妃嶺",
        "id": "697c5b01-2362-401c-9a29-968087c6e517"
    },
    {
        "author": "孫覿",
        "paragraphs": [
            "萬鍤風雨集，三令霜雪嚴。",
            "適發半閭左，雅舂亦髠鉗。",
            "大事難慮始，掇龜寧復占。",
            "君看執扑者，端是邑中黔。"
        ],
        "title": "過衡州舘于郡齋時太守裴夢貺督役于城上",
        "id": "e9b39829-c338-4c48-9c19-37318eb5a7b2"
    },
    {
        "author": "孫覿",
        "paragraphs": [
            "聞說宜春好，層臺試一登。",
            "隴泉悲瑟瑟，松雪見層層。",
            "孤絕煙中寺，微茫樹下僧。",
            "詩工傳寫妙，不數畫師能。"
        ],
        "title": "宜春臺呈太守陳次明",
        "id": "16295e47-e854-4ecc-a49c-753720689cd7"
    },
    {
        "author": "孫覿",
        "paragraphs": [
            "二江戎馬後，宜春獨稱雄。",
            "重垣抱金柅，巨塹疏玉虹。",
            "使君師齊相，佳處在酒中。",
            "百觚倒春醸，洗盡瘡痍空。",
            "西齋置一榻，時有客子從。",
            "我來属無事，新脫楚市舂。",
            "伴值呼浩然，驚座得孟公。",
            "欹眠看衙集，鼉鼓鳴逢逢。"
        ],
        "title": "西齋",
        "id": "b30bacb7-5f29-4386-ba0a-172dbc845a52"
    },
    {
        "author": "孫覿",
        "paragraphs": [
            "不羡鵬飛運，聊隨雁北還。",
            "捫天上何嶺，犯雪過曹山。",
            "偶到萬里去，重來一夢間。",
            "觀河見如舊，雙鬢自斕斑。"
        ],
        "title": "再過曹山示如老",
        "id": "f094e4cb-fde5-464c-9cfb-dc62427b654c"
    },
    {
        "author": "孫覿",
        "paragraphs": [
            "一邱黄壤臥龍泉，光氣輪囷夜斗邊。",
            "長吏青氈無舊物，拾遺華屋有修椽。",
            "鳯麟毛骨皆如此，水石風流尚宛然。",
            "亭下不生閑草木，籜龍無數欲參天。"
        ],
        "title": "故侍御鄒公抱節亭",
        "id": "4b1f2d5d-5175-4bd6-88a3-da09c2163612"
    },
    {
        "author": "孫覿",
        "paragraphs": [
            "首路冰雪嚴，過家梅柳動。",
            "故人一笑隔，千里勞遠夢。",
            "夫君具眼隻，閲世妙百中。",
            "嗜好和酸醎，不與俗人共。",
            "我老臥瘴氛，摧撓讒夫衆。",
            "敗履誰見收，乘槎子宜從。",
            "歸袖風中翻，翩若孤雲縱。",
            "殷勤三日别，折柳天下送。",
            "那知漢網疏，欲問周鼎重。",
            "江臯兩牛鳴，塞壘萬絃控。",
            "終當受一廛，竟欲鄰二仲。",
            "請師樊遲圃，共抱漢陰甕。"
        ],
        "title": "鄒志新追路至甬橋有買田之約三衢道中作詩寄之",
        "id": "7864f760-79a9-4580-bdfe-216476124903"
    },
    {
        "author": "孫覿",
        "paragraphs": [
            "龍擾已可屠，瓠堅今可攻。",
            "不辭千金費，莫計五石容。",
            "藏器古有待，用大難爲工。",
            "平生不龜手，佇此一戰封。"
        ],
        "title": "送王循道赴省試四首  其一",
        "id": "a9e34d26-8554-49c3-86ea-6cbefebca40f"
    },
    {
        "author": "孫覿",
        "paragraphs": [
            "千金市駿骨，想像不可逢。",
            "安知轅軛下，磈礧臥肉騣。",
            "天廐四十萬，一洗凡馬空。",
            "葉公莫驚走，始信真有龍。"
        ],
        "title": "送王循道赴省試四首  其二",
        "id": "487ad4ad-6287-4fa4-b3ed-90d83f485adb"
    },
    {
        "author": "孫覿",
        "paragraphs": [
            "秦俗自擊缶，齊人善吹竽。",
            "寧聞牛角鬬，莫奏鳯將雛。",
            "獨唱誰能曉，彌天和欲無。",
            "中郎非俚耳，爲斵爨中枯。"
        ],
        "title": "送王循道赴省試四首  其三",
        "id": "97f5fa75-301c-4a66-bb54-5003cf88a07d"
    },
    {
        "author": "孫覿",
        "paragraphs": [
            "殖綽拜勇爵，儒冠堪溺中。",
            "可憐毛錐子，譊譊尚争雄。",
            "夫君口擊賦，陳言賤雕蟲。",
            "行以立談間，可折萬里衝。"
        ],
        "title": "送王循道赴省試四首  其四",
        "id": "b40812aa-81b4-458e-8f7c-08abca35589a"
    },
    {
        "author": "孫覿",
        "paragraphs": [
            "龜肌鶴瘦老臞仙，壞衲穿空雪滿顛。",
            "無數巖花開自落，青山相對獨依然。"
        ],
        "title": "過臻闍黎三首  其一",
        "id": "1798957b-da28-4ee3-b36a-039aced4b603"
    },
    {
        "author": "孫覿",
        "paragraphs": [
            "髯龍遠舍立疏疏，白甲蒼皮十抱餘。",
            "當日青青折釵股，如今老結已傳車。"
        ],
        "title": "過臻闍黎三首  其二",
        "id": "e18cd994-0c14-476e-960e-0a15603b035d"
    },
    {
        "author": "孫覿",
        "paragraphs": [
            "莫便將心到處安，小窗趺坐兩蒲團。",
            "芋魁半熟通紅火，鼻涕垂頤對懶殘。"
        ],
        "title": "過臻闍黎三首  其三",
        "id": "0f392c63-62fa-4b93-b4ec-2ffc333917df"
    },
    {
        "author": "孫覿",
        "paragraphs": [
            "大師興趣在江湖，拄杖扶行穩當車。",
            "苦要詩翁談生活，穿雲涉水到西徐。"
        ],
        "title": "送智海上人二首  其一",
        "id": "63f0c329-9b4e-4cbf-a997-10539de6e8c5"
    },
    {
        "author": "孫覿",
        "paragraphs": [
            "折鼎支磚石半欹，拾薪乞米爲朝饑。",
            "昏昏一點炊煙裏，見我邯鄲夢覺時。"
        ],
        "title": "送智海上人二首  其二",
        "id": "ab0d4115-5800-429f-b6b0-69288a8a43f5"
    },
    {
        "author": "孫覿",
        "paragraphs": [
            "松竹騷騷繞舍鳴，沙頭一夜連雨明。",
            "衝泥裹飯澆新冢，野哭干霄共一聲。"
        ],
        "title": "馬跡上冢遇大風雨書僧壁二首  其一",
        "id": "729d2ef6-eadc-4d14-848b-a7ee1eda1cd6"
    },
    {
        "author": "孫覿",
        "paragraphs": [
            "白帢排肩上冢歸，饑烏攫肉紙錢飛。",
            "東家已改清明節，一點炊煙上翠微。"
        ],
        "title": "馬跡上冢遇大風雨書僧壁二首  其二",
        "id": "3fad9daa-e0b5-48ca-b3ae-63c60b589a05"
    },
    {
        "author": "孫覿",
        "paragraphs": [
            "漢嬖寧聞通餓死，舂黥自說布當刑。",
            "侯王將相元無種，試向人奴覓衛青。"
        ],
        "title": "示相者",
        "id": "3742903d-40c6-4f93-b424-8e6ac7d73c1a"
    },
    {
        "author": "孫覿",
        "paragraphs": [
            "簪盍盡晨夜，裾連講肆朝。",
            "昂霄初一睹，歷塊已先超。",
            "竟臥鹽輜老，終遺爨鼎焦。",
            "月分千里共，波折兩萍漂。",
            "卷地邊塵合，彌天刼火燒。",
            "途窮歌兕虎，巢燬賦鷦鷯。",
            "稚子開三徑，先生守一瓢。",
            "但空囊似腹，莫折磬如腰。",
            "幘墮樵風過，袍斑釣雪饒。",
            "蝸盤憐角縮，鼠黠看鬚搖。",
            "鳧雁吾何筭，松筠子後凋。",
            "共憐身獨在，相視意俱消。",
            "負釁投炎海，全生託聖朝。",
            "那知龜是鼈，已見鵬如雕。",
            "楚玉號三獻，堯雲煥九霄。",
            "啼烏占夜喜，歸馬弄風驕。",
            "便殺雞爲黍，休尋鹿覆蕉。",
            "並鄰如可卜，半道不須邀。",
            "汲井澆桑本，攜鉏蒔藥苗。",
            "千端身外事，一噱醉中囂。",
            "蟻泛蓮垂葉，魚烹柳貫條。",
            "往來成二老，隨分各逍遙。"
        ],
        "title": "某靖國中與時發同寓郡庠潛心之北窗凡三年而别别後三十五年復相遇於荆溪頤山之下蒼顔白髪互相驚歎追數一時同舍生在鬼録者十八九獨兩翁無恙耳方築室山中以老焉將與時發杖屨往來如杜子美所謂兩老者迺賦詩而以爲之先",
        "id": "a8439ec1-860c-4ab7-ae44-126b774c4416"
    },
    {
        "author": "孫覿",
        "paragraphs": [
            "撥雪披雲粥面濃，三盃困臥北窗風。",
            "悠然一夢南柯去，千騎靴刀帕首紅。"
        ],
        "title": "次韻王次之龍圖六絕  其一",
        "id": "fa61e22c-88c7-47a4-bec9-0221da71b09f"
    },
    {
        "author": "孫覿",
        "paragraphs": [
            "蕨芽載土笋牙叢，青子森森褪小紅。",
            "與物無情吾老矣，如今休恨五更風。"
        ],
        "title": "次韻王次之龍圖六絕  其二",
        "id": "f2edd351-acb2-4d28-b429-d5b2d3599599"
    },
    {
        "author": "孫覿",
        "paragraphs": [
            "青梅著子欲生仁，始見新紅觸眼新。",
            "李徑桃蹊俱掃地，一枝獨自古時春。"
        ],
        "title": "次韻王次之龍圖六絕  其三",
        "id": "ab951a93-f919-49a9-93f9-4d4e1caf8824"
    },
    {
        "author": "孫覿",
        "paragraphs": [
            "一種奇葩絕衆芳，朅來當户見鉏傷。",
            "猶看紉作幽人佩，獨步修門擅國香。"
        ],
        "title": "次韻王次之龍圖六絕  其四",
        "id": "913e03bc-dc10-4a07-bdb0-d8922ed0ae27"
    },
    {
        "author": "孫覿",
        "paragraphs": [
            "老去傷春只自嗟，追尋陳迹問京華。",
            "更搔短髮西南望，病眼昏昏淚渺花。"
        ],
        "title": "次韻王次之龍圖六絕  其五",
        "id": "6c264636-9344-48fc-a3e8-a0b0174ee387"
    },
    {
        "author": "孫覿",
        "paragraphs": [
            "柔桑采采樹頭稀，蠶婦攜籠陌上歸。",
            "縣吏催錢星火急，只將敗壁倚空機。"
        ],
        "title": "次韻王次之龍圖六絕  其六",
        "id": "73ec63c3-eebc-4643-8e51-0aa3908c0271"
    },
    {
        "author": "孫覿",
        "paragraphs": [
            "錫號延春閣，知名四十年。",
            "向來香一瓣，恭爲佛佗禪。",
            "霧沐山藏豹，風餐葉翳蟬。",
            "寥寥千佛後，又見一燈傳。"
        ],
        "title": "詩示天寧晤老二首  其一",
        "id": "344f6048-fa96-4a65-ad8d-b72caf5730d5"
    },
    {
        "author": "孫覿",
        "paragraphs": [
            "有地逃銅馬，無心待玉魚。",
            "牛眠今可矣，龍耳欲何如。",
            "荷鍤千巖去，連轆十日餘。",
            "殷勤古松下，爲剖甕中書。"
        ],
        "title": "詩示天寧晤老二首  其二",
        "id": "c01c9e57-330c-4664-9db9-8b068432bd58"
    },
    {
        "author": "孫覿",
        "paragraphs": [
            "三窟憎狡兔，兩端忌首鼠。",
            "含糊有前却，遺患在養虎。",
            "操刀貴能斷，坐見皮寢處。",
            "應須下車搏，不待探穴取。",
            "恢恢天漏網，洶洶國破斧。",
            "驚呼咤萬口，走避空一府。",
            "長圍起伏虚，尺箠下戛敔。",
            "迷行出漢圏，送死入鄭圃。",
            "大彘保尻領，童兒聚儔侣。",
            "枯顱歸閣束，敗鞟實庭旅。",
            "寧堪裹馬革，但恐汙牛弩。",
            "三患古所害，一死誰貰汝。",
            "綠林嘯亡命，首禍自吕母。",
            "師行費千金，城壞墮百堵。",
            "踞鞞體欲消，嚢笏頰誰拄。",
            "要先羣鯨戮，未快一虎去。"
        ],
        "title": "次韻德發驅虎",
        "id": "047dc6c7-b4b7-4bee-ae02-e79c01ae1bd2"
    },
    {
        "author": "孫覿",
        "paragraphs": [
            "繫馬門前柳，投鞭息吾駕。",
            "青林合扶疏，木杪抗風榭。",
            "沈郎天骨清，衆垤立嵩華。",
            "閉閣臥讀書，一榻過僧夏。",
            "尤工五字律，句法窺鮑謝。",
            "無窮真炙輠，有味乃食蔗。",
            "我老復何爲，齒髪日夜化。",
            "寅緣葦間見，拊髀起一咤。",
            "懸知擲地響，自欲補天罅。",
            "坐令長安楮，頓起千金價。"
        ],
        "title": "讀沈德潤詩卷",
        "id": "93525b1b-577b-40f3-9fd5-8655e4cfbe30"
    },
    {
        "author": "孫覿",
        "paragraphs": [
            "潛泉不到一周星，膝上郎君得我驚。",
            "大府潭潭真老相，長淮滚滚舊家聲。",
            "渥洼隨地須千里，窮髮垂天佇一鳴。",
            "莫遣畫蛇安兩足，宫袍賜錦待先成。"
        ],
        "title": "讀王季恭詩卷小詩爲謝二首  其一",
        "id": "f638bf7b-9a79-4066-b4e1-5abce6737df3"
    },
    {
        "author": "孫覿",
        "paragraphs": [
            "金鍾吼徹曉霜清，瓦釡如雷不敢鳴。",
            "欲識呼盧真彦道，試吟石鼎調彌明。",
            "牙籖萬軸撐膓滿，金檢千篇唾手成。",
            "堪笑韓公太多可，浪傳侯喜有詩聲。"
        ],
        "title": "讀王季恭詩卷小詩爲謝二首  其二",
        "id": "588ae98a-7c9e-4ed3-be9f-f6f108a7707b"
    },
    {
        "author": "孫覿",
        "paragraphs": [
            "昔年隱君子，共修地下文。",
            "王官竟不返，幸樹十里春。",
            "哀哉抱長思，慟哭蒼山根。",
            "腸回日萬周，繫此三尺墳。",
            "傷心閟黄壤，矯首望白雲。",
            "雲去無處所，淚濕塚前麟。"
        ],
        "title": "寄題錢申仲漆堂隱居四首 望雲亭",
        "id": "b8da5f66-75bf-49a8-ae85-0e4b9e01e13c"
    },
    {
        "author": "孫覿",
        "paragraphs": [
            "離離陌上花，春到錦營中。",
            "上冢千騎出，竟天晚旌紅。",
            "故園已陳迹，風流餘此翁。",
            "渺渺山間曲，披披煙雨叢。",
            "種桃今著花，千巖貯春風。",
            "錦繡裹山谷，遺民悲故宫。"
        ],
        "title": "寄題錢申仲漆堂隱居四首 芳美亭",
        "id": "5f7eb200-3b93-41b3-b2c2-8a74e9e63687"
    },
    {
        "author": "孫覿",
        "paragraphs": [
            "行有叱馭難，坐有垂堂畏。",
            "莫驅九折險，輕用千金貴。",
            "爲貧聊爾爾，興盡我輒逝。",
            "平生慕朱遊，肯汙薛宣吏。",
            "清曉拄笏坐，西山有佳氣。",
            "一笑食蛤蜊，寧復知許事。"
        ],
        "title": "寄題錢申仲漆堂隱居四首 遂初亭",
        "id": "be2ccce7-3697-4647-9842-0f3300260ed3"
    },
    {
        "author": "孫覿",
        "paragraphs": [
            "磽磽錫爲骨，瘦脊盤九龍。",
            "中涵千斛乳，連絡萬竅通。",
            "漆堂枕其股，飄飲迺不供。",
            "詩翁虧天巧，妙契卓錫工。",
            "青林破蒼玉，碧井臥白虹。",
            "他年一杯酒，配食桑苧翁。"
        ],
        "title": "寄題錢申仲漆堂隱居四首 通慧亭",
        "id": "91fe9f49-2d62-44bf-92f4-1a0f736396ac"
    },
    {
        "author": "孫覿",
        "paragraphs": [
            "古縣水山國，萬室蟠其中。",
            "環成千嶂合，並合不泉通。",
            "我公擅一壑，曾雲生盪胸。",
            "放神八極外，坐駕兩腋風。",
            "峨峨十二環，半出簾幕重。",
            "修眉畫新就，一抹翠掃空。",
            "欣對愜平生，似爲悦已容。",
            "百金置酒地，窗户浮青紅。",
            "高陵拄笏見，採菊籬下逢。",
            "坡陀逕千丈，横絕垂天雄。",
            "日麗鶯谷晚，沙喧燕泥融。",
            "悠然命巾車，往往載客從。",
            "大句琢天巧，朱絃奏三終。",
            "溪山久寂寥，高辭擅無窮。",
            "天王駕羣英，長轡係九戎。",
            "安知横山下，一榻似老龍。",
            "功名方鼎來，龜祥兆飛熊。",
            "勒石誦中興，浯臺兩穹崇。",
            "西州歸謝傅，東海表太公。",
            "千年丁令威，騎鶴還故宫。"
        ],
        "title": "寄題胡茂老樞密横山堂",
        "id": "92e0c895-2afa-4fbc-957a-606b19c9c546"
    },
    {
        "author": "孫覿",
        "paragraphs": [
            "六龍暴鬛海生塵，霖雨方資命世材。",
            "此去謝公須強起，誰令陶令賦歸來。",
            "追懷玉筍三年别，指點薌林一笑開。",
            "大舸横江日千里，憑誰倒曳九牛回。"
        ],
        "title": "次韻向伯恭侍郎致政歸臨江",
        "id": "2899cb24-ad9f-4f11-b58d-ae2e64407464"
    },
    {
        "author": "孫覿",
        "paragraphs": [
            "碧玉旋螺插暮煙，遙看桂子落僧前。",
            "試尋白水田頭路，一葦横江浪接天。"
        ],
        "title": "湖州道中四首 望道場山塔 其一",
        "id": "3ec93101-c029-4d25-b14e-afaafe857f43"
    },
    {
        "author": "孫覿",
        "paragraphs": [
            "蕭寺知名四十年，身投籠檻到無緣。",
            "行人指點松間路，正在孤雲落照邊。"
        ],
        "title": "湖州道中四首 望道場山塔 其二",
        "id": "ca3cea71-55bf-45ff-90e5-fb3056feb450"
    },
    {
        "author": "孫覿",
        "paragraphs": [
            "宿雨乍收山氣斂，清風欲發曙光寒。",
            "紛紛鳥動行人起，百尺浮圖水底看。"
        ],
        "title": "湖州道中四首 早發下若",
        "id": "720aae97-ae6a-490d-a8e0-44af7960da93"
    },
    {
        "author": "孫覿",
        "paragraphs": [
            "千章古木翳山根，誰與山僧共寂寥。",
            "珍重庭松寒不死，蒼皮老幹雪齊腰。"
        ],
        "title": "湖州道中四首 東山",
        "id": "4df96815-e69b-499e-a99c-9c788ee57325"
    },
    {
        "author": "孫覿",
        "paragraphs": [
            "波間指點見青紅，雪脊嶒棱倚半空。",
            "幻出生綃三萬幅，遊人渾在畫圖中。"
        ],
        "title": "湖州道中四首 横山堂 其一",
        "id": "b869dcc4-cb55-4bfa-a1ed-561fd229d94a"
    },
    {
        "author": "孫覿",
        "paragraphs": [
            "蒼雲千畝蔭平寛，露葉風枝繞舍寒。",
            "莫遣先生賦歸去，且令小吏報平安。"
        ],
        "title": "湖州道中四首 横山堂 其二",
        "id": "50840e21-3043-4752-82c1-7b9489a49015"
    },
    {
        "author": "孫覿",
        "paragraphs": [
            "溜雨蒼皮四十圍，年來又見子孫枝。",
            "龍鍾白首門前客，待看成陰合抱時。"
        ],
        "title": "湖州道中四首 横山堂 其三",
        "id": "0bdf33bc-309f-4187-9ff7-6d4b053678c8"
    },
    {
        "author": "孫覿",
        "paragraphs": [
            "老蠶上薄，倦鳥投林。",
            "牛閑人臥，薺麥交陰。",
            "孤舟縱橫，綠漲一尋。",
            "好風徐來，清和滿襟。",
            "舉盃屬影，伴我孤斟。",
            "老矣鍾儀，尚操楚音。",
            "高山流水，寓此琴心。",
            "上人問我，何念之深。"
        ],
        "title": "荆溪道中四言送僧",
        "id": "8f72310d-9cdf-42f8-9f25-520d84b98f36"
    },
    {
        "author": "孫覿",
        "paragraphs": [
            "碧瘦峨千疊，清深漲一篙。",
            "紅輕花似肉，綠細柳如繰。",
            "句好無强對，神超有獨遨。",
            "葦間青篛笠，彷彿見秦逃。"
        ],
        "title": "題谷隱二首  其一",
        "id": "73a34a36-3785-4b3f-9e66-2041346ea72f"
    },
    {
        "author": "孫覿",
        "paragraphs": [
            "露濕芙蓉晚，風酣橘柚秋。",
            "衣巾紅影亂，尊俎翠光流。",
            "塵暗迷三馬，陽驕喘萬牛。",
            "五湖煙雨裏，不繫有虛舟。"
        ],
        "title": "題谷隱二首  其二",
        "id": "484e3311-ad9b-4086-b899-243929833ff4"
    },
    {
        "author": "孫覿",
        "paragraphs": [
            "青衫觸熟並西州，沒馬黄塵接地流。",
            "庾亮南樓應有待，薛宣東閣可能留。",
            "官閑端爲三升戀，興盡還從五斗休。",
            "繪出金盤堆白雪，秋江一葉認歸舟。"
        ],
        "title": "送張牧之赴南昌辟",
        "id": "a78d8b0a-0e43-4290-bdce-08626f86d386"
    },
    {
        "author": "孫覿",
        "paragraphs": [
            "宛宛白虹貫，曾梯出天半。",
            "乘雲來帝旁，立侍玉皇案。",
            "銀河徑千里，水接天漫漫。",
            "一杯屬明月，俯見人影亂。",
            "張公江海客，坐嘯白鷗伴。",
            "寥寥如清風，一嘯亦可喚。",
            "明朝駕戎軒，插羽流白汗。",
            "行矣且勿驅，未怪安石緩。",
            "神光射斗南，絢若金碧爛。",
            "出門問何祥，銅章付雷煥。"
        ],
        "title": "四月十五日牧之赴南昌辟某與季野從周餞于松沛佛舍竟酒步月至垂虹亭久之遂别戲作數句送牧之",
        "id": "7362cf54-1986-4938-ad03-e3415713c005"
    },
    {
        "author": "孫覿",
        "paragraphs": [
            "落日催行客，馬上振短策。",
            "觸途眉見赤，墮俗眼生白。",
            "安知青林中，有此江上宅。",
            "决眥破天藏，盪胸納空光。",
            "一奩注寒晶，表裏洞八窗。",
            "風水自吐吞，噴雲忽滿江。",
            "臞翁目如電，坐閲東海變。",
            "酒酣跨赤鯉，謁帝通明殿。",
            "霓裳月中聞，羅襪波上見。",
            "垂老寄漁商，家風在瀟湘。",
            "虚舟自不繫，倦鳥寧復翔。",
            "一榻如見容，拄杖挂鉢嚢。"
        ],
        "title": "臞庵",
        "id": "c08a3518-ed67-4c4c-a984-51b4f670727a"
    },
    {
        "author": "孫覿",
        "paragraphs": [
            "桑棗翳一邱，風雨鳴四壁。",
            "晨門響丁丁，一笑喜折屐。",
            "臞仙詩作瘦，句有徑山色。",
            "哀彈發朱弦，妙寄追白石。",
            "虚名子過聽，愧臥不能夕。",
            "歸袖挽莫留，凌空看飛錫。"
        ],
        "title": "送徑山僧",
        "id": "d0632619-b665-4ad2-98c0-8f721bfcc4ab"
    },
    {
        "author": "孫覿",
        "paragraphs": [
            "一别名山十五年，宦情羈思兩茫然。",
            "故人半作累累冢，只有蒼官立道邊。"
        ],
        "title": "過慧山見舊題二首  其一",
        "id": "65113a2f-525a-489f-9f25-27c607275212"
    },
    {
        "author": "孫覿",
        "paragraphs": [
            "髀肉消磨馬上鞍，塵沙滿眼路漫漫。",
            "不須更障西風扇，爲酌崖泉一洗看。"
        ],
        "title": "過慧山見舊題二首  其二",
        "id": "3282a226-0b38-4e45-8640-ad19a77e7785"
    },
    {
        "author": "孫覿",
        "paragraphs": [
            "安眠不蹋鼓蓬蓬，榮路先回鷁退風。",
            "獨片角巾東路去，休驚蕙帳北山空。",
            "畫圖便可追三士，同社誰能作兩翁。",
            "待拄一筇隨薊叟，摩挲銅狄霸城東。"
        ],
        "title": "王左司致政還鄉二首  其一",
        "id": "f2a54360-fefd-4dcf-a5dc-ccccdee7b5d1"
    },
    {
        "author": "孫覿",
        "paragraphs": [
            "水滿滄浪舊釣磯，春風江上片帆歸。",
            "繁紅不見桃千樹，老幹空驚柳十圍。",
            "萬壑煙雲供坐嘯，一龕香火結真依。",
            "落花細草應堪籍，醉撼長條雪滿衣。"
        ],
        "title": "王左司致政還鄉二首  其二",
        "id": "768217f5-a277-43fe-8753-0276bb7b42ba"
    },
    {
        "author": "孫覿",
        "paragraphs": [
            "黄帽青鞋兩鬢斑，一簔聊寄此身閑。",
            "不因誤入桃花去，那得夤緣見幃間。"
        ],
        "title": "過臞庵示王文孺二首  其一",
        "id": "be8e4f31-7d65-45fe-855f-27fa83a85aff"
    },
    {
        "author": "孫覿",
        "paragraphs": [
            "雞犬無聲白日閑，一筇九節過眉班。",
            "會須俎豆三高上，且寄風流二老間。"
        ],
        "title": "過臞庵示王文孺二首  其二",
        "id": "445b3ce6-5188-4f1f-af0e-df713658c947"
    },
    {
        "author": "孫覿",
        "paragraphs": [
            "海禺納萬艘，市區沸百賈。",
            "黄塵翳白日，千騎騰一鼓。",
            "蛟巢十字路，四顧盡曠土。",
            "蝸角兩大國，一怒有漂杵。",
            "角名眩多盧，聚訟攻衆楚。",
            "昏昏氣成霧，濯濯汗浹雨。",
            "朱公誤涉世，吏隱寄圭組。",
            "俗緣墮人境，心大接天宇。",
            "搴芳採蓮舟，擷秀藝藥圃。",
            "山寒石稜紫，樹老松鬛古。",
            "風牽碧羅卷，雨壓翠纛舞。",
            "寧須鳥催酤，自有花解語。",
            "觀魚樂洋洋，夢蝶飛栩栩。",
            "坐令遊俠窟，化作仙佛土。",
            "高臥水國秋，静憩月庭午。",
            "不解壺公龍，天上有官府。"
        ],
        "title": "華亭朱師實中大燕超堂",
        "id": "45ea0587-00c4-435b-9301-8b3aa01bebac"
    },
    {
        "author": "孫覿",
        "paragraphs": [
            "雲根瘴滔天，萬疊如連環。",
            "峨峨一鏡中，綰結十二鬟。",
            "壇殿歲月古，敝石蒼苔斑。",
            "毛公已仙去，故物尚人間。",
            "羣胡射漢月，獵火焮百蠻。",
            "安知橘中樂，避世真商山。",
            "英英東陽孫，高情寄人寰。",
            "誅茅擇地勝，斬崖破天慳。",
            "開軒疊蒼玉，亂峰刻孱顔。",
            "循除繞羅带，淺溜鳴潺湲。",
            "意行雲共出，地坐草可班。",
            "興至亦乘桴，一簔臥滄灣。"
        ],
        "tags": [
            "洞庭湖"
        ],
        "title": "洞庭沈氏園亭",
        "id": "cca67927-b395-4edb-8c23-ef8027a5d4c5"
    },
    {
        "author": "孫覿",
        "paragraphs": [
            "幽絕小蓬壺，參差見畫圖。",
            "亂青山四出，一碧水平鋪。",
            "洲蕊紅相照，沙茸細欲無。",
            "蓮房駢百子，橘圃聚千奴。",
            "布穀休催種，提壺且勸酤。",
            "楚腰飛燕燕，秦缶和烏烏。",
            "便旋驚回雪，連娟引貫珠。",
            "西風催畫鷁，落日詠驪駒。",
            "浩蕩川原隔，驚呼歲月徂。",
            "寥寥清夜夢，直擬控摶扶。"
        ],
        "tags": [
            "洞庭湖"
        ],
        "title": "洞庭善慶堂置酒小詩寄之",
        "id": "65126876-4c36-45a9-9fbc-dbe3f7f9da08"
    },
    {
        "author": "孫覿",
        "paragraphs": [
            "昔年曾上德雲堂，木奴千樹新著霜。",
            "白首重來十載後，六華簷蔔薫風香。",
            "湖上青青只如舊，湖波漲淥濃於酒。",
            "堂中老宿尚依然，烏鵲巢肩柳生肘。"
        ],
        "title": "華山德雲堂",
        "id": "31335c55-e33f-432d-a51b-2411c0e6c0a9"
    },
    {
        "author": "孫覿",
        "paragraphs": [
            "誰令堅白鳴，自作雪雨争。",
            "莫遣蠅鑽楮，便恐鼠污羮。",
            "遵師表衆惑，自逐鞭影行。",
            "拊几無一言，大千作雷鳴。"
        ],
        "title": "講堂",
        "id": "0338cd0e-72d7-46a0-968e-75820b7b56ea"
    },
    {
        "author": "孫覿",
        "paragraphs": [
            "巉巉兩崖青，漫漫一奩白。",
            "抵沙射月影，窗户栖珠璧。",
            "定心如止水，逝將老空寂。",
            "手弄一掬寒，面傃千仞碧。",
            "須防童子喜，往往犯瓦礫。"
        ],
        "title": "折玉崖",
        "id": "97b7e340-c0ce-42c0-8ac2-2542a13c3e3f"
    },
    {
        "author": "孫覿",
        "paragraphs": [
            "百感關心老淚潸，一抔埋玉臥空山。",
            "著鞭竟看駒千里，闚管初驚豹一斑。",
            "貧病故侯今白髪，風流公子尚青綸。",
            "不須優孟追諧笑，已見遺珠合浦還。"
        ],
        "title": "興化朱公大卿沒于庚申歲既除喪矣其子彦寔過余于晉陵留十日而别賦二小詩以餞之  其一",
        "id": "ef1e5819-6271-41f3-a8c1-0b1e5f0a7ff4"
    },
    {
        "author": "孫覿",
        "paragraphs": [
            "柴扉忽枉故人車，躧履歡迎一笑初。",
            "夢裏覆蕉疑有鹿，食前彈鋏歎無魚。",
            "匆匆注瓦澆村醸，草草供盤折野蔬。",
            "他日死生君一訪，上林鴻雁有書無。"
        ],
        "title": "興化朱公大卿沒于庚申歲既除喪矣其子彦寔過余于晉陵留十日而别賦二小詩以餞之  其二",
        "id": "109a9973-0259-4254-b11e-5456f7e92786"
    },
    {
        "author": "孫覿",
        "paragraphs": [
            "滿酌黄壚萬户春，倒披紫綺八仙人。",
            "句中得妙陶元亮，酒裏知名賀季真。",
            "九醖調成花上露，一丸爊出鼎中銀。",
            "老來不辦追强對，分我餘光幸借鄰。"
        ],
        "title": "讀張彥明飲酒賦詩唱酬次韻歸之",
        "id": "2bd530eb-51b1-478e-90f3-70cbcb146b70"
    },
    {
        "author": "孫覿",
        "paragraphs": [
            "晉馬已老矣，楚弓今得之。",
            "懷璧萬里至，化鶴千歲歸。",
            "主人有故巢，鳩居不復栖。",
            "俄驚桑田換，已見城郭非。",
            "偶尋蕉中覆，忽得爨下遺。",
            "平生手所種，老大今十圍。",
            "故壁初見蝎，空牀尚支龜。",
            "塞翁一笑喜，共賦青氈詩。"
        ],
        "title": "青氈堂",
        "id": "9a84286f-dde7-490a-a1ea-98d3b74343ee"
    },
    {
        "author": "孫覿",
        "paragraphs": [
            "邂逅不煖席，躊蹰空復情。",
            "偶隨孤月出，又作片雲征。",
            "已振空中錫，聊班地上荆。",
            "他年葛洪井，更欲問三生。"
        ],
        "title": "别雲闍黎",
        "id": "5cfa0b41-c615-4d58-a340-091b662d8bcb"
    },
    {
        "author": "孫覿",
        "paragraphs": [
            "千燈佛祖後，五字島阿間。",
            "危坐肘生柳，獨謠肩聳山。",
            "浮杯更東渡，振履又西還。",
            "爲我覓釣舟，一簔伴子閑。"
        ],
        "title": "送僧慧徹",
        "id": "cddb7d34-beaf-4532-8a8d-303bdc1b724e"
    },
    {
        "author": "孫覿",
        "paragraphs": [
            "松根絡斷崖，石脚泫細泉。",
            "書堂何代育，故物尚依然。",
            "右丞今摩詰，尚友千載前。",
            "神交夢仙舟，地勝真輞川。",
            "散策塵外躅，脱屣區中緣。",
            "杯尊酌花鳥，一醉藉草眠。"
        ],
        "title": "右丞相張公達明營别墅于汝川記可遊者九處繪而爲圖貽書屬晉陵孫某賦之 澹臺書堂",
        "id": "f6f0f8fe-333a-4de2-8899-630e1ef6f94b"
    },
    {
        "author": "孫覿",
        "paragraphs": [
            "藹藹竹樹交，一潭蔭寒青。",
            "已無蛙黽汙，尚有蛟龍腥。",
            "林疏泛月彩，艷艷一鏡平。",
            "我心一如此，炯炯珠夜明。",
            "意行魚共樂，坐穩鷗不驚。",
            "更欲漱吾齒，不掛功與名。"
        ],
        "title": "右丞相張公達明營别墅于汝川記可遊者九處繪而爲圖貽書屬晉陵孫某賦之 泊湖潭",
        "id": "533e2efe-6527-4567-b4dc-398cd8fd38c2"
    },
    {
        "author": "孫覿",
        "paragraphs": [
            "天公磔蛙死，墮地化爲石。",
            "魁然此江郊，面滯蒼煙色。",
            "葱蘢一拳青，凝湛半蒿碧。",
            "猶疑老蟾窟，尚吐月中液。",
            "我來蹈其背，坐睨倚天壁。",
            "鼓吹不復鳴，煙雨空寂歷。"
        ],
        "title": "右丞相張公達明營别墅于汝川記可遊者九處繪而爲圖貽書屬晉陵孫某賦之 蝦蟆石",
        "id": "091fd6e5-4d95-4a54-807c-52d8249f5166"
    },
    {
        "author": "孫覿",
        "paragraphs": [
            "穿雲訪幽伴，倚枝蒼崖根。",
            "冥冥篁竹中，古寺松爲門。",
            "野僧營一飽，乞食山下村。",
            "擁鼻且獨謠，未覺釣石温。",
            "世事風雨過，歲陰波浪奔。",
            "飄然得遠遊，寄此五石尊。"
        ],
        "title": "右丞相張公達明營别墅于汝川記可遊者九處繪而爲圖貽書屬晉陵孫某賦之 多寶院",
        "id": "522a9c97-e937-497b-8f43-86d71cb9d5f5"
    },
    {
        "author": "孫覿",
        "paragraphs": [
            "潭潭雲幕垂，杪樹秋磬發。",
            "飛仙駕青鸞，通籍在金闕。",
            "遙見切雲冠，尚想凌波襪。",
            "殷勤小梅花，獨照黄昏月。",
            "生綃濕香霧，翠袖卷煙雪。",
            "忽然東風惡，一夜吹石裂。"
        ],
        "title": "右丞相張公達明營别墅于汝川記可遊者九處繪而爲圖貽書屬晉陵孫某賦之 梅仙潭",
        "id": "4b0b1926-bc15-49e1-ae4d-1f6216773c71"
    },
    {
        "author": "孫覿",
        "paragraphs": [
            "曾臺接叢霄，東西鬱相望。",
            "地靈鍾神秀，人物擅一方。",
            "相居踐台斗，争雄兩巍卬。",
            "倚薄雲雨近，蔽虧星月光。",
            "陳迹恍如接，尊名綴前芳。",
            "獨有真男子，平生盛孝章。"
        ],
        "title": "右丞相張公達明營别墅于汝川記可遊者九處繪而爲圖貽書屬晉陵孫某賦之 金石臺",
        "id": "0c5cc8c0-c843-4036-8c22-4f8f71537919"
    },
    {
        "author": "孫覿",
        "paragraphs": [
            "佳人去何之，歲月忽已逝。",
            "懷人昔孟光，問道今法喜。",
            "百年草頭露，一夢月中螘。",
            "見此兩足尊，感動淚如洗。",
            "區區記刻舟，兒嬉亦漫爾。",
            "永斷三生緣，付此一彈指。"
        ],
        "title": "右丞相張公達明營别墅于汝川記可遊者九處繪而爲圖貽書屬晉陵孫某賦之 懷賢庵",
        "id": "05ca1a7f-67af-42fe-820c-21e5b940bc48"
    },
    {
        "author": "孫覿",
        "paragraphs": [
            "曾稜倚高寒，突兀擅空闊。",
            "江横碧羅带，山斷青玉玦。",
            "湛湛清不搖，霏霏翠如潑。",
            "松蹊奮蒼鬛，苔石換綠髪。",
            "陰森揉肌粟，蒨絢亂眼纈。",
            "憑欄送落景，一鳥煙中沒。"
        ],
        "title": "右丞相張公達明營别墅于汝川記可遊者九處繪而爲圖貽書屬晉陵孫某賦之 翠積樓",
        "id": "92de5045-d8a8-4e40-8560-cca579fabf28"
    },
    {
        "author": "孫覿",
        "paragraphs": [
            "張公臥江海，戢羽如鵬蹲。",
            "平生廊廟具，投老三家村。",
            "一壑身所寄，萬里心自存。",
            "買花紅間坐，種竹青滿門。",
            "似聞橘生奴，漸見桐有孫。",
            "提壺時見廣，一笑空罍尊。"
        ],
        "title": "右丞相張公達明營别墅于汝川記可遊者九處繪而爲圖貽書屬晉陵孫某賦之 甘陂莊院",
        "id": "623f252a-c91c-4c20-904d-66ec362a49b2"
    },
    {
        "author": "孫覿",
        "paragraphs": [
            "老仙躡兩鳧，自歌于蒍于。",
            "千岑對隱几，萬竹繞直廬。",
            "上有丹鳯穴，巢居插脩梧。",
            "奇毛間五采，斕斑此英雛。",
            "啾啾黄雀羣，百陋見一姝。",
            "追風嚇六鷁，逐日墜九烏。",
            "芝田有遺啄，握粟未可呼。",
            "天池九萬里，一飛試南圖。"
        ],
        "title": "題宜興閭邱令巢鳯亭二首  其一",
        "id": "e100f495-a3c8-4b31-aa29-9d0df469bcbd"
    },
    {
        "author": "孫覿",
        "paragraphs": [
            "少年有殊相，瓠白非臞儒。",
            "三吳山水窟，見此紫鳯雛。",
            "家無儋石儲，腹有萬卷書。",
            "陳編踐芻狗，博具抵牧猪。",
            "手持半段槍，伎癢始一呼。",
            "倒海探龍頷，據地捋虎須。",
            "有客持鈞樞，大書表其閭。",
            "盛事傳不朽，畫入荆溪圖。"
        ],
        "title": "題宜興閭邱令巢鳯亭二首  其二",
        "id": "fb761b60-a715-49c5-b936-adb280e82834"
    },
    {
        "author": "孫覿",
        "paragraphs": [
            "零落衣冠汙塵土，戴盆望天那得睹。",
            "青黄不著爨下焚，糟粕空傳紙上語。",
            "判花視草迹已陳，十年閉口不論文。",
            "君詩藹藹春雲似，來弔湘江九死魂。"
        ],
        "title": "和張正民通守",
        "id": "54fb305e-a34d-41ef-8c32-2e78c0e7b51c"
    },
    {
        "author": "孫覿",
        "paragraphs": [
            "真人東方行，攜幼坐小輦。",
            "五星聚光炯，八龍臥偃蹇。",
            "張公世忠孝，七葉冠蟬冕。",
            "翹翹麟一角，濯濯蕙九畹。",
            "聲名大小馮，門巷南北阮。",
            "壎篪自鳴和，滿耳聽睍睆。",
            "舂粟悲漢謠，然萁笑魏褊。",
            "詎聞華亭鶴，空憶上蔡犬。",
            "堂堂鼎軸老，秉道迪天顯。",
            "寧投千金璧，不踐九折坂。",
            "飛飛鴻雁行，戀戀桑榆暖。",
            "草木商山村，煙波洞庭晚。",
            "芝老正堪茹，橘熟行可搴。",
            "連床話團欒，共此一笑莞。",
            "當年伯仲氏，衫鬢綠婉婉。",
            "彩衣戲翁側，玉立盡瑚璉。",
            "峥嶸六門闕，突兀今在眼。",
            "歲月知幾何，華皓森雪巘。",
            "扶顛屬匠石，起死待和扁。",
            "富貴挽不來，拄頰但手板。",
            "談間鋸屑霏，酒伴金荷卷。",
            "舞茵翔兩鸞，歌板曳猶繭。",
            "冰壺明月吐，琪樹清風滿。",
            "起尋赤松遊，仙籍標閬苑。"
        ],
        "tags": [
            "洞庭湖"
        ],
        "title": "張全真大資四老堂",
        "id": "40f2de80-fdd4-4911-99c1-9d52695e90ec"
    },
    {
        "author": "孫覿",
        "paragraphs": [
            "帳底諸生擁鼻謠，詩書滿腹似邊韶。",
            "禹門擊水高三級，堯殿披雲煥九霄。",
            "駿馬看花春寂寂，長檠燒燭夜寥寥。",
            "一飛更上金鑾去，滿袖香煙散早朝。"
        ],
        "title": "少逸登第還里中喜而賦詩少逸過余出示和篇次韻爲賀",
        "id": "c7963da7-d2d6-4d41-a75e-e90efa1bfe1f"
    },
    {
        "author": "孫覿",
        "paragraphs": [
            "伐樹已掃迹，種花今問津。",
            "一筇隨臥起，四壁空無鄰。",
            "有懷平生遊，老手妙斵輪。",
            "去搴柯山秀，盡作泮水芹。",
            "裁詩問無恙，寄此嶺頭雲。"
        ],
        "title": "三衢教授陳德召寵貺新篇兼辱寄惠古史賦三小詩爲謝  其一",
        "id": "508b2fb2-31ab-4ede-be35-7e241e3854be"
    },
    {
        "author": "孫覿",
        "paragraphs": [
            "世人識真少，耳剽得驚坐。",
            "安知百尺樓，上有元龍臥。",
            "儒官爲官曹，學子書吏課。",
            "長謠振商音，麗藻發楚些。",
            "獨有白雪章，妙絕無人和。"
        ],
        "title": "三衢教授陳德召寵貺新篇兼辱寄惠古史賦三小詩爲謝  其二",
        "id": "f95a70fe-b7b4-4c86-bcd5-2193fcd6bc70"
    },
    {
        "author": "孫覿",
        "paragraphs": [
            "太史命世豪，始作表傳記。",
            "著書自一家，亦足見奇偉。",
            "寥寥千載向，筆削號古史。",
            "排斥已甚哉，不學而見詆。",
            "孰云争名者，區區在朝市。"
        ],
        "title": "三衢教授陳德召寵貺新篇兼辱寄惠古史賦三小詩爲謝  其三",
        "id": "8219ce29-c198-4d89-ad76-ef2de352167d"
    },
    {
        "author": "孫覿",
        "paragraphs": [
            "老人昔記觀何處，白髪蒼顔只如故。",
            "湛然不與生滅期，始信真心有常住。",
            "公今忘物兼忘我，坎止留行無不可。",
            "桑下了無三宿戀，壁間一坐九年過。",
            "振履忽逐秋鴻往，浮杯又趁春潮上。",
            "一片孤雲自在飛，不落人中去來想。"
        ],
        "title": "題靈巖五至堂",
        "id": "39108f39-4032-4a10-895c-7def99febf7b"
    },
    {
        "author": "孫覿",
        "paragraphs": [
            "三椽容膝地，一枕曲肱眠。",
            "手把故人畫，起行夢相牽。",
            "明河天上落，一派墮我前。",
            "溶溶注銀海，浩浩瀉玉川。",
            "老眼眩欲迷，今在第幾天。",
            "堂堂通德門，種德今百年。",
            "齋房九莖芝，岳井十丈蓮。",
            "連枝挺奇秀，見此兩謫仙。",
            "詩成粲珠玉，紙落生雲煙。",
            "一飛看昂霄，雲中雁行連。"
        ],
        "title": "鄭惇老謙老寄示四賦小詩爲謝",
        "id": "17903849-2bb4-450e-80f5-78bf9febb1c6"
    },
    {
        "author": "孫覿",
        "paragraphs": [
            "翳翳林影交，小閤俯江郊。",
            "千崖障錦綉，萬壑鳴弦匏。",
            "翛然一枝筇，寄此三重茅。",
            "久知風可御，更取雲爲巢。",
            "抱石舒翠縷，綉色纔可睹。",
            "霏霏擘春絮，欻見白鶴舞。",
            "凝矑一瞬間，忽展垂天羽。",
            "起從潭中龍，去作山下雨。"
        ],
        "title": "章席祖巢雲閣",
        "id": "13b4e7ad-922a-4c02-abcd-5dca2ec9a24e"
    },
    {
        "author": "孫覿",
        "paragraphs": [
            "酒膽乘酣思如湧，戲括枯筆爲此弄。",
            "誰令堂上生楓樹，自是胸中有雲夢。",
            "前山歷歷粲可數，淺瀨鱗鱗森欲動。",
            "一嘯參差是故林，歸心已逐孤雲縱。"
        ],
        "title": "題李營邱畫",
        "id": "dabfa31c-b305-4473-a1d0-222688d2a028"
    },
    {
        "author": "孫覿",
        "paragraphs": [
            "魚鹽市井富，冠蓋車馬路。",
            "生息自相吹，晨門黕如霧。",
            "超然塵外躅，硉兀見砥柱。",
            "湯湯海横流，自有安立處。",
            "幻泡水上漚，空華草頭露。",
            "一峰獨蒼然，歲寒但如故。",
            "醉搴庭下花，吟繞池邊樹。",
            "便有山中臞，來隨白雲屨。"
        ],
        "title": "寄題莫謙仲山居西樓二首 山居",
        "id": "923a10d5-ce93-40c8-9234-7979ed253886"
    },
    {
        "author": "孫覿",
        "paragraphs": [
            "曾梯倚半空，百尺臥元龍。",
            "偃蹇一榻上，峥嶸兩争雄。",
            "暮卷珠簾雨，夜鎮犀帷風。",
            "吾公安在哉，雲間指青紅。",
            "俯視大千界，一器蚋滿中。",
            "巢蚊幸有餘，國蝸遂相攻。",
            "湛湛天一碧，萬里磨青銅。",
            "不落牛背上，悠然送飛鴻。"
        ],
        "title": "寄題莫謙仲山居西樓二首 西樓",
        "id": "779519b5-006f-4ffc-9710-c20ca291ae06"
    },
    {
        "author": "孫覿",
        "paragraphs": [
            "蕭蕭阿蘭若，桑苧有故家。",
            "佛屋倚高寒，僧蹊抱攲斜。",
            "殷勤泉上客，流落瘴海涯。",
            "蜑酒壓梨樝，蠻烹啗蛙蛇。",
            "光潔鏡一奩，照影空自嗟。",
            "老僧薦茗粥，芳鮮凝露華。",
            "驅除鼻中雷，掃盡眼界花。",
            "飄飄思凌雲，攝身上蒼霞。"
        ],
        "title": "過慧山方丈皥老酌泉試茶賦兩詩遺之  其一",
        "id": "bd889243-1888-4e21-b63b-f71e5a434e12"
    },
    {
        "author": "孫覿",
        "paragraphs": [
            "戰塵霾漢天，獵火焮胡地。",
            "一筇道垢氣，步入青蓮寺。",
            "眈眈九龍盤，一壑埋老翠。",
            "倚天松骨大，粘壁苔髪細。",
            "道人本臞儒，得法妙出世。",
            "胸中萬斛泉，洗盡蔬筍氣。",
            "大風吹泠泠，助我鳴鼓吹。",
            "名爲不二門，聲音作佛事。"
        ],
        "title": "過慧山方丈皥老酌泉試茶賦兩詩遺之  其二",
        "id": "c85d70d1-ce2d-4693-9b2b-e4cbd1797301"
    },
    {
        "author": "孫覿",
        "paragraphs": [
            "白首重來一夢中，青山不改舊時容。",
            "烏啼月落橋西寺，攲枕猶聞半夜鍾。"
        ],
        "title": "過楓橋寺示遷老三首  其一",
        "id": "3cb39390-ffa2-4504-a970-4aa740b3dcf4"
    },
    {
        "author": "孫覿",
        "paragraphs": [
            "三年瘴海臥炎霄，夢隔青風一水遙。",
            "萬里歸來悲故物，銅駝埋沒草齊腰。"
        ],
        "title": "過楓橋寺示遷老三首  其二",
        "id": "8101f6b8-1162-4f0d-a5b8-509b2776b2e2"
    },
    {
        "author": "孫覿",
        "paragraphs": [
            "翠木蒼藤一兩家，門依古柳抱谿斜。",
            "古城流水參差是，不見玄都舊日花。"
        ],
        "title": "過楓橋寺示遷老三首  其三",
        "id": "ed89bc29-e2b8-48ad-a98e-12cbb5ebbb50"
    },
    {
        "author": "孫覿",
        "paragraphs": [
            "猘子齗齗老更狂，潭空百尺臥干將。",
            "但令雷煥占牛斗，不用朱雲請尚方。"
        ],
        "title": "題虎邱劍池二首  其一",
        "id": "8ce841c6-98f7-4d78-a74a-d97812dab6dc"
    },
    {
        "author": "孫覿",
        "paragraphs": [
            "神兵一躍幾千年，石底乖龍抱寶眠。",
            "尚有玉川懷寸鐵，裁詩救月淚潺湲。"
        ],
        "title": "題虎邱劍池二首  其二",
        "id": "02ac65fd-cb2d-4bd5-bb4c-ad860805e528"
    },
    {
        "author": "孫覿",
        "paragraphs": [
            "數間茅屋水邊村，楊柳依依綠映門。",
            "渡口喚船人獨立，一簔煙雨濕黄昏。"
        ],
        "title": "吳門道中二首  其一",
        "id": "3b65fd4f-a233-41bf-a8d8-36c93f6e41d6"
    },
    {
        "author": "孫覿",
        "paragraphs": [
            "一點炊煙竹裏村，人家深閉雨中門。",
            "數聲好鳥不如處，千丈藤蘿古木昏。"
        ],
        "title": "吳門道中二首  其二",
        "id": "b42cecce-2d58-4b8d-986a-a60bf8061343"
    },
    {
        "author": "孫覿",
        "paragraphs": [
            "真源閟仙扃，一綫下佛龕。",
            "來從白馬洞，聚作烏龜潭。",
            "觸石細瑟瑟，循除走涵涵。",
            "漱齒類齧雪，湔衣真佩藍。",
            "醉紅灑面醒，衰白照影慚。",
            "延緣遂清景，拄策縱幽探。"
        ],
        "title": "龜潭二首  其一",
        "id": "a3b6bb3a-4d9f-4650-885f-1750de3b8567"
    },
    {
        "author": "孫覿",
        "paragraphs": [
            "心空閑有味，境寂澹無營。",
            "石鼎脹豕腹，幽幽暗泉鳴。",
            "銅盤印鳥迹，漠漠微雲行。",
            "起挽枝上紅，細傾榼中清。",
            "提壺亦勸飲，布穀仍催耕。",
            "悠然獨往願，一笑愜平生。"
        ],
        "title": "龜潭二首  其二",
        "id": "3e612602-529a-4b07-84e6-e0e63e50e2cd"
    },
    {
        "author": "孫覿",
        "paragraphs": [
            "老牯浮鼻水中歸，綵雉應媒桑下飛。",
            "蘿蔦冥冥山四起，數家雞犬煙樹裏。",
            "一支新綠漲晴溝，楊柳中間擊小舟。",
            "罨畫谿頭烏鳥樂，呼雨喚風不能休。"
        ],
        "title": "罨畫谿行四首  其一",
        "id": "06d76025-b04a-49a3-8a52-fe4d75898f7d"
    },
    {
        "author": "孫覿",
        "paragraphs": [
            "蜨趁花飛争入坐，倚空百尺遊絲墮。",
            "亂山銜日半船明，斷雲載雨前村過。",
            "蕨芽戴土小兒拳，漁市人歸柳貫鮮。",
            "罨畫溪頭人語好，烹魚煮蕨餉春田。"
        ],
        "title": "罨畫谿行四首  其二",
        "id": "95e0b948-382b-4561-8450-3e0d55e5f5a9"
    },
    {
        "author": "孫覿",
        "paragraphs": [
            "沙頭綠暗已藏鴉，竹裏猶殘一兩花。",
            "蝸廬抱柳開新國，燕語窺簾憶舊家。",
            "春風有信自年年，罨畫溪邊柳繫船。",
            "陶情滿滿酒如泉，醉與長缾藉草眠。"
        ],
        "title": "罨畫谿行四首  其三",
        "id": "b283dc19-94af-42a9-bdf6-f4ea411c6610"
    },
    {
        "author": "孫覿",
        "paragraphs": [
            "翠木蒼藤繚白沙，槿籬茅店野人家。",
            "了無狡兔營三窟，只有黄蜂趁兩衙。",
            "樹頭獵獵酒旗風，罨畫溪邉賣酒翁。",
            "銀缾快瀉清若空，令君一笑面生紅。"
        ],
        "title": "罨畫谿行四首  其四",
        "id": "cdbb80ba-e3be-4f05-8806-ecc6134cd593"
    },
    {
        "author": "孫覿",
        "paragraphs": [
            "稚竹緣崖瘦，蒼藤翳樹昏。",
            "野花渾少態，谷鳥自能言。",
            "獨曳煙中策，來傾月下尊。",
            "樂哉無與共，幽興在桑門。"
        ],
        "title": "龜潭二首  其一",
        "id": "0a7ee688-f758-48a6-a5e2-d097d4679ef2"
    },
    {
        "author": "孫覿",
        "paragraphs": [
            "蝸舍三間小，龜泉一勺甘。",
            "楞嚴渾不看，彌勒久同龕。",
            "潭影千峰倒，雲梢萬木參。",
            "巖花自無主，紅雨落毿毿。"
        ],
        "title": "龜潭二首  其二",
        "id": "d09d9020-4463-44e1-b1df-9b433b497a22"
    },
    {
        "author": "孫覿",
        "paragraphs": [
            "先生谿上宅，華榜有殊稱。",
            "已爲山作主，更與谿爲朋。",
            "高甍俯流水，坐見南山稜。",
            "濯髪雲破碎，湔衣雪崩騰。",
            "老蟾駕月來，瀲灧一鏡升。",
            "舉櫂擊空明，玉壺響春冰。",
            "夜久羣動息，一嘯清風興。",
            "手持修月斧，自控赤鯉乘。"
        ],
        "title": "題董令升待制朋谿",
        "id": "a8b29921-e4ea-4853-ac88-4b93c87f9e7e"
    },
    {
        "author": "孫覿",
        "paragraphs": [
            "龍筋鶴骨老催頽，百尺脩圍折巨雷。",
            "倦鵲飛來空百繞，踏枝不着又驚回。"
        ],
        "title": "題莫壽朋內翰所藏東坡畫枯木",
        "id": "0d999b1e-c058-4759-8d0a-f46931f8e46c"
    },
    {
        "author": "孫覿",
        "paragraphs": [
            "蠻珍分到謫仙家，斷壁殘璋裹絳紗。",
            "擬把金釵候湯眼，不將白玉伴脂麻。"
        ],
        "title": "李茂嘉寄茶  其一",
        "id": "7b594e08-f218-4986-a57d-4daa7c660773"
    },
    {
        "author": "孫覿",
        "paragraphs": [
            "大瓢貯月瀉銀瓶，瑟瑟松風入坐鳴。",
            "擬把金釵候湯眼，睡魔先已樹降旌。"
        ],
        "title": "李茂嘉寄茶  其二",
        "id": "5db10edf-c499-4db1-92fe-73007a8d47b5"
    },
    {
        "author": "孫覿",
        "paragraphs": [
            "葵花臥雨金杯覆，蕉葉欹風羽扇低。",
            "若信空華俱足幻，何妨伯厚載雞栖。"
        ],
        "title": "園中草木二首  其一",
        "id": "45b3d2f1-47be-4038-8e60-5c16f72e51d5"
    },
    {
        "author": "孫覿",
        "paragraphs": [
            "翠衿獨倚秋風立，絳幘猶含宿雨偏。",
            "已見異雞無應者，若爲矯首尚昂然。"
        ],
        "title": "園中草木二首  其二",
        "id": "df0b20b9-d4c2-4e0b-9663-ebd780cfbab4"
    },
    {
        "author": "孫覿",
        "paragraphs": [
            "籬脚金花玉露團，枕叢寒蜨冷相看。",
            "不隨桃李供春事，且伴松筠到歲寒。"
        ],
        "title": "題德清縣舍松筠堂菊",
        "id": "26f3fe76-3517-4f54-856d-cd7f8a255954"
    },
    {
        "author": "孫覿",
        "paragraphs": [
            "平生不省問寒温，見竹欣然便扣門。",
            "我是此君風月主，不應便與俗人言。"
        ],
        "title": "餘杭道中觀何人家竹",
        "id": "cae0e21d-1ac4-46e9-aa35-420eff1a36dd"
    },
    {
        "author": "孫覿",
        "paragraphs": [
            "行盡千山與萬山，青鞋布襪水雲間。",
            "龍天正繞毗那室，乞取凋胡一缽還。"
        ],
        "title": "送雪峰化主",
        "id": "ca715ab5-ade6-4750-a21c-a3daf5e997a4"
    },
    {
        "author": "孫覿",
        "paragraphs": [
            "睡魔迎我入華胥，夢境倏然一蜨如。",
            "不用分燈遣將去，山翁茗盌爲驅除。"
        ],
        "title": "山長老寄茶",
        "id": "b6a02507-15d2-4b3b-8fcd-b02f429fa2c3"
    },
    {
        "author": "孫覿",
        "paragraphs": [
            "石火光中客此身，只鑽故紙敝精神。",
            "如今衰老渾無用，猶有虚名語世人。"
        ],
        "title": "吳江教院首坐索詩賦一首",
        "id": "63e89460-c4d2-4b5e-bcf2-a5e4ef375608"
    },
    {
        "author": "孫覿",
        "paragraphs": [
            "瓦盂錫杖布行纒，風意泠泠意欲仙。",
            "一片閑雲無倚著，悠然吹墮野人邊。"
        ],
        "title": "送僧慧卓",
        "id": "0471baa7-55c5-4e54-a3c1-3900107c2fed"
    },
    {
        "author": "孫覿",
        "paragraphs": [
            "龍天萬德擁天堂，中有維摩六尺牀。",
            "但遣文殊來問疾，毗耶一鉢滿城香。"
        ],
        "title": "送可珪化主",
        "id": "f852c376-c9f4-4746-a87f-6bb378360714"
    },
    {
        "author": "孫覿",
        "paragraphs": [
            "無臺無鏡亦無塵，云何去現句文身。",
            "只有華嚴八千偈，酬對毘那彼上人。"
        ],
        "title": "復闍黎寄示龍興舉老唱酬書一偈還之",
        "id": "c8b2449a-4100-418b-8ff4-0e27a67d7b52"
    },
    {
        "author": "孫覿",
        "paragraphs": [
            "青尖簇簇兩春山，翠壘峨峨十二鬟。",
            "彷彿陽臺夢中見，試憑畫手駐君顔。"
        ],
        "title": "題刪定姪畫卷次其韻",
        "id": "1a1ea161-d3cb-4a93-9488-8af6b8b1a89e"
    },
    {
        "author": "孫覿",
        "paragraphs": [
            "月標指上自見，珠繫衣中可尋。",
            "卷去與人遮眼，却來問佛徴心。"
        ],
        "title": "修上人以楞嚴圓覺二經見寄書六言一偈",
        "id": "647e8029-2d10-463e-82d1-b5df9468666e"
    },
    {
        "author": "孫覿",
        "paragraphs": [
            "妙絕窺三賦，雄才想二豪。",
            "望驚河伯歎，却走季咸逃。",
            "句挾青邱大，吟翻白雪高。",
            "定知空驥北，猶待九方臯。"
        ],
        "title": "鄭惇老謙老出示三賦",
        "id": "0918812d-2385-4c80-88cb-217de1c2dbed"
    },
    {
        "author": "孫覿",
        "paragraphs": [
            "一枝插向釵頭見，千樹開時雪裏看。",
            "慚愧道人三昧手，盡將春色寄豪端。"
        ],
        "title": "題隆上人墨梅花",
        "id": "4d72a4f5-e269-4ddb-9c78-03152c3cb547"
    },
    {
        "author": "孫覿",
        "paragraphs": [
            "綠髪青衫美少年，追風一抹紫鸞鞭。",
            "十年竹馬兒童舊，洗眼來看立道邊。"
        ],
        "title": "送五侄歸南安",
        "id": "4e3e9098-a25d-402e-a4b1-2d22cc0b3c14"
    },
    {
        "author": "孫覿",
        "paragraphs": [
            "露葉纖纖翦綠瓊，三椽瀟灑竹間亭。",
            "青蓮池上狻猊坐，碧玉壺中翡翠屏。",
            "曉幌日移光破碎，夜窗風過響瓏玲。",
            "何人暫脱紅塵履，一枕昏昏醉鼾醒。"
        ],
        "title": "題因闍黎静節軒二首  其一",
        "id": "3e338fe5-5311-4289-b023-49083e2f4966"
    },
    {
        "author": "孫覿",
        "paragraphs": [
            "蒼雲十畝護禪扃，中有金仙不死庭。",
            "邂逅種桃規作伴，蕭條對鶴兩忘形。",
            "空華閃閃風中絮，浪蕊悠悠水上萍。",
            "珍重此君真石友，歲寒不改自青青。"
        ],
        "title": "題因闍黎静節軒二首  其二",
        "id": "645acf5b-3b9a-46cc-9e7d-f6dba84ac825"
    },
    {
        "author": "孫覿",
        "paragraphs": [
            "埋没榛蕪不記年，穿雲絡石自濺濺。",
            "柳州莫作愚谿對，乞與佳名到處傳。"
        ],
        "title": "龜潭三首  其一",
        "id": "6fdda7ae-7be9-415d-a2b2-dfe8569b480d"
    },
    {
        "author": "孫覿",
        "paragraphs": [
            "蒔竹流泉占一邱，倚筇盡日看游鯈。",
            "崎嶇好事無人共，獨飲泉旁自獻酬。"
        ],
        "title": "龜潭三首  其二",
        "id": "96f31010-f833-4e80-86ac-757163f91d03"
    },
    {
        "author": "孫覿",
        "paragraphs": [
            "山空水浄竹娟娟，玉礫金沙自炯然。",
            "宿鷺驚窺潭底日，潛魚翻動水中天。"
        ],
        "title": "龜潭三首  其三",
        "id": "c398e246-7167-44a2-82c8-8e5533f00a3b"
    },
    {
        "author": "孫覿",
        "paragraphs": [
            "茆棟依林出，松扉傍水斜。",
            "浮蒼圍百叠，亂綠翳三叉。",
            "屋破蝸書壁，庭蕪鶴印沙。",
            "小桃供一笑，已著兩三花。"
        ],
        "title": "春事三首  其一",
        "id": "ab357356-6856-4526-a622-385313ec10ce"
    },
    {
        "author": "孫覿",
        "paragraphs": [
            "閑隨白雲行，倦倚青松立。",
            "嚼葉須鬛香，藉草衣巾濕。",
            "風從月下生，月向杯中吸。",
            "戴星莫匆匆，秉燭要汲汲。"
        ],
        "title": "春事三首  其二",
        "id": "8e37d2ef-3318-4558-bac7-ad5eec599e29"
    },
    {
        "author": "孫覿",
        "paragraphs": [
            "黄鸝遺好音，碧草縈别恨。",
            "雨擢翠千尋，風斂紅一寸。",
            "持醪散百憂，琢句破孤悶。",
            "呼童數擊鮮，無久諸郎溷。"
        ],
        "title": "春事三首  其三",
        "id": "528e23a3-99e5-4f8d-bb18-2e90e5bb3e39"
    },
    {
        "author": "孫覿",
        "paragraphs": [
            "粲粲豐肌猶外好，便便大腹已中空。",
            "故衣狼藉三秋雨，破扇飄搖一夜風。"
        ],
        "title": "龜潭守冢僧伐去大芭蕉種二松其上賦小詩記之二首  其一",
        "id": "4a580b7a-09d2-484b-a129-92f3137b0c24"
    },
    {
        "author": "孫覿",
        "paragraphs": [
            "草亡木卒太匆匆，獨有髯龍在眼中。",
            "雨折風吹終不死，霜根雪節貫青銅。"
        ],
        "title": "龜潭守冢僧伐去大芭蕉種二松其上賦小詩記之二首  其二",
        "id": "67c836ec-88a7-4123-8cc9-9129d4b94f9e"
    },
    {
        "author": "孫覿",
        "paragraphs": [
            "一龕明滅佛前燈，破裓猶殘一兩僧。",
            "說似鴻盤讀書處，試尋幽伴拄烏藤。"
        ],
        "title": "遊金沙寺寺有陸希聲侍郎讀書堂在頤山上二首  其一",
        "id": "4eb15f04-51d2-4378-9fa7-3f0982a7b590"
    },
    {
        "author": "孫覿",
        "paragraphs": [
            "綠笋遺苞半出籬，清溪一曲翠相迷。",
            "古苔稱意壞牆滿，好鳥盡情深樹啼。"
        ],
        "title": "遊金沙寺寺有陸希聲侍郎讀書堂在頤山上二首  其二",
        "id": "2191d837-a700-4270-bf41-8d11c3f2342c"
    },
    {
        "author": "孫覿",
        "paragraphs": [
            "平生不讀一行經，解說如來最上乘。",
            "但繞禪床行一帀，免教鑽紙似癡蠅。"
        ],
        "title": "金沙寺端老營大藏殿小詩示之",
        "id": "8bbd164f-78cb-4141-a41c-d8e21f164bbe"
    },
    {
        "author": "孫覿",
        "paragraphs": [
            "豆熟連村雨葉黄，秔肥蘸水露華香。",
            "凉蟬已抱寒莖槁，凍蜨猶穿晚菊忙。"
        ],
        "title": "秋日二首  其一",
        "id": "b3e520fb-5576-47e6-adf0-6dbae7dbd2a6"
    },
    {
        "author": "孫覿",
        "paragraphs": [
            "雲巘曾稜路遠蒼，井梧蕭瑟隕疏黄。",
            "浪浪一枕芭蕉雨，端爲幽人滴夜長。"
        ],
        "title": "秋日二首  其二",
        "id": "e04afff0-876a-4765-9b01-03d0cc9d0397"
    },
    {
        "author": "孫覿",
        "paragraphs": [
            "殘雪溶溶水披凍，山空翠濕衣巾重。",
            "東家西家酒初熟，南枝北枝春欲動。",
            "班坐偶隨鷗鷺集，意行適與牛羊共。",
            "直將萬事付狙公，莫浪歡喜蹋破甕。"
        ],
        "title": "歲暮郊行",
        "id": "54c84bcd-37e1-4b5b-ae22-89eb7ddb5652"
    },
    {
        "author": "孫覿",
        "paragraphs": [
            "黄蘆吹雪滿汀洲，萬里煙波接素秋。",
            "數點征帆天上落，一輪斜日水中流。",
            "長橋蹋月隨君伴，小閣浮天賦遠遊。",
            "便買一舟爲泛宅，此生何必老莵裘。"
        ],
        "title": "臞庵浮天閣",
        "id": "a43c620c-b8fa-4e59-a33f-061f6279634f"
    },
    {
        "author": "孫覿",
        "paragraphs": [
            "銅臭應作幺，夢屍當得官。",
            "喁喁魚聚沫，戢戢蚋集酸。",
            "高人有遠抱，一笑視鼠肝。",
            "水將洗耳用，山作拄頰看。",
            "種芳茹秋菊，搴秀紉春蘭。",
            "披披芰荷衣，采采苜蓿盤。",
            "三徑偭真境，一瓢非世歡。",
            "富貴挽不來，爲我歌考槃。"
        ],
        "title": "向伯恭侍郎致政薌林築一堂名之曰企疏晉陵孫某聞而賦詩二首  其一",
        "id": "fa69b3f3-57ed-4b95-ab13-d79d3fd82a64"
    },
    {
        "author": "孫覿",
        "paragraphs": [
            "且學方回痴，莫羨董公健。",
            "誰令軀七尺，浪作青紫楦。",
            "更搖乞憐尾，仍出弔喪面。",
            "薌林有老仙，蚤具佛眼見。",
            "國恩倘粗酬，已債遂焚劵。",
            "驅除竹馬棄，狼藉芻狗踐。",
            "寥寥漢二傅，千歲一關楗。",
            "竟日飲無何，更補離騷傳。"
        ],
        "title": "向伯恭侍郎致政薌林築一堂名之曰企疏晉陵孫某聞而賦詩二首  其二",
        "id": "c237dda1-74c2-400f-9c49-8ba17e64b094"
    },
    {
        "author": "孫覿",
        "paragraphs": [
            "歲歲來尋罨畫春，看山弄水意長新。",
            "不知流水今何處，只有青山是故人。"
        ],
        "title": "再至龜潭",
        "id": "c0df6042-1498-4275-a4f2-08781b567657"
    },
    {
        "author": "孫覿",
        "paragraphs": [
            "清谿三百曲，一片春風綠。",
            "茅屋有人家，窈窕閉深竹。",
            "老去耽田里，寓目快親矚。",
            "風漪卷翠綃，雲巘鏤蒼玉。",
            "尋盟喚白鷗，解佩贖黄犢。",
            "獨嘯無一人，傳聲滿空谷。"
        ],
        "title": "湖洑上冢繫舟丁山田舍小憩",
        "id": "fd0d2308-aa14-47d4-b30d-74268497e663"
    },
    {
        "author": "孫覿",
        "paragraphs": [
            "阿香推雷車，躡雲捕黄蛇。",
            "打頭風似箭，注面雨如麻。",
            "篙師不改色，移舟並蒼霞。",
            "結纜繫桑本，小定起復挐。",
            "畏途失九折，迷津悟三叉。",
            "誰知一笑中，平地有褒斜。"
        ],
        "title": "舟次蜀山遇大風雨",
        "id": "67f8ea43-a1a9-4572-9def-4f0092e3fc73"
    },
    {
        "author": "孫覿",
        "paragraphs": [
            "莫羨馬革裹，猶堪柳車囚。",
            "誰令骨作鯁，且慕舌爲柔。",
            "自笑丹心折，人言老語偷。",
            "直將輪覆井，仍取带維舟。",
            "唾面我勿拭，溺灰汝何尤。",
            "君看簀中屍，起斷魏齊頭。"
        ],
        "title": "讀史",
        "id": "ba426ee1-a63f-43b0-a7f5-54dd41c8b8be"
    },
    {
        "author": "孫覿",
        "paragraphs": [
            "莽莽原野迥，練練沙水清。",
            "逕封面苔滑，樹隕風籜鳴。",
            "小立聽鳥語，深尋見魚行。",
            "夕陽紅未斂，彷彿見參横。"
        ],
        "title": "臨安道中二首  其一",
        "id": "1ebe14b4-83dc-4383-955b-790d27030cdb"
    },
    {
        "author": "孫覿",
        "paragraphs": [
            "微流隱復見，一曲宛秋蛇。",
            "柳老蟲巢葉，潮平鳥篆沙。",
            "青鞋踏雨滑，烏帽倚風斜。",
            "何處堪攜手，宜城賣酒家。"
        ],
        "title": "臨安道中二首  其二",
        "id": "7e98b16a-a937-4b47-adf0-acb80343800d"
    },
    {
        "author": "孫覿",
        "paragraphs": [
            "當年樹下遂兒嬉，直到將軍衣錦時。",
            "老幹千年龍化後，如今空有寄生枝。"
        ],
        "title": "將軍樹",
        "id": "5329237c-5233-4ef0-a729-cb5edef79c70"
    },
    {
        "author": "孫覿",
        "paragraphs": [
            "道人餘浄業，種竹把雲根。",
            "野色禪窗迅，秋聲客枕喧。",
            "持鉏掀鼠壤，插棘護龍孫。",
            "不放纖塵立，清風自滿門。"
        ],
        "title": "廣教寺種玉軒",
        "id": "4a092371-e261-48f0-b592-146f4f8f1a82"
    },
    {
        "author": "孫覿",
        "paragraphs": [
            "高甍縹渺冠曾巔，一握孤雲尺五天。",
            "試向堂前參翠柏，要看地底出青蓮。"
        ],
        "title": "廣教寺湧翠閣",
        "id": "93099b69-b86d-4b4f-9559-cf918891a345"
    },
    {
        "author": "孫覿",
        "paragraphs": [
            "宰樹連山淚葉春，纍纍高冢臥麒麟。",
            "羊曇一慟西州去，華屋生存有幾人。"
        ],
        "title": "某送妻母章碩人之葬道過紫藤省拜妻祖莊敏公及妻伯叔諸公之墓題勝因寺壁",
        "id": "8fb89449-20d3-440e-8ea6-65365696cac6"
    },
    {
        "author": "孫覿",
        "paragraphs": [
            "扶疏繞屋樹葱蘢，一笑歡迎得此翁。",
            "燕麥兔葵俱掃地，只栽桃李占春風。"
        ],
        "title": "臨安羅氏占春軒",
        "id": "c8bf15e8-c52a-4e43-81a8-55a154682e69"
    },
    {
        "author": "孫覿",
        "paragraphs": [
            "孤煙抱水村，落日滿雲樹。",
            "亂山如連環，楊柳是門處。",
            "青繚竹谿灣，翠點苔石路。",
            "鐘魚寂無聲，白日掩僧户。",
            "茗碗酌雲腴，香篆擢煙縷。",
            "坐穩不知夕，炯炯山月吐。"
        ],
        "title": "寄題虞陽山周氏隱居五詠 妙光庵",
        "id": "ec2fb555-b6b4-4fd5-a739-a8a6b34e1fdf"
    },
    {
        "author": "孫覿",
        "paragraphs": [
            "浮生知幾何，聞道苦不早。",
            "過眼電掣雲，轉看露晞草。",
            "怱怱已解鑣，馬鬛翳蓬葆。",
            "夫君悟無生，不待須髪皓。",
            "朝行清谿曲，暮宿白雲道。",
            "柴門鳥跡絕，槁葉風自掃。",
            "竹間雨泠泠，花上日杲杲。",
            "坐對五大夫，自足休吾老。"
        ],
        "title": "寄題虞陽山周氏隱居五詠 佚老堂",
        "id": "1545b379-c519-4bdd-965b-e9b0c3f00aeb"
    },
    {
        "author": "孫覿",
        "paragraphs": [
            "老來厭朝市，静占五百弓。",
            "山稜瘦如削，水面清若空。",
            "行穿萬蓋青，臥戴一葉紅。",
            "黄柑千頭奴，白鳧五尺童。",
            "銀刀貫翠縷，象鼻卷碧筩。",
            "一醉百不知，漁父真家風。",
            "幽尋屬無事，散此九節筇。",
            "空濛水雲裏，端生畫屏中。"
        ],
        "title": "寄題虞陽山周氏隱居五詠 柳堂漁舍",
        "id": "74766d31-bee2-45f6-93a2-74b3e18c7894"
    },
    {
        "author": "孫覿",
        "paragraphs": [
            "樵磴盤蒼巘，漁磯俯碧潭。",
            "羣尖清染黛，一曲翠挼藍。",
            "冉冉松雲細，娟娟竹露涵。",
            "春風萬楊柳，綠影亂毿毿。"
        ],
        "title": "寄題虞陽山周氏隱居五詠 環翠亭",
        "id": "a56e5626-1431-477c-8bc4-43dd64c8a700"
    },
    {
        "author": "孫覿",
        "paragraphs": [
            "一幹中柴立，交柯擁四垂。",
            "定知三世種，已長五孫枝。",
            "端是神明力，非關雨露私。",
            "躊躇三匝繞，爲賦角弓詩。"
        ],
        "title": "寄題虞陽山周氏隱居五詠 五秀堂",
        "id": "3ce10eb6-2a55-4695-9f12-656363d72363"
    },
    {
        "author": "孫覿",
        "paragraphs": [
            "滇池赤藤使者，太乙青藜老仙。",
            "如何一筇九節，拄到玉女盆邊。"
        ],
        "title": "卓持者手持筇竹見遺書六言一偈",
        "id": "2e0d47ed-1702-4b1a-90cb-fde3677f6c26"
    },
    {
        "author": "孫覿",
        "paragraphs": [
            "雨苔荒逕石，風葉擁門衡。",
            "破甑渠能顧，虚舟任自横。",
            "燭殘無共影，谷應有同聲。",
            "試問門前轍，多應是友生。"
        ],
        "title": "喜陳紹曾至",
        "id": "3acba6ee-b841-4b5a-a369-c3412b3ff8f9"
    },
    {
        "author": "孫覿",
        "paragraphs": [
            "小雨送殘暑，新凉入郊墟。",
            "丹葉互明滅，玄雲時卷舒。",
            "行螘尚移垤，盤蝸已伏廬。",
            "翛翛風響變，零落扇思疏。"
        ],
        "title": "重陽前数日微暑小雨遂凉二首  其一",
        "id": "8189d5de-05be-4e3d-b375-76f2d54fd86e"
    },
    {
        "author": "孫覿",
        "paragraphs": [
            "披衣趁雞晨，耿耿殘月曙。",
            "林表霽霞升，青紅滿雲樹。",
            "凉蟬猶抱葉，寒蟲欲壞户。",
            "行行繞黄菊，狼藉衣上露。"
        ],
        "title": "重陽前数日微暑小雨遂凉二首  其二",
        "id": "362fed6c-8bdd-46d7-a079-f6ee61a0ff4a"
    },
    {
        "author": "孫覿",
        "paragraphs": [
            "歸鳥破煙沒，飛泉隔隴分。",
            "松門挂疏雨，樵路蹋行雲。",
            "獨往隨漫興，高談遺世紛。",
            "悠然一杯酒，可以傲人羣。"
        ],
        "title": "崑山道中二首  其一",
        "id": "41631be1-68ad-4b4d-9295-4839a5ae7cc6"
    },
    {
        "author": "孫覿",
        "paragraphs": [
            "日脚銜半璧，江面横匹素。",
            "一片黄蘆秋，摵摵風景暮。",
            "閑枕曲肱眠，自琢撚須句。",
            "稍稍山月吐，已復草多露。"
        ],
        "title": "崑山道中二首  其二",
        "id": "09015114-9dbd-429e-aa33-7b5b0aea985a"
    },
    {
        "author": "孫覿",
        "paragraphs": [
            "十年流落臥漳濱，種秫畦蔬手自親。",
            "心似疲牛猶喘月，身如病木豈知春。",
            "試彈長鋏撩公子，忽解綈袍值故人。",
            "健筆縱横驚老眼，恍疑帝所夢韶鈞。"
        ],
        "title": "次韻葉首善龍圖見寄",
        "id": "4a7e0543-42ab-46f3-8dda-cbbc85fa1c6f"
    },
    {
        "author": "孫覿",
        "paragraphs": [
            "高人臥江海，煙雨三家村。",
            "白眼憎俗徒，青山自當門。",
            "披圖望千載，耿耿尚自存。",
            "金鑄騕褭蹏，漆書科斗文。",
            "虬螭盤六印，犧象刻四尊。",
            "劍包虎皮斑，琴漫蛇腹紋。",
            "猶吐星芒寒，尚带雷斧痕。",
            "我亦望古者，昂昂真戴盆。",
            "儻未倚門揮，應許置榻論。",
            "從公問奇字，載酒過子雲。"
        ],
        "title": "吳漢逸家荆谿蓄古書奇器甚富余欲造觀而未果賦小詩先之",
        "id": "3dd610d2-8783-4b18-a8c7-2149cc7af832"
    },
    {
        "author": "孫覿",
        "paragraphs": [
            "筆下鑿開混沌，眼中見此崔嵬。",
            "海上神鼇負出，天邊靈鷲飛來。"
        ],
        "title": "題删定姪畫卷二首  其一",
        "id": "ff8c3331-978e-476b-b38a-0a858732ca51"
    },
    {
        "author": "孫覿",
        "paragraphs": [
            "水邊兩鵠語時，山下一牛鳴地。",
            "蒼梧翠竹森然，長與閑雲臥起。"
        ],
        "title": "題删定姪畫卷二首  其二",
        "id": "f0569159-4919-4126-8fcf-8963cc2235be"
    },
    {
        "author": "孫覿",
        "paragraphs": [
            "分寸躋攀曳九牛，一錐無地拙於鳩。",
            "穿鍼結縷非吾事，不上天孫乞巧樓。"
        ],
        "title": "寄題四明吳勰拙軒二首  其一",
        "id": "03067dc3-8e57-43f9-95a3-a4b49ba3475e"
    },
    {
        "author": "孫覿",
        "paragraphs": [
            "老罷誰當問喘牛，羈栖具作寄巢鳩。",
            "蓋茆一把藏吾拙，便是元龍百尺樓。"
        ],
        "title": "寄題四明吳勰拙軒二首  其二",
        "id": "6dce9519-29ce-4629-93a5-630530be433d"
    },
    {
        "author": "孫覿",
        "paragraphs": [
            "翠樾兩檐交復，紫苔一徑微通。",
            "雨籜猶含夏綠，風苞已褪春紅。"
        ],
        "title": "寄題臨安王氏通幽軒",
        "id": "02be64f6-fc9e-4fd8-9fa4-950d905eb5c5"
    },
    {
        "author": "孫覿",
        "paragraphs": [
            "修纖似束楚腰支，楊柳春風二月時。",
            "金地化身千佛眼，錦江新様十宮眉。"
        ],
        "title": "柳",
        "id": "72e1577e-f0d6-4b61-958a-c3ce03c023e5"
    },
    {
        "author": "孫覿",
        "paragraphs": [
            "山空發清響，樓迥落餘霏。",
            "掩冉花頭重，渾酣水面肥。",
            "喧豗沉地鏡，飄灑浄垣衣。",
            "數點蒼茫裏，饑烏接翅歸。"
        ],
        "title": "雨二首  其一",
        "id": "48773f8d-60ce-4041-aaee-f451e209e3c2"
    },
    {
        "author": "孫覿",
        "paragraphs": [
            "淅瀝珠跳瓦，淋浪綆縋簷。",
            "林園春寂寂，燈火夜厭厭。",
            "寒著衣稜起，愁牽酒户添。",
            "詩翁獨無事，危坐撚衰髯。"
        ],
        "title": "雨二首  其二",
        "id": "ce46ab6e-f8a4-408b-89ab-3d7de515d6ca"
    },
    {
        "author": "孫覿",
        "paragraphs": [
            "剝啄動柴荆，相看兩眼青。",
            "詩如雲態度，人似鶴儀形。",
            "妙斵窺天巧，哀彈感夢靈。",
            "定知花雨裏，亂石點頭聽。"
        ],
        "title": "送僧德最",
        "id": "5930c6d7-cb7a-4841-a1d4-a68a283301e0"
    },
    {
        "author": "孫覿",
        "paragraphs": [
            "擬把高天補，曾將巨海填。",
            "猶殘如蝸練，尚带祖龍鞭。",
            "勢重坤輿壯，根深粤嶠連。",
            "孤騫摶鷲羽，突立冠鼇顛。",
            "錫號俄三品，論材但一拳。",
            "誰令此奇偉，偃臥獨魁然。"
        ],
        "title": "朱彦直穹石堂",
        "id": "d84c034a-74b3-48fe-9c2a-f0fd7da5f328"
    },
    {
        "author": "孫覿",
        "paragraphs": [
            "屋頭喚雨泥滑滑，萬瓦紛披土囊發。",
            "西園春事一時休，繁紅浸亂煙脂雪。",
            "綠蘿高張翠羽蓋，蒼巘中斷青玉玦。",
            "不見枝上一點紅，千頃桑麻光似潑。"
        ],
        "title": "小園春事二首  其一",
        "id": "682ad4ea-1030-46c2-a90c-5ed4378c577a"
    },
    {
        "author": "孫覿",
        "paragraphs": [
            "小園花柳爭春發，風雨顛狂二三月。",
            "斷梗梢空轉若迷，細紅糝逕繁如纈。",
            "叵堪繞屋溜潺潺，可厭觸途泥活活。",
            "不妨暫柅故人車，大似陳公井中轄。"
        ],
        "title": "小園春事二首  其二",
        "id": "11c8178d-67e1-431d-aa8a-25db47ee9795"
    },
    {
        "author": "孫覿",
        "paragraphs": [
            "斷塹疏新碧，長林驚遠揚。",
            "魚跳蒲葉偃，鵲起樹頭昂。",
            "覓句投詩社，逃禪入醉鄉。",
            "夢回殘酒裏，月可一庭方。"
        ],
        "title": "夏日田舍二首  其一",
        "id": "7385c728-d37b-47e3-947c-fab806e36572"
    },
    {
        "author": "孫覿",
        "paragraphs": [
            "麥臥黄雲壠，秧分綠錦畦。",
            "犬來迎客路，鳥去背人啼。",
            "虺虺饑雷吼，昏昏醉纈迷。",
            "只疑塵土涴，獨自照清谿。"
        ],
        "title": "夏日田舍二首  其二",
        "id": "91ec5e19-2b3b-46de-ac8b-04ee9cd521c8"
    },
    {
        "author": "孫覿",
        "paragraphs": [
            "冉冉征途去，眈眈畏日長。",
            "枕流浣清泚，倚樹憩蒼凉。",
            "蟬抱風枝響，螢升露草光。",
            "不眠愁獨夜，臥看月侵床。"
        ],
        "title": "夏日京口道中二首  其一",
        "id": "f21020b8-1db7-430f-a9cf-88b89ee90518"
    },
    {
        "author": "孫覿",
        "paragraphs": [
            "亭臯一雨過，清飈吹面凉。",
            "雲綻微月吐，引杯吸空光。",
            "獨詣敞神界，冥搜破天荒。",
            "扣舷歌小海，幽意滿滄浪。"
        ],
        "title": "夏日京口道中二首  其二",
        "id": "0ce447c6-fbbc-4c8a-983d-af44914d2c5a"
    },
    {
        "author": "孫覿",
        "paragraphs": [
            "敗屋茨生草，崩崖蔓老藤。",
            "布金無長者，持鉢有殘僧。",
            "撥刺魚跳釡，睢盱鼠瞰燈。",
            "炎炎三伏暑，岑絕冷如冰。"
        ],
        "title": "京口普照寺",
        "id": "0c522266-d011-45a0-83af-7d2212b0a66b"
    },
    {
        "author": "孫覿",
        "paragraphs": [
            "羣魔起爲祟，百堵掀作灰。",
            "那聞五花葉，但見一莓苔。",
            "將軍道南宅，萬礎蟠金堆。",
            "天瑞黄鶴下，地湧青蓮開。",
            "老仙逃僧去，大士問疾來。",
            "龍天擁猊坐，百蠻奮春雷。"
        ],
        "title": "都統劉侯築新第不居供佛其中號布金庵遣騎入泉南迎山老主之",
        "id": "e250f016-3566-41ac-8c79-28f77dd771d9"
    },
    {
        "author": "孫覿",
        "paragraphs": [
            "小橋分路各西東，寂寂松窗半掩同。",
            "客夢悠揚殘酒裏，一池荷葉雨聲中。"
        ],
        "title": "吳門道中",
        "id": "a741cf14-c2f4-45af-b0e2-4b8517bc0d3d"
    },
    {
        "author": "孫覿",
        "paragraphs": [
            "老柳當門翠十尋，桑麻一曲窈然深。",
            "蒼苔滿地無人掃，只有酴醿一架陰。"
        ],
        "title": "魏江道上得小庵解裝小愒",
        "id": "0df92049-bf91-49c5-b588-0f07cfb3c010"
    },
    {
        "author": "孫覿",
        "paragraphs": [
            "應化來江右，乘流出嶠南。",
            "後身逢七七，前話續三三。",
            "坐見諸天繞，來聽二士談。",
            "更無木上坐，只有佛同龕。"
        ],
        "title": "示鶴林山老二首  其一",
        "id": "f759a307-6973-4023-9c64-23138d550470"
    },
    {
        "author": "孫覿",
        "paragraphs": [
            "一别三千里，重臨二十年。",
            "霜蒹空老矣，雪柏自依然。",
            "習氣詩情在，真心佛果圓。",
            "相看無一語，趺坐炷爐煙。"
        ],
        "title": "示鶴林山老二首  其二",
        "id": "fbb5fce6-fc54-48d8-aee5-1997ddc332c0"
    },
    {
        "author": "孫覿",
        "paragraphs": [
            "半篙淥漲狎鷗邊，萬點青尖拄笏前。",
            "水色山容鬭清好，吳中關市有巢仙。"
        ],
        "title": "宜興林尉山父巢仙亭二首  其一",
        "id": "0af22aff-1c4f-4049-b9c5-65e8090bb495"
    },
    {
        "author": "孫覿",
        "paragraphs": [
            "且可浮沉隨俗裏，更將強健鬭尊前。",
            "懸知天上多官府，盍向人中作地仙。"
        ],
        "title": "宜興林尉山父巢仙亭二首  其二",
        "id": "97cc2b11-a652-4cdb-a76a-cc0b7c657c94"
    },
    {
        "author": "孫覿",
        "paragraphs": [
            "月堕山城小，沙寒水國秋。",
            "雲根拔地起，冰柱蹴天浮。",
            "紫翠分鼇嶺，青紅雜蜃樓。",
            "舟航通萬里，城郭數三州。",
            "刺史馮熊貴，仙翁控鯉遊。",
            "八龍追後駿，五馬駐前騶。",
            "露舄迎門鵲，風簾壓海牛。",
            "地偏餘勝迹，山好對冥收。",
            "雨爲催詩至，雲應度曲留。",
            "歡呼領百罰，跌宕散千憂。",
            "顛倒青霞帔，淋漓紫綺裘。",
            "誰鑱峴山石，千載記風流。"
        ],
        "title": "浮遠堂",
        "id": "4a3cd768-94b3-4513-a182-eb316023adf3"
    },
    {
        "author": "孫覿",
        "paragraphs": [
            "霜氣森森背有芒，風稜槭槭面疑創。",
            "破衾且作龜頭縮，短褐愁牽鶴脛長。"
        ],
        "title": "連雪苦寒二首  其一",
        "id": "b1fc38fd-312b-4ee7-9f68-e9bac53aafaf"
    },
    {
        "author": "孫覿",
        "paragraphs": [
            "怪底騎驢詠雪詩，東風有信在南枝。",
            "來麰已報豐年瑞，屬國餐氈且耐饑。"
        ],
        "title": "連雪苦寒二首  其二",
        "id": "fb15bc5d-383e-41f9-b7ee-92f304abe876"
    },
    {
        "author": "孫覿",
        "paragraphs": [
            "嶺雪班班在，崖泉咽咽鳴。",
            "一州明曉霽，萬壑貯春聲。",
            "蹬滑藤枝健，沙晴屐齒輕。",
            "小兒修浄供，酌茗慰孤清。"
        ],
        "title": "大雪後喜晴二首  其一",
        "id": "413c1e1a-a598-4928-a4ed-ab5b8f01e430"
    },
    {
        "author": "孫覿",
        "paragraphs": [
            "雪浄山容改，風回野意新。",
            "草根清漠漠，沙尾碧鱗鱗。",
            "有客推門版，呼童整角巾。",
            "風流楊柳似，一噱散千顰。"
        ],
        "title": "大雪後喜晴二首  其二",
        "id": "c7f3344f-3691-4578-8b54-2e250d26787a"
    },
    {
        "author": "孫覿",
        "paragraphs": [
            "不負丹雞約，來尋白馬盟。",
            "龍鍾著帽進，爵躍倒衣迎。",
            "感慨追平昔，驚呼問死生。",
            "殷勤一樽酒，閑健且同傾。"
        ],
        "title": "送鄒次賈歸臨川二首  其一",
        "id": "252e5d7d-4e38-4803-be80-47b15ab55f58"
    },
    {
        "author": "孫覿",
        "paragraphs": [
            "徒步輕千里，重臨賁一邱。",
            "留歡不暖席，索去忽扁舟。",
            "惜别猶班草，傳聲可置郵。",
            "躊躇搔白首，獨上仲宣樓。"
        ],
        "title": "送鄒次賈歸臨川二首  其二",
        "id": "369bf53c-4a73-48a4-aabb-6417b5ee9d2a"
    },
    {
        "author": "孫覿",
        "paragraphs": [
            "一逕青苔短短籬，小桃竹外兩三枝。",
            "殷勤待得黄昏月，正見斜紅臥酒卮。"
        ],
        "title": "南唐門道上見桃二首  其一",
        "id": "3d6cfc43-49c0-4843-a5ca-1f83ab56a9f1"
    },
    {
        "author": "孫覿",
        "paragraphs": [
            "細紅如糝未全匀，洗雨梳風日日新。",
            "前度劉郎在何處，故林空鎖一枝春。"
        ],
        "title": "南唐門道上見桃二首  其二",
        "id": "9dca918a-43ff-4a46-83e5-05f3c505d5c3"
    },
    {
        "author": "孫覿",
        "paragraphs": [
            "演漾浮清樾，千凝漫綠莎。",
            "更無野鳥渡，自有窟蟾過。",
            "短綆飛蒼雪，長纓卷素波。",
            "會須號一噫，霹靂起龍梭。"
        ],
        "title": "惠楙吉水軒二首  其一",
        "id": "d039b558-2d63-4c21-a808-00b388bd5c59"
    },
    {
        "author": "孫覿",
        "paragraphs": [
            "練練迎朝霽，漻漻卷夜氛。",
            "挽河半天落，貯月一瓢分。",
            "盪胸飽新授，洗耳浣昔聞。",
            "誰知望梅者，肺渴已如焚。"
        ],
        "title": "惠楙吉水軒二首  其二",
        "id": "002d534d-5761-43ee-90ff-e692757b7ab0"
    },
    {
        "author": "孫覿",
        "paragraphs": [
            "紛紛戲事擾真情，夢入槐宮一餉榮。",
            "莫向蝸廬分兩國，只將螘垤當専城。",
            "遨頭定自污三顧，紙尾何妨署一名。",
            "南望崆峒堪拄笏，白雲飛處眼偏明。"
        ],
        "title": "送刪定姪赴高安郡丞",
        "id": "b60b2d44-c120-4933-b4ac-d4e11893dce5"
    },
    {
        "author": "孫覿",
        "paragraphs": [
            "楊公相大曆，獨擅德爵尊。",
            "清渭貫涇濁，寸膠定河渾。",
            "高名冠朝倫，流風被仍昆。",
            "悠然向千載，凜凜尚目存。",
            "官閑擁黄紬，臥聽衙集喧。",
            "蕭蕭鳧鷖行，重糈不到門。",
            "蝗虎不待驅，聞風自驚奔。",
            "所貴知我希，已及魚與豚。"
        ],
        "title": "寄題楊元光黄巖清畏軒",
        "id": "179aebf7-1b47-41d8-b06b-6a954bed77dc"
    },
    {
        "author": "孫覿",
        "paragraphs": [
            "草逕衝泥滑，松門隱霧深。",
            "潛魚寒上窟，宿鳥暝投林。",
            "風樹搖青冢，雲蘿倚碧潯。",
            "禪翁蒙一衲，寂寞海潮音。"
        ],
        "title": "題致思庵二首  其一",
        "id": "0acfbcfd-9e49-42cb-b75e-b5b33083f076"
    },
    {
        "author": "孫覿",
        "paragraphs": [
            "宿雨連村暗，春流隔隴分。",
            "檣烏吟外見，城角定中聞。",
            "石鼎涵蒼潤，銅爐湧翠芬。",
            "明朝南北路，相望兩孤雲。"
        ],
        "title": "題致思庵二首  其二",
        "id": "4a824c3b-e5fb-4e0d-b086-c1c83214e4eb"
    },
    {
        "author": "孫覿",
        "paragraphs": [
            "昔年攜客寄僧龕，敗屋疏籬一草庵。",
            "白首重來看修竹，連山樓觀亦眈眈。"
        ],
        "title": "焦山吸江亭二首  其一",
        "id": "8e6da78c-fbf0-487c-90f2-aa02096b8252"
    },
    {
        "author": "孫覿",
        "paragraphs": [
            "萬頃蒼茫一島孤，潭潭雲海現毘盧。",
            "問君吸盡西江水，中有曹谿一滴無。"
        ],
        "tags": [
            "长江"
        ],
        "title": "焦山吸江亭二首  其二",
        "id": "2e7e2fe1-c379-4470-a366-54f0daef8010"
    },
    {
        "author": "孫覿",
        "paragraphs": [
            "猊坐諸天繞，龍龕百鬼神。",
            "捫蘿穿窈窕，拄策上峥嶸。",
            "雨送秋聲入，風迎夜氣生。",
            "降肛壹鼉吼，撇烈兩島驚。",
            "獨詣超神界，真游夢化城。",
            "微吟更有味，琢雪鬭僧清。"
        ],
        "title": "再賦五至堂二首  其一",
        "id": "a33f427c-92e6-4008-8b32-49203ee6efde"
    },
    {
        "author": "孫覿",
        "paragraphs": [
            "老衲僧中龍，得度佛三世。",
            "苴茅製不借，剖竹作如意。",
            "徴心訊空王，禮足依梵帝。",
            "住世無三宿，應緣有五至。",
            "百年杞國憂，四大偃師戲。",
            "應作如是觀，浮雲本無蒂。"
        ],
        "title": "再賦五至堂二首  其二",
        "id": "5da95255-0783-41dc-bf86-43a1ffd41b5c"
    },
    {
        "author": "孫覿",
        "paragraphs": [
            "爲山在進簣，學海自盈科。",
            "但見拳石小，纔容一葦過。",
            "駸駸拔地起，千丈青坡陀。",
            "漫漫拍天流，萬頃翠錯磨。",
            "勉齋何爲者，直意慕山河。",
            "高視俯遺垤，孤清鎮頹波。",
            "巨植蟠杞梓，修麟窘蛟鼉。",
            "誰能探高深，潛珍有隨和。"
        ],
        "title": "胡恭夫勉齋",
        "id": "dd095e37-c2bc-497d-b127-0ff3f35eb6bd"
    },
    {
        "author": "孫覿",
        "paragraphs": [
            "紅紫紛紛半在亡，一軒風雨送春忙。",
            "青梅著子渾無數，綠笋穿林已許長。"
        ],
        "title": "静節軒二首  其一",
        "id": "e43d6ce8-8b95-4e26-b460-ac237998fa75"
    },
    {
        "author": "孫覿",
        "paragraphs": [
            "蓮葉平鋪塘水滿，棟花半落渚風清。",
            "無言獨立蒼茫裏，更聽黄鸝一兩聲。"
        ],
        "title": "静節軒二首  其二",
        "id": "27ac0b0f-375e-46e8-8216-4851e77ca3df"
    },
    {
        "author": "孫覿",
        "paragraphs": [
            "魏公大雅士，英英峙冰玉。",
            "平反廷尉府，共理滁陽牧。",
            "奮髯懾狐鼠，折箠行鳧鶩。",
            "高眠日照廊，坐嘯風生竹。",
            "度堂雲雨上，斗柄高插屋。",
            "擺落區中緣，超搖塵外躅。",
            "遙蒼擁鬟髻，漱碧韻琴筑。",
            "雖無花解笑，自有雲樹宿。",
            "王春亦已班，臣晝可屢卜。",
            "舉目送歸鴻，寄此千里目。"
        ],
        "title": "滁守平遠堂",
        "id": "cb741666-d500-440e-9207-536907aa7390"
    },
    {
        "author": "孫覿",
        "paragraphs": [
            "繞舍蒔蘭蓀，褰簾對竹君。",
            "移床栖樾蔭，脫屣護苔紋。",
            "釣影垂潭月，樵歌出嶺雲。",
            "殷勤一瓢水，侑此井中芹。"
        ],
        "title": "龜潭二首  其一",
        "id": "54e2f0a7-71c1-4a0e-8f90-e98dfcd1ae9b"
    },
    {
        "author": "孫覿",
        "paragraphs": [
            "風漣細娟娟，月彩光瀰瀰。",
            "庭空韻琴筑，故入幽人耳。",
            "皓白有真色，澹泊非世味。",
            "誰能聽蛙淫，喚汝作鼓吹。"
        ],
        "title": "龜潭二首  其二",
        "id": "437c02c2-73cc-486b-9422-26b36eb64ff4"
    },
    {
        "author": "孫覿",
        "paragraphs": [
            "一嶂横青靄，千漚起碧潯。",
            "行穿山半腹，坐占水中心。",
            "蹋雨松蹊滑，衝煙蓼嶼深。",
            "時來有登涉，應不繫升沉。"
        ],
        "title": "雨中泊蜀山見漁人自山半負樵入舟鼓棹而去",
        "id": "9d24457b-6ea2-4f04-ae7d-2962d3331124"
    },
    {
        "author": "孫覿",
        "paragraphs": [
            "覆地紅深寸，連村翠著行。",
            "桑空蠶箔滿，芹老燕泥香。",
            "且泥無何飲，徐思有底忙。",
            "獨謠無語悟，倚杖立斜陽。"
        ],
        "title": "胡橋別墅",
        "id": "d59b9f27-4e54-41ce-a34d-5a55be818fc9"
    },
    {
        "author": "孫覿",
        "paragraphs": [
            "露蓋青相倚，雲屏翠作圍。",
            "石泉鳴牛枕，逕蘇上春衣。",
            "井遂登晨汲，庖煙起夕霏。",
            "浮生眠食耳，終不羨輕肥。"
        ],
        "title": "示龜潭文上人二首  其一",
        "id": "3d6c7faa-1de9-4a37-94b3-fc8342ce36cf"
    },
    {
        "author": "孫覿",
        "paragraphs": [
            "掃石風生坐，披雲雨濕衣。",
            "飄飄一蟬脱，獵獵兩鳧飛。",
            "伏檻觀魚樂，鈎簾待燕歸。",
            "疏鍾何處寺，出谷自依依。"
        ],
        "title": "示龜潭文上人二首  其二",
        "id": "6e841e75-82d9-4851-8411-5c4fc2c6ae11"
    },
    {
        "author": "孫覿",
        "paragraphs": [
            "亡是談烏有，彭郎得小姑。",
            "誰言鳩作婦，謾道雁爲奴。",
            "絡緯那能織，提壺豈解酤。",
            "龜兹堪一笑，非馬亦非驢。"
        ],
        "title": "讀類說二首  其一",
        "id": "bdf088d8-1065-4aa0-a497-fb742cb52dd7"
    },
    {
        "author": "孫覿",
        "paragraphs": [
            "額痒會出耳，足閑仍有氂。",
            "石頑飛作燕，楮老孕生雞。",
            "楓癭那因怒，松枋豈是肥。",
            "君看轉丸手，亦復化神奇。"
        ],
        "title": "讀類說二首  其二",
        "id": "75b8e23a-4d25-4308-af83-9b048a7c539a"
    },
    {
        "author": "孫覿",
        "paragraphs": [
            "闔閭曾城外，寒山古道西。",
            "若人具雙眼，與佛拍肩齊。",
            "白浪噴鷁首，黄塵送馬蹄。",
            "憧憧南北路，一榻有高栖。"
        ],
        "title": "示楓橋温老",
        "id": "70f2bf03-a0cf-423f-8fa3-661bb78c7ad1"
    },
    {
        "author": "孫覿",
        "paragraphs": [
            "白㲲青鞋竹杖隨，伏犀插腦看魁奇。",
            "水如說法翻千偈，山似哦詩蹙兩眉。",
            "率爾扣門依佛寶，欣然命駕有心期。",
            "匆匆班草河橋上，幾日重臨慰所思。"
        ],
        "title": "楓橋璨書記出示近賦長句爲詩答之",
        "id": "ba340df8-ed9d-4950-99b8-ff906c648bdb"
    },
    {
        "author": "孫覿",
        "paragraphs": [
            "長廊籍籍履聲中，邂逅歡迎得此公。",
            "會續千燈齊古佛，先拈一瓣供詩翁。"
        ],
        "title": "讀靈巖圓首座詩卷二首  其一",
        "id": "9334ab11-5d9c-4aec-bd92-95691545d735"
    },
    {
        "author": "孫覿",
        "paragraphs": [
            "萬境崩騰倒筆前，飄飄落紙似雲煙。",
            "要看墨妙供千手，莫遣詩翁入兩肩。"
        ],
        "title": "讀靈巖圓首座詩卷二首  其二",
        "id": "cf8906fc-4011-43d5-99d8-a09c4018b01d"
    },
    {
        "author": "孫覿",
        "paragraphs": [
            "撚斷吟鬚皺兩眉，鏤冰琢雪等兒嬉。",
            "解題孤月如雞口，堪笑窮郊作許悲。"
        ],
        "title": "能仁寺悟上人來楓橋訪余索詩賦兩絕句  其一",
        "id": "77b7a234-0d91-4a69-ac2c-96812c010f81"
    },
    {
        "author": "孫覿",
        "paragraphs": [
            "老去都將筆硯焚，相逢相問只寒温。",
            "更無一語堪酬對，已入維摩不二門。"
        ],
        "title": "能仁寺悟上人來楓橋訪余索詩賦兩絕句  其二",
        "id": "d846c546-da54-4897-9a7b-304297f14c80"
    },
    {
        "author": "孫覿",
        "paragraphs": [
            "讀書過眼亦千年，脱帽揮毫湧百泉。",
            "句出驚傳龍菌蠢，賦成争誦蜺連蜷。",
            "銅池莖葉三山秀，玉井根株七澤連。",
            "容貌魁梧端可想，不應詩瘦自臞仙。"
        ],
        "title": "讀沈公序詩卷",
        "id": "9ff71833-03a6-4946-9fb6-35a9f779afd9"
    },
    {
        "author": "孫覿",
        "paragraphs": [
            "擺落攀緣斷，驅除磊磈平。",
            "庭松敵老健，潭水伴孤清。",
            "待月出時看，尋雲起處行。",
            "相隨木上坐，徙倚到參横。"
        ],
        "title": "龜潭二首  其一",
        "id": "e9869344-0af1-4eb4-b10f-254cb6a40b8a"
    },
    {
        "author": "孫覿",
        "paragraphs": [
            "投老一無取，遊空百不聞。",
            "莫參東閣吏，恐汙北山文。",
            "心定對止水，身閑臥白雲。",
            "嗒然吾喪我，何意傲人羣。"
        ],
        "title": "龜潭二首  其二",
        "id": "ca2a12c8-b4c9-441a-aafc-f8a79853ad14"
    },
    {
        "author": "孫覿",
        "paragraphs": [
            "本自驂鸞駕，何因下爵羅。",
            "未冲霄漢去，且傍水雲過。",
            "收拾爲閑伴，提攜作好歌。",
            "莫懷軒冕意，風月共婆娑。"
        ],
        "title": "山陽守吳子仁遺兩鶴喜而賦詩二首  其一",
        "id": "1b834ca2-9b84-4962-a25e-2668764421f7"
    },
    {
        "author": "孫覿",
        "paragraphs": [
            "縞袂真仙馭，玄裳羽客衣。",
            "千年令威至，萬里佐卿歸。",
            "蹋雨青苔院，栖煙白板扉。",
            "蕭條真老伴，相對兩忘機。"
        ],
        "title": "山陽守吳子仁遺兩鶴喜而賦詩二首  其二",
        "id": "cbcffda3-3aa3-4ad8-8a24-b94dabfe23d0"
    },
    {
        "author": "孫覿",
        "paragraphs": [
            "雞犬三家市，蓬蒿一畝宮。",
            "蘿牽籬羃翠，蘀隕砌堆紅。",
            "宿鳥來還去，微泉咽復通。",
            "幽尋殊未已，落日滿疏桐。"
        ],
        "title": "舟過湖洑泊丁山二首  其一",
        "id": "b604d8e0-b81e-421e-945a-4e7907540ca4"
    },
    {
        "author": "孫覿",
        "paragraphs": [
            "日下殘紅斂，煙升積翠重。",
            "鷗輕波浩蕩，魚樂自從容。",
            "野饁迎秋穫，鄰謳相夜舂。",
            "田翁有真意，一笑酒中逢。"
        ],
        "title": "舟過湖洑泊丁山二首  其二",
        "id": "3ce2b9f6-71ba-45ed-bc0e-92ad4cde049d"
    },
    {
        "author": "孫覿",
        "paragraphs": [
            "一邱破天巧，萬壑迴春姿。",
            "使君載酒地，不著鼓吹隨。",
            "翛然一幅巾，自與幽人期。",
            "水淺欲平杯，風細不滿旗。",
            "疏疏殘雨裏，獨理釣魚絲。"
        ],
        "title": "寄題洪巨濟中大鄱陽園亭四詠 協趣亭",
        "id": "7e735b8b-0d5d-4400-bead-fab6a03bf33c"
    },
    {
        "author": "孫覿",
        "paragraphs": [
            "千巖紫翠中，縹緲浮畫棟。",
            "屏風十二叠，坦坦見空洞。",
            "攢青照坐寒，老翠濕衣重。",
            "度曲挽雲留，舉杯邀月共。",
            "樂矣殊未央，正作南柯夢。"
        ],
        "title": "寄題洪巨濟中大鄱陽園亭四詠 翠屏洞",
        "id": "2242169c-3dec-4a09-9332-7172c58283ca"
    }
]