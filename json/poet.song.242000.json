[
    {
        "author": "林景熙",
        "paragraphs": [
            "空吟招隠句，林下立多時。",
            "秋信在何處，天香開幾枝。",
            "山河深夜影，水石隔年期。",
            "曾是搴英客，清愁欲語誰。"
        ],
        "title": "問桂",
        "id": "e05ffe7c-9a6e-4f76-887e-51dbd8b8146f"
    },
    {
        "author": "林景熙",
        "paragraphs": [
            "凄苦難成調，秋風入細弦。",
            "草根語深夜，燈下感流年。",
            "落葉已滿徑，征人猶在邊。",
            "寒衣何日寄，思婦不成眠。"
        ],
        "title": "聞蛩",
        "id": "74c8ad0f-7b8f-4aa7-afb1-2adb955201b1"
    },
    {
        "author": "林景熙",
        "paragraphs": [
            "城南懷舊別，谷口寄春耕。",
            "野鸛巢雲老，林僧管瀑清。",
            "養花疏石髓，煉藥伏山精。",
            "見說孤燈雨，年來著易成。"
        ],
        "title": "寄鄭宗仁",
        "id": "2f203d1c-b05d-43ce-a6e7-8d81d1167117"
    },
    {
        "author": "林景熙",
        "paragraphs": [
            "寂寞青燈舊，流離白髮新。",
            "病猶依故國，死乃見全人。",
            "殘墨家無子，高風墓有鄰。",
            "斯文堪一哭，落日冷湖濱。"
        ],
        "title": "哭郭同舍",
        "id": "d067df58-fa62-45ca-a1df-c9b274d72c0c"
    },
    {
        "author": "林景熙",
        "paragraphs": [
            "美人瀟洒江水東，玉爲肌骨冰爲容。",
            "豈無嫣紅閙別浦，自性淡竚羞迎逢。",
            "燕脂百斛鬭宮飾，白帝有令毋纖穠。",
            "霜紈霧縠許在列，其敢誨冶女不共。",
            "阿環羽衣曾按舞，睡棠何事分春濃。",
            "不如淡掃粉亦却，諸姨合避虢國封。",
            "當時親承香露渥，峽夢回首雲無蹤。",
            "空聞天王守太白，朝元閣下悲秋蛩。",
            "我來殷勤爲花壽，鉛霜贈爾瑶兔舂。",
            "却向花間酌清氣，叱御勿進琉璃鍾。"
        ],
        "title": "白拒霜",
        "id": "136e27ae-7c9f-4288-86d2-b9697a0bb9fc"
    },
    {
        "author": "林景熙",
        "paragraphs": [
            "初陽蒙霧出林遲，貧病雖兼氣不衰。",
            "老愛歸田追靖節，狂思入海訪安期。",
            "春風門巷楊花後，舊國山河杜宇時。",
            "一種閑愁無著處，酒醒重讀寄來詩。"
        ],
        "title": "答鄭即翁",
        "id": "2fee2e8b-5a8f-4fbb-b3cf-ad4f6bf6b63b"
    },
    {
        "author": "林景熙",
        "paragraphs": [
            "秦望諸峰入几看，仙居縹緲五雲端。",
            "天高地迥三千界，月白風清十二闌。",
            "碧海氣清珠佩濕，明河影落玉簫寒。",
            "超然身在鴻濛上，何必蓬萊跨紫鸞。"
        ],
        "title": "王修竹監簿名樓曰與造物游命予賦",
        "id": "bf5d50ac-2afe-4a16-92ad-241942680746"
    },
    {
        "author": "林景熙",
        "paragraphs": [
            "客來持酒洒烟霏，空想高風意欲飛。",
            "老洞藏雲安石卧，孤舟載雪子猷歸。",
            "一川白鳥自來去，千古青山無是非。",
            "欲上危亭愁遠眺，廢陵殘樹隔斜暉。"
        ],
        "title": "東山渡次胡汲古韻",
        "id": "92035be5-4002-4c58-bb07-53061ba1772f"
    },
    {
        "author": "林景熙",
        "paragraphs": [
            "水竹翛翛稱客居，有時挾筴自觀魚。",
            "爲儒老入他州籍，懷古幽探異穴書。",
            "日暮碧雲歸已晚，歲寒青桂看如初。",
            "文章自古多憎命，狗監無勞誦子虛。"
        ],
        "title": "寄陳用賓",
        "id": "04c100c5-2f3e-47ce-b1ff-54862f8f1040"
    },
    {
        "author": "林景熙",
        "paragraphs": [
            "鄉心幾夢海壇居，半老儒冠計未疏。",
            "岸竹色侵春壓酒，牆花香度曉翻書。",
            "卜鄰俎豆三遷後，負郭田疇二頃初。",
            "雨過新蔬青可摘，小船籬外賣溪魚。"
        ],
        "title": "喜劉邦瑞遷居采芹坊二首  其一",
        "id": "a95be54f-7e71-4b19-860a-e76e5659e14a"
    },
    {
        "author": "林景熙",
        "paragraphs": [
            "井鄉聚散笑匆匆，歲月無情忽兩翁。",
            "燈火城南聽夜雨，桑麻杜曲憶春風。",
            "百花新意皆歸燕，萬里離愁獨寄鴻。",
            "重約扁舟尋禹穴，夕陽疏樹亂雲東。"
        ],
        "title": "喜劉邦瑞遷居采芹坊二首  其二",
        "id": "eff9ec7b-c3dc-4bcc-b858-34999881c0ae"
    },
    {
        "author": "林景熙",
        "paragraphs": [
            "客來自風門，颼飀撼兩袖。",
            "溪迴衆峰新，畈絕一嶺又。",
            "行行春日微，怪禽啼白晝。",
            "流年感花稀，古道表松秀。",
            "聊此寄小酌，餘酣掬山溜。"
        ],
        "title": "過風門嶺",
        "id": "8100d9ea-a490-4896-955c-410bceb8c449"
    },
    {
        "author": "林景熙",
        "paragraphs": [
            "火旂燄燄燒坤垠，蒺藜滿道風揚塵。",
            "槁苗無花不作穀，老農扶杖田頭哭。",
            "哭聲不爲填溝渠，室罄何以供官輸。",
            "檄龍唄佛寂不應，蜥蜴那能擅權柄。",
            "泰霞真士鞭風霆，綠章叩天天亦驚。",
            "玄雲沛雨起膚寸，點點都是盤中飯。",
            "須臾收歛歸無聲，翩然駕虬出山城。",
            "我聞調元功自古，亢爲常暘伏常雨。",
            "廟堂有道司牧良，坐看玉燭開金穰。",
            "淮南捕蝗蝗更在，饑蛟齧人陸成海。",
            "肥羊日日供大官，論功乃使專黄冠。",
            "真士寸田無水旱，天機子夜交離坎。"
        ],
        "title": "贈泰霞真士祈雨之驗",
        "id": "d9cfb280-43fc-4783-bbf4-a4d823680f3e"
    },
    {
        "author": "林景熙",
        "paragraphs": [
            "鐵虬偃蹇八尺强，雲屋深深吹玉香。",
            "開徧枝南與枝北，頂頑不受春風德。",
            "悄如枯禪坐瞿曇，霓旌羽葆來毿毿。",
            "世情冷暖異榮朽，道眼看來兩何有。",
            "炎州嶺上識袒衣，參橫月落皆玄機。",
            "老僧與客一笑頃，醉藉莓苔弄疏影。",
            "醒來忽憶孤山前，繫舟老樹飛雪天。",
            "翠羽無聲江色凍，夜闌秉燭渾疑夢。",
            "貪嗔到此一一除，獨有愛花癡自如。"
        ],
        "title": "寶積寺僧舍古梅一樹皆榮而頂獨枯即席爲賦",
        "id": "23c5bb5e-e970-464a-9a4c-8d56520c704d"
    },
    {
        "author": "林景熙",
        "paragraphs": [
            "棣隕雙葩洒淚紅，百年已短更匆匆。",
            "祇今風雪栖栖影，地老天荒一箇鴻。"
        ],
        "title": "哭德和伯氏六首  其一",
        "id": "3bb0ce15-a654-482d-b839-dca1807a81a4"
    },
    {
        "author": "林景熙",
        "paragraphs": [
            "風塵何處託清魂，家世梅花水月村。",
            "舊篋已無封禪稿，獨憐渴病似文園。"
        ],
        "title": "哭德和伯氏六首  其二",
        "id": "42e76984-1228-416a-8e20-b83102ba7e35"
    },
    {
        "author": "林景熙",
        "paragraphs": [
            "空遺破硯孤心苦，只博生綃兩鬢華。",
            "小婢燈前泣秋雨，竹房不見夜呼茶。"
        ],
        "title": "哭德和伯氏六首  其三",
        "id": "f31e637d-2f71-421b-8df8-4bb28795d32b"
    },
    {
        "author": "林景熙",
        "paragraphs": [
            "溪冷浣花宗武哭，池荒夢草惠連愁。",
            "行人猶說春風夜，燈影書聲共水樓。"
        ],
        "title": "哭德和伯氏六首  其四",
        "id": "7d9619ae-94b4-4af1-8d50-9022236ca583"
    },
    {
        "author": "林景熙",
        "paragraphs": [
            "伯兮癯似松間鶴，季也孤於雲水僧。",
            "昨夜夢中聞笑語，覺來秋在影堂燈。"
        ],
        "title": "哭德和伯氏六首  其五",
        "id": "dd1c8112-e306-4800-bc3f-29c618997088"
    },
    {
        "author": "林景熙",
        "paragraphs": [
            "草枯霜白泣原鴒，五十三年老弟兄。",
            "風雨對床緣未了，荆花重合在來生。"
        ],
        "title": "哭德和伯氏六首  其六",
        "id": "264f676e-2fef-46ce-9116-e6d72a5e6b49"
    },
    {
        "author": "林景熙",
        "paragraphs": [
            "偶伴孤雲宿嶺東，四山欲雪地爐紅。",
            "何人一紙防秋疏，却與山窗障北風。"
        ],
        "title": "山窗新糊有故朝封事稿閲之有感",
        "id": "2178c2db-2156-4dc4-9aee-bda4d71650d4"
    },
    {
        "author": "林景熙",
        "paragraphs": [
            "一閒每笑不如僧，及到僧門閒未能。",
            "昨夜褐袍風雪裏，隔溪犬吠入林燈。"
        ],
        "title": "僧門",
        "id": "ba381c6b-57e3-46ac-9dc9-5551a142787f"
    },
    {
        "author": "林景熙",
        "paragraphs": [
            "踆烏不停飛，歛景下蒙谷。",
            "征途險在前，而况車折軸。",
            "夸父追羲和，欲挽丹砂轂。",
            "意遠力不任，化作鄧林木。",
            "漫漫夜何如，長歌飯觳觫。"
        ],
        "title": "雜詠十首酬汪鎮卿  其一",
        "id": "387bb8b7-3229-4f79-bff2-1ebb19209532"
    },
    {
        "author": "林景熙",
        "paragraphs": [
            "百感湊孤夜，江樓起呼月。",
            "秋蟲聲轉悲，念此衆芳歇。",
            "人生非金石，青鬢忽已雪。",
            "踰淮橘心移，出山泉性汩。",
            "猗蘭抱孤芳，不受宿莽沒。"
        ],
        "title": "雜詠十首酬汪鎮卿  其二",
        "id": "1dec94ad-d900-4a05-b13e-62dbbb9ef145"
    },
    {
        "author": "林景熙",
        "paragraphs": [
            "老來屏人事，北窗寄高眠。",
            "飄颻御風遠，銀闕開九天。",
            "虎豹不見嗔，豈予有仙緣。",
            "玉座覆紅雲，香爐霏紫烟。",
            "黄冠立小兆，冉冉導我前。",
            "下土蟣虱臣，微衷懷欲宣。",
            "兵戈幸休息，饑饉方連綿。",
            "洪惟大生德，寔制水旱權。",
            "願言回哀眷，與世蘇倒懸。",
            "皇靈閔臣請，曰其啟豐年。",
            "再拜謝闕下，回飈墮林泉。",
            "夜雷聲殷殷，甘澤朝盈田。",
            "沈思喜且驚，魂交非偶然。",
            "士抱當世憂，天猶爲之憐。",
            "况此咎證臻，庸非燮理愆。",
            "貞觀有房杜，斗米曾三錢。"
        ],
        "title": "雜詠十首酬汪鎮卿  其三",
        "id": "f1ff8b4f-b53f-47dd-982b-748937dfaf68"
    },
    {
        "author": "林景熙",
        "paragraphs": [
            "鳳德嗟已衰，宣尼欲浮海。",
            "頼有載道經，神功補元宰。",
            "刪詩挽風變，繫易憂世駭。",
            "春秋筆削嚴，西秦書乃采。",
            "微義將警周，逆悲大運改。",
            "悠悠千古心，後死文乃在。"
        ],
        "title": "雜詠十首酬汪鎮卿  其四",
        "id": "50ecbe7b-0abf-4955-9fb6-cc5be37c8f31"
    },
    {
        "author": "林景熙",
        "paragraphs": [
            "子有憂世心，蒿然見眉睫。",
            "崇交擬昔人，西風寄三疊。",
            "作詩匪雕鎪，要與六義涉。",
            "臣甫再拜鵑，高風或可躡。",
            "肯作蟋蟀鳴，悲凉和秋葉。"
        ],
        "title": "雜詠十首酬汪鎮卿  其五",
        "id": "c0439616-351f-422a-8d57-de153d62512b"
    },
    {
        "author": "林景熙",
        "paragraphs": [
            "青蓮不墮劫，金鼎能回枯。",
            "吾道寄流水，此外何所須。",
            "豈不念百年，奄忽歸丘墟。",
            "生死同晝夜，逆天詎敢居。",
            "異端紛溺人，微此吾其魚。"
        ],
        "title": "雜詠十首酬汪鎮卿  其六",
        "id": "d0a6c243-c12f-4f19-a755-8a1a78482afe"
    },
    {
        "author": "林景熙",
        "paragraphs": [
            "淪惡易如墜，進善難如登。",
            "危哉方寸地，風雨吹冥冥。",
            "尺水增丈波，鰍鱔亦爲鯨。",
            "海桑空變易，天地終清寧。",
            "感此坐中夕，疏林動秋聲。"
        ],
        "title": "雜詠十首酬汪鎮卿  其七",
        "id": "dacef1c4-8056-4c0b-93a4-d83c7724ccd6"
    },
    {
        "author": "林景熙",
        "paragraphs": [
            "漢日落西崦，孤彗明中州。",
            "玄德負英猛，欲挽無萬牛。",
            "龍鳳一已逝，斯人復安求。",
            "區區守江左，老此以菟裘。",
            "大義固不識，卑哉孫仲謀。"
        ],
        "title": "雜詠十首酬汪鎮卿  其八",
        "id": "a3c0f386-fade-44f5-abdb-85823d66ee46"
    },
    {
        "author": "林景熙",
        "paragraphs": [
            "垂垂大厦顛，一木支無力。",
            "精衛悲滄溟，銅駝化荆棘。",
            "英風傲几砧，濱死猶鐵脊。",
            "血染沙場秋，寒日亦爲碧。",
            "惟留吟嘯編，千載光奕奕。"
        ],
        "title": "雜詠十首酬汪鎮卿  其九",
        "id": "be801b1d-ef90-4dd9-9ba5-c0cd422d3f67"
    },
    {
        "author": "林景熙",
        "paragraphs": [
            "權臣坐偃月，棄官如飄蓬。",
            "及茲顛沛秋，翻然挺孤忠。",
            "一死未得所，網羅挂秋鴻。",
            "渡淮已不食，蛻槁夷齊風。",
            "何人續遷史，表爲節義雄。"
        ],
        "title": "雜詠十首酬汪鎮卿  其一○",
        "id": "7c326e1b-1161-45a4-96d9-92b352f49981"
    },
    {
        "author": "林景熙",
        "paragraphs": [
            "已無湖海夢，漸老足閒情。",
            "野杖日尋壑，家書時到城。",
            "開池納天影，種竹引秋聲。",
            "亦愛簞瓢樂，年來世味輕。"
        ],
        "title": "趙奧別業",
        "id": "ab537898-d98a-4b36-bdc3-29fde72365c6"
    },
    {
        "author": "林景熙",
        "paragraphs": [
            "不入群芳譜，生機屑化工。",
            "十年多曠土，一種自春風。",
            "蛙吠殘陽影，螢明細雨叢。",
            "令人懷洛艷，錦幄照簾櫳。"
        ],
        "title": "草花",
        "id": "f54d326e-2ce3-4153-ae38-810a98d927a7"
    },
    {
        "author": "林景熙",
        "paragraphs": [
            "澹然無一事，至樂在書床。",
            "老石棲雲定，疏松過雨香。",
            "砧清秋巷迥，燈白夜堂凉。",
            "此意無人會，重城醉夢鄉。"
        ],
        "title": "夜意",
        "id": "5ef53570-cde1-4e0d-b73d-f2079143aaac"
    },
    {
        "author": "林景熙",
        "paragraphs": [
            "七十五松在，當年手植翁。",
            "龍髯雲滿壑，鶴唳月當空。",
            "三品非秦爵，諸郎有晉風。",
            "夜深清籟發，歸珮玉丁東。"
        ],
        "title": "老松舊隠爲曹許山賦",
        "id": "05eb97d4-509c-4b21-ab58-11497f5bcd0d"
    },
    {
        "author": "林景熙",
        "paragraphs": [
            "柳下一瓢酒，湖風散積陰。",
            "晴舒生物命，春酌化工心。",
            "鶑語調寒燠，花粧定淺深。",
            "悠然情性會，宇宙入孤吟。"
        ],
        "title": "中和節",
        "id": "243b14fa-da43-4c38-8458-ee7942f39cd7"
    },
    {
        "author": "林景熙",
        "paragraphs": [
            "俗駕不曾到，瘦筇時復携。",
            "肺肝清澗飲，鬢髮老巖棲。",
            "野巷猶雞犬，春城自鼓鞞。",
            "未應人世外，別有武陵溪。"
        ],
        "title": "天台隠者",
        "id": "9cb4193e-d1ce-4fae-a85c-38063937258c"
    },
    {
        "author": "林景熙",
        "paragraphs": [
            "江湖猶是客，歲月已成翁。",
            "仙路重雲外，人家落木中。",
            "山痕經燒黑，土脈入泉紅。",
            "又得春風信，孤花照驛東。"
        ],
        "title": "新昌道上",
        "id": "39bf2fb7-100a-4654-b58a-bba6a135a323"
    },
    {
        "author": "林景熙",
        "paragraphs": [
            "風雨知何夕，干戈寄此身。",
            "青燈少年夢，白髮異鄉春。",
            "水驛逢花使，丹田守谷神。",
            "行窩隨處樂，聊自得吾真。"
        ],
        "title": "寄懷",
        "id": "a9129f60-50e2-49e4-b465-35e29b7161d8"
    },
    {
        "author": "林景熙",
        "paragraphs": [
            "幾夜高堂夢，不知山水長。",
            "西風歸雁蕩，落日過烏傷。",
            "斷影雲空白，孤心草欲黄。",
            "終憐負甘旨，淚灑蓼莪章。"
        ],
        "title": "贈吳秀林東歸",
        "id": "48c8bd76-f1f5-4dfa-bf05-22fd2009c149"
    },
    {
        "author": "林景熙",
        "paragraphs": [
            "此地同爲客，當秋獨送君。",
            "斜陽留薄醉，遠道惜輕分。",
            "老泪遺陵木，鄉山出海雲。",
            "天南有回雁，音信倘相聞。"
        ],
        "title": "越中送徐君寅歸閩",
        "id": "a7d208fe-69e1-4522-84a8-11e49e67b96e"
    },
    {
        "author": "林景熙",
        "paragraphs": [
            "空明仙人朝帝所，跨鶴凌虛墮霜羽。",
            "洞中石髓流不乾，聖泉寫入君肺腑。",
            "潘江陸海一目盡，自提脩綆汲千古。",
            "碧芹水冷涵夜燈，丹鳳山空鳴曉鼓。",
            "有時白戰風騷場，小巫見之縮雙股。",
            "飯雖不足仁義腴，牆陰老薺羹春苦。",
            "丈夫出處各有道，天地綱常要撐拄。",
            "俗吏惟知騁刀筆，腐儒亦或拘訓詁。",
            "雲霧窗寒森寶書，廣文袖有修月斧。",
            "離亭酒短秋帆開，雁蕩峰前桂花雨。"
        ],
        "title": "餞盛景則教授",
        "id": "b660eecf-1b12-4f37-9607-f6983e312abb"
    },
    {
        "author": "林景熙",
        "paragraphs": [
            "海鯢吹腥浪千尺，野渡橫舟人不識。",
            "春風未暖六經灰，閑抱黄庭煮白石。",
            "綠章夜徹九虎關，坐使業海生青蓮。",
            "蟾蜍窟冷手自探，西湖一鶴梅花仙。",
            "四時茫茫行大塊，君向何山飛羽佩。",
            "雙袖携雲發天台，孤竹騎龍窮地肺。",
            "瓣香持謁三茅君，上清祕笈開瓊文。",
            "十月嬰兒誰抱送，飛出泥丸跨丹鳳。"
        ],
        "tags": [
            "西湖"
        ],
        "title": "送橫舟真士遊茅山",
        "id": "fb8ce05b-d023-40fe-9ee0-ad43194a94f3"
    },
    {
        "author": "林景熙",
        "paragraphs": [
            "琅邪臺上晚雲平，虎視眈眈隘八紘。",
            "萬里不知人半死，三山空覓草長生。",
            "兆來鬼璧沙丘近，威動神鞭海石驚。",
            "書外有書焚不盡，一編圯上漢功名。"
        ],
        "title": "讀秦紀",
        "id": "f7fd2001-a586-4b39-a9e9-e745939feff6"
    },
    {
        "author": "林景熙",
        "paragraphs": [
            "英雄蓋世竟何爲，故里凄凉越水涯。",
            "百二勢傾爭逐鹿，八千兵散獨乘騅。",
            "計疏白璧孤臣去，淚落烏江後騎追。",
            "遺廟荒林人酹酒，至今春草舞虞姬。"
        ],
        "title": "項羽里",
        "id": "8c0cb422-bcb0-4fb0-bb93-ef33944505f1"
    },
    {
        "author": "林景熙",
        "paragraphs": [
            "宿霧沈城海日遲，十年冉冉鏡中絲。",
            "江湖舊夢衣冠在，天地春風鼓角知。",
            "杜曲桑麻歸已晚，尚平婚嫁畢何時。",
            "野人問我行藏事，自向庭前采柏枝。"
        ],
        "title": "元日即事",
        "id": "a4e182fd-404d-4742-bc47-64f4fce3a140"
    },
    {
        "author": "林景熙",
        "paragraphs": [
            "舊夢仙山駕海鼇，飛梅如剪柳如繅。",
            "千門疑是繁星落，九陌不知明月高。",
            "零亂遺鈿空宿草，昇平疊鼓散春濤。",
            "寒燈寥落殘書在，獨抱荒愁寄濁醪。"
        ],
        "title": "燈市感舊",
        "id": "ef2c6341-28c0-4f4e-8b3a-490f0bcc9e08"
    },
    {
        "author": "林景熙",
        "paragraphs": [
            "寒芒曾動少微星，一水溶溶疊嶂橫。",
            "落日漁舟吹遠笛，斷烟戍屋带荒城。",
            "沙鷗欲近如招隠，關樹無多亦厭兵。",
            "却憶鶑花亭外路，太平簫鼓沸春聲。"
        ],
        "title": "栝城",
        "id": "45e5c133-6ece-4868-a00d-f762576649de"
    },
    {
        "author": "林景熙",
        "paragraphs": [
            "畎畝孤心老未衰，一籬瘦菊一瓢詩。",
            "黄埃赤日謾多事，蒼狗白雲能幾時。",
            "山酒柏香春壽母，桉書芸冷夜呼兒。",
            "橫琴妙在無弦處，何必知音有子期。"
        ],
        "title": "答唐玉潜",
        "id": "ede8a405-6dc7-42a8-89e8-1c685701f972"
    },
    {
        "author": "林景熙",
        "paragraphs": [
            "銀橋疑駕海天長，丹粟離離照翠觴。",
            "影浸山河瓊殿冷，舞深風露羽衣香。",
            "亦知廣莫元無野，却笑溫柔別有鄉。",
            "手折一枝驚昨夢，素娥憐老授玄霜。"
        ],
        "title": "陪王監簿宴廣寒游次韻",
        "id": "2a9f1f7e-ff7c-44ad-98c8-6ad8cfd534e1"
    },
    {
        "author": "林景熙",
        "paragraphs": [
            "昭陽舊恨逐風飄，歲晚山中霜露饒。",
            "彭澤歸來空自老，中原舞破爲誰嬌。",
            "返魂碧海熏初炷，宿酒沈香暈不消。",
            "亦是前身曾捧硯，品題因得入詩瓢。"
        ],
        "title": "楊妃菊",
        "id": "beeb4275-acde-4bf3-a8a5-f11df5aa5044"
    },
    {
        "author": "林景熙",
        "paragraphs": [
            "冷雲漠漠護籬陰，瀟洒苔枝出竹林。",
            "影落寒磯和雪釣，香浮老瓦带春斟。",
            "幾憑水驛傳芳信，祇許沙鷗識素心。",
            "回首西湖千樹遠，扁舟寂寞夢中尋。"
        ],
        "tags": [
            "西湖"
        ],
        "title": "漁舍觀梅",
        "id": "3028244a-332e-4268-866c-5ca813b5dad1"
    },
    {
        "author": "林景熙",
        "paragraphs": [
            "晴峰無數蘸清流，窈窕寒生六月秋。",
            "百鍊不須歐冶劍，沼吳人在采蓮舟。"
        ],
        "title": "陶山十詠和鄧牧心 若耶溪",
        "id": "e997f357-47f9-443a-a6b9-ed72b553abfc"
    },
    {
        "author": "林景熙",
        "paragraphs": [
            "巨犗長竿釣海波，空遺磯石卧荒坡。",
            "千年無此垂綸手，多少饑民向浙河。"
        ],
        "title": "陶山十詠和鄧牧心 任公子釣石",
        "id": "096111b4-3fd4-4109-b762-8b513d720aa8"
    },
    {
        "author": "林景熙",
        "paragraphs": [
            "流來一水截人寰，虹背秋寒十二闌。",
            "白鶴飛邊人影絕，天風吹珮玉珊珊。"
        ],
        "title": "陶山十詠和鄧牧心 集仙橋",
        "id": "83a9b80c-a4d7-45a8-b8d9-a542443296c2"
    },
    {
        "author": "林景熙",
        "paragraphs": [
            "笑拂青蘿問隠君，千巖秋色此平分。",
            "當時宴坐無人識，唯有松風共白雲。"
        ],
        "title": "陶山十詠和鄧牧心 陶宴嶺",
        "id": "15063390-e0e6-475b-8ef2-d227cb3827e1"
    },
    {
        "author": "林景熙",
        "paragraphs": [
            "一室元無斧鑿痕，閑雲四壁守孤猿。",
            "空山靜閲古今過，不老乾坤是此門。"
        ],
        "title": "陶山十詠和鄧牧心 石广",
        "id": "bc87c06e-2b52-4778-9629-c2643483ffc4"
    },
    {
        "author": "林景熙",
        "paragraphs": [
            "玉笥孤帆喚不來，長風破浪憶江淮。",
            "不知海水何年陸，萬斛龍驤寄斷崖。"
        ],
        "title": "陶山十詠和鄧牧心 石船",
        "id": "08ed5d14-2e61-492e-a9d4-eccc28e53422"
    },
    {
        "author": "林景熙",
        "paragraphs": [
            "聞說東夷有聖人，歷山何處此耕雲。",
            "露苗猶洒當年泣，寂寞春風鳥自耘。"
        ],
        "title": "陶山十詠和鄧牧心 舜田",
        "id": "d45f1ebf-3a11-48ba-b9d2-2f77efae46f9"
    },
    {
        "author": "林景熙",
        "paragraphs": [
            "鈞天夢破珊瑚枕，巖壑春供翡翠屏。",
            "一卷黄庭雲半席，夜深讀與嶺猿聽。"
        ],
        "title": "陶山十詠和鄧牧心 葛仙翁石床",
        "id": "24789833-bf6c-4278-8745-945efc13dbf7"
    },
    {
        "author": "林景熙",
        "paragraphs": [
            "元非鑄冶自成灣，烏兔烹煎那得閑。",
            "却問黄糧幾番熟，不知沸鼎在人間。"
        ],
        "title": "陶山十詠和鄧牧心 上下二鑊",
        "id": "84573e85-626c-4fdc-bbc0-c81187b0b4a1"
    },
    {
        "author": "林景熙",
        "paragraphs": [
            "洞霞疑接台峰近，石棧空歌蜀道難。",
            "一種靈苗人不識，半山霜露夜痕乾。"
        ],
        "title": "陶山十詠和鄧牧心 附子岡",
        "id": "faddc3b8-b9a3-4cf3-802e-90a8ff49500f"
    },
    {
        "author": "林景熙",
        "paragraphs": [
            "入山采芝薇，豺虎據我丘。",
            "入海尋蓬萊，鯨鯢掀我舟。",
            "山海兩有礙，獨立凝遠愁。",
            "美人渺天西，瑶音寄青羽。",
            "自言招客星，寒川釣烟雨。",
            "風雅一手提，學子屨滿戶。",
            "行行古臺上，仰天哭所思。",
            "餘哀散林木，此意誰能知。",
            "夜夢繞勾越，落日冬青枝。"
        ],
        "title": "酬謝皋父見寄",
        "id": "79ea9b1f-c365-4d4b-b3f8-12c8614066ac"
    },
    {
        "author": "林景熙",
        "paragraphs": [
            "聞君有奇氣，千巖在胸中。",
            "歲晚携甘旨，歸以獻乃翁。",
            "乃翁松柏姿，深村侶樵農。",
            "風塵了不識，七十顔如童。",
            "舉桉各華髮，抱孫戲花叢。",
            "境閑意易足，食淡神常豐。",
            "乃知世網外，宇宙皆空同。",
            "仰山千歲酒，綵袖圍春風。"
        ],
        "title": "送喻舜舉歸壽乃翁七十",
        "id": "a865d548-a08c-425a-9c34-50f0a63a4d61"
    },
    {
        "author": "林景熙",
        "paragraphs": [
            "名坊臨野渡，曾此産魁豪。",
            "湖带詩書潤，山增科第高。",
            "劫灰遺斷礎，鬼火出深蒿。",
            "東海揚塵久，無人釣六鼇。"
        ],
        "title": "過徐禮郎狀元坊",
        "id": "8ff32cd9-3a12-4657-90cb-5236afa81721"
    },
    {
        "author": "林景熙",
        "paragraphs": [
            "雷電空山夜，髯蛟起石泉。",
            "喬陰無六月，老氣欲千年。",
            "斸藥人能壽，巢枝鳥亦仙。",
            "天風靈籟發，彷彿奏虞絃。"
        ],
        "title": "古松",
        "id": "3b7d054e-fc90-47e1-9271-2494223805b5"
    },
    {
        "author": "林景熙",
        "paragraphs": [
            "見說携琴去，西風半日程。",
            "雲留秋渡冷，月過別峰明。",
            "落葉驚疏鬢，黄花照澹情。",
            "思君不能寐，一雁叫深更。"
        ],
        "title": "訪朱月峰不值",
        "id": "ce34fb7f-56f4-4293-8f4a-153680e5f68f"
    },
    {
        "author": "林景熙",
        "paragraphs": [
            "辟穀曾吞日月華，春風不老聚三花。",
            "玄關一竅通無極，白髮餘生笑有涯。",
            "野鶴相看盟秀竹，洞雲何處食靈瓜。",
            "披圖彷彿榴皮迹，珍重還如東老家。"
        ],
        "title": "題長春子自畫",
        "id": "dd452436-60f9-47fc-96e2-7317dcab2270"
    },
    {
        "author": "林景熙",
        "paragraphs": [
            "文獻凋零半壟雲，荆花舊宅冷溪濱。",
            "欲知禮樂千年事，曾寄行藏八袠身。",
            "旌節自天驚隔世，衣冠入地見全人。",
            "鵠袍猶憶談經處，風雨宮槐暗落薪。"
        ],
        "title": "輓浙西提舉李公",
        "id": "8c03c08c-d11f-4147-9ca1-2f905be1393c"
    },
    {
        "author": "林景熙",
        "paragraphs": [
            "化鵬有便風初積，棲鵩無端日已斜。",
            "絕漠亦傳垂死偈，故朝曾是勸忠家。",
            "層霄夢斷關山笛，深雪魂歸院落花。",
            "公論蓋棺應自定，猶言遺德在東嘉。"
        ],
        "title": "輓徐若翁",
        "id": "e1d4d246-cafd-4188-839b-23df92757a17"
    },
    {
        "author": "林景熙",
        "paragraphs": [
            "漠漠江湖夢，蕭蕭禾黍秋。",
            "清笳吹落日，白髮過西州。",
            "池涸神龍逝，山空老鳳愁。",
            "惟餘關外水，寂寞自東流。"
        ],
        "title": "重過虎林",
        "id": "0832447a-e694-43e8-bf8d-ff70325cbb09"
    },
    {
        "author": "林景熙",
        "paragraphs": [
            "驚風吹雨過，歷歷大槐蹤。",
            "王氣銷南渡，僧坊聚北宗。",
            "烟深凝碧樹，草沒景陽鐘。",
            "愁見花甎月，荒秋咽亂蛩。"
        ],
        "title": "故宮",
        "id": "7bdd70e3-6a01-4c02-8e58-f3ec9cbe8343"
    },
    {
        "author": "林景熙",
        "paragraphs": [
            "冠带百年夢，昔游今重嗟。",
            "璧池春飲馬，槐市暝藏鴉。",
            "堂鼓晨昏寂，廊碑風雨斜。",
            "石經雖不火，歲歲長苔花。"
        ],
        "title": "辟雍",
        "id": "0847f220-f5ea-4604-aee8-e043e219222f"
    },
    {
        "author": "林景熙",
        "paragraphs": [
            "楓陛將親策，蘭宮此並馳。",
            "凡鱗風雨化，澹墨鬼神司。",
            "染柳春衣凈，看花曉馬遲。",
            "偶來追昨夢，戍屋草離離。"
        ],
        "title": "禮闈",
        "id": "b45449ac-7d8c-406d-8101-32bf3bc801fd"
    },
    {
        "author": "林景熙",
        "paragraphs": [
            "繁華已如夢，登覽忽成塵。",
            "風物矉西子，笙歌醉北人。",
            "斷猿三竺曉，殘柳六橋春。",
            "太一今誰問，斜陽自水濱。"
        ],
        "tags": [
            "西湖"
        ],
        "title": "西湖",
        "id": "3c1c2eda-e732-455d-94ea-0830621614b6"
    },
    {
        "author": "林景熙",
        "paragraphs": [
            "寥落一抔在，英雄萬古冤。",
            "孤忠懸白日，遺恨寄中原。",
            "樹老殘霞澹，塵深斷碣昏。",
            "東南天半壁，往事泣寒猿。"
        ],
        "title": "拜岳王墓",
        "id": "3fc614cb-37bb-4159-9299-ad19327fdc12"
    },
    {
        "author": "林景熙",
        "paragraphs": [
            "回首咸平夢，清風自滿湖。",
            "乾坤一士隠，身世此山孤。",
            "鶴去空秋影，梅開尚舊株。",
            "耳孫今白髮，持酒酹寒蕪。"
        ],
        "title": "孤山",
        "id": "3ae9e169-9565-461c-a626-4ee91f7341e8"
    },
    {
        "author": "林景熙",
        "paragraphs": [
            "不讀霍光傳，炫然桃李門。",
            "湖山變朝市，烽火滿乾坤。",
            "膽落冰天騎，魂飛瘴雨村。",
            "春風吹秀麥，誤國竟何言。"
        ],
        "title": "葛嶺",
        "id": "460d83cd-171e-46df-9256-56e9a48d3da3"
    },
    {
        "author": "林景熙",
        "paragraphs": [
            "何年移竺國，秀色發稜層。",
            "清極不知夏，虛中欲悟僧。",
            "樹幽嵐氣重，泉落乳花凝。",
            "猶憶烹茶處，閒來話葛藤。"
        ],
        "title": "飛來峰",
        "id": "be1ea141-5ace-42e0-850d-099d70e77b95"
    },
    {
        "author": "林景熙",
        "paragraphs": [
            "盍簪譚舊夢，持酒送餘春。",
            "天地綠陰雨，江湖白髮人。",
            "時平銷劍氣，客久積衣塵。",
            "又出重關北，斜陽獨問津。"
        ],
        "title": "寄別諸公",
        "id": "97b92c97-d166-4e92-8a0a-53832b1c77d9"
    },
    {
        "author": "林景熙",
        "paragraphs": [
            "嘉禾古三輔，積水何蒼茫。",
            "舊游夢歷歷，况此逢端陽。",
            "束艾肖人形，傾葵抱天常。",
            "蕭蕭老逢掖，得依夫子牆。",
            "鵷湖無五月，宿雨生微凉。",
            "客從東浦來，手持紫霞觴。",
            "采蒲汎纖玉，沃我書傳香。",
            "殷勤兩博士，雜出肴與漿。",
            "書囊談未了，一醉齊彭殤。",
            "酒醒忽不樂，起看北斗芒。",
            "歲月感疏鬢，風烟渺殊方。",
            "明當理征棹，斜日鱸魚鄉。"
        ],
        "title": "五月五日寓嘉禾學宮顧東浦載酒相過二博士偕來飲就醉翌日留詩爲別",
        "id": "5ec7324f-5f28-4d37-ad40-911bf7ae43df"
    },
    {
        "author": "林景熙",
        "paragraphs": [
            "風流懷二陸，才名動三吳。",
            "斯人不可作，千載空烟蕪。",
            "當時騁俊筆，萬象爭先驅。",
            "有如明月璧，美價傾鴻都。",
            "世運有翻覆，韞匵真良圖。",
            "惜哉去就乖，毀此千金軀。",
            "人生皆有死，百年同須臾。",
            "獨遺文字芳，乃與天壤俱。",
            "凄凄崑山寒，冉冉谷水枯。",
            "白鶴久已寂，黄犬誰復呼。",
            "荒祠掛殘陽，扁舟入菰蒲。",
            "采蓴薦秋水，庶以明區區。"
        ],
        "title": "訪二陸故居",
        "id": "c48f34c2-af65-4699-9627-5a2b2fd08ebe"
    },
    {
        "author": "林景熙",
        "paragraphs": [
            "虎林一傾蓋，草窗雪初殘。",
            "酒酣夜剪燭，妙語鏗琅玕。",
            "回首隔吳越，清風渺難攀。",
            "焉知白首餘，遠訪滄波間。",
            "大鵬九萬里，神駿十二閑。",
            "天風非不高，乃樂烟水寬。",
            "乾坤寄一齋，江湖浮九山。",
            "何當躡飛珮，跨鶴青雲端。"
        ],
        "title": "簡衛山齋",
        "id": "52dfb24b-e3c0-4d38-bd4a-b43c910a0e1d"
    },
    {
        "author": "林景熙",
        "paragraphs": [
            "市槐夢忽醒，喬柯落風雨。",
            "何人斧爲薪，遺根尚依土。",
            "緬懷赤煒初，鬰若翠蛟舞。",
            "其下有橋門，雍雍冠带聚。",
            "萬物遞衰盛，千載一仰俯。",
            "射策君先登，氣勇不再鼓。",
            "邅迴三舍間，我亦躋寸武。",
            "雲雷膏尚屯，有志良獨苦。",
            "空山少芝薇，大澤多網罟。",
            "爾來涉長途，征衣拂天姥。",
            "遥汎松江舟，薰風采芳杜。",
            "故人隠雲間，九山青照戶。",
            "相逢各華顛，舊事不敢吐。",
            "悠哉抱玄同，高卧標枝古。"
        ],
        "title": "會嚴陵邵德芳同舍邀宿玄同齋道舊有作",
        "id": "df730408-c296-4209-9393-6bb84088862d"
    },
    {
        "author": "林景熙",
        "paragraphs": [
            "冰玉爲骨秋爲神，堂堂內相真天人。",
            "諫草數百垂清芬，仁義一洗功利塵。",
            "刳肝瀝血空排雲，白日不鑒吾忠勤。",
            "奉天詔下哀痛新，將士感泣天亦聞。",
            "皇威雷動清九垠，一紙可敵百萬軍。",
            "草茅學古期致君，以額扣閽九虎嗔。",
            "玉堂雲霧當華津，耿耿何不批龍鱗。",
            "一尊酹古凄夕曛，鵷湖之水春復春。"
        ],
        "title": "謁陸宣公祠",
        "id": "8a61b694-d5df-42a7-ab97-5dbf5623a342"
    },
    {
        "author": "林景熙",
        "paragraphs": [
            "薰風短棹水粼粼，老鶴疏林寂不聞。",
            "內史祠荒殘碣雨，黄門書冷半堆雲。",
            "獵場斜日分桑塢，馳道秋深走鹿群。",
            "寥落一觴誰吊古，漁鄉烟景客平分。"
        ],
        "title": "雲間懷古",
        "id": "92e3196d-53b3-4a3d-a363-9237156ebe67"
    },
    {
        "author": "林景熙",
        "paragraphs": [
            "碧落當年墮酒星，醉中萬事一浮萍。",
            "亦知人世無窮事，一醉松根不肯醒。"
        ],
        "title": "劉伶墓",
        "id": "c3299771-162e-489f-ae6b-c174c55aa0c1"
    },
    {
        "author": "林景熙",
        "paragraphs": [
            "筠筒音斷水雲村，吠入空林枸杞根。",
            "我亦天涯音信杳，盧令詩在爲招魂。"
        ],
        "title": "黄耳塚",
        "id": "6c45c987-a7d5-44f1-abaf-567feda734a4"
    },
    {
        "author": "林景熙",
        "paragraphs": [
            "歌扇風流憶舊家，一丘落月幾啼鴉。",
            "芳魂不肯爲黄土，猶幻燕支半樹花。"
        ],
        "title": "蘇小小墓",
        "id": "3d0a9c6a-f95b-49be-8cdf-31626dbbea86"
    },
    {
        "author": "林景熙",
        "paragraphs": [
            "泖口乘寒浪，湖心散積愁。",
            "菰蒲疑海接，鳬雁與天浮。",
            "澤國無三伏，風颿又一州。",
            "平生謾爲客，奇絕在茲游。"
        ],
        "title": "過淀山湖",
        "id": "e377a94c-61a1-402f-a455-274364aa72dc"
    },
    {
        "author": "林景熙",
        "paragraphs": [
            "懷古心猶壯，臨流影自孤。",
            "湖烟迷檇李，城木出姑蘇。",
            "草暗春驚鹿，菰香秋試鱸。",
            "青樓舊時月，無復聽吳歈。"
        ],
        "title": "舟次吳門",
        "id": "44fdddaa-94a8-4255-9c48-4d155b515ea3"
    },
    {
        "author": "林景熙",
        "paragraphs": [
            "突兀僧房倚翠微，金精幻虎霸圖非。",
            "瓊田萬頃山如湧，鐵壁千尋泉自飛。",
            "堂在經聲通老石，樓開塔影落秋衣。",
            "千年幽獨嗟誰氏，斷刻苔深带夕暉。"
        ],
        "title": "虎丘寺",
        "id": "83098a25-2d1b-4636-bb02-456cdc62f42a"
    },
    {
        "author": "林景熙",
        "paragraphs": [
            "鑿開神斧是何年，珠雁金鳬鎖冷烟。",
            "薜荔带雲懸古木，轆轤卷月出秋泉。",
            "巖前洗劍精疑伏，林下烹茶味亦禪。",
            "高倚石闌清嘯發，恐驚池底老龍眠。"
        ],
        "title": "劍池",
        "id": "574ff908-9bbe-482a-9d54-d6dbb307c786"
    },
    {
        "author": "林景熙",
        "paragraphs": [
            "地坼東吳海脈連，畫橋兩道跨晴川。",
            "影翻河漢蛟龍國，勢壓江湖螮蝀天。",
            "幾處征帆浮日月，四洲譙角隔風烟。",
            "三高遠矣荒祠在，一笛闌干夕照邊。"
        ],
        "title": "垂虹橋",
        "id": "aa34649a-25ef-4932-a8b8-fde432779509"
    },
    {
        "author": "林景熙",
        "paragraphs": [
            "苧羅山女入宮新，四壁黄金一笑春。",
            "步輦醉歸香逕月，隔江還有卧薪人。"
        ],
        "title": "館娃宮",
        "id": "fb1c6945-d864-451c-acef-9d055097dc18"
    },
    {
        "author": "林景熙",
        "paragraphs": [
            "歌聲舞影散春霞，月殉香魂幾落花。",
            "休恨天家無分到，漢妃青塚落胡沙。"
        ],
        "title": "真娘墓",
        "id": "64cdf317-425d-46a5-bae9-3d8c6e879c60"
    },
    {
        "author": "林景熙",
        "paragraphs": [
            "遠望車塵汗雨流，自知覆水已難收。",
            "爲君富貴妾羞死，富貴如君不自羞。"
        ],
        "title": "羞墓",
        "id": "f93f49e4-5acf-4017-9df5-760701a32b7e"
    },
    {
        "author": "林景熙",
        "paragraphs": [
            "山風吹酒醒，秋入夜燈凉。",
            "萬事已華髮，百年多異鄉。",
            "遠城江氣白，高樹月痕蒼。",
            "忽憶凭樓處，淮天雁叫霜。"
        ],
        "title": "京口月夕書懷",
        "id": "5d8aacd4-906c-4f76-a1a9-90489c03fe96"
    },
    {
        "author": "林景熙",
        "paragraphs": [
            "讀君丁卯集，想此建橋時。",
            "荒草一區宅，清風七字詩。",
            "吳雲含靜態，郢樹寄餘悲。",
            "落日空懷古，長歌知不知。"
        ],
        "title": "許郢州故宅",
        "id": "b84af3dd-b4d6-47b8-b534-c27411b36752"
    },
    {
        "author": "林景熙",
        "paragraphs": [
            "灰飛百尺景愁人，斷礎殘蕪但鹿群。",
            "對峙金焦兩拳石，平分淮浙半江雲。",
            "乾坤幾沸蕭公鑊，風浪空藏郭氏墳。",
            "野衲不知興廢事，梵宮金碧自紛紛。"
        ],
        "title": "多景樓故址",
        "id": "04625e39-6b40-4cd4-9b5e-76c45bd05951"
    },
    {
        "author": "林景熙",
        "paragraphs": [
            "流水蒼松石逕斜，甕城城外梵王家。",
            "仙林不返雲巢鶴，僧鉢曾移海國花。",
            "剝落苔碑秋卧草，荒凉竹院午敲茶。",
            "當時一擲乾坤手，曾向山窻倚暮霞。"
        ],
        "title": "鶴林寺",
        "id": "930cd598-4d09-4485-a707-e7192c6e441a"
    },
    {
        "author": "林景熙",
        "paragraphs": [
            "吳楚風烟畫裏看，中流樹色擁禪關。",
            "一星化石江成陸，雙塔摩空寺裹山。",
            "衲寄雲林清海怪，泉移蛟窟照僧閒。",
            "千年天塹今如掌，寂寞寒潮自往還。"
        ],
        "title": "金山寺",
        "id": "16ed75ac-a704-4837-9a3c-76885af6e597"
    },
    {
        "author": "林景熙",
        "paragraphs": [
            "山裹中流小梵林，寶蓮鼇背翠沈沈。",
            "半空但覺烟嵐合，三面不知風浪深。",
            "仙井浴丹開曉日，海門浮玉澹秋陰。",
            "洞深瑶草無人采，瘞鶴殘碑浸碧潯。"
        ],
        "title": "焦山寺",
        "id": "c2181d5e-0285-4bf9-92ce-c7ae502b24e1"
    },
    {
        "author": "林景熙",
        "paragraphs": [
            "青衣夢破滿林烟，一擲乾坤亦偶然。",
            "僧屋翠微看月上，江山猶似永初年。"
        ],
        "title": "宋武帝居今爲壽丘寺",
        "id": "6fa6cf74-cfb0-4c89-b5e7-0a66527edc4b"
    },
    {
        "author": "林景熙",
        "paragraphs": [
            "蜀波萬里與淮連，揚子江心浪拍天。",
            "陸羽當年亦奇士，驪龍蟄處識名泉。"
        ],
        "title": "中𤃩泉舊在揚子江心今題金山寺井曰第一名泉余疑而問僧僧謂神龍所移嘗示夢方丈亦愚世也然江心風濤茫渺縱有泉不復可取  其一",
        "id": "0ea0ab5b-5306-4a89-ba50-4fd839239047"
    },
    {
        "author": "林景熙",
        "paragraphs": [
            "金鼇背上汲清泠，僧說龍移遠脈靈。",
            "若定此泉爲第一，惠山未必服中𤃩。"
        ],
        "title": "中𤃩泉舊在揚子江心今題金山寺井曰第一名泉余疑而問僧僧謂神龍所移嘗示夢方丈亦愚世也然江心風濤茫渺縱有泉不復可取  其二",
        "id": "d9ca61f9-58b7-4fda-8203-572d5b1fd4d5"
    },
    {
        "author": "林景熙",
        "paragraphs": [
            "第二名泉在，深雲護石闌。",
            "九峰靈氣洩，三伏細流寒。",
            "遠脈松長潤，餘香茗欲殘。",
            "荒祠懷陸羽，一掬酹空壇。"
        ],
        "title": "惠山泉",
        "id": "04b4d5a9-a75e-45b8-b751-dbfc794b04f7"
    },
    {
        "author": "林景熙",
        "paragraphs": [
            "揚子江中𣂏夜月，慧山亭上漱朝烟。",
            "遥看丹氣霏微裏，二十泉中第四泉。"
        ],
        "title": "丹陽泉",
        "id": "5495e44c-f99f-441c-bdc0-ba7d3246ede8"
    },
    {
        "author": "林景熙",
        "paragraphs": [
            "長飈卷炎埃，澄空出秋素。",
            "迢迢鐵甕城，回首隔蒼霧。",
            "酒帘颺荒市，笳鼓發深戍。",
            "倚篷問舟人，云是新豐路。",
            "籬落雞欲棲，野水牛半渡。",
            "不見抱琴人，斜陽在高樹。"
        ],
        "title": "新豐道中",
        "id": "095cf01b-336f-427c-a2d7-eba5b4373c12"
    },
    {
        "author": "林景熙",
        "paragraphs": [
            "束艾楚俗愚，鑄金秦民怖。",
            "何年斲雲根，偶立此翁嫗。",
            "千春衣莓苔，偕老食風露。",
            "世人輕結髮，覆水或旦暮。",
            "乃習無情緣，永與天壤固。",
            "停舟一訪古，久欲祛此錮。",
            "父老向我言，曾是梁朝墓。",
            "衣冠化黄土，古丘亦成路。",
            "當年殉金棺，茲物獨如故。",
            "閲世如過客，興亡了不悟。",
            "時借牛礪角，敲火戲童豎。"
        ],
        "title": "石翁嫗",
        "id": "d12f36d8-4285-47e9-893f-6776c4d7b0a9"
    },
    {
        "author": "林景熙",
        "paragraphs": [
            "山風不動雲四寂，萬頃波濤生素壁。",
            "三峽夜怒摇星河，九溟晝沸卷霹靂。",
            "誰將江海一筆吞，華陽入硯玄波翻。",
            "靈鼇東轉坤軸動，驚浪出沒蛟與黿。",
            "毫端分寸千萬里，人心之險亦如此。",
            "老僧閲世如閲畫，面壁凝然悟玄理。",
            "嗟余老作汗漫遊，寒光飛動六月秋。",
            "乃知瞿塘在平陸，安得竹葉吹成舟。"
        ],
        "title": "毗陵太平院壁間畫山水熟視之有飛動勢殆仙筆也因題",
        "id": "c2c03d9c-bb8f-483c-becd-94b5373040ef"
    },
    {
        "author": "林景熙",
        "paragraphs": [
            "村酒沽來濁可斟，扁舟過雨繫楓林。",
            "午香吹稻海田熟，秋蔓引苽茅屋深。",
            "天地暗塵歸客鬢，江湖斜日動鄉心。",
            "衰年自笑爲形役，空羨閒鷗卧水陰。"
        ],
        "title": "舟中書事",
        "id": "df358214-5d06-4168-aca4-e40c7599cffd"
    },
    {
        "author": "林景熙",
        "paragraphs": [
            "三峽無歸夢，閒雲澹石床。",
            "半生修白社，孤影寄朱方。",
            "覺路心如月，高年頂不霜。",
            "翻憐來往者，終日爲誰忙。"
        ],
        "title": "蜀頭陀客吳歲久持行精勤有道者也",
        "id": "2e3e0e05-4cc0-4d38-9ced-3854002c582e"
    },
    {
        "author": "林景熙",
        "paragraphs": [
            "客中還又客，回首憶并州。",
            "一枕江湖夢，五更風雨舟。",
            "水寒荷葉老，蟲響豆花秋。",
            "幾度看雲坐，吾生亦覺浮。"
        ],
        "title": "練川道中次胡汲古韻",
        "id": "950b6908-9717-433d-b842-8c13ea14ba10"
    },
    {
        "author": "林景熙",
        "paragraphs": [
            "一抔寂寞幾秋風，雲斷洲空憶老龍。",
            "湖海劉郎詩骨冷，乾淳餘響寄孤松。"
        ],
        "title": "劉龍洲墓",
        "id": "ef1b1d97-046f-4e40-94df-7c4539893c0e"
    },
    {
        "author": "林景熙",
        "paragraphs": [
            "回首前游夢未忘，江雲漠漠樹蒼蒼。",
            "客心空老鶑花月，詩貌不肥魚稻鄉。",
            "白虎氣銷遺瘦石，綵虹影冷卧斜陽。",
            "當時已嘆來麋鹿，後二千年更斷腸。"
        ],
        "title": "過吳門感前游",
        "id": "ecc54ea6-8dc6-4cc6-b710-63ea4206061e"
    },
    {
        "author": "林景熙",
        "paragraphs": [
            "釣舟遠隔菰蒲雨，酒幔輕飄菡萏風。",
            "彷彿層城鼇背上，萬家簾幕水晶宮。"
        ],
        "title": "舟次吳興二首  其一",
        "id": "c95618cb-c104-432f-a403-f5ef0d494533"
    },
    {
        "author": "林景熙",
        "paragraphs": [
            "蒼烟淡淡水濛濛，漁笛吹殘夕照紅。",
            "六客風流今已遠，堂名空入酒名中。"
        ],
        "title": "舟次吳興二首  其二",
        "id": "8701927d-7e53-4464-bb57-89e41ab17463"
    },
    {
        "author": "林景熙",
        "paragraphs": [
            "曾來天上宿，夢不離寒磯。",
            "宇宙雙臺迥，烟波一客歸。",
            "姓增江郡重，墓隔越山微。",
            "千古登臨意，凄凉带夕暉。"
        ],
        "title": "釣臺",
        "id": "139b139b-80c4-4b37-ad7a-111a62ccacd5"
    },
    {
        "author": "林景熙",
        "paragraphs": [
            "寥落空江上，買魚開酒尊。",
            "亂山含雪意，孤艇寄楓根。",
            "灘近不成夢，鴻飛欲斷魂。",
            "偶呼黄帽語，一犬吠前村。"
        ],
        "title": "宿七里灘",
        "id": "08ca55fb-80ee-4ed7-a153-aa5fb3698c44"
    },
    {
        "author": "林景熙",
        "paragraphs": [
            "艤舟鸕鷀港，白雲滿高原。",
            "借問玄英居，遺搆無復存。",
            "精靈幾百載，山鬼憑幽昏。",
            "獨遺文字香，隠隠草樹根。",
            "轉盼東山麓，彷彿見柴門。",
            "啼猨助悽惻，亦復銷我魂。",
            "漁父促歸橈，牛羊下前村。",
            "長揖者誰子，未識情已溫。",
            "云十有六葉，咸通之耳孫。",
            "緬思幽人後，風雅天所敦。",
            "相携就茅屋，一笑酌瓦尊。"
        ],
        "title": "方玄英故居",
        "id": "65edfaa4-fa49-442f-88ff-f4b72ea9e1b1"
    },
    {
        "author": "林景熙",
        "paragraphs": [
            "滎河通崑源，古出龍馬瑞。",
            "包犧真天人，一見測其秘。",
            "八卦已支離，重爲六十四。",
            "爻象互立名，繫辭發洙泗。",
            "盡洩元氣藏，柯葉布文字。",
            "有如木生癭，箋註漫百氏。",
            "燋龜與揲草，何能解人意。",
            "及滋天下疑，反以二物具。",
            "方寸不自靈，柄爲冥漠據。",
            "弧矢啟戰爭，書契長奸僞。",
            "緬思未畫前，標枝無一事。",
            "日月自循環，全易在天地。",
            "所以負苓人，因之發長喟。"
        ],
        "title": "原易",
        "id": "40a915d4-6a03-4dd6-986d-049ef66cc1a9"
    },
    {
        "author": "林景熙",
        "paragraphs": [
            "文姬別胡地，一騎輕南馳。",
            "傷哉賢王北，一騎挾二兒。",
            "二兒抱父啼，問母何所之。",
            "停鞭屢回首，重會知無期。",
            "孰云天壤內，野心無人彝。",
            "凡物以類偶，濕化猶相隨。",
            "穹廬况萬里，日暮驚沙吹。",
            "惜哉辨琴智，不辨華與夷。",
            "縱憐形勢迫，難掩節義虧。",
            "獨有思漢心，寫入哀絃知。",
            "一朝天使至，千金贖蛾眉。",
            "雨露洗腥瘢，陽和變愁姿。",
            "出關拜漢月，照妾心苦悲。",
            "妾心倘未白，何以覲彤墀。",
            "狐死尚首丘，越鳥終南枝。",
            "如何李都尉，沒齒陰山陲。"
        ],
        "title": "蔡琰歸漢圖",
        "id": "461b5d84-0d63-466b-82d7-7a0001e2f8e3"
    },
    {
        "author": "林景熙",
        "paragraphs": [
            "久知拙無用，飾巧以相賢。",
            "而君獨用拙，好古與世懸。",
            "不見百圍櫟，濩落終天年。",
            "豈其棄匠石，無用用乃全。",
            "孔門七十子，愚魯承禪傳。",
            "沖質抱元素，神工謝雕鎸。",
            "續鳬而刻馬，適以戕其天。",
            "柳州正坐巧，望星猶乞憐。",
            "一墮叔文累，挽海不可湔。"
        ],
        "title": "用拙爲金罍徐氏賦",
        "id": "d550f70f-b468-4f4a-a122-75c5bbfb0a48"
    },
    {
        "author": "林景熙",
        "paragraphs": [
            "形微意良苦，前身葬長鯨。",
            "天高不可訴，宿憤何時平。",
            "欲填東海深，能使西山傾。",
            "山傾海乃深，日夜空悲鳴。",
            "情知力不任，誓將畢此生。"
        ],
        "title": "精衛",
        "id": "3efbc587-5e7c-4d4c-a56f-4bacf0676bda"
    },
    {
        "author": "林景熙",
        "paragraphs": [
            "出郭已虛曠，入門轉蕭森。",
            "筠棲無六月，聊以解我襟。",
            "紅日不到地，白雲時滿林。",
            "坐久石根冷，酒醒荷氣深。",
            "飄飄黄冠客，臨流鼓瑶琴。",
            "一鼓洗我耳，再鼓空我心。",
            "山高水復迥，彷彿蓬萊音。",
            "興盡拂衣去，城笳吹夕陰。"
        ],
        "title": "納凉過林氏居",
        "id": "33f16ee6-30a9-4fdf-a15b-63a90070bc8b"
    },
    {
        "author": "林景熙",
        "paragraphs": [
            "樓高不二尋，已作百尺想。",
            "中有湖海豪，開襟納萬象。",
            "頗延素心人，談笑落清響。",
            "鄰花吹午香，簷竹薦秋爽。",
            "於中了行藏，此外斷俯仰。",
            "西樓富薰天，歌鐘樂華敞。",
            "荒凉風雨餘，山夔自來往。"
        ],
        "title": "宴德初書樓",
        "id": "da5d95c4-9d0f-49b2-aa23-b37368a15705"
    },
    {
        "author": "林景熙",
        "paragraphs": [
            "我懷兩山翁，夙抱經濟略。",
            "曾驅部使車，所至問民瘼。",
            "昆陽斗大州，漁吏久竭澤。",
            "三尺行風霆，四知厲冰蘗。",
            "公餘接寒士，促膝談禮樂。",
            "以我獨閉門，前茅訪林壑。",
            "當途盡挾貴，此道可敦薄。",
            "浮雲於我如，霖雨用汝作。",
            "如何歲龍蛇，斯人竟冥漠。",
            "平生詩萬篇，耿耿志誰託。",
            "頗聞仲氏賢，風骨似其伯。",
            "爾來一披霧，月梁慰離索。",
            "紛紛雞鶩中，夭矯見孤鶴。",
            "陽秋皮裏鑒，太素指下脈。",
            "猶有刀圭功，可敵廊廟爵。",
            "四百有四病，如禽應弦落。",
            "真病在人心，問君有何藥。"
        ],
        "title": "李兩山侍郎仲氏儒而醫解后會稽索詩識別",
        "id": "7eb4cfd1-13ca-4b35-a43c-a60bc37c69be"
    },
    {
        "author": "林景熙",
        "paragraphs": [
            "朔風號枯林，吹寒入肌髓。",
            "江湖客影孤，况復懷萬里。",
            "白戰不持鐵，何以破愁壘。",
            "惟有無功鄉，歲暮足可恃。",
            "良朋邀我游，瓦盤列山卉。",
            "軋軋鳴珠泉，灧灧浮翠蟻。",
            "初疑變氣候，漸覺忘我爾。",
            "一觴復一觴，頹然兩衰齒。",
            "桓桓諸少年，互爵方未已。",
            "雖醉不敢譁，諧談亦書史。",
            "所以柴桑翁，濁醪有妙理。",
            "我渴夢西泠，攀條嚼冰蕊。",
            "醒來步虛廊，天空月在水。"
        ],
        "title": "王德輔邀飲新醅予與陳用賓老輒先醉座上分韻得水字",
        "id": "68145bec-04b5-4bbc-8f5f-ce2966e85e6f"
    },
    {
        "author": "林景熙",
        "paragraphs": [
            "古城仙鹿遠，百感赴斜曛。",
            "海氣千年聚，山形九斗分。",
            "神鴉饑啄蘚，宰木蠹藏雲。",
            "何處鳴鉦發，春屯又易軍。"
        ],
        "title": "鹿城晚眺",
        "id": "eabde303-cbac-4447-b1f5-66ade9b75a44"
    },
    {
        "author": "林景熙",
        "paragraphs": [
            "春歸不知處，溪楝日初長。",
            "舊篋題詩扇，疏簾讀易香。",
            "田蛙占水旱，海燕語興亡。",
            "復恐閑愁起，聽泉過石梁。"
        ],
        "title": "初夏",
        "id": "9503be03-9d95-4d29-b2a4-ef7fa76743e2"
    },
    {
        "author": "林景熙",
        "paragraphs": [
            "驛路入芙蓉，秋高見早鴻。",
            "蕩雲飛作雨，海日射成虹。",
            "一水通龍穴，諸峰盡佛宮。",
            "如何靈運屐，不到此山中。"
        ],
        "title": "過北雁蕩山下",
        "id": "a08f7311-96fd-4a52-96e5-ee9c1d002f13"
    },
    {
        "author": "林景熙",
        "paragraphs": [
            "古迹微茫久，雲深鎖薜蘿。",
            "洞前青壁坼，世外素書多。",
            "猿狎垂山木，龍靈起井波。",
            "相傳通海眼，魚網得金科。"
        ],
        "title": "禹穴",
        "id": "0ad89bba-9483-40c1-bfe4-ab633181fac4"
    },
    {
        "author": "林景熙",
        "paragraphs": [
            "萬國曾朝會，群山尚鬰盤。",
            "嚴祠鎮玄璧，故代守黄冠。",
            "窆入雲根古，梁歸雨氣寒。",
            "年年送春事，來拂蘚碑看。"
        ],
        "title": "禹廟",
        "id": "767a8aae-90ea-4a05-b3bd-37086d388d11"
    },
    {
        "author": "林景熙",
        "paragraphs": [
            "盈盈新疊碧，難借柳條穿。",
            "鑄景菰蒲外，買鄰鷗鷺邊。",
            "炎官初掌柄，水國不書年。",
            "漸長薰風價，折筩供酒船。"
        ],
        "title": "荷錢",
        "id": "e40c78d4-9b3a-4762-95ac-4a2a5f37aafd"
    },
    {
        "author": "林景熙",
        "paragraphs": [
            "沙井泉初試，石庵苔已荒。",
            "不知更宋代，猶自說錢王。",
            "古塚木根怪，春山雲氣香。",
            "詩成無紙筆，駐馬語殘陽。"
        ],
        "title": "過陶嶺有錢王井又三里有錢王石庵",
        "id": "a35fb529-ae70-4065-84e2-7eb49e3e533e"
    },
    {
        "author": "林景熙",
        "paragraphs": [
            "閉門荒草合，宿雨掩春華。",
            "西海無回日，東風幾落花。",
            "霧冥猿自嘯，蕩冷雁猶家。",
            "誰是補天手，空懷鍊石媧。"
        ],
        "title": "久雨",
        "id": "ce8f113f-bc2a-433a-8485-69ddeb25e24c"
    },
    {
        "author": "林景熙",
        "paragraphs": [
            "照書雙眼碧，天欲壽斯文。",
            "白髮前朝士，青山半屋雲。",
            "遲花春後見，遠瀑夜深聞。",
            "迴看重華夢，荒田自鹿麕。"
        ],
        "title": "訪武伯山居",
        "id": "a00eaf4c-8e88-4d74-8f9e-ddbedb432562"
    },
    {
        "author": "林景熙",
        "paragraphs": [
            "獨夜愁如此，殊鄉老柰何。",
            "故人經亂少，歸夢入秋多。",
            "衣敝鄰砧動，書沈海雁過。",
            "燈前空拂劍，酒薄不成歌。"
        ],
        "title": "客意",
        "id": "039add73-ab76-4ee0-91ae-56fe2e0f4913"
    },
    {
        "author": "林景熙",
        "paragraphs": [
            "楚竹聲何遠，蒼茫想釣舟。",
            "橫當半篷月，吹破一江秋。",
            "落葉紛前浦，驚鴻過別洲。",
            "曲終枕蓑卧，無夢到凉州。"
        ],
        "title": "漁笛",
        "id": "46e0c70b-4ec8-4932-af71-e4a404366e62"
    },
    {
        "author": "林景熙",
        "paragraphs": [
            "豐凶不可問，疑入瘴鄉春。",
            "高漢枯無潤，剛風吹作塵。",
            "園林霜後色，樵牧霧中身。",
            "四望荒荒白，誰爲洗日人。"
        ],
        "title": "雨土",
        "id": "d75c29bf-4985-4f78-8eeb-117ac1689463"
    },
    {
        "author": "林景熙",
        "paragraphs": [
            "凋悴緣何事，青青憶舊叢。",
            "有枝撐夜月，無葉起秋風。",
            "暑路行人惜，寒巢宿鳥空。",
            "倘留心不死，噓拂待春工。"
        ],
        "title": "枯樹",
        "id": "a9e539c6-20c7-4733-8857-99ee7ad07fcc"
    },
    {
        "author": "林景熙",
        "paragraphs": [
            "爲官轉多事，行役到寒氈。",
            "落日鄰州樹，西風逆水船。",
            "飯牛懷白石，訪鶴入青田。",
            "我欲看行卷，仙峰雪瀑邊。"
        ],
        "title": "潘山長入括",
        "id": "b3535903-5917-443d-bb59-b563bd74c6a8"
    },
    {
        "author": "林景熙",
        "paragraphs": [
            "佛借龍宮五百年，平分城樹與村烟。",
            "叢林忽湧中流地，雙塔曾擎半壁天。",
            "石色带雲籠客袖，磬聲和月落漁船。",
            "袈袍不限侵門水，十載何人坐象筵。"
        ],
        "title": "江心寺",
        "id": "b6fd022c-78de-4dee-8725-0f5afc1baead"
    },
    {
        "author": "林景熙",
        "paragraphs": [
            "觀物閒中得化機，相隨野鶴立多時。",
            "遺編蠹老芸空辟，舊念灰寒管不吹。",
            "夜氣清明非藥鼎，春風消息在梅枝。",
            "三杯美酒微微醉，細和堯夫擊壤詩。"
        ],
        "title": "長至日",
        "id": "25e8832e-d76f-4b26-845d-356ab37807de"
    },
    {
        "author": "林景熙",
        "paragraphs": [
            "爆竹聲殘事事新，獨憐臨鏡尚儒巾。",
            "寒窗琴冊燈花曉，衰鬢江湖柏酒春。",
            "道在老天扶客健，書來稚子識家貧。",
            "舊山亦有閒風月，歸與漁樵作主人。"
        ],
        "title": "元日得家書喜",
        "id": "4fd2a617-f4cc-43c6-ada5-7b5399304a89"
    },
    {
        "author": "林景熙",
        "paragraphs": [
            "花柳湖西別此翁，十年鬢雪忽重逢。",
            "唐陵愁問永和帖，楚水夢聞長樂鐘。",
            "黄嬭秋燈餘舊癖，素侯野服拜新封。",
            "世情雲雨何時了，千古青青太玉峰。"
        ],
        "title": "次翁秀峰",
        "id": "8924aba7-94e5-4b3a-8999-941f1f52fac3"
    },
    {
        "author": "林景熙",
        "paragraphs": [
            "道人清事飯溪蔬，無酒閑愁已破除。",
            "五夜雪聲梅角底，一春烟景竹筇初。",
            "園林芳信醒愁蝶，田野豐年入夢魚。",
            "冰下流泉清老耳，東風先已到郊居。"
        ],
        "title": "立春郊行次唐玉潜",
        "id": "5dd88ce4-7aa5-4ddc-bfa2-b0ccf0a11202"
    },
    {
        "author": "林景熙",
        "paragraphs": [
            "十年疏鬢爲誰斑，天借儒冠日月閒。",
            "欹枕寒生雙瀑澗，開門春滿七星山。",
            "鶴歸尚覺遼城是，鵑老空聞蜀道難。",
            "欲覓九還憑寄語，青牛何日度函關。"
        ],
        "title": "寄七山人",
        "id": "bb40f156-d2ff-4595-b2ae-7e426dc27d3a"
    },
    {
        "author": "林景熙",
        "paragraphs": [
            "露洗檀心迥絕塵，猩袍曾受百花臣。",
            "東風喚起清平曲，西洛移來富貴春。",
            "金縷杯深如勸客，香霞幄暖欲薰人。",
            "年年此地開芳席，看到兒孫色更新。"
        ],
        "title": "王德玉席上賦牡丹",
        "id": "8b6c66b3-eca6-4ddc-b6f8-a77e5cea586a"
    },
    {
        "author": "林景熙",
        "paragraphs": [
            "小池荷凈雨初晴，世念消磨未到僧。",
            "衣带長江空北固，觚稜舊月隔西興。",
            "一春空負花前酒，獨夜相知竹下燈。",
            "自笑老來甘鷁退，少年雲路健追鵬。"
        ],
        "tags": [
            "长江"
        ],
        "title": "和王德游夜感",
        "id": "db8c495d-991b-4bcf-b074-a04ecde1dbb7"
    },
    {
        "author": "林景熙",
        "paragraphs": [
            "凈根元不競芳菲，萬柄亭亭出碧漪。",
            "乘露醉肌渾欲洗，無風清氣自相吹。",
            "製裳香冷微雲護，傾蓋盟深獨月知。",
            "却笑滿城紛繡縠，濂溪此意更同誰。"
        ],
        "title": "荷花",
        "id": "3d8cffce-9297-425a-be10-3dfb4c034e05"
    },
    {
        "author": "林景熙",
        "paragraphs": [
            "黄卷無端作睡媒，火雲萬朵鬰崔嵬。",
            "暑如酷吏何當去，薰自重華知幾來。",
            "脚踏層冰思遠壑，手遮赤日厭飛埃。",
            "披襟坐石不能夜，忽聽南山起怒雷。"
        ],
        "title": "納凉",
        "id": "df2ea6f4-1351-48d5-a0a4-345efa76ed65"
    },
    {
        "author": "林景熙",
        "paragraphs": [
            "龍迎葱珮出珠宮，鏡水凉生碧樹中。",
            "崖裂千尋根到海，劍懸七尺氣橫空。",
            "晝閒謾寫琴三疊，曉發猶餘鼓一通。",
            "猿鶴無期雲自在，人間何更有空同。"
        ],
        "title": "次王脩竹監簿送羽士過龍瑞宮",
        "id": "b095a43e-0e4f-4129-9ad6-4f1e8700b149"
    },
    {
        "author": "林景熙",
        "paragraphs": [
            "城居苦熱念林丘，偶向殊庭送羽流。",
            "雙袖携雲禹穴曉，一瓢分雨舜田秋。",
            "溪聲冉冉來松壑，秋意蕭蕭滿竹樓。",
            "我與蠅蚊爭晝夜，夢中猶及赴清游。"
        ],
        "title": "王監簿陶山禱雨志喜",
        "id": "4f8c9ad9-e595-4d3f-b45f-bd341796b8b0"
    },
    {
        "author": "林景熙",
        "paragraphs": [
            "物外高棲豈好奇，愛凉坐到雨來時。",
            "四愁歲月空平子，三樂乾坤自啟期。",
            "晉代諸賢曲水會，鎬京遺澤變風詩。",
            "世交翻覆如雲雨，野鶴孤心老竹知。"
        ],
        "title": "次韻山中見寄",
        "id": "dcd264ce-40f3-4d60-b090-8f0e1de7697d"
    },
    {
        "author": "林景熙",
        "paragraphs": [
            "玉佩珊珊不可招，眼空塵界等秋毫。",
            "山林貞白三層迥，湖海元龍百尺高。",
            "自笑行藏關氣數，肯將歌舞換風騷。",
            "卷簾最愛南山近，坐聽松聲起碧濤。"
        ],
        "title": "王監簿南墅新樓落成",
        "id": "d11941a6-345b-4376-9f75-9089015621dd"
    },
    {
        "author": "林景熙",
        "paragraphs": [
            "臨溪雙石如層城，中有洞天門不扃。",
            "杖藜穿莎入微逕，古藤絡樹春冥冥。",
            "渴猿引子下飲澗，山瓢我亦分清泠。",
            "一重一掩翳復朗，朱門金榜開殊庭。",
            "衆峰環拱受約束，何年神造驅五丁。",
            "縹緲樓臺鐘磬寂，薜荔紛披窗戶青。",
            "黄冠羽服者誰子，瓊臺坐閲南華經。",
            "客來揖坐松下石，呼茶味瀹枸杞靈。",
            "笑遣青衣導予步，峰回路轉銀河傾。",
            "初看絕壁走雲霧，倏聽萬壑驅風霆。",
            "不知何代擘青峽，明珠萬斛皆龍腥。",
            "欲喚琴高借仙鯉，濛濛山雨吹孤亭。"
        ],
        "title": "石門洞",
        "id": "de093841-6b14-4885-9a32-2fbcb0a5752b"
    },
    {
        "author": "林景熙",
        "paragraphs": [
            "霞衣葱珮來珊珊，水晶之宮綠玉盤。",
            "誰與馮夷作戲劇，貝闕驅入神瓢翻。",
            "又疑罷織蛟人泣，碧漥融作水銀汁。",
            "圓或爲璧方爲珪，寒光滉漾不可拾。",
            "古來欹器戒覆傾，真宰之柄常惡盈。",
            "季倫買笑輕百斛，金谷轉首迷榛荆。",
            "紛紛魚目爭貴惜，道眼獨懸諸幻息。",
            "須臾海霽山日高，綠雲萬柄凈如拭。"
        ],
        "title": "荷珠",
        "id": "2d5dc601-93bc-4846-a119-6450ffcc525e"
    },
    {
        "author": "林景熙",
        "paragraphs": [
            "肥馬輕裘到此難，名標九鎖翠微間。",
            "天開洞府幾千載，地隔風塵此一關。",
            "謝屐空憐迷雁蕩，蘇詩不是夢廬山。",
            "他生修得清緣在，擬扣金堂覓大還。"
        ],
        "tags": [
            "庐山"
        ],
        "title": "遊九鎖山 入九鎖山門",
        "id": "6b207d7c-843e-44fe-9476-1a0851936e3a"
    },
    {
        "author": "林景熙",
        "paragraphs": [
            "客杖偶逢山鶴引，儒冠幸免野猿嗔。",
            "吹來松氣清人骨，爲洗東華萬斛塵。"
        ],
        "title": "遊九鎖山 松間",
        "id": "0716f074-030f-4eb5-acd8-6cbf28f1e75e"
    },
    {
        "author": "林景熙",
        "paragraphs": [
            "日澹梧枝洞鎖苔，人間矰繳幾驚猜。",
            "九苞自是沖霄物，曾爲簫韶一出來。"
        ],
        "title": "遊九鎖山 鳳洞",
        "id": "5aad5924-d337-4b98-a01f-e4d78e513427"
    },
    {
        "author": "林景熙",
        "paragraphs": [
            "雲濕林腥隠石扉，不知何代有龍歸。",
            "却疑此洞元無底，下挾滄溟作雨飛。"
        ],
        "title": "遊九鎖山 龍洞",
        "id": "465df3a1-17d1-4005-a7b9-2eea2a189862"
    },
    {
        "author": "林景熙",
        "paragraphs": [
            "百雷鬭我前，八溟覆我後。",
            "誰哉擘巨崖，縱此翠蛟走。",
            "又疑蜀川下，萬騎赴峽口。",
            "凭闌神爲摇，清寒逼兩肘。",
            "久乃與之忘，一洗耳目垢。",
            "骨冷春木臞，魂驚夜猿吼。",
            "神仙亦愛奇，臨流并瓊玖。",
            "乘鯉琴高風，捉月太白手。",
            "跳入水晶宮，身世亦何有。",
            "緬懷玉局翁，不受荒幻誘。",
            "爾來謁空祠，采蘋奠玄酒。",
            "百年等一漚，道先天地壽。",
            "逝者固如斯，川上嘆魯叟。"
        ],
        "title": "遊九鎖山 翠蛟亭",
        "id": "4cf80d2d-2a0c-4e25-abbf-7d052e8cad22"
    },
    {
        "author": "林景熙",
        "paragraphs": [
            "洞天有別雲，福地無凡土。",
            "嘉名此兼擅，靈氣適專聚。",
            "峰巒互重掩，雲霧自吞吐。",
            "飄然乘泠風，一瓣謁瓊宇。",
            "住山老黄冠，迎客琪樹午。",
            "魚魚美少年，華裾集齋鼓。",
            "往者修鍊人，飛昇接高武。",
            "爾來何寂寥，山川亦今古。",
            "甲第擬王侯，億萬富倉庾。",
            "所以氣體移，學道不精苦。",
            "吾聞郭許儔，卓庵老林莽。",
            "終日對白雲，餐松飲石乳。"
        ],
        "title": "遊九鎖山 洞霄宮",
        "id": "a1b6e941-7708-4ea5-b249-975ca16cadd5"
    },
    {
        "author": "林景熙",
        "paragraphs": [
            "九鎖絕人寰，一嶂聳天柱。",
            "自從開闢來，著此洞天古。",
            "奇石千萬姿，元不費神斧。",
            "帝勑守六丁，山夔孰敢侮。",
            "白晝中冥冥，游者必持炬。",
            "或絢若霞敷，或蹙若波詭。",
            "或豎若旌幢，或懸若鐘鼓。",
            "或虎而爪踞，或鳳而翅舞。",
            "異狀紛獻酬，清音起擊拊。",
            "不知金堂仙，恍惚在何許。",
            "褰衣下側逕，層嵐結瓊乳。",
            "逕極罅轉深，幽潭蓄風雨。",
            "劣容童豎入，恐觸蛟龍怒。",
            "凜乎不可留，長嘯出巖戶。"
        ],
        "title": "遊九鎖山 大滌洞天",
        "id": "992e532a-62ed-4a41-a2af-6ea4387a98fc"
    },
    {
        "author": "林景熙",
        "paragraphs": [
            "聞有真人白日昇，洞天千古卓崚嶒。",
            "頂高絕似撐華蓋，穴暝初疑入武陵。",
            "秋靜石枰空暈蘚，寒生泉縫忽懸冰。",
            "依依谷口斜陽在，已覺熏風濕杖藤。"
        ],
        "title": "遊九鎖山 棲真洞",
        "id": "064d4c21-01fb-4c79-84ae-ef684652539a"
    },
    {
        "author": "林景熙",
        "paragraphs": [
            "誰卓孤峰紫翠巔，流泉一脈到宮前。",
            "却憐千尺擎天柱，不拄東南半壁天。"
        ],
        "title": "遊九鎖山 天柱峰",
        "id": "19b03e4d-bb1b-4a8d-8de8-809e60326931"
    },
    {
        "author": "林景熙",
        "paragraphs": [
            "仙子渾無涉世勞，屐痕一尺寄孤高。",
            "幾人失脚風波裏，可是雲根立得牢。"
        ],
        "title": "遊九鎖山 神仙隱跡",
        "id": "aac2ebcd-9dc9-4135-8b0b-0368e405835d"
    },
    {
        "author": "林景熙",
        "paragraphs": [
            "華表鶴歸處，林深別有天。",
            "雲陰生石壁，杉影落丹泉。",
            "宇宙名山在，神仙古洞懸。",
            "歸來凡骨換，寂照起三田。"
        ],
        "title": "遊九鎖山 過石壁丹泉二亭",
        "id": "197fb80b-132f-4f72-8ef6-7390833db854"
    },
    {
        "author": "林景熙",
        "paragraphs": [
            "名山隔風雨，幾度夢空馳。",
            "谷口重來路，雲根舊別時。",
            "玄門尊老宿，白髮長嬰兒。",
            "欲問還丹事，林深鶴已知。"
        ],
        "title": "留寄沈介石高士",
        "id": "d56499dc-dc87-4fff-9bcd-4ebf786f3c84"
    },
    {
        "author": "林景熙",
        "paragraphs": [
            "中歲修玄學，懸崖結屋危。",
            "幻身風露襲，淺戶虎狼窺。",
            "九鎖洞中志，一瓢身後詩。",
            "定知明月夜，雙鶴影相隨。"
        ],
        "title": "懷葉鄧二友",
        "id": "74c095d6-7686-4515-aed0-6c89969748cd"
    },
    {
        "author": "林景熙",
        "paragraphs": [
            "天地等蘧廬，結廬復何事。",
            "一間亦寄耳，况乃寄所寄。",
            "我身正似雲，於此適相值。",
            "買鄰不用錢，平分有餘地。",
            "豈不愛專壑，孤立聖所懼。",
            "平生志八荒，澤物乃吾素。",
            "我行雲不隨，雲行我復住。",
            "出處兩何心，得非以時故。",
            "造物無全功，蒼生竟誰籲。",
            "石床坐忘言，各分一半愧。"
        ],
        "title": "半雲庵",
        "id": "34a7b2cc-8b49-4ec9-a87f-2ca1bd9406b9"
    },
    {
        "author": "林景熙",
        "paragraphs": [
            "葵榴入眼明，得酒慰衰齒。",
            "胡爲浪自悲，懷古淚紛委。",
            "湘江沈忠臣，越江沈孝子。",
            "沈骨不沈名，清風兩江水。",
            "或云非正命，是昧舍生理。",
            "歸全豈髮膚，所懼本心毀。",
            "哭父天爲驚，憂君國將燬。",
            "於焉偷吾生，何以立戴履。",
            "脩短在百年，芳穢垂千紀。",
            "之人死猶生，滔滔真死矣。"
        ],
        "title": "端午次韻懷古或疑屈原曹娥死非正命是不知殺身成仁者也併爲發之",
        "id": "e3ad2576-9607-4ece-a4f7-608547ea0627"
    },
    {
        "author": "林景熙",
        "paragraphs": [
            "老矣杜陵客，草堂倚江干。",
            "故人相幽築，皇天愍生還。",
            "君家付楚炬，結搆當時囏。",
            "謂得風雅力，竹木供大官。",
            "城邊夜歸鶴，杳杳發長歎。",
            "朱甍昔峨峨，碧草今曼曼。",
            "何如蔭白茅，容膝有餘安。",
            "我哀喪亂餘，人烟半凋殘。",
            "風凄狐兔警，露重星斗寒。",
            "丈夫坐一室，此念馳九寰。",
            "所以草堂人，安得千萬間。"
        ],
        "title": "陳子植草廬成求予賦",
        "id": "b1318da8-eb2d-4a4f-89db-f9470542e1f5"
    },
    {
        "author": "林景熙",
        "paragraphs": [
            "逢春感孤羈，抱古來衆吠。",
            "如何陵谷遷，芳草亦蕭艾。",
            "自憐歲月晚，復覺湖海隘。",
            "野鷗不受招，興在萬里外。"
        ],
        "title": "有感",
        "id": "3d7c2f07-e750-40ff-ae8e-ec8098cadb1d"
    },
    {
        "author": "林景熙",
        "paragraphs": [
            "高人謝世紛，誅茅在絕壁。",
            "十年不下山，舊路掩深棘。",
            "出門復踟躕，觸步有崩石。",
            "下臨千仞淵，毒鱗正紛籍。",
            "腥風鼓洪濤，石齒鳴咋咋。",
            "失勢倘一落，萬綆那可及。",
            "不如息我軀，猿鶴與朝夕。"
        ],
        "title": "寄四明陳楙陽",
        "id": "c9121baf-752b-4121-af41-e147e7ebea2e"
    },
    {
        "author": "林景熙",
        "paragraphs": [
            "岸陵幾紛紛，岐路誰了了。",
            "中有定慧人，翛然坐深窈。",
            "山空諸念消，月墮孤禪悄。",
            "一室虛白生，天雞弄清曉。"
        ],
        "title": "贈東谷上人",
        "id": "5d037128-2e70-44b9-882a-5baded52f7f6"
    },
    {
        "author": "林景熙",
        "paragraphs": [
            "霏霏弄閒態，灧灧揚素紋。",
            "幽人不可即，但見水與雲。",
            "蒼狗紛世情，瞿塘在平地。",
            "所以盟白鷗，萬荷最深處。"
        ],
        "title": "題水雲深處",
        "id": "8cae3974-24fd-4a6f-8a0f-ccc00e75505c"
    },
    {
        "author": "林景熙",
        "paragraphs": [
            "胡君白雲心，鄉夢攪幽夕。",
            "挑燈起我言，相對竟惻惻。",
            "問君何時歸，心已寄飛翼。",
            "我歸萬山遥，君歸一水直。",
            "十年湖海間，耕硯苦不穡。",
            "居然保章甫，晨省無愧色。",
            "高堂椿樹蒼，萱花在堂北。",
            "再拜捧壽巵，晴芳滿瑶席。",
            "塤箎夜床溫，冠蓋春巷塞。",
            "萬古天倫中，真樂非外借。",
            "明朝浙東西，片雲渺何極。"
        ],
        "title": "送胡汲古歸嚴陵覲親",
        "id": "d4dcdf36-561e-4c1d-b7d9-fdae0e618f79"
    },
    {
        "author": "林景熙",
        "paragraphs": [
            "桂死月亦灰，鵬枯海爲陸。",
            "自我哭斯文，老淚幾盈掬。",
            "故國忽春夢，故人復霜木。",
            "矯矯榆溆君，白首尚儒服。",
            "解后一寫心，乾坤兩眉蹙。",
            "無力能怒飛，有道欲私淑。",
            "憶游東浦雲，馬帳肯同宿。",
            "孤燈照寒雨，蕭蕭半窗竹。",
            "君器碩以方，有如舟萬斛。",
            "歛華就本根，耆年謂可卜。",
            "昨別猶是人，今乃在鬼錄。",
            "爲善未必遐，嗚呼真宰酷。",
            "往年海若怒，風濤卷人屋。",
            "脫身鯨魚吻，長寐固應熟。",
            "寡妻泣帷荒，有子繼經術。",
            "彼哉暴殄夫，食必饌金玉。",
            "一士苜蓿腸，奪之胡忍速。",
            "問天天夢夢，秋聲滿巖谷。"
        ],
        "title": "哭薛榆溆同舍",
        "id": "bc080387-56ad-4968-9340-a61a26c3b652"
    },
    {
        "author": "林景熙",
        "paragraphs": [
            "深林澹孤芳，一洗桃李姿。",
            "采采坡雲暮，持之欲遺誰。",
            "故人青雲端，或在江海涯。",
            "青雲達者路，江海幽人期。",
            "有如一種蘭，升沈亦殊岐。",
            "南宮香滿握，誰使紉湘纍。",
            "客笑試問君，君曰數所爲。",
            "嗟予偶閲理，焚膏自童時。",
            "功名千載芬，白首心已違。",
            "富貴倘貽臭，不如貧賤怡。",
            "吾生吾自斷，爲謝君平帷。"
        ],
        "title": "贈蘭坡星翁",
        "id": "76bf65c9-007d-4ce0-96a6-88e4a2ecc39c"
    },
    {
        "author": "林景熙",
        "paragraphs": [
            "開簾殘酒醒，雪意尚垂垂。",
            "夜色沈奎久，春容變柳遲。",
            "寒塘鷗自聚，荒歲鶴同饑。",
            "便欲誅茅隠，何山有紫芝。"
        ],
        "title": "雪後",
        "id": "67bf4629-493c-4f96-9a3b-469a5aceb73d"
    },
    {
        "author": "林景熙",
        "paragraphs": [
            "短策穿幽徑，山樵半掩扉。",
            "月斜林影薄，石盡水聲微。",
            "一犬隔籬吠，孤僧何處歸。",
            "相逢松下立，風露滿秋衣。"
        ],
        "title": "山中早行",
        "id": "280fa66f-a8f4-419d-ade8-509251f3fcae"
    },
    {
        "author": "林景熙",
        "paragraphs": [
            "狺狺多楚狗，何處續離騷。",
            "草徑無塵入，秋峰與節高。",
            "菰香清野飯，柳色老宮袍。",
            "笑問劉安鼎，相看已二毛。"
        ],
        "title": "寄薌林故人",
        "id": "6b6a9558-2fc2-494a-b466-abe4aac00f7a"
    },
    {
        "author": "林景熙",
        "paragraphs": [
            "野意雲同散，閑門草自新。",
            "不知世網密，爲謝客車頻。",
            "風月兼忘我，山林亦恕人。",
            "咸陽歎黄犬，榮辱古爲鄰。"
        ],
        "title": "疏懶爲四明何君賦",
        "id": "37bf04fa-31d1-4e08-88fe-849c95b6c2a4"
    },
    {
        "author": "林景熙",
        "paragraphs": [
            "竹房分半席，流水白雲間。",
            "丹竈餘千載，青鞋第幾山。",
            "有詩多解悟，無髮得高閒。",
            "因笑塵中客，重逢改舊顔。"
        ],
        "title": "答山中侃上人",
        "id": "166a2bc8-937b-4256-9a66-c2ab647d4c22"
    },
    {
        "author": "林景熙",
        "paragraphs": [
            "舊游渾似夢，短髮不勝簪。",
            "風雨行金氣，乾坤老鐵心。",
            "舜田秋稗滿，禹穴夕雲深。",
            "正自登臨懶，凄凉隔水砧。"
        ],
        "title": "山陰秋懷",
        "id": "516ba7d1-185a-4578-8db1-e393b0387c4c"
    },
    {
        "author": "林景熙",
        "paragraphs": [
            "青衫蕉鹿夢，江海一畸人。",
            "舊國愁生暮，衰年病過春。",
            "天垂湖色湛，雨洗月痕新。",
            "猶抱遺經在，心銜覆載仁。"
        ],
        "title": "初夏病起",
        "id": "3a2c2680-11e4-422e-86b6-c6e28a78a13d"
    },
    {
        "author": "林景熙",
        "paragraphs": [
            "清秋有餘思，日暮尚溪亭。",
            "高樹月初白，微風酒半醒。",
            "獨行穿落葉，閒坐數流螢。",
            "何處漁歌起，孤燈隔遠汀。"
        ],
        "title": "溪亭",
        "id": "632dbfaf-4c84-4a6e-9a2f-9f57ed69dcb2"
    },
    {
        "author": "林景熙",
        "paragraphs": [
            "一劍掛寒壁，艱危氣不衰。",
            "鬢痕朝鏡覺，書味夜燈知。",
            "夢斷潮生枕，愁新雁入詩。",
            "思君心欲折，又負菊花期。"
        ],
        "title": "答陳景賢",
        "id": "d223abe5-ee05-4460-a2e4-222770f81a54"
    },
    {
        "author": "林景熙",
        "paragraphs": [
            "乍逢還又別，龍竹葛陂陰。",
            "野水流春遠，江雲入暮深。",
            "新知滿湖海，遺老在山林。",
            "解后如相問，憑君道素心。"
        ],
        "title": "薛德之之江東簡熊西玉諸公",
        "id": "f9b37f11-6a5a-47d9-8ae5-c684cc4c21cf"
    },
    {
        "author": "林景熙",
        "paragraphs": [
            "客鄉吊古重登臨，隔水斜陽鳥語深。",
            "賜葛尚餘唐闕夢，傾葵猶抱楚臣心。",
            "蒲邊臘釀供華髮，楝後春風在綠陰。",
            "桃印靈符何必佩，乾坤正氣古猶今。"
        ],
        "title": "五日次韻",
        "id": "adbbd68c-64e7-4c6b-8629-8100f4b27d11"
    },
    {
        "author": "林景熙",
        "paragraphs": [
            "歸鶴悠悠度海遲，閒來野寺看僧棋。",
            "鄉心荔子薰風國，客路槐花細雨時。",
            "天地一身愁自語，江湖諸老澹相知。",
            "烏絲醉後淋漓墨，片月娟娟照硯池。"
        ],
        "title": "酬合沙徐君寅",
        "id": "a54e72da-b6d9-42bd-9021-a22e49312f3f"
    },
    {
        "author": "林景熙",
        "paragraphs": [
            "青眼重逢白髮新，舊游却恐是前身。",
            "野鳩妬客招呼雨，江燕隨人管領春。",
            "曾附仙舟追李郭，獨提詩律繼黄陳。",
            "鏡中恨不移家住，山水蒼蒼老釣綸。"
        ],
        "title": "重游鏡曲次韻",
        "id": "fe71675f-7688-49ee-9f9d-a4051e059023"
    },
    {
        "author": "林景熙",
        "paragraphs": [
            "梅傳春信菊延秋，萬壑千巖引勝遊。",
            "明月半船招賀監，清風滿袖挹浮丘。",
            "意閒自得琴書樂，身隠猶懷畎畝憂。",
            "但得八荒皆壽域，飯疏飲水亦何求。"
        ],
        "title": "和監簿山中自壽",
        "id": "f655e44f-9145-4ff8-876c-14f10aaac933"
    },
    {
        "author": "林景熙",
        "paragraphs": [
            "苦熱如焚想雪山，清商一夕破愁顔。",
            "炎光斷雨殘虹外，凉意平蕪遠樹間。",
            "忙踏槐花猶入夢，老催蒲扇共投閑。",
            "城頭遥望纍纍塚，遼海荒寒鶴未還。"
        ],
        "title": "立秋日作",
        "id": "9f7290a3-a312-445c-b160-ac270acde785"
    },
    {
        "author": "林景熙",
        "paragraphs": [
            "收拾山河片影圓，舉杯笑酌結鄰仙。",
            "萬家絃管誰無月，一壑樓臺別有天。",
            "丹桂梯寒醒舊夢，玄霜杵熟授長年。",
            "此秋此夜無清句，花亦笑人空醉眠。"
        ],
        "title": "中秋山中對月",
        "id": "65b8b6a2-3552-4b6e-8b78-0733318c4897"
    },
    {
        "author": "林景熙",
        "paragraphs": [
            "雨餘燈火坐茅齋，此夕田家有好懷。",
            "造物心終扶畎畝，蒼生命已墮顛崖。",
            "燕山漕粟初航海，浙水移家半入淮。",
            "貞觀三錢誰復識，擁衣數起望台階。"
        ],
        "title": "浙中饑甚六月一雨頗慰",
        "id": "12c6b669-b880-4c9b-ae5d-27a550fcd744"
    },
    {
        "author": "林景熙",
        "paragraphs": [
            "禹穴風烟老尚游，青門回首憶瓜疇。",
            "海槎片影星河曙，城角一聲天地秋。",
            "臨水忽驚餘鬢落，看雲還悟此生浮。",
            "杖藜擬訪神仙宅，中有長眉不掛愁。"
        ],
        "title": "秋日言懷次韻",
        "id": "5d2b7eec-2828-4fd7-9997-07d4d4571fcc"
    },
    {
        "author": "林景熙",
        "paragraphs": [
            "耕隠山中久卜鄰，愛奇不厭買山勤。",
            "重華事往人何在，萬古春深鳥自耘。",
            "閒拂巖花問陵谷，獨懸茅屋管烟雲。",
            "滿林剡竹供揮洒，天壽斯文正屬君。"
        ],
        "title": "喜監簿得陶山舜田",
        "id": "b989240d-c75e-4d75-8de5-05ae01fc0350"
    },
    {
        "author": "林景熙",
        "paragraphs": [
            "玄髮相逢雪滿顛，一番欲別一凄然。",
            "離亭落日馬嘶渡，舊國西風人喚船。",
            "湖海已空彈鋏夢，山林猶有著書年。",
            "蓬萊不隔青禽信，還折南枝寄老仙。"
        ],
        "title": "別王監簿",
        "id": "29c7688f-ec4b-49a2-8a20-e4c703662d73"
    },
    {
        "author": "林景熙",
        "paragraphs": [
            "千載東籬有晉香，客床風雨夢潯陽。",
            "白頭湖海孤心在，青眼詩書舊味長。",
            "哭兀已知懽此厦，溫柔何必老爲鄉。",
            "殷勤還祝南山壽，歲歲梅花歲歲觴。"
        ],
        "title": "次韻謝諸公見壽",
        "id": "0b775b86-3a69-4c0a-a9ce-d9cf56eecf8e"
    },
    {
        "author": "林景熙",
        "paragraphs": [
            "拂石題詩滿袖嵐，尋僧又過竹溪南。",
            "乾坤浩蕩酒鄉寄，山水蒼寒琴意參。",
            "老燕未歸同是客，孤雲無住孰爲庵。",
            "寂寥午夜松風響，疑是神仙接麈談。"
        ],
        "title": "訪僧鄰庵次韻",
        "id": "96f43dcd-4c4a-4a2f-8e14-6263722bd434"
    },
    {
        "author": "林景熙",
        "paragraphs": [
            "詩吞楚澤渺無邊，不用神丹骨已仙。",
            "九萬里程驚落羽，三千年事撫遺編。",
            "銅盤老淚胡笳裏，金粟荒愁杜宇前。",
            "惟有雙溪溪上月，清光照客尚依然。"
        ],
        "title": "答金華王玉成",
        "id": "96c34f5d-a1fe-47f9-ad91-632e29b4fabc"
    },
    {
        "author": "林景熙",
        "paragraphs": [
            "餘子紛紛氣可吞，青霄萬里合孤騫。",
            "藻芹池冷三年客，絲竹堂高幾世孫。",
            "前輩修名似山斗，斯文清氣在乾坤。",
            "故人要路如相問，爲說蒼苔獨閉門。"
        ],
        "title": "送友人孔濟之之金華",
        "id": "ea2436bb-c539-4578-a5e6-d19f036ca6c0"
    },
    {
        "author": "林景熙",
        "paragraphs": [
            "獨閉柴門木石親，詩筒剝啄不妨頻。",
            "青燈風雨多離夢，白髮江湖少故人。",
            "謾讀楚騷招太乙，誰聽郢曲和陽春。",
            "書香劍氣俱寥落，虛老乾坤父母身。"
        ],
        "title": "述懷次柴主簿",
        "id": "203e5c68-e344-4571-80f0-ab1f21104135"
    },
    {
        "author": "林景熙",
        "paragraphs": [
            "扣角歌殘夜正長，懶將龜筴卜行藏。",
            "風烟萬里別離夢，草木一溪文字香。",
            "仙泣銅盤辭渭水，鶴歸華表認遼陽。",
            "愁來偶上西樓立，耿耿寒奎色照霜。"
        ],
        "title": "次曹近山見寄",
        "id": "b4624968-e4cf-479b-a9fa-e9c384bff594"
    },
    {
        "author": "林景熙",
        "paragraphs": [
            "親携琴冊出烟蘿，海國儒風近若何。",
            "筆挾龍湫靈不盡，官鄰雪竇冷偏多。",
            "詩書千載關經濟，師友三年要琢磨。",
            "老去喜逢奎運轉，送君猶拂舊冠峨。"
        ],
        "title": "送葉伯幾之奉化",
        "id": "9c841728-0dff-409b-a143-81ea1106774f"
    },
    {
        "author": "林景熙",
        "paragraphs": [
            "琴床茶鼎澹相依，偶爲尋僧出竹扉。",
            "風動松枝山鵲語，雪消菜甲野蟲飛。",
            "看花春入桄榔杖，聽瀑寒生薜荔衣。",
            "古寺無人雲漠漠，溪行喚得小船歸。"
        ],
        "title": "新晴偶出",
        "id": "9a336c71-fba4-433e-b4a4-2afa2f71ee77"
    },
    {
        "author": "林景熙",
        "paragraphs": [
            "水村烟景隔晴霏，十二闌干在翠微。",
            "一壑暮年閒獨倚，半簷秋影澹相依。",
            "柏爐貝葉香猶潤，紙帳梅花夢不飛。",
            "會得此中無所住，來來去去總玄機。"
        ],
        "title": "題海上人棲雲樓",
        "id": "e13bdde4-c293-4f2a-81b3-87eeec7ed7d1"
    },
    {
        "author": "林景熙",
        "paragraphs": [
            "參橫月落幾相思，第一春風向此期。",
            "乘興竹筇霜後路，寄聲籬落水邊枝。",
            "禁中鼓絕花奴老，海上宮深鳥使遲。",
            "獨抱素心誰是伴，羅浮仙夢隔天涯。"
        ],
        "title": "催梅",
        "id": "c4ad5f2d-25fc-4e94-8e97-be9e999ccc23"
    },
    {
        "author": "林景熙",
        "paragraphs": [
            "瓦甌一醉萬事了，醒來然竹清溪曉。",
            "半蓑烟雨披春寒，堤上落紅已如掃。",
            "荒磯白鳥無離愁，明月清風滿幽抱。",
            "却憐灞水長亭西，幾樹柔條不得老。",
            "漢槎丙穴今已非，網罟相尋縱鱗少。",
            "何如卷釣兩忘機，魚向樹根吹絮飽。"
        ],
        "title": "柳下漁次韻",
        "id": "dde512c2-4ef4-402d-b68f-b2a14d0f93b3"
    },
    {
        "author": "林景熙",
        "paragraphs": [
            "天寶詩人詩有史，杜鵑再拜淚如水。",
            "龜堂一老旗鼓雄，勁氣往往摩其壘。",
            "輕裘駿馬成都花，冰甌雪椀建溪茶。",
            "承平麾節半海宇，歸來鏡曲盟鷗沙。",
            "詩墨淋漓不負酒，但恨未飲月氏首。",
            "床頭孤劍空有聲，坐看中原落人手。",
            "青山一髮愁濛濛，干戈况滿天南東。",
            "來孫却見九州同，家祭如何告乃翁。"
        ],
        "title": "書陸放翁詩卷後",
        "id": "99823213-b308-4326-99b4-ae04a4f7918b"
    },
    {
        "author": "林景熙",
        "paragraphs": [
            "相逢湖海說醫靈，學更參玄世味輕。",
            "薊子他年游碧落，空留藥市會稽城。"
        ],
        "title": "贈會稽尹醫師",
        "id": "37bf964d-bd9b-45da-9a95-4ba1a75f4ecc"
    },
    {
        "author": "林景熙",
        "paragraphs": [
            "丰神閒整坐凝然，一笑聊憑筆意傳。",
            "却有丹青難畫處，獨遺好醜在千年。"
        ],
        "title": "汪東巖爲余寫容求贈詩余以其學佛者也故後章及之  其一",
        "id": "03589b24-0aef-4b3e-9454-f3ae26fe51da"
    },
    {
        "author": "林景熙",
        "paragraphs": [
            "因形有像轉支離，妙筆從君壓畫師。",
            "若向禪中參一指，寫余父母未生時。"
        ],
        "title": "汪東巖爲余寫容求贈詩余以其學佛者也故後章及之  其二",
        "id": "39b244ee-8e85-406f-b298-b6b9c3e095ea"
    },
    {
        "author": "林景熙",
        "paragraphs": [
            "夢回荒館月籠秋，何處砧聲喚客愁。",
            "深夜無風蓮葉響，水寒更有未眠鷗。"
        ],
        "title": "夢回",
        "id": "24cf13d6-d048-4bef-91c9-5f20b39b0ff7"
    },
    {
        "author": "林景熙",
        "paragraphs": [
            "蜀魄聲聲訴綠陰，誰家門巷落花深。",
            "遊絲不繫春暉住，愁絕天涯寸草心。"
        ],
        "title": "送春",
        "id": "34d9ae5b-f276-4d70-af23-9d66a68fd5ee"
    },
    {
        "author": "林景熙",
        "paragraphs": [
            "翼綃微動自宮商，幾曳殘聲送夕陽。",
            "喚得槐柯芳夢覺，薰風一曲換西凉。"
        ],
        "title": "聞蟬二首  其一",
        "id": "fa9059ea-dd92-4f13-8392-aa83871df269"
    },
    {
        "author": "林景熙",
        "paragraphs": [
            "近交紙薄雲翻手，舊夢冠空雪滿顛。",
            "却憶畫船曾聽處，夕陽高柳斷橋邊。"
        ],
        "title": "聞蟬二首  其二",
        "id": "b38bde5b-1b1c-4563-8e9f-4e356cc13ead"
    },
    {
        "author": "林景熙",
        "paragraphs": [
            "聚散雲萍亦偶然，十年曾此繫秋船。",
            "當時別意芙蓉老，不道相逢又十年。"
        ],
        "title": "與邵德芳同舍三首  其一",
        "id": "e2cde607-2281-4b91-a1f1-003edb007d19"
    },
    {
        "author": "林景熙",
        "paragraphs": [
            "年少同游古辟雍，文光萬丈掃秋虹。",
            "不須舊事談如夢，燈下相看亦夢中。"
        ],
        "title": "與邵德芳同舍三首  其二",
        "id": "411af487-9bfa-4559-bc0b-7abeb4766789"
    },
    {
        "author": "林景熙",
        "paragraphs": [
            "葵心戀日還終在，橘性踰淮已不同。",
            "誰識鱸江持釣手，曾搴月窟一枝紅。"
        ],
        "title": "與邵德芳同舍三首  其三",
        "id": "fb885d4a-2cd3-4578-ac41-130bd737aa8f"
    },
    {
        "author": "林景熙",
        "paragraphs": [
            "珠亡忽震蛟龍睡，軒敝寧忘犬馬情。",
            "親拾寒瓊出幽草，四山風雨鬼神驚。"
        ],
        "title": "夢中作四首  其一",
        "id": "6dc1abbb-89ba-4fc2-9b88-0a7269aa25b0"
    },
    {
        "author": "林景熙",
        "paragraphs": [
            "一抔自築珠丘土，雙匣猶傳竺國經。",
            "獨有春風知此意，年年杜宇泣冬青。"
        ],
        "title": "夢中作四首  其二",
        "id": "3e90227f-c1d5-4603-aee3-6d96ddc19df9"
    },
    {
        "author": "林景熙",
        "paragraphs": [
            "昭陵玉匣走天涯，金粟堆前幾吠鴉。",
            "水到蘭亭轉嗚咽，不知真帖落誰家。"
        ],
        "title": "夢中作四首  其三",
        "id": "0f82dd1f-0002-479d-b36a-cc2c70b59542"
    },
    {
        "author": "林景熙",
        "paragraphs": [
            "珠鳬玉雁又成埃，斑竹臨江首重回。",
            "猶憶年時寒食祭，天家一騎捧香來。"
        ],
        "title": "夢中作四首  其四",
        "id": "6681f26a-980b-4391-a7ec-1cf21f1660a4"
    },
    {
        "author": "林景熙",
        "paragraphs": [
            "冬青花，花時一日腸九折。",
            "隔江風雨清影空，五月深山護微雪。",
            "石根雲氣龍所藏，尋常螻蟻不敢穴。",
            "移來此種非人間，曾識萬年觴底月。",
            "蜀魂飛遶百鳥臣，夜半一聲山竹裂。"
        ],
        "tags": [
            "写景",
            "抒情",
            "花",
            "写花"
        ],
        "title": "冬青花",
        "id": "35dd891a-de9a-465b-9ab9-94ebd9be5dbc"
    },
    {
        "author": "林景熙",
        "paragraphs": [
            "沙鷗對立機外，胡蝶相逢夢中。",
            "帆去帆來野水，花開花落春風。"
        ],
        "title": "六言  其一",
        "id": "18445413-6fb0-47b5-ab68-e244f8add7ad"
    },
    {
        "author": "林景熙",
        "paragraphs": [
            "流水獨吟花逕，好山重約雲門。",
            "茶甌疏竹孤寺，桐角斜陽遠村。"
        ],
        "title": "六言  其二",
        "id": "754f483c-d173-429d-9210-1519f1c73a1d"
    },
    {
        "author": "林景熙",
        "paragraphs": [
            "黑風夜撼天柱折，萬里飛塵九溟竭。",
            "誰欲抶之兩腕絕，英淚浪浪滿襟血。",
            "龍庭戈鋋爛如雪，孤臣生死早已决。",
            "綱常萬古懸日月，百年身世輕一髮。",
            "苦寒尚握蘇武節，垂盡猶存杲卿舌。",
            "膝不可下頭可截，白日不照吾忠切。",
            "哀鴻上訴天欲裂，一編千載虹光發。",
            "書生倚劍歌激烈，萬壑松聲助幽咽。",
            "世間淚洒兒女別，大丈夫心一寸鐵。"
        ],
        "title": "讀文山集",
        "id": "829930a2-f101-4149-b668-ce51e441a3c3"
    },
    {
        "author": "林景熙",
        "paragraphs": [
            "錦障鬰嵯峨，秀出城之西。",
            "直是神氣積，宛若屏障開。",
            "蒼翠接重壤，上與浮雲齊。",
            "幽花被晴壁，古樹欹層崖。",
            "下有張夫子，讀書事幽棲。",
            "于今幾百歲，衣冠世多才。",
            "偉哉據名勝，林泉足徘徊。",
            "茲晨幸休暇，杖屨同攀躋。",
            "和風襲輕裾，好鳥鳴喈喈。",
            "勇往遽忘疲，窮深陟崔嵬。",
            "極目萬里外，頓覺羣山低。",
            "長嘯倚蒼松，暢然舒我懷。"
        ],
        "title": "錦屏山",
        "id": "d7dd83a5-2b03-42e4-8b20-da9f787a5d26"
    },
    {
        "author": "林景熙",
        "paragraphs": [
            "倚山寶閣照崔嵬，山鳥山雲自去來。",
            "竹籟曉和幽梵合，藤花春入古松開。",
            "丹空遺竈形難蛻，草暗孤城首重回。",
            "處士凄凉猶是晉，廬山蓮社許參陪。"
        ],
        "tags": [
            "庐山"
        ],
        "title": "瑞安院",
        "id": "b4cfa6b6-1bfd-4270-9060-ea286779604a"
    },
    {
        "author": "林景熙",
        "paragraphs": [
            "書閲揚州貢，功觀禹化覃。",
            "香包分橘柚，秋色動江潭。",
            "破暑花凝雪，凌寒葉染藍。",
            "金衣愛日照，珠實碧波涵。",
            "未止諸侯計，曾聞四皓談。",
            "顔歡陸績母，業世李衡男。",
            "送客愈吟桂，書時坡韻儋。",
            "洞庭夸浙右，溫郡冠江南。",
            "節物清霜重，家山綠蒂含。",
            "青黄出籬落，朱綠耀林嵐。",
            "昔貢千金顆，遥馳萬里函。",
            "新宜薦寢廟，香可供瞿曇。",
            "夔子那能比，羅浮未許參。",
            "何人傳是陸，端類列非聃。",
            "在品寧爲四，蒙恩或賜三。",
            "鄉情寄初熟，旅况憶幽探。",
            "嘉拜親開合，珍藏凈洗甔。",
            "行將解印綬，歸種當田蠶。",
            "根向橫陽覓，泥尋斥鹵擔。",
            "荒蕪耘徑草，封植伴溪柟。",
            "不用千頭富，聊資一餉湛。",
            "茅齋闢杜甫，僊井汲蘇耽。",
            "佳境妙餐蔗，閑庭勝蒔苷。",
            "雁行三峽荔，奴視四明蚶。",
            "欲繼花爲譜，應同柳駐驂。",
            "禦偷籬著棘，愁凍灌添泔。",
            "掩映青雲葉，光華碧玉篸。",
            "釀成浮甕蟻，蒸辟蠹書蟫。",
            "護蒂期存乳，留皮欲去痰。",
            "恨無親可遺，忪慘白巖庵。"
        ],
        "tags": [
            "洞庭湖"
        ],
        "title": "知宗柑詩用韻頗險予既知之復取所未用之韻續賦一首三十韻",
        "id": "cb55bf6b-232f-4079-8f1f-2a835c44edcc"
    },
    {
        "author": "林景熙",
        "paragraphs": [
            "君不記，犬之年，羊之月，辟歷一聲天地裂。"
        ],
        "title": "句",
        "id": "b5d21dd8-bdac-404a-9945-2d56ad78f53b"
    },
    {
        "author": "林景熙",
        "paragraphs": [
            "紫宸黄閣共樓船，海氣昏昏日月偏。",
            "平地已無行在所，丹心猶數中興年。",
            "生藏魚腹不見水，死抱龍髯直上天。",
            "板蕩純臣有如此，流芳千古更無前。"
        ],
        "title": "題陸秀夫負帝蹈海圖",
        "id": "40507620-bb78-4fa4-9c6f-1990db335681"
    },
    {
        "author": "釋雲岫",
        "paragraphs": [
            "夜半金烏出，寥寥照寰宇。",
            "兩眼對青山，通身淚如雨。"
        ],
        "title": "偈頌二十三首  其一",
        "id": "e38df1bc-e8f7-4be5-84cb-08d23cf8f20f"
    },
    {
        "author": "釋雲岫",
        "paragraphs": [
            "大覺世尊，臘月八夜，子正四刻，覩明星而悟道。",
            "引得後代兒孫，夜半染皁。",
            "智門昨夜傷風，打嚏湊得恰好。"
        ],
        "title": "偈頌二十三首  其二",
        "id": "8e0facb5-0c66-46c3-b8a4-9b4b32a14448"
    },
    {
        "author": "釋雲岫",
        "paragraphs": [
            "久渴逢甘雨，他鄉見故知。",
            "洞房花燭夜，金牓狀元歸。"
        ],
        "title": "偈頌二十三首  其三",
        "id": "489907fb-f439-4042-bdd8-1c51a1f0156e"
    },
    {
        "author": "釋雲岫",
        "paragraphs": [
            "崑崙之水易發，少林之春難芳。",
            "一臂忽斷，九年頓忘。",
            "雷暈紋於象齒，花釀蜜於蜂房。",
            "派列枝分兮子孫繁碎，烏非馬似兮言語文章。"
        ],
        "title": "偈頌二十三首  其四",
        "id": "784a74e1-6fcb-4290-86d4-80bdcdd238de"
    },
    {
        "author": "釋雲岫",
        "paragraphs": [
            "半夜劈破太空，太陽正照白晝。",
            "掩却萬象生鐵一團，二俱列下別有商量。",
            "南海觀音菩薩，端坐水月道場。"
        ],
        "title": "偈頌二十三首  其五",
        "id": "912310e4-4fb3-4c3e-9345-e45afafbb7c5"
    },
    {
        "author": "釋雲岫",
        "paragraphs": [
            "春山疊亂青，春水漾虛碧。",
            "寥寥天地間，獨立望何極。"
        ],
        "title": "偈頌二十三首  其六",
        "id": "59a290c8-0251-4d18-bcfc-7075800a7f84"
    },
    {
        "author": "釋雲岫",
        "paragraphs": [
            "西風凋木葉，蟋蟀啼壞牆。",
            "明月照破屋，露冷黄金牀。",
            "藏經一卷，儒書一章。",
            "讀不成句，書不成行，天空地闊誰商量。"
        ],
        "title": "偈頌二十三首  其七",
        "id": "c2ede8d5-cf34-4568-913d-e66b677a9522"
    },
    {
        "author": "釋雲岫",
        "paragraphs": [
            "曙色纔分鷄便唱，春風未動鳥先啼。",
            "一牀胡蝶家家夢，祖意無人肯入思。"
        ],
        "title": "偈頌二十三首  其八",
        "id": "77519b8f-3871-42d8-adf4-4ebd8edf6752"
    },
    {
        "author": "釋雲岫",
        "paragraphs": [
            "左顧右盻，皆我良輔。",
            "雲生兮從龍，風生兮從虎。",
            "山僧坐繩牀說禪，按拄杖作主。"
        ],
        "title": "偈頌二十三首  其九",
        "id": "7ed92974-cc40-41c8-aeb5-1d86a2185403"
    },
    {
        "author": "釋雲岫",
        "paragraphs": [
            "蟋蟀啼壞牆，蝦蟆叫春水。",
            "時節使之然，處處聒人耳。"
        ],
        "title": "偈頌二十三首  其一○",
        "id": "2ead9920-72bf-4683-96cd-dfe064f286a3"
    },
    {
        "author": "釋雲岫",
        "paragraphs": [
            "一句子，玄中玄，妙中妙。",
            "寒暑不相干，陰陽不相到，必竟如何通耗。",
            "鷺鷥立雪非同色，明月蘆花不似他。"
        ],
        "title": "偈頌二十三首  其一一",
        "id": "fc199dc7-110b-4492-a49d-7d36665804f5"
    },
    {
        "author": "釋雲岫",
        "paragraphs": [
            "千巖带雪，萬水生冰。",
            "今夜寒極歲極，明朝日新月新。",
            "山僧禪牀角頭拂子，長時間挂不犯纖塵。",
            "信手拈來，春回大地。",
            "展慈容於釋迦老子，收怒氣於金剛眼睛。",
            "只者一著，最妙最靈。",
            "今正是時，如何委悉，浩浩塵中尋不見，見無見處却分明。"
        ],
        "title": "偈頌二十三首  其一二",
        "id": "2285b020-3ad4-4e6f-b05d-3358938e9205"
    },
    {
        "author": "釋雲岫",
        "paragraphs": [
            "分歲家貧無可有，白牛牽出爲人烹。",
            "堂中不問僧多少，一箇還他一分羹。"
        ],
        "title": "偈頌二十三首  其一三",
        "id": "6c95e7dd-d8a2-4e46-b236-d0fc9c221923"
    },
    {
        "author": "釋雲岫",
        "paragraphs": [
            "蕩盡是非窠窟，截斷葛藤露布。",
            "今日放開布袋，不要東去西去。",
            "拗折拄杖，向者裏住。",
            "碧眼胡僧坐九年，心膽渾如生鐵鑄。"
        ],
        "title": "偈頌二十三首  其一四",
        "id": "d3d9d66d-609e-4485-a72c-7c5e286bcc45"
    },
    {
        "author": "釋雲岫",
        "paragraphs": [
            "如來藏中有一常圓之月，大如車輪，冷如冰雪，犀牛扇子何曾別。",
            "怒濤推出海，恰值中秋節。",
            "若也喚作白蓮花，浮出龍王宮。",
            "我道玉川子，胡說亂說。"
        ],
        "title": "偈頌二十三首  其一五",
        "id": "784b9eb0-3a28-4920-b439-c7d0939c7c00"
    },
    {
        "author": "釋雲岫",
        "paragraphs": [
            "達磨眼睛，八斛四斗。",
            "斷貫索子穿來，諸人面前抖擻，天上人間阿誰有。"
        ],
        "title": "偈頌二十三首  其一六",
        "id": "6d674f9e-659f-4988-9f1c-131d4eeb810d"
    },
    {
        "author": "釋雲岫",
        "paragraphs": [
            "意存言外，道在機前。",
            "求人思搭對，見面懶寒暄。",
            "古劍長埋匣，閒弓不上弦。"
        ],
        "title": "偈頌二十三首  其一七",
        "id": "a9718d25-c92a-4561-a40d-fe6b05e26299"
    },
    {
        "author": "釋雲岫",
        "paragraphs": [
            "流而不返名曰情，湛而不摇名曰性。",
            "靈而不昏名曰神，光而不亂名曰明。",
            "迷此四者爲之凡，悟此四者爲之聖。"
        ],
        "title": "偈頌二十三首  其一八",
        "id": "6f926df3-bb61-471e-be0a-07d21779a071"
    },
    {
        "author": "釋雲岫",
        "paragraphs": [
            "天地熱如爐，萬物同一煮。",
            "衲僧煮不殺，出來拍手舞。"
        ],
        "title": "偈頌二十三首  其一九",
        "id": "dbb349e0-84ca-403e-9e1c-33464ec19e5e"
    },
    {
        "author": "釋雲岫",
        "paragraphs": [
            "海水縮，天風寒。",
            "一陽破坤，六陰生乾。",
            "君子之道日長，小人之道日消。"
        ],
        "title": "偈頌二十三首  其二○",
        "id": "08951f4a-cfa6-461e-899a-dd13d83a47a6"
    },
    {
        "author": "釋雲岫",
        "paragraphs": [
            "髮生爪長常如此，筋轉脈摇休問他。",
            "動靜不干消長事，從教門外雪寒多。"
        ],
        "title": "偈頌二十三首  其二一",
        "id": "e5d723ff-c5fe-437c-bf36-c3619ab51e7c"
    },
    {
        "author": "釋雲岫",
        "paragraphs": [
            "世尊雙眼明，看天上星。",
            "智門雙眼明，看天上星。",
            "智門雙眼瞎，世尊雙眼明。",
            "世尊雙眼瞎，智門雙眼明。",
            "互復二千年，彼此心不平。",
            "世尊世尊，今日誰底時節。"
        ],
        "title": "偈頌二十三首  其二二",
        "id": "3f1a5137-7b93-4c50-b3bc-2c186fa521c5"
    },
    {
        "author": "釋雲岫",
        "paragraphs": [
            "東邨王老夜燒錢，保當新年勝舊年。",
            "三珓俱通三扣齒，太平無事樂平平。"
        ],
        "title": "偈頌二十三首  其二三",
        "id": "00bc26b2-96a3-4045-a3fc-33cdc7afec18"
    },
    {
        "author": "釋雲岫",
        "paragraphs": [
            "荷葉團團團似鏡，菱角尖尖尖似錐。",
            "尀耐古人無意智，預先偷我一聯詩。"
        ],
        "title": "頌古十首  其一",
        "id": "30c93aa0-5a64-4302-8ff7-63c59692acd9"
    },
    {
        "author": "釋雲岫",
        "paragraphs": [
            "孝滿曹山脫布衣，風流輸與大家兒。",
            "阿爹死了有錢使，醉酒狂歌日日嬉。"
        ],
        "title": "頌古十首  其二",
        "id": "e2f39a5a-5ad2-4e43-97ea-2bef8e5b0360"
    },
    {
        "author": "釋雲岫",
        "paragraphs": [
            "破燈盞裏已無油，放去光明照九州。",
            "暴雨暴風吹滅了，光明不在舊牀頭。"
        ],
        "title": "頌古十首  其三",
        "id": "c71ec720-8ea3-4589-930f-a37917a6cd09"
    },
    {
        "author": "釋雲岫",
        "paragraphs": [
            "有意三迴遭點額，無心一躍過龍門。",
            "歸來冷地思量著，痛處難忘不是恩。"
        ],
        "title": "頌古十首  其四",
        "id": "36d11f04-5835-4370-b84d-5c312e742531"
    },
    {
        "author": "釋雲岫",
        "paragraphs": [
            "百尺竿頭親進步，分明一啞更無增。",
            "是誰未到竿頭者，也說鵬飛九萬里。"
        ],
        "title": "頌古十首  其五",
        "id": "6f78f401-6239-4557-876b-a99ea36bd62e"
    },
    {
        "author": "釋雲岫",
        "paragraphs": [
            "打疊行裝早出門，相逢舊友且論文。",
            "歸家共飲三杯酒，不覺天邊日又昏。"
        ],
        "title": "頌古十首  其六",
        "id": "16c4c9b0-a73c-44b1-90fd-111a8bec4586"
    },
    {
        "author": "釋雲岫",
        "paragraphs": [
            "三月春風開牡丹，道人徒說看花還。",
            "世間不是趙昌手，縱有丹青畫亦難。"
        ],
        "title": "頌古十首  其七",
        "id": "4533b070-ffdb-4bd9-8c1a-106db3a80a54"
    },
    {
        "author": "釋雲岫",
        "paragraphs": [
            "良醫捉手病纔分，妙劑投之不易論。",
            "一服聽他迷悶去，三朝五日自還魂。"
        ],
        "title": "頌古十首  其八",
        "id": "e6ceb402-81b7-4c63-8d76-e634a9d85f6c"
    },
    {
        "author": "釋雲岫",
        "paragraphs": [
            "真實問安真實答，曾無一句是虛言。",
            "可憐失却當時意，直至如今話未圓。"
        ],
        "title": "頌古十首  其九",
        "id": "611d4d46-6ce6-4b82-8d2b-fe299419839a"
    },
    {
        "author": "釋雲岫",
        "paragraphs": [
            "有道君王傳號令，頻催羯鼓要花開。",
            "眼頭一曲風光好，日暖鶑聲出谷來。"
        ],
        "title": "頌古十首  其一○",
        "id": "ea1bdb3c-14f9-4b11-8d46-f9a6082e1db6"
    },
    {
        "author": "釋雲岫",
        "paragraphs": [
            "青旗斜出畫橋西，楊柳飛花水滿堤。",
            "一酌誤人千日酒，醉埋荒塚不思歸。"
        ],
        "title": "讀本師語錄",
        "id": "858b6665-8a30-458b-ab80-ae85b8035465"
    },
    {
        "author": "釋雲岫",
        "paragraphs": [
            "種竹栽花遶屋櫩，交僧也學著偏衫。",
            "時清曾見修文日，天子旁搜到傅巖。"
        ],
        "title": "寄陳太傅",
        "id": "1787b1aa-d393-44bf-a3d8-115faf9688da"
    },
    {
        "author": "釋雲岫",
        "paragraphs": [
            "一室寒燈坐夜長，八千里路到梅陽。",
            "西山固不如洋嶼，也道薰風殿閣凉。"
        ],
        "title": "西庵夜坐",
        "id": "5a7b0658-ea80-459a-ac89-550319c17055"
    },
    {
        "author": "釋雲岫",
        "paragraphs": [
            "千年桂魄不肯死，夜夜在人頭上飛。",
            "每愛中庭一方白，長天萬里沒雲時。"
        ],
        "title": "古月號",
        "id": "5a2435e4-40c3-44d1-8e3c-cba69211b087"
    },
    {
        "author": "釋雲岫",
        "paragraphs": [
            "字字不因容易得，燈花曾落五更鐘。",
            "東湖浪闊瓶聲遠，流出一谿霜葉風。"
        ],
        "title": "題梓巖和尚吟卷",
        "id": "a10c9e3e-de78-486c-87b9-439c1170a188"
    },
    {
        "author": "釋雲岫",
        "paragraphs": [
            "修行衆苦人難到，六指重來火後尋。",
            "遺恨百年消不得，一聲杜宇一關心。"
        ],
        "title": "悼清藏主",
        "id": "9cd5120c-aeae-4263-b03e-556b7a62a373"
    },
    {
        "author": "釋雲岫",
        "paragraphs": [
            "半塢夕陽紅樹葉，一邨鷄犬野人家。",
            "牧童歌笑牛羊下，太古淳風盡屬他。"
        ],
        "title": "秋日山行",
        "id": "4e27f0d9-bf46-4d86-a18e-b08ad08f5f9a"
    },
    {
        "author": "釋雲岫",
        "paragraphs": [
            "乾陀國裏舊城河，遥憶河邊棗樹花。",
            "白象繫來年代遠，榮枯今日事如何。"
        ],
        "title": "問法",
        "id": "a554a6c2-36c8-492c-80c3-9a7ed44a8c29"
    },
    {
        "author": "釋雲岫",
        "paragraphs": [
            "半間石屋安禪地，蓋代功高不易磨。",
            "白蟒化龍歸海去，山中留得老頭陀。"
        ],
        "title": "金山頭陀巖",
        "id": "62eff1e8-63f6-4fd0-91e6-20f0c50d183a"
    },
    {
        "author": "釋雲岫",
        "paragraphs": [
            "夾山當日見船子，法眼無瑕亦有瑕。",
            "一棹朱涇風浪急，和根移却杜鵑花。"
        ],
        "title": "鶴林寺",
        "id": "9ca9c194-a5f2-491e-aece-a2a83c552631"
    },
    {
        "author": "釋雲岫",
        "paragraphs": [
            "重重法界華嚴境，煙柳滿城春正深。",
            "彈指門開相見後，善財灰盡一生心。"
        ],
        "title": "呈中竺雪屋和尚",
        "id": "e2fa3004-1498-4963-9f50-3bd406ea5ac6"
    },
    {
        "author": "釋雲岫",
        "paragraphs": [
            "好山行盡眼重開，菜葉流金逐水來。",
            "莫謂閒門容易掩，松邊有路不生苔。"
        ],
        "title": "訪友人庵居",
        "id": "c53387f8-1d77-4e20-bce6-8695866f1bdd"
    },
    {
        "author": "釋雲岫",
        "paragraphs": [
            "借得桑蟲足子孫，聲聲類我祝朝昏。",
            "只因祝得渾相似，代代不能高戶門。"
        ],
        "title": "蜾蠃",
        "id": "9911ca78-2837-4438-8049-86688201b66b"
    },
    {
        "author": "釋雲岫",
        "paragraphs": [
            "生涯未足怕征科，一日園林幾度過。",
            "股倦不嫌花粉重，年年只愛子孫多。"
        ],
        "title": "蜜蜂",
        "id": "75824c4a-ca57-4708-9bbb-886cf35fd52f"
    },
    {
        "author": "釋雲岫",
        "paragraphs": [
            "瀑雪一千餘丈白，洞庭七十二峰寒。",
            "當年若也收歸藏，此錄誰知是別傳。"
        ],
        "tags": [
            "洞庭湖"
        ],
        "title": "覽明覺語",
        "id": "1ca1dcd6-08e4-4bc6-a74b-723a61f10c08"
    },
    {
        "author": "釋雲岫",
        "paragraphs": [
            "庵居曾結三年好，一住霞城會未期。",
            "見說即除天竺寺，訃聞腸斷白頭師。"
        ],
        "title": "悼退巖講主呈英宗師",
        "id": "3c18f271-e23c-4088-8c4a-70e849101369"
    },
    {
        "author": "釋雲岫",
        "paragraphs": [
            "劫火洞然俱壞了，隨他去又不隨他。",
            "春風吹轉燒痕綠，樓閣依然有許多。"
        ],
        "title": "天寧火後",
        "id": "7a885712-afd1-40e2-aab7-7c09784625f6"
    },
    {
        "author": "釋雲岫",
        "paragraphs": [
            "三喚聲中負不平，興師百萬欲干城。",
            "誰知菡萏峰前路，削木書名有伏兵。"
        ],
        "title": "悼靈隠性侍者",
        "id": "db13c470-6277-41ff-9d2e-c5bcf295c2fa"
    },
    {
        "author": "釋雲岫",
        "paragraphs": [
            "六牛圖出新豐曲，妙唱難齊和轉訛。",
            "慧命一絲門戶重，不教衰淚落庭莎。"
        ],
        "title": "禮浄慈自得和尚塔",
        "id": "76ebd07c-862e-42bb-a65f-879cd62ab6b2"
    },
    {
        "author": "釋雲岫",
        "paragraphs": [
            "上到上頭天漸低，更抬一步共誰歸。",
            "胸中决得平生事，松樹枝間獨鶴飛。"
        ],
        "title": "妙高臺",
        "id": "81e19a1e-2806-4b40-a027-ce15020fd46b"
    },
    {
        "author": "釋雲岫",
        "paragraphs": [
            "金鍼鋒底鴛鴦走，玉線蹊中白鷺飛。",
            "遠遠洞庭三萬頃，春波無限綠漪漪。"
        ],
        "tags": [
            "洞庭湖"
        ],
        "title": "讀古劍和尚語送是藏主歸常州",
        "id": "4b7d2658-11d2-4252-b1b1-3361db279920"
    },
    {
        "author": "釋雲岫",
        "paragraphs": [
            "橋上功名五十年，貪程誰肯顧危顛。",
            "世間多說行仁義，少似先生行得全。"
        ],
        "title": "觀晦庵先生橋圖",
        "id": "39b22ae3-9ef6-4463-b420-f131d64ea9ee"
    },
    {
        "author": "釋雲岫",
        "paragraphs": [
            "白髮翁翁住那村，隔谿煙樹竹籬門。",
            "今年八十渾無力，勉强牽牛替阿孫。"
        ],
        "title": "逢田叟",
        "id": "075cddf1-8cbc-48ef-86f1-c4a9de1bb2f1"
    },
    {
        "author": "釋雲岫",
        "paragraphs": [
            "亡却花奴似子同，三年伴我寂寥中。",
            "有棺葬在青山脚，猶欠鎸碑樹汝功。"
        ],
        "title": "悼貓兒",
        "id": "9910e6da-43fe-4322-b94b-f1ab202a8104"
    },
    {
        "author": "釋雲岫",
        "paragraphs": [
            "紫陌紅塵城子裏，清泉白石亂雲中。",
            "一般門戶無喧寂，花鳥不來心境空。"
        ],
        "title": "寄東洲和尚西磵庵居",
        "id": "fd36acf3-35f3-4bd5-8fa4-bc7dd09145f2"
    },
    {
        "author": "釋雲岫",
        "paragraphs": [
            "黄絹古碑千載事，汀花岸草舊江邨。",
            "波心夜夜見明月，疑是曹娥墮水魂。"
        ],
        "title": "曹娥江泊舟二首  其一",
        "id": "11ace7db-3e13-4169-a176-0cf00a946dab"
    },
    {
        "author": "釋雲岫",
        "paragraphs": [
            "江上停舟潮未回，漢安時事入重思。",
            "野橋認得前邨路，曾讀曹娥廟裏碑。"
        ],
        "title": "曹娥江泊舟二首  其二",
        "id": "1b40f8e4-da4c-4443-b7f1-d2243b563861"
    },
    {
        "author": "釋雲岫",
        "paragraphs": [
            "筆底鍾王通草聖，胸中郊島富唐吟。",
            "竺仙去後無文佛，今日喜逢僧翰林。"
        ],
        "title": "賀芑書記",
        "id": "501347e3-8ecc-4d79-809b-e68dcde10e7b"
    },
    {
        "author": "釋雲岫",
        "paragraphs": [
            "因君每憶雲門寺，五六年來會兩番。",
            "詩句老隨秋鬢老，客身閒似白雲閒。"
        ],
        "title": "會恩藏主",
        "id": "092e3fa3-523a-420b-9881-c34c14590dfb"
    },
    {
        "author": "釋雲岫",
        "paragraphs": [
            "握空拳建東臯寺，一飯飽多雲水僧。",
            "身死百年曾未減，數珠牙齒放光明。"
        ],
        "title": "悼東皋友山和尚",
        "id": "87c11a30-2974-4efe-8b4d-8cff5a8027fd"
    },
    {
        "author": "釋雲岫",
        "paragraphs": [
            "室裏曾遭痛竹篦，等閒放過却成迷。",
            "思量一色明邊事，好采無言答得師。"
        ],
        "title": "覺庵和尚室中舉行脚明什麽邊事進云明一色邊事庵示竹篦云者個是什麽進云竹篦庵擒住痛打一頓因思前事爲作一偈",
        "id": "cd72b093-8238-4096-834f-3109953e52cc"
    },
    {
        "author": "釋雲岫",
        "paragraphs": [
            "不是心兮非物佛，室中垂語最分明。",
            "三年果有留心事，塔下黄金骨尚靈。"
        ],
        "title": "靈隠虛舟和尚會中三夏每室中舉不是心不是佛不是物之語三年不易是時如隔羅縠看月不敢下語後移單浄慈常提此語忽蹉口自云恁麽說話墮三惡道惜不復見者老和尚今作一偈記諸",
        "id": "26130dc4-2bf1-46f9-8b7e-13ab19555b64"
    },
    {
        "author": "釋雲岫",
        "paragraphs": [
            "夢得驚人句可疑，室中酬話恰相宜。",
            "南泉莊上油糍供，喫著依然療肚饑。"
        ],
        "title": "雪竇石門和尚會中一日晨粥赴堂坐久恍惚中有人曰室中有語憑誰舉琴上無絃不必彈驚覺行粥至面前粥罷打鼓入室室中舉舉一不得舉二進云室中有語憑誰舉門云更有一句在進云琴上無絃不必彈門云去人不知者謂吾實答此話却是不知是寐語當時不曾說破今作一偈",
        "id": "7fb60434-82bf-4d1c-a6cc-74cd7f7582b2"
    },
    {
        "author": "釋雲岫",
        "paragraphs": [
            "拙口無言心自知，對人垂淚濕禪衣。",
            "如今欲說當時事，塔在烏山不見師。"
        ],
        "title": "遥禮烏山東叟和尚塔",
        "id": "79d15b00-3c75-4eca-a98c-503fd6acd5ae"
    },
    {
        "author": "釋雲岫",
        "paragraphs": [
            "長者車來草舍榮，黄童白叟悉皆驚。",
            "一香未得謝臨屈，廿里松雲入夢青。"
        ],
        "title": "謝天童和尚相訪",
        "id": "7fdc053e-9f37-4146-ae78-5ca274a65a48"
    },
    {
        "author": "釋雲岫",
        "paragraphs": [
            "遥憶鳳皇山裏人，夢時相見亦如真。",
            "老來未盡世間事，三十九年獨有身。"
        ],
        "title": "寄大報國斷岸和尚",
        "id": "b596b182-932f-4584-95f9-42073830c76e"
    },
    {
        "author": "釋雲岫",
        "paragraphs": [
            "高梧枝折鳳皇飛，山色凝愁似死灰。",
            "惆悵暮春風雨暗，百禽多噪閙芳菲。"
        ],
        "title": "悼棲真古帆和尚",
        "id": "2f09dcc5-3c85-467b-a59b-cd72219a36d7"
    },
    {
        "author": "釋雲岫",
        "paragraphs": [
            "一湖春水永明寺，十萬人家豐樂樓。",
            "拄杖暫游休拗折，舊書山舍在明州。"
        ],
        "title": "送人游錢塘",
        "id": "b08caf11-108e-4622-a50a-43335844b1d4"
    },
    {
        "author": "釋雲岫",
        "paragraphs": [
            "坐致太平元是我，埋兵挑戰却輸君。",
            "鐵浮圖下曾相見，燈盞花開五夜春。"
        ],
        "title": "會獨木和尚",
        "id": "6e47fc29-409c-4bcb-a6e4-f26aed485f9e"
    },
    {
        "author": "釋雲岫",
        "paragraphs": [
            "家家戶戶擎拳拜，一邑三鄉無枉情。",
            "百里襟懷秋水浄，風生波浪月生明。"
        ],
        "title": "謝高縣尹",
        "id": "6bd92e0b-7842-4dfe-ac25-7870773c7b67"
    },
    {
        "author": "釋雲岫",
        "paragraphs": [
            "南渡吳家三塚寺，老僧死盡樹重栽。",
            "遶廊行問無相識，認得冥真是舊齋。"
        ],
        "title": "再遊吳寺",
        "id": "c1a17c33-3d3d-42e9-bbfe-591cfbe57f9e"
    },
    {
        "author": "釋雲岫",
        "paragraphs": [
            "天台路上尋牛迹，瀑雪千尋带月飛。",
            "見說石橋行不得，年年春雨上苔衣。"
        ],
        "title": "送立維那遊天台",
        "id": "fc841987-d91d-4079-869f-45796c86e22b"
    },
    {
        "author": "釋雲岫",
        "paragraphs": [
            "日月東西行未盡，相逢不必問如何。",
            "山間松食人應少，世上黄金夢最多。"
        ],
        "title": "會觀藏主",
        "id": "63369e1f-712b-4303-921d-1d630349dd88"
    },
    {
        "author": "釋雲岫",
        "paragraphs": [
            "共住西山一片雲，朝昏鐘磬亦相聞。",
            "天台南嶽當時事，彼彼情懷未得論。"
        ],
        "tags": [
            "衡山"
        ],
        "title": "寄虛室和尚",
        "id": "b2fcab37-1260-4a7e-b9a8-78a8c8492635"
    },
    {
        "author": "釋雲岫",
        "paragraphs": [
            "三十餘年無故人，只留雲外伴閒身。",
            "夜來夢入宸奎閣，戶牖重開見日輪。"
        ],
        "title": "寄育王東生和尚",
        "id": "281337aa-5da5-4cc5-8a69-8f8edde916f0"
    },
    {
        "author": "釋雲岫",
        "paragraphs": [
            "陳年佛法無人問，黄葉堆金不轉官。",
            "一卷山居詩更好，焚香只可作經看。"
        ],
        "title": "寄廣恩藏山和尚",
        "id": "232f36d1-8b0c-40a4-8334-7c5a9835476a"
    },
    {
        "author": "釋雲岫",
        "paragraphs": [
            "三千美女學宮妝，占斷薰風水一方。",
            "試問畫工何處在，移來五月鑑湖凉。"
        ],
        "title": "畫荷花二首  其一",
        "id": "e5e230a1-5453-41ac-b740-a7f581f00e2e"
    },
    {
        "author": "釋雲岫",
        "paragraphs": [
            "高擎萬柄綠參差，匹練橫鋪錦一機。",
            "喜對薰風描寫得，秋風夜雨不敢知。"
        ],
        "title": "畫荷花二首  其二",
        "id": "179a9fe4-45d5-4b34-b590-a9f783a3c868"
    },
    {
        "author": "釋雲岫",
        "paragraphs": [
            "夏夜追凉月滿庭，謝家池上舊山青。",
            "自慚無物堪酬對，只把禪心伴月明。"
        ],
        "title": "夏夜",
        "id": "7cf4cf22-c96a-4195-89a2-93f4b1d6351f"
    },
    {
        "author": "釋雲岫",
        "paragraphs": [
            "王謝家門子弟多，風流人物晉山河。",
            "天荒地老到今日，真本蘭亭記不磨。"
        ],
        "title": "借意",
        "id": "34b713cb-1081-4baa-a986-36638a2423b9"
    },
    {
        "author": "釋雲岫",
        "paragraphs": [
            "山月初明草樹凉，客情無奈宿巖房。",
            "春風不肯年年歇，杜宇亡家怨亦長。"
        ],
        "title": "聞杜鵑",
        "id": "fa62bdf6-14eb-4e38-8bc7-7c69c7386103"
    },
    {
        "author": "釋雲岫",
        "paragraphs": [
            "萬境無侵一念空，盡塵沙界不留蹤。",
            "春風來摘楊花去，定起西山古寺鐘。"
        ],
        "title": "明定",
        "id": "49031989-8b29-4628-b5c2-8bfd84677d30"
    },
    {
        "author": "釋雲岫",
        "paragraphs": [
            "官冷豈知僧又冷，殷勤話別上西臺。",
            "金花便是紅綃扇，取得功名動地來。"
        ],
        "title": "送陳學錄求仕",
        "id": "c637de04-2611-40bc-b989-cfd1f69aaa2c"
    },
    {
        "author": "釋雲岫",
        "paragraphs": [
            "萬籟無聲月滿山，看時容易入時難。",
            "昔年閩有洪唐寨，爭似雲中者一關。"
        ],
        "title": "次韻栯堂和尚",
        "id": "952e0581-cd6c-4f2c-b25c-611d10cdca1d"
    },
    {
        "author": "釋雲岫",
        "paragraphs": [
            "兔角崢嶸出象頭，六街齊打鳳皇毬。",
            "烏投黑沼雲將合，鷺宿銀河月正秋。"
        ],
        "title": "記夢二首  其一",
        "id": "4a8cbafd-14fa-4146-b3e7-a0269e6670d3"
    },
    {
        "author": "釋雲岫",
        "paragraphs": [
            "十分清白舊家風，明月堂前夜正中。",
            "四十一條橋暗事，眼頭只作一橋通。"
        ],
        "title": "記夢二首  其二",
        "id": "7305c431-60f7-474a-88fb-13e46af35577"
    },
    {
        "author": "釋雲岫",
        "paragraphs": [
            "紅葉如花曉日晞，隔林深處叫黄鸝。",
            "聽來渾似春風語，啼向西風不是時。"
        ],
        "title": "秋鶑",
        "id": "adaf1bd8-59b5-4d6c-8dc1-f5e2b541765c"
    },
    {
        "author": "釋雲岫",
        "paragraphs": [
            "木落山空秋最多，登樓無奈月明何。",
            "老僧得句詩偏好，夜雪漲谿蕎麥花。"
        ],
        "title": "秋夜看月",
        "id": "b8ddfcfe-2eb4-4d89-82ef-afb2aeb722c1"
    },
    {
        "author": "釋雲岫",
        "paragraphs": [
            "鶴態鮐形老此骸，思君每亦寘吾懷。",
            "青燈夜榻何時得，共話百年心事乖。"
        ],
        "title": "寄鹿苑仲章師兄",
        "id": "941acc93-c786-4270-a3f0-e6ddff614909"
    },
    {
        "author": "釋雲岫",
        "paragraphs": [
            "迢迢西望越山青，水宿山行是幾程。",
            "爲憶象耕遺迹事，勞心雖苦未勞形。"
        ],
        "title": "寄象田曇藏主",
        "id": "b70de282-bffd-45f5-9ce4-9cde3ebdafc0"
    },
    {
        "author": "釋雲岫",
        "paragraphs": [
            "丹桂聯芳貴一門，往來時得細論文。",
            "青黄又見三年別，望白巖山海氣昏。"
        ],
        "title": "寄象山萬松檢察諸晜季",
        "id": "6a52d02c-c5f2-4b65-8460-5290fc83dc8b"
    },
    {
        "author": "釋雲岫",
        "paragraphs": [
            "道個青山常舉足，先師死後過長庚。",
            "善財不是門門現，只要南方佛法行。"
        ],
        "title": "寄太白古林首座",
        "id": "62969aba-5977-4e07-8716-91b1978195f2"
    },
    {
        "author": "釋雲岫",
        "paragraphs": [
            "話盡艱危到夜闌，燈花開落兩三番。",
            "弟兄不必頻相見，鬚髮因愁易得斑。"
        ],
        "title": "會法眷澤藏主",
        "id": "2035c5fa-ce36-48c0-9edf-82a075f716d4"
    },
    {
        "author": "釋雲岫",
        "paragraphs": [
            "四海六民皆走利，東禪講主只譚禪。",
            "何年去住靈山寺，招我巖間看白𤠔。"
        ],
        "title": "寄東禪宗周講主",
        "id": "5a77376d-9c30-40f6-b228-ba37db0fb62b"
    },
    {
        "author": "釋雲岫",
        "paragraphs": [
            "窗前鑿破十尺土，海底潛通百斛泉。",
            "柳絮化萍飛不到，眼頭贏得片青天。"
        ],
        "title": "題紫石禪房小池",
        "id": "641bee5a-f6b6-4835-b2fd-e1e231a1ec02"
    },
    {
        "author": "釋雲岫",
        "paragraphs": [
            "松菊吹香滿舊籬，借人屋住不如歸。",
            "胸中豈是無韜略，袖手棋邊看著棋。"
        ],
        "title": "寄同源師兄歸受業",
        "id": "7105ce8a-c835-43f9-a72d-543511a4f436"
    },
    {
        "author": "釋雲岫",
        "paragraphs": [
            "道士家邊夫子宅，靈龜山裏錦雲阿。",
            "燒丹果會成仙去，應笑儒冠誤已多。"
        ],
        "title": "寄陳掌書兼簡閬朋先生",
        "id": "e6193fd1-5a39-4746-88c8-f143983b547d"
    },
    {
        "author": "釋雲岫",
        "paragraphs": [
            "入門便有湘江意，數米幽香見屈原。",
            "蕭艾若教同一色，清標不在座中看。"
        ],
        "title": "寄蘭屋府教",
        "id": "45b6c8a0-60ee-4af3-a9d1-411c493f7e7b"
    },
    {
        "author": "釋雲岫",
        "paragraphs": [
            "曾携鐵網入滄海，裹得珊瑚樹一株。",
            "鶑脰湖邊輕借看，十分光彩照吾廬。"
        ],
        "title": "題宣侍者行卷",
        "id": "9d7f295f-706e-4415-8ed1-510b70b948b5"
    },
    {
        "author": "釋雲岫",
        "paragraphs": [
            "銀鈎鐵畫胸中有，得譽多因寫外書。",
            "何似回心歸內典，楞嚴經卷著工夫。"
        ],
        "title": "勉日藏主書楞嚴",
        "id": "ba150085-ba1f-47c6-8d65-0a00dea3aa1e"
    },
    {
        "author": "釋雲岫",
        "paragraphs": [
            "寄我新詩富且優，松濤二十里颼颼。",
            "老來自覺舌頭短，每見長篇不敢酬。"
        ],
        "title": "答太白宗藏主",
        "id": "57636f86-ae8f-4d20-94dc-102ad95884d6"
    },
    {
        "author": "釋雲岫",
        "paragraphs": [
            "何必由他不必傳，只圖無事過年年。",
            "誰知一枕難成夢，落日春山樹樹鵑。"
        ],
        "title": "答止侍者",
        "id": "dd7215f8-4331-45a2-b9d1-e593f999af5c"
    },
    {
        "author": "釋雲岫",
        "paragraphs": [
            "瑞雲山裏善知識，道在東南海上行。",
            "擂鼓轉航容易事，秋風八月大潮生。"
        ],
        "title": "寄象山延壽無象和尚",
        "id": "6ce0cfd1-7d51-44e5-88ed-925bc73edbc7"
    },
    {
        "author": "釋雲岫",
        "paragraphs": [
            "長翁留得靈苗別，不似將禾喚作禾。",
            "臘雪喜呈三度白，豐年讖在象田多。"
        ],
        "title": "寄象田斗山和尚",
        "id": "30a549a2-6e02-436f-8fd5-676389f7b458"
    },
    {
        "author": "釋雲岫",
        "paragraphs": [
            "我栽苦瓠連根苦，君種甜瓜苦更多。",
            "自是海邊風土別，不因種子得來訛。"
        ],
        "title": "寄智門石心和尚",
        "id": "19ef2c9c-c14c-4122-896c-6354033b834d"
    },
    {
        "author": "釋雲岫",
        "paragraphs": [
            "千家山裏阿爹墳，遥想年深草木昏。",
            "山外潮回南水上，遺言千古及兒孫。"
        ],
        "title": "岫家居昌國南海上安期先生煉丹之地鄉曰安期憶十歲時父携至于家山囑之曰吾死當葬此地南水上時正朝此處可以蔭汝父死日奉遺言而葬焉家廢後岫出家從釋爲僧來多病多難幸不致死今已六十二歲雖學佛無所知粗明善惡因果不墮凡愚數中實父遺言所及今作一偈以代墓誌云",
        "id": "558e3002-9d84-46a0-a373-c894b34cd009"
    },
    {
        "author": "釋雲岫",
        "paragraphs": [
            "父德稱乾豈易酬，半生飛夢落侯頭。",
            "一身未遂歸寧志，聞訃可禁雙泪流。"
        ],
        "title": "哭昌化美父章上舍",
        "id": "dd3da0a6-c7bc-4cd0-9d00-087853b032f6"
    },
    {
        "author": "釋雲岫",
        "paragraphs": [
            "君子居之何陋有，清虛冷澹最深幽。",
            "春風歸在鞭頭了，早晚龍孫又出頭。"
        ],
        "title": "竹所溫府教",
        "id": "d973bbf7-6866-47bc-9335-9970cc99ff62"
    },
    {
        "author": "釋雲岫",
        "paragraphs": [
            "西野先生是舊知，六年相聚不相違。",
            "松根石上閒追憶，君子當今更有誰。"
        ],
        "title": "寄西野先生",
        "id": "6c6c5ea1-f942-4232-a831-c3a27797d715"
    },
    {
        "author": "釋雲岫",
        "paragraphs": [
            "不樂不居居便樂，樂其樂也意如何。",
            "祖翁田地封疆闊，一目秋風占得多。"
        ],
        "title": "寄常樂岊山和尚",
        "id": "c7d9dd3d-5fe4-4b1b-9d73-43762d47f31f"
    },
    {
        "author": "釋雲岫",
        "paragraphs": [
            "錦障桃花春色裏，白衣雪屋月明中。",
            "此時此意無人會，海上仙山第一峰。"
        ],
        "title": "寄保寧無門講主",
        "id": "3aa2963f-88c9-4dc0-977a-e9973557a3c9"
    },
    {
        "author": "釋雲岫",
        "paragraphs": [
            "玲瓏巖畔看雲處，帢幘峰頭步月時。",
            "一句庭前柏樹子，何曾吟作五言詩。"
        ],
        "title": "題汶藏主行卷",
        "id": "7ba57e99-7476-4ee3-9301-5830d341efe9"
    },
    {
        "author": "釋雲岫",
        "paragraphs": [
            "老來長憶唐昌寺，剃髮染衣情未磨。",
            "萬疊山高雙澗急，仲宣樓上月明多。"
        ],
        "title": "寄昌化治平和尚",
        "id": "b1a5dec8-29dc-41d1-9af1-e633e09a5c8f"
    },
    {
        "author": "釋雲岫",
        "paragraphs": [
            "尋常多逐衆禽飛，纔得春風百樣啼。",
            "毛羽不佳讒舌便，桃花枝上駡黄鸝。"
        ],
        "title": "百舌",
        "id": "0b6fe459-1ecc-41ad-91b8-f5c12d46b74c"
    },
    {
        "author": "釋雲岫",
        "paragraphs": [
            "一書不問不相違，指迹慕歸誰救遲。",
            "鶑脰湖邊官驛路，舟車十里到鳬磯。"
        ],
        "title": "寄五師北山講主",
        "id": "eca15c5a-e70b-4308-8a43-cd2ae1abd96e"
    },
    {
        "author": "釋雲岫",
        "paragraphs": [
            "千載騷人沉骨冷，冰霜葉底見幽香。",
            "乾坤一種忠良氣，彈壓春風衆草芳。"
        ],
        "title": "楚心蓀維那",
        "id": "9e717644-bd47-4229-b522-68aaefcae2dc"
    },
    {
        "author": "釋雲岫",
        "paragraphs": [
            "干戈倒用識安危，方便垂慈接箇誰。",
            "每每見僧陪面笑，祖師門戶放教低。"
        ],
        "title": "答法華東洲和尚",
        "id": "ef912255-bd52-483d-a56c-2451e585e411"
    },
    {
        "author": "釋雲岫",
        "paragraphs": [
            "鐵航未肯下滄海，消息無端忽寄來。",
            "六載雪山明底事，不知己眼爲誰開。"
        ],
        "title": "答源侍者",
        "id": "648e9d85-cc24-452a-b51e-d5e0d73162aa"
    },
    {
        "author": "釋雲岫",
        "paragraphs": [
            "病起稜層骨數莖，盡情提挈强爲生。",
            "思量襏襫當年事，道在大雄山上行。"
        ],
        "title": "病起",
        "id": "be501b2c-4b26-4917-87b2-e25e80c6a507"
    },
    {
        "author": "釋雲岫",
        "paragraphs": [
            "初心未歇憶錢塘，不爲閒遊再渡江。",
            "自恨一生多癖病，四明山好懶開窗。"
        ],
        "title": "憶錢塘",
        "id": "d331d39b-4b70-4e23-addf-631a5c02df09"
    },
    {
        "author": "釋雲岫",
        "paragraphs": [
            "趙州道個喫茶去，一滴何曾濕口唇。",
            "到此果能相見得，不妨全主更全賓。"
        ],
        "title": "與大知客",
        "id": "381cb6dc-b91d-434c-b208-23847878b7a6"
    },
    {
        "author": "釋雲岫",
        "paragraphs": [
            "胞衣瓶葬海南邊，匝地鯨波到眼前。",
            "有例可攀心未穩，蒲鞋賣不直多錢。"
        ],
        "title": "憶母二首  其一",
        "id": "a73abdc1-ed25-4ee5-854f-ee2696b23d32"
    },
    {
        "author": "釋雲岫",
        "paragraphs": [
            "天不高兮海不深，白雲飛處定關心。",
            "蒲鞋難上時人眼，那更西風葉落金。"
        ],
        "title": "憶母二首  其二",
        "id": "5f9dade3-a983-4055-aa9e-709c677ce3df"
    },
    {
        "author": "釋慧日",
        "paragraphs": [
            "水天空闊竟忘遥，太白巍巍望九霄。",
            "面目儼然雲雨外，孰云生死不同條。"
        ],
        "title": "哭雲外老人",
        "id": "91e13f0f-918a-43cb-9cba-0bc797fd3f35"
    },
    {
        "author": "黄庚",
        "paragraphs": [
            "畹中有幽蘭，風露飽清抱。",
            "含章不求聞，坐見九秋老。",
            "夫君日已遠，佩飾爲誰好。",
            "何如歛餘芳，山林養枯槁。"
        ],
        "title": "擬古  其一",
        "id": "adffc7a5-9e0e-436a-aee7-faafb36864c1"
    },
    {
        "author": "黄庚",
        "paragraphs": [
            "驪龍有明珠，奇氣久磅礴。",
            "一爲鮫人采，夜半泣海若。",
            "至寶諒難得，珍藏思遠託。",
            "如何賤所貴，用之以彈雀，彈雀亦何惜，一去恐流落。"
        ],
        "title": "擬古  其二",
        "id": "995f6fb6-e765-4527-9ea7-a6a9f78dd30d"
    },
    {
        "author": "黄庚",
        "paragraphs": [
            "名門有貞女，始結絲蘿盟。",
            "嬿婉席未溫，良人已遠行。",
            "遠行何時歸，妾身不自輕。",
            "空幃守寂寞，誓以終此生。",
            "雖云受恩淺，耿耿懷至情。"
        ],
        "title": "擬古  其三",
        "id": "a5e7001b-c368-4fb9-9206-bdd37b31a552"
    },
    {
        "author": "黄庚",
        "paragraphs": [
            "山中怪物變，草木自四時。",
            "秋水照短髮，血氣日已衰。",
            "寒藤不知枯，青青上疏籬。",
            "繁陰縱有托，已迫風霜期。",
            "餘生方自憐，孤吟欲何爲。"
        ],
        "title": "擬古  其四",
        "id": "572d3208-ff2b-4ca3-abb5-4f7757b25593"
    },
    {
        "author": "黄庚",
        "paragraphs": [
            "徂徠有嘉木，薿薿高連天。",
            "修柯濯雨露，沃葉藏雲烟。",
            "根蟠九地暖，聲落四壁寒。",
            "由來所養□，不與春相干。",
            "歲久産茯苓，玉色腴且堅。",
            "山人劚爲藥，至味通靈仙。",
            "願言事服餌，身可三千年。"
        ],
        "title": "擬古  其五",
        "id": "c7f885d1-c28c-44e3-8890-751e4cd66ebc"
    },
    {
        "author": "黄庚",
        "paragraphs": [
            "雞鳴起濯髮，披衣出戶牖。",
            "自汲古澗泉，落月猶在手。",
            "三潄吞朝霞，餘光散花柳。",
            "茲意難語人，延竚忽良久。"
        ],
        "title": "旦景",
        "id": "73cb903a-47e1-41e3-81ad-de9c2d07bdce"
    },
    {
        "author": "黄庚",
        "paragraphs": [
            "道人坐茅宇，獨抱無絃琴。",
            "對此景物變，夕雲散還陰。",
            "雨氣一簾潤，雲意千山深。",
            "新陽暢微暄，疏花點孤林。",
            "芳時坐消歇，孰同歲寒心。",
            "孤梅發清夜，庭樹驚棲禽。"
        ],
        "title": "至後",
        "id": "2946a78c-44a0-4139-a3d9-750a5fac585c"
    },
    {
        "author": "黄庚",
        "paragraphs": [
            "當年搆華屋，權勢傾衛霍。",
            "堂宇窮斧斤，天氣煥丹雘。",
            "花石擬平泉，水陸致茲壑。",
            "惟聞丞相嗔，肯後天下樂。",
            "朱門鎖荆榛，花木已蕭索。",
            "蒼生顛墮崖，國亡身孰托。",
            "空悲上蔡犬，不返華表鶴。",
            "丈夫表勳名，風采照麟閣。",
            "故爲一聲鉦，聚鐵鑄此錯。",
            "回頭暮烟昏，不能掩餘怍。"
        ],
        "title": "故相賈秋壑舊府",
        "id": "c487aecb-7055-481d-af1c-7672b5dd251f"
    },
    {
        "author": "黄庚",
        "paragraphs": [
            "冉冉五雲深，山西日光薄。",
            "登樓集羣賢，縱目天宇廓。",
            "落木悲徂年，寒光照杯酌。",
            "浩歌興悠然，意行非澗壑。",
            "緬懷龍山遊，此樂久寂寞。",
            "胡爲落帽人，白首戀賓幕。",
            "醉餘發詩情，分韻盡佳作。",
            "吾愛漉酒巾，西風吹不落。"
        ],
        "title": "九日會王修竹西樓預坐者七人以落霞與孤鶩齊飛分韻予得落字即席走筆",
        "id": "8b3b1a25-761e-49eb-b461-3df2331e3537"
    },
    {
        "author": "黄庚",
        "paragraphs": [
            "娉婷名家姝，榮顯晉朝使。",
            "斛珠不論貲，得備巾櫛侍。",
            "一笑金谷春，粉黛皆歛避。",
            "豈知步障中，乃復爲愁地。",
            "念主愛妾深，因妾爲主累。",
            "□樓風月愁，殘花抱春墜。"
        ],
        "title": "綠珠",
        "id": "df3e37d4-b979-4020-adf0-1d6c30f5b8ae"
    },
    {
        "author": "黄庚",
        "paragraphs": [
            "繁華隨逝水，日暮高樓空。",
            "哀哀徐陵妾，事主不及終。",
            "空房輟膏沐，明粧爲誰容。",
            "春風燕子來，秋風燕子去。",
            "去來影带雙，孤鸞抱憔悴。",
            "回首醉嬌時，百花不敢媚。"
        ],
        "title": "燕子樓",
        "id": "7de26882-e7ef-4980-806e-8555a3e5065d"
    },
    {
        "author": "黄庚",
        "paragraphs": [
            "二八入宮掖，一笑輕三千。",
            "雲階渺何許，步步生金蓮。",
            "繡鞋不勝春，風若凌波仙。",
            "榮華一回首，荆棘生我前。",
            "君恩花上露，妾心井中泉。",
            "井泉誓不波，下照青青天。"
        ],
        "title": "潘淑妃",
        "id": "5864429e-b9e8-4ae9-9255-ddb1fe33a459"
    },
    {
        "author": "黄庚",
        "paragraphs": [
            "陌上桑葉稀，家中蠶正饑。",
            "妾心知採桑，安知使君誰。",
            "結髮爲人婦，幾年守空幃。",
            "婦義不移天，黄金欲何爲。",
            "老姑倚門久，不待盈筐歸。",
            "爲妾謝使君，風化關庭闈。"
        ],
        "title": "秋胡妻",
        "id": "600e070c-3e1f-4f65-a79d-89f71fbb6380"
    },
    {
        "author": "黄庚",
        "paragraphs": [
            "老年屏人事，北窗寄高眠。",
            "夢魂御風去，金闕開九天。",
            "虎豹獰不嗔，知予有仙緣。",
            "玉座擁五雲，香爐飛紫烟。",
            "青衣兩童子，舉手導我前。",
            "下土蟣虱臣，愚衷欲敷宣。",
            "兵戈幸休息，饑饉方連綿。",
            "洪惟大生德，實司水旱權。",
            "願言回哀眷，與世解倒懸。",
            "玉帝允臣請，乃曰賜豐年。",
            "再拜謝闕下，回飈墮林泉。",
            "夜雷聲殷殷，甘澤朝滿田。",
            "沉思喜且驚，異夢非偶然。",
            "士懷當世憂，□□□□□。",
            "貞觀有房杜，斗米三文錢。"
        ],
        "title": "紀夢是歲太旱",
        "id": "073f5aeb-2a8b-43c8-9187-e356bfa9d7be"
    },
    {
        "author": "黄庚",
        "paragraphs": [
            "索居坐孤陋，却掃甘隠淪。",
            "荒徑無轍迹，蓬藋方蓁蓁。",
            "風雨撼四壁，一榻寄屈伸。",
            "誰念相如病，豈堪原憲貧。",
            "友人隔河梁，懷思賦停雲。",
            "柴車忽過我，問勞何殷勤。",
            "促膝話契闊，道合情更親。",
            "語言邁流俗，意氣含至真。",
            "情懷談不盡，澣我胸中塵。",
            "盤蔬與束脯，草草爲爾陳。",
            "瓦盆煮新酒，味有太古春。",
            "非徒洗磈磊，亦足消鬰陻。",
            "北窗坐終日，薄暝生秋旻。",
            "斜陽戀客影，把袂不忍分。",
            "此去歲月邁，何時復相親。",
            "我輩重道義，勢利何足云。",
            "榮華易消歇，德齒久彌新。",
            "願言保名節，努力配古人。"
        ],
        "title": "病後謝友人顧問",
        "id": "4b0b3dc7-15f5-4e8e-ba8c-b078f84987a5"
    },
    {
        "author": "黄庚",
        "paragraphs": [
            "鬼工鑿山骨，何年驅六丁。",
            "飛霞邊石洞，縹緲開珠庭。",
            "永懷謝仙伯，坐斷山水城。",
            "我來事幽雅，登臨委客情。",
            "松風驅溽暑，自覺毛骨清。",
            "猿鶴亦仙意，人生空營營。",
            "石麟卧荒草，問是誰家塋。",
            "野老對我言，其人昔公卿。",
            "金玉埋黄壤，送日冠蓋傾。",
            "興衰變百年，所重非脩名。",
            "乃知鐘鼎貴，不如芝薇馨。",
            "所以世外人，返老還孩嬰。",
            "倚杖空歎息，洞口雲冥冥。"
        ],
        "title": "遊謝仙巖飛霞觀巖下李參政墓",
        "id": "8d6b77c3-0a8c-4613-95ac-67621f035600"
    },
    {
        "author": "黄庚",
        "paragraphs": [
            "清飈捲炎埃，碧水出秋素。",
            "迢迢見山亭，回首隔烟霧。",
            "酒帘颺漁村，笳鼓響軍戍。",
            "倚蓬問舟人，云是三江路。",
            "籬落雞欲棲，野水牛已渡。",
            "釣翁炊荻烟，稚子收漁具。",
            "抱琴人不來，殘陽在高樹。"
        ],
        "title": "約王琴所不來舟中偶成",
        "id": "c81a99cc-de51-4431-ab0a-9261f5f971b2"
    },
    {
        "author": "黄庚",
        "paragraphs": [
            "去年種松樹，未有蒿與蓬。",
            "今年松漸長，埋沒蓬蒿中。",
            "老髯何蒼蒼，歲華不改容。",
            "回視蒿與蓬，零落悲秋風。"
        ],
        "title": "種松",
        "id": "aafb5ede-8838-48f2-bf90-b95516b513f1"
    },
    {
        "author": "黄庚",
        "paragraphs": [
            "紛紛姚魏家，顔色競嫵媚。",
            "人方眩春華，東皇出古意。",
            "素花飾鼎實，縞袂立蒼翠。",
            "猶如喧啾中，孤鳳忽呈瑞。",
            "巋然山林尊，坐使衆芳愧。"
        ],
        "title": "題三月梅花卷",
        "id": "5e668e43-620f-4204-8fb2-3b512bf17b23"
    },
    {
        "author": "黄庚",
        "paragraphs": [
            "垂垂大厦顛，一木支無力。",
            "精衛悲滄海，銅駝化荆棘。",
            "英風傲几砧，濱死猶鐵脊。",
            "血洒沙場秋，寒日赤爲碧。",
            "惟留吟嘯編，千載光奕奕。"
        ],
        "title": "讀文丞相吟嘯稿",
        "id": "8b47035e-24fa-44a6-a1e4-598fb90814f7"
    },
    {
        "author": "黄庚",
        "paragraphs": [
            "風流懷二陸，才名動三吳。",
            "荒塚今何許，千載空烟蕪。",
            "當時逞文筆，萬象爭先驅。",
            "有如明月璧，美價傾鴻都。",
            "古運有翻覆，韞匵空良圖。",
            "惜哉去就輕，喪此千金軀。",
            "人生各有死，百年同須臾。",
            "獨遺文字芳，乃與天壤俱。",
            "凄凄九山塞，冉冉谷水枯。",
            "白鶴久已寂，黄犬不復呼。",
            "斯人今已矣，弔古空嗟吁。"
        ],
        "title": "雲間有懷",
        "id": "94960362-b57a-4bd1-85b7-72dca83a4b4e"
    },
    {
        "author": "黄庚",
        "paragraphs": [
            "百歲集孤夜，山樓起呼月。",
            "秋蟲聲轉悲，感此衆芳歇。",
            "人身非金石，青鬢忽已雪。",
            "逾淮橘心秋，出山泉水汩。",
            "猗蘭抱香死，不受蓁莽沒。"
        ],
        "title": "偶書  其一",
        "id": "8b988a5f-91a5-4394-a365-8d2da395d908"
    },
    {
        "author": "黄庚",
        "paragraphs": [
            "鳳德嗟已衰，宣尼欲浮海。",
            "頼有載道經，神功補元宰。",
            "刪詩挽風變，繫易憂世駭。",
            "春秋筆削嚴，西秦書乃來。",
            "微義將誓周，逆悲大運改。",
            "悠悠千古心，死後文書在。"
        ],
        "title": "偶書  其二",
        "id": "96460b53-aca8-48c9-876f-cfbdcc616af8"
    },
    {
        "author": "黄庚",
        "paragraphs": [
            "庭前有高樹，風撓無停枝。",
            "寒鴉噤不鳴，夜半環樹飛。",
            "托身未得所，三匝情依依。",
            "高飛犯霜露，低飛觸茅茨。",
            "乾坤豈不容，振羽將安之。",
            "徘徊戀明月，顧影徒傷悲。"
        ],
        "title": "古意",
        "id": "e72ae446-b485-4879-ad6c-0f77b56f4665"
    },
    {
        "author": "黄庚",
        "paragraphs": [
            "入山採芝薇，豺虎據我丘。",
            "入海尋蓬萊，鯨鯢掀我舟。",
            "山海俱有礙，瞻望凝遠愁。",
            "乾坤如許大，此身常浮漚。",
            "依托豈無地，皇皇將安求。",
            "何當跨鳳鵬，相從安期遊。"
        ],
        "title": "感懷",
        "id": "7b8c24bb-218d-4512-9403-1788e249dec4"
    },
    {
        "author": "黄庚",
        "paragraphs": [
            "一笠戴春雨，扁舟寄此情。",
            "世間塵網密，江上釣絲輕。",
            "不羨魚蝦利，惟尋鷗鷺盟。",
            "狂奴臺下水，猶作漢時清。"
        ],
        "title": "漁隠爲周仲明賦",
        "id": "71463b67-8142-4494-a52c-32fcae51a9c1"
    },
    {
        "author": "黄庚",
        "paragraphs": [
            "水國雁已到，山籬菊未開。",
            "判吹頭上帽，莫放手中杯。",
            "暮雨滕王閣，西風項羽臺。",
            "人生能幾屐，餘恨付蒼苔。"
        ],
        "tags": [
            "滕王阁"
        ],
        "title": "九日偶書",
        "id": "26d638d1-a109-4e35-96bd-7138398a7d1e"
    },
    {
        "author": "黄庚",
        "paragraphs": [
            "鏗然短策聲，無事覺身輕。",
            "落葉山行輭，流泉澗飲清。",
            "蟹痕沙露濕，雁影夕陽明。",
            "歸路逢林叟，班荆歃隠盟。"
        ],
        "title": "秋晚山行",
        "id": "df9dfffe-c874-44dd-9080-3412216ed5ff"
    },
    {
        "author": "黄庚",
        "paragraphs": [
            "對景坐清夜，蕭然鬢已華。",
            "詩慳難就稿，燈暗不成花。",
            "易醉愁邊酒，頻歸夢裏家。",
            "何時鋤舊圃，學種邵平瓜。"
        ],
        "title": "夜坐即事",
        "id": "0676d8ce-ea1b-44b0-a7ed-2e43bcb7fc69"
    },
    {
        "author": "黄庚",
        "paragraphs": [
            "鼓歌滿湖濱，傾城出送春。",
            "波光明畫艇，山色醉遊人。",
            "禹穴靈何在，梅梁迹已陳。",
            "我來閒弔古，回首一沾巾。"
        ],
        "title": "禹廟送春",
        "id": "5a14e349-3165-4ca5-9faa-99cb582a77e3"
    },
    {
        "author": "黄庚",
        "paragraphs": [
            "一枕紗窗下，池塘草夢殘。",
            "炷雲金鴨暖，滴露玉蜍寒。",
            "晉帖從頭寫，唐詩著眼看。",
            "晚來吟思倦，和月凭闌干。"
        ],
        "title": "晚窗即事",
        "id": "2786b33d-77ad-4eda-b0c8-ab2458c7b42d"
    },
    {
        "author": "黄庚",
        "paragraphs": [
            "幽居少塵事，贏得一身閑。",
            "竹屋無人到，柴門盡日關。",
            "斜陽明晚浦，落葉瘦秋山。",
            "隔水雙飛鷺，忘機自往還。"
        ],
        "title": "幽居",
        "id": "2b06267d-b841-498f-9a0c-ff3fd6089405"
    },
    {
        "author": "黄庚",
        "paragraphs": [
            "木葉秋容瘦，客懷思故鄉。",
            "淡雲微見月，薄露不成霜。",
            "忽忽朱顔改，悠悠白日長。",
            "空心仍獨夜，減盡昔年狂。"
        ],
        "title": "宿龍瑞山房次周雲隠韻",
        "id": "e8377154-9e7e-482c-8ace-7230d52a5abe"
    },
    {
        "author": "黄庚",
        "paragraphs": [
            "客袂臨分日，楊花落酒邊。",
            "重來期半月，一去忽經年。",
            "莎草平詩屋，江潮沒釣船。",
            "何時歸舊隠，風雨對床眠。"
        ],
        "title": "寄表兄王升之",
        "id": "2f41aeff-6178-4ed7-a114-1827ac7c9c71"
    },
    {
        "author": "黄庚",
        "paragraphs": [
            "竟日尋幽處，杖藜不憚遥。",
            "客行黄葉路，僧立碧溪橋。",
            "巖瀑飛寒雪，松風吼夜潮。",
            "是山皆可隠，何用楚辭招。"
        ],
        "title": "翠峰庵即事",
        "id": "798b3232-4bba-46f2-87a4-8b2a794701fe"
    },
    {
        "author": "黄庚",
        "paragraphs": [
            "池館翠深處，寬閒稱客居。",
            "未仙猶閬苑，不夢亦華胥。",
            "竹凈堪居鶴，荷香欲醉魚。",
            "心清無箇事，長日一編書。"
        ],
        "title": "王修竹館舍即事",
        "id": "7861085c-9167-4752-b4a6-e2d752ba4424"
    },
    {
        "author": "黄庚",
        "paragraphs": [
            "曾記還家日，重來約夏初。",
            "自從一別後，又是十年餘。",
            "原憲非關病，嵇康懶讀書。",
            "無從問消息，近况果何如。"
        ],
        "title": "寄雲谷王府判",
        "id": "bfa5de41-1d41-477b-a3c5-b1a20d31f27b"
    },
    {
        "author": "黄庚",
        "paragraphs": [
            "旌旆漲天飛，江山慘夕暉。",
            "傾城餞州牧，別淚點朝衣。",
            "人指生祠說，春隨祖帳歸。",
            "自來言越瘠，公去轉難肥。"
        ],
        "title": "餞越守",
        "id": "3b3196f1-a38d-4e19-a9a1-ea6ba4c9b016"
    },
    {
        "author": "黄庚",
        "paragraphs": [
            "好風殘臘盡，春意動園林。",
            "柳色獨青眼，梅花同素心。",
            "江湖方轉徙，歲月自侵尋。",
            "忍別山陰去，徘徊憶舊吟。"
        ],
        "title": "別山陰諸友",
        "id": "ca7f459d-08bf-44d9-9aa5-c47079a0443a"
    },
    {
        "author": "黄庚",
        "paragraphs": [
            "蘭若分清隠，秋窗飽看山。",
            "風霜雙鬢老，天地一身閒。",
            "拄杖穿雲去，吟囊貯月還。",
            "詩成誰與語，時訪竹林間。"
        ],
        "title": "贈葛秋巖時寓能仁蘭若",
        "id": "d8079a85-ee6c-4ddf-aed3-b49190269764"
    },
    {
        "author": "黄庚",
        "paragraphs": [
            "平生湖海氣，老去歎飄蓬。",
            "知命難求富，安貧不送窮。",
            "江空思捉月，天闊欲行風。",
            "俗眼從渠白，無人識此翁。"
        ],
        "title": "書懷",
        "id": "43618fe7-ee6b-49b0-82bb-68b57657a532"
    },
    {
        "author": "黄庚",
        "paragraphs": [
            "客懷元自惡，非是爲秋悲。",
            "一別又三載，百年能幾時。",
            "音書無雁寄，心事有鷗知。",
            "遥想菊坡菊，西風香滿籬。"
        ],
        "title": "寄菊坡吳府判",
        "id": "2b9099e7-1cb4-4151-a7a0-9f51a7c52b3b"
    },
    {
        "author": "黄庚",
        "paragraphs": [
            "一室冷於冰，秋高夜氣清。",
            "月窗攙燭影，風葉亂琴聲。",
            "寡慾知身健，安貧覺累輕。",
            "吟邊閑倚竹，誰識此時情。"
        ],
        "title": "夜坐即事呈修竹監簿",
        "id": "a6544473-d0d2-42cf-955b-79d0122e5398"
    },
    {
        "author": "黄庚",
        "paragraphs": [
            "園林芳事歇，風雨暗荒城。",
            "轉眼青春過，臨頭白髮生。",
            "啼鵑亡國恨，歸鶴故鄉情。",
            "三徑多荒草，東還計未成。"
        ],
        "title": "晚春即事",
        "id": "9cdc00b8-0cd4-4e33-ae71-509f2d06aff9"
    },
    {
        "author": "黄庚",
        "paragraphs": [
            "曳杖陟高閣，登臨思渺然。",
            "閑身空歲月，老眼幾山川。",
            "落照明秋浦，飛帆濕暮煙。",
            "倚閣悵今昔，餘恨付吟篇。"
        ],
        "title": "登寶林佛閣次韻",
        "id": "14e49e4b-286d-42ba-9b36-d12b29097cec"
    },
    {
        "author": "黄庚",
        "paragraphs": [
            "寂寞寒窗下，觀書勝苦吟。",
            "青燈風雪夜，黄卷聖賢心。",
            "吾道關興廢，斯文幾古今。",
            "鳳兮胡不至，三歎淚沾襟。"
        ],
        "title": "夜坐讀書",
        "id": "5dc72dbe-882e-4540-af0e-ea6973589a69"
    },
    {
        "author": "黄庚",
        "paragraphs": [
            "爲愛園林好，支筇伴獨行。",
            "花香能醉蝶，柳色欲迷鶑。",
            "但得青春在，何妨白髮生。",
            "斜陽紅盡處，一抹暮山橫。"
        ],
        "title": "春日西園晚步",
        "id": "a2e1580a-5c39-4a8b-91e3-0c5f07ddd701"
    },
    {
        "author": "黄庚",
        "paragraphs": [
            "不厭茅廬小，栖栖寄此身。",
            "菊殘如倦客，梅瘦似詩人。",
            "有地堪藏拙，無醫可療貧。",
            "并州故鄉夢，長憶鑑湖春。"
        ],
        "title": "書所寓",
        "id": "f237b387-c575-4786-9275-7a549727c022"
    },
    {
        "author": "黄庚",
        "paragraphs": [
            "寂寞茅簷下，窮居更待時。",
            "吾儕貧可忍，餘子俗難醫。",
            "風月最宜酒，江山多是詩。",
            "廣文無鄭老，誰與共襟期。"
        ],
        "title": "書懷寄呈諸友",
        "id": "8151070f-7646-47e0-adf7-dd9e84910b26"
    },
    {
        "author": "黄庚",
        "paragraphs": [
            "偶來成一宿，便覺與禪通。",
            "看塔月影盡，捲簾秋色空。",
            "因知釋氏學，亦有晉人風。",
            "吟到忘言處，悠然此意同。"
        ],
        "title": "題義上人清虛閣",
        "id": "429f297c-59b7-4762-89e6-16f3bba07a8a"
    },
    {
        "author": "黄庚",
        "paragraphs": [
            "誰彈招隠操，雲外伴清幽。",
            "午夜山林月，一花天地秋。",
            "經窗凉影淡，禪榻古香浮。",
            "不作蟾宮夢，悽然憶舊遊。"
        ],
        "title": "秋夕和呂講師韵",
        "id": "a943a565-8cc2-452a-9cad-14e1c458bbea"
    },
    {
        "author": "黄庚",
        "paragraphs": [
            "豪氣消磨盡，携書客海濱。",
            "文章難遇主，天地不憐貧。",
            "家累依劉表，妻兒笑買臣。",
            "彼蒼還可問，吾道幾時春。"
        ],
        "title": "偶書",
        "id": "2b4d0bde-4af5-44ad-9f7e-8b1850c7e9ac"
    },
    {
        "author": "黄庚",
        "paragraphs": [
            "萸節今朝是，秋光又一年。",
            "但教樽有酒，休問篋無錢。",
            "白髮羞唐帽，黄花識晉賢。",
            "龍山渺何許，回首思凄然。"
        ],
        "title": "九日",
        "id": "901ed420-3def-413d-9372-acac9ca5de68"
    },
    {
        "author": "黄庚",
        "paragraphs": [
            "自憐身是客，又送客登舟。",
            "雖有重來約，難禁一別愁。",
            "風烟迷柳驛，草樹暗春洲。",
            "後夜懷人處，山空月滿樓。"
        ],
        "title": "送別胡汲古",
        "id": "1ea0dedc-c9f2-427d-bcab-9437e1c73866"
    },
    {
        "author": "黄庚",
        "paragraphs": [
            "松陰迷草徑，緩步曳吟筇。",
            "秋鶴有仙意，寒花無冶容。",
            "漁洲烟浦笛，僧寺夕陽鐘。",
            "回首來時路，白雲深幾重。"
        ],
        "title": "西嶼即事",
        "id": "accf5716-f419-4347-8259-194cc1fa3c73"
    },
    {
        "author": "黄庚",
        "paragraphs": [
            "新晴天氣好，老去倦尋芳。",
            "桃李自春色，園林又夕陽。",
            "捲簾通燕入，掃徑惜花香。",
            "寒食清明近，松楸憶故鄉。"
        ],
        "title": "春日和韻",
        "id": "f8396a8e-f5b2-4ffa-b50d-6d56c8512195"
    },
    {
        "author": "黄庚",
        "paragraphs": [
            "柴門閑掩晝，雲護竹窗深。",
            "茂草多生意，枯松見古心。",
            "有書消白日，無術化黄金。",
            "客問生涯事，長年只苦吟。"
        ],
        "title": "述懷",
        "id": "ba79f65b-5c9e-414c-8543-27177dab3e1f"
    },
    {
        "author": "黄庚",
        "paragraphs": [
            "門對南鄰竹，青青玉萬竿。",
            "雖然無地種，且得隔籬看。",
            "露葉晴猶濕，風枝夏亦寒。",
            "但教休剪伐，日用報平安。"
        ],
        "title": "對竹",
        "id": "95dcdde5-9a80-4ad2-bcb0-70b3a093e7e7"
    },
    {
        "author": "黄庚",
        "paragraphs": [
            "憑高望不極，望斷動愁情。",
            "落日凄凉處，西風點染成。",
            "丹楓明野驛，白水浸江城。",
            "馬上人回首，戎戎黯客程。"
        ],
        "title": "秋色",
        "id": "55a4dcc4-dcd1-47f0-a0a2-b32f8ce5b95e"
    },
    {
        "author": "黄庚",
        "paragraphs": [
            "結屋依山住，幽窗與靜宜。",
            "藤花上疏竹，苔石卧荒籬。",
            "挈榼童沽酒，敲門客送詩。",
            "老慚生計拙，役役又何爲。"
        ],
        "title": "幽居",
        "id": "a0aad322-0a0b-43b3-8eee-7f8c3d3f58c4"
    },
    {
        "author": "黄庚",
        "paragraphs": [
            "柴門春事盡，未見故人來。",
            "樹密鳥相語，山空花自開。",
            "傾心多日別，屈指幾時回。",
            "爲問頻書札，何時共酒杯。"
        ],
        "title": "懷友",
        "id": "2dc4f7bc-3fa4-47d2-8a6b-f049d4d2036c"
    },
    {
        "author": "黄庚",
        "paragraphs": [
            "小酌酬清興，憑闌看月移。",
            "分茶醒醉客，添燭了殘棋。",
            "螢影明桐井，蛙聲出草池。",
            "荒城江漏遠，試問夜何其。"
        ],
        "title": "夏夜小酌",
        "id": "c943c6cc-bf33-4d18-8468-de00b549ca7d"
    },
    {
        "author": "黄庚",
        "paragraphs": [
            "隔岸呼漁伴，輕篙破曉烟。",
            "鳴榔舟葉聚，撒網浪花圓。",
            "饞鷺窺高樹，驚鱗過別川。",
            "洋洋聊付物，生意自無邊。"
        ],
        "title": "王修竹約觀打魚分韵得圓字",
        "id": "b0244c2a-db7c-460a-93aa-56c97b3a91fb"
    },
    {
        "author": "黄庚",
        "paragraphs": [
            "來賓何太早，嘹嚦過南樓。",
            "數點乍離塞，一聲初報秋。",
            "行行驚客眼，字字寫鄉愁。",
            "仗節人何在，帛書能寄不。"
        ],
        "title": "新雁",
        "id": "bbf9882c-3e86-4c7d-aa75-aec1f5d3b264"
    },
    {
        "author": "黄庚",
        "paragraphs": [
            "讀易窗閑久，多時不點硃。",
            "硯乾蟾渴水，篋破蠹侵書。",
            "氣味如僧淡，形容似鶴癯。",
            "交遊空滿眼，誰念病相如。"
        ],
        "title": "病中",
        "id": "5d910bb3-d962-4c4c-b906-238d3e51991c"
    },
    {
        "author": "黄庚",
        "paragraphs": [
            "山色青邊屋，幽深稱隠居。",
            "瓶梅香筆硯，窗雪冷琴書。",
            "壁有先賢像，門無俗客車。",
            "代耕惟舌在，何必耦長沮。"
        ],
        "title": "月山書館",
        "id": "11f09925-ccd4-40b5-ada1-4088e44967a1"
    },
    {
        "author": "黄庚",
        "paragraphs": [
            "黄庭重讀罷，掩卷對寒檠。",
            "髮爲憂時白，心因學道清。",
            "一窗秋月色，四壁夜蛩聲。",
            "坐倦閑欹枕，詩成夢不成。"
        ],
        "title": "秋夜獨坐",
        "id": "dc7d2a2d-4f74-4088-88b3-a23d91700097"
    },
    {
        "author": "黄庚",
        "paragraphs": [
            "客鬢同秋老，鄉心逐雁飛。",
            "重陽今日是，三徑幾時歸。",
            "籬下多黄菊，門前少白衣。",
            "無人慰岑寂，獨立對斜暉。"
        ],
        "title": "九日書懷",
        "id": "9abb27a8-a87c-4ee7-9f6c-ae7eb3c07711"
    },
    {
        "author": "黄庚",
        "paragraphs": [
            "夭矯森寒翠，髯蛟勢倚天。",
            "喬陰無六月，老氣已千年。",
            "斸藥人能壽，巢枝鳥亦仙。",
            "秋風響柯葉，彷彿奏虞絃。"
        ],
        "title": "古松",
        "id": "73f499b5-5b3f-4749-9f06-8b2698d49ecd"
    },
    {
        "author": "黄庚",
        "paragraphs": [
            "撲簌敲窗紙，寒齋剡水濱。",
            "六花初落夜，孤枕未眠人。",
            "耳靜聲逾細，心清趣自真。",
            "愛梅情更苦，恐壓一枝春。"
        ],
        "title": "聽雪",
        "id": "40cab81e-ed05-47f8-ad6f-48a6a68cc807"
    },
    {
        "author": "黄庚",
        "paragraphs": [
            "何年鑿山骨，八面鎖蒼苔。",
            "海月照還白，天風吹不開。",
            "玲瓏宜丈室，明潔稱經臺。",
            "眼界皆通透，閒雲任去來。"
        ],
        "title": "石窗爲明上人賦",
        "id": "39aa6d99-62b3-458c-b3ee-1c51001efd72"
    },
    {
        "author": "黄庚",
        "paragraphs": [
            "勳業夢不到，曉窗時一看。",
            "是非須內照，妍醜付旁觀。",
            "客鬢從渠白，詩肩本自寒。",
            "儼然瞻視處，頼汝整衣冠。"
        ],
        "title": "對鏡",
        "id": "0e6dfd78-0112-4eeb-bf71-9c0413a57860"
    },
    {
        "author": "黄庚",
        "paragraphs": [
            "世事等輕雲，蘧廬寄此身。",
            "青燈少年夢，白髮異鄉人。",
            "按劍驚山鬼，吞丹養谷神。",
            "黄庭重讀罷，吾得葆吾真。"
        ],
        "title": "夜坐",
        "id": "25d228a2-344c-47b2-af4b-8cc356e2b3f1"
    },
    {
        "author": "黄庚",
        "paragraphs": [
            "一雨洗空碧，江城獨倚樓。",
            "山吞殘日沒，水挾斷雲流。",
            "燈影深村夜，鐘聲古寺秋。",
            "西州舊遊地，十載此淹留。"
        ],
        "title": "西州即事",
        "id": "b39423c0-5d71-43ac-ad9d-df66602d6af9"
    },
    {
        "author": "黄庚",
        "paragraphs": [
            "扶杖行幽徑，園林欲暮天。",
            "錦棠紅濯雨，絲柳綠繰烟。",
            "春事忽三月，風光又一年。",
            "客懷正愁絕，那復聽啼鵑。"
        ],
        "title": "春日即事",
        "id": "7ca0ec8b-d0ae-48d3-a68d-a41e460f6412"
    },
    {
        "author": "黄庚",
        "paragraphs": [
            "籬東閑採菊，三徑碧苔深。",
            "曉露冷雙屐，秋風香一襟。",
            "餐英供小酌，嗅蕊伴清吟。",
            "會得悠然處，方知靖節心。"
        ],
        "title": "採菊",
        "id": "75e6a7e9-065c-4442-8c12-6f4914b62ad1"
    },
    {
        "author": "黄庚",
        "paragraphs": [
            "春色濃於酒，何須醉玉觴。",
            "柳疏鶑占影，花雜蝶分香。",
            "往事隨流水，閒愁付夕陽。",
            "吟邊自歌舞，猶學少年狂。"
        ],
        "title": "春日",
        "id": "8adb754c-a7bd-4ec0-bf36-f6f8d1be3559"
    },
    {
        "author": "黄庚",
        "paragraphs": [
            "□客背時芳，何須晚節香。",
            "人間方夏熱，籬下自秋光。",
            "便是重陽日，真成六月霜。",
            "若教陶令見，應以醉爲鄉。"
        ],
        "title": "六月白菊",
        "id": "bbea02d2-3e26-4329-a667-44d1cc83ad5d"
    },
    {
        "author": "黄庚",
        "paragraphs": [
            "泰華峰頭種，移根植野塘。",
            "一池秋夜月，萬柄曉天霜。",
            "西帝羅青蓋，真妃逞素狂。",
            "鷺飛無認處，點點水雲鄉。"
        ],
        "title": "白蓮",
        "id": "6e5567af-5aa6-4b0d-a90b-a7cccc0c90b2"
    },
    {
        "author": "黄庚",
        "paragraphs": [
            "羸馬東山路，駸駸抵石門。",
            "落花春夜雨，流水暮烟村。",
            "久客悲行役，清愁攪夢魂。",
            "勞生多感慨，餘恨付乾坤。"
        ],
        "title": "石門",
        "id": "7b87a7d5-dd16-4590-a772-80867f1dabc5"
    },
    {
        "author": "黄庚",
        "paragraphs": [
            "迢遞三山道，重來感舊遊。",
            "潮聲寒带雨，山色淡生秋。",
            "寄驛通鄉信，題詩記旅愁。",
            "江湖十年客，兩度到西州。"
        ],
        "title": "書山陰驛",
        "id": "bcdd9655-72c4-45cc-a07f-af8d5d9ae9c6"
    },
    {
        "author": "黄庚",
        "paragraphs": [
            "老眼看書暗，桑榆景漸催。",
            "文章身後貴，懷抱酒邊開。",
            "燈火夢猶在，功名心已灰。",
            "客來休問字，且覆掌中杯。"
        ],
        "title": "偶書",
        "id": "39ea4ac1-9ba2-4979-94d7-0af7282b86de"
    },
    {
        "author": "黄庚",
        "paragraphs": [
            "山險疑無路，縈迴一徑通。",
            "鐘聲寒瀑外，塔影夕陽中。",
            "窗出茶烟白，爐分葑火紅。",
            "禪房遇耆舊，清話數宵同。"
        ],
        "title": "宿甘露寺",
        "id": "07a5570c-4974-4426-ae94-bbb2ac9b35e2"
    },
    {
        "author": "黄庚",
        "paragraphs": [
            "凭高閒眺望，老眼倍增明。",
            "林白山雲出，潮紅海日生。",
            "登臨懷舊恨，吟笑遣閑情。",
            "客裏逢心友，開樽敘昔盟。"
        ],
        "title": "江樓",
        "id": "ce2d00b8-a96d-4a26-9649-66ec16801c38"
    },
    {
        "author": "黄庚",
        "paragraphs": [
            "一枝蒼節瘦，恰稱地行仙。",
            "不但挑詩卷，尤堪掛酒錢。",
            "看梅敲雪落，引鶴卓苔穿。",
            "莫近葛陂水，化龍飛上天。"
        ],
        "title": "竹杖",
        "id": "f8a837f6-dce3-489d-84d2-a69821a63450"
    },
    {
        "author": "黄庚",
        "paragraphs": [
            "風霜頭已白，悔不早歸耕。",
            "客路遠千里，儒冠誤一生。",
            "世情雲共薄，心事月同明。",
            "老去便疏散，逢人懶送迎。"
        ],
        "title": "次韻書懷",
        "id": "9266b1ed-fb54-4924-9ac1-4179f25074d9"
    },
    {
        "author": "黄庚",
        "paragraphs": [
            "旅食幾時休，生涯未有謀。",
            "西風一夜雨，落葉萬山秋。",
            "起石終當隠，草玄殊可羞。",
            "江鄉烟水遠，何日買歸舟。"
        ],
        "title": "秋日",
        "id": "2e45a454-2695-4993-ae7d-306cf8bd123c"
    },
    {
        "author": "黄庚",
        "paragraphs": [
            "破衲和雲著，何時下赤城。",
            "高年頭未白，得道骨全青。",
            "詩思秋空闊，禪心夜月明。",
            "何當捐世事，來結遠公盟。"
        ],
        "title": "贈皎上人",
        "id": "668ba2de-6d08-4c6d-9a75-c75b54eb63c6"
    },
    {
        "author": "黄庚",
        "paragraphs": [
            "芒鞋朝踏雨，來自赤城山。",
            "久別翻生面，相看各老顔。",
            "開樽茅屋裏，煮茗竹林間。",
            "此去須榮遇，寧愁行路難。"
        ],
        "title": "王直翁相過",
        "id": "3cac1b01-c1eb-4026-b977-c88640283edd"
    },
    {
        "author": "黄庚",
        "paragraphs": [
            "孤花忽嫵媚，並蒂占春陽。",
            "自有雙成意，全勝姑射粧。",
            "月溪同浴影，雪樹共棲香。",
            "玉笛頻吹處，交飛落野塘。"
        ],
        "title": "鴛鴦梅",
        "id": "e31521f3-2554-4c9e-808e-f60bec3e2dec"
    },
    {
        "author": "黄庚",
        "paragraphs": [
            "羈懷不可述，頼有古琴知。",
            "客舍相逄日，江楓正落時。",
            "夕陽村店酒，秋色野橋詩。",
            "別去吳江上，悠悠動遠思。"
        ],
        "title": "王琴所話別",
        "id": "365756ac-216a-444c-a074-cb5909966871"
    },
    {
        "author": "黄庚",
        "paragraphs": [
            "除夕無詩侶，燈窗酒獨斟。",
            "三更風雪夜，一片歲寒心。",
            "衰老常憂病，清閑不廢吟。",
            "明朝年八十，晚景惜榆陰。"
        ],
        "title": "除夜即事",
        "id": "9861e3bc-4aa5-4d0e-b5c7-f9c30ba87f92"
    },
    {
        "author": "黄庚",
        "paragraphs": [
            "人去臺猶在，飛昇事可嘉。",
            "神仙多變幻，塵世總虛花。",
            "煉氣顔難老，勞心鬢易華。",
            "千年留古跡，題詠屬詩家。"
        ],
        "title": "王可交昇仙臺四首  其一",
        "id": "959a2810-cf41-4e68-8de1-5ef31919959c"
    },
    {
        "author": "黄庚",
        "paragraphs": [
            "異人鍾秀氣，草木亦精神。",
            "見說爲漁父，誰知悟道真。",
            "仙家多勝景，世路有迷津。",
            "安得騎黄鶴，相隨入昊旻。"
        ],
        "title": "王可交昇仙臺四首  其二",
        "id": "02d5ab12-c197-46ce-8be4-89802323ea70"
    },
    {
        "author": "黄庚",
        "paragraphs": [
            "仙翁不可見，惟有一空亭。",
            "地冷春留雪，林深晝見星。",
            "松篁團秀色，蘭蕙吐幽馨。",
            "立盡斜陽影，閑看鶴刷翎。"
        ],
        "title": "王可交昇仙臺四首  其三",
        "id": "20a7b7c5-8b65-4d3d-8468-b2fca2efc3c9"
    },
    {
        "author": "黄庚",
        "paragraphs": [
            "我來閑弔古，觸景覺凄凉。",
            "踏石雲侵履，捫蘿露濕裳。",
            "森森林木茂，馥馥野花香。",
            "寺近尋僧話，談禪坐竹床。"
        ],
        "title": "王可交昇仙臺四首  其四",
        "id": "bf5fd4eb-2355-454f-b3d2-63b3b2a4638d"
    },
    {
        "author": "黄庚",
        "paragraphs": [
            "獨寢書窗下，其如寒夜何。",
            "頭邊枕黄嬭，脚底踏湯婆。",
            "紙帳梅花暖，布衾春意多。",
            "道人無妄想，夢不到南柯。"
        ],
        "title": "冬夜即事",
        "id": "e17b5d94-2f67-4cdc-8c98-8f4eafac0d7d"
    },
    {
        "author": "黄庚",
        "paragraphs": [
            "相望咫尺地，久不到蝸廬。",
            "室邇人何遠，心親迹任疏。",
            "交遊常念舊，情意只如初。",
            "我欲携囊去，相逢勝寄書。"
        ],
        "title": "寄友人",
        "id": "9f70f3ed-7670-4e8f-a02d-2e514e0d458f"
    },
    {
        "author": "黄庚",
        "paragraphs": [
            "老來驚歲晚，愁裏度年華。",
            "雲凍天將雪，山寒梅未花。",
            "曉窗留客飯，午寺覓僧茶。",
            "歸路江村暝，行行及暮鴉。"
        ],
        "title": "偶書",
        "id": "3e0ef788-0a54-4b49-9d0b-198e7d0d338d"
    },
    {
        "author": "黄庚",
        "paragraphs": [
            "長空獨嘹唳，隠約背斜暉。",
            "塞北離羣遠，江南失侶歸。",
            "度雲憐隻影，照水認雙飛。",
            "却羨投林鳥，相逢入翠微。"
        ],
        "title": "孤雁",
        "id": "015dc810-0622-4e8d-af67-ccf1466fd5e4"
    },
    {
        "author": "黄庚",
        "paragraphs": [
            "詩自茶山後，如公世所稀。",
            "特來參活字，應肯授玄機。",
            "寒澗孤松老，秋雲獨鶴飛。",
            "台山千萬丈，望望未能歸。"
        ],
        "title": "呈曾蒲澗提刑",
        "id": "6614ab0b-e312-4f87-8ff8-978b9e7a13d3"
    },
    {
        "author": "黄庚",
        "paragraphs": [
            "一生場屋夢，老去付悠悠。",
            "始信功名事，難爲智力謀。",
            "有才如孔孟，無命不伊周。",
            "吾道今如此，蒼天可問不。"
        ],
        "title": "和茅亦山韻二首  其一",
        "id": "10ea675d-72bb-4071-aba8-1c4a7d6578dc"
    },
    {
        "author": "黄庚",
        "paragraphs": [
            "愛靜吟成僻，躭書近欲癡。",
            "事多因錯省，節不爲貧移。",
            "長物新添畫，生涯舊有詩。",
            "窮通係天命，知命復何疑。"
        ],
        "title": "和茅亦山韻二首  其二",
        "id": "a585877c-27ca-429f-b17d-1e5a2f2cd2a6"
    },
    {
        "author": "黄庚",
        "paragraphs": [
            "故人雖即位，自不願爲官。",
            "天下事已定，山中人可閑。",
            "一絲江月色，千古客星寒。",
            "捷徑終南士，聞風定報然。"
        ],
        "title": "題嚴子陵",
        "id": "8cb4d9ce-7723-4bfd-9d9d-4043ef29995b"
    },
    {
        "author": "黄庚",
        "paragraphs": [
            "爆竹驚殘臘，冬春此夕分。",
            "且斟分歲酒，懶賦送窮文。",
            "客思愁簷雨，鄉心逐海雲。",
            "陽和在何處，明日問東君。"
        ],
        "title": "除夕",
        "id": "48955e0d-4547-4f8e-93db-f53b004e3ad9"
    },
    {
        "author": "黄庚",
        "paragraphs": [
            "江湖新識面，恰似舊相知。",
            "腹貯三餘學，才工十詠詩。",
            "聲名蘇太史，家世鄭當時。",
            "客路携琴去，終須遇子期。"
        ],
        "title": "和鄭梅深",
        "id": "4511fe07-2cc5-4786-ae66-3471999125e0"
    },
    {
        "author": "黄庚",
        "paragraphs": [
            "雀羅門戶靜，無客扣柴扃。",
            "索句髭先白，看書眼尚青。",
            "雲粘題石壁，月浸汲泉瓶。",
            "笑殺利名客，沉酣死不醒。"
        ],
        "title": "即事",
        "id": "7d8ed49e-6246-42cf-b914-21e373d818be"
    },
    {
        "author": "黄庚",
        "paragraphs": [
            "窗下篝燈坐，相看白髮新。",
            "共談爲客事，同是異鄉人。",
            "詩寫梅花月，茶煎穀雨春。",
            "明朝愁遠別，離思欲沾巾。"
        ],
        "title": "對客",
        "id": "2675ecfe-8652-4ade-a70d-d683d8f7b39c"
    },
    {
        "author": "黄庚",
        "paragraphs": [
            "空齋對孤客，寂寞似僧家。",
            "爐冷頻燒葉，燈昏不吐花。",
            "夜長添睡思，歲晚憶年華。",
            "吟倦推窗坐，梅簷月未斜。"
        ],
        "title": "寒夜呈梅深",
        "id": "90cc6fc9-2a48-4753-bf22-1980862289f5"
    },
    {
        "author": "黄庚",
        "paragraphs": [
            "秋風山館客，移席近燈前。",
            "共語忽深夜，相看非少年。",
            "斗垂天末樹，鱗出雨餘天。",
            "亦有茅簷下，飯牛人未眠。"
        ],
        "title": "林霽山架閣同宿山中",
        "id": "13600e6c-18ea-4a07-9a05-71e08bcde0e2"
    },
    {
        "author": "黄庚",
        "paragraphs": [
            "庵連兜率寺，三徑竹邊開。",
            "林密暑不到，窗虛月自來。",
            "暮山啼鳥靜，雲樹嘯猿哀。",
            "拂拭殘碑字，年深半綠苔。"
        ],
        "title": "遊東庵",
        "id": "6891138d-5a5d-48be-86d1-c9d276fbd9aa"
    },
    {
        "author": "黄庚",
        "paragraphs": [
            "破衲卷秋雲，入山深更深。",
            "近聞營梵剎，應不累禪心。",
            "寒瀑瀉蒼壁，晚花生古林。",
            "遥思明月夜，誰聽穎師琴。"
        ],
        "title": "贈了上人抄化",
        "id": "7bc3fc6c-b974-4640-9ceb-6552bf7a5b43"
    },
    {
        "author": "黄庚",
        "paragraphs": [
            "前輩凋零盡，如公尚典型。",
            "爲僧眉獨白，見客眼長青。",
            "教子成三俊，傳家有六經。",
            "我來問奇字，應許扣柴扃。"
        ],
        "title": "呈茅一齋先生",
        "id": "67aeea87-ca64-4d42-8cb0-2332561e852b"
    },
    {
        "author": "黄庚",
        "paragraphs": [
            "契闊又兩載，光陰一擲梭。",
            "祇因離別久，不覺語言多。",
            "安得長留此，其如欲去何。",
            "詩盟終未冷，早晚更相過。"
        ],
        "title": "別徐敬菊",
        "id": "1b2f99fa-0a7a-400f-a70b-bd01bd76dc62"
    },
    {
        "author": "黄庚",
        "paragraphs": [
            "獨學苦無友，年來媿廣文。",
            "懷賢歌伐木，憶別賦停雲。",
            "病後少出戶，夢中多見君。",
            "盍簪須有日，却與共論文。"
        ],
        "title": "寄姜仕可",
        "id": "fe6ac168-8cc6-47c7-9c4d-3598fce8c9f3"
    },
    {
        "author": "黄庚",
        "paragraphs": [
            "下車方數月，早已政聲馳。",
            "太守一身瘦，東川百姓肥。",
            "勤勞惟聽政，閑暇即吟詩。",
            "官况依然在，何須賦式微。"
        ],
        "title": "寄月山太守",
        "id": "31346a57-d781-4d6b-9605-a2fa7a10e851"
    },
    {
        "author": "黄庚",
        "paragraphs": [
            "光陰催我老，衰病亦堪憐。",
            "殘臘不多日，餘生能幾年。",
            "有爲俱是妄，無事即成仙。",
            "近得安心法，蒲團學坐禪。"
        ],
        "title": "歲晚書懷呈月山太守",
        "id": "315ffb7b-36a4-4091-92a0-ae788b8d5e17"
    },
    {
        "author": "黄庚",
        "paragraphs": [
            "古壇歸鶴杳，野鹿自成羣。",
            "嵐氣浮清曉，鐘聲出白雲。",
            "樹穿僧屋老，水到寺門分。",
            "人世無窮事，山中了不聞。"
        ],
        "title": "鶴林仙壇寺",
        "id": "eab6cae5-870d-4b05-a5c5-a0de2a6ab5bf"
    },
    {
        "author": "黄庚",
        "paragraphs": [
            "古鼎烟銷倦點朱，翛然高卧夜寒初。",
            "四簷寂寂半床夢，兩鬢蕭蕭一卷書。",
            "日月冥心知代謝，陰陽回首驗盈虛。",
            "起來萬象皆吾有，收拾乾坤在草廬。"
        ],
        "title": "枕易",
        "id": "24386e1e-85da-4018-b517-1ee9591352e6"
    },
    {
        "author": "黄庚",
        "paragraphs": [
            "何處仙翁愛手談，時聞剝啄竹林間。",
            "一枰子玉敲雲碎，幾度午窗驚夢殘。",
            "緩著應知心路遠，急圍不放耳根閑。",
            "爛柯人去收殘局，寂寂空亭石几寒。"
        ],
        "title": "棋聲",
        "id": "c60ba7be-f971-4aca-bfeb-35987eaf1a78"
    },
    {
        "author": "黄庚",
        "paragraphs": [
            "孤芳不與衆芳同，肯媚東君事冶容。",
            "寒苦一生蘇武雪，清高千古伯夷風。",
            "瓊瑶照樹偏宜晚，鐵石盤根却耐冬。",
            "幾度看花立霜曉，斷腸都在角聲中。"
        ],
        "title": "題李藍溪梅花吟卷",
        "id": "19e919a6-17fc-4ac0-980e-768f5b594a57"
    },
    {
        "author": "黄庚",
        "paragraphs": [
            "博山香冷夜將闌，紅影摇窗燭未殘。",
            "庭樹露濃花氣濕，井梧風老葉聲乾。",
            "世情冷暖知心少，朋舊東西會面難。",
            "一段客愁吟不就，無言背月倚闌干。"
        ],
        "title": "秋夜",
        "id": "8f05fb01-f9a7-48d3-9b1e-da204b63638b"
    },
    {
        "author": "黄庚",
        "paragraphs": [
            "凉夜殘燈照客愁，衾單添盡鷫鸘裘。",
            "半窗明月三更夢，一枕西風兩鬢秋。",
            "吟骨稜稜寬带眼，歸心切切望刀頭。",
            "何時束篋家山去，獨駕柴車訪伯休。"
        ],
        "title": "秋夜和月山韻",
        "id": "9145d148-94ab-41fd-8ec3-b8a608572e01"
    },
    {
        "author": "黄庚",
        "paragraphs": [
            "祇說清談晉業虛，蘭亭之樂後來無。",
            "一時人物已陳迹，千古山林空畫圖。",
            "鐘带夕陽來遠寺，碑和春雨卧平蕪。",
            "昭陵玉匣猶難保，筆意從誰認鼠鬚。"
        ],
        "title": "蘭亭會飲觀晉帖",
        "id": "bcfa4d5c-e24b-4c9d-a013-11e0e19050f4"
    },
    {
        "author": "黄庚",
        "paragraphs": [
            "天色新晴带薄寒，主人飲客出城關。",
            "蘭亭觴詠尋羲帖，窆石衣冠弔禹山。",
            "春水斷橋芳草碧，曉風啼鳥落花閑。",
            "囊中詩句壺中酒，何必仙人大小還。"
        ],
        "title": "春游次王修竹監簿韵",
        "id": "625ea23d-7c6a-4b55-b1b7-2ede4359b2b8"
    },
    {
        "author": "黄庚",
        "paragraphs": [
            "二月春光潑眼濃，携樽宴客小亭東。",
            "酒當半醉半醒處，春在輕寒輕暖中。",
            "拂檻柳添吟鬢綠，壓闌花妬舞衣紅。",
            "晚來聽唱梁州曲，聲繞吳姬扇底風。"
        ],
        "title": "修竹宴客東園",
        "id": "e112ba7c-3c28-4186-bb4c-1c0c6406bbf4"
    },
    {
        "author": "黄庚",
        "paragraphs": [
            "剛腸不撓是男兒，舌在囊中豈足悲。",
            "落落世情難苟合，徨徨客路欲何之。",
            "舊時風月堪遺恨，好處江山尚欠詩。",
            "莫把閑愁縈素抱，人生雙鬢易成絲。"
        ],
        "title": "書懷",
        "id": "4a27f71c-a127-4d88-8fe6-edc47f409a3e"
    },
    {
        "author": "黄庚",
        "paragraphs": [
            "人生聚散等浮漚，憶昔過從與勝遊。",
            "棋局敲殘清夜月，菊花吟老半窗秋。",
            "客中送客難爲別，山外看山總是愁。",
            "回首片帆江路遠，疏烟斜雨到西州。"
        ],
        "title": "送張伯威提舉",
        "id": "69904467-54da-4c09-80d2-214c12b317e2"
    },
    {
        "author": "黄庚",
        "paragraphs": [
            "園林芳事漸闌珊，客思無聊午夢殘。",
            "紅杏花繁蜂蜜飽，碧芹香老燕泥乾。",
            "光陰有限鬢已白，勳業無成心尚丹。",
            "倚遍吟闌天欲暮，一簾風雨捲青春。"
        ],
        "title": "春日即事",
        "id": "b8930028-1e74-42b5-a43e-1393cab72cf6"
    },
    {
        "author": "黄庚",
        "paragraphs": [
            "小酌園林酒半醺，落紅影裏惜餘春。",
            "插花歸去蜂隨帽，傍柳行來鶑避人。",
            "白髮尚爲千里客，黄金難鑄百年身。",
            "何時歸賦滄浪水，澣我征衣萬斛塵。"
        ],
        "title": "小酌",
        "id": "60a6f1e8-f4e1-45c5-8222-52512311368d"
    },
    {
        "author": "黄庚",
        "paragraphs": [
            "支筇破曉出南城，古寺凄迷草自生。",
            "幾處亭臺空鎖鑰，百年人物盡丘塋。",
            "雕梁語燕應無主，廢圃殘花似有情。",
            "世事轉頭皆夢境，浮生何用苦營營。"
        ],
        "title": "城南即事",
        "id": "04e191b0-cb27-4e44-9ce3-693e60d28c27"
    },
    {
        "author": "黄庚",
        "paragraphs": [
            "人倚幽窗夜未闌，竹爐灰冷篆烟殘。",
            "一天露氣星辰濕，萬壑風聲草木寒。",
            "老去客懷多感慨，年來世事轉艱難。",
            "何時歸隠孤山下，明月梅花約共看。"
        ],
        "title": "夜坐次林梅山韻",
        "id": "abd634c7-2e47-4668-bc68-940f83eb7bec"
    },
    {
        "author": "黄庚",
        "paragraphs": [
            "自嘆文章不遇時，平生壯志與心違。",
            "十年湖海無家住，千里鄉關有夢歸。",
            "殘夜月寒燈暈淡，高秋天闊雁聲微。",
            "傷今思古愁無奈，老淚斑斑濕客衣。"
        ],
        "title": "有感",
        "id": "0c457c4f-2216-4c58-8950-1e8c6be590d0"
    },
    {
        "author": "黄庚",
        "paragraphs": [
            "蠅頭蝸角兩無營，心地寬閒景亦清。",
            "山色淺深分遠近，雲容舒卷弄陰晴。",
            "曉窗對菊思元亮，秋佩紉蘭效屈平。",
            "獨倚西風凝望眼，一行雁影夕陽明。"
        ],
        "title": "即事",
        "id": "2dd7ed46-446a-4296-a561-9cd4c41f47f1"
    },
    {
        "author": "黄庚",
        "paragraphs": [
            "都道人生七十稀，老逢初度歎衰遲。",
            "飛觴醉月貧無酒，走筆迎春富有詩。",
            "憔悴自憐蒲柳質，劬勞空起蓼莪思。",
            "門無賀客清如水，獨對蘭花誦楚辭。"
        ],
        "title": "生朝自述",
        "id": "aa598642-57d6-4d4c-8ab9-bc685fb0da46"
    },
    {
        "author": "黄庚",
        "paragraphs": [
            "片片隨風整復斜，飄來老鬢覺添華。",
            "江山不夜月千里，天地無私玉萬家。",
            "遠岸未春飛柳絮，前村破曉壓梅花。",
            "羔羊金帳應粗俗，自掬水泉煮石茶。"
        ],
        "title": "雪",
        "id": "dbafa1c3-f1e6-4f84-ae8c-50544e77f311"
    },
    {
        "author": "黄庚",
        "paragraphs": [
            "烏帽斜欹白髮侵，老來空憶舊登臨。",
            "一枝黄菊西風淚，數畝蒼苔故國心。",
            "梧顫秋聲庭露冷，雁傳寒信塞雲深。",
            "不須貰酒酬佳節，只把陶詩細細吟。"
        ],
        "title": "九日客懷",
        "id": "0762c662-9702-4506-b1fd-a139f53ca0d3"
    },
    {
        "author": "黄庚",
        "paragraphs": [
            "短棹衝寒過浦東，扁舟一葉載詩翁。",
            "斷烟流水殘雲外，古木荒祠夕照中。",
            "吟罷小樓何處笛，酒醒孤枕半江風。",
            "潮生潮落朝還暮，堪歎人生自轉蓬。"
        ],
        "title": "舟次樗蒱廟",
        "id": "bf53fa01-cd5f-4e5c-8763-50af2164a178"
    },
    {
        "author": "黄庚",
        "paragraphs": [
            "玉宇澄清暮靄收，吟邊怕倚仲宣樓。",
            "寒蟾千里夜如晝，新雁一聲天欲秋。",
            "湖海誰青豪傑眼，風霜易白少年頭。",
            "更殘忽聽荒城角，吹老梅花總是愁。"
        ],
        "title": "月夜登樓",
        "id": "3bef9dcf-de12-485d-b901-1d04b30fc1d6"
    },
    {
        "author": "黄庚",
        "paragraphs": [
            "儒冠不戴戴星冠，人世榮華作夢看。",
            "譜出三茅終得道，趣同五柳早休官。",
            "月寒緱嶺來笙鶴，春藹慈州憶枳鸞。",
            "笑指方壺最深處，凌空霞珮玉珊珊。"
        ],
        "title": "送慈州茅主簿入道",
        "id": "06555fc6-eee2-433f-932a-d47980e215ca"
    },
    {
        "author": "黄庚",
        "paragraphs": [
            "徙倚吟闌傍野塘，古譙蓮漏滴更長。",
            "月階夜靜蛩聲切，竹院秋深鶴夢凉。",
            "坐挹水風侵袂冷，眠分花露滿身香。",
            "浩歌欲遡明河去，醉喚天孫織錦囊。"
        ],
        "title": "月夜次修竹韻",
        "id": "2fda9f43-706e-4eb7-a02a-accee3eae5c2"
    },
    {
        "author": "黄庚",
        "paragraphs": [
            "子規聲裏已非春，消遣光陰只苦吟。",
            "肘後無方醫白髮，牀頭有易勝黄金。",
            "年來不作功名夢，老去全休富貴心。",
            "獨抱焦桐遊海角，紛紛俗耳少知音。"
        ],
        "title": "寓浦東書懷",
        "id": "068e89c9-de45-4055-9f0d-8d5515149b2d"
    },
    {
        "author": "黄庚",
        "paragraphs": [
            "行李擔書一鶴隨，蓮香𢅏幕政聲馳。",
            "山川太史九州記，桑稼豳風七月詩。",
            "如晦箕裘傳相種，少陵衣鉢付孫枝。",
            "謀身儒術誰云拙，堯舜君民正此時。"
        ],
        "title": "呈營田司杜希聖提領",
        "id": "e28ccfa6-8b4e-40d9-863a-c5b5ba5cef6a"
    },
    {
        "author": "黄庚",
        "paragraphs": [
            "旌麾曾駐鑑湖邊，別去匆匆又兩年。",
            "清夜夢分千里月，同鄉人各一方天。",
            "素知心事有鷗在，欲寄音書無雁傳。",
            "見說使星臨浙右，明朝便買渡江船。"
        ],
        "title": "寄毛素軒宣慰",
        "id": "ad4a15b9-d4d4-4f33-b062-97c1dcf17e7c"
    },
    {
        "author": "黄庚",
        "paragraphs": [
            "濁醪妙理契心期，小甕新篘香滿巵。",
            "閑裏一生長是醉，飲中三昧有誰知。",
            "幕天席地忘形處，枕麯眠糟得意時。",
            "此味靈均應未解，獨醒到死欲何爲。"
        ],
        "title": "酒趣",
        "id": "c2be117f-a1ea-4020-83c8-71807812c864"
    },
    {
        "author": "黄庚",
        "paragraphs": [
            "雨裏西風已倦遊，老懷悲感不禁秋。",
            "世無阮籍誰青眼，今有杜陵人白頭。",
            "雁擺行知兄弟義，燕營巢爲子孫謀。",
            "誰憐湖海飄蓬客，隻影孤燈相對愁。"
        ],
        "title": "秋懷",
        "id": "8dadf9ac-03ed-46c8-b174-d7b5da069b6a"
    },
    {
        "author": "黄庚",
        "paragraphs": [
            "頻年踪跡墮江湖，三徑荒苔憶舊廬。",
            "身老方知生計拙，家貧漸覺故人疏。",
            "松薪拾去朝炊黍，漁火分來夜讀書。",
            "怨鶴驚猿應待我，台山何日賦歸歟。"
        ],
        "title": "偶書",
        "id": "900ed937-6c22-4c40-ad59-c6287ea7d6a5"
    },
    {
        "author": "黄庚",
        "paragraphs": [
            "梧風蕭瑟雨初晴，凉入書堂夜氣清。",
            "耿耿蘭膏照千古，遲遲蓮漏轉三更。",
            "力於興廢應難助，氣爲忠邪幾不平。",
            "掩卷長嗟方就枕，窗前咿喔又雞鳴。"
        ],
        "title": "觀史",
        "id": "f1e6306a-5e3c-4845-b1d0-e5bfdb22aa09"
    },
    {
        "author": "黄庚",
        "paragraphs": [
            "寂寞園林三月時，客中幾度見春歸。",
            "柳眉綠皺鶑無語，花臉紅銷蝶倦飛。",
            "節物暗催雙鬢老，功名長與寸心違。",
            "百年身世成何事，回首西山又落暉。"
        ],
        "title": "暮春",
        "id": "f854db91-40a3-414a-b0f1-ee56534f22cb"
    },
    {
        "author": "黄庚",
        "paragraphs": [
            "萬里無雲天宇寬，十分秋色上樓看。",
            "月浮滄海蟾光濕，星落明河象緯寒。",
            "醉後儘教詩筆健，吟邊莫放酒杯乾。",
            "一聲長笛知何處，愁殺夜深人倚闌。"
        ],
        "title": "對月",
        "id": "e4466819-acf0-4a3b-b16d-2d84f140ab78"
    },
    {
        "author": "黄庚",
        "paragraphs": [
            "十分秋色滿軒窗，景物凄清夜氣凉。",
            "篩月簾櫳金瑣碎，搗霜砧杵玉丁璫。",
            "井梧葉脫無多影，巖桂花稠不斷香。",
            "坐到更深吟興動，硯池滴露寫詩狂。"
        ],
        "title": "秋夜",
        "id": "c222d562-1353-445c-b1b9-a682cdb54e9a"
    },
    {
        "author": "黄庚",
        "paragraphs": [
            "矮屋編茅槿縛籬，詩人住處恰相宜。",
            "萬間突兀夢不到，一室凄清心自知。",
            "窗下無燈童睡早，林間有月鶴歸遲。",
            "八荒便作庭除看，南北東西任所之。"
        ],
        "title": "寓舍即事",
        "id": "26ceaa0d-b284-4741-a114-c9caccb2683b"
    },
    {
        "author": "黄庚",
        "paragraphs": [
            "十年湖海歎飄零，晚景投閑百念輕。",
            "看水看山真有味，學書學劍恨無成。",
            "竹風吟曉詩情動，梧雨敲秋客夢驚。",
            "老傍人門非久計，不如歸去學淵明。"
        ],
        "title": "書懷奉簡蘭若提舉",
        "id": "207bae7f-25f0-4dbe-8ead-05dee32ae92b"
    },
    {
        "author": "黄庚",
        "paragraphs": [
            "乘風飛步碧崔嵬，萬壑千巖入眼來。",
            "古甃直穿滄海破，浮圖高拂白雲開。",
            "龜公埋沒今無塚，烏喙登臨舊有臺。",
            "立盡斜陽不歸去，一聲孤雁過蓬萊。"
        ],
        "title": "登寶林飛來峰",
        "id": "41d5b5ae-a750-4588-a4cd-3e296b682518"
    },
    {
        "author": "黄庚",
        "paragraphs": [
            "北山佳景勝南山，乘興登臨眼界寬。",
            "樵斧伐雲春谷暗，漁榔敲月夜溪寒。",
            "一區池占林泉勝，四面天開圖畫看。",
            "竹屋數間塵不到，主人日日凭闌干。"
        ],
        "title": "題吳實齋北山別業",
        "id": "ceaf601b-834a-4cb2-8fcc-bd9bb2cf4034"
    },
    {
        "author": "黄庚",
        "paragraphs": [
            "池館深深鎖翠凉，課餘多暇日偏長。",
            "屋連湖水琴書潤，窗近花陰筆硯香。",
            "吾道尚存貧亦樂，客身長健老何妨。",
            "十年心事閑搔首，厭聽蟬聲送夕陽。"
        ],
        "title": "書館",
        "id": "66917a2d-8f4c-4e8e-a824-440dce508532"
    },
    {
        "author": "黄庚",
        "paragraphs": [
            "數椽瀟灑瞰清漪，蕩漾烟霏欲濕衣。",
            "闌角寒光摇翡翠，簷牙倒影浸琉璃。",
            "荷邊鼓瑟遊鱼聽，柳外敲棋睡鷺飛。",
            "洗盡紅塵青眼客，臨流何惜賦新詩。"
        ],
        "title": "依綠亭",
        "id": "481e443a-75b9-4161-a70f-b2ec44053045"
    },
    {
        "author": "黄庚",
        "paragraphs": [
            "天容凝碧換秋容，殘暑泠然一洗空。",
            "梧葉多應愁夜雨，葛衣漸覺怯西風。",
            "十分冷淡砧聲外，一片凄凉雁影中。",
            "興動蓴鱸欲歸去，季鷹心事恰相同。"
        ],
        "title": "秋思",
        "id": "77aa78b2-a74e-4174-b1b5-c7acce7a3400"
    },
    {
        "author": "黄庚",
        "paragraphs": [
            "四暢圖中四散人，籐牀對坐遣閑情。",
            "搔頭真有爬梳態，搐鼻應無噴嚏聲。",
            "捫蝨未能談世事，撚髭元不爲科名。",
            "一時快意皆真樂，誰把丹青寫得成。"
        ],
        "title": "題四暢圖",
        "id": "7b2665c6-ca0a-435d-9c27-17cff91b14e1"
    },
    {
        "author": "黄庚",
        "paragraphs": [
            "屹立浮圖可摘星，吟邊喜與客同登。",
            "闌干六曲又六曲，梯級一層又一層。",
            "極目江山無障礙，著身霄漢欲飛騰。",
            "雁來疑是題名處，拂拭殘碑問寺僧。"
        ],
        "title": "登寶林塔",
        "id": "b3d6e16e-b222-4d1c-9374-6173822b9488"
    },
    {
        "author": "黄庚",
        "paragraphs": [
            "漂泊江湖祇自憐，人生窮達信關天。",
            "老來干祿心灰矣，貧不求人氣浩然。",
            "五斗豈能留靖節，一瓢亦足樂顔淵。",
            "客來問我生涯事，閉戶開書對聖賢。"
        ],
        "title": "偶述",
        "id": "7a8e4544-3070-4696-944f-dbc882dd749d"
    },
    {
        "author": "黄庚",
        "paragraphs": [
            "凉入虛堂睡思濃，夜深剪盡燭花紅。",
            "光摇珠箔梧桐月，香透紗厨茉莉風。",
            "欹枕覺來人不寐，撚鬚吟罷句難工。",
            "小蠻問我詩成未，詩在池塘草夢中。"
        ],
        "title": "凉夜即事",
        "id": "c9dfa1b0-79e8-44cf-a639-b847cdf5867f"
    },
    {
        "author": "黄庚",
        "paragraphs": [
            "匹馬攙春入帝京，秋深猶未問歸程。",
            "一書不及因風寄，千里空教共月明。",
            "霄漢已隨黄鵠舉，家山應負白鷗盟。",
            "便須了却封侯事，衣錦歸來客亦榮。"
        ],
        "title": "次月山少監客京韻",
        "id": "4d6e89be-4f41-4856-88c2-fb0b3fa4e652"
    },
    {
        "author": "黄庚",
        "paragraphs": [
            "譙角咿嗚到枕邊，邊情似向曲中傳。",
            "梅花三弄月將晚，榆塞一聲霜滿天。",
            "織錦佳人應有恨，枕戈老將想無眠。",
            "爭如二月春風市，賣酒樓頭聽管絃。"
        ],
        "title": "聞角",
        "id": "fa6d1710-a44c-4c18-979e-b75d2c4a5a5d"
    },
    {
        "author": "黄庚",
        "paragraphs": [
            "晨星寥落曙光浮，柳岸風輕送客舟。",
            "萬點遠山重疊恨，一江流水淺深愁。",
            "淡烟茅店家家曉，白露楓林處處秋。",
            "獨倚蓬窗還自笑，此身漂泊愧沙鷗。"
        ],
        "title": "舟行送王琴所之澉州",
        "id": "9fe57e68-e089-4e43-88e4-005141c72f52"
    },
    {
        "author": "黄庚",
        "paragraphs": [
            "鑑湖狂客又西湖，筆硯生涯計已迂。",
            "五斗自慚腰不折，四方安得口能餬。",
            "家山迢遞鄉心遠，燈火凄凉客影孤。",
            "莫誤風前看落雁，尺書還肯寄來無。"
        ],
        "tags": [
            "西湖"
        ],
        "title": "寄峽山胡府判",
        "id": "49295c0a-f433-4022-b79b-99bf75d5c676"
    },
    {
        "author": "黄庚",
        "paragraphs": [
            "行止非人可豫謀，愛君無計爲君留。",
            "張儀失策猶存舌，穆傅知機可掉頭。",
            "黯黯別懷江路晚，蕭蕭行李驛亭秋。",
            "明年我亦携書去，不落人間第二籌。"
        ],
        "title": "送姜仕可去館",
        "id": "9b7700f8-f247-47ab-b124-484b64cc619c"
    },
    {
        "author": "黄庚",
        "paragraphs": [
            "孤根蟠屈浸冰壺，蟄裏陽和發朽枯。",
            "雪樹鱗封寒水玉，月梢頷吐夜明珠。",
            "暗香吹冷龍涎濕，疏影涵清蛻骨癯。",
            "安得華光葉公筆，共描雲水卧雲圖。"
        ],
        "title": "梅龍",
        "id": "7b900ab6-adae-4a5f-a4e1-3ca932d96499"
    },
    {
        "author": "黄庚",
        "paragraphs": [
            "環峙山川秀氣鍾，人煙樓閣鬰重重。",
            "潮生潮落東西浙，雲去雲來南北峰。",
            "海曙扶桑紅影濕，堤春楊柳綠陰濃。",
            "子胥已遠岳侯死，斗柄聊洗磊塊胸。"
        ],
        "title": "江湖偉觀",
        "id": "ab65f973-b95c-465a-93a7-4515ee2d3b7b"
    },
    {
        "author": "黄庚",
        "paragraphs": [
            "踪跡何拘似白雲，不專丘壑避紅塵。",
            "田堪耕稼即莘野，水可釣魚皆渭濱。",
            "無礙滯心寧擇地，有幽閑處便容身。",
            "一筇忽入青山去，豈是終南捷徑人。"
        ],
        "title": "隨隠爲祝南山賦",
        "id": "4d281167-b6c9-4304-ad47-a24dcc9d53b4"
    },
    {
        "author": "黄庚",
        "paragraphs": [
            "卜築幽居慰寂寥，數椽茅屋傍江郊。",
            "庭前滕薛筍爭長，籬下陳雷蔓結交。",
            "杏圃花香蜂課蜜，芹塘泥暖燕營巢。",
            "山窗對景渾無事，吟得詩成手自抄。"
        ],
        "title": "春日郊居",
        "id": "e4cb2b24-57f8-499f-952a-80e6cc952cbe"
    },
    {
        "author": "黄庚",
        "paragraphs": [
            "琴心不復寄松蘿，賀鑑湖邊水自波。",
            "晚節黄花秋思淡，夕陽紅樹客愁多。",
            "何時歸鶴招丁令，有意逃漁侶志和。",
            "不管白頭烏帽落，西風一曲付狂歌。"
        ],
        "title": "偶書呈王修竹",
        "id": "06735301-d7f0-49c1-99a8-6cceeb2dc128"
    },
    {
        "author": "黄庚",
        "paragraphs": [
            "起敬英聲亦有年，酒邊曾見錦囊篇。",
            "吟情六義初刪後，古意三爻未畫前。",
            "放曠嗣宗應絕俗，清狂太白不妨仙。",
            "如今海內無工部，誰肯題詩寄鄭虔。"
        ],
        "title": "寄鄭樞山",
        "id": "c59caf0b-b601-409d-8c2b-0b2bcf886aa4"
    },
    {
        "author": "黄庚",
        "paragraphs": [
            "發生元不假栽培，一點春從午夜回。",
            "自喜結根依小草，不愁飛片點蒼苔。",
            "熒熒有豔蛾頻撲，澹澹無香蝶不猜。",
            "窗下敲棋紅燼落，更深約客不曾來。"
        ],
        "title": "燈花",
        "id": "bf67fa3f-5192-4b82-a473-9ee6d8dcbce8"
    },
    {
        "author": "黄庚",
        "paragraphs": [
            "門掩荒苔客到稀，閒情已與世相違。",
            "胸中宇宙自然景，眼底江山不盡詩。",
            "雲淡風輕皆道體，鳶飛魚躍總天機。",
            "吾心與物同真樂，此處寧容俗子知。"
        ],
        "title": "樂道",
        "id": "8a66d675-6c6c-49d1-8511-1b94685c42f9"
    },
    {
        "author": "黄庚",
        "paragraphs": [
            "詩夢驚殘何處棋，書窗又是夕陽時。",
            "柳陰分綠籠琴几，花片飛紅點硯池。",
            "覽鏡自憐添白髮，傳杯不復倩蛾眉。",
            "東風故國年年恨，惟有啼春杜宇知。"
        ],
        "title": "次毛一齋韻",
        "id": "f359e68b-b3ae-4458-8a20-18fed95ebbe3"
    },
    {
        "author": "黄庚",
        "paragraphs": [
            "一片襟懷海樣寬，眉頭肯爲別離攢。",
            "臂鷹慣識從君樂，汗馬寧辭行路難。",
            "角带邊聲關月冷，雁傳鄉信塞雲寒。",
            "歸來未許東山卧，見說蒼生望謝安。"
        ],
        "title": "寄月山少監",
        "id": "1e40f799-aef3-433a-a3ce-bce7df4b4112"
    },
    {
        "author": "黄庚",
        "paragraphs": [
            "古畫從來寶繪堂，遺君敢借舊珍藏。",
            "貌存故國三公貴，澤衍來孫百世芳。",
            "家廟幾年成闕典，宗枝此日倍增光。",
            "當時種德根苗遠，分得槐陰到鶴鄉。"
        ],
        "title": "送文正公遺像與王東廬",
        "id": "7153b72e-929b-446e-ba65-b7a259c436db"
    },
    {
        "author": "黄庚",
        "paragraphs": [
            "觸目錢塘昨夢非，行春載酒憶當時。",
            "花間不輾香輪入，柳外空鞭駿馬飛。",
            "落日荒山和靖墓，斷雲流水子胥祠。",
            "忘情鷗鷺閒於我，應笑江湖客未歸。"
        ],
        "tags": [
            "西湖"
        ],
        "title": "遊西湖次毛玉田韻",
        "id": "af98dfe6-b1e7-4601-9479-cafc2b6a9b7d"
    },
    {
        "author": "黄庚",
        "paragraphs": [
            "十年不作還家夢，荒草深深鎖竹扉。",
            "無主落花隨水去，有情啼鳥勸人歸。",
            "儒冠寥落風流減，客路凄凉故舊稀。",
            "何日携琴賦歸去，踏雲自採故山薇。"
        ],
        "title": "故國有懷呈任子宏提舉",
        "id": "3f7985f5-a25e-4b01-905a-1389ee5eede1"
    },
    {
        "author": "黄庚",
        "paragraphs": [
            "倚徧闌干更漏長，柔髭撚斷爲詩忙。",
            "清分梅影夜宜月，寒入雁聲天正霜。",
            "懷古頓添孤客恨，追歡難憶少年狂。",
            "讀書窗下篝燈坐，一卷離騷一篆香。"
        ],
        "title": "寒夜即事",
        "id": "dd6c8111-0988-4d93-ba80-7ffa69e50b85"
    },
    {
        "author": "黄庚",
        "paragraphs": [
            "管城二子樣尖新，分惠山房勝餽金。",
            "淮兔拔毛誇匠巧，魯魚正字見功深。",
            "抄書未得纖毫力，握管難忘一寸心。",
            "揮翰玉堂無夢到，雅宜茅屋寫清吟。"
        ],
        "title": "謝章平遠惠筆",
        "id": "650d3a1d-2528-4a63-8eed-23a9a1b06986"
    },
    {
        "author": "黄庚",
        "paragraphs": [
            "幽棲俗事不相關，家在青松翠竹間。",
            "繞屋四圍都是水，隔林一片不多山。",
            "詩篇陶寫清秋景，書冊消磨白日閒。",
            "門外沙鷗如舊識，忘機飛去又飛還。"
        ],
        "title": "龍江館舍",
        "id": "31157ddd-c7b5-442e-8beb-b624c849879c"
    },
    {
        "author": "黄庚",
        "paragraphs": [
            "睡眼朦朧撐不開，雞聲唱曉夢驚回。",
            "竹爐尚有殘冬火，柏酒初斟新歲杯。",
            "身世百年如夢幻，功名兩字已心灰。",
            "門無賀客清閑甚，自汲寒泉浸古梅。"
        ],
        "title": "元日",
        "id": "0a5a2733-19ba-46d3-b3b3-3e31f6da2f50"
    },
    {
        "author": "黄庚",
        "paragraphs": [
            "一春過半近清明，點滴簷聲未肯晴。",
            "細柳雨中垂綠重，殘花風裏落紅輕。",
            "世間白髮在公道，眼底青山不世情。",
            "富貴倘來忙不得，人生何必苦營營。"
        ],
        "title": "偶題",
        "id": "2c7de3cf-0792-4195-845e-923831894fa6"
    },
    {
        "author": "黄庚",
        "paragraphs": [
            "江雲舒卷弄陰晴，新綠園林似染成。",
            "花怯曉風寒蝶夢，柳愁春雨濕鶑聲。",
            "棲遲茅屋無塵事，深閉柴門遠俗情。",
            "佳客相過慰岑寂，酒邊閑把近詩評。"
        ],
        "title": "俞景仁教諭相過",
        "id": "8dc8cf58-c9c4-47a6-bdb6-bbf3a05532ed"
    },
    {
        "author": "黄庚",
        "paragraphs": [
            "秦望諸山隠几看，仙居縹緲五雲端。",
            "天高地迥三千界，月白風清十二闌。",
            "滄海氣侵珠珮濕，明河影逼玉簫寒。",
            "超然身在鴻濛上，何必蓬萊跨紫鸞。"
        ],
        "title": "修竹有樓名與造物游對秦望山五雲門",
        "id": "d257d40e-d10e-461e-96ad-1ad1c462929d"
    },
    {
        "author": "黄庚",
        "paragraphs": [
            "銀橋疑駕海天長，金粟離離照玉觴。",
            "影浸山河瓊殿冷，舞分風露羽衣香。",
            "亦知廣莫元無野，却笑溫柔別有鄉。",
            "閒折一枝驚昨夢，素娥憐我授玄霜。"
        ],
        "title": "修竹宴客廣寒遊亭分韻得香字",
        "id": "9bf66fbd-9ff3-4dc0-beea-b4a6e8c7aac0"
    },
    {
        "author": "黄庚",
        "paragraphs": [
            "蓬萊閣上笑談餘，別後思君看畫圖。",
            "萍水相逢俱老矣，家山自好盍歸乎。",
            "清風一榻莊周蝶，明月扁舟范蠡湖。",
            "此是達人真樂事，客中何必歎窮途。"
        ],
        "title": "酒邊呈張景純",
        "id": "4b7c8b2b-43e2-4ae3-90a4-afaabc869248"
    },
    {
        "author": "黄庚",
        "paragraphs": [
            "鏡裏從渠白髮添，吟邊抵掌復掀髯。",
            "十年爲客甘清苦，一枕忘情付黑甜。",
            "短褐怯風綿未絮，破窗漏月紙重粘。",
            "梅花應念人孤寂，寒夜吹香入竹簾。"
        ],
        "title": "江上客懷",
        "id": "c15c3822-aba6-4f9b-bb81-38862ecb39df"
    },
    {
        "author": "黄庚",
        "paragraphs": [
            "香篆烟銷夜氣清，篝燈開卷遣閒情。",
            "半窗月落梅無影，三徑風來竹有聲。",
            "樂道何須圖富貴，讀書元不爲功名。",
            "白雲滿榻便高卧，欹枕詩成夢不成。"
        ],
        "title": "夜坐",
        "id": "43e24cca-1c09-4971-97c1-104e6887e2f5"
    },
    {
        "author": "黄庚",
        "paragraphs": [
            "楹夢驚殘忽告終，儒林多士失宗工。",
            "雲間便覺無清氣，江上誰能繼古風。",
            "蕙帳夜闌孤鶴怨，茅齋人去九山空。",
            "我來豈爲私情哭，痛哭君亡吾道窮。"
        ],
        "title": "挽衛山齋  其一",
        "id": "d0bd50ec-3d72-4908-bce0-8322d0772d91"
    },
    {
        "author": "黄庚",
        "paragraphs": [
            "武公後裔有仍孫，德望才名世所尊。",
            "擬向山中專註易，忽傳地下趣修文。",
            "月樓不復賡詩句，春閣猶思共酒樽。",
            "痛恨死生千古隔，西風吹淚濕秋雲。"
        ],
        "title": "挽衛山齋  其二",
        "id": "fba2de63-7cb2-4255-939b-f2a0c561cf5f"
    },
    {
        "author": "黄庚",
        "paragraphs": [
            "鞭影拖雲入帝京，少年正好作功名。",
            "不辭驛騎三千里，欲奮鵬摶九萬程。",
            "白玉樓中揮翰墨，黄金臺上被恩榮。",
            "何須折柳送行色，只寫詩篇話別情。"
        ],
        "title": "送任子敏司丞赴北",
        "id": "73d56c1d-09f0-44d7-9f53-92eb6301388e"
    },
    {
        "author": "黄庚",
        "paragraphs": [
            "天邊日月似梭飛，百歲光陰難預期。",
            "有酒不妨留野客，無錢何惜典春衣。",
            "江山猶記登臨處，身世都非少壯時。",
            "晚景清閑宜學道，黄庭一卷究玄微。"
        ],
        "title": "和俞教授見寄韵",
        "id": "9b9368a0-f0a9-4add-98f2-252944f8abb0"
    },
    {
        "author": "黄庚",
        "paragraphs": [
            "芙蕖開處傍池亭，花結雙頭媚晚晴。",
            "兩隗駢肩如欲語，二喬並首似含情。",
            "同心凈植真奇種，聯蒂騰芳以瑞名。",
            "若使濂溪當日見，愛蓮有說恐難評。"
        ],
        "title": "任復齋池中有瑞蓮命予賦之",
        "id": "74af64a0-e961-42b7-bda8-71af2cc72111"
    },
    {
        "author": "黄庚",
        "paragraphs": [
            "同絺入貢載遺經，分賜羣臣羨水晶。",
            "潤下作醎從海産，熬波出素似天成。",
            "享神潔白惟形似，富貴珍奇以寶名。",
            "此物可方爲相事，他時商鼎用調羹。"
        ],
        "title": "鹽",
        "id": "7223320a-8690-4f23-a0b3-c19172044c37"
    },
    {
        "author": "黄庚",
        "paragraphs": [
            "熱中竟日自煎烹，音節都從一氣生。",
            "緩緩煮湯方蟹眼，微微聒耳忽蠅聲。",
            "頻驚清夢愁無寐，似訴羈情歎不平。",
            "却笑書生那解此，聯詩石鼎羨彌明。"
        ],
        "title": "缾笙",
        "id": "26e79e8e-b65f-48a0-aa95-a887e2423a63"
    },
    {
        "author": "黄庚",
        "paragraphs": [
            "杜門已與俗相違，苔徑荒凉轍迹稀。",
            "自愛清凉忘世慮，肯求富貴役心機。",
            "隠居盤谷勝金谷，耐著麻衣鄙錦衣。",
            "百歲光陰皆夢境，且看兔走與烏飛。"
        ],
        "title": "書懷",
        "id": "0857b398-4d03-4547-9183-81852e157c45"
    },
    {
        "author": "黄庚",
        "paragraphs": [
            "安貧樂道豈卑微，肯羨黄金带十圍。",
            "爵列三公今却有，齒踰七袠古來稀。",
            "滿頭霜雪客懷老，過眼烟雲人是非。",
            "皎皎白駒在空谷，好賢誰復詠緇衣。"
        ],
        "title": "和杜柳溪韻",
        "id": "73587a81-9a8d-413c-8c19-112cd94374b4"
    },
    {
        "author": "黄庚",
        "paragraphs": [
            "梵剎當年聚衆僧，叢林深處著禪扃。",
            "金沙布地階無土，玉軸堆函藏有經。",
            "雲樹千尋張翠蓋，烟蘿一片展青屏。",
            "星移物換今寥落，古寺猶存柏子庭。"
        ],
        "title": "金潤玉隠廢寺閒居",
        "id": "5db47b97-3c37-44ad-adf6-6d04c0c4c8cb"
    },
    {
        "author": "黄庚",
        "paragraphs": [
            "地僻渾無車馬喧，禪房修飾稱居安。",
            "莊嚴固是由心造，丹雘多應被眼瞞。",
            "佛法不須身外覓，世緣只作夢中看。",
            "我來欲問無生話，萬頃西江一吸乾。"
        ],
        "title": "和葺廬韻",
        "id": "2cee5ae9-840b-41eb-8187-84fee089a517"
    },
    {
        "author": "黄庚",
        "paragraphs": [
            "百年光景易侵尋，消遣閒愁只苦吟。",
            "但覺筆頭風雨濕，不知鬢底雪霜侵。",
            "冥鴻已負九霄志，老驥空懷千里心。",
            "富貴倘來應有命，何須彈鋏扣知音。"
        ],
        "title": "偶成簡任肅齋教諭  其一",
        "id": "5389bc45-b601-4012-96d0-d59bc941c81a"
    },
    {
        "author": "黄庚",
        "paragraphs": [
            "百歲光陰一轉蓬，晚年不與少年同。",
            "事因錯處人方省，詩到窮時句始工。",
            "獻賦未逢楊得意，憐才難遇杜司空。",
            "有時追憶昇平事，猶道繁華是夢中。"
        ],
        "title": "偶成簡任肅齋教諭  其二",
        "id": "0cab0d0b-38bb-4d14-bc5f-be51610b8813"
    },
    {
        "author": "黄庚",
        "paragraphs": [
            "貧病交攻久廢詩，蕭然一室獨棲遲。",
            "酒錢已盡琴將典，瓶粟無儲鶴亦饑。",
            "豪傑不多陳仲舉，結交惟欠魏無知。",
            "簞瓢鐘鼎都休計，畢竟窮通各有時。"
        ],
        "title": "偶成簡任肅齋教諭  其三",
        "id": "1f226883-a6e3-461a-896b-3cba5cc92f1b"
    },
    {
        "author": "黄庚",
        "paragraphs": [
            "太守相過慶誕辰，貴能下賤見公心。",
            "行厨鼎列雙魚美，衆客咸瞻五馬臨。",
            "曲唱駱駝誇白雪，杯傳鸚鵡擁青衿。",
            "寵頒束帛尤增感，恩與滄溟一樣深。"
        ],
        "title": "奉謝月山太守",
        "id": "fc20cb13-c4d8-4778-8a35-91dc597bcd1a"
    },
    {
        "author": "黄庚",
        "paragraphs": [
            "霜氣侵窗冷客氈，青燈白髮老堪憐。",
            "光陰明日又明日，世事一年難一年。",
            "眼底江山元似舊，胸中風月本無邊。",
            "道人不作陽臺夢，紙帳梅花伴獨眠。"
        ],
        "title": "夜坐即事",
        "id": "31c06b19-c9c4-419a-804e-a900912eef27"
    },
    {
        "author": "黄庚",
        "paragraphs": [
            "風柳吹花糝白氈，鶑愁蝶恨有誰憐。",
            "不知春事又三月，堪歎人生無百年。",
            "清氣長留詩卷裏，閒愁不到酒樽邊。",
            "山窗晝永渾無事，一榻分雲枕易眠。"
        ],
        "title": "和茅亦山先生雜詠  其一",
        "id": "1dc3b520-c7e0-4edf-8c0d-fffdd445f1f0"
    },
    {
        "author": "黄庚",
        "paragraphs": [
            "身世飄浮水上蓬，閒中清事有誰同。",
            "吟窗夢草添詩料，畫筆生花奪化工。",
            "酒後烏烏時擊缶，愁來咄咄自書空。",
            "園林寂寞春何處，春在桑麻雨露中。"
        ],
        "title": "和茅亦山先生雜詠  其二",
        "id": "4ac34ce2-f952-483d-ac84-c109ad0a1480"
    },
    {
        "author": "黄庚",
        "paragraphs": [
            "破硯塵封懶賦詩，晚年才思覺衰遲。",
            "躭書自笑已成癖，煮字元來不療饑。",
            "風月滿懷詩可寫，雪霜侵鬢鏡先知。",
            "太公八十方榮遇，把釣溪邊更待時。"
        ],
        "title": "和茅亦山先生雜詠  其三",
        "id": "125505d5-37dd-4b60-ba75-fc0a51a9772c"
    },
    {
        "author": "黄庚",
        "paragraphs": [
            "窗外葵榴照眼明，香蒲沁酒注銀瓶。",
            "自無飲量堪同醉，非慕清名傚獨醒。",
            "一日沈湘悲楚客，千年弔古讀騷經。",
            "他鄉記節聊隨俗，艾虎硃符挂戶庭。"
        ],
        "title": "端午月山主人酒邊即事  其一",
        "id": "e7a68d83-4012-48a0-9c62-f14233e7431a"
    },
    {
        "author": "黄庚",
        "paragraphs": [
            "時序催人易白頭，端陽懷古客添愁。",
            "硃符不寫湘纍恨，角黍難包楚國羞。",
            "記節何妨斟蟻酒，奪標無復見龍舟。",
            "高歌思遠樓前路，掩雨珠簾今在不。"
        ],
        "title": "端午月山主人酒邊即事  其二",
        "id": "190a6b8d-b41c-4f97-bc0a-de698bd33dc2"
    },
    {
        "author": "黄庚",
        "paragraphs": [
            "一別丰標又一旬，尺書多荷寄殷勤。",
            "交遊滿眼誰知己，契闊關心獨憶君。",
            "蕙帳夢寒同夜月，松江人遠隔秋雲。",
            "明朝便買扁舟去，來訪貞陽舊廣文。"
        ],
        "title": "寄謝蔡松江路教",
        "id": "9d865b50-3ae2-4839-863a-429510f1e4c6"
    },
    {
        "author": "黄庚",
        "paragraphs": [
            "白髮垂垂一老夫，年來漸覺世情疏。",
            "石牀夢冷和雲卧，茅屋燈殘共月居。",
            "客至何妨賒魯酒，家貧不肯典唐書。",
            "羨君種柳清溪上，借我苔機學釣魚。"
        ],
        "title": "和杜柳溪韻",
        "id": "484cf0ce-121b-4b05-bcb6-903fd3a984bc"
    },
    {
        "author": "黄庚",
        "paragraphs": [
            "老來吟拙自知羞，好景無詩未易酬。",
            "湖海愁看今夜月，功名虛度十年秋。",
            "清光偏照盧仝屋，孤影自登王粲樓。",
            "我欲乘風蟾窟去，安能與世共沉浮。"
        ],
        "title": "和茅亦山秋夜感懷",
        "id": "32aaac20-d695-4ef1-aae4-60656a8f2c63"
    },
    {
        "author": "黄庚",
        "paragraphs": [
            "故人過我竹邊居，談笑從容樂有餘。",
            "洗盞共嘗春甕酒，挑燈對讀夜窗書。",
            "歸來尚憶淵明菊，高卧誰知諸葛廬。",
            "醉後達觀今古事，寥寥千載只須臾。"
        ],
        "title": "茅亦山相過",
        "id": "a1c9cb88-2689-4cd5-9265-af52212e0db4"
    },
    {
        "author": "黄庚",
        "paragraphs": [
            "行部巡荒察吏奸，皇皇使節古刑官。",
            "聲摇天上星辰動，清逼雲間風露寒。",
            "肅政嚴持三尺法，卹民特放一分寬。",
            "香名已覆金甌底，便作他年宰相看。"
        ],
        "title": "上廉訪分司官",
        "id": "9af0df60-93d5-4043-a0e4-4faa18803210"
    },
    {
        "author": "黄庚",
        "paragraphs": [
            "玉環傾國起胡兵，有色終汙後世名。",
            "九夏專房何在貌，一身空洞若爲情。",
            "寵名本自無心得，婦節從來澈骨清。",
            "愁見婕妤秋後扇，共懷幽恨幾時平。"
        ],
        "title": "和鄭樞山竹夫人韻",
        "id": "98b83b7c-9279-4474-91e9-3d035fb51f44"
    },
    {
        "author": "黄庚",
        "paragraphs": [
            "汗青書墨沁肌凉，李衛曾携近竹牀。",
            "眼孔盈盈看熟客，淚痕點點泣秋房。",
            "湘紋冷淡宜湘簟，玉體玲瓏稱玉郎。",
            "秦虢流封無夢到，傍人空以睡爲鄉。"
        ],
        "title": "斑竹夫人",
        "id": "1fe78842-0e7c-4aa5-9104-5521e8677968"
    },
    {
        "author": "黄庚",
        "paragraphs": [
            "浮生偷得片時閒，古寺尋僧借景看。",
            "樓閣倚雲山氣濕，轆轤捲水澗聲寒。",
            "地埋吳劍痕猶在，碑刻唐詩字未漫。",
            "寄榻禪房不知曉，起來松日已三竿。"
        ],
        "title": "遊虎丘山寺",
        "id": "5cd9e274-ea25-4287-85c7-16950b61ce97"
    },
    {
        "author": "黄庚",
        "paragraphs": [
            "不學蒼龍卧浙東，驚飈吟珮墮青璁。",
            "既無良策安江左，空有名園似洛中。",
            "危棧連雲晴亦雨，飛樓近海夜生風。",
            "人間富貴皆塵土，回首吳山落照紅。"
        ],
        "title": "賈秋壑圃",
        "id": "5ac9cf73-a79e-46c2-b5fa-9c1457afbdca"
    },
    {
        "author": "黄庚",
        "paragraphs": [
            "寒蟾初上海雲收，何處仙禽過庾樓。",
            "清夜照人千里月，碧天警露一聲秋。",
            "玉笙縹緲緱山去，羽袂蹁躚赤壁遊。",
            "回首女牆舊時事，千年華表動新愁。"
        ],
        "title": "聞鶴",
        "id": "cbe1c56e-d069-415d-bb31-123f20c5ab3d"
    },
    {
        "author": "黄庚",
        "paragraphs": [
            "傑閣翬飛翠靄間，蓬萊元不在人寰。",
            "綠圍城郭千村水，青逼簾櫳四面山。",
            "華表鶴歸遼海遠，高臺鳳去夕陽間。",
            "我來倚遍闌干月，雲鎖重門夜不關。"
        ],
        "title": "和毛宣尉蓬萊閣韻",
        "id": "df485b16-8dc9-42a8-8539-172036fb7d62"
    },
    {
        "author": "黄庚",
        "paragraphs": [
            "滿載琴書事宦遊，皇皇使節重咨諏。",
            "蒲帆風飽三千里，繡斧霜寒十六州。",
            "荆渚行觀新德政，越人共憶舊風流。",
            "市橋衰柳難攀折，只拗梅花送去舟。"
        ],
        "title": "送張按察移節江陵",
        "id": "2ea9d4c4-c1fa-49e7-8bd3-643053a28866"
    },
    {
        "author": "黄庚",
        "paragraphs": [
            "雲深紅日出林遲，晞髮簷前力未衰。",
            "老愛歸田追靖節，狂思入海訪安期。",
            "春風巷陌楊花後，故國江山杜宇時。",
            "一種閒愁無著處，倚窗重讀寄來詩。"
        ],
        "title": "次鄭朴翁國正見寄",
        "id": "0a3c9e66-e4df-41b1-8272-80adf6981139"
    },
    {
        "author": "黄庚",
        "paragraphs": [
            "寒雲漠漠護牆陰，瀟灑梅枝出竹林。",
            "影落荒磯和雪釣，香浮老瓦带春斟。",
            "幾憑水驛傳芳信，祇許沙鷗識素心。",
            "回首孤山千樹遠，扁舟乘興夢中尋。"
        ],
        "title": "漁舍觀梅寄修竹",
        "id": "5e6d7494-5da5-473b-91b8-ced74217fe5e"
    },
    {
        "author": "黄庚",
        "paragraphs": [
            "清明時節已春深，白髮蕭疏忽滿簪。",
            "萍梗一生孤客恨，松楸千里故鄉心。",
            "浸花窗下分紅影，插柳簷前借綠陰。",
            "幸有故人同笑語，不妨沽酒共清吟。"
        ],
        "title": "清明",
        "id": "f8bfa7fc-0a3e-4449-919c-51b731ea8a94"
    },
    {
        "author": "黄庚",
        "paragraphs": [
            "佛屋參差傍水涯，天然富貴屬僧家。",
            "油幢碧立當軒竹，步障紅圍繞檻花。",
            "隠隠磬聲春晝永，停停塔影夕陽斜。",
            "白頭道者留連客，自汲山泉煮石茶。"
        ],
        "title": "贈大禪寺昉上人",
        "id": "e83db4fa-de53-48cf-b1d3-2ba4e89baaa2"
    },
    {
        "author": "黄庚",
        "paragraphs": [
            "通玄道士苦修行，坐見桑田幾變更。",
            "雲屋苔封燒藥竈，風林花落煮茶鐺。",
            "休糧賸有青松啖，却老應無白髮生。",
            "月滿竹鄉乘鶴去，欲邀子晉學吹笙。"
        ],
        "title": "贈通玄觀道士竹鄉",
        "id": "c7136b3e-5c30-4985-82d9-38fe772b74b3"
    },
    {
        "author": "黄庚",
        "paragraphs": [
            "醉月飛觴興未闌，蓬壺影裏漏聲殘。",
            "碧浮金鼎香脂暖，紅閃銀臺燭泪乾。",
            "艷曲喜聽催拍近，狂歌自覺入腔難。",
            "賞心樂事輸年少，一點閒愁了不干。"
        ],
        "title": "夜坐",
        "id": "e50edd67-4a7b-474f-9f40-645369c9e6ba"
    },
    {
        "author": "黄庚",
        "paragraphs": [
            "編茅卜隠讀書林，門掩蒼苔一徑深。",
            "當戶曉山長識面，臨窗夜月獨知心。",
            "花圍錦繡翻紅影，竹列琅玕舞翠陰。",
            "別是一般清富貴，何須滿塢積黄金。"
        ],
        "title": "隠居",
        "id": "fdf14dce-1742-468f-9a55-d10b9b9c0b62"
    },
    {
        "author": "黄庚",
        "paragraphs": [
            "孤根偷轉一分陽，枝北枝南次第芳。",
            "照水曉粧冰鏡冷，橫空雪樹凍雲香。",
            "未成林實調金鼎，先占春魁伴玉堂。",
            "因憶西湖林處士，年年覓句爲伊忙。"
        ],
        "tags": [
            "西湖"
        ],
        "title": "見梅",
        "id": "ae064f1d-3ff9-4f72-bf78-55312d96e334"
    },
    {
        "author": "黄庚",
        "paragraphs": [
            "方擬榮除上玉堂，玉樓有召返仙鄉。",
            "才過賈誼同年少，齒長顔回一歲亡。",
            "師友交情從此絕，死生異路實堪傷。",
            "雲邊宅在人何在，腸斷西風淚幾行。"
        ],
        "title": "挽任宅雲",
        "id": "699194bc-9233-4e9e-be91-aee8a53eb7f1"
    },
    {
        "author": "黄庚",
        "paragraphs": [
            "諸生歸去暮庭空，塔下遊觀倚瘦筇。",
            "千尺寶輪擎海月，七層金鐸語天風。",
            "升堂儘可同僧飯，持鉢何須聽寺鐘。",
            "好把新詩題舊壁，他年應有碧紗籠。"
        ],
        "title": "寄王愛梅",
        "id": "69b41dec-032d-45c9-a660-e73bf255e8cb"
    },
    {
        "author": "黄庚",
        "paragraphs": [
            "白眉公子氣昂昂，年少多才姓氏香。",
            "腹飽儒書宗孔孟，心傳醫學祖岐黄。",
            "秋亭聽鶴遊吳會，春館看花憶洛陽。",
            "老我自憐身是客，江湖又送客還鄉。"
        ],
        "title": "送人歸洛",
        "id": "edbfb206-6215-426a-9fc6-f6f334776d43"
    },
    {
        "author": "黄庚",
        "paragraphs": [
            "儒林學海老宗師，每恨聞名識面遲。",
            "一部山川司馬記，百篇風月謫仙詩。",
            "玉堂揮翰思當日，金鼎調元定此時。",
            "抱負大才應大用，行看事業邁周伊。"
        ],
        "title": "上李承旨學士  其一",
        "id": "10b80228-ef96-4453-a037-8da2ee9c737a"
    },
    {
        "author": "黄庚",
        "paragraphs": [
            "表表聲名動縉紳，金鑾奏事舊詞臣。",
            "胸中千古淵源學，天下十分端正人。",
            "猶記演綸依日月，行看聽履上星辰。",
            "枝南枝北雲山異，何日摳衣拜後塵。"
        ],
        "title": "上李承旨學士  其二",
        "id": "7fead612-bf49-471c-b4ef-f94b711eda03"
    },
    {
        "author": "黄庚",
        "paragraphs": [
            "中朝人物總稱賢，恬退閒居又幾年。",
            "獨抱丹心長戀闕，因思綠野且歸田。",
            "未應雋軌淹東魯，行看文星照北燕。",
            "見說君王思國老，鶴書即下九重天。"
        ],
        "title": "上李承旨學士  其三",
        "id": "ab789dd8-7afb-45db-9208-0615e719c292"
    },
    {
        "author": "黄庚",
        "paragraphs": [
            "南北相望各一天，江湖久別思凄然。",
            "迢遥道路三千里，倏忽光陰五六年。",
            "清節立朝君可羨，白頭爲客我堪憐。",
            "折梅難寄江南信，惟有新詩數十篇。"
        ],
        "title": "寄月山少監",
        "id": "8985fd8f-cc77-49fd-b7c9-c7e796d7e72a"
    },
    {
        "author": "黄庚",
        "paragraphs": [
            "交遊惟子獨相知，此老天胡不憗遺。",
            "行輩凋零亡益友，文風寥落失儒師。",
            "在生曾與傳遺像，臨死猶能寄別詩。",
            "月落邨空人不見，傷心千古隔幽期。"
        ],
        "title": "哭別月邨  其一",
        "id": "25fd14f3-7270-4fd9-9b23-41ac877fdb18"
    },
    {
        "author": "黄庚",
        "paragraphs": [
            "三山秀氣孕英奇，表表才名冠一時。",
            "唐殿策高蕡不第，荆州人去粲何依。",
            "傳家有子猶堪羨，埋骨無山亦可悲。",
            "留得帚金詩稿在，燈窗讀罷淚沾衣。"
        ],
        "title": "哭別月邨  其二",
        "id": "7e680952-3615-46a2-9cf1-3c15d819fdae"
    },
    {
        "author": "黄庚",
        "paragraphs": [
            "暮秋景物覺荒凉，觸景凭高遡杳茫。",
            "歸隠清如陶靖節，苦吟瘦似沈東陽。",
            "烟橫晚浦蒹葭碧，霜落寒林橘柚黄。",
            "追想漢宮當日事，賜萸宴罷謝君王。"
        ],
        "title": "和仇山村九日吟卷",
        "id": "4be165da-c875-4645-b0ce-6fd5ea436823"
    },
    {
        "author": "黄庚",
        "paragraphs": [
            "夢斷膏粱記幾年，捨身事佛絕塵緣。",
            "把茅蓋屋孤峰頂，片衲蒙頭萬竹邊。",
            "支遁才高交杜老，參寥詩好動蘇仙。",
            "何當盡棄人間事，特地來參一擊禪。"
        ],
        "title": "寄錢竹深",
        "id": "c5fdcb20-7dc9-4857-bc07-baff1aabbbe1"
    },
    {
        "author": "黄庚",
        "paragraphs": [
            "乾坤主宰妙難窺，識破端倪便可知。",
            "陽動於陰分太極，剝窮必復露真機。",
            "化工自有經綸處，生意元無間斷時。",
            "萬象皆春從此始，細參羲畫究精微。"
        ],
        "title": "見天地心",
        "id": "eb79f497-a042-42c6-ae0b-fddab4eb1454"
    },
    {
        "author": "黄庚",
        "paragraphs": [
            "征鴻素縞過南樓，衣褐同羣孰與儔。",
            "雲外排行分玉李，天邊印字带銀鈎。",
            "高飛遠寒疑雲鶴，低落平沙類雪鷗。",
            "夜月蘆花無認處，惟聞嘹唳數聲秋。"
        ],
        "title": "白雁",
        "id": "e8e82497-652f-45a9-b1c8-ab575f5f7a4c"
    },
    {
        "author": "黄庚",
        "paragraphs": [
            "燭夜飛觴客在山，同看明月上雲端。",
            "粘天水闊蟾光濕，捲海風高蜃氣寒。",
            "會友幸逢三益在，娛情休恨四并難。",
            "座中喜有能詩者，便作唐詩顧况看。"
        ],
        "title": "即席和衛山齋韻并呈顧淵白路教",
        "id": "407dfe79-2b90-4fc4-a8ea-d72d7787dd93"
    },
    {
        "author": "黄庚",
        "paragraphs": [
            "夢覺羅浮迹已陳，至今想像事如新。",
            "相思一樣窗前月，似見三生石上春。",
            "的的孤芳冰氣魄，疏疏冷蕊雪精神。",
            "料應楚些難招至，欲倩花光爲寫真。"
        ],
        "title": "梅魂",
        "id": "e46722c0-65f2-4863-901f-f85a852aaca3"
    },
    {
        "author": "黄庚",
        "paragraphs": [
            "湖海難□鬢易絲，平生壯志與心違。",
            "一千里外家何在，三十年前事已非。",
            "狐正首丘應待盡，鶴思華表尚忘歸。",
            "書齋兀坐懷今昔，淚落西風濕客衣。"
        ],
        "title": "書懷",
        "id": "36b1dde1-7bed-4d3a-b3f7-501144803cd4"
    },
    {
        "author": "黄庚",
        "paragraphs": [
            "天開正旦宿雲收，宇宙陽回和氣浮。",
            "歲換上元新甲子，時同太古舊春秋。",
            "朱顔不逐年華改，清思惟從造化游。",
            "柏酒滿斟吟興動，題詩記節自賡酬。"
        ],
        "title": "甲子歲旦",
        "id": "f64682f0-d26a-41b8-af62-7185f9a84960"
    },
    {
        "author": "黄庚",
        "paragraphs": [
            "火雲燒空日色烈，暑氣著人方鬰結。",
            "巖翁宴客水亭東，竹色蕖香獻清絕。",
            "瓜削水晶蓮剖珠，象箸犀盤盛陳列。",
            "銀罌捧出白玉醅，透鼻香濃風味別。",
            "傳來未到心已寒，灧灧瓊光瑩而潔。",
            "初疑炎帝行冬令，壺結冰澌洗袢熱。",
            "又疑仙掌流沆瀣，破□傾來和玉屑。",
            "誰向藍田拾瑶英，釀成奇液色澄澈。",
            "恐是太華井中溢，修綆銅缾汲不竭。",
            "又恐夜半雷破山，石髓分流乳泉裂。",
            "既非西貉綿羊酥，又非緱山仙鶴血。",
            "胡爲照眼光陸離，藥玉盤中色難別。",
            "令人敢嚥不敢潄，怕有飛霜寒齒頰。",
            "一杯一杯復一杯，肺腑盡化爲冰雪。",
            "憶昔曾誦坡仙詩，白酒無聲瀉油滑。",
            "開編自覺饞涎流，詎謂今朝得親啜。",
            "主人醖藉如此酒，氣味清醇韵芳冽。",
            "餔糟諸子醉六經，抱負長才特施設。",
            "君王作醴思用賢，應向商巖求麯糵。"
        ],
        "title": "白酒歌爲巖翁賦",
        "id": "01f3f8ba-b7dd-42cf-80a5-09e884b5144f"
    },
    {
        "author": "黄庚",
        "paragraphs": [
            "東鄰花圃栽雙松，一朝煨燼枝葉空。",
            "侍郎庭前有雙松，至今古色摩蒼穹。",
            "此木受命本千載，扶持若有神始終。",
            "天留真質表文獻，柯葉蕃茂根本豐。",
            "百年培植飽雨露，虬枝風撼鳴笙鏞。",
            "掀髯相視雪貿貿，擁蓋對立雲童童。",
            "不知天地有黄落，玄冥失柄春無功。",
            "雲孫峨冠立亭下，典刑如侍乾淳翁。",
            "昂藏自是廊廟具，夭矯亦有山林風。",
            "稜稜鐵面不可犯，麾去秦爵如飛蓬。",
            "諸孫奉酒立松下，森森頭角皆虬龍。"
        ],
        "title": "侍郎亭",
        "id": "9974d9db-086c-470a-a3fb-e9c88793c855"
    },
    {
        "author": "黄庚",
        "paragraphs": [
            "斜陽紅盡暮雲碧，一片天光涵水色。",
            "海濤擁出爛銀盤，千里嬋娟共今夕。",
            "主人領客登東山，踏碎寒光看秋液。",
            "星河倒影浸空明，露華漙玉夜氣清。",
            "馮夷激水水欲立，海若辟易天吳驚。",
            "孤舟捲帆泊烟嶼，古木撼壑生秋聲。",
            "憑高人在金鰲背，閒看潮生烟渚外。",
            "老龍翻海雲氣寒，長鯨捲雪浪花碎。",
            "茫茫萬頃滄浪中，屹立孤峰鎖蒼翠。",
            "山巔掃石羅樽罍，賓主傳杯不放杯。",
            "騷客掀髯賦詩去，山童踏月携琴來。",
            "劇談浩飲不知醉，仰天大笑歡顔開。",
            "倒著接䍦欲起舞，乾坤清氣入肺腑。",
            "天邊風月空四時，眼底江山自千古。",
            "謝安躡屐遊東山，袁宏登舟宴牛渚。",
            "庾亮南樓今在不，坡仙赤壁知何許。",
            "滿眼往事轉頭空，千年人物俱塵土。",
            "人生光景若湍流，霜痕易點雙鬢秋。",
            "胸中勿著塵俗事，眉間休鎖名利愁。",
            "我輩適意在行樂，古人所以秉燭遊。",
            "月山追憶舊遊地，盡寫風烟入縑素。",
            "我來見畫如見景，想像高唐猶可賦。",
            "諸君後會應可期，雲萍合散今何之。",
            "安得扁舟澉川去，日與杖履相追隨。",
            "登山把酒醉明月，共看此畫歌此詩。"
        ],
        "title": "題東山玩月圖",
        "id": "eaad11fe-0e84-45e9-8d92-a4b3d68f3fc2"
    },
    {
        "author": "黄庚",
        "paragraphs": [
            "茫茫古堪輿，何日分九州。",
            "封域如許大，僅能著我胸中愁。",
            "澆愁須是如澠酒，麯波釀盡銀河流。",
            "貯以倒海千頃黄金罍，酌以傾江萬斛玻璃舟。",
            "天爲青羅幕，月爲白玉鈎。",
            "月邊天孫織雲錦，製成五色蒙茸裘。",
            "披裘把酒踏月窟，長揖北斗相勸酬。",
            "一飲一千石，一醉三千秋。",
            "高卧五城十二樓，剛風冽冽吹酒醒，起來披髮騎赤虬。",
            "大呼洪崖拍浮丘，飛上崑崙山頂頭。",
            "下視塵寰一培塿，揮斥八極逍遥遊。"
        ],
        "title": "醉時歌",
        "id": "6192c0cb-081d-4d0f-a8f1-5f5f931d2999"
    },
    {
        "author": "黄庚",
        "paragraphs": [
            "萬卷詩書千古事，一燈窗火十年心。",
            "功名夢斷身無用，閑補離騷學楚吟。"
        ],
        "title": "書懷",
        "id": "58d70f8c-d9ad-47e1-afd4-688a6db59e6f"
    },
    {
        "author": "黄庚",
        "paragraphs": [
            "淵明覺是新愁少，伯玉知非舊恨多。",
            "畢竟是非皆一夢，百年夢醒事如何。"
        ],
        "title": "偶成",
        "id": "fb8e54e0-d07e-484f-ad3e-d596a704de36"
    },
    {
        "author": "黄庚",
        "paragraphs": [
            "芳事闌珊三月時，春愁惟有落花知。",
            "柳綿飄白東風老，一樹斜陽叫子規。"
        ],
        "title": "暮春",
        "id": "70a6a5b0-1e2d-4f4a-b9c6-19abbd5a8e6c"
    },
    {
        "author": "黄庚",
        "paragraphs": [
            "書幌低垂風不來，蘭膏花暖夜深開。",
            "剔殘猶有餘光在，一點丹心未肯灰。"
        ],
        "title": "書燈",
        "id": "43850dea-7a82-4bd4-8df1-a68c44efabdb"
    },
    {
        "author": "黄庚",
        "paragraphs": [
            "臉暈輕紅酒力微，真妃半醉夜深時。",
            "杜鵑叫落花梢月，獨倚東風睡不知。"
        ],
        "title": "海棠",
        "id": "21a8ea7e-0c4f-477f-bcbc-77d3198ef782"
    },
    {
        "author": "黄庚",
        "paragraphs": [
            "點滴簷聲濕徑雲，翻階紅葉带啼痕。",
            "可憐花片都零落，雨露雖多不是恩。"
        ],
        "title": "春陰",
        "id": "a504c562-addb-4f1d-88cf-6308a07d22ba"
    },
    {
        "author": "黄庚",
        "paragraphs": [
            "翠葉離披傍竹林，幾年雨露受恩深。",
            "綠章封事今無用，空對西風抱赤心。"
        ],
        "title": "芭蕉",
        "id": "2fa76b05-8ae8-44b8-8e90-b4140b49ffd7"
    },
    {
        "author": "黄庚",
        "paragraphs": [
            "媚色津津散朵芳，道人裝束勝紅粧。",
            "詩人若作桃花看，便覺西風不甚凉。"
        ],
        "title": "黄芙蓉",
        "id": "5fd4c19e-c113-4b99-be90-de4beb1b8b13"
    },
    {
        "author": "黄庚",
        "paragraphs": [
            "誰送寒聲入夢中，遥知人在戍樓東。",
            "明朝梅嶺花飛雪，未必都因昨夜風。"
        ],
        "title": "聞角",
        "id": "0e2a08b3-1bb8-4dd5-9347-55e0f7136fdb"
    },
    {
        "author": "黄庚",
        "paragraphs": [
            "花半睡時分蝶夢，柳三眠處足鶑聲。",
            "誰知花柳無情物，添個蝶鶑便有情。"
        ],
        "title": "花柳",
        "id": "ccaf6eb6-e6ee-4e2d-b83f-5713a2c881ec"
    },
    {
        "author": "黄庚",
        "paragraphs": [
            "風颭青帘出杏林，行人未醉甕頭春。",
            "安知滌器茅簷者，不是相如行輩人。"
        ],
        "title": "酒家",
        "id": "828c7582-d941-44d9-9e1e-c3fff7a11ac9"
    },
    {
        "author": "黄庚",
        "paragraphs": [
            "藜杖橫肩過竹扉，半挑藥籠半挑詩。",
            "笑予盤礴山雲裏，泉石膏肓作麽醫。"
        ],
        "title": "贈醫者花道人",
        "id": "b4c34c4a-b5da-4616-8f28-2247d85e2839"
    },
    {
        "author": "黄庚",
        "paragraphs": [
            "老來無復事狂遊，倚杖看花動客愁。",
            "病骨却寒春不管，柳棉風裏木棉裘。"
        ],
        "title": "晚春",
        "id": "70ebbaf2-4588-4dfa-b74e-860142f69132"
    },
    {
        "author": "黄庚",
        "paragraphs": [
            "百拙嬾營生計事，一貧方識丈夫心。",
            "簞瓢陋巷皆真樂，何用多藏郿塢金。"
        ],
        "title": "漫述  其一",
        "id": "58acb798-345e-4007-9ad7-419d3c337951"
    },
    {
        "author": "黄庚",
        "paragraphs": [
            "青春易過不多日，白晝得閒能幾人。",
            "有限光陰空役役，堆錢難買百年身。"
        ],
        "title": "漫述  其二",
        "id": "6cf96928-5449-4be0-a89f-4dc6615f9b71"
    },
    {
        "author": "黄庚",
        "paragraphs": [
            "對客莫談當世事，閉門且讀舊時書。",
            "蓬萊獻賦心猶在，只恐無人薦子虛。"
        ],
        "title": "漫述  其三",
        "id": "e081a29d-f235-4aa5-810e-b191d84988ba"
    },
    {
        "author": "黄庚",
        "paragraphs": [
            "楚江何忍沉清客，周粟安能活餓夫。",
            "慨想前修千古事，孤忠高義後來無。"
        ],
        "title": "漫述  其四",
        "id": "a547f1bf-1051-4c3b-ba8b-1ab96a35084c"
    },
    {
        "author": "黄庚",
        "paragraphs": [
            "逢人休要說公卿，老去無心慕寵榮。",
            "李不封侯劉不第，千年青史亦傳名。"
        ],
        "title": "漫述  其五",
        "id": "38cd0b0a-705e-4ca1-b39c-dde359d4e7a9"
    },
    {
        "author": "黄庚",
        "paragraphs": [
            "世事艱難如意少，功名榮耀誤人多。",
            "浮雲富貴非吾願，且買扁舟理釣蓑。"
        ],
        "title": "漫述  其六",
        "id": "a8ec465d-2eac-4b2a-af7d-9c8efcee286b"
    },
    {
        "author": "黄庚",
        "paragraphs": [
            "脫巾漉酒心先醉，著屐登山脚便輕。",
            "豪飲清遊憶陶謝，古人千載尚留名。"
        ],
        "title": "漫述  其七",
        "id": "bf3c65eb-4ca1-43e3-a43a-ba7ca6e67d0c"
    },
    {
        "author": "黄庚",
        "paragraphs": [
            "眼前萬事等一夢，世上幾人能百年。",
            "千古英雄今已矣，北邙荒塚草芊芊。"
        ],
        "title": "漫述  其八",
        "id": "b8efbadb-ef29-4fe0-b552-832c6eeda782"
    },
    {
        "author": "黄庚",
        "paragraphs": [
            "文盟無主江湖冷，詩社欠人風月閑。",
            "老去盍爲歸隠計，却於何處買青山。"
        ],
        "title": "漫述  其九",
        "id": "ad92e6bd-987f-473a-bfd6-e1bff799ef12"
    },
    {
        "author": "黄庚",
        "paragraphs": [
            "烘柳日高花院暖，炷沉烟冷竹窗虛。",
            "開編怕見傷懷事，不讀離騷讀四書。"
        ],
        "title": "漫述  其一○",
        "id": "47cda4b0-48e6-4de5-ad49-3552c06010ad"
    },
    {
        "author": "黄庚",
        "paragraphs": [
            "新綠園林雨過時，黄鸝無語恨春歸。",
            "楊花怕逐東風去，搭住闌干不肯飛。"
        ],
        "title": "一春  其一",
        "id": "e02c3172-48e3-4556-a470-921ec0628e16"
    },
    {
        "author": "黄庚",
        "paragraphs": [
            "花心醉日蝶先覺，柳眼窺春鶑未知。",
            "景物繁華易凋謝，一春消得幾番詩。"
        ],
        "title": "一春  其二",
        "id": "82e74898-01f2-44ef-9861-3b3f97c9f88e"
    },
    {
        "author": "黄庚",
        "paragraphs": [
            "江上支筇眼界寬，夕陽影裏水雲寒。",
            "憑誰說與閑鷗鷺，借我漁磯把釣竿。"
        ],
        "title": "江上",
        "id": "67e04478-817e-44c5-850f-e1a40d090c1d"
    },
    {
        "author": "黄庚",
        "paragraphs": [
            "恨殺毛錐久不靈，特分二輩到禪扃。",
            "難書八萬四千偈，只寫波羅一卷經。"
        ],
        "title": "送筆與各庵和尚",
        "id": "d9365abb-1c77-4783-b1bd-98bccee7b886"
    },
    {
        "author": "黄庚",
        "paragraphs": [
            "菊清獨占風霜骨，梅白偏宜雪月天。",
            "晉宋後來愛花者，豈無靖節與逋仙。"
        ],
        "title": "梅菊",
        "id": "55ecab08-6ca0-48d6-94db-48fdcebdf4ae"
    },
    {
        "author": "黄庚",
        "paragraphs": [
            "寒生雁背天將雪，冷入魚腮水欲冰。",
            "釣艇歸來江路暝，舟人分火點漁燈。"
        ],
        "title": "江景",
        "id": "421921e6-7120-49be-9257-19e956bf382e"
    },
    {
        "author": "黄庚",
        "paragraphs": [
            "老來已覺此身閑，近日唐詩亦懶看。",
            "半榻白雲眠聽雨，一窗簾影隔春寒。"
        ],
        "title": "聽雨",
        "id": "a5cccae4-7ca1-4e6c-8e88-ed5b061ed412"
    },
    {
        "author": "黄庚",
        "paragraphs": [
            "東風庭院夕陽天，恨綠愁紅又一年。",
            "春自要歸花自落，莫將芳事怨啼鵑。"
        ],
        "title": "暮春  其一",
        "id": "cb8570d3-dc14-4890-a1fb-177645766599"
    },
    {
        "author": "黄庚",
        "paragraphs": [
            "柳老黄鸝遷別樹，花殘粉蝶繞空林。",
            "道人不管春光去，看了紅芳有綠陰。"
        ],
        "title": "暮春  其二",
        "id": "1b9c4bf9-4180-42d1-8043-286ac5a6ca7e"
    },
    {
        "author": "黄庚",
        "paragraphs": [
            "一鳥不啼春寂寂，百花都落雨濛濛。",
            "十分花鳥東風恨，半在詩中半酒中。"
        ],
        "title": "暮春  其三",
        "id": "1c39aa48-401c-4477-8658-52efe4a17aa2"
    },
    {
        "author": "黄庚",
        "paragraphs": [
            "國士無雙未肯臣，漢皇眼力欠精神。",
            "築壇直待追亡後，不及溪邊一婦人。"
        ],
        "title": "題漂母飯信圖  其一",
        "id": "8c9a1429-3bb7-4379-8651-f7d2eda15f85"
    },
    {
        "author": "黄庚",
        "paragraphs": [
            "一飯豈能忘漂母，英雄未遇有誰知。",
            "可憐屏底丹青筆，不畫登壇拜將時。"
        ],
        "title": "題漂母飯信圖  其二",
        "id": "5daf9d14-ed9f-43b0-bc28-f74f7d91ec01"
    },
    {
        "author": "黄庚",
        "paragraphs": [
            "風愁月恨屬詩翁，終日推敲句未工。",
            "何苦辛勤學郊島，嘔心博得一生窮。"
        ],
        "title": "詩窮",
        "id": "a9272038-49bc-4d30-aa1b-84cf528cbdc3"
    },
    {
        "author": "黄庚",
        "paragraphs": [
            "縛草爲庵枕碧漪，蒲團長是坐禪時。",
            "一聲霹靂驚龍起，布衲蒙頭總不知。"
        ],
        "title": "雷潭爲定講師賦",
        "id": "9849933c-ca6a-4f66-92ae-b7d6a4c670c6"
    },
    {
        "author": "黄庚",
        "paragraphs": [
            "雲壓西湖水欲冰，雪封樓閣玉稜層。",
            "夜來門外深三尺，應有齊腰獨立僧。"
        ],
        "tags": [
            "西湖"
        ],
        "title": "雪居爲安上人賦",
        "id": "a491c092-0799-4502-b2f3-3dcee769899c"
    },
    {
        "author": "黄庚",
        "paragraphs": [
            "園林芳事已闌珊，梅未生仁筍未竿。",
            "堤上柳棉風脫盡，綠陰應在雨中寒。"
        ],
        "title": "傷春",
        "id": "d7a3aac5-ec21-4c26-a935-7f9f85a74a5f"
    },
    {
        "author": "黄庚",
        "paragraphs": [
            "雨過山頭雲氣濕，潮生渡口岸痕深。",
            "一聲短笛斜陽外，知有漁舟泊柳陰。"
        ],
        "title": "雨過",
        "id": "51619f1e-0739-4020-a483-4622d2178d5a"
    },
    {
        "author": "黄庚",
        "paragraphs": [
            "花露研朱朝點易，藥爐分火晝焚香。",
            "道人不管世間事，自覺閒中日月長。"
        ],
        "title": "即事",
        "id": "4d47c3ba-5217-467c-bc63-5164d6cc9950"
    },
    {
        "author": "黄庚",
        "paragraphs": [
            "一池清浸藕花月，午夜凉生菰葉風。",
            "風月無邊詩興動，品題收拾錦囊中。"
        ],
        "title": "夜景",
        "id": "d71c3aca-553f-4bd7-b6da-4583f8d76b60"
    },
    {
        "author": "黄庚",
        "paragraphs": [
            "西風吟露冷銀塘，菰葉蕭疏柳葉黄。",
            "秋水不知時色老，藕花猶學少年粧。"
        ],
        "title": "秋池",
        "id": "8cd2c95e-fe5f-4b35-974b-8e03fdcc6822"
    },
    {
        "author": "黄庚",
        "paragraphs": [
            "缾花紅淡浸寒泉，容易凋零亦可憐。",
            "堪恨本根不知處，却將顔色爲人妍。"
        ],
        "title": "缾花",
        "id": "cbcd2d57-2fe3-4c62-a9fb-5d78cd6db361"
    },
    {
        "author": "黄庚",
        "paragraphs": [
            "芙蓉一带繞池塘，萬綠叢中簇艷粧。",
            "錯認園林春富貴，不知葉底有風霜。"
        ],
        "title": "木芙蓉",
        "id": "1757fcd2-d441-4b19-ac18-7cae4c5eefd6"
    },
    {
        "author": "黄庚",
        "paragraphs": [
            "三百餘篇豈苦思，箇中妙處少人知。",
            "籟鳴機動何容力，纔涉推敲不是詩。"
        ],
        "title": "論詩",
        "id": "2a122a8f-9236-40a8-9b0d-c831a8a94118"
    },
    {
        "author": "黄庚",
        "paragraphs": [
            "烟拖野色入書窗，一畝平田隔草塘。",
            "暮雨初收新水滿，藕花香雜稻花香。"
        ],
        "title": "書館即事",
        "id": "e8d8b1a2-19a9-4fcc-94ce-d38de17c8186"
    },
    {
        "author": "黄庚",
        "paragraphs": [
            "菊似靈均带楚愁，餐英人去思悠悠。",
            "西風籬落甘清苦，不愛春光只愛秋。"
        ],
        "title": "對菊",
        "id": "f2621fcd-6a1f-4edb-bf60-dd67e017daa4"
    },
    {
        "author": "黄庚",
        "paragraphs": [
            "聞君騎鶴賦歸歟，漫寫詩篇問起居。",
            "后土祠前花在否，平山堂下柳何如。"
        ],
        "title": "簡孫治中歸維揚",
        "id": "ac4ab9d1-9d2e-4979-858d-2dec45325cfb"
    },
    {
        "author": "黄庚",
        "paragraphs": [
            "淇澳分清入素紈，一梢瀟灑勝千竿。",
            "此君不受人間暑，葉葉生風夏亦寒。"
        ],
        "title": "題墨竹畫扇",
        "id": "92866e55-ea4f-4419-8714-e95d2151a339"
    },
    {
        "author": "黄庚",
        "paragraphs": [
            "倚天巖石費雕鎸，佛相分明在眼前。",
            "莫與嘉州爭大小，法身充滿本無邊。"
        ],
        "title": "新昌大石佛",
        "id": "c51445f3-bba6-4c06-8cc6-1a42390a6d6a"
    },
    {
        "author": "黄庚",
        "paragraphs": [
            "壓叢秋色萬黄英，多少金風染得成。",
            "籬下年來無靖節，寒香不似晉時清。"
        ],
        "title": "黄菊",
        "id": "a20bd676-229b-4073-9553-79b948e0cb99"
    },
    {
        "author": "黄庚",
        "paragraphs": [
            "化形腐草暗生光，數點隨風過野塘。",
            "窗下久無人夜讀，此身不入照書囊。"
        ],
        "title": "螢火",
        "id": "400c68cc-2509-4c56-8225-41daba89df69"
    },
    {
        "author": "黄庚",
        "paragraphs": [
            "滿階竹影掃斜陽，一枕秋風桂子香。",
            "夢裏不知身是客，覺來依舊在他鄉。"
        ],
        "title": "睡起",
        "id": "22fd31e2-32cf-4a06-8441-be9f9f324f15"
    },
    {
        "author": "黄庚",
        "paragraphs": [
            "幾夜孤吟憶貫休，疏鐘敲月動詩愁。",
            "何人來入匡廬社，分我山中一半秋。"
        ],
        "tags": [
            "庐山"
        ],
        "title": "寄秋山和尚",
        "id": "507421db-f863-45e1-8b44-cf1195fbf9b4"
    },
    {
        "author": "黄庚",
        "paragraphs": [
            "聽雨思君淚欲流，簷聲滴老鬢邊秋。",
            "何時過我晴窗下，共話思君聽雨愁。"
        ],
        "title": "懷友",
        "id": "8144e9a4-63b7-476e-8eee-2ce8c54a76fb"
    },
    {
        "author": "黄庚",
        "paragraphs": [
            "飛仙挾我上瑶壇，古桂香中夜倚闌。",
            "鐵笛一聲吹月落，滿身風露不知寒。"
        ],
        "title": "照瑞宮月夜",
        "id": "ff84d6e8-1638-48e2-9bea-ff21f0ec3daa"
    },
    {
        "author": "黄庚",
        "paragraphs": [
            "圍棋別墅却秦軍，千載功名一窖塵。",
            "今日江山非晉有，荒祠花木爲誰春。"
        ],
        "title": "東山謝太傅祠薔薇臺",
        "id": "3af09ac8-d920-4d2f-b0e7-2d3f1702f33e"
    },
    {
        "author": "黄庚",
        "paragraphs": [
            "柏子烟銷懶坐禪，白雲半榻伴高眠。",
            "分明記得莊周蝶，飛向梅花雪澗邊。"
        ],
        "title": "夢情爲懶庵上人賦",
        "id": "058d2462-923b-4447-9bbe-b7fa7115776a"
    },
    {
        "author": "黄庚",
        "paragraphs": [
            "流水小橋江路景，疏籬矮屋野人家。",
            "田園空闊無桃李，一段春光屬菜花。"
        ],
        "title": "田家",
        "id": "2711bb72-8865-4c04-a68e-9d1e641fee86"
    },
    {
        "author": "黄庚",
        "paragraphs": [
            "客思重重山色外，詩愁點點雨聲中。",
            "著人料峭東風急，牆角桃花未肯紅。"
        ],
        "title": "春寒  其一",
        "id": "02b16033-69ac-4fd1-adec-2abdfde8f4bb"
    },
    {
        "author": "黄庚",
        "paragraphs": [
            "春寒料峭透紗窗，睡起晴蜂恰報衙。",
            "怪得曉來風力勁，滿階香雪落梨花。"
        ],
        "title": "春寒  其二",
        "id": "cbac6e03-af95-4869-81e4-3a251206466a"
    },
    {
        "author": "黄庚",
        "paragraphs": [
            "紅藕花多映碧欄，秋風纔起易凋殘。",
            "池塘一段榮枯事，都被沙鷗冷眼看。"
        ],
        "title": "池荷",
        "id": "2089d4db-ae14-4afc-88e5-1f560aeffe63"
    },
    {
        "author": "黄庚",
        "paragraphs": [
            "一曲猗蘭按玉徽，高山流水少人知。",
            "紛紛耳聽非心聽，安得人間有子期。"
        ],
        "title": "聽琴",
        "id": "46a0cc9c-b241-4cf1-bc82-3cc4cc43e189"
    },
    {
        "author": "黄庚",
        "paragraphs": [
            "蓬萊深處訪仙家，雲護巖扉石徑斜。",
            "笙鶴未歸春寂寂，青鸞啄碎碧桃花。"
        ],
        "title": "蓬山堂訪王鶴隠高士不值",
        "id": "bd6582fc-e518-4e1a-afb6-e1f169353a00"
    },
    {
        "author": "黄庚",
        "paragraphs": [
            "細雨滿山眉黛斂，怒濤千古哭聲寒。",
            "須知此廟關風教，莫作尋常神女看。"
        ],
        "title": "過曹娥廟",
        "id": "89540ec3-bd16-4dc5-821e-c68704fe6338"
    },
    {
        "author": "黄庚",
        "paragraphs": [
            "大禹祠前柳色新，駢闐車馬鬭行春。",
            "登臨都道江山好，話到平成能幾人。"
        ],
        "title": "禹廟行春",
        "id": "8a4aa92f-3f1f-4057-a3cd-7e6aefe7fe67"
    },
    {
        "author": "黄庚",
        "paragraphs": [
            "伍相祠前雲氣昏，奔吳心事與誰論。",
            "怒濤夜半翻江月，疑是忠臣一片魂。"
        ],
        "title": "子胥廟",
        "id": "b445ecfe-50d3-4d01-8f02-c1feaa416c8b"
    },
    {
        "author": "黄庚",
        "paragraphs": [
            "畫船無復沸笙歌，湖水年年自碧波。",
            "回首蘇公堤上柳，綠陰不似舊時多。"
        ],
        "tags": [
            "西湖"
        ],
        "title": "西湖行春",
        "id": "f275f35b-f8b9-424e-aa95-1fc6becf69e2"
    },
    {
        "author": "黄庚",
        "paragraphs": [
            "和戎何惜遣蛾眉，悔恨徒然殺畫師。",
            "漢主深恩如可報，安身死虜亦無辭。"
        ],
        "title": "明妃  其一",
        "id": "98417be9-cd54-4166-8320-fd7125a93fa0"
    },
    {
        "author": "黄庚",
        "paragraphs": [
            "一函香骨埋沙漠，魂魄多應繞漢庭。",
            "惟有春風知此恨，年年吹拂草痕青。"
        ],
        "title": "明妃  其二",
        "id": "081e1637-4c83-4ff3-942c-bfcfad234629"
    },
    {
        "author": "黄庚",
        "paragraphs": [
            "彩鳳樓前汴水流，君王不復錦帆遊。",
            "長堤舊日青青柳，曾带春風拂御舟。"
        ],
        "title": "煬帝行宮",
        "id": "87cf8120-752b-4cc9-8b4b-68eecd1350ca"
    },
    {
        "author": "黄庚",
        "paragraphs": [
            "一曲霓裳舞太真，誰知鼙鼓動胡塵。",
            "當時若按周姬樂，治世音中無亂人。"
        ],
        "title": "明皇按樂圖",
        "id": "c360e62a-b994-4e09-bfbf-3007b647a150"
    },
    {
        "author": "黄庚",
        "paragraphs": [
            "越女蘭舟泛綠漪，采蓮花露濕紅衣。",
            "萬荷影裏歌聲過，驚起鴛鴦貼水飛。"
        ],
        "title": "采蓮女",
        "id": "f8f48a70-7322-48c0-840d-d209b6ba8d57"
    },
    {
        "author": "黄庚",
        "paragraphs": [
            "雲氣深深護石壇，紅塵飛不到闌干。",
            "清陰滿地無人迹，一徑松風鶴夢寒。"
        ],
        "title": "通玄觀",
        "id": "4736a9d4-3cb7-41e4-9dfd-d9cb84d7b938"
    },
    {
        "author": "黄庚",
        "paragraphs": [
            "家住西湖深更深，古松隠裏禮茅君。",
            "白猿攀樹藤花落，點破巖前一地雲。"
        ],
        "tags": [
            "西湖"
        ],
        "title": "林高士隠居",
        "id": "75236b70-d455-470e-8825-e897906c86f0"
    },
    {
        "author": "黄庚",
        "paragraphs": [
            "落盡荼䕷燕未歸，小園寂寂掩柴扉。",
            "吟邊正苦無詩料，風遞楊花撲客衣。"
        ],
        "title": "吟邊",
        "id": "85ecadcd-1c26-4195-865e-ca562129bd31"
    },
    {
        "author": "黄庚",
        "paragraphs": [
            "步虛聲裏碧雲飛，珮玉珊珊謁紫微。",
            "月浸剛風鸞鶴過，仙都道士拜章歸。"
        ],
        "title": "道士夜醮",
        "id": "e1516514-78ea-4f8a-bf06-5aa01dbc394d"
    },
    {
        "author": "黄庚",
        "paragraphs": [
            "月香水影句清奇，除却逋仙更有誰。",
            "吟骨春風吹不落，此翁已後絕無詩。"
        ],
        "title": "題梅花詩卷後",
        "id": "3d65ccbf-fd7a-4d5b-8721-4caa9bb5a63b"
    },
    {
        "author": "黄庚",
        "paragraphs": [
            "一曲絲桐餘古意，百篇風月寄閑情。",
            "君詩即是琴中操，底用離鸞別鶴聲。"
        ],
        "title": "贈王琴所",
        "id": "a5f1ba32-b5ca-4d4f-be13-e38e065b045a"
    },
    {
        "author": "黄庚",
        "paragraphs": [
            "廣寒世界仙家種，金粟如來佛國花。",
            "多謝高人分惠我，一枝和月到山家。"
        ],
        "title": "謝總講師惠桂花",
        "id": "6aac363c-a6f2-4f47-b7ef-296dc612c668"
    },
    {
        "author": "黄庚",
        "paragraphs": [
            "年年春暮客天涯，愁見東風颺柳花。",
            "自歎身如梁上燕，營巢長傍別人家。"
        ],
        "title": "客懷",
        "id": "e347fe83-0e60-4125-a245-e529cf852414"
    },
    {
        "author": "黄庚",
        "paragraphs": [
            "銀燭燒殘聽漏聲，春寒詩思覺凄清。",
            "一庭夜色無人管，分付梨花伴月明。"
        ],
        "title": "春寒夜",
        "id": "13f2ba0a-dae9-4667-ae3b-f43bfcd41031"
    },
    {
        "author": "黄庚",
        "paragraphs": [
            "巖桂花開風露天，一枝折向枕屏邊。",
            "清香重透詩人骨，半榻眠秋夢亦仙。"
        ],
        "title": "枕邊瓶桂",
        "id": "6c574894-8af2-434e-860b-62b6a4ff9838"
    },
    {
        "author": "黄庚",
        "paragraphs": [
            "山岡獨立對秋光，一袖西風兩屐霜。",
            "笑倚東籬問寒菊，自淵明後幾番香。"
        ],
        "title": "問菊",
        "id": "1558d2d9-6c65-40f9-9e28-1f2e6ef150bf"
    },
    {
        "author": "黄庚",
        "paragraphs": [
            "一徑秋風老碧苔，柴扉掩晝少曾開。",
            "詩書門戶無人到，只有通玄道士來。"
        ],
        "title": "唐竹卿道士相過",
        "id": "86dbf194-1698-42ac-89a0-44e8148d21d5"
    },
    {
        "author": "黄庚",
        "paragraphs": [
            "簷前數點弄晴光，浥露庭花枕簟香。",
            "池草夢回詩思杳，吟窗分得一邊凉。"
        ],
        "title": "半軒疏雨",
        "id": "3972d9d2-73d3-46f6-8bb1-5a5653b31da6"
    },
    {
        "author": "黄庚",
        "paragraphs": [
            "隨風粉翅太輕狂，夜宿花房春夢香。",
            "栩栩不知身是夢，又將魂夢化蒙莊。"
        ],
        "title": "蝶",
        "id": "5ebe546b-fbdc-434b-87c8-80a8463bdee2"
    },
    {
        "author": "黄庚",
        "paragraphs": [
            "滿眼西風憶故廬，親朋音問久相疏。",
            "年年江上無情雁，只带秋來不带書。"
        ],
        "title": "見雁有懷",
        "id": "a1e773b0-f4a3-4831-b49b-66d9a420eeba"
    },
    {
        "author": "黄庚",
        "paragraphs": [
            "莫將生死視如來，要看蓮花火裏開。",
            "勘到灰飛烟滅處，涅槃不是涅槃臺。"
        ],
        "title": "總講師涅槃臺",
        "id": "475f1978-2208-4750-ab00-994cd1c7ab30"
    },
    {
        "author": "黄庚",
        "paragraphs": [
            "胸中消息千年歷，舌底窮通一世人。",
            "試把五行推測看，廣文官冷幾時春。"
        ],
        "title": "贈談命姚月壺",
        "id": "b3852368-f9fa-4a00-8597-828085587530"
    },
    {
        "author": "黄庚",
        "paragraphs": [
            "十分蟾影照人間，一片山河古影寒。",
            "惆悵年年今夜月，人生能得幾回看。"
        ],
        "title": "中秋對月",
        "id": "ea9e7c8c-cf87-4523-bba0-aa5b19643e33"
    },
    {
        "author": "黄庚",
        "paragraphs": [
            "梧葉翻風敲老樹，蛩聲带月泣寒莎。",
            "只消些少閑風月，便覺客窗秋意多。"
        ],
        "title": "秋意",
        "id": "fb5db04c-0720-4987-9d31-d67e526d87a0"
    },
    {
        "author": "黄庚",
        "paragraphs": [
            "春花能得幾時紅，萬樹繁華轉眼空。",
            "黄菊雖黄偏耐久，西風雅淡似東風。"
        ],
        "title": "對菊",
        "id": "19596da2-3743-46d3-803c-cbd1804710fa"
    },
    {
        "author": "黄庚",
        "paragraphs": [
            "花神巧學傳宮樣，不屬針工屬化工。",
            "疑是瓊瑶初琢就，一團香雪滾春風。"
        ],
        "title": "玉綉球花",
        "id": "e72894d5-a43b-4a6e-b458-2173f3c6cd6b"
    },
    {
        "author": "黄庚",
        "paragraphs": [
            "春晴無處不繁華，多少遊人逐鈿車。",
            "盡道東風花柳好，誰知生意在桑麻。"
        ],
        "title": "即事",
        "id": "7857fe2f-5d73-4bf4-a044-10dcc9136356"
    },
    {
        "author": "黄庚",
        "paragraphs": [
            "新橙初試蟹螯肥，一曲清歌酒一巵。",
            "料得故園秋正好，黄花應怪客歸遲。"
        ],
        "title": "九日感懷",
        "id": "01c2955b-9377-4396-a28c-97702875615c"
    },
    {
        "author": "黄庚",
        "paragraphs": [
            "蜀質何人爲寫生，金杯翠袖捧朝陽。",
            "花前露重宮題濕，猶带南薰殿裏香。"
        ],
        "title": "黄蜀葵畫卷",
        "id": "c30425c8-cfc2-428e-bb89-6696f43ebf65"
    },
    {
        "author": "黄庚",
        "paragraphs": [
            "銅匜艾納翠氤氳，六六屏山酒半醒。",
            "夢入中州看秦畫，春風吹亂玉梨雲。"
        ],
        "title": "春夢",
        "id": "8d2a164e-fbe8-4c60-939a-993ad2fb550e"
    },
    {
        "author": "黄庚",
        "paragraphs": [
            "五鳳樓前沸管絃，春宵花暖月娟娟。",
            "纖腰舞到霓裳曲，驚起豬龍地上眠。"
        ],
        "title": "題明皇按樂圖",
        "id": "bcc02036-0d94-49d0-8938-0f7f37869d80"
    },
    {
        "author": "黄庚",
        "paragraphs": [
            "君王擁袖倚嬌容，指法相同曲亦同。",
            "料想馬嵬千古恨，當年已寓笛聲中。"
        ],
        "title": "明皇楊妃圖",
        "id": "0cd7d902-65b8-4ff8-954d-5b8f6d2ab0a9"
    },
    {
        "author": "黄庚",
        "paragraphs": [
            "浮雲開合晚風輕，白鳥飛邊落照明。",
            "一曲彩虹橫界斷，南山雷雨北山晴。"
        ],
        "title": "暮景",
        "id": "08a1caee-19c8-4cbc-80f7-f324f3356e8d"
    },
    {
        "author": "黄庚",
        "paragraphs": [
            "木落孤山墓草荒，梅花千古带詩香。",
            "吟魂仙去誰招得，獨鶴一聲幽恨長。"
        ],
        "title": "和靖墓",
        "id": "39a8685c-256d-45f3-9940-21a7864cd67b"
    },
    {
        "author": "黄庚",
        "paragraphs": [
            "聞說君王御宴回，宮人留鑰內門開。",
            "琵琶撥盡黄昏月，不見花間鳳輦來。"
        ],
        "title": "宮詞",
        "id": "47a321db-253a-4432-b40e-cfa5876333e4"
    },
    {
        "author": "黄庚",
        "paragraphs": [
            "客舟繫纜柳陰傍，湖影侵蓬夜氣凉。",
            "萬頃波光摇月碎，一天風露藕花香。"
        ],
        "tags": [
            "古诗三百首",
            "孤独",
            "羁旅",
            "写景",
            "思乡",
            "五言绝句"
        ],
        "title": "臨平泊舟",
        "id": "fbe157c4-08d9-4097-b30a-71bfe66e56e2"
    },
    {
        "author": "黄庚",
        "paragraphs": [
            "十二峰前富貴家，亂離不復舊繁華。",
            "亭臺寂寂無人到，流水東風自落花。"
        ],
        "title": "錢府舊園",
        "id": "b4a818b9-7427-45fe-b7b2-ef23dfbda119"
    },
    {
        "author": "黄庚",
        "paragraphs": [
            "簷聲滴碎玉闌干，開盡梨花亦懶看。",
            "燕子不歸人寂寞，深深宮殿鎖春寒。"
        ],
        "title": "春雨詞",
        "id": "0fb7b51e-b0cb-454f-b195-fe11f5c97045"
    },
    {
        "author": "黄庚",
        "paragraphs": [
            "萬壑松聲撼翠微，夜寒風露濕人衣。",
            "山翁踏月巡幽徑，竹裏籠開鶴未歸。"
        ],
        "title": "山中",
        "id": "46e6f3b0-1638-475f-9981-e81e6e79a0d1"
    },
    {
        "author": "黄庚",
        "paragraphs": [
            "春風客路草萋萋，小駐征鞍日又西。",
            "回首前山雲樹暗，竹雞聲裏鷓鴣啼。"
        ],
        "title": "客路",
        "id": "1de054a0-0d42-49a2-aed3-c6dd1ff78a0e"
    },
    {
        "author": "黄庚",
        "paragraphs": [
            "六宮禾黍千年恨，一片江山萬古情。",
            "明月不關興廢事，夜深還照石頭城。"
        ],
        "title": "金陵懷古",
        "id": "9fdf07d6-18e0-4c5d-a400-193fe68dd393"
    },
    {
        "author": "黄庚",
        "paragraphs": [
            "碧玉花冠素錦裳，對拈棋子費思量。",
            "終年不下神仙著，想是蓬萊日月長。"
        ],
        "title": "仙姑對奕圖",
        "id": "c23eb0d5-e079-48a7-9f31-c193247b51c9"
    },
    {
        "author": "黄庚",
        "paragraphs": [
            "小小荆扉傍水開，竹橋分路入蒼苔。",
            "呼童掃去階前葉，恐有詩人踏月來。"
        ],
        "title": "山村",
        "id": "a6150d87-c538-4116-8a25-999cc2151e38"
    },
    {
        "author": "黄庚",
        "paragraphs": [
            "石闌浸碧劍池空，池外秋聲萬壑風。",
            "人倚僧窗看風雨，亭亭塔影有無中。"
        ],
        "title": "虎丘阻雨",
        "id": "74eb361a-c999-455c-b35c-1eed079fe1d5"
    },
    {
        "author": "黄庚",
        "paragraphs": [
            "石牀彈月鶴聽琴，玉宇凝秋絕點塵。",
            "萬里無雲銀漢淡，一天風露濕星辰。"
        ],
        "title": "山中秋思",
        "id": "8af587d0-dd70-463e-9f01-2a87fbc9ed1c"
    },
    {
        "author": "黄庚",
        "paragraphs": [
            "醉下山樓客袂分，杖藜猶带碧闌雲。",
            "歸來紙帳眠清夜，半夢梅花半夢君。"
        ],
        "title": "寄別方蘭室",
        "id": "6148c297-e9b5-48f2-b03f-5ec0bdfebdcd"
    },
    {
        "author": "黄庚",
        "paragraphs": [
            "冰魂月魄水精神，翠袂凌波濕楚雲。",
            "雪後清閑誰是侶，汨羅江上伴湘君。"
        ],
        "title": "水仙花",
        "id": "069b3f2b-fc79-41f4-8366-0a53e8406dff"
    },
    {
        "author": "黄庚",
        "paragraphs": [
            "屏山夢斷整雲鬟，金鴨吹香火未殘。",
            "背倚闌干聽燕語，一簾風雨捲春寒。"
        ],
        "title": "春閨",
        "id": "34d693d0-c903-444c-86a3-6fc29d78e15a"
    },
    {
        "author": "黄庚",
        "paragraphs": [
            "槿菊叢叢繞水涯，深紅淺紫映山家。",
            "平生不識春風面，籬落秋深各自花。"
        ],
        "title": "槿菊",
        "id": "92452262-47c5-4754-883d-9a2bce251d2a"
    },
    {
        "author": "黄庚",
        "paragraphs": [
            "未用胸中八陣兵，草廬高卧掩柴扃。",
            "當時不見劉玄德，誰識先生是將星。"
        ],
        "title": "孔明高卧圖",
        "id": "c32c9395-5b97-4231-9520-f3af9cc12ba7"
    },
    {
        "author": "黄庚",
        "paragraphs": [
            "日火燒空海欲乾，蓮宮深處晝生寒。",
            "佛家一片清凉景，借與詩人盡日看。"
        ],
        "title": "蓮花亭避暑",
        "id": "33f400a6-d5ae-4634-9cb0-907333ee16ca"
    },
    {
        "author": "黄庚",
        "paragraphs": [
            "河洛圖書排紙上，乾坤爻象只胸中。",
            "煩君細算乘除數，吾道何時可變通。"
        ],
        "title": "贈易數周仁山",
        "id": "2140c664-d804-4487-a2b8-ef7453c832e4"
    },
    {
        "author": "黄庚",
        "paragraphs": [
            "客裏春殘又一年，落花滿地草連天。",
            "緣何不動歸與興，祇爲龍江無杜鵑。"
        ],
        "title": "龍江無杜鵑",
        "id": "ce9a2ba5-091f-4bc8-b12b-46d5e5106fd1"
    },
    {
        "author": "黄庚",
        "paragraphs": [
            "月到松庭鶴未眠，玄都羽士誦靈篇。",
            "玉爐烟斷瑶壇冷，金磬一聲霜滿天。"
        ],
        "title": "道觀即事",
        "id": "f60e9568-09f8-4a6d-ac53-1abef9a0750f"
    },
    {
        "author": "黄庚",
        "paragraphs": [
            "園林芳事已闌珊，開盡荼䕷亦懶看。",
            "深院日長眠聽雨，重重簾影隔春寒。"
        ],
        "title": "暮春",
        "id": "ac69d822-9216-4c71-bfd7-45042ef63208"
    },
    {
        "author": "黄庚",
        "paragraphs": [
            "東皇別我太匆匆，急景相催鬢已翁。",
            "杜宇一聲花結局，人生消得幾春風。"
        ],
        "title": "傷春",
        "id": "570efd67-2c61-4846-b7df-36dddce9ae47"
    },
    {
        "author": "黄庚",
        "paragraphs": [
            "籬落西風野老家，閑看景物感年華。",
            "柳衰荷敗芙蓉死，交割秋光與菊花。"
        ],
        "title": "即景",
        "id": "f31de52d-1bac-46b7-adb4-173761e23440"
    },
    {
        "author": "黄庚",
        "paragraphs": [
            "懶聽人是與人非，有耳如聾未是癡。",
            "不采當時臨濟喝，威王前事已先知。"
        ],
        "title": "贈上人",
        "id": "98372520-c721-49b7-86b0-2e60783fc3c5"
    },
    {
        "author": "黄庚",
        "paragraphs": [
            "一幅幽花倚客窗，離騷讀罷意凄凉。",
            "筆頭喚醒靈均夢，猶憶當時楚畹香。"
        ],
        "title": "墨蘭",
        "id": "8e717b30-77bb-4be1-829d-ee662316f2f8"
    },
    {
        "author": "黄庚",
        "paragraphs": [
            "老去懷人鬢已秋，江山猶带別時愁。",
            "碧雲不隔相思夢，幾度吟魂到客舟。"
        ],
        "title": "寄任子忠",
        "id": "cd16563e-66bc-45cd-a571-407dd59866d9"
    },
    {
        "author": "黄庚",
        "paragraphs": [
            "孤山別後有誰憐，踏雪看花又一年。",
            "幾度相思空夜月，角聲吹恨不成眠。"
        ],
        "title": "和李藍溪梅花韵  其一",
        "id": "6bf77bdd-c44d-4af0-a0b8-a682e4617aab"
    },
    {
        "author": "黄庚",
        "paragraphs": [
            "覓句逋仙琢肺肝，聲名千古冠吟壇。",
            "一詩香盡西湖水，白雪陽春和者難。"
        ],
        "tags": [
            "西湖"
        ],
        "title": "和李藍溪梅花韵  其二",
        "id": "da6e6438-e56c-40c5-902d-2f9da677f65c"
    },
    {
        "author": "黄庚",
        "paragraphs": [
            "一枝寒玉倚橫塘，和雪攀來袖亦香。",
            "插向膽瓶籠紙帳，長教夢繞月黄昏。"
        ],
        "title": "和李藍溪梅花韵  其三",
        "id": "b1c7b304-139d-4f23-8068-82618346a5e5"
    },
    {
        "author": "黄庚",
        "paragraphs": [
            "南枝開遍北枝開，祗恐飛香落砌苔。",
            "踏雪詩人應癖好，杖藜日日爲詩來。"
        ],
        "title": "和李藍溪梅花韵  其四",
        "id": "6e34f4f8-8263-4d8b-9dc4-6334eb1116c8"
    },
    {
        "author": "黄庚",
        "paragraphs": [
            "陽關一曲灞橋春，垂綠陰中別恨新。",
            "漫折青絲千萬縷，多應絆不住行人。"
        ],
        "title": "折柳",
        "id": "6e494fed-1836-4504-9965-0221b7221490"
    },
    {
        "author": "黄庚",
        "paragraphs": [
            "錦籜斑斑带露痕，毫端寫出此君孫。",
            "清高不肯埋塵土，根本雖無有節存。"
        ],
        "title": "畫笋",
        "id": "2d24adca-2b47-4096-a418-7ef3e4b459b7"
    },
    {
        "author": "黄庚",
        "paragraphs": [
            "蘆花零落點汀洲，白鷺飛邊泊小舟。",
            "水落漁磯風露曉，殘荷數點冷擎秋。"
        ],
        "title": "秋吟  其一",
        "id": "d3f21c03-c53e-42c8-965f-a796ed52c60e"
    },
    {
        "author": "黄庚",
        "paragraphs": [
            "曉徑支筇步屧遲，西風吹露濕秋衣。",
            "舉頭凝望青山外，萬里江天一雁飛。"
        ],
        "title": "秋吟  其二",
        "id": "126f2fa4-c412-413b-9f68-9954dfd51453"
    },
    {
        "author": "黄庚",
        "paragraphs": [
            "秋高風急雁來初，久客松江豈爲鱸。",
            "好夢不成人睡覺，半窗殘月夜燈孤。"
        ],
        "title": "秋吟  其三",
        "id": "97251a78-c62e-4ad9-97ff-3d2cabb25a49"
    },
    {
        "author": "黄庚",
        "paragraphs": [
            "淪落天涯已白頭，西風吹帽冷颼颼。",
            "悲秋未了悲身世，一樣情懷兩樣愁。"
        ],
        "title": "秋吟  其四",
        "id": "cf111c62-5ec9-4f08-b5e4-f738c2798a36"
    },
    {
        "author": "黄庚",
        "paragraphs": [
            "略彴當門石徑斜，槿籬深護野人家。",
            "炊烟起處江村晚，一片斜陽萬點鴉。"
        ],
        "title": "秋吟  其五",
        "id": "f51c20a2-4ef6-4321-8856-90148e9ca4ff"
    },
    {
        "author": "黄庚",
        "paragraphs": [
            "滿眼秋光動客情，小園閑步杖藜輕。",
            "黄花憔悴應思晉，纔遇淵明香便清。"
        ],
        "title": "秋吟  其六",
        "id": "6bb3a2a6-dbc6-4aa7-a938-92e9b4f3a303"
    },
    {
        "author": "黄庚",
        "paragraphs": [
            "遺像巍然占古祠，區區土偶亦冠緌。",
            "無言似想青苗策，面目猶如執拗時。"
        ],
        "title": "王荆公廟",
        "id": "9783da24-0b9e-4467-80b2-0ff98a6153c4"
    },
    {
        "author": "黄庚",
        "paragraphs": [
            "失計鴻門恨未消，一生霸業亦徒勞。",
            "當時漫築臺千尺，爭似歌風地步高。"
        ],
        "title": "項羽臺",
        "id": "f3b74dde-2506-44b1-b722-98bc4500b983"
    },
    {
        "author": "黄庚",
        "paragraphs": [
            "腰舞東風未肯休，西風吹葉翠眉愁。",
            "誰知此是多情樹，最愛春光最怕秋。"
        ],
        "title": "柳",
        "id": "69985603-74f8-43a2-80aa-a104bccc483d"
    },
    {
        "author": "黄庚",
        "paragraphs": [
            "梁間兩處燕成窠，來往銜泥带落花。",
            "昵昵並頭休巧語，相依總在別人家。"
        ],
        "title": "梁燕",
        "id": "36b5e8e1-5b82-45d0-86a3-7f05684db498"
    },
    {
        "author": "黄庚",
        "paragraphs": [
            "竹邊籬外樹封苔，兩蕊三花带雪開。",
            "蜂蝶只貪桃杏艷，嫌花冷淡不飛來。"
        ],
        "title": "梅花",
        "id": "d0be76ad-65eb-49d2-9624-5577d848c5d9"
    },
    {
        "author": "黄庚",
        "paragraphs": [
            "風颭青簾掛杏村，田家新釀甕頭春。",
            "今年米貴無錢糴，買醉銜杯能幾人。"
        ],
        "title": "酒家",
        "id": "411b1bd2-c391-41af-aed3-4a74b1173196"
    },
    {
        "author": "黄庚",
        "paragraphs": [
            "極目江天一望賒，寒烟漠漠日西斜。",
            "十分秋色無人管，半屬蘆花半蓼花。"
        ],
        "title": "江村",
        "id": "ed692815-ab88-4eb3-806a-98bce5187acd"
    },
    {
        "author": "黄庚",
        "paragraphs": [
            "古墓年深草樹荒，石人石馬卧斜陽。",
            "爭如湖上逋仙塚，詩骨埋雲萬古香。"
        ],
        "title": "西山韓太師墳",
        "id": "db4d8359-8dca-4992-bfc8-ce015c818c4e"
    },
    {
        "author": "黄庚",
        "paragraphs": [
            "淇澳新梢筆下分，枕屏墨暈點寒雲。",
            "詩人紙帳眠清夜，不夢梅花夢此君。"
        ],
        "title": "牀屏墨竹",
        "id": "d13f6bfc-da94-48ba-a128-431cb3b2bbf1"
    },
    {
        "author": "黄庚",
        "paragraphs": [
            "西湖卜隠爲詩忙，吟到梅花字字香。",
            "鶴不歸來山寂寂，梅邊閑詠月黄昏。"
        ],
        "tags": [
            "西湖"
        ],
        "title": "和靖墓",
        "id": "09be5408-be96-497b-acec-cab3ac94a387"
    },
    {
        "author": "黄庚",
        "paragraphs": [
            "故鄉迢遞幾時還，目斷長江杳渺間。",
            "一雁飛邊天萬里，白雲多處是青山。"
        ],
        "tags": [
            "长江"
        ],
        "title": "述懷",
        "id": "e18de4f5-2407-47ea-88fd-2165c2507ddf"
    },
    {
        "author": "黄庚",
        "paragraphs": [
            "桃李門牆萬柳青，詩人茅屋獨凄清。",
            "簷前古木無春葉，可怪東風亦世情。"
        ],
        "title": "寓舍古木無葉",
        "id": "3ab36a9d-999a-4433-9f03-f667370d763a"
    },
    {
        "author": "黄庚",
        "paragraphs": [
            "豆雨初晴澣溽埃，報凉梧葉墮階苔。",
            "一聲新雁南樓外，早送西風信息來。"
        ],
        "title": "秋信",
        "id": "61d23d7e-3a0c-4a31-9780-07dcd36e48a8"
    },
    {
        "author": "黄庚",
        "paragraphs": [
            "虹影界開微慘淡，雁痕點破更凄清。",
            "一番雨過天容碧，盡是西風染得成。"
        ],
        "title": "秋色",
        "id": "b252d714-1d0a-40d4-a500-f036229bfff7"
    },
    {
        "author": "黄庚",
        "paragraphs": [
            "庭外梧桐葉葉風，樓頭過雁砌邊蛩。",
            "隔窗砧杵敲殘月，喚起鄉愁歸興濃。"
        ],
        "title": "秋聲",
        "id": "8405d681-4ee3-4b89-85e7-1cdb2dba6ef6"
    },
    {
        "author": "黄庚",
        "paragraphs": [
            "漠漠寒烟暗蓼汀，江涵雁影不分明。",
            "一天暝色迷清晝，雲閣西風雨未成。"
        ],
        "title": "秋陰",
        "id": "1fb9ddb4-e4fa-44ee-b4d9-cf4e5f741511"
    },
    {
        "author": "黄庚",
        "paragraphs": [
            "雨過郊墟凉意新，凝雲駁盡十分晴。",
            "隔江一抹斜陽影，怪向蓼花紅處明。"
        ],
        "title": "秋霽",
        "id": "d4e1369f-d401-4f7d-be25-d970ee4533cf"
    },
    {
        "author": "黄庚",
        "paragraphs": [
            "庭前梧葉雨晴後，江上荻花風起時。",
            "凉透書窗人未覺，葛衣竹簟已先知。"
        ],
        "title": "秋意",
        "id": "8f9fae28-824c-41df-b994-06a9e408e4de"
    },
    {
        "author": "黄庚",
        "paragraphs": [
            "金鴨烟銷一字香，滿懷春恨强梳粧。",
            "看花又怕東風惡，偷隔紗窗看海棠。"
        ],
        "title": "閨情效香奩體  其一",
        "id": "fb7cdadf-4812-4f9f-8914-96d469b3be08"
    },
    {
        "author": "黄庚",
        "paragraphs": [
            "淚澣香腮粉未乾，相思成病怯春寒。",
            "此情欲向琵琶訴，整得琵琶又倦彈。"
        ],
        "title": "閨情效香奩體  其二",
        "id": "683e2b46-2736-40cd-b11f-35f812b4478c"
    },
    {
        "author": "黄庚",
        "paragraphs": [
            "黛眉愁裏斂雙蛾，別久無書事奈何。",
            "欲待怨他還又憶，怨時較少憶時多。"
        ],
        "title": "閨情效香奩體  其三",
        "id": "69d2a62b-bd29-4376-8e87-9fcf088dde48"
    },
    {
        "author": "黄庚",
        "paragraphs": [
            "懶向粧臺對鏡鸞，羅衣怯薄正春寒。",
            "黄金絡索珊瑚墜，獨立春風看牡丹。"
        ],
        "title": "閨情效香奩體  其四",
        "id": "31ec7561-cef7-4df7-bc44-8c293e2fcc7c"
    },
    {
        "author": "黄庚",
        "paragraphs": [
            "江村暝色漸凄迷，數點殘鴉雜雁飛。",
            "雁宿蘆花鴉宿樹，各分一半夕陽歸。"
        ],
        "title": "江村即事",
        "id": "22266ada-5d8e-4065-89d9-12740e19d56c"
    },
    {
        "author": "黄庚",
        "paragraphs": [
            "紫燕評春語畫梁，黄鸝攙曉囀垂楊。",
            "博山烟冷書窗靜，風颭瓶花點硯香。"
        ],
        "title": "春日",
        "id": "d4f87e3f-6408-418f-8865-d85d56d0a525"
    },
    {
        "author": "黄庚",
        "paragraphs": [
            "水雲盡處列奇峰，螺髻參差杳靄中。",
            "江岸維舟看不了，烟嵐分碧入疏蓬。"
        ],
        "title": "舟次九山",
        "id": "fd2728ec-721b-4d93-8324-7f1c3b7b993c"
    },
    {
        "author": "黄庚",
        "paragraphs": [
            "并吞六國獨稱雄，經籍灰飛烈焰中。",
            "書外有書焚不盡，一篇圯上漢成功。"
        ],
        "title": "讀秦紀",
        "id": "e31442b4-c574-452e-afc5-6450f915a669"
    },
    {
        "author": "黄庚",
        "paragraphs": [
            "乳燕銜泥春晝長，枕書無夢到高唐。",
            "桃花紅雨梨花雪，相逐東風過粉牆。"
        ],
        "title": "修竹館舍",
        "id": "6e81623f-b002-49cf-92d1-a2a246e27a7e"
    },
    {
        "author": "黄庚",
        "paragraphs": [
            "波光萬頃接天光，畫舫歸來載夕陽。",
            "一棹湖心天不暑，萬荷風裏滿身香。"
        ],
        "title": "夏日陪王君玉汎舟鑑湖",
        "id": "75d6d5a1-0d58-46f3-a2c3-075cc935f9f5"
    },
    {
        "author": "黄庚",
        "paragraphs": [
            "清碧金英玉露漙，姮娥深夜不禁寒。",
            "桂花香裏人敲句，倚遍高樓十二闌。"
        ],
        "title": "秋夜登西樓",
        "id": "2d920b01-ed16-4064-ae4c-aa51cf2a02c6"
    },
    {
        "author": "黄庚",
        "paragraphs": [
            "柳嫌暮雨鶑聲澀，花怯東風蝶夢寒。",
            "偶憶故園春色好，他鄉花柳带愁看。"
        ],
        "title": "雜詠  其一",
        "id": "ed378f62-8acb-4305-a622-14f5df6d06c5"
    },
    {
        "author": "黄庚",
        "paragraphs": [
            "人非陶令空看菊，詩不林逋漫詠梅。",
            "晉宋後來愛花者，輸他高節與高才。"
        ],
        "title": "雜詠  其二",
        "id": "88971820-6f83-4279-a8bf-744367bda672"
    },
    {
        "author": "黄庚",
        "paragraphs": [
            "天外斜陽猶在樹，林間宿鳥已歸巢。",
            "黄昏莫把柴門掩，恐有詩人带月敲。"
        ],
        "title": "雜詠  其三",
        "id": "55bc9855-2d5d-49e1-999b-a9f6db2495d8"
    },
    {
        "author": "黄庚",
        "paragraphs": [
            "穉柳已回春暖意，殘梅猶結歲寒心。",
            "百年身世詩中老，好景難消幾度吟。"
        ],
        "title": "雜詠  其四",
        "id": "8fe31cce-b1b7-4c00-a854-e7bafc352df7"
    },
    {
        "author": "黄庚",
        "paragraphs": [
            "新綠園林微雨後，落紅庭院夕陽時。",
            "一聲杜宇催春去，貪睡棠妃未必知。"
        ],
        "title": "雜詠  其五",
        "id": "0508b3e2-abd0-4fa8-a8ac-181765735cb2"
    },
    {
        "author": "黄庚",
        "paragraphs": [
            "持螯已飽團臍蟹，砟膾猶思巨口鱸。",
            "風物秋來多感慨，天寒酒醒客心孤。"
        ],
        "title": "雜詠  其六",
        "id": "01597782-3197-4659-8d33-87d08ee565db"
    },
    {
        "author": "黄庚",
        "paragraphs": [
            "囊底詩成無賣處，牀頭金盡已多時。",
            "元龍豪氣依然在，慣守清貧豈足悲。"
        ],
        "title": "雜詠  其七",
        "id": "90e1d0aa-43d5-49c4-aaaa-2dfb5cd21756"
    },
    {
        "author": "黄庚",
        "paragraphs": [
            "人無氣節何足道，腹有詩書自不同。",
            "實學真才誰具眼，江湖難遇杜司空。"
        ],
        "title": "雜詠  其八",
        "id": "2b1155c4-46a0-43c6-a45a-42f3b11ecfc5"
    },
    {
        "author": "黄庚",
        "paragraphs": [
            "地多種竹堪容鶴，池不栽蓮恐礙魚。",
            "小徑荒苔人不到，閉門閒學換鵝書。"
        ],
        "title": "雜詠  其九",
        "id": "7ebac1c4-38ff-49d6-b63e-458b95b9fee6"
    },
    {
        "author": "黄庚",
        "paragraphs": [
            "不受炎光玉萬竿，仙林便作晉林看。",
            "此君長带冰霜氣，醉卧綠陰詩夢寒。"
        ],
        "title": "竹林夏日",
        "id": "d8ce8328-c2f0-41c4-8fd5-e4531d6242c7"
    },
    {
        "author": "黄庚",
        "paragraphs": [
            "老翠蟠空一樣高，月分寒影落庭臯。",
            "哦詩猛把闌干拍，宿鶴驚飛露濕袍。"
        ],
        "title": "滴翠松",
        "id": "b6d2612c-421f-4882-915e-2af679cf98c6"
    },
    {
        "author": "黄庚",
        "paragraphs": [
            "香篆烟銷夜已闌，硯池冰結漏聲寒。",
            "梅花懸影書窗上，應待詩人带月看。"
        ],
        "title": "夜窗",
        "id": "797e1ad7-8aac-41f4-b433-b012f76cd686"
    },
    {
        "author": "黄庚",
        "paragraphs": [
            "相思何日得相逢，料想君心與我同。",
            "莫怪近來書寄少，雁飛不肯下秋空。"
        ],
        "title": "寄郭印齋",
        "id": "97bd2957-4985-4ab3-becf-d966fdb7c844"
    },
    {
        "author": "黄庚",
        "paragraphs": [
            "江蘺滿意馨。"
        ],
        "title": "句  其一",
        "id": "e47434b7-98ac-4b04-a23b-cdc2c3bc4737"
    },
    {
        "author": "黄庚",
        "paragraphs": [
            "颯颯片帆輕。"
        ],
        "title": "句  其二",
        "id": "1a03fc05-ed47-4d32-a596-c2516d969b04"
    },
    {
        "author": "林景怡",
        "paragraphs": [
            "天雞弄喔咿，殘星在斜漢。",
            "整衣出幽扉，山城漏初斷。",
            "微微水風生，冉冉田露散。",
            "此時遊葛天，淡然空百羨。",
            "海色上寒梢，漸識梅花面。"
        ],
        "title": "曉起",
        "id": "97b960bc-133f-41dd-9377-903f67b2286c"
    },
    {
        "author": "林景英",
        "paragraphs": [
            "羽衣人已化，無處問殊庭。",
            "春色桃誰種，天香藥自靈。",
            "片霞飛絕頂，一鶴下青冥。",
            "荒蘚空階下，猶聞夜祭星。"
        ],
        "title": "廢觀",
        "id": "4215f6eb-693c-4a6c-a07a-3bc95be54822"
    },
    {
        "author": "林景英",
        "paragraphs": [
            "玄冬梅半白，光接太丘星。",
            "雪月往來夢，溪山長短亭。",
            "利名成露草，行止付風萍。",
            "三十年來友，無如老典型。"
        ],
        "title": "寄陳莘村",
        "id": "080c01ba-9de7-4f67-9f33-5b4ff589eba3"
    },
    {
        "author": "林景英",
        "paragraphs": [
            "颯然何處起，水國不成眠。",
            "觸樹人疑雨，開門月在天。",
            "漁舟移絕浦，雁陣落荒田。",
            "曉起傷漂蕩，蘆花走屋前。"
        ],
        "title": "秋風",
        "id": "6cd4efe8-82a1-4c5f-aa74-07210b983527"
    },
    {
        "author": "林景英",
        "paragraphs": [
            "言歸江海上，甘向石田耕。",
            "不愧爲斯世，能閒過此生。",
            "地從鄰竹占，樹聽野禽爭。",
            "坐咏風濤外，南山盡日行。"
        ],
        "title": "言歸",
        "id": "a9b54aa4-47d3-47e1-bcab-8c5c17a312a2"
    },
    {
        "author": "林景英",
        "paragraphs": [
            "遥跨青田鶴，翩翩到此來。",
            "庭生自家草，山有主人梅。",
            "掃石夜朝斗，雨田秋起雷。",
            "誰知塵影裏，清趣似蓬萊。"
        ],
        "title": "林氏庵呈周鍊師",
        "id": "b14202c2-d682-48a9-a4be-93ec2795022b"
    },
    {
        "author": "林景英",
        "paragraphs": [
            "一杯渭酒勸詩豪，楊柳西風拂去袍。",
            "行路正當金虎壯，登雲不憚石龍高。",
            "水懸巖白驚殘雪，日漾溪紅認落桃。",
            "記取奚囊新句得，月三四幅寄東臯。"
        ],
        "title": "送友之石龍",
        "id": "46460c2e-ad50-4c40-87a4-dee1ee3b379b"
    },
    {
        "author": "林景英",
        "paragraphs": [
            "朝出扶桑來，莫入虞淵去。",
            "胡不緩馳驅，百歲一朝暮。"
        ],
        "title": "日出入行",
        "id": "2f4b3438-8e12-49e6-a5aa-ee1ac09e752a"
    },
    {
        "author": "趙與侲",
        "paragraphs": [
            "溪月涵虛影，山雲護斷香。"
        ],
        "title": "句",
        "id": "a82f213c-79ad-469f-bc0a-deb37dc7ad6c"
    },
    {
        "author": "朱煥文",
        "paragraphs": [
            "江山千里俱頭白，骨肉十年終眼青。"
        ],
        "title": "句",
        "id": "47ffc8fc-7cff-4d41-a488-c284ecb3a73d"
    },
    {
        "author": "趙德綸",
        "paragraphs": [
            "巖扃二里鎖煙霏，天下名山此本稀。",
            "硬石穿空誰運斧，寒泉滴雪欲添衣。",
            "仙遊塵外杜蘿老，僧住山間筍蕨肥。",
            "自歎微官猶縛我，倘容卜築定忘歸。"
        ],
        "title": "澹山巖",
        "id": "2785a6e7-c8f3-4c59-a434-6c715fef06c2"
    },
    {
        "author": "林若存",
        "paragraphs": [
            "我未識退齋，虛生七十載。",
            "一旦過諸途，未語心先拜。",
            "堂堂眉睫間，禮樂見三代。",
            "正塗日以荒，良心日以壞。",
            "天不産斯人，吾道將疇頼。"
        ],
        "title": "送退齋先生歸武夷  其一",
        "id": "d79bf99b-8b20-4adf-99fc-ff100dfa283f"
    },
    {
        "author": "林若存",
        "paragraphs": [
            "書院新鰲峰，五賢祠學宮。",
            "馬邵獨避席，將無道不同。",
            "專專論的派，此理誰當窮。",
            "獨學無師友，前儒議溫公。",
            "準繩規矩內，安得鞭霆風。"
        ],
        "title": "送退齋先生歸武夷  其二",
        "id": "94eeee1b-a8c1-417c-8b2a-ebfba4b10a14"
    },
    {
        "author": "林若存",
        "paragraphs": [
            "我七君六旬，從會知無期。",
            "但貪言議合，不悞光景非。",
            "先生明當別，吾將儔决疑。",
            "欲言尚何限，記一十已遺。",
            "及其未溘先，幸無靳珍題。"
        ],
        "title": "送退齋先生歸武夷  其三",
        "id": "0178dbe7-97a8-4acb-9435-aca315510f14"
    },
    {
        "author": "林若存",
        "paragraphs": [
            "大運何茫茫，海桑逝不留。",
            "武夷有喬木，虯枝尚相樛。",
            "自昔擢巍科，爲今闡大猷。",
            "萬里憚北上，三年喜南游。",
            "長身古衣冠，龐眉瞭雙眸。",
            "雖與今人居，不與今人儔。",
            "和風顔子春，泰山鄒孟秋。",
            "一雙憂世淚，濺入銀河流。",
            "相期入聖域，舍子誰當優。",
            "奈何棄我去，犖确歸途修。",
            "我欲斷中流，去棹何悠悠。",
            "我欲息天風，別袂何颼颼。",
            "明晨君已遠，晚歲吾何求。",
            "恐無後會期，笑作來生謀。"
        ],
        "tags": [
            "泰山"
        ],
        "title": "送退齋先生歸武夷  其四",
        "id": "687b040e-1f2a-4588-bccc-7e0ae6428887"
    },
    {
        "author": "尤冰寮",
        "paragraphs": [
            "累重無歌舞，官閑省簿書。"
        ],
        "title": "句  其一",
        "id": "5ca9dac3-2d15-4ffb-8ea4-8a0567176e53"
    },
    {
        "author": "尤冰寮",
        "paragraphs": [
            "三條椽下歸空榻，百尺樓中透遠峰。"
        ],
        "title": "句  其二",
        "id": "fefe23ba-cceb-430b-be4b-43fcf53c9897"
    },
    {
        "author": "尤冰寮",
        "paragraphs": [
            "蟻返愁尋穴，鴉歸喜見巢。"
        ],
        "title": "句  其三",
        "id": "ad9998c4-b466-473b-a121-4b5de5f0e517"
    },
    {
        "author": "戴應魁",
        "paragraphs": [
            "天風吹鈴語不煩，菩提樹杪碧闌干。",
            "恒河月滿三千界，大樹雲棲五百尊。",
            "辟支腦現赤蛇死，玉局手澤蒼苔乾。",
            "老僧出定蟠龍吼，喚醒諸寮佛子孫。"
        ],
        "title": "凌源閣",
        "id": "238eee8a-df9f-4def-a4b3-e01b50e45a55"
    },
    {
        "author": "戴應魁",
        "paragraphs": [
            "誰把巉巖巧鑿開，分明幻出小蓬萊。",
            "風迎蜃氣樓臺起，浪湧蟾光宮闕來。",
            "海闊魚龍自吞吐，雲深鸞鶴共徘徊。",
            "禪師九座經遊處，一訪遺蹤爲拂埃。"
        ],
        "title": "海月巖",
        "id": "7e8f5f1a-ac8f-4d13-8747-201e5f5f157d"
    },
    {
        "author": "毛直方",
        "paragraphs": [
            "一襟書傳日星懸，湖海聲名五十年。",
            "事不求知惟此理，文之未喪豈皆天。",
            "人方驚怪歐陽子，我獨悲傷魯仲連。",
            "看鏡倚樓秋已暮，風巾霜屨重依然。"
        ],
        "title": "贈疊山先生",
        "id": "75f01b69-45de-4264-967f-fb7b146060e3"
    },
    {
        "author": "毛直方",
        "paragraphs": [
            "高堂列綺席，賓御何委蛇。",
            "粲粲金芙蓉，春葩照蛾眉。",
            "檀槽起清籟，鐵撥弦鵾雞。",
            "祇聞筵中曲，不聞曲中詞。",
            "蕭蕭青冢魂，化作秋雁歸。",
            "玉關去時淚，點點濕朱絲。",
            "豈知哀怨情，及此歡笑期。",
            "彈者錦纏頭，聽者金屈卮。",
            "但令今人樂，不惜古人悲。"
        ],
        "title": "擬古  其一",
        "id": "a2280e8d-7a5e-4be4-986c-c5c70675a85b"
    },
    {
        "author": "毛直方",
        "paragraphs": [
            "野色倏已暝，零落沾我裳。",
            "行役悲險艱，仰愧歸鳥翔。",
            "羈愁浩難收，壯髮日已蒼。",
            "遠林烟火微，投宿扣村莊。",
            "居人畢刈穫，笑語井臼傍。",
            "問客來何疲，毋乃仕與商。",
            "所慎在出門，奚怨中路長。"
        ],
        "title": "擬古  其二",
        "id": "b8111fe0-a375-4b2a-bae2-493686403fbf"
    },
    {
        "author": "毛直方",
        "paragraphs": [
            "種蓮恨不早，得藕常苦遲。",
            "誰知心中事，久已落懷思。"
        ],
        "title": "雜怨  其一",
        "id": "afccd4bd-a61c-4220-99c1-a0a8171fc150"
    },
    {
        "author": "毛直方",
        "paragraphs": [
            "花開能夜合，草發解宜男。",
            "對花今有恨，見草祇應慚。"
        ],
        "title": "雜怨  其二",
        "id": "5554a140-45e4-46d4-b0ae-52207c3dd7f6"
    },
    {
        "author": "毛直方",
        "paragraphs": [
            "津頭聞別語，三載以爲期。",
            "安得中山酒，醒日是歸時。"
        ],
        "title": "江南曲  其一",
        "id": "a598ef73-c044-4c18-9db3-53e22cb54fbe"
    },
    {
        "author": "毛直方",
        "paragraphs": [
            "沽酒酹江神，發船相送餞。",
            "船去浪如席，船回風似箭。"
        ],
        "title": "江南曲  其二",
        "id": "7e144685-25d9-4b34-a099-2a92a22c0cd3"
    },
    {
        "author": "毛直方",
        "paragraphs": [
            "妾肌如玉顔如花，長眉窈窈青山斜。",
            "深閨學成新婦禮，鏡鸞不與留年華。",
            "昨朝東鄰裁嫁衣，今朝西鄰催結褵。",
            "自憐孤燈照春夢，年年風雨梨花時。",
            "不怨父母貧，不恨蹇修拙。",
            "妾生賦命自坎壈，底用閒情寫紅葉。",
            "千絲萬絲霜練光，與誰織作雲錦裳。",
            "千針萬針兩黼黻，與誰佩服朝明堂。",
            "吁嗟妾薄命，薄命可奈何。",
            "失時還自羞，失身羞更多。",
            "妾寧失時無失身，平生分定月下繩。",
            "但把貞心守貞色，肯信嬋娟解誤人。"
        ],
        "title": "妾薄命",
        "id": "5da0f113-f7fd-481b-9d7d-ad1b8b99d758"
    },
    {
        "author": "毛直方",
        "paragraphs": [
            "連天苜蓿青茫茫，鹽車鼓車紛道傍。",
            "肉騣汗血不可常，權奇倜儻晦若藏。",
            "五之六之無留良，如此獨步何堂堂。",
            "日三品豆慎所嘗，天閑逸氣誰能量。",
            "一尺之箠五尺韁，了與轡絡俱相忘。",
            "大僕御直儼冠裳，庭前榻上婉清揚。",
            "有詔有詔且勿忙，一洗凡馬鑾鏘鏘。",
            "我觀此圖筆意長，欲言尚寄田子方。"
        ],
        "title": "獨駿圖",
        "id": "7e85652a-4806-43f4-b34e-055aab4ba619"
    },
    {
        "author": "毛直方",
        "paragraphs": [
            "泰階煌煌色已齊，祥飆爲掃蚩尤旗。",
            "幅員浩蕩春臺熙，不遣桴鼓驚鋤犂。",
            "羽林宿衛環三陲，居安却慮忘戰危。",
            "整暇自許忘其機，司馬八法律以規。",
            "蒐苗獼狩凜弗違，碧油有幢儼軍師。",
            "手持虎節談魚麗，閩關不以山與溪。",
            "歌舞七德宣皇威，有來視師省檄飛。",
            "將軍名已草木知，干戈俎豆睢陽時。",
            "已分勾當江南歸，流芳奕葉今孫枝，此行且賦從軍詩。",
            "時清未用歌采薇，天子有道守四夷。"
        ],
        "title": "贈督師曹將軍",
        "id": "5ad90f3c-8276-47a8-a2cc-4903f32a01df"
    },
    {
        "author": "毛直方",
        "paragraphs": [
            "歸恨逐春深，遲休欲縮程。",
            "遠山何處碧，落日故鄉明。",
            "路改柴門僻，村空石磑鳴。",
            "乞蔬仍買米，一宿尚營營。"
        ],
        "title": "野宿",
        "id": "9824347a-8c21-48c6-a7ec-1c63f8188346"
    },
    {
        "author": "毛直方",
        "paragraphs": [
            "宇宙百年身，江湖萬里心。",
            "世情高枕遠，詩味閉門深。",
            "白髮銷窮達，青山傲古今。",
            "情知秋亦客，何事感秋吟。"
        ],
        "title": "秋感",
        "id": "d30e0c16-8725-4bd9-b805-1a3c2ea0f28c"
    },
    {
        "author": "毛直方",
        "paragraphs": [
            "萬里清江兩槳船，一竿一縷水雲邊。",
            "平生不識書與劍，也得醉飽供閒眠。"
        ],
        "title": "漁父辭  其一",
        "id": "2e295691-0cb3-4e44-b5d1-35189fd8dde6"
    },
    {
        "author": "毛直方",
        "paragraphs": [
            "呼兒買米得新粳，漁村且喜見秋成。",
            "今朝嘗新莫草草，好釣鱸魚來煮羹。"
        ],
        "title": "漁父辭  其二",
        "id": "e78309ae-8e91-46c6-b8ac-dc50646574af"
    },
    {
        "author": "毛直方",
        "paragraphs": [
            "得魚穿柳持上溪，溪村杳杳屋稀稀。",
            "莫怪漁翁頭易白，去年買魚人又非。"
        ],
        "title": "漁父辭  其三",
        "id": "d6848d79-aedb-4e43-9869-e6de59a2d52d"
    },
    {
        "author": "毛直方",
        "paragraphs": [
            "黄旗綱運牛馬走，皂衣追呼雞狗喧。",
            "深傍蘆花摇櫓去，遥望漁人是水仙。"
        ],
        "title": "漁父辭  其四",
        "id": "f7d3befa-286c-4cbc-8f07-023225f323b1"
    },
    {
        "author": "毛直方",
        "paragraphs": [
            "本無租賦本無田，不知曆日不知年。",
            "誰信漁家小船上，猶是無懷并葛天。"
        ],
        "title": "漁父辭  其五",
        "id": "710702d6-5752-43d0-b48f-7a3acfb8ab3a"
    },
    {
        "author": "毛直方",
        "paragraphs": [
            "黄昏船泊有鄰居，明朝船散又還無。",
            "君笑我如浮萍草，我看君似水中鳬。"
        ],
        "title": "漁父辭  其六",
        "id": "a8282c04-2b6c-4aa0-883f-17d8fb9044c4"
    },
    {
        "author": "毛直方",
        "paragraphs": [
            "溪橋竹邊有酒沽，携魚換酒滿葫蘆。",
            "篷頭月上不覺醉，自卷蘆葉吹嗚嗚。"
        ],
        "title": "漁父辭  其七",
        "id": "999c25cd-fb9e-4e37-852e-6b905936a583"
    },
    {
        "author": "毛直方",
        "paragraphs": [
            "從事龜山亦偶然，寧知長別恨終天。",
            "當時去就商量錯，不似牛衣十八年。"
        ],
        "title": "悼亡  其一",
        "id": "b35f35f1-2123-42e6-a348-104c216bc7f5"
    },
    {
        "author": "毛直方",
        "paragraphs": [
            "客中自有未招魂，剪紙空教夜祭門。",
            "萬一相逢今夜夢，恨多應是兩忘言。"
        ],
        "title": "悼亡  其二",
        "id": "1827d90c-4dcc-4bf5-a0b4-424b689c6b5a"
    },
    {
        "author": "毛直方",
        "paragraphs": [
            "奉倩傷神不是癡，人生百感有真機。",
            "飄零遺墨殘針線，與淚無期自一揮。"
        ],
        "title": "悼亡  其三",
        "id": "b9d18c43-9d8e-4985-8614-31eb5f417b7e"
    },
    {
        "author": "毛直方",
        "paragraphs": [
            "推愁不去竟何如，欲鼓莊盆懶有餘。",
            "頼是此□猶解事，避人對客與觀書。"
        ],
        "title": "悼亡  其四",
        "id": "622221f5-c58e-46e0-a453-41dd06ecbb2f"
    },
    {
        "author": "毛直方",
        "paragraphs": [
            "古松樹下晝陰寒，雲亦何心去不還。",
            "却怪建州城裏夢，一春多在湛盧山。"
        ],
        "title": "寄梅村山人  其一",
        "id": "6b393715-ab95-48ed-a44d-a32d5ca40ba7"
    },
    {
        "author": "毛直方",
        "paragraphs": [
            "去年三客賦荼䕷，忽見新花發故枝。",
            "省到死生離合處，春風消得幾相思。"
        ],
        "title": "寄梅村山人  其二",
        "id": "96f0950a-d19e-41f3-a1c6-367e75de1bc1"
    },
    {
        "author": "毛直方",
        "paragraphs": [
            "泥滑滑，日已西。",
            "泥深屨滑涴征衣，征衣涴盡不肯歸。",
            "分明數聲行不得，請君更聽鷓鴣啼。"
        ],
        "title": "泥滑滑",
        "id": "a48101ce-e409-4f95-b873-d3b71ec93eac"
    },
    {
        "author": "毛直方",
        "paragraphs": [
            "卓魯久不作，臨風重懷人。",
            "錦溪有美錦，善製當誰稱。",
            "器之汾陽君，燁燁馳華聲。",
            "往來試樵邑，口碑播甌閩。",
            "東陽修何行，桃李三年春。",
            "安得百器之，布滿弦歌城。",
            "奈何斗以南，紛紛蒲璧榮。",
            "令君一何廉，廉乃不近名。",
            "令君一何明，明乃不見形。",
            "令君一何有，有若權在衡。",
            "令君一何了，又若刃發硎。",
            "能令政事簡，罰者懷其仁。",
            "官府有直氣，閭門無枉情。",
            "物論久逾定，去思見民真。"
        ],
        "title": "送縣尹任滿",
        "id": "0be835fa-cef3-42e1-9956-c8904a6e233b"
    },
    {
        "author": "毛直方",
        "paragraphs": [
            "醖釀豐年付老農，挽回凉信報詩翁。",
            "巫山久暗埋寒碧，湘水初明浴晚紅。",
            "簾卷柳陰先得月，簟橫梧影早噓風。",
            "天公快我披雲願，萬里乾坤一望中。"
        ],
        "title": "時秋積雨霽",
        "id": "0c982780-3e5c-42fa-bf6a-ffa24aca1eaf"
    },
    {
        "author": "吳語溪",
        "paragraphs": [
            "看花携手鬢俱青，一轉頭來昨夢驚。",
            "四海同年今有幾，相逢此日得無情。",
            "著書君已名千載，廢學吾方悔半生。",
            "離合升沉何足計，相期進德是功名。"
        ],
        "title": "贈退齋同年貢舉",
        "id": "fa099900-6f5c-49d9-bccb-4bc409f7a1b9"
    },
    {
        "author": "張登辰",
        "paragraphs": [
            "儒風凋落盡，生意僅如絲。",
            "一自先生死，深爲吾道悲。",
            "頹波誰砥柱，善類孰綱維。",
            "有子森如玉，斯文想未衰。"
        ],
        "title": "挽趙秋曉  其一",
        "id": "fb63223b-40e7-4c60-a008-a0d0834bd4b6"
    },
    {
        "author": "張登辰",
        "paragraphs": [
            "自古名而壽，宗臣罕有之。",
            "嘗陵終落魄，賀白不期頤。",
            "天涸璇源派，霜摧玉樹枝。",
            "遊魂歸故國，忍見黍離離。"
        ],
        "title": "挽趙秋曉  其二",
        "id": "fd0f742f-268f-4451-8b46-f364733b19bf"
    },
    {
        "author": "張登辰",
        "paragraphs": [
            "羈貫分燈讀，論交若弟兄。",
            "羨君先得雋，嗟我老無成。",
            "幾載同憂患，終年隔死生。",
            "夢中猶歷歷，笑語若生平。"
        ],
        "title": "挽趙秋曉  其三",
        "id": "9ff767fb-390c-438c-8639-e3cbc59529e0"
    },
    {
        "author": "張登辰",
        "paragraphs": [
            "赭衣舂永巷，酸風起暮杵。",
            "聲聲碎妾心，妾兒痛隔三千里。",
            "灞水歡迎骨肉恩，子母再見無由緣。",
            "誰將鴆羽飲龍子，晨獵上林如意死。",
            "妾耳縱能聞，妾目那能視。",
            "妾口縱能言，妾足安能履。",
            "白日改色天容愁，未央宮中桐葉秋。",
            "堂堂豐沛龍準公，三尺造漢烹英雄。",
            "擊布歸來尚無恙，預置股肱如指掌。",
            "明知戇勃可安劉，何爲存妾子母無良謀。"
        ],
        "title": "赭衣舂",
        "id": "1c01388b-cd9c-42d5-b2d5-34332967d212"
    },
    {
        "author": "張衡",
        "paragraphs": [
            "真病藥無功，精魂奪鬼工。",
            "百年終有盡，諸相等成空。",
            "圓滿缺陷世，逍遥兜率宮。",
            "一池漚水意，分付蓼花風。"
        ],
        "title": "挽陳東湖先生  其一",
        "id": "b0484ae0-1be2-4991-a958-824b2f51e89a"
    },
    {
        "author": "張衡",
        "paragraphs": [
            "德星難再聚，薤露重興悲。",
            "客憶芹邊膾，孫尋膝上飴。",
            "入門惟水竹，拜像見鬚眉。",
            "吾父亦丁丑，白雲增夢思。"
        ],
        "title": "挽陳東湖先生  其二",
        "id": "246e73a3-8178-43c6-9e1f-d82d5a1e2ac5"
    },
    {
        "author": "張衡",
        "paragraphs": [
            "四大假合相，六根清淨緣。",
            "祇知心是佛，不惜藥成仙。",
            "魚泣銜沙立，鷗疑側腦眠。",
            "凄其野人奠，秋菊薦寒泉。"
        ],
        "title": "挽陳東湖先生  其三",
        "id": "69470eb9-8728-4874-88e5-0a2f5c34aeea"
    },
    {
        "author": "張衡",
        "paragraphs": [
            "陳君昨從江右歸，元龍豪氣如虹霓。",
            "清晨訪我敘契闊，手持錦軸徵余題。",
            "遠山近山凡幾簇，三兩人家住溪曲。",
            "酒旗摇曳朝日晴，漁舟來往煙波綠。",
            "屬玉鵁鶄聚暖沙，疏籬老屋带煙霞。",
            "竹邊有客燒新笋，林下何人掃落花。",
            "景趣無窮來宛轉，一抹嵐光見平遠。",
            "斯圖精緻非尋常，妙筆原知歸北苑。",
            "君家舊住橋子東，森森喬木含清風。",
            "潁川世系年應遠，使節勳名孰與同。",
            "君視黄金猶土苴，好畫如逢不論價。",
            "何當乘興去相尋，索看新收古名畫。"
        ],
        "title": "用廣陳君以畫徵題",
        "id": "5ac8c56c-3eec-436f-8dae-e836b172eb47"
    },
    {
        "author": "張衡",
        "paragraphs": [
            "猛爲春歸苦口嘶，桐花滿地綠蔭齊。",
            "自從康節先生後，孤汝天津故意啼。"
        ],
        "title": "杜鵑",
        "id": "2609bc81-cdf7-415d-acc2-dd18d6bcf732"
    },
    {
        "author": "張衡",
        "paragraphs": [
            "玄黄氤氳，混沌未死。",
            "道隠冥默，文鬰雕跂。",
            "蚩蚩熙熙，結繩而治。",
            "誰鑿七竅，鴻濛拊髀。",
            "馬圖鳥迹，彷彿文字。",
            "羲軒勳華，授受一理。",
            "典謨訓誥，渾渾無擬。",
            "天生素王，躬服仁義。",
            "憲章祖述，參贊經緯。",
            "經揭日月，史嚴辭事。",
            "九流說鈴，諸子疣贅。",
            "秦灰小厄，魯壁闡秘。",
            "白首齊生，口誦臆記。",
            "枝葉扶疏，風流委靡。",
            "漢興購求，六經大備。",
            "舒向校讎，班馬傳紀。",
            "爾雅同風，沿襲世次。",
            "宋三百年，超軼姚姒。",
            "際海薄天，聲教漸被。",
            "惟此東邑，藹藹多士。",
            "孔牆巍巍，重屋丹綺。",
            "羣玉之府，五經之笥。",
            "排籤插架，堆案盈几。",
            "藻飾皇猷，馳騁帝軌。",
            "蘭薰顔冉，玉潔曾史。",
            "物忌太盛，道有中否。",
            "何物壞宅，有士抱器。",
            "壇荒杏老，墉鼠穴虺。",
            "川竭珠逃，櫝破玉毀。",
            "炷燈拭案，篇𡏖簡燬。",
            "觀鸛雅鴉，魯魚亥豕。",
            "斲輪糟粕，負蛉口耳。",
            "忘筌舍蹄，出足棄履。",
            "文未喪天，道不墜地。",
            "起廢者誰，孟母之子。",
            "薄言采藻，於彼沼沚。",
            "鳩工捐資，不捐廩餼。",
            "榱桷得宜，輪奐有煒。",
            "肩摩踵接，出入槐市。",
            "非此喬木，疇克大庇。",
            "非我宗匠，孰主張是。",
            "祖有令德，世濟其美。",
            "休聲日流，與道終始。"
        ],
        "title": "經史閣四言詩",
        "id": "9d0adc6a-488a-45c7-b6e0-34b5dfaa97b0"
    },
    {
        "author": "張衡",
        "paragraphs": [
            "古木千章蔭淺灘，干霄危石噀飛湍。",
            "水晶簾下誰家女，亂擲珍珠落玉盤。"
        ],
        "title": "龍潭瀑布泉",
        "id": "32f86fee-606b-44f4-a62a-0f468bc53e0f"
    },
    {
        "author": "張衡",
        "paragraphs": [
            "清溝名父子，濁世福人家。",
            "二妙手誰抗，一翁顛未華。",
            "天方老猿鶴，歲忽值龍蛇。",
            "公死可無憾，吾生未有涯。"
        ],
        "title": "挽陳東湖先生  其一",
        "id": "b5c80a81-7d51-4bd3-852a-59754524271a"
    },
    {
        "author": "張衡",
        "paragraphs": [
            "亂世沒吾寧，何須滿百齡。",
            "雲封靈壽杖，天殞少微星。",
            "長夜泉臺黑，幽林鬼火青。",
            "西風吹木葉，無語慰飄零。"
        ],
        "title": "挽陳東湖先生  其二",
        "id": "29380d59-31d9-4369-9a12-894b64ecc9f3"
    },
    {
        "author": "桂正夫",
        "paragraphs": [
            "重賁衡門日，盤餐愧負羈。",
            "經年疏問道，靜夜飽聽詩。",
            "近子覺形穢，服車羞耳垂。",
            "快哉過庭鯉，咫尺鳳凰池。"
        ],
        "title": "贈桂琴隠先生",
        "id": "2cc8b55f-7adc-4a66-afcd-42fbd4115b90"
    },
    {
        "author": "朱浚",
        "paragraphs": [
            "溪月知相憶，江雲約共吟。",
            "夜船書一紙，飛過赤楓林。"
        ],
        "title": "寄友",
        "id": "2968aeaf-f623-42f8-995d-e5286add193d"
    },
    {
        "author": "朱浚",
        "paragraphs": [
            "幾州陵變谷，經月雨爲霖。",
            "世事今如此，西風動客心。"
        ],
        "tags": [
            "西湖"
        ],
        "title": "秋日西湖",
        "id": "c9589b61-4c71-4db0-b3d0-bd2960589d81"
    },
    {
        "author": "朱浚",
        "paragraphs": [
            "仙宗傳訣自分明，未數當年老樹精。",
            "一片紫雲光滴滴，丹墀成就幾公卿。"
        ],
        "title": "贈賣墨呂雲叔訪陳烟山  其一",
        "id": "80e294ce-6b3a-4764-9b8e-2c3d84d1c9b8"
    },
    {
        "author": "朱浚",
        "paragraphs": [
            "蓬萊仙子世偏珍，琮璧多携問楚津。",
            "若向積烟峰下過，殷勤傳語卧樓人。"
        ],
        "title": "贈賣墨呂雲叔訪陳烟山  其二",
        "id": "d9539c3e-6647-4b4b-b738-d04650297ef8"
    },
    {
        "author": "朱浚",
        "paragraphs": [
            "從來美玉價連城，結佩乘風十二京。",
            "携上崢嶸今有約，好留彩筆調清平。"
        ],
        "title": "都城初秋和趙京倅  其一",
        "id": "7e4a89e9-9a5c-4fb1-9242-7e90d03f0f75"
    },
    {
        "author": "朱浚",
        "paragraphs": [
            "暑夢蟲蟲似醉中，片雲挾雨過長空。",
            "不知秋色來多少，分數煖凉卜晚風。"
        ],
        "title": "都城初秋和趙京倅  其二",
        "id": "0d884eeb-f535-49e5-897c-edfbf6a9d326"
    },
    {
        "author": "朱浚",
        "paragraphs": [
            "宇宙清愁望眼中，誰將凉雨借龍公。",
            "秋風夜入關河迥，破賊紅旗𥏌曉空。"
        ],
        "title": "都城初秋和趙京倅  其三",
        "id": "c1e9067e-2109-4781-a8e0-8065eff3fad9"
    },
    {
        "author": "朱浚",
        "paragraphs": [
            "寺鐘城鼓兩相和，共醉烟關感慨多。",
            "堤柳垂金春幾許，檐花鳴玉夜如何。"
        ],
        "title": "句  其一",
        "id": "2bbe0975-d72c-472c-a34d-3eb2241e93e6"
    },
    {
        "author": "朱浚",
        "paragraphs": [
            "西風落葉長安夢，晚節寒華老圃心。"
        ],
        "title": "句  其二",
        "id": "f5b1c1b9-57ee-446e-ae1a-bbe428ef5072"
    },
    {
        "author": "朱浚",
        "paragraphs": [
            "玉帳分兵賦采薇，梅花吹雪上戎衣。",
            "將軍意氣中江楫，丞相功名采石磯。"
        ],
        "title": "句  其三",
        "id": "ed47933e-720f-4610-8d15-e6c48a6f518a"
    },
    {
        "author": "朱浚",
        "paragraphs": [
            "紅雲近處催班急，只待春前奏凱歸。"
        ],
        "title": "句  其四",
        "id": "52c47436-b944-44cc-8260-23566e7d7431"
    },
    {
        "author": "朱浚",
        "paragraphs": [
            "蓬萊春思重雲上，江漢秋情十載前。"
        ],
        "title": "句  其五",
        "id": "18f8fd9c-e181-4b52-a0aa-354bf36db7a3"
    },
    {
        "author": "朱浚",
        "paragraphs": [
            "金寒霜氣山無虎，劍動星光水有龍。"
        ],
        "title": "句  其六",
        "id": "d7d96c44-35c8-429e-ac66-a39471855c0d"
    },
    {
        "author": "朱浚",
        "paragraphs": [
            "皇帝當年第九春，宮符仍詔刻麒麟。",
            "軍咨祭酒金臺客，國子先生鐵壁人。"
        ],
        "title": "句  其七",
        "id": "5dac0271-3b7d-48a4-a5d2-307bdf4734f9"
    },
    {
        "author": "朱浚",
        "paragraphs": [
            "明明采石兵前樣，參贊歸來即近臣。"
        ],
        "title": "句  其八",
        "id": "2b760487-120f-434a-93c5-b8a9c23f8072"
    },
    {
        "author": "朱浚",
        "paragraphs": [
            "落花水煖千船聚，芳草春深一鶴歸。"
        ],
        "title": "句  其九",
        "id": "9fcf49d7-67a1-4f83-a899-38bd215154e5"
    },
    {
        "author": "朱浚",
        "paragraphs": [
            "米車已過塵迷路，漁網纔收月滿船。"
        ],
        "title": "句  其一○",
        "id": "a698cd2e-9a80-4c81-8ad9-112820577850"
    },
    {
        "author": "朱浚",
        "paragraphs": [
            "海燕故人意，杜鵑游子心。"
        ],
        "title": "句  其一一",
        "id": "9eae4558-6941-421c-aca4-ad4b2b5115d8"
    },
    {
        "author": "朱浚",
        "paragraphs": [
            "故里千山隔，終年一字無。"
        ],
        "title": "句  其一二",
        "id": "a421432b-ceb4-40be-9d94-74f0b412fb84"
    },
    {
        "author": "梁棟",
        "paragraphs": [
            "杖藜絕頂窮追尋，青山世路爭嶇嶔。",
            "碧雲遮斷天外眼，春風吹老人間心。",
            "大龍上天寶劍化，小龍入海明珠沈。",
            "無人更守玄帝鼎，有客欲問秦皇金。",
            "顛崖誰念受辛苦，古洞未易潛幽深。",
            "神光不破黑暗惱，山鬼空學離騷吟。",
            "我來俛仰一慨慷，山川良昔人民今。",
            "安得長松撐日月，華陽世界收層陰。",
            "一聲長嘯下山去，草木爲我留清音。"
        ],
        "title": "大茅峰",
        "id": "c815d459-e723-4e66-8c53-88ba16f34a8d"
    },
    {
        "author": "梁棟",
        "paragraphs": [
            "不如歸去，錦官宮殿迷煙樹。",
            "天津橋上一兩聲，叫破中原無住處。",
            "不如歸去。"
        ],
        "title": "四禽言四首  其一",
        "id": "0d8674e3-52ac-4c5d-ac4d-3b01ec2f17b0"
    },
    {
        "author": "梁棟",
        "paragraphs": [
            "脫却布袴，貧家能有幾尺布。",
            "織盡寒機無得裁，可人不來廉叔度。",
            "脫却布袴。"
        ],
        "title": "四禽言四首  其二",
        "id": "644074f6-b46e-4b60-9f49-2d5bd66b1cbb"
    },
    {
        "author": "梁棟",
        "paragraphs": [
            "行不得也哥哥，湖南湖北春水多。",
            "九嶷山前叫虞舜，柰此乾坤無路何。",
            "行不得也哥哥。"
        ],
        "title": "四禽言四首  其三",
        "id": "76764b62-11a4-414c-bb7c-7997665b1a20"
    },
    {
        "author": "梁棟",
        "paragraphs": [
            "提葫蘆，年來酒賤頻頻沽。",
            "衆人皆醉我亦醉，哀哉誰問醒三閭。",
            "提葫蘆。"
        ],
        "title": "四禽言四首  其四",
        "id": "d5c37bf5-90d0-4474-8c82-86b058c68217"
    },
    {
        "author": "梁棟",
        "paragraphs": [
            "六代俄然又一唐，青山坐閲幾興亡。",
            "心知江左非王業，口說中原是帝鄉。",
            "落日有時登北固，春風吹夢過錢塘。",
            "荆墳檜宅依然在，留與烏衣話短長。"
        ],
        "title": "金陵廢宮",
        "id": "93b3249a-fc63-4999-8409-c875a258e7ca"
    },
    {
        "author": "梁棟",
        "paragraphs": [
            "白髮久孤鸚鵡盃，碧梧自老鳳凰臺。",
            "管夷吾亦僅如許，李謫仙今安在哉。",
            "城郭是非秋雨外，江山形勝暮潮來。",
            "小留只等中秋月，且放青冥萬里開。"
        ],
        "title": "鳳凰臺",
        "id": "dd53d1aa-bc8b-4634-ab69-8301995bf209"
    },
    {
        "author": "梁棟",
        "paragraphs": [
            "荻花蘆葉老風煙，獨上秋城思渺然。",
            "白鷺不知如許事，赤烏又隔幾何年。",
            "六朝往事秦淮水，一笛晚風江浦船。",
            "我輩人今竟誰許，只堪漁艇夕陽邊。"
        ],
        "title": "白鷺亭",
        "id": "9d9a93ec-9ef7-49c6-8661-2aa5df2bfe4e"
    },
    {
        "author": "梁棟",
        "paragraphs": [
            "孤雲落日倚西風，歷歷興亡望眼中。",
            "山入六朝青未了，江浮五馬恨無窮。",
            "客愁已付蒲萄綠，逕雨空餘瑪瑙紅。",
            "我亦欲談當世事，無人喚醒紫髯翁。"
        ],
        "title": "雨花臺",
        "id": "7314bda9-5a7e-464c-8ead-cf701e7609fd"
    },
    {
        "author": "梁棟",
        "paragraphs": [
            "深巷渾無市井喧，主人有客便開樽。",
            "數竿修竹三間屋，幾樹閒花一畝園。",
            "楚岫和雲移怪石，秦淮流月下高源。",
            "此身且比淵明樂，母在高堂子候門。"
        ],
        "title": "題寅叔小園",
        "id": "c8174fc5-550d-46f7-9386-1e2d8510cf6a"
    },
    {
        "author": "梁棟",
        "paragraphs": [
            "冥雲生八荒，驟雨忽然至。",
            "中宵揭屋破，漏溼無處避。",
            "牀牀不得乾，僵立見憔悴。",
            "嬌兒莫啼哭，少須待晴霽。"
        ],
        "title": "久雨有感二首  其一",
        "id": "abca68c5-3d3a-4cf6-8a58-1d826f68df25"
    },
    {
        "author": "梁棟",
        "paragraphs": [
            "少年不學稼，老大生理拙。",
            "入山採黄精，窮冬一尺雪。",
            "虎狼正縱橫，原野有白骨。",
            "傷心重傷心，吾饑何足恤。"
        ],
        "title": "久雨有感二首  其二",
        "id": "11423b03-4ad5-4df5-bf2c-26d76007da7f"
    },
    {
        "author": "梁棟",
        "paragraphs": [
            "憶昔青龍在戊辰，馬蹄同踏杏園春。",
            "歸田令尹空書晉，執戟郎君盡美新。",
            "萬事不醒中酒聖，一貧無奈訟錢神。",
            "相逢莫效窮途泣，自古求仁要得仁。"
        ],
        "title": "贈嘉興徐同年",
        "id": "d9bcfae2-21c3-48c7-a476-d36e4a5f8e6d"
    },
    {
        "author": "梁棟",
        "paragraphs": [
            "前村雨過溪流亂，行路迷漫都間斷。",
            "孤洲盡日少人來，小舟繫在垂楊岸。",
            "主人空有濟川心，坐見門前水日深。",
            "袖手歸來茅屋下，任他鷗鳥自浮沈。"
        ],
        "title": "野水孤舟",
        "id": "37ade074-3a4c-4b71-a216-5718aff15029"
    },
    {
        "author": "梁棟",
        "paragraphs": [
            "乾坤有正氣，間色皆爲臣。",
            "名葩據中央，紅紫誰敢鄰。",
            "傾日不忘君，衛足恐傷身。",
            "冥然無知識，忠孝出本真。",
            "林林天地間，戴履而爲人。",
            "明靈秀萬物，孰不尊君親。",
            "嗟嗟叔季後，利欲泯天倫。",
            "邈哉望帝國，産此瑞世珍。",
            "九夏不趨炎，三月不爭春。",
            "高秋風露冷，孤標出清塵。",
            "背時還獨立，攬芳淚沾巾。"
        ],
        "title": "黄葵",
        "id": "5961ba3b-3abc-4ee8-96de-541a3b4ab586"
    },
    {
        "author": "梁棟",
        "paragraphs": [
            "憔悴城南短李紳，多情烏帽染黄塵。",
            "讀書不了平生事，閲世空存後死身。",
            "落日江山宜喚酒，西風天地正愁人。",
            "任他蜂蝶黄花老，明月園林是小春。"
        ],
        "tags": [
            "爱国",
            "忧国忧民",
            "壮志难酬"
        ],
        "title": "金陵三遷有感",
        "id": "0d4d8138-9cce-4acb-bddd-951ed63ff259"
    },
    {
        "author": "梁棟",
        "paragraphs": [
            "淵明無心雲，纔出便歸岫。",
            "東臯半頃秫，所種不常有。",
            "苦恨無酒錢，閒却持盃手。",
            "今朝有一壺，携之訪親友。",
            "惜無好事人，能消幾壺酒。",
            "區區謀一醉，豈望名不朽。",
            "閒吟籬下菊，自傳門前柳。",
            "試問劉寄奴，還識此人不。"
        ],
        "title": "淵明携酒圖",
        "id": "05b1edd6-03e2-45bb-bb4e-18c4b9926f7f"
    },
    {
        "author": "梁棟",
        "paragraphs": [
            "憶昔東風御柳斜，枯腸一日萬周車。",
            "壯心難起泥中絮，老眼羞看霧裏花。",
            "巷陌幾家無主燕，池塘一種爲官蛙。",
            "江南寒食無煙火，白晝沈沈似月華。"
        ],
        "title": "春日郊遊和友人韻",
        "id": "8db1e301-fc82-43e8-aeda-2bad48486350"
    },
    {
        "author": "梁棟",
        "paragraphs": [
            "聽徹哀吟獨倚樓，碧天無際思悠悠。",
            "誰知盡是中原恨，吹到東南第一州。"
        ],
        "title": "登鎮海樓聞角聲賦",
        "id": "6d2e3f42-f4d7-445f-8bea-17619df92bcb"
    },
    {
        "author": "梁棟",
        "paragraphs": [
            "人生無百年，胡爲在遠道。",
            "遊子悲故鄉，王孫怨芳草。",
            "有田歸去來，無田歸亦好。"
        ],
        "title": "送李北山歸建康  其一",
        "id": "37117f1b-949d-4a42-a8e5-48e1b3ed6717"
    },
    {
        "author": "梁棟",
        "paragraphs": [
            "貧賤有餓死，富貴履危機。",
            "東海不可漁，西山采無薇。",
            "四方已一氣，我今將安歸。"
        ],
        "title": "送李北山歸建康  其二",
        "id": "1841d93d-a854-4c41-9da9-be850f0338b9"
    },
    {
        "author": "梁棟",
        "paragraphs": [
            "荆溪水腥泊船早，落日無人行古道。",
            "髑髏有眼不識春，東風吹出青青草。",
            "荒基猶認是人家，敗柵曾將當城堡。",
            "當時壓境兵百萬，不脫靴尖堪蹴倒。",
            "短兵相接逾四旬，毒手尊拳日攻討。",
            "內儲外援兩消沈，一縷人心堅自保。",
            "孤臣守土輕性命，赤子效死塗肝腦。",
            "朝廷有爵愧降附，幽壤無恩澤枯槁。",
            "願箋司命錄英雄，收拾忠魂畀穹昊。"
        ],
        "title": "哀毘陵",
        "id": "fcca77d3-4a72-4983-9f05-ce3118f6c2f8"
    },
    {
        "author": "梁棟",
        "paragraphs": [
            "一聲兩聲松子落，一片兩片楓葉飛。",
            "夕陽在山新月上，道人相伴一僧歸。"
        ],
        "title": "送存書記",
        "id": "57d66c55-8d3e-43e5-ade6-6c422f3375a7"
    },
    {
        "author": "梁棟",
        "paragraphs": [
            "人生自是人間客，月亦天邊寄此身。",
            "彼此虛空無著處，誰歟是主復誰賓。"
        ],
        "title": "題葉東叔賓月堂",
        "id": "22aa16e1-59e9-4157-901b-7a196afe5d2d"
    },
    {
        "author": "梁棟",
        "paragraphs": [
            "我家元住君鄰州，我父當時亦故侯。",
            "中原百年龍戰野，南濱一日鰲吞鈎。",
            "遺黎常恨舊隔絕，故鄉喜遇新交遊。",
            "路人行行望驄馬，山中却爲詩淹留。"
        ],
        "title": "謁御史張月卿",
        "id": "809bafae-fd9a-4a5c-b488-2a4c06b6f57d"
    },
    {
        "author": "梁棟",
        "paragraphs": [
            "家貧忽暴富，菜種二十七。",
            "癡兒不解事，問我何從得。",
            "于義苟有違，吾寧饑不食。"
        ],
        "title": "賦蔬",
        "id": "f2b28768-f4e3-4ccc-abbd-e8dcd63d4200"
    },
    {
        "author": "梁棟",
        "paragraphs": [
            "春中景物尚凄然，小立崇臺古樹邊。",
            "潮信不嫌城寂寞，山光似與客留連。",
            "英雄馬鬣無餘地，氣勢龍蟠得幾年。",
            "眼底興亡總閑事，不如有酒醉花前。"
        ],
        "title": "雨花臺",
        "id": "84667abb-c6b3-4ac6-88e8-5a92640f1a9a"
    },
    {
        "author": "梁棟",
        "paragraphs": [
            "纖腰凍欲折，來探前村雪。",
            "幽禽莫相猜，歲寒心似鐵。"
        ],
        "title": "謝氏梅園",
        "id": "085a38a9-a0ef-4a40-97f1-f7ae8a7f8973"
    },
    {
        "author": "梁棟",
        "paragraphs": [
            "思歸不覺歲華侵，倦撫旌旗感慨深。",
            "舊日家鄉今日客，一年時序百年心。",
            "城餘故址元非鐵，山得虛名不是金。",
            "檻外長江成底事，英雄對酒話蹄涔。"
        ],
        "tags": [
            "长江"
        ],
        "title": "多景樓",
        "id": "9b319255-172a-4611-bc6d-ed5a7c18fdbf"
    },
    {
        "author": "梁棟",
        "paragraphs": [
            "浮雲暗不見青天。"
        ],
        "title": "句  其一",
        "id": "44b9bf11-63ee-4842-9865-aedc37c22b19"
    },
    {
        "author": "梁棟",
        "paragraphs": [
            "千株守紅死，一點反魂歸。"
        ],
        "title": "句  其二",
        "id": "133cde00-ea1c-4180-a605-7ea1506cc6dc"
    },
    {
        "author": "戴表元",
        "paragraphs": [
            "美人乘天風，手吹玉參差。",
            "我有龍門桐，綴之冰蠶絲。",
            "空中一偈答，聞者爲忘機。",
            "神馬已出河，鳳皇且鳴岐。",
            "悠悠百年內，儻有相逢時。"
        ],
        "title": "大名元復初郎中携示感遇五言八章次韻并陳東平曹子貞編修薊丘曹克明  其一",
        "id": "e2b21f43-66bd-46fb-8dc7-67f3c33e28b3"
    },
    {
        "author": "戴表元",
        "paragraphs": [
            "我登海山巔，群丘眇如芥。",
            "客來談九州，更詰誰小大。"
        ],
        "title": "大名元復初郎中携示感遇五言八章次韻并陳東平曹子貞編修薊丘曹克明  其二",
        "id": "0d5c58b4-1099-4bc1-ba1c-098c6ce18b3d"
    },
    {
        "author": "戴表元",
        "paragraphs": [
            "神疲穆滿馭，足繭神始載。",
            "終然方寸心，擾擾軀殻外。"
        ],
        "title": "大名元復初郎中携示感遇五言八章次韻并陳東平曹子貞編修薊丘曹克明  其三",
        "id": "86c99959-771c-4618-8b3f-119df3ffd764"
    },
    {
        "author": "戴表元",
        "paragraphs": [
            "流光如急水，一去難復再。",
            "歸來坐虛室，始覺身安泰。"
        ],
        "title": "大名元復初郎中携示感遇五言八章次韻并陳東平曹子貞編修薊丘曹克明  其四",
        "id": "4ffe276c-28f5-4d19-880f-58b6654a3193"
    },
    {
        "author": "戴表元",
        "paragraphs": [
            "老馬寧爲駒，即且或甘带。",
            "名跡吾不嫌，全生聊遠害。"
        ],
        "title": "大名元復初郎中携示感遇五言八章次韻并陳東平曹子貞編修薊丘曹克明  其五",
        "id": "7606a5b0-5cc5-41cc-9733-88cb48b8e355"
    },
    {
        "author": "戴表元",
        "paragraphs": [
            "明有不見睫，智有不衛足。",
            "學靜三十年，晚始悟無欲。"
        ],
        "title": "大名元復初郎中携示感遇五言八章次韻并陳東平曹子貞編修薊丘曹克明  其六",
        "id": "b721fd74-a705-4993-bcde-913c3d0573e0"
    },
    {
        "author": "戴表元",
        "paragraphs": [
            "履卑懼名高，居群忌行獨。",
            "不見歌鍾家，白日卧金谷。"
        ],
        "title": "大名元復初郎中携示感遇五言八章次韻并陳東平曹子貞編修薊丘曹克明  其七",
        "id": "cf0150d9-50d8-408f-b538-3a38546cc092"
    },
    {
        "author": "戴表元",
        "paragraphs": [
            "不見带索生，行吟扣哀竹。",
            "爲君慎燕息，顧兔方在腹。"
        ],
        "title": "大名元復初郎中携示感遇五言八章次韻并陳東平曹子貞編修薊丘曹克明  其八",
        "id": "59265e03-af22-482d-80c0-64758ac0fc56"
    },
    {
        "author": "戴表元",
        "paragraphs": [
            "長歲狎紛諠，新廬稍疏靜。",
            "虛名亦相累，簪珮來整整。",
            "青天戍樓柳，白日仙林杏。",
            "散書一長謠，消此清夏永。"
        ],
        "title": "東陽方韶卿惠古意七篇久不得和五月二十六日將假館宗陽橋稍有閒暇乃爲次韻因寄訊彼中吳子善前輩  其一",
        "id": "3e2a676f-6854-405e-8a93-fa36d9ab5e9a"
    },
    {
        "author": "戴表元",
        "paragraphs": [
            "營營寄巢蜂，白晝爭空花。",
            "跋跋緣壁蟲，喧飛亂如麻。",
            "譬如惡俗士，便不揮鞭撾。",
            "桐君何處來，隔壁聞瓠巴。"
        ],
        "title": "東陽方韶卿惠古意七篇久不得和五月二十六日將假館宗陽橋稍有閒暇乃爲次韻因寄訊彼中吳子善前輩  其二",
        "id": "bc39c691-4823-497a-8f00-553d27ec5386"
    },
    {
        "author": "戴表元",
        "paragraphs": [
            "舊文空中雲，零落跡易消。",
            "新交江上流，來去同奔潮。",
            "藹藹玄英孫，望之十舍遥。",
            "願爾多黍稌，相投共簞瓢。"
        ],
        "title": "東陽方韶卿惠古意七篇久不得和五月二十六日將假館宗陽橋稍有閒暇乃爲次韻因寄訊彼中吳子善前輩  其三",
        "id": "04c28d16-1bbf-4101-93e0-bcb6fcd4c84f"
    },
    {
        "author": "戴表元",
        "paragraphs": [
            "人膽小於壺，揣想無限極。",
            "及其遂所願，不過一消息。",
            "金華文物府，前哲餘楷則。",
            "千年萬年名，豈使夸者得。"
        ],
        "title": "東陽方韶卿惠古意七篇久不得和五月二十六日將假館宗陽橋稍有閒暇乃爲次韻因寄訊彼中吳子善前輩  其四",
        "id": "7f4eef1a-111f-489b-b642-6b52ce136eae"
    },
    {
        "author": "戴表元",
        "paragraphs": [
            "作詩如挽船，學力乃篙櫓。",
            "向來牛耳盟，諸老肯多許。",
            "玄暉雲樹荒，仲宣江海阻。",
            "之子歸未歸，相思慰風雨。"
        ],
        "title": "東陽方韶卿惠古意七篇久不得和五月二十六日將假館宗陽橋稍有閒暇乃爲次韻因寄訊彼中吳子善前輩  其五",
        "id": "4f120790-263c-4d17-8474-ffb4f2e54fdf"
    },
    {
        "author": "戴表元",
        "paragraphs": [
            "德孤誰願高，氣寒誰願清。",
            "斯文鄒魯來，壈坎勞其生。",
            "豈無性命憂，艱難愈同情。",
            "如何及門士，亦作胡越聲。"
        ],
        "title": "東陽方韶卿惠古意七篇久不得和五月二十六日將假館宗陽橋稍有閒暇乃爲次韻因寄訊彼中吳子善前輩  其六",
        "id": "602b1d07-910b-4542-a2a9-d8ad7630e700"
    },
    {
        "author": "戴表元",
        "paragraphs": [
            "永康經濟學，近古將無同。",
            "甥孫世其業，汗馬收全功。",
            "我欲攬遺跡，雙眸冰鏡空。",
            "君亦跨黄鵠，吹簫白雲中。"
        ],
        "title": "東陽方韶卿惠古意七篇久不得和五月二十六日將假館宗陽橋稍有閒暇乃爲次韻因寄訊彼中吳子善前輩  其七",
        "id": "2e910be3-706b-47cc-b1ee-678783a66824"
    },
    {
        "author": "戴表元",
        "paragraphs": [
            "吾評陶淵明，略似段干木。",
            "詩文雖滿家，不飽妻子腹。",
            "仰瞻清風柯，俯窺白雲谷。",
            "誰能爲升斗，辛苦受羈束。",
            "因君寄高韻，千古動遐矚。"
        ],
        "title": "韓君美經歷賦孟夏木長五詩示僕因寫鄙懷通呈阮使君",
        "id": "fcbf79a5-2a27-4570-b8f7-8f76c7bbf3d5"
    },
    {
        "author": "戴表元",
        "paragraphs": [
            "鑑虛磨愈明，絃柔調自直。",
            "臨民要儒術，非但用三尺。",
            "君看春秋學，從士能斷國。",
            "人情豈相遠，贈子以不惑。"
        ],
        "title": "以羔裘如濡洵美且侯韻爲八詩送夾谷子括赴明州推官  其一",
        "id": "f8b8dba1-d1f1-4988-9709-f7890909732d"
    },
    {
        "author": "戴表元",
        "paragraphs": [
            "水耕當用牛，陸行當用馬。",
            "詩書無近功，平世安可捨。",
            "吾州兵荒來，冠蓋多苟且。",
            "寧無段干木，意氣能少下。"
        ],
        "title": "以羔裘如濡洵美且侯韻爲八詩送夾谷子括赴明州推官  其二",
        "id": "29d0b6ef-0a83-4b38-8999-d3fe78f5299a"
    },
    {
        "author": "戴表元",
        "paragraphs": [
            "爲山不願高，爲水不願深。",
            "水深蛟龍集，山高虎豹蹲。",
            "我有避人法，終日衣冠林。",
            "煌煌錢塘城，游塵晝爲陰。",
            "豈無青雲交，難在相知心。",
            "豈弟袁大夫，寒窗理閑琴。",
            "峻坂爲牛力，炎天九秋襟。",
            "膠漆四十年，齠齔以至今。",
            "天欲饑餓我，使子無黄金。",
            "勸仕拙不諧，驅耕弱難任。",
            "低回向誰門，後生氣駸駸。",
            "今晨積潦霽，烏烏有好音。",
            "約我共行役，東平步嶔嶔。",
            "皎皎婺女精，瀰瀰雙溪潯。",
            "臺有白馬生，風稜共蕭森。",
            "文林惜妄動，動必向所欽。",
            "吾評古毛義，志行近騫參。",
            "公府許辟召，屈身非祿淫。",
            "斯人我知舊，長髯善{口吳}吟。",
            "穴蟻夢離合，風花命浮沉。",
            "往者納千贄，終然遺一簪。",
            "欲行又不得，出門失前禽。",
            "子往再拜問，何由振聾喑。"
        ],
        "title": "送袁季源之婺州因簡范經歷",
        "id": "b025c37c-927a-4cd3-bd94-7cc4ba58a31b"
    },
    {
        "author": "戴表元",
        "paragraphs": [
            "江南春草黄，江北秋雁飛。",
            "窮居念還往，故物悉已非。",
            "我有青雲交，山林可同歸。",
            "十年學撫琴，對客輒累欷。",
            "豈不願和悅，調苦心易爲。",
            "青天無古今，白日相因依。",
            "向來炎炎人，所得一何微。",
            "成者化埃塵，不成翻禍機。",
            "玉美受雕鎸，馬良遭絆鞿。",
            "所以曠達士，但貴知我希。",
            "請休接輿歌，且急梁鴻噫。",
            "名微少士責，身閒免官譏。",
            "寧無一日力，相尋盡崎嶇。",
            "霜魚碧玉鱠，水菊黄金輝。",
            "君歌我按筑，我舞君攬衣。",
            "此日爲君歡，醉遊敞船扉。"
        ],
        "title": "次韻答朱侯招遊海山",
        "id": "a554270b-b810-4bed-a2ad-428d6d3e4a85"
    },
    {
        "author": "戴表元",
        "paragraphs": [
            "飛高得珍叢，青子饑可食。",
            "不知何憂愁，二鳥頭亦白。",
            "道人天機深，清齋意相許。",
            "頼汝不能鳴，一鳴嫌殺汝。"
        ],
        "title": "題陳高士所藏冬青枝上白頭翁畫",
        "id": "9e17d762-cb3a-4d53-8cc1-0013357c2f39"
    },
    {
        "author": "戴表元",
        "paragraphs": [
            "智有不近名，賢有不踐迹。",
            "百年如飄風，誰作遠行客。",
            "所要在持久，以道自消息。",
            "吾師豈欺我，白首方學易。"
        ],
        "title": "以空飛本無迹韻爲五詩往扣廣微張公",
        "id": "ed4dd8fa-8b19-49bb-aa82-d8871ecbff88"
    },
    {
        "author": "戴表元",
        "paragraphs": [
            "浴蠶沙溪水，採桑玉山巔。",
            "絲成白稜稜，膠作烈婦絃。",
            "烈婦何所言，絃中意纏綿。",
            "一說鸞影孤，二訴雛巢穿。",
            "巢穿尚可葺，影孤恨終天。",
            "有食不自肥，衆禽仰喉咽。",
            "真宰憫其疲，勞役盡弛蠲。",
            "及今雛長成，雛群亦蹁躚。",
            "朝陽照岩林，枯槁生光妍。",
            "黄蘗誰謂苦，鐵石誰謂堅。",
            "請君屏俗耳，聽我沙溪篇。"
        ],
        "title": "浴蠶沙溪水一首爲上饒陳烈婦作",
        "id": "259dfbbe-542d-49d7-a60a-5a3f8cf04637"
    },
    {
        "author": "戴表元",
        "paragraphs": [
            "王生困縲紲，劉子急徵追。",
            "舒叟挈家走，幾遭鞭與笞。",
            "我無三人辱，闔門但窮饑。",
            "飽死世更多，徒憂何以爲。",
            "敢作小夫歎，聊爲才士悲。"
        ],
        "title": "書歎七首  其一",
        "id": "6cb8c940-90ec-48e1-8d01-bb86672cc2da"
    },
    {
        "author": "戴表元",
        "paragraphs": [
            "舒子高品藻，王生怪衣冠。",
            "處世那得爾，譊譊真自殘。",
            "劉子最多愛，逢人傾肺肝。",
            "勸我學其道，縮身可泥蟠。",
            "胡爲亦不免，念此坐長歎。"
        ],
        "title": "書歎七首  其二",
        "id": "d3b2babb-b87c-469d-94ec-31c7d4bdc8fc"
    },
    {
        "author": "戴表元",
        "paragraphs": [
            "英英天上星，碌碌澗中石。",
            "升沉雖不同，精爽或相激。",
            "我有知名文，四海邯鄲壁。",
            "遭逢不自閟，頗爲談者惜。",
            "談者自不知，斯人寧易得。"
        ],
        "title": "書歎七首  其三",
        "id": "d9ab7ce9-2f05-4e96-86f4-a1c18c9bba24"
    },
    {
        "author": "戴表元",
        "paragraphs": [
            "袁弟豁達人，陳兄靜默士。",
            "平生少附麗，頗與同憂喜。",
            "邇來怪事發，談笑不可擬。",
            "一爲脫淵魚，一爲墜柯蟻。",
            "吁嗟其奈何，天運固如此。"
        ],
        "title": "書歎七首  其四",
        "id": "d7ea3677-71fe-4e2c-a1d2-053300c722a6"
    },
    {
        "author": "戴表元",
        "paragraphs": [
            "數友越州居，無書已三年。",
            "台州已無數，逢人每相賢。",
            "日夜憶遠友，遠者隔蠻烟。",
            "風氣不擇州，俗情輕目前。",
            "管鮑死何處，寄酒灑其阡。"
        ],
        "title": "書歎七首  其五",
        "id": "6ce1614b-f302-425f-8303-9f2ae739cd21"
    },
    {
        "author": "戴表元",
        "paragraphs": [
            "結友何用多，管鮑無三人。",
            "讀書何用博，得少全其身。",
            "君有狥名子，擾擾起風塵。",
            "朝逐富兒餐，暮聯豪士茵。",
            "歸來反如客，魚鳥亦相嗔。"
        ],
        "title": "書歎七首  其六",
        "id": "37f16ea3-65ef-4dde-9c39-6fd7d9960154"
    },
    {
        "author": "戴表元",
        "paragraphs": [
            "蘇州米空熟，越州人不來。",
            "緩急托遠婚，不如傍蒿萊。",
            "蒿萊在籬落，爲我障浮埃。",
            "生女屬他人，生男尚嬰孩。",
            "從何得饘粥，作此聊自咍。"
        ],
        "title": "書歎七首  其七",
        "id": "55cd6164-5d7a-4148-ab0e-e6428589d0fe"
    },
    {
        "author": "戴表元",
        "paragraphs": [
            "十里不同雲，五里不同雨。",
            "天公白茫茫，乃爾多肺腑。",
            "人言蛟龍神，象類可以取。",
            "蛇蟲當此時，行路誰敢侮。",
            "飛騰信有術，忍待號者苦。",
            "咄哉神禹功，浩蕩流萬古。"
        ],
        "title": "觀村中禱雨三首  其一",
        "id": "e2977097-86ea-45aa-9a3e-889a58e35c77"
    },
    {
        "author": "戴表元",
        "paragraphs": [
            "昨日苗穗赤，今朝灑然青。",
            "頗知窮旅人，百金換顔形。",
            "念爾雖微根，同稟造化靈。",
            "自古有枯旱，人類幾千齡。",
            "恐是自生化，難皆問蒼冥。",
            "野草人不憐，何獨不凋零。"
        ],
        "title": "觀村中禱雨三首  其二",
        "id": "89149414-20d9-4cf8-8f5e-9bdf0867686f"
    },
    {
        "author": "戴表元",
        "paragraphs": [
            "西村送龍歸，東村請龍出。",
            "西村雨綿綿，東村猶出日。",
            "共稱西人良，或是窮可恤。",
            "誰知所雨粟，盡入東村室。",
            "儒生無愛憎，但喜蔬蓏實。",
            "通年一飽厨，猶在兔園帙。"
        ],
        "title": "觀村中禱雨三首  其三",
        "id": "ba6cc35c-454c-4cc9-8d18-c4ce1220d5f9"
    },
    {
        "author": "戴表元",
        "paragraphs": [
            "時露下百草，流螢此飛翻。",
            "初如灰燼微，忽作秋星繁。",
            "念彼生育處，回光照其根。",
            "君莫輕流螢，流螢尚知恩。"
        ],
        "title": "山中玩物雜言十首  其一",
        "id": "78d365b8-497e-4014-a2d6-be5bc9af4fea"
    },
    {
        "author": "戴表元",
        "paragraphs": [
            "青橘霜露時，英英秀中園。",
            "問訊訊居人，今歲胡不蕃。",
            "云有孤兒來，手觸枝上丸。",
            "嗚呼此義木，痛感在吾言。"
        ],
        "title": "山中玩物雜言十首  其二",
        "id": "0abf3ae0-a8db-4090-947d-b4ac4b87eb34"
    },
    {
        "author": "戴表元",
        "paragraphs": [
            "野果散高林，雀鼠食之宜。",
            "設非人所殘，一顆不敢窺。",
            "寧由網罻防，亦無神物司。",
            "食道固當爾，雀鼠猶有知。"
        ],
        "title": "山中玩物雜言十首  其三",
        "id": "f21ea9a3-1c6d-4df7-bafb-4121c2d38b8f"
    },
    {
        "author": "戴表元",
        "paragraphs": [
            "見狗須不走，見蛇須拱手。",
            "不走爾非偷，拱手亦相厚。",
            "無欺物自信，能勝誰肯負。",
            "不見吳山虎，郭文探其口。"
        ],
        "title": "山中玩物雜言十首  其四",
        "id": "f99d3845-7f56-43f4-98e5-b69a4885ce73"
    },
    {
        "author": "戴表元",
        "paragraphs": [
            "鳥有反舌者，自古比讒人。",
            "時氣一朝遷，此舌竟不伸。",
            "衆鳥莫不然，更鳴以存身。",
            "如何能言士，聒聒無止辰。"
        ],
        "title": "山中玩物雜言十首  其五",
        "id": "0f2320a5-688b-48fe-bd8e-1323ea0b7ac8"
    },
    {
        "author": "戴表元",
        "paragraphs": [
            "犂牛有土德，體厚靜綏綏。",
            "豈無牝牡情，不自求其雌。",
            "終朝草棧間，若忘渴與饑。",
            "嗟彼位兒高，乃爾難自持。"
        ],
        "title": "山中玩物雜言十首  其六",
        "id": "d67ed738-b17d-483c-aa39-350b49bc1591"
    },
    {
        "author": "戴表元",
        "paragraphs": [
            "精衛勇填海，鶡旦苦求明。",
            "明尚可得求，填海何時成。",
            "我觀飛鳴族，一一各有營。",
            "但爲口腹謀，遂爾遺其名。"
        ],
        "title": "山中玩物雜言十首  其七",
        "id": "426a6191-3ec3-4e6d-a110-3c39fbeae717"
    },
    {
        "author": "戴表元",
        "paragraphs": [
            "燕是孝義鳥，常棲孝義家。",
            "堂簷白日暖，上下靜無譁。",
            "以此托軀羽，禍福審不差。",
            "誰云知數歷，俗士義之夸。"
        ],
        "title": "山中玩物雜言十首  其八",
        "id": "2be61462-95f2-4cbe-98d5-7e7f9b9d27e3"
    },
    {
        "author": "戴表元",
        "paragraphs": [
            "圃人憂孽蟲，爲蔬畜雞雛。",
            "小雞擇蟲啄，大雞遂啄蔬。",
            "蟲去蔬亦盡，對之可欷歔。",
            "昂昂高冠幘，反不小雞如。"
        ],
        "title": "山中玩物雜言十首  其九",
        "id": "eabb1d15-999b-48c6-b2ff-5751f5bb3ab8"
    },
    {
        "author": "戴表元",
        "paragraphs": [
            "蚯蚓食土壤，蚩蚩何所爲。",
            "蜩蟬飲風露，蛻上高高枝。",
            "卑者慕其仙，飄颻安可追。",
            "倘令智相及，無羨亦無悲。"
        ],
        "title": "山中玩物雜言十首  其一○",
        "id": "45e2dd7f-c637-4912-b9d3-7c938e14cae5"
    },
    {
        "author": "戴表元",
        "paragraphs": [
            "貧賤如故舊，少壯即相依。",
            "中心不敢厭，但覺少光輝。",
            "向來乘時士，亦有能奮飛。",
            "一朝權勢歇，欲退無所歸。",
            "不如行其素，辛苦耐寒饑。",
            "人生係天運，何用發深悲。"
        ],
        "title": "自居剡源少遇樂歲辛巳之秋山田可擬上熟吾貧庶幾得少安乎乃和淵明貧士七首與鄰人歌而樂之  其一",
        "id": "276ef156-d435-46e7-a3fd-a7bde634e2dc"
    },
    {
        "author": "戴表元",
        "paragraphs": [
            "我居在窮巷，來往無華軒。",
            "辛勤衣食物，出此二畝園。",
            "薤菘鬰朝露，桑柘浮春烟。",
            "以茲亂心曲，智計無他妍。",
            "擇勝不在奢，興至發清言。",
            "相逢樵牧徒，混混誰愚賢。"
        ],
        "title": "自居剡源少遇樂歲辛巳之秋山田可擬上熟吾貧庶幾得少安乎乃和淵明貧士七首與鄰人歌而樂之  其二",
        "id": "326f3e9e-4797-4003-9a20-751edd168291"
    },
    {
        "author": "戴表元",
        "paragraphs": [
            "松風四山來，清宵響瑶琴。",
            "聽之不能寐，中有怨歎音。",
            "旦起繞其樹，磈砢不計尋。",
            "清音可敷席，有酒誰與斟。",
            "由來大度士，不受流俗侵。",
            "浩歌相倡答，慰此雪霜心。"
        ],
        "title": "自居剡源少遇樂歲辛巳之秋山田可擬上熟吾貧庶幾得少安乎乃和淵明貧士七首與鄰人歌而樂之  其三",
        "id": "561e89a9-6e9a-411e-8375-49eb41906ae2"
    },
    {
        "author": "戴表元",
        "paragraphs": [
            "中年涉事熟，欲學唾面婁。",
            "逡巡避少年，起穢不敢酬。",
            "旁人吁已甚，自喜計慮周。",
            "微勞消厚疚，淺辱勝深憂。",
            "從知爲下安，處上反無儔。",
            "人生各有志，勇懦從所求。"
        ],
        "title": "自居剡源少遇樂歲辛巳之秋山田可擬上熟吾貧庶幾得少安乎乃和淵明貧士七首與鄰人歌而樂之  其四",
        "id": "296f1f5f-aaaa-42a9-adcc-baa990c1908e"
    },
    {
        "author": "戴表元",
        "paragraphs": [
            "古人重畎畝，有祿不待干。",
            "德成祿自至，釋耒列王官。",
            "不仕亦不貧，本自足饔餐。",
            "後世恥躬耕，號呼脫饑寒。",
            "我生千禩後，念此愧在顔。",
            "爲農倘可飽，何用出柴關。"
        ],
        "title": "自居剡源少遇樂歲辛巳之秋山田可擬上熟吾貧庶幾得少安乎乃和淵明貧士七首與鄰人歌而樂之  其五",
        "id": "76f7225f-c131-463a-9084-675afb9f4f9c"
    },
    {
        "author": "戴表元",
        "paragraphs": [
            "村郊多父老，面垢頭如蓬。",
            "我嘗使之言，辭語不待工。",
            "古來名節士，敢望彭城龔。",
            "有叟誚其後，更恨道不同。",
            "鄙哉譊譊者，爲隘不爲通。",
            "低頭拜野老，負耒吾願從。"
        ],
        "title": "自居剡源少遇樂歲辛巳之秋山田可擬上熟吾貧庶幾得少安乎乃和淵明貧士七首與鄰人歌而樂之  其六",
        "id": "0bad93c8-3713-4be7-93a8-cf94b3304c32"
    },
    {
        "author": "戴表元",
        "paragraphs": [
            "去年秋事荒，販糴仰鄰州。",
            "健者道路間，什伯成朋儔。",
            "今年漸向熟，庶幾民不流。",
            "書生自無田，與衆同喜憂。",
            "作詩勞鄰曲，有唱誰與酬。",
            "亦無採詩者，此職何可修。"
        ],
        "title": "自居剡源少遇樂歲辛巳之秋山田可擬上熟吾貧庶幾得少安乎乃和淵明貧士七首與鄰人歌而樂之  其七",
        "id": "87fbe825-f8a0-4927-a29e-67de22788fa4"
    },
    {
        "author": "戴表元",
        "paragraphs": [
            "賤士懷永憂，一物常恐枯。",
            "貴者止營私，智或遺妻孥。",
            "肉食從古鄙，黄金使人愚。",
            "我游四十年，錢塘車馬區。",
            "但見插桃李，誰曾種桑榆。",
            "白頭識丁子，儀冠儼于于。",
            "示我厚德編，嘉名在塘隅。",
            "談之爲踊躍，喜氣生眉鬚。",
            "願子富倉庾，人人飽餐餔。",
            "願子多酒漿，日日開樽壺。",
            "行藏自有命，不謁守錢奴。"
        ],
        "title": "丁氏厚德堂",
        "id": "2333dd76-9898-4523-841d-1141808d6ac5"
    },
    {
        "author": "戴表元",
        "paragraphs": [
            "芳城春樹晚，清海月弦初。",
            "瑞出三神島，光纏五馬車。",
            "眼中新鸑鷟，膝下小璠璵。",
            "錦褓看爭羨，犀顱畫不如。",
            "試啼賓錯愕，獻夢媼勤渠。",
            "庭舞張公鶴，門填孔氏魚。",
            "一時官府慶，數世甲科儲。",
            "聞說衣冠里，高增棨戟閭。",
            "民隨阮公姓，鄰禁宛溪魚。",
            "東去龜浮印，南遊雉繞車。",
            "陰移棠芾芾，騎擁竹舒舒。",
            "政有兒童戀，謠聽父老餘。",
            "攢眉詢賦額，正色署刑書。",
            "暗室天如鏡，心田老自畬。",
            "看騎金腰褭，待弄玉蟾蜍。",
            "我欲歌三賈，誰能說兩徐。",
            "先隨湯餠祝，聊當賀錢醵。"
        ],
        "title": "排律十七韻賀阮侯伯子",
        "id": "e0f43952-5aa5-4e0c-a844-ac51c0b0bdf7"
    },
    {
        "author": "戴表元",
        "paragraphs": [
            "紹地吾所欣，他時以藏我。",
            "岡原見逾美，松柏栽已夥。",
            "雙流交在右，一几平連左。",
            "憶昔初經營，登高忘蹩跛。",
            "年衰已漸怯，步暫石頻坐。",
            "居然契券叶，偶爾龜策可。",
            "心手之勤勞，軀骸庶安妥。",
            "况復近芳茨，時能薦蔬果。",
            "雖無劉伶鍾，略慕王孫躶。"
        ],
        "title": "傍家東北有山曰紹地余幸得之規以爲素莊也",
        "id": "e5e09d8e-ea46-4a69-9211-993adaacc4ac"
    },
    {
        "author": "戴表元",
        "paragraphs": [
            "鸞凰不鷙暴，珪璧無鋒銛。",
            "評材容一切，未覺世論嚴。",
            "僕昔江東歸，二紀操鋤鐮。",
            "聞山但廬霍，慕水惟沱潜。",
            "宮車歲千兩，未省謁帷幨。",
            "豈無趙張倫，居突不得黔。",
            "新年有吉語，所在興循廉。",
            "惟此沮洳氓，生涯嗇而纖。",
            "廛管疲負挈，陸取困塗霑。",
            "赫赫金鋪門，風雨今無簷。",
            "皎皎華裾生，塵土今無襜。",
            "分臺得陳侯，笑語脫烹爓。",
            "仁賢所居國，不言革頑憸。",
            "侯家仲舉峻，何如太丘謙。",
            "問侯何所爲，深坐靜春簾。",
            "問侯何所學，凈几飄風籤。",
            "儼雅菑川公，高節齊晉瞻。",
            "橫流滔天來，挺身卧西崦。",
            "何以贈陳侯，孟光書滿奩。",
            "名曰事言補，其辭清以恬。",
            "豈但資稗官，五經之韜鈐。",
            "從來名世士，必有淵源漸。",
            "侯識民蓍龜，侯材國梅鹽。",
            "誠令以德舉，遐陬詎能淹。",
            "愚者理宜止，容僕守窮櫩。"
        ],
        "title": "謝陳君祥憲使",
        "id": "6978ef6d-a572-4752-9db8-fd0f4beff209"
    },
    {
        "author": "戴表元",
        "paragraphs": [
            "今朝胡不樂，取書一哦之。",
            "饑窮古不免，陶生良有辭。",
            "骨肉同天倫，僮僕緣食來。",
            "如何長年中，萬事付酒杯。",
            "脫身得一飽，激烈陳歌詩。",
            "不如魯侯仁，借貸英雄材。",
            "嗟余亦有作，欲向誰同貽。"
        ],
        "title": "和陶乞食",
        "id": "0cf0e82b-a61e-44a9-8257-debe80b88d06"
    },
    {
        "author": "戴表元",
        "paragraphs": [
            "君莫誇少年，與我憊者疏。",
            "我亦嘗少年，少年君不如。",
            "談諧今已忘，猶有少年餘。",
            "東南山水國，早得飛長裾。",
            "春園虎丘樹，夏檻玉泉魚。",
            "吳妍與楚豔，過眼日千車。",
            "當此秋風凄，遊子易欷歔。",
            "我時未更事，意氣益發舒。",
            "出門有佳侶，遇勝不得虛。",
            "惟憂日晷短，當去亦躊躇。",
            "官曹人所厭，高士不肯居。",
            "平生縱觀處，最在客南徐。",
            "姻黨四面集，綵衣擁安輿。",
            "停觥待淮蟹，醇甘逮僮胥。",
            "道路無此願，此願勝鄉閭。",
            "自從秣陵歸，鬰鬰不再攄。",
            "三間風雨屋，僻其荒林墟。",
            "非君好事者，誰能至吾廬。",
            "今來建溪上，逢君屢相於。",
            "行藏且勿問，人世有乘除。",
            "舊狂我已悔，新銳君當袪。",
            "男兒不用世，資身在犂鋤。",
            "臨風贈君別，勸君惜居諸。",
            "勸君重桑梓，勸君重名譽。",
            "歲晚未相忘，頻寄山中書。"
        ],
        "title": "君莫誇少年一首贈余光遠",
        "id": "58e1f80f-398a-4dc0-a626-be9b0c1c9b6b"
    },
    {
        "author": "戴表元",
        "paragraphs": [
            "老樹老且枯，數柯枝綴之。",
            "蟲來食其葉，藤來纏其皮。",
            "幸然根本堅，未至甚離披。",
            "風霜既無損，雨露猶見私。",
            "如何烏鳥輩，同巢自傾危。",
            "鬭擊翼似斧，啄傷嘴如錐。",
            "樹色歲時減，樹力日夜衰。",
            "回頭試一顧，但可相扶持。"
        ],
        "title": "老樹",
        "id": "9fd45685-006f-424e-b00a-18b951279637"
    },
    {
        "author": "戴表元",
        "paragraphs": [
            "伯收東岡麥，仲移西塍秧。",
            "四季各有役，餬口走皇皇。",
            "豈不惜冠履，兼嘗業縑緗。",
            "憐爾衣食微，及茲筋力强。",
            "古來經術士，什九起耕桑。",
            "窮通自天命，謹勿事胥商。"
        ],
        "title": "伯收東岡麥",
        "id": "d950fb7a-bf48-4657-969c-cfd633f74c17"
    },
    {
        "author": "戴表元",
        "paragraphs": [
            "飯子山下麥，羹以山上笋。",
            "笋堅煩齒牙，麥糲哽喉吻。",
            "相邀豈云厚，竟去良不忍。",
            "林園隠趣出，魚稻秋事近。",
            "短歌訊而翁，贈子以一哂。"
        ],
        "title": "邀陳氏子飯歸似銅山珣老",
        "id": "1dfbf0c1-2ed0-4528-9f2d-480103686a46"
    },
    {
        "author": "戴表元",
        "paragraphs": [
            "旱風爍我膚，饑火煎我腸。",
            "春夏猶自可，入秋始難當。",
            "簪珥陡頓盡，衾裯纖細將。",
            "奪從女奴手，併入米客囊。",
            "但冀喘息延，敢憂生理妨。",
            "山州古磽瘠，歲計仰蘇杭。",
            "發地流玉粒，浮天駕牙檣。",
            "如何水後郡，翻糴浙東糧。",
            "行路急促促，人情沸皇皇。",
            "焦枯望一雨，禬禱願千方。",
            "雲氣亦偃蹇，魃妖轉炎揚。",
            "浮生想有屬，沈憂聊暫忘。"
        ],
        "title": "饑旱",
        "id": "d2d909fa-c045-4038-a0e8-b0154406c469"
    },
    {
        "author": "戴表元",
        "paragraphs": [
            "嗇語養氣海，嗇食養脾土。",
            "嗇慮養心神，嗇勞養筋膂。",
            "衰年百事袪，寄息此環堵。",
            "危如突圍將，鈍似滯風賈。",
            "顛仆冀賒延，空羸待償補。",
            "夸虛道蟊賊，逞獲命斤斧。",
            "收君詅癡符，佩我養生主。"
        ],
        "title": "余居之西偏有小室名嗇庵詩以識之",
        "id": "ea8d477c-fb1c-4192-a447-9b93217b9a62"
    },
    {
        "author": "戴表元",
        "paragraphs": [
            "霜嚴火炬青，月澹兩峰白。",
            "堂堂夜行誰，鄰峰販醝客。",
            "販醝事且止，歸農收又薄。",
            "技擊習鞭撾，鮮肥憤烹炙。",
            "外雖刑憲拘，內實饑困迫。",
            "鹿窮有狂奔，虎斃猶恐擲。",
            "如何隴上豪，坐作溝中瘠。",
            "世無卓魯化，名在跖蹻籍。",
            "感歎重徊徨，羈危轉驚赤。"
        ],
        "title": "鄰峰",
        "id": "943ecc0e-8d6c-4700-9f05-3137ca6665d3"
    },
    {
        "author": "戴表元",
        "paragraphs": [
            "今日春氣至，新禽各啁嘲。",
            "豈無好唇舌，入耳何怓怓。",
            "雊鵒最多端，能以巧自殽。",
            "黄頭亦翾給，微吭和且調。",
            "無計頗滑熟，烏鴉與鷦鷯。",
            "自餘不知名，喧呼雜竽簫。",
            "黑衣猥雄黠，晝動固非梟。",
            "均爲樂其性，幸此風日朝。",
            "城南六七曲，荒園繞榛茅。",
            "我來感物變，何異在山郊。",
            "惟聞黄鸝至，不聞叫交交。",
            "當由戀幽谷，畏寒還避囂。",
            "群英蓋壤內，小大一逍遥。",
            "得氣不足悅，觸情遂相遼。",
            "乘墉少年兒，挾彈欲見邀。",
            "所規不滿掬，翻令污厨庖。",
            "鷹鶻勢險薄，爪長尤善捎。",
            "同群自戕擊，此禍極無聊。",
            "深藏務遠晦，尚懼形色招。",
            "危機布平陸，况乃縱輕僄。",
            "悲憐復譬釋，當鳴詎爲妖。",
            "但懷道傍樹，信美非其巢。"
        ],
        "title": "春日城南聞禽鳥聲喧甚爲賦二十二韻",
        "id": "c017aba5-968d-4564-a871-bc517ba428ee"
    },
    {
        "author": "戴表元",
        "paragraphs": [
            "天寒道路長，行子難爲容。",
            "况復迫衰暮，視近步憧憧。",
            "干世悔古學，費時慚惰農。",
            "誰知凍雪巷，忽視戟髯翁。",
            "袖有排闥書，談如發硎鋒。",
            "聽之不能竭，浩氣生奇胸。",
            "從來庠序師，專以處龍鍾。",
            "才高得教誘，祿休尚遭逢。",
            "此職今不少，有求豈難從。",
            "去去善自愛，春禽語晴墉。"
        ],
        "title": "林貴父投老謁銓有贈",
        "id": "96e0cf52-916b-4f89-96f3-429cc2ebfecc"
    },
    {
        "author": "戴表元",
        "paragraphs": [
            "古人取遠士，得一以爲豪。",
            "江左貢千百，選掄今始勞。",
            "占對混童廝，趨蹌偕吏曹。",
            "以茲寓繩準，棄髓索皮毛。",
            "遂乃考卷業，成文喧誦號。",
            "其次嚴保舉，虛牘相籠叨。",
            "富儒坐可得，貧儒走滔滔。",
            "有司見其然，厭賤如蓬蒿。",
            "誰知真儒者，百黜寧不遭。",
            "陳生青紫門，佐書越江皋。",
            "秩滿在選中，家寒無所操。",
            "虞翻顯憑易，買臣進緣騷。",
            "吳士例則然，且毋衒名高。"
        ],
        "title": "陳晦父赴銓十三韻",
        "id": "13b1f9b7-9140-4b96-903a-4871082cb260"
    },
    {
        "author": "戴表元",
        "paragraphs": [
            "欲有險於穽，千金身陡沉。",
            "爭名急饑渴，對面九關深。",
            "誰知海城畔，山水發清音。",
            "蟾蜍泄喜慍，籧篨閲晴陰。",
            "意到得所指，不作寒鳶吟。",
            "斯人定不惡，我輩許同襟。",
            "去去復去去，白鷗未遐心。"
        ],
        "title": "次韻答鹽官傅秀才",
        "id": "d25cd60e-d210-4ed5-88d8-bd6fde113ca3"
    },
    {
        "author": "戴表元",
        "paragraphs": [
            "遊觀值暄秋，飲狎得嘉客。",
            "嵌巖復在眼，徘徊忘還郭。",
            "款款坐向疲，喧喧笑多謔。",
            "短簷近見出，竇乳時聞落。",
            "防闇燎蒸薪，驚虛摇鼓鐸。",
            "僮憨榻露處，僧馴茗頻瀹。",
            "竟隠諒未能，羨彼高棲雀。"
        ],
        "title": "南巖留宿分韻落字",
        "id": "3d1b6044-2c25-4af9-af82-54eb5a0b25ea"
    },
    {
        "author": "戴表元",
        "paragraphs": [
            "東南典藩材，朱戶賢第一。",
            "天生好兒郎，玉笋森六七。",
            "俱能弄文翰，那教踰戶室。",
            "伯也秀英英，珊瑚映初日。",
            "翁仲最似古，鼎鼐熊彪質。",
            "叔季相和鳴，笙入鐘磬出。",
            "人言有陰德，我愛少權術。",
            "公退亦見容，老衰時自失。",
            "官期忽在眼，別語常促膝。",
            "江湖芥舟小，歲月翎箭疾。",
            "善保清明心，臨岐莫輕怵。"
        ],
        "title": "朱使君家諸郎將別十一韻",
        "id": "c50a3c1f-b841-4b21-9014-7c292d3e4516"
    },
    {
        "author": "戴表元",
        "paragraphs": [
            "十客九不解，一解值吾仇。",
            "譬如巧蛾眉，同鏡見之羞。",
            "結交恨不廣，難在相綢繆。",
            "掩篋謝年少，所藏非所求。"
        ],
        "title": "掩篋",
        "id": "ba11a9db-8f94-4ef5-9296-f94159342fbd"
    },
    {
        "author": "戴表元",
        "paragraphs": [
            "是身虛空中，如雲本無有。",
            "遊行又其寄，縱樂安得久。",
            "嵌巖大磈質，鑱削奇鬼手。",
            "棟宇起何年，名稱出誰口。",
            "憶昔扳藤蔓，淩空訝雞狗。",
            "疏疏石生窾，剡剡室懸斗。",
            "乘峻開棧梯，緣明掛窗牖。",
            "豈無題壁堂，多逢斫畬叟。",
            "賢侯韋平家，雅韻王謝友。",
            "驪珠百四十，模寫已八九。",
            "坐我南樓牀，澆我北海酒。",
            "人生主客意，如此豈云偶。",
            "風花命浮沉，木雁天可否。",
            "悠然付一噓，山靈倘回首。"
        ],
        "title": "次和焦治中雲洞紀遊十四韻",
        "id": "c85b6f61-547b-48c1-9bd9-c801df2a18de"
    },
    {
        "author": "戴表元",
        "paragraphs": [
            "隘夫護藩畛，得少便有餘。",
            "達士心曠然，清明如太虛。",
            "海岳陳鼎俎，羲駕走軒車。",
            "唯諾無不行，尚懷豚與魚。",
            "嗟茲山城氓，憎長逮其胥。",
            "好語朝索茅，怒攻晝攘裾。",
            "侯來未數月，眉頭笑舒舒。",
            "退食掃一室，焚香展群書。",
            "舉頭窗楹間，有榜揭廣居。",
            "力行守仁義，鄒公不欺余。"
        ],
        "title": "信府同知黄侯名其讀書之室曰廣居",
        "id": "d9cd4db9-4fb5-4205-b40c-9ca68d1d2a48"
    },
    {
        "author": "戴表元",
        "paragraphs": [
            "衰年慕棲息，役役殊未休。",
            "天明發東郭，日晏泊西州。",
            "豈其千金軀，爲此一餐謀。",
            "宿麥青已鬰，穉桑黄亦稠。",
            "欣然一會意，所愧非吾丘。",
            "悔日諒不遠，誓言良未酬。",
            "揮手謝還往，伊嚘自伊嚘。"
        ],
        "title": "丙午二月十五日以府檄出宿了岩",
        "id": "02eb58da-f06b-4e12-80c2-748661a33d53"
    },
    {
        "author": "戴表元",
        "paragraphs": [
            "生世悔識字，祝身如野農。",
            "勤勞養尊老，膳味日可重。",
            "晨芻熟新黍，耕林有過從。",
            "行吟聆松籟，此樂踰歌鍾。"
        ],
        "title": "送官歸作",
        "id": "b12d5fad-5005-46e8-91cb-977392c80d15"
    },
    {
        "author": "戴表元",
        "paragraphs": [
            "雁雁西北來，亦復東南翔。",
            "動物各有時，吾當謹行藏。",
            "厚□違嚴風，密袂禦凜霜。",
            "陶然茅簷下，一篋生春陽。"
        ],
        "title": "七陽字",
        "id": "c9b4eb64-0021-4e78-8407-d7352d37520f"
    },
    {
        "author": "戴表元",
        "paragraphs": [
            "我愛班溪班，班班爲誰好。",
            "於時九秋晚，霜葉紅不埽。",
            "石摇未歸雲，水映欲衰草。",
            "累累牛羊隊，洒洒魚龍道。",
            "崇丘尚多菜，殘村幾經潦。",
            "故物一若斯，今我胡不老。",
            "過從幸相狎，聊坐暢懷抱。"
        ],
        "title": "班溪",
        "id": "8c0db84f-241d-4295-8bb2-307e3ed58074"
    },
    {
        "author": "戴表元",
        "paragraphs": [
            "斲巖蒼龍角，汲流紫雲根。",
            "道人不絕俗，自然無耳喧。",
            "屋脊掛修嶺，一日過千轅。",
            "此中但高卧，松風有清言。",
            "聽之亦無有，風定松在門。",
            "炊成我欲去，獨鶴鳴朝暾。"
        ],
        "title": "宿福海寺",
        "id": "87de752b-eb9c-40e6-b222-7a9cdeeea7a3"
    },
    {
        "author": "戴表元",
        "paragraphs": [
            "驕雲散飛雨，隨風爲有無。",
            "老農終歲日，望施在須臾。",
            "平生官田粟，長此禮義軀。",
            "置之且勿戚，一飽任妻孥。"
        ],
        "title": "六月十三日壽陳子徽太博十首以無官一身輕有子萬事足爲韻  其一",
        "id": "31c97304-6110-4405-8587-20a43e1566c2"
    },
    {
        "author": "戴表元",
        "paragraphs": [
            "青青澤中蒲，九夏氣凄寒。",
            "翾翾翠碧羽，照影蒼溪間。",
            "巢由薄天下，俗士營一官。",
            "小大各有適，自全良獨難。"
        ],
        "title": "六月十三日壽陳子徽太博十首以無官一身輕有子萬事足爲韻  其二",
        "id": "95e2cf96-6e9c-4580-a4db-1ceefe869589"
    },
    {
        "author": "戴表元",
        "paragraphs": [
            "窮居無公憂，私此長夏日。",
            "蚊蠅如俗子，正爾相妬嫉。",
            "麾驅非吾任，遁避亦無術。",
            "惟當俟其定，靜坐萬慮一。"
        ],
        "title": "六月十三日壽陳子徽太博十首以無官一身輕有子萬事足爲韻  其三",
        "id": "7ffa1501-888e-4686-b65a-2678eeabb1e3"
    },
    {
        "author": "戴表元",
        "paragraphs": [
            "流螢出草莽，空飛亂星辰。",
            "蜻蜓水蟲質，一變能輕身。",
            "物情羨速化，過眼異新陳。",
            "嗟嗟白屋士，吾方保吾真。"
        ],
        "title": "六月十三日壽陳子徽太博十首以無官一身輕有子萬事足爲韻  其四",
        "id": "83fc7848-6990-44eb-944f-c5a8a7d569d1"
    },
    {
        "author": "戴表元",
        "paragraphs": [
            "當暑苦炎暍，日數秋風生。",
            "窮憂在衣褐，霜露亦可驚。",
            "徘徊念年少，歲月去已輕。",
            "歲月可奈何，學道恐無成。"
        ],
        "title": "六月十三日壽陳子徽太博十首以無官一身輕有子萬事足爲韻  其五",
        "id": "8ce91fb2-8b4d-49c7-b597-9bd8e5e0a8c8"
    },
    {
        "author": "戴表元",
        "paragraphs": [
            "自古皆有隠，陶生隠於酒。",
            "炎氛四面集，一窟在北牖。",
            "世人羨桃源，桃源復何有。",
            "惟容醉鄉徒，百世得相友。"
        ],
        "title": "六月十三日壽陳子徽太博十首以無官一身輕有子萬事足爲韻  其六",
        "id": "ef5eb97b-4815-48a2-a5f1-b3d064336b92"
    },
    {
        "author": "戴表元",
        "paragraphs": [
            "永日豈無饑，盜粟非所擬。",
            "暍行豈無勞，惡木非所止。",
            "君家碧梧軒，蓮荷泛芳沚。",
            "我來息凉陰，嘉賓薦君子。"
        ],
        "title": "六月十三日壽陳子徽太博十首以無官一身輕有子萬事足爲韻  其七",
        "id": "af9f504b-c201-4c62-9246-eceb54f538bd"
    },
    {
        "author": "戴表元",
        "paragraphs": [
            "幽蟲聒午枕，掩抑聲千萬。",
            "風前以虛鳴，蟋蟀最多怨。",
            "我靜乃得聞，一一來自獻。",
            "憧憧道傍子，與爾故相遠。"
        ],
        "title": "六月十三日壽陳子徽太博十首以無官一身輕有子萬事足爲韻  其八",
        "id": "5d0ac73b-77a8-444f-91f9-f423034c11d1"
    }
]