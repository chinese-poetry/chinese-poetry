[
    {
        "author": "邵雍",
        "paragraphs": [
            "君子與義，小人與利。",
            "與義日興，與利日廢。",
            "君子尚德，小人尚力。",
            "尚德樹恩，尚力樹敵。",
            "君子作福，小人作威。",
            "作福福至，作威禍隨。",
            "君子樂善，小人樂惡。",
            "樂惡惡至，樂善善歸。",
            "君子好譽，小人好毀。",
            "好毀人怒，好譽人喜。",
            "君子思興，小人思壞。",
            "思興召祥，思壞召怪。",
            "君子好與，小人好求。",
            "好與多喜，好求多憂。",
            "君子好生，小人好殺。",
            "好生道行，好殺道絕。"
        ],
        "title": "君子吟",
        "id": "aba480b8-4348-4e4c-aab0-308720a98cc0"
    },
    {
        "author": "邵雍",
        "paragraphs": [
            "先天天弗違，後天奉天時。",
            "弗違無時虧，奉時有時疲。"
        ],
        "title": "先天吟",
        "id": "a7583bc5-0e37-43eb-bf1d-a64e85619133"
    },
    {
        "author": "邵雍",
        "paragraphs": [
            "爽口之物少茹，爽心之行少慮。",
            "爽意之言少語，爽身之事少做。"
        ],
        "title": "爽口吟",
        "id": "a54ceb83-b7d6-410e-a7f7-edec84589407"
    },
    {
        "author": "邵雍",
        "paragraphs": [
            "不多求故得，不雜學故明。",
            "欲得心常明，無過用至誠。"
        ],
        "title": "至誠吟",
        "id": "58f7ee64-3a12-4325-8e92-7a21d45aecab"
    },
    {
        "author": "邵雍",
        "paragraphs": [
            "他山有石能攻玉，玉未全成老已催。",
            "有限光陰隨事去，無涯衰朽逐人來。",
            "陶鎔情性詩千首，燮理筋骸酒一盃。",
            "六十六年無事日，心源方始似昭回。"
        ],
        "title": "書事吟",
        "id": "cd908600-c88b-448b-ac11-606885d4649d"
    },
    {
        "author": "邵雍",
        "paragraphs": [
            "林下閑言語，何須要許多。",
            "幾乎三百首，足以備吟哦。"
        ],
        "title": "答寧秀才求詩吟",
        "id": "d6fd9a80-91ac-42de-8ffb-7ee786c5d483"
    },
    {
        "author": "邵雍",
        "paragraphs": [
            "聖人難處口能宣，何止千年與萬年。",
            "心靜始能知白白，眼明方會看青天。",
            "鬼神情狀將詩寫，造化功夫用酒傅。",
            "傅寫不干詩酒事，若無詩酒又難言。"
        ],
        "title": "詩酒吟",
        "id": "8423649e-4cd8-4436-83d1-c5386798d25d"
    },
    {
        "author": "邵雍",
        "paragraphs": [
            "何人頭不白，我白不因愁。",
            "只被人多欲，其如我不憂。",
            "不憂緣不動，多欲爲多求。",
            "年老人常事，如何不白頭。"
        ],
        "title": "白頭吟",
        "id": "dbf75104-bc7c-46dc-84eb-778ba3a1c62c"
    },
    {
        "author": "邵雍",
        "paragraphs": [
            "人破須至護，物破須至補。",
            "補護既已多，卒歸于敗露。",
            "人有人之情，物有物之理。",
            "人物類不同，情理安有異。"
        ],
        "title": "人物吟",
        "id": "068bdb5e-28b2-4164-9813-497c89a449ba"
    },
    {
        "author": "邵雍",
        "paragraphs": [
            "林間無事可裝懷，晝睡功勞酒一盃。",
            "殘夢不能全省記，半隨風雨過東街。"
        ],
        "title": "偶得吟",
        "id": "27a93c7b-8b75-490b-ad13-b1c63e9ba240"
    },
    {
        "author": "邵雍",
        "paragraphs": [
            "一氣才分，兩儀已備。",
            "圓者爲天，方者爲地。",
            "變化生成，動植類起。",
            "人在其間，最靈最貴。"
        ],
        "title": "觀物吟",
        "id": "8d0e8f19-cc18-4cf1-9937-912bc9ef934b"
    },
    {
        "author": "邵雍",
        "paragraphs": [
            "七國之時尚戰爭，威强智詐一齊行。",
            "廉頗白起善用兵，蘇秦張儀善縱橫。",
            "朝爲布衣暮公卿，昨日鼎食今鼎烹。",
            "范雎謝相何心情，蔡澤入秦何依憑。",
            "始皇奮袂天下寧，二世乞爲氓不能。",
            "三千賓客憤未平，百二山河漢已興。",
            "所存舊物惟空名，殘陽衰草山川形。",
            "都似一場春夢過，自餘惡足語威獰。"
        ],
        "title": "戰國吟",
        "id": "9ab9bd76-b449-4522-a4a0-901e9ffaa179"
    },
    {
        "author": "邵雍",
        "paragraphs": [
            "切玉如泥劍不虛，誰知世上有昆吾。",
            "能言未是真男子，善處方名大丈夫。",
            "士老林泉誠所願，民填溝壑諒何辜。",
            "然非我事我心惻，珍重羲皇一卷書。"
        ],
        "title": "感事吟",
        "id": "66253028-f40c-4cce-a917-7c3da297197e"
    },
    {
        "author": "邵雍",
        "paragraphs": [
            "萬物有精英，人爲萬物靈。",
            "必先詳事體，然後論人情。",
            "氣靜形安樂，心閑身太平。",
            "伊耆治天下，不出此名生。"
        ],
        "title": "又五首  其一",
        "id": "61f8881d-86b7-473b-9884-dd442a44fd84"
    },
    {
        "author": "邵雍",
        "paragraphs": [
            "用藥似交兵，兵交豈有寧。",
            "求安安未得，去病病還生。",
            "湯劑未全補，甘肥又却爭。",
            "何由能壽考，瑞應老人星。"
        ],
        "title": "又五首  其二",
        "id": "82259d6b-c559-4cd8-91bd-20eb5388d95c"
    },
    {
        "author": "邵雍",
        "paragraphs": [
            "萬物道爲樞，其來類自殊。",
            "性雖無厚薄，理亦有精麄。",
            "未若人爲盛，還知物有餘。",
            "我生于此日，幸免作庸夫。"
        ],
        "title": "又五首  其三",
        "id": "3968b190-8f62-4bac-b48f-57deceee7f39"
    },
    {
        "author": "邵雍",
        "paragraphs": [
            "曾聞不若見，曾見不如經。",
            "既用身經過，何煩口說行。",
            "改詩知化筆，醒酒識和羹。",
            "料得人間事，無由出此情。"
        ],
        "title": "又五首  其四",
        "id": "ec9514b4-75da-4a33-b9a5-8545d8ced2e1"
    },
    {
        "author": "邵雍",
        "paragraphs": [
            "前有億萬年，後有億萬世。",
            "中間有壽人，未過百來歲。",
            "出口無善言，行身無善事。",
            "徒有人之身，殊無人之貴。"
        ],
        "title": "又五首  其五",
        "id": "d1cdd63b-8735-4c1f-aa19-558e5eeb4870"
    },
    {
        "author": "邵雍",
        "paragraphs": [
            "何代無人振德輝，衆賢今日會西畿。",
            "太平文物風流事，更勝元和全盛時。"
        ],
        "title": "履道留題吟",
        "id": "32ee3757-2f6c-4990-8d7f-03f3da136b92"
    },
    {
        "author": "邵雍",
        "paragraphs": [
            "見善必爲，不見則已。",
            "量力而動，力盡而止。"
        ],
        "title": "見義吟",
        "id": "33b4f5ee-79ca-488d-b45f-db7020f34c3e"
    },
    {
        "author": "邵雍",
        "paragraphs": [
            "如鸞如鳳，意思安詳。",
            "所生之人，非忠則良。",
            "如鼠如雀，意思驚躩。",
            "所生之人，不凶則惡。"
        ],
        "title": "觀物吟",
        "id": "ffc02f27-a111-440e-8c97-5299a3242ad9"
    },
    {
        "author": "邵雍",
        "paragraphs": [
            "王公大人，天下具瞻。",
            "輕流薄習，重損威嚴。",
            "此尚未了，彼安能兼。",
            "非唯失道，又復起貪。",
            "頂戴儒冠冠，心存象教。",
            "本圖心寧，復使心鬧。",
            "譬如生子，當求克肖。",
            "不教義方，教之竊盜。"
        ],
        "title": "王公吟",
        "id": "cd737d24-1bcc-4928-a3bb-9c3da8e918f0"
    },
    {
        "author": "邵雍",
        "paragraphs": [
            "老去無成齒髮衰，年將七十待何爲。",
            "居常無病不服藥，間或有懷猶作詩。",
            "引水更憐魚並至，折花仍喜蝶相隨。",
            "平生積學無他效，只得胸中恁坦夷。"
        ],
        "title": "自詠吟",
        "id": "32b025fd-4db9-44ac-8c77-c4a93ce84705"
    },
    {
        "author": "邵雍",
        "paragraphs": [
            "畫工狀物，經月經年。",
            "軒鑑照物，立寫于前。",
            "鑑之爲明，猶或未精。",
            "工出人手，平與不平。",
            "天下之平，莫若于水。",
            "止能照表，不能照裏。",
            "表裏洞照，其唯聖人。",
            "察言觀行，罔或不真。",
            "盡物之性，去己之情。",
            "有德之人，而必有言。",
            "能言之人，未必能行。"
        ],
        "title": "觀物吟",
        "id": "9e51a7f9-64a4-4fdc-b8f1-857129488ecb"
    },
    {
        "author": "邵雍",
        "paragraphs": [
            "大驚不寐，大憂不寐。",
            "大傷不寐，大病不寐。",
            "大喜不寐，大安能寐。",
            "何故不寐，湛於有累。",
            "何故能寐，行於無事。"
        ],
        "title": "能寐吟",
        "id": "8bdde787-7fa3-40e4-9c44-ac1c5efd3035"
    },
    {
        "author": "邵雍",
        "paragraphs": [
            "人間重者是黄金，誰道黄金無處尋。",
            "不著閑辭文雅意，更將何事悅良心。",
            "遠山四面供清潤，幽鳥千般送好音。",
            "無限春光都去盡，請君聽唱鷓鴣吟。"
        ],
        "title": "鷓鴣吟二首  其一",
        "id": "d6316e4d-475c-455c-80cb-b709c905a82c"
    },
    {
        "author": "邵雍",
        "paragraphs": [
            "翠竹叢深啼鷓鴣，鷓鴣聲更勝提壺。",
            "江南江北常相逐，春後春前多自呼。",
            "遷客銷魂驚夢寐，征人零淚濕衣裾。",
            "愁中聞處腸先斷，似此傷懷禁得無。"
        ],
        "title": "鷓鴣吟二首  其二",
        "id": "d7252356-4aba-45f5-9617-c06cb524bba7"
    },
    {
        "author": "邵雍",
        "paragraphs": [
            "若問先天一字無，後天方要著功夫。",
            "拔山蓋世稱才力，到此分毫强得乎。"
        ],
        "title": "先天吟",
        "id": "8fc1a2c4-9f1b-421f-b429-fbb8a24c7d89"
    },
    {
        "author": "邵雍",
        "paragraphs": [
            "麟鳳何嘗不在郊，太平消得苦譊譊。",
            "纔聞善事心先喜，每見奇書手自抄。",
            "一瓦清泉來竹下，兩竿紅日上松梢。",
            "窩中睡起窩前坐，安得閑辭解客嘲。"
        ],
        "title": "自樂吟",
        "id": "014cbacd-b347-4b4a-be7b-8faefe8e18d4"
    },
    {
        "author": "邵雍",
        "paragraphs": [
            "民情既樂，和氣爲祥。",
            "民情既憂，戾氣爲殃。",
            "祥爲雨露，天下豐穰。",
            "殃爲水旱，天下凶荒。"
        ],
        "title": "民情吟",
        "id": "a0d865de-af26-4448-80aa-d67dea267791"
    },
    {
        "author": "邵雍",
        "paragraphs": [
            "牡丹花品冠羣芳，況是其間更有王。",
            "四色變而成百色，百般顔色百般香。"
        ],
        "title": "牡丹吟",
        "id": "c80469af-77ea-478c-b26d-a2888b379bc1"
    },
    {
        "author": "邵雍",
        "paragraphs": [
            "金須百鍊始知精，水鑑何如人鑑明。",
            "不棄既能存故舊，久要焉敢忘平生。",
            "經綸事體當言用，道義襟懷只論誠。",
            "草木面前何止萬，歲寒松桂獨青青。"
        ],
        "title": "代書吟",
        "id": "e62717fa-a691-4262-aada-5e9b5d678476"
    },
    {
        "author": "邵雍",
        "paragraphs": [
            "病淺之時人不疑，病深之後藥難醫。",
            "勞謙所以有終吉，迷復何嘗無大虧。",
            "物我中間難著髮，天人之際豈容絲。",
            "能知古樂猶今樂，省了譊譊多少辭。"
        ],
        "title": "病淺吟",
        "id": "faac5635-e979-4849-8a7f-d81360181aa4"
    },
    {
        "author": "邵雍",
        "paragraphs": [
            "詩狂書更逸，近歲不勝多。",
            "太半落天下，未還安樂窩。"
        ],
        "title": "借出詩",
        "id": "48504138-499d-4401-9ffe-d0d64e56f149"
    },
    {
        "author": "邵雍",
        "paragraphs": [
            "平生無苦吟，書翰不求深。",
            "行筆因調性，成詩爲寫心。",
            "詩揚心造化，筆發性園林。",
            "所樂樂吾樂，樂而安有淫。"
        ],
        "title": "無苦吟",
        "id": "226de73c-1be8-45b6-ad7c-e9918ae15d73"
    },
    {
        "author": "邵雍",
        "paragraphs": [
            "萬物備于身，乾坤不負人。",
            "時光嗟荏苒，事體落因循。",
            "既感青春老，還驚白髮新。",
            "胸中若無有，未免作埃塵。"
        ],
        "title": "萬物吟",
        "id": "6564b273-d542-4dce-a8fa-0a8ba46b5d0d"
    },
    {
        "author": "邵雍",
        "paragraphs": [
            "月窟與天根，中間來往頻。",
            "所居皆綽綽，何往不伸伸。",
            "投足自有定，滿懷都是春。",
            "若無詩與酒，又似太虧人。"
        ],
        "title": "月窟吟",
        "id": "b5edff99-3346-4692-afe8-18a898338c5d"
    },
    {
        "author": "邵雍",
        "paragraphs": [
            "大象自中虛，中虛真不渝。",
            "施爲心事業，應對口功夫。",
            "伎倆千般有，憂愁一點無。",
            "人能知此理，勝讀五車書。"
        ],
        "title": "大象吟",
        "id": "dda8a02d-e681-444c-8254-e0481f69017e"
    },
    {
        "author": "邵雍",
        "paragraphs": [
            "百病起於情，情輕病亦輕。",
            "可能無係累，却是有依憑。",
            "秋月千山靜，春華萬木榮。",
            "若論真事業，人力莫經營。"
        ],
        "title": "百病吟",
        "id": "bc95f395-c458-4919-b41f-ad884b3d64be"
    },
    {
        "author": "邵雍",
        "paragraphs": [
            "春暖未苦熱，秋涼未甚寒。",
            "小車隨意出，所到即成歡。"
        ],
        "title": "小車吟",
        "id": "e820519a-dfa0-4b49-b4cf-1a8d2bffbec3"
    },
    {
        "author": "邵雍",
        "paragraphs": [
            "擊壤三千首，行窩二十家。",
            "樂天爲事業，養志是生涯。",
            "出入將如意，過從用小車。",
            "人能知此樂，何必待紛華。"
        ],
        "title": "擊壤吟",
        "id": "9997f9ed-da16-4181-aadc-7921e830036a"
    },
    {
        "author": "邵雍",
        "paragraphs": [
            "買宅從來重見山，見山今直幾何錢。",
            "奇峯環列遠隔水，喬木俯臨微带煙。",
            "行路客疑驚洞府，凭欄人恐是神仙。",
            "長憂暗入丹青手，寫向鮫綃天下傳。"
        ],
        "title": "留題水北楊郎中園亭二首  其一",
        "id": "ad1a196c-78eb-4ed9-a951-ae9fe2f714b2"
    },
    {
        "author": "邵雍",
        "paragraphs": [
            "洛下誰家不買居，買居還得似君無。",
            "風光一片非塵世，景物四時成畫圖。",
            "後圃花奇同閬苑，前軒峯好類蓬壺。",
            "人生能向此中老，亦是世間豪丈夫。"
        ],
        "title": "留題水北楊郎中園亭二首  其二",
        "id": "4212d7ba-78c6-4f7e-8614-50f2ab4a9c94"
    },
    {
        "author": "邵雍",
        "paragraphs": [
            "數日之間秋遂盡，百思無以慰蹉跎。",
            "園林正好愛不徹，草木已黄情柰何。",
            "雖老筋骸行尚健，儘高臺榭望仍多。",
            "終朝把酒未成醉，又欲臨風一浩歌。"
        ],
        "title": "秋盡吟",
        "id": "2854756d-4a83-44c1-8fa2-dee4d59a6792"
    },
    {
        "author": "邵雍",
        "paragraphs": [
            "不肖之人，志在遊蕩。",
            "身在屋下，心在屋上。",
            "不肖之子，志在浮誇。",
            "身尚不保，焉能保家。"
        ],
        "title": "不肖吟",
        "id": "457331cb-1519-4526-af96-7031b10d8a8c"
    },
    {
        "author": "邵雍",
        "paragraphs": [
            "君子之去，亦如其來。",
            "小人之來，亦如其去。",
            "既有恩情，且無怨怒。",
            "既有憎嫌，且無思慕。"
        ],
        "title": "君子吟",
        "id": "bf8f7b03-7ddf-4ea3-b06a-5d90c81de899"
    },
    {
        "author": "邵雍",
        "paragraphs": [
            "小人無節，棄本逐末。",
            "喜思其與，怒思其奪。"
        ],
        "title": "小人吟",
        "id": "7757f115-3f5f-4d00-a4cf-d07bb509b48f"
    },
    {
        "author": "邵雍",
        "paragraphs": [
            "富貴把手，貧賤掣肘。",
            "貧賤把手，富貴掣肘。",
            "金石之交，死且不朽。",
            "市井之交，自難長久。"
        ],
        "title": "把手吟",
        "id": "75629d8a-5256-42fe-8c41-939305bdb41b"
    },
    {
        "author": "邵雍",
        "paragraphs": [
            "天地定位，否泰反類。",
            "山澤通氣，損咸見義。",
            "雷風相薄，恒益起意。",
            "水火相射，既濟未濟。",
            "四象相交，成十六事。",
            "八卦相盪，爲六十四。"
        ],
        "title": "大易吟",
        "id": "7517233d-11ad-4497-969e-2ef550d86e2b"
    },
    {
        "author": "邵雍",
        "paragraphs": [
            "久欲罷吟詩，還驚意忽奇。",
            "坐中知物體，言外到天機。",
            "得句不勝易，成篇豈忍遺。",
            "安知千萬載，後世無宣尼。"
        ],
        "title": "罷吟吟",
        "id": "66d915d1-5a80-4745-90ad-509a90263831"
    },
    {
        "author": "邵雍",
        "paragraphs": [
            "身上有黄金，人無走陸沉。",
            "求時未必見，得處不因尋。",
            "辨捷非通物，涵容是了心。",
            "會彈無絃琴，然後能知音。"
        ],
        "title": "黄金吟",
        "id": "a288952b-3152-4255-a120-fdcd55a5a8eb"
    },
    {
        "author": "邵雍",
        "paragraphs": [
            "事體一番新，纔新又却陳。",
            "新陳非利物，義理不由人。",
            "歲月休驚晚，鶑花續報春。",
            "餘樽幸無恙，宜唱鷓鴣頻。"
        ],
        "title": "鷓鴣吟",
        "id": "04273189-f87f-43ae-9975-1eba7ee6d004"
    },
    {
        "author": "邵雍",
        "paragraphs": [
            "閑中氣味長，長處是仙鄉。",
            "富有林泉樂，清無市井忙。",
            "爛遊千聖奧，醉擁萬花香。",
            "莫作傷心事，傷心易斷腸。"
        ],
        "title": "閑中吟  其一",
        "id": "cd502ffe-c3c2-42a3-9feb-399cf20cc113"
    },
    {
        "author": "邵雍",
        "paragraphs": [
            "閑中氣味真，真處是天民。",
            "富有林泉樂，清無市井塵。",
            "爛遊千聖奧，醉擁萬花春。",
            "莫作傷心事，傷心愁殺人。"
        ],
        "title": "閑中吟  其二",
        "id": "51a28438-840e-4bc9-bda2-cad0d6988167"
    },
    {
        "author": "邵雍",
        "paragraphs": [
            "閑中氣味全，全處是天仙。",
            "富有林泉樂，清無市井喧。",
            "爛觀千聖奧，醉擁萬花妍。",
            "莫作傷心事，傷心事好旋。"
        ],
        "title": "閑中吟  其三",
        "id": "7c8e203b-9f6a-4d77-b165-369a615fbc69"
    },
    {
        "author": "邵雍",
        "paragraphs": [
            "人人共戴天，我戴豈徒然。",
            "須識天人理，方知造化權。",
            "功名歸酒盞，器業入詩篇。",
            "料得閑中樂，無如我得全。"
        ],
        "title": "蒼蒼吟",
        "id": "3751711d-7001-4b66-ae07-877cfea56aaf"
    },
    {
        "author": "邵雍",
        "paragraphs": [
            "如鑑又如鈎，迴旋莫記秋。",
            "難窮天上理，易白世間頭。",
            "團處人人喜，虧時物物愁。",
            "有生無不喘，何必待吳牛。"
        ],
        "title": "團團吟",
        "id": "84c44851-3a5b-47ab-aaf3-0c2557f7d66d"
    },
    {
        "author": "邵雍",
        "paragraphs": [
            "見別一年餘，歲殘相憶初。",
            "重煩君欵密，遠寄我空疎。",
            "衰朽百端有，憂愁一點無。",
            "閑吟四十字，聊用答來書。"
        ],
        "title": "代書吟",
        "id": "45480eab-ef6d-43b4-a493-88b9a688bffe"
    },
    {
        "author": "邵雍",
        "paragraphs": [
            "胸中風雨吼，筆下龍蛇走。",
            "前後落人間，三千有餘首。"
        ],
        "title": "失詩吟",
        "id": "093f7abe-51f6-4da0-ac02-409e5f2951ef"
    },
    {
        "author": "邵雍",
        "paragraphs": [
            "行年六十六，不去兩般事。",
            "用詩贈真宰，以酒勸象帝。",
            "面未發酡顔，心先動和氣。",
            "俯仰天地間，自知無所愧。"
        ],
        "title": "不去吟",
        "id": "ac382d2a-1f9a-47a6-bc44-1243135d83d4"
    },
    {
        "author": "邵雍",
        "paragraphs": [
            "羲軒堯舜，湯武桓文。",
            "皇王帝伯，父子君臣。",
            "四者之道，理限于秦。",
            "降及兩漢，又歷三分。",
            "東西俶擾，南北紛紜。",
            "五胡十姓，天紀幾焚。",
            "非唐不濟，非宋不存。",
            "千世萬世，中原有人。"
        ],
        "title": "經世吟",
        "id": "75419cfc-4c9e-49d7-b70d-37baaf096979"
    },
    {
        "author": "邵雍",
        "paragraphs": [
            "君子知人出于知，小人知人出于私。",
            "出于知，則同乎理者謂之是，異乎理者謂之非。",
            "出于私，則同乎己者謂之是，異乎己者謂之非。"
        ],
        "title": "知人吟",
        "id": "27b69857-4db9-4155-8a83-ec5dcac77e94"
    },
    {
        "author": "邵雍",
        "paragraphs": [
            "能言未是難，行得始爲艱。",
            "須是真男子，方能無厚顔。"
        ],
        "title": "言行吟",
        "id": "39d3608b-3045-4be9-ac8c-eaca4434c501"
    },
    {
        "author": "邵雍",
        "paragraphs": [
            "三百六旬有六日，光陰過眼如奔輪。",
            "周而復始未嘗息，安得四時長似春。"
        ],
        "title": "光陰吟",
        "id": "6b3f6e3c-c4f7-4870-b558-5246cd5698b2"
    },
    {
        "author": "邵雍",
        "paragraphs": [
            "閑與賓朋飲酒盃，盃中長似有花開。",
            "清談纔向口中出，和氣已從心上來。",
            "物外意非由象得，坐間春不自天迴。",
            "施之天下能如此，天下何憂不放懷。"
        ],
        "title": "舉酒吟",
        "id": "b5a7a561-a62e-4186-bdab-5451b6fe7623"
    },
    {
        "author": "邵雍",
        "paragraphs": [
            "此物近來貧，時時得數斤。",
            "如茶辜老朽，似藥負交親。",
            "未飲先憂盡，雖斟不敢頻。",
            "何由同九日，長有白衣人。"
        ],
        "title": "酒少吟",
        "id": "bdc9a2df-6f2d-40b9-bb2d-714887b84b09"
    },
    {
        "author": "邵雍",
        "paragraphs": [
            "未去交爭意，難忘黑白心。",
            "一條無敵路，徹了沒人尋。"
        ],
        "title": "觀棋絕句  其一",
        "id": "23a75b96-3df2-4f22-9c48-c11651d50ac2"
    },
    {
        "author": "邵雍",
        "paragraphs": [
            "未去交爭意，難忘黑白情。",
            "一條平穩路，痛惜沒人行。"
        ],
        "title": "觀棋絕句  其二",
        "id": "2d7c40be-2f75-4d08-bee6-fc42697801b6"
    },
    {
        "author": "邵雍",
        "paragraphs": [
            "老去無成鬢已斑，縱心年幾合清閑。",
            "如何得意雲山外，更欲遊心詩酒間。",
            "大字寫詩酬素志，小盃斟酒發酡顔。",
            "春雷驚起千年蟄，筆下蒼龍自往還。"
        ],
        "title": "老去吟",
        "id": "2c9f2cf8-2aff-46ba-b591-d1f48018b753"
    },
    {
        "author": "邵雍",
        "paragraphs": [
            "天津多亂石，石裏閑尋覓。",
            "真玉固難求，似玉亦難得。",
            "徒有碌碌青，亦有磷磷白。",
            "柰無清越聲，更無溫潤色。"
        ],
        "title": "亂石吟",
        "id": "cf9f63dd-c204-4fab-a4ea-6d93885ea53b"
    },
    {
        "author": "邵雍",
        "paragraphs": [
            "未有一分功，先有十分敵。",
            "所得無分毫，所喪無紀極。"
        ],
        "title": "未有吟  其一",
        "id": "7732061b-4f14-40e2-b769-271f382c5484"
    },
    {
        "author": "邵雍",
        "paragraphs": [
            "未有一分讓，先有十分爭。",
            "所喪者實事，所得者虛名。"
        ],
        "title": "未有吟  其二",
        "id": "bfe500c0-e49e-4a1c-ad24-edfaa41b3120"
    },
    {
        "author": "邵雍",
        "paragraphs": [
            "至寶明珠非有纇，全珍良玉自無瑕。",
            "爲珠爲玉尚如此，何況爲人多過差。"
        ],
        "title": "誡子吟  其一",
        "id": "cf6e6826-f878-49a8-b8f1-88376ddc5f46"
    },
    {
        "author": "邵雍",
        "paragraphs": [
            "有過不能改，知賢不肯親。",
            "雖生人世上，未得謂之人。"
        ],
        "title": "誡子吟  其二",
        "id": "830deccd-c540-4c28-bfa8-200b61ad1434"
    },
    {
        "author": "邵雍",
        "paragraphs": [
            "周孔不足法，軻雄不足師。",
            "還同棄常饍，除是適蠻夷。"
        ],
        "title": "誡子吟  其三",
        "id": "e623e616-c00c-44f4-a0e3-fece82f75f2b"
    },
    {
        "author": "邵雍",
        "paragraphs": [
            "意亦心所至，言須耳所聞。",
            "誰云天地外，別有好乾坤。"
        ],
        "title": "乾坤吟  其一",
        "id": "4e7d0a63-88a1-4224-a88f-d0ab59040e68"
    },
    {
        "author": "邵雍",
        "paragraphs": [
            "道不遠于人，乾坤只在身。",
            "誰能天地外，別去覓乾坤。"
        ],
        "title": "乾坤吟  其二",
        "id": "2c63312f-3807-42a7-afe7-6164b767ecae"
    },
    {
        "author": "邵雍",
        "paragraphs": [
            "胡越同心日，夫妻反目時。",
            "人間無大小，得失在須斯。"
        ],
        "title": "胡越吟",
        "id": "317da0de-58d5-414f-8305-86c6f6183392"
    },
    {
        "author": "邵雍",
        "paragraphs": [
            "善處憂難作，能持事自修。",
            "腹心無外物，蠻貊亦懷柔。"
        ],
        "title": "善處吟",
        "id": "7bd370b0-5eb6-47a9-b899-44236bbce640"
    },
    {
        "author": "邵雍",
        "paragraphs": [
            "百年嗟荏苒，千里痛蕭條。",
            "忍逐東流水，無期任所飄。"
        ],
        "title": "百年吟",
        "id": "5d576c1f-7766-4781-9346-7c9727e80bfa"
    },
    {
        "author": "邵雍",
        "paragraphs": [
            "一日去一日，一年添一年。",
            "饒教成大器，其那已華顛。",
            "志意雖依舊，聰明不及前。",
            "若非心有得，亦恐學神仙。"
        ],
        "title": "歲杪吟",
        "id": "56b74996-3d8f-4d53-8163-d6a1002e2a7f"
    },
    {
        "author": "邵雍",
        "paragraphs": [
            "誰言博奕尚優游，利害相磨未始休。",
            "初得手時宜顧望，合行權處莫遲留。",
            "二年乃正三監罪，七日能尸兩觀囚。",
            "天下太平無一事，南陽高卧更何求。"
        ],
        "title": "觀棋小吟",
        "id": "b2d43807-a89b-4828-9f87-56324df604e1"
    },
    {
        "author": "邵雍",
        "paragraphs": [
            "安樂窩中樂，媧皇笙萬攢。",
            "自從閑借出，客到遂無歡。"
        ],
        "title": "又借出詩",
        "id": "fc2e2cd8-a134-4028-81d5-a37f18b1bbe0"
    },
    {
        "author": "邵雍",
        "paragraphs": [
            "何止千年與萬年，歲寒松桂獨依然。",
            "若無揚子天人學，安有莊生內外篇。",
            "已約月陂尋白石，更期金谷弄清泉。",
            "誰云影論紛紜甚，一任山巔復起巔。"
        ],
        "title": "和王規甫司勳見贈",
        "id": "561b8131-457d-4b7f-9841-8876810999d9"
    },
    {
        "author": "邵雍",
        "paragraphs": [
            "人人誰不願封侯，及至封侯未肯休。",
            "大得却須防大失，多憂元只爲多求。",
            "規模焉敢比才士，度量自知非飲流。",
            "少日何由能强此，況今年老雪堆頭。"
        ],
        "title": "答友人勸酒吟",
        "id": "efc3afb8-52bf-4811-bca9-47e58e091ba8"
    },
    {
        "author": "邵雍",
        "paragraphs": [
            "何者謂之幾，天根理極微。",
            "今年初盡處，明日未來時。",
            "此際易得意，其間難下辭。",
            "人能知此意，何事不能知。"
        ],
        "title": "冬至吟",
        "id": "07a2472f-88d0-4607-94f2-9143fe519783"
    },
    {
        "author": "邵雍",
        "paragraphs": [
            "林下盃盤大寂寥，寂寥長願似今朝。",
            "君看擊鼓撞鍾者，勢去賓朋不易招。"
        ],
        "title": "盃盤吟",
        "id": "080ba408-6e4d-45b0-a3f4-436fdf007e55"
    },
    {
        "author": "邵雍",
        "paragraphs": [
            "揚善不揚惡，記恩不記讎。",
            "人人自歡喜，何患少交遊。"
        ],
        "title": "歡喜吟",
        "id": "90a1b323-4a5a-4d95-9041-5db9dfc47e7a"
    },
    {
        "author": "邵雍",
        "paragraphs": [
            "良如金玉，重如丘山。",
            "儀如鸞鳳，氣如芝蘭。"
        ],
        "title": "善人吟",
        "id": "8ad733ac-7da4-455c-b536-d58fd63b7db5"
    },
    {
        "author": "邵雍",
        "paragraphs": [
            "事苟非，自有異。",
            "事苟是，安有二。"
        ],
        "title": "議論吟",
        "id": "dadf2c79-886a-4d1e-82ec-edc27d80a7f6"
    },
    {
        "author": "邵雍",
        "paragraphs": [
            "天雖不語人能語，心可欺時天可欺。",
            "天人相去不相還，只在人心人不知。",
            "人心先天天弗違，人身後天奉天時。",
            "身心相去不相遠，只在人誠人不推。"
        ],
        "title": "推誠吟",
        "id": "fbb377d4-a86d-4021-9c68-2a3284f634c2"
    },
    {
        "author": "邵雍",
        "paragraphs": [
            "堯夫吟，天下拙。",
            "來無時，去無節。",
            "如山川，行不徹。",
            "如江河，流不竭。",
            "如芝蘭，香不歇。",
            "如簫韶，聲不絕。",
            "也有花，也有雪。",
            "也有風，也有月。",
            "又溫柔，又峻烈。",
            "又風流，又激切。"
        ],
        "title": "堯夫吟",
        "id": "bfe1a981-ea81-4bd3-8fe9-d896a7f49491"
    },
    {
        "author": "邵雍",
        "paragraphs": [
            "事出意外，人難智求。",
            "自非妄動，惡用多愁。",
            "既有誤中，寧無暗投。",
            "能知此說，天下何憂。"
        ],
        "title": "意外吟",
        "id": "5444a192-f1f4-4cf0-a97e-f631871866d2"
    },
    {
        "author": "邵雍",
        "paragraphs": [
            "斷以决疑，疑不可緩。",
            "當斷不斷，反受其亂。"
        ],
        "title": "當斷吟",
        "id": "03f1f951-298e-46fd-9431-39df71cb07f3"
    },
    {
        "author": "邵雍",
        "paragraphs": [
            "至人無夢，聖人無憂。",
            "夢爲多想，憂爲多求。",
            "憂既不作，夢來何由。",
            "能知此說，此外何修。"
        ],
        "title": "憂夢吟",
        "id": "82305129-e41f-4838-83ef-faced05bc048"
    },
    {
        "author": "邵雍",
        "paragraphs": [
            "人達人情，無寡無廣。",
            "天下之事，如指諸掌。"
        ],
        "title": "人情吟",
        "id": "3024c82a-368c-421d-b644-a5ec85c95502"
    },
    {
        "author": "邵雍",
        "paragraphs": [
            "人無取次，事莫因循。",
            "因循失事，取次壞人。",
            "人無率爾，事貴丁寧。",
            "率爾近薄，丁寧近誠。"
        ],
        "title": "人事吟",
        "id": "e656cddc-c736-459e-bdcc-be0c44586937"
    },
    {
        "author": "邵雍",
        "paragraphs": [
            "未知道義，尋人爲師。",
            "既知道義，人來爲資。",
            "尋師未易，爲資實難。",
            "指南響道，非去非還。",
            "師人則恥，人師則喜。",
            "喜恥皆非，我獨無是。",
            "好爲人師，與恥何異。"
        ],
        "title": "師資吟",
        "id": "6b86e372-165f-4760-9e2b-6097be0773d2"
    },
    {
        "author": "邵雍",
        "paragraphs": [
            "天學修心，人學修身。",
            "身安心樂，乃見天人。",
            "天之與人，相去不遠。",
            "不知者多，知之者鮮。",
            "身主于人，心主于天。",
            "心既不樂，身何由安。"
        ],
        "title": "天人吟",
        "id": "53d751ad-e877-4976-868d-9c92b39f49c2"
    },
    {
        "author": "邵雍",
        "paragraphs": [
            "樂毅事燕時，其心有深皆。",
            "破齊七十城，迎刃不遺矢。",
            "豈留即墨莒，却與燕有二。",
            "欲使燕遂王，天下自齊始。",
            "豈意志未申，昭王一旦死。",
            "惠王固不知，使人代其位。",
            "强燕自此衰，何復能振起。",
            "自古君與臣，濟會非容易。",
            "重惜千萬年，英雄爲流涕。"
        ],
        "title": "樂毅吟",
        "id": "8a977985-2681-4b9c-b520-44a35e3b35a9"
    },
    {
        "author": "邵雍",
        "paragraphs": [
            "所謂十分人，須有十分真。",
            "非爲能寫字，非謂能爲文。",
            "非謂眉目秀，非謂衣服新。",
            "欲行人世上，直須先了身。"
        ],
        "title": "十分吟  其一",
        "id": "fc43a6bb-1dc4-4303-bc66-01bc0519db8c"
    },
    {
        "author": "邵雍",
        "paragraphs": [
            "所謂十分人，須有十分事。",
            "事苟不十分，終是未完備。",
            "事父盡其心，事兄盡其意。",
            "事君盡其忠，事師盡其義。"
        ],
        "title": "十分吟  其二",
        "id": "8f04fbb0-a5b3-4747-a03d-13adc763a4df"
    },
    {
        "author": "邵雍",
        "paragraphs": [
            "人壽百來年，其過豈容易。",
            "雖然瞬息間，其間多少事。",
            "號爲能了事，必先能了身。",
            "身苟未能了，何暇能了人。"
        ],
        "title": "十分吟  其三",
        "id": "b801a3bc-a9f8-43b5-a14d-9e0e1d9ddb91"
    },
    {
        "author": "邵雍",
        "paragraphs": [
            "辛亥年，辛丑月。",
            "甲子日，甲戌辰。",
            "日辰同甲，年月同辛。",
            "吾於此際，生而爲人。"
        ],
        "title": "生日吟",
        "id": "407027af-3ff4-4f64-96e1-0be26b0a2d06"
    },
    {
        "author": "邵雍",
        "paragraphs": [
            "雞能警旦，馬能代行。",
            "犬能守禦，牛能力耕。",
            "人稟天地，萬物之靈。",
            "妬賢嫉能，不如不生。"
        ],
        "title": "誡子吟",
        "id": "b2d440ce-0035-4908-91e1-65b711ddeed8"
    },
    {
        "author": "邵雍",
        "paragraphs": [
            "天地有常理，日月有常明。",
            "四時有常序，鬼神有常靈。",
            "聖人有常德，小人無常情。"
        ],
        "title": "有常吟",
        "id": "b852fe09-dfda-4c68-abeb-77e78878b357"
    },
    {
        "author": "邵雍",
        "paragraphs": [
            "世上紛華都不見，眼前惟見讀書尊。",
            "百千難過尚驚惕，三十歲前尤苦辛。",
            "少日只知艱險事，老年方識太平身。",
            "家風幸有兒孫繼，足以無心伴白雲。"
        ],
        "title": "歲暮吟",
        "id": "da1702fa-b4ec-406f-98b5-8348276114b7"
    },
    {
        "author": "邵雍",
        "paragraphs": [
            "一片春天在眼前，眼前須識好春天。",
            "春秋冬夏能無累，雪月風花都一連。",
            "能用真腴爲事業，豈防他物害暄妍。",
            "我生其幸何多也，安有閑愁到耳邊。"
        ],
        "title": "春天吟",
        "id": "251e38aa-18de-442d-8101-593aca6e3278"
    },
    {
        "author": "邵雍",
        "paragraphs": [
            "以聖責人，固未完備。",
            "以人望人，自有餘地。",
            "責人無難，受責非易。",
            "其殆庶幾，猶望顔子。"
        ],
        "title": "庶幾吟",
        "id": "7e756244-dad4-456c-9402-9ef54d5413bc"
    },
    {
        "author": "邵雍",
        "paragraphs": [
            "人盛必有衰，物生須有死。",
            "既見身前人，乃知身後事。",
            "身前人能興，身後事豈廢。",
            "興廢先言人，然後語天地。"
        ],
        "title": "人物吟",
        "id": "52e496d2-4154-4af0-9799-6723f1c9a4ff"
    },
    {
        "author": "邵雍",
        "paragraphs": [
            "昨日炙手，今日張羅。",
            "人間常事，何詫何嗟。"
        ],
        "title": "詫嗟吟",
        "id": "2be4c25a-6a9e-4350-a8f9-d88f9d7c1537"
    },
    {
        "author": "邵雍",
        "paragraphs": [
            "自古禦戎無上策，唯憑仁義是中原。",
            "王師問罪固能道，天子蒙塵爭忍聞。",
            "二晉亂亡成茂草，三君屈辱落陳編。",
            "公閭延廣何人也，始信興邦亦一言。"
        ],
        "title": "左衽吟",
        "id": "43a94db3-ffcc-4ca4-b1b3-0f7f78c34aed"
    },
    {
        "author": "邵雍",
        "paragraphs": [
            "若聖與人吾豈敢，空言猶足慰虛生。",
            "明開教勸用常道，永使子孫持善名。",
            "此日貽謨情未顯，他時受賜事非輕。",
            "庶幾此意流天下，天下何由不太平。"
        ],
        "title": "教勸吟",
        "id": "63a608b3-95f6-400e-80f8-1b981cc85ef0"
    },
    {
        "author": "邵雍",
        "paragraphs": [
            "悲哉不善人，稟此凶戾德。",
            "非唯敗人家，又能敗人國。"
        ],
        "title": "不善吟",
        "id": "df25ef58-01bb-4fe2-a5bd-7f50a0c701c0"
    },
    {
        "author": "邵雍",
        "paragraphs": [
            "多事招憂，多疑招悶。",
            "多與招吝，多取招損。"
        ],
        "title": "多事吟",
        "id": "5914dc83-877b-413d-802a-6e43dba55a20"
    },
    {
        "author": "邵雍",
        "paragraphs": [
            "君子處身，寧人負己，己無負人。",
            "小人處事，寧己負人，無人負己。"
        ],
        "title": "處身吟",
        "id": "6366bb6a-a893-4563-af7b-b56d17558d4b"
    },
    {
        "author": "邵雍",
        "paragraphs": [
            "千萬年之人，千萬年之事。",
            "千萬年之情，千萬年之理。",
            "惟學之所能，坐而爛觀爾。"
        ],
        "title": "觀性吟",
        "id": "337f3548-89f5-40ed-bf86-a510955568fb"
    },
    {
        "author": "邵雍",
        "paragraphs": [
            "居暗觀明，居靜觀動。",
            "居簡觀繁，居輕觀重。",
            "所居者寡，所觀則衆。",
            "匪居匪觀，衆寡何用。"
        ],
        "title": "觀物吟",
        "id": "9140d41b-223b-4a12-a536-7a282093e072"
    },
    {
        "author": "邵雍",
        "paragraphs": [
            "洛陽城裏一愚夫，十許年來不讀書。",
            "老去情懷難狀處，淡煙寒月映松踈。"
        ],
        "title": "答和吳傳正贊善二首  其一",
        "id": "9da14f19-6824-4c82-8670-7c1bf1d2a40f"
    },
    {
        "author": "邵雍",
        "paragraphs": [
            "樂靜豈無病，好閑終有心。",
            "爭如自得者，與世善浮沉。"
        ],
        "title": "答和吳傳正贊善二首  其二",
        "id": "2e3e773f-4a9f-4b4f-a5e5-f5de6b9348ca"
    },
    {
        "author": "邵雍",
        "paragraphs": [
            "是短非長，好丹非素。",
            "一生區區，未免愛惡。",
            "愛惡不去，何由是非。",
            "愛惡既去，是非何爲。"
        ],
        "title": "是非吟",
        "id": "c964adcb-3dbf-4e7b-b80f-9c73782bbc88"
    },
    {
        "author": "邵雍",
        "paragraphs": [
            "人多求洗身，殊不求洗心。",
            "洗身去塵垢，洗心去邪淫。",
            "塵垢用水洗，邪淫非能淋。",
            "必欲去心垢，須彈無絃琴。"
        ],
        "title": "洗心吟",
        "id": "0ced7a25-d657-4d24-af62-217b3b670045"
    },
    {
        "author": "邵雍",
        "paragraphs": [
            "見物即謳吟，何嘗曾用意。",
            "閑將篋笥詩，靜看人間事。"
        ],
        "title": "見物吟",
        "id": "e2dd556b-9efa-4650-a04d-8f8d7f1c1fac"
    },
    {
        "author": "邵雍",
        "paragraphs": [
            "春時耕種，夏時耘耨。",
            "秋時收治，冬時用受。",
            "雨露不愆，既苗既秀。",
            "水旱爲災，尚罹其咎。"
        ],
        "title": "力穡吟",
        "id": "2c1f4cf2-9b61-40ff-8bb7-9d61b2051616"
    },
    {
        "author": "邵雍",
        "paragraphs": [
            "六十有六歲，暢然持酒盃。",
            "少無他得志，老有此開懷。",
            "往往英心動，時時秀句來。",
            "尚收三百首，自謂敵瓊瓌。"
        ],
        "title": "六十六歲吟",
        "id": "8fc97dd7-419c-48e7-a3f0-60421e36f70c"
    },
    {
        "author": "邵雍",
        "paragraphs": [
            "寬則民慢，猛則民殘。",
            "寬猛相濟，其民自安。"
        ],
        "title": "寬猛吟",
        "id": "918202e1-d268-445e-ae4f-26371d6a3850"
    },
    {
        "author": "邵雍",
        "paragraphs": [
            "藝雖小道，事亦繫人。",
            "苟不造微，焉能入神。"
        ],
        "title": "小道吟",
        "id": "740f7b6c-b894-4364-b898-facecbfe3fc7"
    },
    {
        "author": "邵雍",
        "paragraphs": [
            "人有賢愚，事無巨細。",
            "得不艱難，失必容易。"
        ],
        "title": "得失吟",
        "id": "f58c1694-05c0-4616-ab7f-2faa6cdc8b76"
    },
    {
        "author": "邵雍",
        "paragraphs": [
            "善惡之間，薰蕕可究。",
            "近薰必香，近蕕必臭。"
        ],
        "title": "薰蕕吟",
        "id": "c647f9f1-7771-4abd-beaa-4a4d6822aed9"
    },
    {
        "author": "邵雍",
        "paragraphs": [
            "惡死好生，去害就利。",
            "天下之人，其情無異。"
        ],
        "title": "好惡吟",
        "id": "092606f5-a2b7-4c9e-9d60-95574700e7ec"
    },
    {
        "author": "邵雍",
        "paragraphs": [
            "此情人不知，亦嘗歎遲暮。",
            "雖則歎遲暮，柰何難分付。"
        ],
        "title": "歲暮吟  其一",
        "id": "54e7b4c8-cf58-42d6-95a6-7f746d439b6c"
    },
    {
        "author": "邵雍",
        "paragraphs": [
            "此情人不知，亦嘗歎遲久。",
            "雖則歎遲久，柰何人不受。"
        ],
        "title": "歲暮吟  其二",
        "id": "625f28dd-490b-44e4-85fc-5835a2c0ab7b"
    },
    {
        "author": "邵雍",
        "paragraphs": [
            "輕得易失，多謀少成。",
            "德無盡利，善無近名。"
        ],
        "title": "安分吟",
        "id": "0db13258-0c15-4c08-9d23-4c19e46cd4e6"
    },
    {
        "author": "邵雍",
        "paragraphs": [
            "由聽而失，以聽爲賓。",
            "而今而後，何復信人。"
        ],
        "title": "由聽吟",
        "id": "6972bb73-c6a8-49fa-a672-94c85496848d"
    },
    {
        "author": "邵雍",
        "paragraphs": [
            "畫筆善狀物，長于運丹青。",
            "丹青入巧思，萬物無遁形。",
            "詩畫善狀物，長于運丹誠。",
            "丹誠入秀句，萬物無遁情。",
            "詩者人之志，言者心之聲。",
            "志因言以發，聲因律而成。",
            "多識于鳥獸，豈止毛與翎。"
        ],
        "title": "詩畫吟  其一",
        "id": "86db51bb-3362-49b7-b4a5-5da5cb196ce9"
    },
    {
        "author": "邵雍",
        "paragraphs": [
            "多識于草木，豈止枝與莖。",
            "不有風雅頌，何由知功名。",
            "不有賦比興，何由知廢興。",
            "觀朝廷盛事，壯社稷威靈。",
            "有湯武締構，無幽厲欹傾。",
            "知得之艱難，肯失之驕矜。",
            "去巨蠹奸邪，進不世賢能。",
            "擇陰陽粹美，索天地精英。",
            "籍江山清潤，揭日月光榮。",
            "收之爲民極，著之爲國經。",
            "播之于金石，奏之于大庭。",
            "感之以人心，告之以神明。",
            "人神之胥悅，此所謂和羹。",
            "既有虞舜歌，豈無臯陶賡。",
            "既有仲尼刪，豈無季札聽。",
            "必欲樂天下，捨詩安足憑。",
            "得吾之緒餘，自可致昇平。"
        ],
        "title": "詩畫吟  其二",
        "id": "c3685eea-81f4-4f2c-891c-c3da98670e6f"
    },
    {
        "author": "邵雍",
        "paragraphs": [
            "史筆善記事，長于炫其文。",
            "文勝則實喪，徒憎口云云。",
            "詩史善記事，長于造其真。",
            "真勝則華去，非如目紛紛。",
            "天下非一事，天下非一人。",
            "天下非一物，天下非一身。",
            "皇王帝伯時，其人長如存。",
            "百千萬億年，其事長如新。",
            "可以辨庶政，可以齊黎民。",
            "可以述祖考，可以訓子孫。",
            "可以尊萬乘，可以嚴三軍。",
            "可以進諷諫，可以揚功勳。",
            "可以移風俗，可以厚人倫。",
            "可以美教化，可以和踈親。",
            "可以正夫婦，可以明君臣。",
            "可以贊天地，可以感鬼神。",
            "規人何切切，誨人何諄諄。",
            "送人何戀戀，贈人何懃懃。",
            "無歲無嘉節，無月無嘉辰。",
            "無時無嘉景，無日無嘉賓。",
            "樽中有美祿，坐上無妖氛。",
            "胸中有美物，心上無埃塵。",
            "忍不用大筆，書字如車輪。",
            "三千有餘首，布爲天下春。"
        ],
        "title": "詩史吟",
        "id": "07979a77-9d89-4595-8b75-c9ebdf7dc32c"
    },
    {
        "author": "邵雍",
        "paragraphs": [
            "萬事入沉吟，其來味更深。",
            "雖然曾過眼，須是更經心。",
            "過眼未盡見，經心肯儘尋。",
            "儘尋能得見，方始是真金。"
        ],
        "title": "演繹吟  其一",
        "id": "0c218597-a570-49a0-b3af-acb8bb9a0206"
    },
    {
        "author": "邵雍",
        "paragraphs": [
            "何者是真金，真金入骨沉。",
            "飽曾經煅煉，足得不沉吟。",
            "到手何須眼，行身敢放心。",
            "放心然後樂，天下有知音。"
        ],
        "title": "演繹吟  其二",
        "id": "422facff-20e1-49ee-aa75-e4b80d118e60"
    },
    {
        "author": "邵雍",
        "paragraphs": [
            "何者謂知音，知音只在心。",
            "肝脾無效驗，鍾鼓漫搜尋。",
            "既若能開物，何須更鼓琴。",
            "來儀非爲鳳，只是感人深。"
        ],
        "title": "演繹吟  其三",
        "id": "03446d97-9695-42ae-8de8-e76dc15a9241"
    },
    {
        "author": "邵雍",
        "paragraphs": [
            "何者謂來儀，來儀意不低。",
            "有身皆衎衎，無物不熙熙。",
            "一國若一物，四方猶四支。",
            "巍巍乎堯舜，何得而名之。"
        ],
        "title": "演繹吟  其四",
        "id": "48975e63-e48b-42f1-955f-f89039e8c614"
    },
    {
        "author": "邵雍",
        "paragraphs": [
            "史筆善記事，畫筆善狀物。",
            "狀物與記事，二者各得一。",
            "詩史善記意，詩畫善狀情。",
            "狀情與記意，二者皆能精。",
            "狀情不狀物，記意不記事。",
            "形容出造化，想像成天地。",
            "體用自此分，鬼神無敢異。",
            "詩者豈于此，史畫而已矣。"
        ],
        "title": "史畫吟",
        "id": "4ddf241b-62f3-4b93-9d88-df08fd5f90cd"
    },
    {
        "author": "邵雍",
        "paragraphs": [
            "人無好勝，事無過求。",
            "好勝多辱，過求多憂。",
            "憂辱並至，道德弗遊。",
            "不止人患，身亦是仇。"
        ],
        "title": "好勝吟",
        "id": "73790579-a6ac-43b1-9cab-1f445e88c9d8"
    },
    {
        "author": "邵雍",
        "paragraphs": [
            "心親于身，身親于人。",
            "不能治心，焉能治身。",
            "不能治身，焉能治人。"
        ],
        "title": "治心吟",
        "id": "538718de-ddb4-40ff-b385-75e34f7263c6"
    },
    {
        "author": "邵雍",
        "paragraphs": [
            "吾亦愛吾廬，吾廬似野居。",
            "性隨天共淡，身與世俱疎。",
            "遍地長芳草，滿床堆亂書。",
            "自從無事後，更不著工夫。"
        ],
        "title": "吾廬吟",
        "id": "d10fa47b-01c2-4cfd-9303-281888e80c9d"
    },
    {
        "author": "邵雍",
        "paragraphs": [
            "天地生萬物，其間人最靈。",
            "既爲人之靈，須有人之情。",
            "若無人之情，徒有人之形。"
        ],
        "title": "人靈吟",
        "id": "3e36064e-41c2-4916-8128-16596433f0e4"
    },
    {
        "author": "邵雍",
        "paragraphs": [
            "紛紛過眼不須驚，利害相磨卒未平。",
            "伎倆雖多無實效，聰明到了是虛名。",
            "溫涼寒熱四時事，甘苦辛酸萬物情。",
            "除却此心皆外物，此心猶恐未全醒。"
        ],
        "title": "過眼吟",
        "id": "36bab0a6-32c5-4d9f-a123-7008c73287b7"
    },
    {
        "author": "邵雍",
        "paragraphs": [
            "災自外來，猶可消除。",
            "災自內來，何由支梧。",
            "天人之間，內外察諸。"
        ],
        "title": "災來吟",
        "id": "c0dbc3e6-43c6-4d97-92aa-5c85d0c712c9"
    },
    {
        "author": "邵雍",
        "paragraphs": [
            "目耳鼻口，人之戶牖。",
            "心膽脾腎，人之中霤。",
            "內若能守，外自不受。",
            "內若無守，外何能久。"
        ],
        "title": "內外吟",
        "id": "dd389354-a02f-45d4-8b0c-e5c2bc755bc0"
    },
    {
        "author": "邵雍",
        "paragraphs": [
            "重之以名，見人之情。",
            "厚之以利，見人之意。",
            "情意內也，內重則外輕。",
            "名利外也，內賤則外貴。"
        ],
        "title": "名利吟",
        "id": "5997acdd-45ca-4c04-9e20-cdc5ce8804c1"
    },
    {
        "author": "邵雍",
        "paragraphs": [
            "內無是實，外有是名，小人故矜。",
            "外無是名，內有是實，君子何失。"
        ],
        "title": "名實吟",
        "id": "d35f5d90-e487-400d-93e3-831377d5fdb4"
    },
    {
        "author": "邵雍",
        "paragraphs": [
            "君子任性，小人任情。",
            "任性則近，任情則遠。"
        ],
        "title": "性情吟",
        "id": "2a0aca6b-6d36-4d3d-96a8-587f0aaa384c"
    },
    {
        "author": "邵雍",
        "paragraphs": [
            "人無忽略，事貴丁寧。",
            "忽略近薄，丁寧近誠。"
        ],
        "title": "丁寧吟",
        "id": "3c625ce2-7470-44bf-a863-555321a20d7d"
    },
    {
        "author": "邵雍",
        "paragraphs": [
            "人無輕信，事無多疑。",
            "輕信招釁，多疑招離。"
        ],
        "title": "疑信吟",
        "id": "f5b23501-d16e-4b48-943b-2c5c6c602e85"
    },
    {
        "author": "邵雍",
        "paragraphs": [
            "君子小人，亦常相半。",
            "時止時行，或治或亂。"
        ],
        "title": "治亂吟",
        "id": "9eed39da-32e4-4a2e-a961-e539ae137566"
    },
    {
        "author": "邵雍",
        "paragraphs": [
            "龍不冬躍，螢能夜飛。",
            "小人君子，而皆有時。"
        ],
        "title": "有時吟",
        "id": "482444cc-3901-40eb-b21c-676762db6320"
    },
    {
        "author": "邵雍",
        "paragraphs": [
            "小人斯須，君子長久。",
            "斯須傾邪，長久忠厚。"
        ],
        "title": "忠厚吟",
        "id": "4f76bdd9-3b26-4a0d-83fd-b7c72c049473"
    },
    {
        "author": "邵雍",
        "paragraphs": [
            "十二月將終，還驚歲律窮。",
            "藏冰方北陸，解凍未東風。",
            "草昧徒尋綠，花梢强覓紅。",
            "探春春不見，元只在胸中。"
        ],
        "title": "窮冬吟",
        "id": "0ea9cf44-dce7-4bac-8f34-5a46dd43ef07"
    },
    {
        "author": "邵雍",
        "paragraphs": [
            "今日已前事，知非心可憑。",
            "虛言安足道，實行又何矜。",
            "無藥醫衰老，有詩歌聖明。",
            "縱然時飲酒，未肯學劉伶。"
        ],
        "title": "知非吟",
        "id": "16cb2410-48e4-47d8-9a21-7ef4d80e5ed5"
    },
    {
        "author": "邵雍",
        "paragraphs": [
            "冬至子之半，天心無改移。",
            "一陽初起處，萬物未生時。",
            "玄酒味方淡，大音聲正希。",
            "此言如不信，更請問庖犧。"
        ],
        "title": "冬至吟",
        "id": "ad72a21a-f43a-4ea9-a418-1d48ce7e3e32"
    },
    {
        "author": "邵雍",
        "paragraphs": [
            "頭白已多時，況能垂白髭。",
            "不如猶甚幸，竊比未全衰。",
            "潤屋雖無鏹，承家却有兒。",
            "敢言貧淨潔，似我亦應稀。"
        ],
        "title": "頭白吟",
        "id": "a6bc180d-48b2-4a49-ab00-51fe11e23e3a"
    },
    {
        "author": "邵雍",
        "paragraphs": [
            "詩者人之志，非詩志莫傳。",
            "人和心盡見，天與意相連。",
            "論物生新句，評文起雅言。",
            "興來如宿構，未始用雕鎸。"
        ],
        "title": "談詩吟",
        "id": "d7f67d5e-881f-4530-b82e-ffdf09cb4b01"
    },
    {
        "author": "邵雍",
        "paragraphs": [
            "水能平而不能直，繩能直而不能平。",
            "安得繩水爲人情，而使天下都無爭。"
        ],
        "title": "繩水吟",
        "id": "360fa498-44f4-406e-8dbb-af275c24ae10"
    },
    {
        "author": "邵雍",
        "paragraphs": [
            "君子多近名，小人多近刑。",
            "善惡有異同，一歸與任情。"
        ],
        "title": "刑名吟",
        "id": "0a75023d-14a2-4b12-8537-3739ea63af0f"
    },
    {
        "author": "邵雍",
        "paragraphs": [
            "陽行一，陰行二。",
            "一主天，二主地。",
            "天行六，地行四。",
            "四主形，六主氣。"
        ],
        "title": "陰陽吟",
        "id": "8804d473-78f8-449e-9714-3e957b8ab03a"
    },
    {
        "author": "邵雍",
        "paragraphs": [
            "人有去就，事無低昂。",
            "跡有疎密，人無較量。",
            "能此四者，自然久長。"
        ],
        "title": "人事吟",
        "id": "040599b3-7307-42f5-8e72-4ecf1a01f922"
    },
    {
        "author": "邵雍",
        "paragraphs": [
            "衣冠嚴整，謂之外修。",
            "行義純潔，謂之內修。",
            "內外俱修，何人不求。"
        ],
        "title": "內外吟  其一",
        "id": "ae885a9c-7aa1-42a9-a06e-81bbd4734639"
    },
    {
        "author": "邵雍",
        "paragraphs": [
            "衣冠不整，謂之外隋。",
            "行義不修，謂之內惰。",
            "內外俱惰，何人不唾。"
        ],
        "title": "內外吟  其二",
        "id": "94f040ce-f7cf-496b-8548-2d6a4f976d13"
    },
    {
        "author": "邵雍",
        "paragraphs": [
            "克肖子孫，振起家門。",
            "不肖子孫，破敗家門。",
            "猗嗟子孫，盛衰之根。"
        ],
        "title": "盛衰吟",
        "id": "738df5c5-457e-4555-9313-1c5edba0bec1"
    },
    {
        "author": "邵雍",
        "paragraphs": [
            "學仙欲不死，學佛欲再生。",
            "再生與不死，二者人果能。",
            "設使人果能，方始入于情。",
            "賞哉林下人，不爲人所惜。",
            "哀哉公與卿，重爲人所惑。"
        ],
        "title": "死生吟",
        "id": "22f40dc4-be8e-47e2-903c-010c2c321f7c"
    },
    {
        "author": "邵雍",
        "paragraphs": [
            "三萬五千日，伊予享此身。",
            "當時纔作物，此際始爲人。",
            "久負陰陽力，終虧父母恩。",
            "一盃爲壽酒，床下列兒孫。"
        ],
        "title": "生日吟",
        "id": "80e5d162-f305-44d3-807f-aa6b7a90b9b2"
    },
    {
        "author": "邵雍",
        "paragraphs": [
            "時之來兮其勢可乘，時之去兮其勢遂生。",
            "前日之事兮今日不行，今日之事兮後來必更。"
        ],
        "title": "時事吟  其一",
        "id": "98b8ac96-a046-4db8-8f20-83ef8a20e814"
    },
    {
        "author": "邵雍",
        "paragraphs": [
            "時久則患生，事久則弊生。",
            "弊患相仍，人何以寧。"
        ],
        "title": "時事吟  其二",
        "id": "87783da2-debf-42c1-bae9-a921e3868b40"
    },
    {
        "author": "邵雍",
        "paragraphs": [
            "不知陰陽，不知天地。",
            "不知人情，不知物理。",
            "强爲人師，寧不自愧。"
        ],
        "title": "不知吟",
        "id": "5ec7028a-6eef-4169-af49-ad7d6e00a8fc"
    },
    {
        "author": "邵雍",
        "paragraphs": [
            "水火得其御，交而成既濟。",
            "水火失其御，焚溺可立至。",
            "不止水與火，萬事盡如此。",
            "只知用水火，不知水火義。"
        ],
        "title": "水火吟",
        "id": "ec474a3b-2d39-40ef-afc6-f2ba2084632b"
    },
    {
        "author": "邵雍",
        "paragraphs": [
            "中原之師，仁義爲主。",
            "仁義既無，四夷來侮。"
        ],
        "title": "中原吟",
        "id": "099c53f7-2d81-4a1f-9d40-e0293052eb04"
    },
    {
        "author": "邵雍",
        "paragraphs": [
            "堯夫喜飲酒，飲酒喜全真。",
            "不喜成酩酊，只喜成微醺。",
            "微醺景何似，襟懷如初春。",
            "初春景何似，天地纔絪紜。",
            "不知身是人，不知人是身。",
            "只知身與人，與天都未分。"
        ],
        "title": "喜飲吟",
        "id": "c939c618-01a1-49b8-abc8-a2a0c36c602a"
    },
    {
        "author": "邵雍",
        "paragraphs": [
            "人生無定準，事體有多端。",
            "客宦危疑處，家書子細看。",
            "既曾憂險阻，方信喜平安。",
            "男子平生事，須于痛定觀。"
        ],
        "title": "所感吟",
        "id": "c5e5854f-d06f-4ab2-b8eb-eca58bde0e89"
    },
    {
        "author": "邵雍",
        "paragraphs": [
            "時止則須止，時行則可行。",
            "時行與時止，人力莫經營。"
        ],
        "title": "行止吟",
        "id": "4eea704d-4343-4c10-92d2-ddb88cbff47d"
    },
    {
        "author": "邵雍",
        "paragraphs": [
            "太平時世園亭內，豐稔歲年村落間。",
            "情味一般難狀處，風煙草木盡閑閑。"
        ],
        "title": "太平吟",
        "id": "159653f1-9831-406c-bd0c-c043a00ad1aa"
    },
    {
        "author": "邵雍",
        "paragraphs": [
            "草色依稀綠，花稍隠約紅。",
            "一般難道說，如醉在心中。"
        ],
        "title": "探春吟",
        "id": "e8cfed63-cf03-4fb1-a827-e1b4efe289c7"
    },
    {
        "author": "邵雍",
        "paragraphs": [
            "冬夏遠難出，止行南北園。",
            "如逢好風景，亦可至三天。"
        ],
        "title": "不出吟",
        "id": "9307aff0-40fa-4665-afbf-9d661f466322"
    },
    {
        "author": "邵雍",
        "paragraphs": [
            "不良之人，稟氣非正。",
            "蛇蝎其情，豺狼其性。",
            "至良之人，稟氣清明。",
            "金玉其性，芝蘭其情。"
        ],
        "title": "不善吟",
        "id": "e53aed6e-d779-4563-af0c-b1c4a4622080"
    },
    {
        "author": "邵雍",
        "paragraphs": [
            "君子之人，與己非比。",
            "聞善則樂，見賢則喜。",
            "小人之人，與己非惡。",
            "聞善則憎，見賢則怒。"
        ],
        "title": "不同吟",
        "id": "4d19ac2d-ed62-42f8-be69-ce18bf679875"
    },
    {
        "author": "邵雍",
        "paragraphs": [
            "時難得而易失，心雖悔而何追。",
            "不知老之已至，不知志與願違。"
        ],
        "title": "得失吟",
        "id": "1d00371d-6f3d-4e03-b374-28b68e3cdf5d"
    },
    {
        "author": "邵雍",
        "paragraphs": [
            "痛矣時難得，悲哉道未傳。",
            "今年年已盡，明日是明年。"
        ],
        "title": "痛矣吟",
        "id": "917393b1-ade7-479d-b8e8-dc09e27fdf6a"
    },
    {
        "author": "邵雍",
        "paragraphs": [
            "半百已華顛，如今更皓然。",
            "自知爲士子，人訝學神仙。",
            "風月難忘酒，雲山不著錢。",
            "行年六十六，明日又添年。"
        ],
        "title": "歲除吟",
        "id": "8ec7c88d-f72a-46e8-be6b-b740eebe9eb4"
    },
    {
        "author": "邵雍",
        "paragraphs": [
            "窗晴氣和暖，酒美手柔軟。",
            "興逸情撩亂，筆落春花爛。"
        ],
        "title": "筆興吟",
        "id": "921e2044-5e48-4b18-9a72-062a6f8b3766"
    },
    {
        "author": "邵雍",
        "paragraphs": [
            "性在體內，影在形外。",
            "性往體隨，形行影會。",
            "體性不存，形影安在。",
            "影外之言，曾何足怪。"
        ],
        "title": "影論吟",
        "id": "c7ca54a6-3734-409b-b8b5-5438732c1ea5"
    },
    {
        "author": "邵雍",
        "paragraphs": [
            "大喜與大憂，二者莫能寐。",
            "二者若能寐，何憂事不治。"
        ],
        "title": "憂喜吟",
        "id": "e1973b69-6355-40a9-a71d-41a5f73b218b"
    },
    {
        "author": "邵雍",
        "paragraphs": [
            "物理窺開後，人情照破時。",
            "一身都是我，瘦了又還肥。"
        ],
        "title": "窺開吟  其一",
        "id": "ec889108-8527-4b19-9ad5-114420616520"
    },
    {
        "author": "邵雍",
        "paragraphs": [
            "物理窺開後，人情照破時。",
            "能將函谷塞，只用一丸泥。"
        ],
        "title": "窺開吟  其二",
        "id": "e748bd6a-54d2-48d3-a0cd-ebbae8f6ac47"
    },
    {
        "author": "邵雍",
        "paragraphs": [
            "物理窺開後，人情照破時。",
            "正如携寶劍，切玉過如泥。"
        ],
        "title": "窺開吟  其三",
        "id": "57a6a20e-be19-4ad2-b862-5769c295e082"
    },
    {
        "author": "邵雍",
        "paragraphs": [
            "物理窺開後，人情照破時。",
            "渴多逢美酒，病後遇良醫。"
        ],
        "title": "窺開吟  其四",
        "id": "1aa187a3-00e1-452b-a7c4-045f0841b5c6"
    },
    {
        "author": "邵雍",
        "paragraphs": [
            "物理窺開後，人情照破時。",
            "能將一箇字，善解百年迷。"
        ],
        "title": "窺開吟  其五",
        "id": "75bcc780-560f-47fd-aa63-c01bd0cb5131"
    },
    {
        "author": "邵雍",
        "paragraphs": [
            "物理窺開後，人情照破時。",
            "情中明事體，理外見天機。"
        ],
        "title": "窺開吟  其六",
        "id": "554c4153-3033-449f-a22e-890df7693c0c"
    },
    {
        "author": "邵雍",
        "paragraphs": [
            "物理窺開後，人情照破時。",
            "可嗟兼可唾，堪鄙又堪嗤。"
        ],
        "title": "窺開吟  其七",
        "id": "3ec5e214-ccf6-40f4-a30e-95a264960a9b"
    },
    {
        "author": "邵雍",
        "paragraphs": [
            "物理窺開後，人情照破初。",
            "不堪將勸誡，止可與嗟吁。"
        ],
        "title": "窺開吟  其八",
        "id": "c90ae5d2-3d1f-4223-89e5-6417ff8709fc"
    },
    {
        "author": "邵雍",
        "paragraphs": [
            "物理窺開後，人情照破前。",
            "止堪令執筆，不可使持權。"
        ],
        "title": "窺開吟  其九",
        "id": "2d020f18-11b1-4802-9139-0bd3a9277e9a"
    },
    {
        "author": "邵雍",
        "paragraphs": [
            "物理窺開後，人情照破休。",
            "止堪初看望，不可久延留。"
        ],
        "title": "窺開吟  其一○",
        "id": "58a570b0-2ffe-422e-838a-518e28b41520"
    },
    {
        "author": "邵雍",
        "paragraphs": [
            "物理窺開後，人情照破時。",
            "欲知花爛熳，便是葉離披。"
        ],
        "title": "窺開吟  其一一",
        "id": "c445934e-93f8-489d-a893-2934946061c3"
    },
    {
        "author": "邵雍",
        "paragraphs": [
            "物理窺開後，人情照破時。",
            "有權能處置，更狡待何爲。"
        ],
        "title": "窺開吟  其一二",
        "id": "cf2f029e-c832-44ce-aaab-4d72361ea2c8"
    },
    {
        "author": "邵雍",
        "paragraphs": [
            "物理窺開後，人情照破間。",
            "敢言天下事，到手又何難。"
        ],
        "title": "窺開吟  其一三",
        "id": "b35584f4-e6a5-47f9-b2fe-5308ffd69fc8"
    },
    {
        "author": "邵雍",
        "paragraphs": [
            "平生喜飲酒，飲酒喜輕醇。",
            "不喜大段醉，只便微带醺。",
            "融怡如再少，和煦似初春。",
            "亦恐難名狀，兩儀仍未分。"
        ],
        "title": "喜歡吟",
        "id": "9f162432-867b-40fc-ac08-b86eb4fa8f86"
    },
    {
        "author": "邵雍",
        "paragraphs": [
            "繫自我者，可以力行。",
            "繫自人者，難乎力爭。",
            "貴爲萬乘，亦莫之矜。",
            "賤爲匹夫，亦莫之凌。"
        ],
        "title": "貴賤吟",
        "id": "2a33a5cc-550a-4a8d-b1a3-fce75eca9c96"
    },
    {
        "author": "邵雍",
        "paragraphs": [
            "在未定之時，當難處之地。",
            "方事之危疑，見人之措置。"
        ],
        "title": "措處吟",
        "id": "5fb3a2f6-8b77-456a-94d2-57f5885ff625"
    },
    {
        "author": "邵雍",
        "paragraphs": [
            "事無巨細，人有得失。",
            "得之小心，失之費力。"
        ],
        "title": "費力吟",
        "id": "2b3df2a7-a335-4c20-935f-800d074dbb12"
    },
    {
        "author": "邵雍",
        "paragraphs": [
            "人無不老理，日有再中時。",
            "不老必無也，再中應有之。"
        ],
        "title": "不老吟",
        "id": "2af7684a-de75-42b5-b59c-b1d2b30ac465"
    },
    {
        "author": "邵雍",
        "paragraphs": [
            "執別而來二十春，忽飛書意一何勤。",
            "四方豈是少賢士，千里猶能思故人。",
            "世態見多知可否，物情諳久識疎親。",
            "我今老去甘衰朽，無補明時卧洛濱。"
        ],
        "title": "代書寄陳章屯田",
        "id": "7ade2924-351e-4f8d-9dfb-b32644302515"
    },
    {
        "author": "邵雍",
        "paragraphs": [
            "君子喜淳誠，小人喜欺罔。",
            "淳誠歲時長，欺罔日月短。"
        ],
        "title": "長短吟",
        "id": "1808cdd8-dc6f-465a-a612-b2f78e7a559a"
    },
    {
        "author": "邵雍",
        "paragraphs": [
            "君子改過，小人飾非。",
            "改過終悟，飾非終迷。",
            "終悟福至，終迷禍歸。"
        ],
        "title": "迷悟吟",
        "id": "91f74f86-77f0-4f9c-a8f9-1b801b6708bb"
    },
    {
        "author": "邵雍",
        "paragraphs": [
            "未生之前，不知其然。",
            "既生之後，乃知有天。",
            "有天而來，止物之性。",
            "君子踐形，小人輕命。"
        ],
        "title": "正性吟",
        "id": "c6e1d767-9ef4-41be-b345-0ad95a5211b1"
    },
    {
        "author": "邵雍",
        "paragraphs": [
            "明有日月，幽有鬼神。",
            "日月照物，鬼神依人。",
            "明由物顯，幽由人陳。",
            "人物不作，幽明何分。"
        ],
        "title": "幽明吟",
        "id": "994da9a6-0c8f-4551-8c7e-bb76ebe34bb5"
    },
    {
        "author": "邵雍",
        "paragraphs": [
            "事曾經見，物曾持鍊。",
            "天地之間，俯仰無靦。"
        ],
        "title": "無靦吟",
        "id": "fa2b0496-ba16-429f-9f64-7fc53ee78e44"
    },
    {
        "author": "邵雍",
        "paragraphs": [
            "語言須中節，義理貴從宜。",
            "可革仍三就，當行必再思。"
        ],
        "title": "事體吟",
        "id": "41afb866-6803-4de8-8aa5-fbf656089c65"
    },
    {
        "author": "邵雍",
        "paragraphs": [
            "身生天地後，心在天地前。",
            "天地自我出，自餘何足言。"
        ],
        "title": "自餘吟",
        "id": "0e691b77-24a8-4a0b-b371-fd1a58d78954"
    },
    {
        "author": "邵雍",
        "paragraphs": [
            "可勉者行，可信者言。",
            "可委者命，可託者天。"
        ],
        "title": "四可吟",
        "id": "2058318a-cb48-4498-824c-8885c18e38bd"
    },
    {
        "author": "邵雍",
        "paragraphs": [
            "言不可妄，行不可隳。",
            "命不可忽，天不可違。"
        ],
        "title": "四不可吟",
        "id": "c0488a53-a501-451f-9621-d9f70bd00d58"
    },
    {
        "author": "邵雍",
        "paragraphs": [
            "屋新人喜居，屋弊人思去。",
            "主若善修完，何時不能住。"
        ],
        "title": "賃屋吟",
        "id": "6f07906d-b73b-47ca-a2b1-95aaa75e2501"
    },
    {
        "author": "邵雍",
        "paragraphs": [
            "小人無恥，重利輕死。",
            "不畏人誅，豈顧物議。"
        ],
        "title": "小人吟",
        "id": "7034b1d7-06c6-440b-b08f-07381e9916dc"
    },
    {
        "author": "邵雍",
        "paragraphs": [
            "其骨爽，其神清。",
            "其祿薄，其福輕。"
        ],
        "title": "覽照吟",
        "id": "96d25087-65e9-4cbc-90bd-bd30d662371b"
    },
    {
        "author": "邵雍",
        "paragraphs": [
            "一身如一國，有病當求醫。",
            "病愈藥便止，節宣良得宜。"
        ],
        "title": "有病吟",
        "id": "647b6617-a0dc-4eb6-8150-4bbe375b92c9"
    },
    {
        "author": "邵雍",
        "paragraphs": [
            "林下故無知，唯知二月期。",
            "酒嘗新熟後，花賞半開時。",
            "只有醺酣趣，殊無爛熳悲。",
            "誰能將此景，長貯在心脾。"
        ],
        "title": "二月吟",
        "id": "c40a9cd3-bc85-4b0e-a3d7-c0e1335cbb65"
    },
    {
        "author": "邵雍",
        "paragraphs": [
            "滿城盡日行春去，言會行春還有數。",
            "真宰何嘗不發生，遊人其那無憑據。",
            "梨花著雨漫成啼，柳絮因風肯住。",
            "一片清明好意多，柰何意好難分付。"
        ],
        "title": "三月吟",
        "id": "04c4d218-29c7-41dc-aeb0-b7b005f2d642"
    },
    {
        "author": "邵雍",
        "paragraphs": [
            "欲出第一等言，須有第一等意。",
            "欲爲第一等人，須作等一等事。"
        ],
        "title": "一等吟",
        "id": "15bf85b5-5e13-4438-abdd-56f28105de8d"
    },
    {
        "author": "邵雍",
        "paragraphs": [
            "成敗須歸命，興衰各有時。",
            "小人縱多欲，真宰豈容私。",
            "只此浪喜歡，便成空慘悽。",
            "請觀春去後，遊者更爲誰。"
        ],
        "title": "萬物吟",
        "id": "34197266-7c8d-48d7-9218-6e1f8a13cb29"
    },
    {
        "author": "邵雍",
        "paragraphs": [
            "四方景好無如洛，一歲花奇莫若春。",
            "景好花奇精妙處，又能分付與閑人。"
        ],
        "title": "洛陽春吟  其一",
        "id": "a28f5fb3-1323-4b71-a3fa-a42fb6e23228"
    },
    {
        "author": "邵雍",
        "paragraphs": [
            "洛陽人慣見奇葩，桃李花開未當花。",
            "須是牡丹花盛發，滿城方始樂無涯。"
        ],
        "title": "洛陽春吟  其二",
        "id": "a4e2935f-759f-41b4-bf8c-98f58c9a562d"
    },
    {
        "author": "邵雍",
        "paragraphs": [
            "桃李花開人不窺，花時須是牡丹時。",
            "牡丹花發酒增價，夜半遊人猶未歸。"
        ],
        "title": "洛陽春吟  其三",
        "id": "090b9112-4fb6-45af-8254-e5b48dde7ad0"
    },
    {
        "author": "邵雍",
        "paragraphs": [
            "光陰不肯略從容，九十日春還又空。",
            "多少落花無著莫，半隨流水半隨風。"
        ],
        "title": "洛陽春吟  其四",
        "id": "490e9788-d51e-413f-9986-be3d7e18e636"
    },
    {
        "author": "邵雍",
        "paragraphs": [
            "春歸花謝日初長，燕語鶑啼各自忙。",
            "何故遊人斷來往，綠陰殊不減紅芳。"
        ],
        "title": "洛陽春吟  其五",
        "id": "d92d6bc5-8ec0-44df-809e-0024443e438e"
    },
    {
        "author": "邵雍",
        "paragraphs": [
            "十日好花都去盡，可憐青帝用功深。",
            "遊人莫便無憑據，未必紅芳勝綠陰。"
        ],
        "title": "洛陽春吟  其六",
        "id": "5bac25e6-a02e-4b1a-b6ff-1af5c2e07c9f"
    },
    {
        "author": "邵雍",
        "paragraphs": [
            "春歸必竟歸何處，無限春寃都未訴。",
            "欲託流鶑問所因，子規又叫不如去。"
        ],
        "title": "洛陽春吟  其七",
        "id": "d0dfa4b1-fad5-4a01-94b7-4db6d2cd7511"
    },
    {
        "author": "邵雍",
        "paragraphs": [
            "用盡四時周一歲，唯春能見好花開。",
            "十千買酒未爲貴，既去紅芳豈再來。"
        ],
        "title": "洛陽春吟  其八",
        "id": "0713b59f-83cf-47a4-bcb3-0c8224477264"
    },
    {
        "author": "邵雍",
        "paragraphs": [
            "六十有七歲，生爲世上人。",
            "四方中正地，萬物備全身。",
            "天外更無樂，胸中別有春。"
        ],
        "title": "自貽吟",
        "id": "a9044341-f466-451d-b4bc-7f78bbe4791d"
    },
    {
        "author": "邵雍",
        "paragraphs": [
            "萬紫千紅處處飛，滿川桃李漫成蹊。",
            "狂風猛雨日將暮，舞榭歌臺人乍稀。",
            "水上漂浮安有定，徑邊狼籍更無依。",
            "流鶑不用多言語，到了一番春已歸。"
        ],
        "title": "落花吟",
        "id": "47b1745d-07cb-48c7-a6d2-23930c63fe77"
    },
    {
        "author": "邵雍",
        "paragraphs": [
            "花開春正好，花謝春還暮。",
            "不意子規禽，猶能道歸去。"
        ],
        "title": "春暮吟  其一",
        "id": "c2fd02bd-e633-419f-aa0d-abce07e8ca07"
    },
    {
        "author": "邵雍",
        "paragraphs": [
            "春來蝴蝶亂，春去子規啼。",
            "安得如前日，和風初扇時。"
        ],
        "title": "春暮吟  其二",
        "id": "44e23d8e-d109-4091-b9be-0dfc8e08daf2"
    },
    {
        "author": "邵雍",
        "paragraphs": [
            "禽不通人情，唯知春已暮。",
            "亦或叫提壺，亦或叫歸去。"
        ],
        "title": "春暮吟  其三",
        "id": "62389993-55b4-40f3-aeed-bd8ad7f5ddca"
    },
    {
        "author": "邵雍",
        "paragraphs": [
            "名爲泉布者，無足走人間。",
            "善發難言口，能開不笑顔。",
            "償逋小續命，賙急大還丹。",
            "唯有商山老，非干買得閑。"
        ],
        "title": "泉布吟",
        "id": "5f76d2a4-5975-4f67-9883-70cae498e52a"
    },
    {
        "author": "邵雍",
        "paragraphs": [
            "一盤顔色一般香，香是天香色異常。",
            "真宰功夫精妙處，非容人意可思量。"
        ],
        "title": "牡丹吟",
        "id": "aaf56151-8c91-4054-ac58-51c49a224164"
    },
    {
        "author": "邵雍",
        "paragraphs": [
            "秦甸山河半域中，精英孕育古今同。",
            "古來賢傑知多少，何代無人振素風。"
        ],
        "title": "和鳳翔橫渠張子厚學士",
        "id": "a81fd02b-0dbf-4e75-81d8-33a4879fd55b"
    },
    {
        "author": "邵雍",
        "paragraphs": [
            "堯夫自處道如何，滿洛陽城都似家。",
            "不德於人焉敢異，至誠從物更無他。",
            "眼前只見羅天爵，頭上誰知換歲華。",
            "何止春歸與春在，胸中長有四時花。"
        ],
        "title": "自處吟",
        "id": "38e256ee-32d3-4618-a698-0081bd14e78b"
    },
    {
        "author": "邵雍",
        "paragraphs": [
            "爲人須是與人羣，不與人羣不盡人。",
            "大舜與人焉有異，帝堯親族亦推倫。",
            "人心齟齬一身病，事體和諧四海春。",
            "心在四支心是主，四支又復遠于身。"
        ],
        "title": "爲人吟",
        "id": "3f9ead8b-43cb-43f5-b922-d2beb44a37c5"
    },
    {
        "author": "邵雍",
        "paragraphs": [
            "先天事業有誰爲，爲者如何告者誰。",
            "若謂先天言可告，君臣父子外何歸。",
            "眼前伎倆人皆曉，心上功夫世莫知。",
            "天地與身皆易地，己身殊不異庖犧。"
        ],
        "title": "先天吟",
        "id": "51c89bda-3940-42f0-b928-4f6337955df0"
    },
    {
        "author": "邵雍",
        "paragraphs": [
            "性亦故無他，須是識中和。",
            "心上語言少，人間事體多。",
            "如霖迴久旱，似藥起沉痾。",
            "一物尚不了，其如萬物何。"
        ],
        "title": "中和吟",
        "id": "1ed7898a-6b6b-41d3-a9f5-ef1b0821ecf8"
    },
    {
        "author": "邵雍",
        "paragraphs": [
            "彥國之言鋪陳，晦叔之言簡當。",
            "君實之言優游，伯淳之言調暢。",
            "四賢洛陽之名望，是以在人之上。",
            "有宋熙寧之間，大爲一時之壯。"
        ],
        "title": "四賢吟",
        "id": "640876af-8beb-46d3-afd9-689ec5481efa"
    },
    {
        "author": "邵雍",
        "paragraphs": [
            "歲華頭上不能驚，唯有交親眼更明。",
            "皓皓月常因坐看，深深酒不爲愁傾。",
            "苟於心上無先覺，却似人間小後生。",
            "欲約何人爲伴侶，江湖泛去一舟輕。"
        ],
        "title": "年老吟",
        "id": "bb605b4d-fc9c-4907-812a-618a5c5f7cae"
    },
    {
        "author": "邵雍",
        "paragraphs": [
            "天人之際豈容鍼，至理何煩遠去尋。",
            "凶焰熾時焚更烈，恩波流處浸還深。",
            "長征戍卒思歸意，久旱蒼生望雨心。",
            "禍福轉來如反掌，可能中夜不沉吟。"
        ],
        "title": "天地吟",
        "id": "ef00c936-ce3c-4806-a24b-f0524d8c3132"
    },
    {
        "author": "邵雍",
        "paragraphs": [
            "民于萬物已稱珍，聖向民中更出羣。",
            "介石不疑何盡日，知幾何患未如神。",
            "若無剛果難成善，既有精明又貴純。",
            "禍福兆時皆有漸，不由天地只由人。"
        ],
        "title": "至論吟",
        "id": "f03097f4-be15-4c73-9eda-a04079766c44"
    },
    {
        "author": "邵雍",
        "paragraphs": [
            "玉不自珍人與珍，人珍何謝玉之純。",
            "然知粹美如終一，更看清光表裏真。",
            "韜韞有名初在石，琢磨成器却須人。",
            "古人已死不復見，被褐之言不謬云。"
        ],
        "title": "人玉吟",
        "id": "1bde0bc3-0b30-440f-ab06-094925b0a6e6"
    },
    {
        "author": "邵雍",
        "paragraphs": [
            "詐者固疑人，天下盡行詐。",
            "不信天下人，其間無真話。"
        ],
        "title": "詐者吟",
        "id": "4179a9bb-4c33-4d6a-a840-bd135569bee2"
    },
    {
        "author": "邵雍",
        "paragraphs": [
            "時時醇酒飲些些，頤養天和以代茶。",
            "無雨將成大凶歲，負城非有好生涯。",
            "身居畎畝須憂國，事委男兒尚恤家。",
            "人問老來何長進，鑑中添得鬢邊華。"
        ],
        "title": "飲酒吟",
        "id": "5a97483f-1b3a-422a-b3a2-56d705b7778d"
    },
    {
        "author": "邵雍",
        "paragraphs": [
            "物有聲色氣味，人有耳目口鼻。",
            "萬物于人一身，反觀莫不全備。"
        ],
        "title": "樂物吟",
        "id": "325c0b42-b671-4831-ac7d-b4bb634936a7"
    },
    {
        "author": "邵雍",
        "paragraphs": [
            "小園新葺不離家，高就崗頭低就窳。",
            "洛邑地疑偏得勝，天津人至又非賒。",
            "宜將閬苑同時語，莫共桃源一道誇。",
            "聞說一軒多種藥，只應猶欠紫河車。"
        ],
        "title": "和王安之小園五題",
        "id": "da5b44ae-faae-41bc-a205-60820b4182a8"
    },
    {
        "author": "邵雍",
        "paragraphs": [
            "一軒名野非塵境，嵩少煙岑送好風。",
            "日月歲時都屬己，更於何處覓壺中。"
        ],
        "title": "野軒",
        "id": "0c329cf4-bc15-4898-90e7-69c8719ce55f"
    },
    {
        "author": "邵雍",
        "paragraphs": [
            "許由爲計未爲深，洗耳如何不動心。",
            "到此灑然如世外，何嘗更有事來侵。"
        ],
        "title": "污亭",
        "id": "a197a51c-9136-4567-8b44-e9c2e8b992f9"
    },
    {
        "author": "邵雍",
        "paragraphs": [
            "山裏藥多人不識，夫君移植更標名。",
            "果能醫得人間病，紅紫何妨好近楹。"
        ],
        "title": "藥軒",
        "id": "04c8215b-85c4-4b24-8929-2776642afba8"
    },
    {
        "author": "邵雍",
        "paragraphs": [
            "高亭新建礙煙霞，暮景能留是可嘉。",
            "最近賞春來往路，遊人應問是誰家。"
        ],
        "title": "晚暉亭",
        "id": "25939aaf-8fdf-47de-a4a8-1ff591a99dc9"
    },
    {
        "author": "邵雍",
        "paragraphs": [
            "水雨霖，火雨露。",
            "土雨濛，石雨雹。"
        ],
        "title": "歡物吟  其一",
        "id": "ea353238-5aa6-4dc1-a4b6-3efdb10a3fcf"
    },
    {
        "author": "邵雍",
        "paragraphs": [
            "水風涼，火風熱。",
            "土風和，石風冽。"
        ],
        "title": "歡物吟  其二",
        "id": "27f90b88-e2f2-4974-80a3-1c0a52452fc7"
    },
    {
        "author": "邵雍",
        "paragraphs": [
            "水雲黑，火雲赤。",
            "土雲黄，石雲白。"
        ],
        "title": "歡物吟  其三",
        "id": "5514863a-e0c9-40c5-8c39-8a1dba132a5f"
    },
    {
        "author": "邵雍",
        "paragraphs": [
            "水雷{雨/玄}，火雷虩。",
            "土雷連，石雷霹。"
        ],
        "title": "歡物吟  其四",
        "id": "a830f57d-13f3-42d8-8c23-7f217b035906"
    },
    {
        "author": "邵雍",
        "paragraphs": [
            "晝睡功夫未易偕，羲皇以上合安排。",
            "心間無事飽食後，園裏有時閑步迴。",
            "未午庭柯鶑屢囀，已殘花徑客稀來。",
            "請觀世上多愁者，枕簟雖涼無此懷。"
        ],
        "title": "晝睡",
        "id": "92205cfd-8537-41c2-9cf0-1f925d41ecd9"
    },
    {
        "author": "邵雍",
        "paragraphs": [
            "進退兩途皆日賓，何煩坐上苦云云。",
            "低眉坐處當周物，掉臂行時莫顧人。",
            "齒髮既衰非少日，林泉能老是長春。",
            "行於無事人知否，寵辱何由得到身。"
        ],
        "title": "進退吟",
        "id": "da82c86e-b40f-44a0-9efa-0125b9ef551a"
    },
    {
        "author": "邵雍",
        "paragraphs": [
            "忽憶南秦爲客日，洛陽東望隔秦川。",
            "雲山去此二千里，歲月于今十九年。",
            "柳色得非新婀娜，江聲應是舊潺湲。",
            "衰軀設使能重往，疇昔情懷柰杳然。"
        ],
        "title": "爲客吟  其一",
        "id": "20a21877-8d08-436b-9a29-bdea8749fa0b"
    },
    {
        "author": "邵雍",
        "paragraphs": [
            "忽憶東朐爲客日，壯心初見水雲鄉。",
            "島夷居處隣荒服，潮水來時雜海商。",
            "卧看蒼溟圍大塊，坐觀紅日出扶桑。",
            "虛生虛死人何限，男子之稱不易當。"
        ],
        "title": "爲客吟  其二",
        "id": "2ed46632-b827-428c-bca9-9b23d6aba7fe"
    },
    {
        "author": "邵雍",
        "paragraphs": [
            "忽憶東吳爲客日，當年意氣樂從遊。",
            "登山未始等閑輟，飲酒何嘗容易休。",
            "萬柄荷香經楚甸，一帆風軟過揚州。",
            "追思何異邯鄲夢，瞬息光陰三十秋。"
        ],
        "title": "爲客吟  其三",
        "id": "c9d5ca63-c4b1-4c79-a993-ed540f668477"
    },
    {
        "author": "邵雍",
        "paragraphs": [
            "忽憶太原爲客日，經秋縱酒未成歸。",
            "遠山近水都成恨，高閣斜陽盡是悲。",
            "年少不禁花到眼，情多唯只淚沾衣。",
            "如今老向洛城裏，更沒這般愁到眉。"
        ],
        "title": "爲客吟  其四",
        "id": "75ff71a6-9df0-450e-8b11-4106e36291de"
    },
    {
        "author": "邵雍",
        "paragraphs": [
            "握固如嬰兒，作氣如壯士。",
            "二者非自然，皆出不容易。",
            "心爲身之主，志者氣之師。",
            "沉珠于深淵，養自己天地。"
        ],
        "title": "攝生吟",
        "id": "2c70763b-ffcf-468a-a018-af8f6f326d2c"
    },
    {
        "author": "邵雍",
        "paragraphs": [
            "堯夫三月病，憂損洛陽人。",
            "非止交朋意，都如骨肉親。",
            "薦醫心懇切，求藥意慇懃。",
            "安得如前日，登門謝此恩。"
        ],
        "title": "病中吟",
        "id": "64d549a3-f702-41dd-ab49-9bd9644ca104"
    },
    {
        "author": "邵雍",
        "paragraphs": [
            "安樂五十年，一旦感重疾。",
            "仍在盛夏中，伏枕幾百日。",
            "砭灸與藥餌，百療效無一。",
            "以命聽於天，於心何所失。"
        ],
        "title": "重病吟",
        "id": "f7ef2071-93ee-492b-b010-a2911a102004"
    },
    {
        "author": "邵雍",
        "paragraphs": [
            "天生此身人力寄，人力盡兮天數至。",
            "天人相去不毫芒，若有毫芒却成二。"
        ],
        "title": "天人吟",
        "id": "17e3eba2-0353-4b24-a1a3-37d92d996a46"
    },
    {
        "author": "邵雍",
        "paragraphs": [
            "有命更危亦不死，無命極醫亦無效。",
            "唯將以命聽於天，此外誰能閑計較。"
        ],
        "title": "疾革吟",
        "id": "b016ab9a-9869-4de5-9a2e-7756f4b92f1a"
    },
    {
        "author": "邵雍",
        "paragraphs": [
            "上天生我，上天死我。",
            "一聽於天，有何不可。"
        ],
        "title": "聽天吟",
        "id": "6d4b4d11-4376-4231-968b-aef4062f5ba3"
    },
    {
        "author": "邵雍",
        "paragraphs": [
            "天自得一天無既，我一自天而後至。",
            "唯天與一無兩般，我亦何嘗與天異。"
        ],
        "title": "得一吟",
        "id": "9d482b51-e3f9-4970-a798-9d930e8cc0d7"
    },
    {
        "author": "邵雍",
        "paragraphs": [
            "世上重黄金，伊予獨喜吟。",
            "死生都一致，利害漫相尋。",
            "湯濟功非淺，膏肓疾已深。",
            "然而猶灼艾，用慰友朋心。"
        ],
        "title": "答客問病",
        "id": "63245d9e-e22a-4d48-ad42-7a60c32d94ad"
    },
    {
        "author": "邵雍",
        "paragraphs": [
            "生于太平世，長于太平世。",
            "老于太平世，死于太平世。",
            "客問年幾何，六十有七歲。",
            "俯仰天地間，浩然無所愧。"
        ],
        "title": "病亟吟",
        "id": "82d334e8-8bdb-4cc7-bf35-49fd7219d5aa"
    },
    {
        "author": "邵雍",
        "paragraphs": [
            "堯夫非是愛吟詩，爲見聖賢興有時。",
            "日月星辰堯則了，江河淮濟禹平之。",
            "皇王帝伯經褒貶，雪月風花未品題。",
            "豈謂古人無闕典，堯夫非是愛吟詩。"
        ],
        "title": "首尾吟  其一",
        "id": "2028971a-c566-4016-92ba-b0f01e9bead1"
    },
    {
        "author": "邵雍",
        "paragraphs": [
            "堯夫非是愛吟詩，安樂窩中坐看時。",
            "一氣旋回無少息，兩儀覆燾未嘗私。",
            "四時更革互爲主，百物新陳爭效奇。",
            "享了許多家樂事，堯夫非是愛吟詩。"
        ],
        "title": "首尾吟  其二",
        "id": "d107dc31-9f90-4516-8b63-aa08467e5ffe"
    },
    {
        "author": "邵雍",
        "paragraphs": [
            "堯夫非是愛吟詩，安樂窩中得意時。",
            "志快不須求事顯，書成當自有人知。",
            "林泉且作酬心物，風月聊充藉手資。",
            "多少寬平好田地，堯夫非是愛吟詩。"
        ],
        "title": "首尾吟  其三",
        "id": "47465701-2eae-491e-b0b5-436a4654d02e"
    },
    {
        "author": "邵雍",
        "paragraphs": [
            "堯夫非是愛吟詩，安樂窩中半醉時。",
            "因月因花因興詠，代書代簡代行移。",
            "池中既有雙魚躍，天際寧無一鴈飛。",
            "無限交親在南北，堯夫非是愛吟詩。"
        ],
        "title": "首尾吟  其四",
        "id": "190f65f9-2727-4dc9-9c76-c4058f420882"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫可愛時。",
            "寶鑑造形難著髮，鸞刀迎刃豈容絲。",
            "風埃若不來侵路，塵大何由得上衣。",
            "欲論誠明是難事，堯夫非是愛吟詩。"
        ],
        "title": "首尾吟  其五",
        "id": "4a488477-18c3-4b73-920d-0c790f1b5311"
    },
    {
        "author": "邵雍",
        "paragraphs": [
            "堯夫非是愛吟詩，爲見興衰各有時。",
            "天地全功須發露，朝廷盛美在施爲。",
            "便都默默柰何見，若不云云那得知。",
            "事在目前人不慮，堯夫非是愛吟詩。"
        ],
        "title": "首尾吟  其六",
        "id": "56fb85e1-5b2e-439d-9b83-d43ca4c414a7"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫不寐時。",
            "咀茹蘭薰宜有主，恢張風雅更爲誰。",
            "三千來首收清月，二十餘年撚白髭。",
            "了却許多閑職分，堯夫非是愛吟詩。"
        ],
        "title": "首尾吟  其七",
        "id": "87a433a5-7a14-452e-93cf-a4931f7ef450"
    },
    {
        "author": "邵雍",
        "paragraphs": [
            "堯夫非是愛吟詩，詩到忘言是盡時。",
            "雖則借言通要妙，又須從物見幾微。",
            "羹因不和方知淡，樂爲無聲始識希。",
            "多少風花待除改，堯夫非是愛吟詩。"
        ],
        "title": "首尾吟  其八",
        "id": "e20812db-3be2-4265-a238-be454339bc1d"
    },
    {
        "author": "邵雍",
        "paragraphs": [
            "堯夫非是愛吟詩，雖老精神未耗時。",
            "水竹清閑先據了，鶑花富貴又兼之。",
            "梧桐月向懷中照，楊柳風來面上吹。",
            "被有許多閑捧擁，堯夫非是愛吟詩。"
        ],
        "title": "首尾吟  其九",
        "id": "0dacfbdc-1cec-4e28-aa24-2ac3d67d9484"
    },
    {
        "author": "邵雍",
        "paragraphs": [
            "堯夫非是愛吟詩，詩是天津竚立時。",
            "有意水聲千古在，無情山色四邊圍。",
            "孤鴻遠入晴烟去，雙鷺斜穿禁柳飛。",
            "景物不妨閑自適，堯夫非是愛吟詩。"
        ],
        "title": "首尾吟  其一○",
        "id": "d28bf31b-f9cd-49a4-b730-e9dbd2bb0b49"
    },
    {
        "author": "邵雍",
        "paragraphs": [
            "堯夫非是愛吟詩，詩是天津再住時。",
            "積翠鶑花供秀潤，上陽風月助新奇。",
            "鳳凰樓觀雲中看，道德園林枕上窺。",
            "不負太平吟笑事，堯夫非是愛吟詩。"
        ],
        "title": "首尾吟  其一一",
        "id": "6f7bacbd-18ea-4c4e-8e51-abe8cbba8425"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫漸老時。",
            "每用風騷觀物體，却因言語漏天機。",
            "林間車馬自稀到，塵外盃觴不浪飛。",
            "六十一年無事客，堯夫非是愛吟詩。"
        ],
        "title": "首尾吟  其一二",
        "id": "38bff146-5467-48d1-ab0d-3214511a30c4"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫忠恕時。",
            "無限物情閑處見，諸般藥性病來知。",
            "暗於成事事必敗，失在知人人必欺。",
            "家國與身同一體，堯夫非是愛吟詩。"
        ],
        "title": "首尾吟  其一三",
        "id": "ebbb14d5-6d48-4481-95d0-e53ecdef25f0"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫默識時。",
            "初有意時如父子，到無情處類蠻夷。",
            "睛前成敗尚不見，天下安危那得知。",
            "始信知人是難事，堯夫非是愛吟詩。"
        ],
        "title": "首尾吟  其一四",
        "id": "f9a1ac58-c00b-44cb-86bd-703bc9e51c3f"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫知幸時。",
            "日未出前朝象帝，天纔春處謁庖犧。",
            "三盃五盞自勸酒，一局兩局無爭棋。",
            "韶濩不知何似樂，堯夫非是愛吟詩。"
        ],
        "title": "首尾吟  其一五",
        "id": "46d179bf-f133-4801-a02f-cc7fc1c7856a"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫自勵時。",
            "適道全由就師學，出塵須是稟天資。",
            "好賢只恐知人晚，樂善惟憂見事遲。",
            "多謝友朋常見教，堯夫非是愛吟詩。"
        ],
        "title": "首尾吟  其一六",
        "id": "820d5411-c64b-4080-8aa4-233cc8f7359d"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫得意時。",
            "正得意時常起舞，至麾毫處輒能飛。",
            "南溟萬里鵬初舉，遼海千年鶴乍歸。",
            "豈止一詩而已矣，堯夫非是愛吟詩。"
        ],
        "title": "首尾吟  其一七",
        "id": "ad9dd852-347b-4299-b5aa-e86607de6a10"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫可歎時。",
            "固有命焉剛不信，是無天也果能欺。",
            "才高正被聰明使，身貴方爲利害移。",
            "無計柰何春又老，堯夫非是愛吟詩。"
        ],
        "title": "首尾吟  其一八",
        "id": "5b574e4a-5e40-446a-a2c3-3d6b8cf4c833"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫筆逸時。",
            "蒼海有神搜鯨鯢，陸沉無水藏蛟螭。",
            "岌嶪五千仞華嶽，汪洋十萬頃黄陂。",
            "都與收來入近題，堯夫非是愛吟詩。"
        ],
        "tags": [
            "华山"
        ],
        "title": "首尾吟  其一九",
        "id": "28f6ac13-8606-4ed4-982f-41731103cacf"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫出入時。",
            "春初暖兮日遲遲，秋初涼兮雲微微。",
            "輕風動垂柳依依，細雨過芳草萋萋。",
            "林下小車遊未歸，堯夫非是愛吟詩。"
        ],
        "title": "首尾吟  其二○",
        "id": "24662aec-09f1-4d25-9c69-d2344e0b3c6a"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫試硯時。",
            "玉未琢前猶索辨，金經煅後更何疑。",
            "當時掉臂人皆笑，今日摇頭誰不知。",
            "天外鳳凰飛處別，堯夫非是愛吟詩。"
        ],
        "title": "首尾吟  其二一",
        "id": "c99d8032-220e-4b43-a247-097645773187"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫試筆時。",
            "以至死生猶處了，自餘榮辱可知之。",
            "適居堂上行堂上，或在水湄言水湄。",
            "不止省心兼省力，堯夫非是愛吟詩。"
        ],
        "title": "首尾吟  其二二",
        "id": "352f3261-1285-4251-9dad-e4b02e3c5d43"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫試墨時。",
            "十室邑中須有信，三人行處豈無師。",
            "謀謨不講還疎畧，思慮傷多又忸怩。",
            "機會失時尋不得，堯夫非是愛吟詩。"
        ],
        "title": "首尾吟  其二三",
        "id": "6bda36d4-57c4-47b5-a6ef-5e2c3738cd35"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫語道時。",
            "天聽雖高只些子，人情相去沒多兒。",
            "無聲無臭儘休也，不忮不求還得之。",
            "雖有丹青亦難狀，堯夫非是愛吟詩。"
        ],
        "title": "首尾吟  其二四",
        "id": "88527f4f-7a00-4d6a-a615-5e893dc5757f"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫語物時。",
            "物盛物衰隨氣候，人榮人瘁逐推移。",
            "天邊新月有時待，水上落花何處追。",
            "皆是世間常事耳，堯夫非是愛吟詩。"
        ],
        "title": "首尾吟  其二五",
        "id": "c736685a-70c2-4a14-851d-22b6440958d2"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫語事時。",
            "天若可升非待勸，神如無驗不須祈。",
            "人當常上易施設，事過面前難改移。",
            "世盛世衰非一日，堯夫非是愛吟詩。"
        ],
        "title": "首尾吟  其二六",
        "id": "11dcf8c4-610b-4736-a0aa-3dd2e167af4e"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫登閣時。",
            "往事千年徒渺漭，斜陽一片漫光輝。",
            "伊川洛川水似線，太室少室峰如錐。",
            "爭者從來有閑氣，堯夫非是愛吟詩。"
        ],
        "title": "首尾吟  其二七",
        "id": "b2b6464e-81f6-4a81-859b-83cd873943f5"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫隠几時。",
            "尺寸光陰須愛惜，分毫頭角莫矜馳。",
            "酒因勸客小盞飲，句到驚人大筆麾。",
            "無日何嘗不自得，堯夫非是愛吟詩。"
        ],
        "title": "首尾吟  其二八",
        "id": "6f5f97c5-afac-406e-ad12-139b0ba75f56"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫詠史時。",
            "曠古第成千覺夢，中原都入一枰棋。",
            "唐虞玉帛煙光紫，湯武干戈草色萋。",
            "觀古事多今可見，堯夫非是愛吟詩。"
        ],
        "title": "首尾吟  其二九",
        "id": "873812d8-24d1-468e-9a65-38d1aec6a1be"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫對酒時。",
            "處世雖無一分善，行身誤有四方知。",
            "大凡觀物須生意，既若成章必見辭。",
            "詩者志之所之也，堯夫非是愛吟詩。"
        ],
        "title": "首尾吟  其三○",
        "id": "72e2159b-46ce-49e6-a546-5fcb7d5b6f95"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫半老時。",
            "肥遯雖無潤屋物，勞謙却有克家兒。",
            "筋骸幸且粗康健，談笑不妨閑滑稽。",
            "六十二年無事客，堯夫非是愛吟詩。"
        ],
        "title": "首尾吟  其三一",
        "id": "d57addbe-b9f0-4c1e-8372-85d20b6b00ac"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫自笑時。",
            "閑散何嘗遠人事，語言時復洩天機。",
            "至微勳業有難立，儘大功名或易爲。",
            "成敗一歸思慮外，堯夫非是愛吟詩。"
        ],
        "title": "首尾吟  其三二",
        "id": "f0e62e95-23c1-4447-8b74-499cbe29b337"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫讓僕時。",
            "止會摇頭道又錯，柰何轉脚復爲非。",
            "比圖爲家效功力，更却與物生瑕疵。",
            "失在知人不無過，堯夫非是愛吟詩。"
        ],
        "title": "首尾吟  其三三",
        "id": "cb8cec03-317d-430a-840c-d9e132af9bf4"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫可歎時。",
            "大器晚成當自重，小人難養又何疑。",
            "既無一日九遷則，安有終朝三褫之。",
            "若向槿花注遠到，堯夫非是愛吟詩。"
        ],
        "title": "首尾吟  其三四",
        "id": "4a9f00a4-9d80-49cc-81e3-d5113c03d541"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫樂事時。",
            "慷慨丈夫無後悔，分明男子有前知。",
            "在尋常時觀執守，當倉卒處看施爲。",
            "善事沒身而已矣，堯夫非是愛吟詩。"
        ],
        "title": "首尾吟  其三五",
        "id": "6371e654-d779-48e0-b36a-7219a01194ed"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫自喜時。",
            "名在士人當盛世，生於中國作男兒。",
            "良辰美景忍虛廢，驟雨飄風無定期。",
            "過此焉能事追悔，堯夫非是愛吟詩。"
        ],
        "title": "首尾吟  其三六",
        "id": "6e1c29ed-3ef3-48e9-9422-28ee0cef89e6"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫喜老時。",
            "好話說時常愈疾，善人逢處每忘機。",
            "此心是物難爲動，其志唯天然後知。",
            "詩是堯夫分付處，堯夫非是愛吟詩。"
        ],
        "title": "首尾吟  其三七",
        "id": "4632bb82-bd53-4888-8e5a-7fe2f518176d"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫贊仲尼。",
            "大事既去止可歎，皇綱已墜如何追。",
            "由茲春秋無義戰，所以定哀多微辭。",
            "絕筆獲麟之一句，堯夫非是愛吟詩。"
        ],
        "title": "首尾吟  其三八",
        "id": "c81013a0-a0d5-49f0-8058-7c69e03b1edb"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫自在時。",
            "何處不行芳草地，誰家不望小車兒。",
            "花枝好處安詳折，酒盞滿時撋就持。",
            "閑氣虛名都忘了，堯夫非是愛吟詩。"
        ],
        "title": "首尾吟  其三九",
        "id": "4df296b0-3595-4988-a904-e20ccfc5ec82"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫自負時。",
            "暖日纔從桃李過，涼風又向芰荷吹。",
            "月華正似金波溜，雪片還如柳絮飛。",
            "此樂太平然後見，堯夫非是愛吟詩。"
        ],
        "title": "首尾吟  其四○",
        "id": "9bfeaf96-3f31-41bd-a488-7e2bb3f3ecf5"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫自得時。",
            "風露清時收翠潤，山川秀處摘新奇。",
            "揄揚物性多存體，拂掠人情薄用辭。",
            "遺味正宜涵泳處，堯夫非是愛吟詩。"
        ],
        "title": "首尾吟  其四一",
        "id": "163a8f32-6c7c-4818-aa01-83661e584d97"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫默坐時。",
            "天意教閑須有謂，人心剛動似無知。",
            "煙輕柳葉眉閑皺，露重花枝淚靜垂。",
            "應恨堯夫無一語，堯夫非是愛吟詩。"
        ],
        "title": "首尾吟  其四二",
        "id": "1c4739b6-9127-4721-b56d-307e5d73a143"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫晚望時。",
            "恰見花開便花謝，纔聞春至又春歸。",
            "流鶑啼處春猶在，杜宇來時花已飛。",
            "春至花開春去謝，堯夫非是愛吟詩。"
        ],
        "title": "首尾吟  其四三",
        "id": "03f61175-6df5-4753-b803-4c5b70349603"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫春出時。",
            "一點兩點小雨過，三聲五聲流鶑啼。",
            "盃深似錦花間醉，車穩如茵草上歸。",
            "更在太平無事日，堯夫非是愛吟詩。"
        ],
        "title": "首尾吟  其四四",
        "id": "0eaa9147-8333-4131-9939-154cc96e3d86"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫入夏時。",
            "醪酒竹間留客飲，清風水畔向人吹。",
            "嬋娟月色滿軒檻，菡萏花香盈袖衣。",
            "樂莫樂于無事樂，堯夫非是愛吟詩。"
        ],
        "title": "首尾吟  其四五",
        "id": "e4000710-613b-4206-ac08-78d8734d6f8c"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫秋出時。",
            "樓上清風猶足喜，水邊芳草未全衰。",
            "纔涼便可停新酒，薄暮初能著夾衣。",
            "都沒人間浪憂事，堯夫非是愛吟詩。"
        ],
        "title": "首尾吟  其四六",
        "id": "21308173-3710-441a-9c17-9fcb97e12da6"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫自喜時。",
            "不用虛名矜智數，且無閑氣撓心脾。",
            "酒佳驀地泛一𤮕，花好有時簪兩枝。",
            "更縱無人訝狂怪，堯夫非是愛吟詩。"
        ],
        "title": "首尾吟  其四七",
        "id": "22168934-05dc-4eea-bc80-e9d23b275c90"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫確論時。",
            "若以後時爲失計，必將先手作知幾。",
            "三千賓客成何夢，百二山河付阿誰。",
            "弄巧既多翻作拙，堯夫非是愛吟詩。"
        ],
        "title": "首尾吟  其四八",
        "id": "bed0899d-a135-410f-8bc3-4ce3b774bd59"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫會計時。",
            "進退雲山爲主判，陶鎔水竹是兼司。",
            "鶑花舊管三千首，風月初收二百題。",
            "歲暮又須行考課，堯夫非是愛吟詩。"
        ],
        "title": "首尾吟  其四九",
        "id": "f6706bfe-3c8a-4e22-b22c-f00b1a0aeac3"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫覺老時。",
            "不動已求如孟子，無言又欲學宣尼。",
            "能知同道道亦得，始信先天天弗違。",
            "六十三年無事客，堯夫非是愛吟詩。"
        ],
        "title": "首尾吟  其五○",
        "id": "19deb12e-4515-486b-99ab-60022f36d799"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫贊易時。",
            "火在內而刑寡妻，風行外而令庶黎。",
            "老成人爲福之基，騃孺子爲禍之梯。",
            "此理昭然多不知，堯夫非是愛吟詩。"
        ],
        "title": "首尾吟  其五一",
        "id": "b81ff09f-3296-46ed-9c8f-47874079bf9e"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫記所思。",
            "少日過從都似夢，老年光景只如飛。",
            "快心事固難强覓，到手物如何不爲。",
            "欲俟河清人壽幾，堯夫非是愛吟詩。"
        ],
        "title": "首尾吟  其五二",
        "id": "e892cb89-6d0a-485d-9602-89140e4c039b"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫重惜時。",
            "萬里焦勞無所訴，九重深邃莫能知。",
            "二年斯得誠爲晚，七日言誅未是遲。",
            "本固邦寧王道在，堯夫非是愛吟詩。"
        ],
        "title": "首尾吟  其五三",
        "id": "38590649-69b1-40a8-9e02-5f661ea13662"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫髣髴時。",
            "寫字吟詩爲潤色，通經達道是鎡基。",
            "經綸亦可爲餘事，性命方能盡所爲。",
            "可謂一生男子事，堯夫非是愛吟詩。"
        ],
        "title": "首尾吟  其五四",
        "id": "b51de423-b220-4e94-8b41-dcd6b5fb6a20"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫拍手時。",
            "此路清閑都屬我，這般歡喜更饒誰。",
            "將何勢力爲憑藉，著甚言辭與指揮。",
            "遷怒飾非何更有，堯夫非是愛吟詩。"
        ],
        "title": "首尾吟  其五五",
        "id": "6673509e-7e4f-4975-817d-03e80c4da8ce"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫試手時。",
            "善死自明非不死，有知誰道勝無知。",
            "楊朱眼淚惟能泣，宋玉心胸只解悲。",
            "爲報西風漫相侮，堯夫非是愛吟詩。"
        ],
        "title": "首尾吟  其五六",
        "id": "9555ece1-21db-4089-a370-20d23a0cc688"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫憶昔時。",
            "天下只知才可處，人間不信事難爲。",
            "眼觀秋水斜陽遠，淚洒西風黄葉飛。",
            "此意如今都去盡，堯夫非是愛吟詩。"
        ],
        "title": "首尾吟  其五七",
        "id": "d62d012d-4bff-4519-b700-a0165cffea2c"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫相度時。",
            "合放手時須放手，得開眉處且開眉。",
            "狂情多見好人喜，僻性少爲他物移。",
            "只恨一般言不到，堯夫非是愛吟詩。"
        ],
        "title": "首尾吟  其五八",
        "id": "91e30c5a-8478-48e2-8556-ba0204c34a72"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫樂物時。",
            "天地精英都已得，鬼神情狀又能知。",
            "陶真意向辭中見，借論言從意外移。",
            "始信詩能通造化，堯夫非是愛吟詩。"
        ],
        "title": "首尾吟  其五九",
        "id": "4be7c982-5ef2-4448-a14a-fd46b39fd2aa"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫不樂時。",
            "明月恰圓還却缺，好花纔盛又成衰。",
            "返魂丹向何人用，續命湯於甚處施。",
            "天聽雖高只些子，堯夫非是愛吟詩。"
        ],
        "title": "首尾吟  其六○",
        "id": "d9e7bedb-bdeb-40d0-97ca-35f59b336615"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫春盡時。",
            "有意落花猶去住，無情流水任東西。",
            "鶑傳信處音聲切，燕訴寃時言語低。",
            "似此誤人事多少，堯夫非是愛吟詩。"
        ],
        "title": "首尾吟  其六一",
        "id": "49fb8376-95d3-4e6f-9c3f-a4895f208f9c"
    },
    {
        "author": "邵雍",
        "paragraphs": [
            "堯夫非是愛吟詩，詩是天津秋盡時。",
            "見慣不驚新物盛，話長難說故人稀。",
            "雲疎煙淡山仍遠，露冷天高草已衰。",
            "頼有餘樽自斟酌，堯夫非是愛吟詩。"
        ],
        "title": "首尾吟  其六二",
        "id": "146de58a-7c1d-4a48-8402-e3f277914ec0"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫代記時。",
            "官職固難稱太史，文章却欲學宣尼。",
            "能歸豈謝陶元亮，善聽何慙鍾子期。",
            "德若不孤吾道在，堯夫非是愛吟詩。"
        ],
        "title": "首尾吟  其六三",
        "id": "7af2ac8f-c4a2-461f-8795-0dea259b2281"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫曠望時。",
            "一片園林擁京國，幾層樓觀犯雲霓。",
            "朝昏天氣屢變易，今古人情旋合離。",
            "欲問遠山惟斂黛，堯夫非是愛吟詩。"
        ],
        "title": "首尾吟  其六四",
        "id": "75a9944b-04ca-4571-8efd-e864ea2f0ac4"
    },
    {
        "author": "邵雍",
        "paragraphs": [
            "堯夫非是愛吟詩，詩是閑觀蔬圃時。",
            "暖地春初纔欝欝，宿根秋末却披披。",
            "韭葱蒜薤青遮隴，蕷芋薑蘘綠滿畦。",
            "時到皆能弄精彩，堯夫非是愛吟詩。"
        ],
        "title": "首尾吟  其六五",
        "id": "c3665543-848b-43d6-9a23-c87f9f971680"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫窮理時。",
            "語愛何嘗過父子，講和曾未若夫妻。",
            "恩多意思翻成恨，歡極情懷却似悲。",
            "何事人間不如此，堯夫非是愛吟詩。"
        ],
        "title": "首尾吟  其六六",
        "id": "55ea18a5-8a24-4b1b-82db-3801ab0e2fda"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫重惜時。",
            "西晉浮誇時可歎，南梁崇尚事堪悲。",
            "仲尼豈欲輕辭魯，孟子何嘗便去齊。",
            "儀鳳不來人老去，堯夫非是愛吟詩。"
        ],
        "title": "首尾吟  其六七",
        "id": "646620e0-3f12-496c-8eac-2a5e9086ee40"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫自足時。",
            "開口笑多無若我，同心言少更爲誰。",
            "田園管勾憑諸子，樽俎安排仰老妻。",
            "不信人間有憂事，堯夫非是愛吟詩。"
        ],
        "title": "首尾吟  其六八",
        "id": "6f415562-13fc-417f-9119-86069b284ab6"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫獨酌時。",
            "一盞兩盞至三盞，五題七題或十題。",
            "只知人事是太古，不信我身非伏羲。",
            "爲幸居多宜自樂，堯夫非是愛吟詩。"
        ],
        "title": "首尾吟  其六九",
        "id": "930e510a-2dd8-46ba-b222-f4b775fdb90e"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫切慮時。",
            "千世萬世所遭遇，聖人賢人曾施爲。",
            "當初何故盡有說，在後可能都沒辭。",
            "事既不同時又異，堯夫非是愛吟詩。"
        ],
        "title": "首尾吟  其七○",
        "id": "8d43462e-1490-4a0c-b312-342fdaa2db2f"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫强少時。",
            "筇杖蔾杖到手拄，南園北園隨意之。",
            "酒醺不怕暖生面，花好儘教香惹衣。",
            "六十四年無事客，堯夫非是愛吟詩。"
        ],
        "title": "首尾吟  其七一",
        "id": "e9354bf5-fbe3-4d0e-bbbf-9adfe0653102"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫自顧時。",
            "若有意時非語話，都無情處是肝脾。",
            "方將憂己到未到，何暇責人知不知。",
            "因喜聖賢用心遠，堯夫非是愛吟詩。"
        ],
        "title": "首尾吟  其七二",
        "id": "52e51723-bf5d-4e4c-844f-670a9201503d"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫自得時。",
            "已把樂爲心事業，更將安作道樞機。",
            "未來身上休思念，既入手中須指揮。",
            "迎刃何煩多顧慮，堯夫非是愛吟詩。"
        ],
        "title": "首尾吟  其七三",
        "id": "1d231945-644e-4f8f-b7d2-f0c995860b96"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫鑑誡時。",
            "意淺不知多則惑，心靈須識動之微。",
            "行凶既有人誅戮，心善豈無天保持。",
            "讀易不惟明禍福，堯夫非是愛吟詩。"
        ],
        "title": "首尾吟  其七四",
        "id": "e601f386-1ef3-489b-a487-27dcbb3c85df"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫贊易時。",
            "八卦小成皆有主，三才大備畧無遺。",
            "陰陽消長既未已，動靜吉凶那不知。",
            "爲見至神功效遠，堯夫非是愛吟詩。"
        ],
        "title": "首尾吟  其七五",
        "id": "26a19eff-ef2e-4107-8075-a3b23c933346"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫贊易時。",
            "大道備人皆有謂，上天生物固無私。",
            "雖知同道道亦得，未若先天天弗違。",
            "過此聖人猶不語，堯夫非是愛吟詩。"
        ],
        "title": "首尾吟  其七六",
        "id": "4a5ca29f-b4b9-489b-bc17-5c92e2ff1ef9"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫十月時。",
            "寒日無光天色遠，陰雲不動柳絲垂。",
            "園林葉盡鳥未散，道路風多人更稀。",
            "滿目時光口難道，堯夫非是愛吟詩。"
        ],
        "title": "首尾吟  其七七",
        "id": "8a62ba17-a916-44f4-b1e6-df59a4bdeb93"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫可愛時。",
            "已著意時仍著意，未加辭處與加辭。",
            "物皆有理我何者，天且不言人代之。",
            "代了天工無限說，堯夫非是愛吟詩。"
        ],
        "title": "首尾吟  其七八",
        "id": "33027b71-ad47-49be-8637-bdd8f9f3ded1"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫不著棋。",
            "大智大謀難忘設，小機小數肯輕爲。",
            "泥沙用處寧無惜，螻蟻驅時忍更窺。",
            "天下也宜留一路，堯夫非是愛吟詩。"
        ],
        "title": "首尾吟  其七九",
        "id": "649d27b2-03df-469a-952b-92aad86c89c6"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫歡喜時。",
            "歡喜焉能便休得，語言須且畧形之。",
            "胸中所有事既說，天下固無人數殊。",
            "更不防閑尋罅漏，堯夫非是愛吟詩。"
        ],
        "title": "首尾吟  其八○",
        "id": "7a9976ef-e933-4ef4-a65a-9958dae0cf54"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫先見時。",
            "直在胸中貧亦樂，屈於人下貴奚爲。",
            "誰何藥可醫無病，多少金能買不疑。",
            "遲老更逢春不老，堯夫非是愛吟詩。"
        ],
        "title": "首尾吟  其八一",
        "id": "c629a5c8-eec3-4917-9693-b2256f455805"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫不忍時。",
            "戾氣中人爲疾病，和氣養物號清微。",
            "世情非利莫能動，士節待窮然後知。",
            "尚口乃窮非我事，堯夫非是愛吟詩。"
        ],
        "title": "首尾吟  其八二",
        "id": "44278b52-c9a6-4488-ac86-2672715c8836"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫恨月時。",
            "見說天長在甚處，照教人老待奚爲。",
            "嬋娟東面才如鑑，屈曲西邊却皺眉。",
            "由此遂多悲與喜，堯夫非是愛吟詩。"
        ],
        "title": "首尾吟  其八三",
        "id": "5ddbbf73-f71e-40a4-a240-11590152043b"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫愛月時。",
            "松上見時偏淡潔，懷中照處特光輝。",
            "何如亭午更休轉，不柰才圓又却虧。",
            "青女素娥應有恨，堯夫非是愛吟詩。"
        ],
        "title": "首尾吟  其八四",
        "id": "e6bf1fc1-c273-426c-873b-8b66a7f610ba"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫中夜時。",
            "擁被不眠還展轉，披衣却坐忽尋思。",
            "死生有命尚能處，道德由人却不知。",
            "須是安之以無事，堯夫非是愛吟詩。"
        ],
        "title": "首尾吟  其八五",
        "id": "4e6b2dbc-46b0-4099-bc5a-31363e0b9db9"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫訪友時。",
            "青眼主人偶不在，白頭老叟還空歸。",
            "幾家大第橫斜照，一片殘春啼子規。",
            "獨往獨來還獨坐，堯夫非是愛吟詩。"
        ],
        "title": "首尾吟  其八六",
        "id": "65de6b3f-1f7f-4ff5-bea7-c7d4d0499205"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫信脚時。",
            "高祖宅前花似錦，魏王堤畔柳如絲。",
            "因閑看水行來遠，就便遊園歸去遲。",
            "每遇好風還眷眷，堯夫非是愛吟詩。"
        ],
        "title": "首尾吟  其八七",
        "id": "9043b964-7875-48f7-a627-f41dd0dcde43"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫忖度時。",
            "先見固能無後悔，至誠方始有前知。",
            "己之欲處人須欲，心可欺時天可欺。",
            "只被世人難易地，堯夫非是愛吟詩。"
        ],
        "title": "首尾吟  其八八",
        "id": "455bb661-0fe3-4a15-bbe3-df19ae2cb551"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫揮麈時。",
            "每見賓朋須欵曲，更和言語不思惟。",
            "方將與物同休戚，何暇共人爭是非。",
            "天地與人同一體，堯夫非是愛吟詩。"
        ],
        "title": "首尾吟  其八九",
        "id": "50829635-0318-453b-be06-7c270fe6ac66"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫恣縱時。",
            "在世上官雖不做，出人間事却能知。",
            "待天春暖秋涼日，是我東遊西泛時。",
            "多少寬平好田地，堯夫非是愛吟詩。"
        ],
        "title": "首尾吟  其九○",
        "id": "84fc7ebe-0e68-4b40-906f-a57baaa648e1"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫服老時。",
            "簡尺每稱林下士，過從或著道家衣。",
            "須將賢傑同星漢，直把身心比鹿麋。",
            "六十五年無事客，堯夫非是愛吟詩。"
        ],
        "title": "首尾吟  其九一",
        "id": "50df83ac-1df0-4446-9089-99652c6c474d"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫睡覺時。",
            "夢後舊歡初髣髴，酒醒前事略依稀。",
            "任經生死心無異，雖隔江湖路不迷。",
            "因向此中觀至理，堯夫非是愛吟詩。"
        ],
        "title": "首尾吟  其九二",
        "id": "486b45d5-aca5-44c3-93ce-be3d82ebad9c"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫注思時。",
            "事少全由心意足，病多休道藥難醫。",
            "情當少日須思老，志在安時莫忘危。",
            "天道分明人自昧，堯夫非是愛吟詩。"
        ],
        "title": "首尾吟  其九三",
        "id": "edcdcb9b-8dc4-4e02-b1d3-b4d241eabefe"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫行己時。",
            "政在我時心必盡，事關人處力難爲。",
            "人如負我我何預，我若辜人人有詞。",
            "就責莫如躬自厚，堯夫非是愛吟詩。"
        ],
        "title": "首尾吟  其九四",
        "id": "b9f38483-02e3-4ca8-b24c-819704e6680d"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫自省時。",
            "義若不爲無勇也，幸如有過必知之。",
            "面前地惡猶能掃，心上田荒何所欺。",
            "從諫如流是難事，堯夫非是愛吟詩。"
        ],
        "title": "首尾吟  其九五",
        "id": "6611a527-3081-4837-84f3-454f7087437a"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫盡性時。",
            "若聖與仁雖不敢，樂天知命又何疑。",
            "恢恢志意方閑暇，綽綽情懷正坦夷。",
            "心逸日休難狀處，堯夫非是愛吟詩。"
        ],
        "title": "首尾吟  其九六",
        "id": "ae7c1847-39f1-430b-a113-ab4e692324a4"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫用畜時。",
            "史籍始終明治亂，經書表裏見安危。",
            "庖羲可作三才主，孔子當爲萬世師。",
            "不止前言與往行，堯夫非是愛吟詩。"
        ],
        "title": "首尾吟  其九七",
        "id": "f70810c2-b22d-4d4e-bc3f-af44ab3d24d3"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫出入時。",
            "草軟沙平月陂下，雲輕日淡上陽西。",
            "花深柳暗銅馳陌，風暖鶑嬌金谷堤。",
            "盡是堯夫行樂處，堯夫非是愛吟詩。"
        ],
        "title": "首尾吟  其九八",
        "id": "c44a65df-560b-4a34-9dff-8b2d7a22e599"
    },
    {
        "author": "邵雍",
        "paragraphs": [
            "堯夫非是愛吟詩，詩看春秋後語時。",
            "七國縱橫如破的，九州吞吐若枰棋。",
            "君臣自作逋逃主，將相無非市井兒。",
            "篆入草書猶不誤，堯夫非是愛吟詩。"
        ],
        "title": "首尾吟  其九九",
        "id": "cfe17b9c-b55e-4b2e-909d-cb3549f80b01"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫晚步時。",
            "信意遂過高祖宅，因行更上魏王堤。",
            "設如終久全無託，何似當初都不知。",
            "料得鬼神知此意，堯夫非是愛吟詩。"
        ],
        "title": "首尾吟  其一○○",
        "id": "f0f6af1a-8e23-4f01-85a2-24d868a1d6c8"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫處困時。",
            "事體極時觀道妙，人情盡處看天機。",
            "孝慈親和未必見，松柏歲寒然後知。",
            "匪石未聞心可轉，堯夫非是愛吟詩。"
        ],
        "title": "首尾吟  其一○一",
        "id": "999ae17f-057b-4117-a1b4-dedee5d308ca"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫處否時。",
            "信道而行安有悔，樂天之外更何疑。",
            "受疑始見周公旦，經阨方明孔仲尼。",
            "大聖大神猶不免，堯夫非是愛吟詩。"
        ],
        "title": "首尾吟  其一○二",
        "id": "f92ef6c4-ad84-4660-a46d-d1fea95a2eea"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫無柰時。",
            "眼下見榮還見辱，心中疑是又疑非。",
            "上陽宮殿空遺堵，金谷園林但落暉。",
            "天若有言人可問，堯夫非是愛吟詩。"
        ],
        "title": "首尾吟  其一○三",
        "id": "57af015d-c502-4fba-b1aa-ee7fa220ceac"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫擲筆時。",
            "事體順時爲物理，人情安處是天機。",
            "堅如金石猶能動，靈若鬼神何可欺。",
            "此外更無言語道，堯夫非是愛吟詩。"
        ],
        "title": "首尾吟  其一○四",
        "id": "ea08a83b-360b-4269-86e6-6dd4a20d3627"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫自詫時。",
            "許大天時猶可測，些兒人事豈難知。",
            "崑崗美玉人難識，滄海明珠世莫窺。",
            "由是堯夫卿自詫，堯夫非是愛吟詩。"
        ],
        "title": "首尾吟  其一○五",
        "id": "35f1c22c-913e-44e3-8830-a0989042d718"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫慎獨時。",
            "人壽百年無以過，心遊萬仞待何爲。",
            "爲謀須求心無愧，作事莫幸人不知。",
            "誠盡鬼神猶且懼，堯夫非是愛吟詩。"
        ],
        "title": "首尾吟  其一○六",
        "id": "79837f06-ca4e-4129-b07c-9feefddd4ad0"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫慎與時。",
            "初作事時分可否，始親人處定安危。",
            "殊鄉忠信同思善，異世奸邪共喜私。",
            "豈待較量然後見，堯夫非是愛吟詩。"
        ],
        "title": "首尾吟  其一○七",
        "id": "a9d96a25-0bd7-4123-8f7f-1a6c94a0c2b4"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫樂事時。",
            "天道虧盈如橐籥，聖人言語似蓍龜。",
            "光陰去後繩難繫，筋力衰時藥不醫。",
            "莫把閑愁伴殘照，堯夫非是愛吟詩。"
        ],
        "title": "首尾吟  其一○八",
        "id": "0802bed8-49c6-4476-9c77-2069c4a1b17b"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫重惜時。",
            "爭向儘時須便信，柰何真處却生疑。",
            "既稱有客告曾子，豈爲無人毀仲尼。",
            "父子君臣獨未免，堯夫非是愛吟詩。"
        ],
        "title": "首尾吟  其一○九",
        "id": "57d43b9c-b866-4265-8199-50baf71cb3d5"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫掩卷時。",
            "時過猶能用歸妹，物傷長懼入明夷。",
            "夏商盛日何由見，唐漢衰年爭忍思。",
            "畎畝不忘天下處，堯夫非是愛吟詩。"
        ],
        "title": "首尾吟  其一一○",
        "id": "1ce5aa8b-177c-40dd-909a-0b7e5bb20e0a"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫愛物時。",
            "曉事情懷須洒落，出塵言語必新奇。",
            "山川秀拔寧無孕，天地精英自有歸。",
            "粹氣始能生粹物，堯夫非是愛吟詩。"
        ],
        "title": "首尾吟  其一一一",
        "id": "ea2f4150-257d-4039-bb65-6852d550a8b8"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫默識時。",
            "日月既來還却往，園林纔盛又成衰。",
            "登山高下雖然見，臨水淺深那不知。",
            "世上高深事無限，堯夫非是愛吟詩。"
        ],
        "title": "首尾吟  其一一二",
        "id": "c8af7585-107e-43bf-ab32-eac91608008c"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫自試時。",
            "事體待諳然後信，人情非久莫能知。",
            "同霑雨露蒿萊質，獨出雪霜松柏姿。",
            "見慣不如身歷過，堯夫非是愛吟詩。"
        ],
        "title": "首尾吟  其一一三",
        "id": "c188aacb-d89c-46ec-833c-553b0b2a13d0"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫可歎時。",
            "只被人間多用詐，遂令天下盡生疑。",
            "樽前揖讓三盃酒，坐上交爭一局棋。",
            "小大不同而已矣，堯夫非是愛吟詩。"
        ],
        "title": "首尾吟  其一一四",
        "id": "09bf7f51-955b-463d-b8fb-f759e9f83039"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫凭式時。",
            "亂法柰何非獨古，措刑安得見於茲。",
            "當時既有少正卯，今日寧無孔仲尼。",
            "時世不同人一也，堯夫非是愛吟詩。"
        ],
        "title": "首尾吟  其一一五",
        "id": "fddbd67d-e1db-4a75-b43a-71dcb731103a"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫自信時。",
            "必欲全然無後悔，直須曉了有前知。",
            "言忠能盡己所有，事善任他人致疑。",
            "外物從來自難必，堯夫非是愛吟詩。"
        ],
        "title": "首尾吟  其一一六",
        "id": "2119bb4c-673b-4d25-9d3d-6d2b181dc02b"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫無必時。",
            "或讓或爭時既往，相因相革事難齊。",
            "羲軒堯舜前規矩，湯武桓文舊範圍。",
            "一筆寫成還抹了，堯夫非是愛吟詩。"
        ],
        "title": "首尾吟  其一一七",
        "id": "c1533082-6766-40da-9eef-b9e9687334c5"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫何所爲。",
            "睡思動時親甕牖，幽情發處旁盆池。",
            "尋芳更用小車去，得句仍將大筆麾。",
            "餘事不妨閑潤色，堯夫非是愛吟詩。"
        ],
        "title": "首尾吟  其一一八",
        "id": "59168915-b813-4e9e-a215-2e0cb01d1005"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫詫老時。",
            "金玉過從舊朋友，糟糠歡喜老夫妻。",
            "瓦燒酒盞連醅飲，紙畫棋盤就地圍。",
            "六十六年無事客，堯夫非是愛吟詩。"
        ],
        "title": "首尾吟  其一一九",
        "id": "6c35c1da-2ba6-490b-b2d0-25f5a63029f3"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫樂靜時。",
            "藥裏君臣慵點對，琴中文武倦更移。",
            "鼎間龍虎忘看守，棋上山河廢指揮。",
            "亦恐因而害天性，堯夫非是愛吟詩。"
        ],
        "title": "首尾吟  其一二○",
        "id": "89d089ba-01dd-475e-98aa-275921bc8a62"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫談笑時。",
            "國士待人能盡意，山翁道我會開眉。",
            "盞隨酒量徐徐飲，榻逐花陰旋旋移。",
            "此樂再尋非易得，堯夫非是愛吟詩。"
        ],
        "title": "首尾吟  其一二一",
        "id": "7246aa8f-d8f7-4d23-a220-2fe57f5d7e5d"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫驚駭時。",
            "暮雨朝雲纔半日，春華秋葉未多時。",
            "即今世態已堪歎，過此人情更可知。",
            "一暑一寒何太急，堯夫非是愛吟詩。"
        ],
        "title": "首尾吟  其一二二",
        "id": "b893e5e8-d87c-4701-b8f1-c0f058d15c5e"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫自詫時。",
            "事少事多都在己，人憂人喜更由誰。",
            "壺中日月明長在，洞裏乾坤春不歸。",
            "誰道光陰如過隙，堯夫非是愛吟詩。"
        ],
        "title": "首尾吟  其一二三",
        "id": "9d1e12e6-a19c-4e08-b397-54b05ab018c0"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫疎散時。",
            "早是小詩無檢束，那堪大字更狂迷。",
            "既貪李杜精神好，又愛歐王格韻奇。",
            "餘事不妨閑戲弄，堯夫非是愛吟詩。"
        ],
        "title": "首尾吟  其一二四",
        "id": "fd239e65-6831-4257-a7dc-ece87e921b88"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫語事時。",
            "舉動苟能循義理，辨明安用致言辭。",
            "艱難圖處費心力，容易來時省指揮。",
            "欲蓋而彰事多矣，堯夫非是愛吟詩。"
        ],
        "title": "首尾吟  其一二五",
        "id": "b4f0b480-5219-468d-b0f2-ba9252dc5ea3"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫得意時。",
            "物向物中觀要妙，人於人上看幾微。",
            "物中要妙眼前見，人上幾微心裏知。",
            "且是有金無處買，堯夫非是愛吟詩。"
        ],
        "title": "首尾吟  其一二六",
        "id": "f4b81d09-6875-4cb5-bc65-20acff28a14c"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫不强時。",
            "事到强爲須涉跡，人能知止是先機。",
            "面前自有好田地，天下豈無平路坡。",
            "省力事多人不做，堯夫非是愛吟詩。"
        ],
        "title": "首尾吟  其一二七",
        "id": "83f5274a-8acb-4731-85f0-6d19f74f31da"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫得意時。",
            "這意著何言語道，此情惟用喜歡追。",
            "仙家氣象閑中見，真宰功夫靜處知。",
            "不必深山更深處，堯夫非是愛吟詩。"
        ],
        "title": "首尾吟  其一二八",
        "id": "d8d755a1-2015-4880-9b11-d43a26d48539"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫喜老時。",
            "明著衣冠爲士子，高談仁義作男兒。",
            "敢於世上明開眼，肯向人間浪皺眉。",
            "六十七年無事客，堯夫非是愛吟詩。"
        ],
        "title": "首尾吟  其一二九",
        "id": "3d7526a2-4a2f-4cdb-b51c-82b4a21582f6"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫難老時。",
            "齒暮乍逢新歲月，眼明初見舊親知。",
            "歡情此去未伏減，飲量近來差覺低。",
            "六十七年無事客，堯夫非是愛吟詩。"
        ],
        "title": "首尾吟  其一三○",
        "id": "4c30ed8e-342b-4d03-99a4-3cc283c10af6"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫慎動時。",
            "枉道干名名亦失，怫民從欲欲還隳。",
            "號爲賢者能從善，名日小人能飾非。",
            "大佞似忠非易辨，堯夫非是愛吟詩。"
        ],
        "title": "首尾吟  其一三一",
        "id": "5eff642d-57bc-4f41-9faa-d0c62424627c"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫有激時。",
            "留在胸中防作恨，發于詞上恐成疵。",
            "芝蘭見處須收採，金玉逢時莫棄遺。",
            "到此堯夫常自賀，堯夫非是愛吟詩。"
        ],
        "title": "首尾吟  其一三二",
        "id": "73f211a5-09c4-41bf-a98f-e03b7c1db522"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫有愧時。",
            "空受半來天下拜，却無些子自家爲。",
            "心能盡處我自慰，力不周時人亦知。",
            "只恨一般言未得，堯夫非是愛吟詩。"
        ],
        "title": "首尾吟  其一三三",
        "id": "2c5fb19f-a37a-49fe-bae9-b4b2e36b15df"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫詫劍時。",
            "當煅煉時分勁節，到磨礱處發光輝。",
            "長蛇封豕休撩亂，狡免妖狐莫陸離。",
            "此器養來年歲久，堯夫非是愛吟詩。"
        ],
        "title": "首尾吟  其一三四",
        "id": "a5aa856e-b1ac-4e42-ac16-991fc7c0e72a"
    },
    {
        "author": "邵雍",
        "paragraphs": [
            "精誠皦於日，發出爲忠辭。",
            "方寸已盡破，獨夫猶不知。",
            "高墳臨大道，老木無柔枝。",
            "千古存遺像，翻爲諂子嗤。"
        ],
        "title": "過比干墓",
        "id": "2e93a752-b7e2-461e-91a7-ae2e10c5dd9b"
    },
    {
        "author": "邵雍",
        "paragraphs": [
            "讀書忘歲月，人競笑蹉跎。",
            "但得甘旨足，寧辭辛苦多。",
            "龍泉去鋩刃，蝸角亦風波。",
            "知我爲親老，不知將謂何。"
        ],
        "title": "自遣",
        "id": "a39a8037-c7da-403d-a5e4-b15f3db06a4c"
    },
    {
        "author": "邵雍",
        "paragraphs": [
            "居處雖近郭，不欲登城市。",
            "盡日客不來，至夜門猶閉。",
            "院靜春正濃，窗閑晝復寐。",
            "誰知藜藿中，自有詩書味。"
        ],
        "title": "其一曰春郊閑居",
        "id": "671dc68c-9193-4da4-ad08-8b3781393736"
    },
    {
        "author": "邵雍",
        "paragraphs": [
            "病起復驚春，携筇看野新。",
            "水邊逢釣者，壠上見耕人。",
            "訪彼形容苦，酬予家業貧。",
            "自慙功濟力，未得遂生民。"
        ],
        "title": "其二曰春郊閑步",
        "id": "c0b2ef25-066d-4aee-b8fd-5da2f2d39355"
    },
    {
        "author": "邵雍",
        "paragraphs": [
            "春風必有刀，離腸被君斷。",
            "春風既無刀，芳草何人剪。",
            "腸斷不復接，草剪益還生。",
            "誰人有芳酒，爲我高歌傾。"
        ],
        "title": "其三曰春郊芳草",
        "id": "46640314-f38b-47d3-8a79-41f3b9cd2945"
    },
    {
        "author": "邵雍",
        "paragraphs": [
            "桃李正芬敷，花繁覆弊廬。",
            "亂香尋密牖，碎影下前除。",
            "靜遶晝眠後，輕攀春醉餘。",
            "縱然觀盡日，誰敢罪狂疎。"
        ],
        "title": "其四曰春郊花開",
        "id": "d440aa49-594d-4d80-a687-335aa9d0ef93"
    },
    {
        "author": "邵雍",
        "paragraphs": [
            "郭外花亦繁，不謂繁華失。",
            "幸非在郭中，不見繁華物。",
            "不寒不暖天，半陰半睛日。",
            "花外鞦韆鳴，月隔鞦韆出。"
        ],
        "title": "其五曰春郊寒食",
        "id": "4316a20a-4862-4448-93c6-e82c647fa251"
    },
    {
        "author": "邵雍",
        "paragraphs": [
            "風暖轉鳴禽，天低薄薄陰。",
            "煙容凝壠曲，雨意弄河心。",
            "柳隔高城遠，花藏舊縣深。",
            "獨憐身卧病，猶許後春尋。"
        ],
        "title": "其六曰春郊晚望",
        "id": "692af96e-a874-40b6-9c18-c016d8f3988a"
    },
    {
        "author": "邵雍",
        "paragraphs": [
            "九野散漫漫，連昏鳥道間。",
            "坐中迷遠樹，門外失前山。",
            "襏襫耕夫喜，幈幪居者閑。",
            "騷人正凝黯，天際意初還。"
        ],
        "title": "其七曰春郊雨中",
        "id": "f0a7bd5f-6bff-4a1b-8082-40fa7577566c"
    },
    {
        "author": "邵雍",
        "paragraphs": [
            "雨歇蕩餘春，天光露太真。",
            "茵鋪芳草軟，錦濯爛花新。",
            "風觸鶑簧健，煙舒柳带勻。",
            "如何當此景，閑卧度昌辰。"
        ],
        "title": "其八曰春郊雨後",
        "id": "26fd07b1-07dd-4cd3-b2aa-f4bc660ef807"
    },
    {
        "author": "邵雍",
        "paragraphs": [
            "花開風雨後，忍病欲消磨。",
            "未是疎狂極，其如閑頓何。",
            "梁間新燕亂，天外去鴻多。",
            "總是灰心事，冥焉晝午過。"
        ],
        "title": "其九曰春郊舊酒",
        "id": "45499eee-90c3-4cb3-9807-f663af2f488a"
    },
    {
        "author": "邵雍",
        "paragraphs": [
            "春暮多風雨，離披滿後園。",
            "曉餘殘片擁，睛外亂紅翻。",
            "香徑難留裛，嬌心絕弄繁。",
            "成蹊是桃李，狼智尚無言。"
        ],
        "title": "其十曰春郊花落",
        "id": "28ae2a70-13c7-46ee-8d44-ca8831e25fd1"
    },
    {
        "author": "邵雍",
        "paragraphs": [
            "淇水清且泚，泉源發吾地。",
            "流到君家時，盡是思君意。"
        ],
        "title": "寄楊軒",
        "id": "084b8f48-9330-4b32-810e-6c22ba41e78a"
    },
    {
        "author": "邵雍",
        "paragraphs": [
            "新花色鮮艷，故花色憔悴。",
            "明朝花更開，新花何有異。"
        ],
        "title": "對花",
        "id": "d44c1b1e-30b6-43ae-b004-6ef3464ecd1c"
    },
    {
        "author": "邵雍",
        "paragraphs": [
            "曉物情人爲曉事，知時態者號知人。",
            "知人淺後却成害，曉事過時還不淳。",
            "鉛錫點金終是假，丹青畫馬妄求真。",
            "奈何近世人多愛，惡紫之心殊未申。"
        ],
        "title": "曉物吟",
        "id": "7f7784a1-a7b1-4035-81cf-fe20fad7d7c0"
    },
    {
        "author": "邵雍",
        "paragraphs": [
            "福藝俱全不可逃，無能無福謾徒勞。",
            "福微藝廣終須貴，靠福無能久不高。"
        ],
        "title": "詠世",
        "id": "0f5d26fc-ecd8-4a85-b849-868ed1e634d4"
    },
    {
        "author": "邵雍",
        "paragraphs": [
            "富貴如將智力求，仲尼年少合封侯。",
            "世人不解青天意，空使身心半夜愁。"
        ],
        "title": "富貴",
        "id": "05ab0d3f-c70b-4a19-9a9c-263cfad190a0"
    },
    {
        "author": "邵雍",
        "paragraphs": [
            "有一破釜多故舊，掉向空房不照顧。",
            "上面𡋯土塵埃生，兩璺到耳連底透。",
            "叫得將來錮露人，拈得與他交覷部。",
            "羊皮鞴袋扇風急，旋去爐上煉金汁。",
            "烹向破釜竅眼中，錮露還同如舊日。",
            "釜有□□人有病，人病還同釜有紊。",
            "破釜錮露上依然，人□□□枉喪命。"
        ],
        "title": "破釜",
        "id": "d33dc73c-cd51-4908-a1f7-9cceb477be96"
    },
    {
        "author": "邵雍",
        "paragraphs": [
            "北巷通南陌，門連五相家。",
            "水分池對岸，牆隔樹交花。"
        ],
        "title": "五相",
        "id": "7832a160-1779-4c40-bf10-c54278574ae3"
    },
    {
        "author": "邵雍",
        "paragraphs": [
            "秋風一繫入雲端，合國人皆仰面觀。",
            "好向丹霄休索線，等閑勢斷却收難。"
        ],
        "title": "呈富相風箏",
        "id": "c4401889-24ba-4b35-baf6-ce46d532c178"
    },
    {
        "author": "邵雍",
        "paragraphs": [
            "禹士力生頭，都知閑做弄。",
            "直待擔子折，恁待柴束重。"
        ],
        "title": "擔折",
        "id": "f5298d75-a045-4e6b-8aa7-b02c3b5e3771"
    },
    {
        "author": "邵雍",
        "paragraphs": [
            "白雲耕叟說方知，遥指西南舊殿基。",
            "更有笑人君不見，道傍橋是墓前碑。"
        ],
        "title": "相笑",
        "id": "db9a11ee-742b-4f35-9403-a736861436f3"
    },
    {
        "author": "邵雍",
        "paragraphs": [
            "剗平荆棘蓋樓臺，樓上笙簧鼎沸開。",
            "歡笑未絕兵火起，從前荆棘却生來。"
        ],
        "title": "歡笑",
        "id": "8bbac3c1-7949-4ad3-b8ac-b43e08351daa"
    },
    {
        "author": "邵雍",
        "paragraphs": [
            "堯夫非是愛吟詩，詩是堯夫讚易時。",
            "士昧固難分體用，人靈豈不異蓍龜。",
            "吉凶只向面前决，動靜何煩心上疑。",
            "由此敢開天下口，堯夫非是愛吟詩。"
        ],
        "title": "首尾吟",
        "id": "9ee878d0-fab7-4378-a014-30df7199bf2d"
    },
    {
        "author": "邵雍",
        "paragraphs": [
            "滿目平原百里賒，寂寥深處見人家。",
            "三間草屋無樵爨，一□□□有野花。",
            "遠出小童尋路徑，歸來老叟带煙霞。",
            "數聲起笛寒山暮，光照柴門月滿斜。"
        ],
        "title": "秋日",
        "id": "75b434d1-9163-430a-ab54-512af06eebaf"
    },
    {
        "author": "邵雍",
        "paragraphs": [
            "熙寧壬子歲，少華忽然崩。",
            "七社民俱死，九泉神不寧。",
            "昔天無駭，曠古未之聆。",
            "燮理陰陽者，如何略不驚。"
        ],
        "title": "聞少華崩",
        "id": "9d011694-2342-4876-8e9b-6d47cfff0418"
    },
    {
        "author": "邵雍",
        "paragraphs": [
            "耿耿銀河秋夜長，起來無寐□思量。",
            "思量了後迷還悶，煩惱到頭徒□□。",
            "□□□□□計較，夢中說夢轉尋常。",
            "回頭萬事□□迹，空□語言爭知長。"
        ],
        "title": "秋夜",
        "id": "5942d2e4-e14f-49c7-bfdd-31bf3425d683"
    },
    {
        "author": "邵雍",
        "paragraphs": [
            "晝寢房中好避乖，中堂有客寄書來。",
            "多因只是名和利，放向床頭不拆開。"
        ],
        "title": "晝寢房",
        "id": "80f45d1f-7c8f-4be7-9691-13b979b81981"
    },
    {
        "author": "邵雍",
        "paragraphs": [
            "虛名虛利太無端，自方□□寸進難。",
            "大抵人生只如此，采來誰不做高官。"
        ],
        "title": "選官圖",
        "id": "c069ff53-d7c5-4c03-b353-4f432cd14556"
    },
    {
        "author": "邵雍",
        "paragraphs": [
            "許大春工造物華，一場狼藉但堪嗟。",
            "群芳委盡綠陰密，遊騎去殘紅日斜。",
            "臺上喧呼成蝶夢，眼前零落空楊花。",
            "人間萬事卒如此，□□莊□□□□。"
        ],
        "title": "暮春吟",
        "id": "7659c29c-edb7-4595-b3f0-041d98f77cad"
    },
    {
        "author": "邵雍",
        "paragraphs": [
            "天機時事不相差，老後□□□□□。",
            "□□□□去□□，□□□□□□□。",
            "□□□□□□□，□□□□□可嗟。",
            "唯有□風一杯酒，憶君□□□□□。"
        ],
        "title": "代書寄張司封吟",
        "id": "28133eda-255a-4b99-a1ac-2e7ec7d944f2"
    },
    {
        "author": "邵雍",
        "paragraphs": [
            "吾道昭昭是可尊，豈宜他適復□□。",
            "珠藏水底川須媚，月到天心夜不昏。",
            "禮樂不□□□□，詩書自可造形論。",
            "直須去盡秋毫迹，□□□□□□□。"
        ],
        "title": "和人語道吟",
        "id": "47fd8646-2c16-492c-be8b-0b3bdadb84a7"
    },
    {
        "author": "邵雍",
        "paragraphs": [
            "休嗟流年隨逝水，但將清景逐閑情。",
            "山河天下從來廣，日月林間長自明。",
            "幸有園林供笑傲，豈無詩酒樂昇平。",
            "如何更得煙霞侶，好向伊川老此生。"
        ],
        "title": "伊川吟",
        "id": "55c2e848-dc7b-4963-be6d-bf45f3231ab3"
    },
    {
        "author": "邵雍",
        "paragraphs": [
            "六十殘軀鬢已斑，繆稱仙術有□□。",
            "時來孺子成功易，勢去聖人爲力難。",
            "雖則筋骸粗康健，柰何情意已闌珊。",
            "著身爭處明開眼，三十年來看世間。"
        ],
        "title": "六下歲吟",
        "id": "2510a2e8-2a03-4c5c-a03f-88cb5dde2325"
    },
    {
        "author": "邵雍",
        "paragraphs": [
            "得路青霄正好衝，休貪糧稻戀深籠。",
            "要無爲後須還朴，好自由時莫厭窮。",
            "百計用心終是錯，一場大夢到頭空。",
            "生涯澹澹隨緣過，未肯將身入彀中。"
        ],
        "title": "隨緣吟",
        "id": "82205401-a04a-49a2-bd40-2288d7fd9895"
    },
    {
        "author": "邵雍",
        "paragraphs": [
            "世事觀開日，人情看破時。",
            "一身都是我，瘦了又還肥。",
            "貸聚知朋聚，財離親戚離。",
            "目前常見此，焉得不潜機。"
        ],
        "title": "潛機吟",
        "id": "91a7a133-9548-4028-b7aa-92670b8a864d"
    },
    {
        "author": "邵雍",
        "paragraphs": [
            "無行少年子，京都來往頻。",
            "功名一生事，歌酒十年春。",
            "有數黄金盡，無情白髮新。",
            "朋從消散盡，贏得病隨身。"
        ],
        "title": "無行吟",
        "id": "17187d50-dcd2-4cd7-8771-55aca2139bb6"
    },
    {
        "author": "邵雍",
        "paragraphs": [
            "多怒傷人氣，多悲傷人心。",
            "□□□□□，傷心爲害深。",
            "害淺藥易治，害深藥難任。",
            "誰能知未病，何藥能相尋。"
        ],
        "title": "悲怒吟",
        "id": "c4de43b9-b942-44c1-93c5-a4bb59e51f4f"
    },
    {
        "author": "邵雍",
        "paragraphs": [
            "千里南山對華山，二山中有修□□。",
            "□時禾黍交搔□，□靜禽魚相與閑。",
            "好景盡□□揚外，虛名不顯落□□。",
            "□□□語無心旨，自謂羲皇正却還。"
        ],
        "title": "觀天",
        "id": "0206d028-8e63-46bb-8b21-ad73ed362411"
    },
    {
        "author": "邵雍",
        "paragraphs": [
            "弟兄尚路人，它人安可從。",
            "人心方寸間，山海幾千重。",
            "輕言託朋友，對面九嶷峰。",
            "多花必早落，桃李不如松。",
            "管鮑死已久，何人繼其蹤。"
        ],
        "title": "人心",
        "id": "08e47166-4405-41ab-b1c0-bbba0ed968af"
    },
    {
        "author": "邵雍",
        "paragraphs": [
            "阿姨天上舞霓裳，姊妹庭前剪雪霜。",
            "要與牡丹爲近侍，鉛華不待學梅妝。"
        ],
        "title": "芍藥四首  其一",
        "id": "d21e8501-9169-43c8-8eff-73bbc9826413"
    },
    {
        "author": "邵雍",
        "paragraphs": [
            "含露仙姿近玉堂，翻階美態醉紅粧。",
            "對花未免須酣舞，到底昌黎是楚狂。"
        ],
        "title": "芍藥四首  其二",
        "id": "6be97aa8-7e10-4e54-922e-14a39b55cb30"
    },
    {
        "author": "邵雍",
        "paragraphs": [
            "一聲啼鴂畫樓東，魏紫姚黄掃地空。",
            "多謝化工憐寂寞，尚留芍藥殿春風。"
        ],
        "title": "芍藥四首  其三",
        "id": "787834f6-bfba-4294-a30b-3d992581cece"
    },
    {
        "author": "邵雍",
        "paragraphs": [
            "花不能言意已知，今君慵飲更無疑。",
            "但知白酒留佳客，直待瓊舟覆玉彝。"
        ],
        "title": "芍藥四首  其四",
        "id": "45c945cb-9395-4832-bede-31cd9aa4a08e"
    },
    {
        "author": "邵雍",
        "paragraphs": [
            "東風吹雨過溪門，白白朱朱亂遠村。",
            "灘石已無回棹勢，岸楓猶出繫船痕。",
            "時危不厭江山僻，客好惟知笑語溫。",
            "莫上南岡看春色，海棠花下却銷魂。"
        ],
        "title": "遊海棠西山示趙彥成",
        "id": "a770532b-6e56-4431-8cd5-84b12a9991fa"
    },
    {
        "author": "邵雍",
        "paragraphs": [
            "萬物備吾身，身貧道未貧。",
            "觀時見物理，主敬得天真。",
            "心凈星辰夜，情忻草木春。",
            "自憐斵喪者，能作太平人。"
        ],
        "title": "觸觀物",
        "id": "037ce4e5-798d-4dbf-8247-b00ba486fb07"
    },
    {
        "author": "邵雍",
        "paragraphs": [
            "得處亦多矣，風前任鬢班。",
            "年過半百外，天與一生閒。",
            "瑩凈雲間月，分明雨後山。",
            "中心無所愧，對此敢開顔。"
        ],
        "title": "晚凉閒步",
        "id": "0e5fcf0e-2a30-4294-82a3-a6c1d2c72648"
    },
    {
        "author": "邵雍",
        "paragraphs": [
            "庚星一點光無涯，日來飛入江東家。",
            "江東江左舊聲氣，叔氏得之真差事。",
            "歸來瑞光凌九霄，叔氏喜亦迎眉鬢。",
            "家人驚起偏物色，袖中却得真英物。",
            "螟蛉須信逢蜾蠃，莫惜丁寧長類我。",
            "他年解有速肖時，會振風流舊江左。"
        ],
        "title": "王氏螟羅氏子",
        "id": "d96bc085-c4d5-44e1-acc9-9e813765783f"
    },
    {
        "author": "邵雍",
        "paragraphs": [
            "子孝親兮弟敬哥，休殘骨肉起風波。",
            "劬勞恩重須當報，手足情深要取和。",
            "公藝同居今古罕，田真共處子孫多。",
            "如斯遐邇皆稱美，子孝親兮弟敬哥。"
        ],
        "title": "訓世孝弟詩  其一",
        "id": "7eaa12c1-e85b-44bb-bff6-5466269eb834"
    },
    {
        "author": "邵雍",
        "paragraphs": [
            "子孝親兮弟敬哥，怡聲下氣與謙和。",
            "難兄難弟名偏重，孝子賢孫貴自多。",
            "負米尚能爲薄養，讀書寧不擢高科。",
            "仲由陳紀皆如此，子孝親兮弟敬哥。"
        ],
        "title": "訓世孝弟詩  其二",
        "id": "03c98310-a7bd-41c3-b645-4794e710b8fb"
    },
    {
        "author": "邵雍",
        "paragraphs": [
            "子孝親兮弟敬哥，訓賢妯娌事翁婆。",
            "好遵孟母三遷教，須讀張公百忍歌。",
            "孝友睦婣兼任恤，智仁聖義與中和。",
            "當時曾子同楊博，子孝親兮弟敬哥。"
        ],
        "title": "訓世孝弟詩  其三",
        "id": "112e6440-6698-4394-a114-e307ef986203"
    },
    {
        "author": "邵雍",
        "paragraphs": [
            "子孝親兮弟敬哥，光陰擲過疾如梭。",
            "庭闈樂處兒孫樂，兄弟和時妯娌和。",
            "孝弟傳家名不朽，金銀滿柜富如何。",
            "要知美譽傳今古，子孝親兮弟敬哥。"
        ],
        "title": "訓世孝弟詩  其四",
        "id": "ad4f65a7-0aad-4255-8a60-d185e21ca5ef"
    },
    {
        "author": "邵雍",
        "paragraphs": [
            "子孝親兮弟敬哥，天時地利與人和。",
            "莫言世事常如此，堪嘆人生有幾何。",
            "滿眼繁華何足貴，一家安樂值錢多。",
            "奇哉讓梨並懷橘，子孝親兮弟敬哥。"
        ],
        "title": "訓世孝弟詩  其五",
        "id": "72de3e17-0aa8-4a59-948d-fd220c6e0a30"
    },
    {
        "author": "邵雍",
        "paragraphs": [
            "子孝親兮弟敬哥，晨昏定省莫蹉跎。",
            "一門孝友真難得，百歲光陰最易過。",
            "和樂且耽宜自翕，彝倫攸敘在謙和。",
            "班衣舞罷塤箎奏，子孝親兮弟敬哥。"
        ],
        "title": "訓世孝弟詩  其六",
        "id": "23be2042-344f-4e06-90d3-0527ae2f3b82"
    },
    {
        "author": "邵雍",
        "paragraphs": [
            "子孝親兮弟敬哥，丈夫休聽室人唆。",
            "眼前金帛毋嫌少，膝下兒孫不厭多。",
            "但得家和貧也好，若教不義富如何。",
            "王韓孝友垂青史，子孝親兮弟敬哥。"
        ],
        "title": "訓世孝弟詩  其七",
        "id": "c527bc11-3da3-4faa-a0d5-c1edfa362159"
    },
    {
        "author": "邵雍",
        "paragraphs": [
            "子孝親兮弟敬哥，休傷和氣忿爭多。",
            "偏生嫉妬偏艱窘，暗積私房暗折磨。",
            "不孝自然生忤逆，無仁實是出妖魔。",
            "但聞孝弟傳千古，子孝親兮弟敬哥。"
        ],
        "title": "訓世孝弟詩  其八",
        "id": "0984a046-ac9d-4812-b01f-af9489ae9eb9"
    },
    {
        "author": "邵雍",
        "paragraphs": [
            "子孝親兮弟敬哥，莫因微利遽傷和。",
            "黄金柜內休嫌少，陰德冥中要積多。",
            "私曲豈知公直在，剛强無柰善柔何。",
            "古今簡籍多名譽，子孝親兮弟敬哥。"
        ],
        "title": "訓世孝弟詩  其九",
        "id": "3b610a64-1301-45c9-ba14-dc93e5aedce0"
    },
    {
        "author": "邵雍",
        "paragraphs": [
            "子孝親兮并敬哥，吁嗟分拆聽搬唆。",
            "囊中財物他嫌少，祖上田園你要多。",
            "夫婦眼前雖快樂，兒孫日後恐消磨。",
            "何如孝弟親鄉黨，子孝親兮弟敬哥。"
        ],
        "title": "訓世孝弟詩  其一○",
        "id": "05189237-7523-451d-8c66-afda93e8a576"
    },
    {
        "author": "邵雍",
        "paragraphs": [
            "每日清晨一炷香，謝天謝地謝三光。",
            "所求處處田禾熟，惟願人人壽命長。",
            "國有賢臣安社稷，家無逆子惱爹娘。",
            "四方平靜干戈息，我若貧時也不妨。"
        ],
        "title": "訓世孝弟詩  其一一",
        "id": "e9a974db-b181-4339-8ec3-1f27771e861b"
    },
    {
        "author": "邵雍",
        "paragraphs": [
            "政事渾如春夢閑，人情囂薄惡儒冠。",
            "四朝遺烈承平日，兩世觀風樹大桓。",
            "經濟安民心不晦，保全傳嗣骨無寒。",
            "乾元恰似諸公意，符節還同一揆看。"
        ],
        "title": "睢陽五老圖",
        "id": "a885629c-b534-4944-b146-20802b60306b"
    },
    {
        "author": "邵雍",
        "paragraphs": [
            "始信畫前原有易，自從刪後更無詩。"
        ],
        "title": "句  其一",
        "id": "a9013da8-91a1-4858-865d-0f90f91758c8"
    },
    {
        "author": "邵雍",
        "paragraphs": [
            "水光連夜白，雪意共雲低。"
        ],
        "title": "句  其二",
        "id": "9a350e04-1b58-4a16-b82c-89903a764ed7"
    },
    {
        "author": "邵雍",
        "paragraphs": [
            "遂令高卧人，欹枕看兒戲。"
        ],
        "title": "句  其三",
        "id": "990770ce-6f88-44c3-81d7-9e9f2dcfaed3"
    },
    {
        "author": "吳傳正",
        "paragraphs": [
            "從此天津南畔景，不教都屬邵堯夫。"
        ],
        "title": "句",
        "id": "c62efa6f-cc89-4f14-9270-b043efe6de79"
    },
    {
        "author": "任逵",
        "paragraphs": [
            "安樂先生醉便歌，莊篇徒爾說焚和。",
            "有名有守同應少，無事無求得最多。",
            "勝處林泉供放適，清時風月助吟哦。",
            "能拋憂責忘勞外，不縱逍遥更待何。"
        ],
        "title": "和堯夫安樂窩中好打乖吟",
        "id": "7fc7b989-5e37-4985-8a53-d34d447c4b9f"
    },
    {
        "author": "吳中復",
        "paragraphs": [
            "待月西樓上，平秋氣象分。",
            "輝光唯此夜，遮掩奈浮雲。",
            "紅燭燈交爛，清香篆自薰。",
            "明年好景在，何處會多聞。"
        ],
        "title": "中秋待月終夕陰晦偶書",
        "id": "162e2583-c84d-4f79-bd97-46786bee1b2f"
    },
    {
        "author": "吳中復",
        "paragraphs": [
            "當時齊映爲州日，從此山因姓得名。",
            "却自牧之賦詩後，每逢秋至菊含情。",
            "行尋古洞諸峯峭，坐看寒溪數曲清。",
            "夢到亦須塵慮息，那堪圖畫入神京。"
        ],
        "title": "齊山圖",
        "id": "5dc2dcf4-5ba5-47f8-acb8-4e2a12459edf"
    },
    {
        "author": "吳中復",
        "paragraphs": [
            "瘴霧日消嵐氣靜，颶風朝息海波閑。",
            "安期嘗餌菖薄在，馬援應無薏苡還。"
        ],
        "title": "和承諫議",
        "id": "c8bb6975-bd8f-4b6a-9d54-12bcc7865db8"
    },
    {
        "author": "吳中復",
        "paragraphs": [
            "我聞蒙山之巔多秀嶺，煙巖抱合五峯頂。",
            "岷峨氣象壓西垂，惡草不生生菽茗。"
        ],
        "title": "謝惠茶",
        "id": "c5915acb-30de-42f2-ab11-64c3fc243f96"
    },
    {
        "author": "吳中復",
        "paragraphs": [
            "曉來一雨過池塘，江瀆祠前館宇凉。",
            "翠水細風翻晝浪，紅蕖微露浥秋香。",
            "欲停畫舫收船檝，旋折圓荷當羽觴。",
            "逃暑豈須河朔飲，遲留車馬到斜陽。"
        ],
        "title": "江瀆泛舟",
        "id": "5b6c1ca0-b26f-499c-a67d-02a58e3b9149"
    },
    {
        "author": "吳中復",
        "paragraphs": [
            "尋春景物乍晴暄，連月餘寒花未繁。",
            "犬子琴臺餘古寺，揚雄墨沼但空園。",
            "池邊宿草交加綠，林外鳴禽相鬭喧。",
            "秀麥漸漸摇暖日，幾重蒼翠滿郊原。"
        ],
        "title": "游琴臺墨池",
        "id": "d15a9cd3-3abe-4d91-9ffb-fde68a68f7f7"
    },
    {
        "author": "吳中復",
        "paragraphs": [
            "信美他鄉地，登臨有故樓。",
            "清風破大暑，明月轉高秋。",
            "朝暮岷山秀，東西錦水流。",
            "賓朋逢好景，把酒爲遲留。"
        ],
        "title": "西樓",
        "id": "ac3ec998-387c-4a02-8692-7aa1b0738c5e"
    },
    {
        "author": "吳中復",
        "paragraphs": [
            "亭枕方塘上，軒開四照新。",
            "花涵清露曉，風卷綠波春。",
            "日暖眠汀鷺，荷翻躍錦鱗。",
            "熙熙遊宴地，行樂慰西人。"
        ],
        "title": "衆熙亭",
        "id": "2371628c-7cad-4e53-b7cd-4be018af42eb"
    },
    {
        "author": "吳中復",
        "paragraphs": [
            "陰森過百步，屈曲鎖莓苔。",
            "翠色寒無改，清風時自來。",
            "葉籠蒼玉幹，路入碧雲堆。",
            "吏散無公事，支筇到幾回。"
        ],
        "title": "竹洞",
        "id": "75b42fb2-2e37-4f1f-8e01-d03914e08d73"
    },
    {
        "author": "吳中復",
        "paragraphs": [
            "草木蟲魚部，披尋自古無。",
            "飛沉天産異，生植土風殊。",
            "物色隨心匠，形容記繪圖。",
            "虛亭玩真意，浩思滿江湖。"
        ],
        "title": "方物亭",
        "id": "9bc5db3f-cb69-4319-8b37-2d29578a2e87"
    },
    {
        "author": "吳中復",
        "paragraphs": [
            "衆木墜黄葉，皴皮抱翠枝。",
            "自然根性在，不爲雪霜移。",
            "靈潤承多露，清陰貫四時。",
            "婆娑歲寒意，每到坐遲遲。"
        ],
        "title": "翠柏亭",
        "id": "5da215a2-e8b1-4c30-b498-5b93aacaece4"
    },
    {
        "author": "吳中復",
        "paragraphs": [
            "坐對圓通境，陶然勝靜齋。",
            "觀空無物我，扣寂外形骸。",
            "燕坐埋遺照，虛名莫疚懷。",
            "人間憂樂地，所喪甚山崖。"
        ],
        "title": "圓通庵",
        "id": "beba740b-8ce0-4a28-b805-76ba8d9d9d02"
    },
    {
        "author": "吳中復",
        "paragraphs": [
            "瀟灑琴壇上，賢侯養道情。",
            "無今亦無古，求意不求聲。",
            "林邃風初靜，雲收月乍明。",
            "拂絃成一弄，塵思浩然清。"
        ],
        "title": "琴壇",
        "id": "0ff78ad0-d92a-41ae-8144-f4b1081b1ed4"
    },
    {
        "author": "吳中復",
        "paragraphs": [
            "結客乘公暇，流觴逐浩歌。",
            "亂峯晴倒影，曲水宛迴波。",
            "小海逢元巳，蘭亭記永和。",
            "西州行樂事，應比晉賢多。"
        ],
        "title": "流杯亭",
        "id": "20463b26-07e9-4dfa-aefc-edf2bc667f8d"
    },
    {
        "author": "吳中復",
        "paragraphs": [
            "古木西園勝，亭延上客過。",
            "色無花卉妬，堅爲雪霜多。",
            "幹育千年秀，根含一氣和。",
            "明堂求厚棟，可得老巖阿。"
        ],
        "title": "喬柟亭",
        "id": "42832891-00c9-4aec-ad79-0522b5273d9a"
    },
    {
        "author": "吳中復",
        "paragraphs": [
            "簾幕臨彫檻，窗疎照爛霞。",
            "園林初過雨，風日猛催花。",
            "香入遊人袖，紅堆刺史家。",
            "四時俱好景，終不似春華。"
        ],
        "title": "錦亭",
        "id": "87a94abd-fae0-40b1-9422-5ab3b2d76686"
    },
    {
        "author": "吳中復",
        "paragraphs": [
            "君構義方亭，人知善教成。",
            "恩封新誥命，詞合舊題名。",
            "承襲詩庭訓，輝光里閈榮。",
            "如今綵衣養，藹藹振家聲。"
        ],
        "title": "賦新繁周表權如詔亭",
        "id": "250e38a9-0b84-4527-8ce3-12e4cb85d23e"
    },
    {
        "author": "吳中復",
        "paragraphs": [
            "錦里風光勝別州，海雲寺枕碧江頭。",
            "連郊瑞麥青黄秀，遶路鳴泉深淺流。",
            "彩石池邊成故事，茂林坡上憶前遊。",
            "綠樽好伴衰翁醉，十月殘春不少留。"
        ],
        "title": "游海雲寺唱和詩",
        "id": "2391565c-36a5-4d29-8aa0-446ba3dc5c17"
    },
    {
        "author": "吳中復",
        "paragraphs": [
            "海雲摸石近東城，莽蒼春郊去路平。",
            "遶寺溪光照金絡，夾堤柳色混青旌。",
            "榴花新釀盈樽淥，玉柄高談照座清。",
            "上客西州勝京口，給鮮牛炙旋供烹。"
        ],
        "title": "續和簽判太博遊海雲",
        "id": "6bc098f8-a80d-4eed-954c-0a34f96f3e16"
    },
    {
        "author": "吳中復",
        "paragraphs": [
            "靚妝濃淡蕊蒙茸，高下池臺細細風。",
            "却恨韶華偏蜀土，更無顔色似川紅。",
            "尋香只恐三春暮，把酒欣逢一笑同。",
            "子美詩才猶閣筆，至今寂寞錦城中。"
        ],
        "title": "江左謂海棠爲川紅",
        "id": "146ff2b0-b69b-4e77-af54-9e2d029d9c30"
    },
    {
        "author": "吳中復",
        "paragraphs": [
            "賢侯新葺水雲鄉，虛閣崢嶸綠渺茫。",
            "波面長橋步明月，人家疎影带殘陽。",
            "風中白鳥侵煙去，雨後紅蕖擁袖香。",
            "從此郡圖添故事，歲時遺愛似甘棠。"
        ],
        "title": "衆樂亭二首  其一",
        "id": "d22cdfc7-c3f1-417a-8a3d-4660ea41a0c0"
    },
    {
        "author": "吳中復",
        "paragraphs": [
            "煙波空闊岸低回，草綠花紅處處堆。",
            "一片湖光分島溆，四邊山色入樓臺。",
            "從來未有吾民樂，此地欣逢剌史來。",
            "目斷鄞江何日到，京師只得畫圖開。"
        ],
        "title": "衆樂亭二首  其二",
        "id": "5fb63f69-8202-4ea2-82f1-94678a7a0c24"
    },
    {
        "author": "吳中復",
        "paragraphs": [
            "翠琰何年沉朽壤，羨師尋訪得其餘。",
            "應同湘水斷碑字，難辨韓陵片石書。",
            "汩沒身名真夢幻，變遷時月易丘墟。",
            "收藏且作山中物，莫問陳鴻記事初。"
        ],
        "title": "覽齊山寺陳鴻斷碑",
        "id": "c57df59f-3e87-4d7f-85ad-a51d8df9cfc0"
    },
    {
        "author": "吳中復",
        "paragraphs": [
            "寶界嶔岑路入雲，閏餘三月屬芳辰。",
            "烟林未動陰森地，山杏寒開寂寞春。",
            "潞子嶺頭銷白日，神農祠畔柅朱輪。",
            "乘閑自是逍遥事，誰羨襄陽倒載人。"
        ],
        "title": "閏春三月二日陪行之秘監遊柏谷寺",
        "id": "1ebbf628-5f83-476c-bd1b-79e848f15359"
    },
    {
        "author": "吳中復",
        "paragraphs": [
            "前有牧之之風流，後有元之之篇詠。"
        ],
        "title": "句  其一",
        "id": "5e944d71-667d-4f85-aebc-f25de7cd0843"
    },
    {
        "author": "吳中復",
        "paragraphs": [
            "鯨魚有浪春濤闊，銅鼓無聲夜柝閑。"
        ],
        "title": "句  其二",
        "id": "27a7e29c-62b6-488d-ad6f-df7ce5c5e491"
    },
    {
        "author": "吳中復",
        "paragraphs": [
            "莫愛荔子紅，歲作嘉州孽。"
        ],
        "title": "句  其三",
        "id": "a780d304-19c0-4cee-b2b0-de0ec5525f26"
    },
    {
        "author": "郭獬",
        "paragraphs": [
            "初登西漢文章府，便領吳王第一州。",
            "繞郭白雲衡嶽近，滿帆明月洞庭秋。"
        ],
        "tags": [
            "洞庭湖"
        ],
        "title": "送吳中復守長沙",
        "id": "3404dda2-d963-447b-b45b-b78ed410e2dd"
    },
    {
        "author": "胡枚",
        "paragraphs": [
            "西梁萬里何時到，爭似懷沙入九泉。"
        ],
        "title": "句",
        "id": "0c43b28b-708c-4b63-904f-d6b71f715740"
    },
    {
        "author": "陳升之",
        "paragraphs": [
            "早年交契最綢繆，垂老江城爲少留。",
            "瀕海新城築金壘，瑣闈初遠邃廷旒。",
            "過家燕坐多賓樂，到郡公餘放吏休。",
            "滿目湖山何處勝，蓬萊高閣正清秋。"
        ],
        "title": "送程給事知越州",
        "id": "7f1a17c8-9d75-4ea0-b95e-742976647127"
    },
    {
        "author": "釋元淨",
        "paragraphs": [
            "巖棲木食已皤然，交舊何人慰眼前。",
            "素與晝公心印合，每思秦子意珠圓。",
            "當年步月來幽谷，柱杖穿雲冒夕煙。",
            "臺閣山林本無異，故應文字未離禪。"
        ],
        "title": "和參寥寄秦少游",
        "id": "745897ff-09a9-48ca-b971-ca96a2269161"
    },
    {
        "author": "釋元淨",
        "paragraphs": [
            "春去春來冬復冬，幾思虛論未緣逢。",
            "歙溪道賞兄遺跡，勿少龍泓一老龍。"
        ],
        "title": "和蘇子由",
        "id": "0d6c2006-3855-498b-96fa-e5d3ddf90803"
    },
    {
        "author": "釋元淨",
        "paragraphs": [
            "暇政去旌斾，杖策訪林邱。",
            "人惟尚求舊，況悲蒲柳秋。",
            "雲谷一臨照，聲光半載留。",
            "軒眉獅子峯，洗眼蒼龍湫。",
            "路穿亂石脚，亭蔽重岡頭。",
            "湖山一日盡，萬象掌中浮。",
            "煮茗欵道論，奠爵致龍優。",
            "過溪雖犯戒，茲意亦風流。",
            "自惟日老病，當期安養游。",
            "願公歸廟堂，用慰天下憂。"
        ],
        "title": "龍井新亭",
        "id": "5a20b5d0-ac98-4210-8655-828fe759d342"
    },
    {
        "author": "釋元淨",
        "paragraphs": [
            "久仰真風揚四海，今朝邂逅欲生蓮。",
            "法燈晃耀皆蒙照，佛印靈玄孰可傳。",
            "諸子叢林禪裏老，十方塵剎上中天。",
            "爍迦羅眼周三際，豁破羣迷量廓然。"
        ],
        "title": "和佛印",
        "id": "670d13eb-923a-450a-8cc9-e1e0507607a2"
    },
    {
        "author": "釋元淨",
        "paragraphs": [
            "南極星臨釋子家，杳然十里稅青華。",
            "公年自爾增仙籍，幾度龍泓詩貢茶。"
        ],
        "title": "次趙清獻公詩",
        "id": "51c2be3b-e396-4452-a545-eb349df53ce1"
    },
    {
        "author": "釋元淨",
        "paragraphs": [
            "風篁蔭修嶺，挺節含虛心。",
            "悠悠往還客，孰不聆清音。"
        ],
        "title": "龍井十題 風篁嶺",
        "id": "7f44abc0-aac2-42ec-b206-3f585eb55915"
    },
    {
        "author": "釋元淨",
        "paragraphs": [
            "虛亭亂石間，中有潛虬府。",
            "澄湛源莫窮，旱歲爲靈雨。"
        ],
        "title": "龍井亭",
        "id": "29f2b6fe-bdd9-4f4e-aaf8-c89eb3a9526f"
    },
    {
        "author": "釋元淨",
        "paragraphs": [
            "謝講竺峰寺，歸隠新此橋。",
            "院幽結林表，身老寄煙霄。"
        ],
        "title": "歸隠橋",
        "id": "68c88ef9-e7f9-4298-b368-e6ce6ec60e0e"
    },
    {
        "author": "釋元淨",
        "paragraphs": [
            "真說無所示，真聽無所聞。",
            "海潮山外過，妙響入深雲。"
        ],
        "title": "潮音堂",
        "id": "0b762ebb-9f28-4dd0-bd33-a6e078f5bf26"
    },
    {
        "author": "釋元淨",
        "paragraphs": [
            "物外老餘生，泉發幽巖裏。",
            "自可給瓶盂，不羨滄溟水。"
        ],
        "title": "坤泉",
        "id": "914d634f-8fd0-41a0-8b1e-f076634acf7f"
    },
    {
        "author": "釋元淨",
        "paragraphs": [
            "憶昔毗耶老，杜口有誰聽。",
            "還聞寂寞裏，其辯過雷霆。"
        ],
        "title": "訥齋",
        "id": "19abe508-6889-4251-a5ca-9562e90a9de5"
    },
    {
        "author": "釋元淨",
        "paragraphs": [
            "心寂寂自絕，此意爲君說。",
            "寒雲嵌空亭，獨有月照雪。"
        ],
        "title": "寂室",
        "id": "66d9451a-5c09-48f5-b75f-7bf956d4b694"
    },
    {
        "author": "釋元淨",
        "paragraphs": [
            "高峯御皎月，深壑瀉飛湍。",
            "誰來白雲裏，與汝憑欄看。"
        ],
        "title": "照閣",
        "id": "5ad6053d-c04f-4e8b-801b-2ad06dfe7f26"
    },
    {
        "author": "釋元淨",
        "paragraphs": [
            "獨爾羣山裏，人稱獅子峯。",
            "無心自哮吼，顯晦煙雲中。"
        ],
        "title": "獅子峯",
        "id": "b8aeeea9-3d36-4b03-aaf0-d57b783a4e48"
    },
    {
        "author": "釋元淨",
        "paragraphs": [
            "巨石如掌平，兀然半青嶂。",
            "欽哉昔道人，飼虎茲嵓上。"
        ],
        "title": "薩埵石",
        "id": "c484c2e8-2785-40b8-a05a-08acbd22c53a"
    },
    {
        "author": "釋元淨",
        "paragraphs": [
            "秦郎文字固超然，漢武憑虛意欲仙。",
            "底事秋來不得解，定中試爲問諸天。"
        ],
        "title": "次韻參寥子寄秦少游三絕時少游舉進士不得  其一",
        "id": "43add841-0bb0-441d-b599-9c8b523600da"
    },
    {
        "author": "釋元淨",
        "paragraphs": [
            "一尾追風抹萬蹄，崑崙玄圃謂朝隮。",
            "回看世上無伯樂，却道鹽中勝月題。"
        ],
        "title": "次韻參寥子寄秦少游三絕時少游舉進士不得  其二",
        "id": "912ace4a-3631-445d-8c05-cf22c9a3afa2"
    },
    {
        "author": "釋元淨",
        "paragraphs": [
            "得失秋毫久已明，不須聞此氣崢嶸。",
            "何妨却伴參寥子，無數新詩咳唾成。"
        ],
        "title": "次韻參寥子寄秦少游三絕時少游舉進士不得  其三",
        "id": "ff40cb0a-c808-4d1b-b130-1c08f8404c53"
    },
    {
        "author": "張俞",
        "paragraphs": [
            "金玉樓臺插碧空，笙歌遞響入天風。",
            "當時國色並春色，盡在君王顧盼中。"
        ],
        "title": "游驪山  其一",
        "id": "13bdc35c-337f-4277-afc7-cc089d5ed5a4"
    },
    {
        "author": "張俞",
        "paragraphs": [
            "玉帝樓前鎖碧霞，終年培養牡丹芽。",
            "不防野鹿踰坦入，銜出宮中第一花。"
        ],
        "title": "游驪山  其二",
        "id": "c4f89651-94dd-4dd6-ab26-ff11555316bf"
    },
    {
        "author": "張俞",
        "paragraphs": [
            "夢魂飛入瑶臺路，九霞宮裏曾相遇。",
            "壺天好景自愁人，春水泛花何處去。"
        ],
        "title": "題溫湯驛  其一",
        "id": "d81ad78b-4ea6-4d30-af1c-174d1c8b2003"
    },
    {
        "author": "張俞",
        "paragraphs": [
            "昨夜過溫湯，夢與楊妃浴。",
            "敢將豫讓炭，却對卞和玉。"
        ],
        "title": "題溫湯驛  其二",
        "id": "80c7143e-52c1-4e73-a927-ba718c83b771"
    },
    {
        "author": "張俞",
        "paragraphs": [
            "同歡一宵間，平生萬事足。",
            "想得唐明皇，暢哉暢哉福。"
        ],
        "title": "題溫湯驛  其三",
        "id": "ae1cc87e-f075-4c6f-a49c-1692a480b1b6"
    },
    {
        "author": "張俞",
        "paragraphs": [
            "蜀國佳人號細腰，東臺御史惜妖嬈。",
            "從今喚作楊臺柳，舞盡春風萬萬條。"
        ],
        "title": "題漢州妓項帊羅",
        "id": "d0e1dd44-6b85-44cc-b0ca-8a666fa7786e"
    },
    {
        "author": "張俞",
        "paragraphs": [
            "渺渺洞庭野，蕭蕭黄鶴樓。",
            "水通雲夢浦，人渡沔陽舟。",
            "廣澤侵吳壤，孤城接郢丘。",
            "山分三楚斷，溪入九江流。",
            "寂寞休兵月，紛紜戰國秋。",
            "吳生來赤壁，魏武定荆州。",
            "六代憑形勢，羣雄死寇讐。",
            "淒涼帝子宅，浩蕩禰衡洲。",
            "萬里浮雲暮，千年故國愁。",
            "武昌宮不見，麋鹿自羣游。"
        ],
        "tags": [
            "洞庭湖"
        ],
        "title": "楚中作",
        "id": "2ac45593-9806-4535-be15-7a5188b227d0"
    },
    {
        "author": "張俞",
        "paragraphs": [
            "昨日到城廓，歸來淚滿巾。",
            "徧身羅綺者，不是養蠶人。"
        ],
        "tags": [
            "古诗三百首",
            "感伤",
            "宋诗",
            "妇女",
            "同情"
        ],
        "title": "蠶婦",
        "id": "ffb1f750-3203-4a9a-9f9f-5c5f73240dbc"
    },
    {
        "author": "張俞",
        "paragraphs": [
            "南土殊風氣，冬林葉盡丹。",
            "越天無雁度，楚澤有龍蟠。"
        ],
        "title": "郴州道",
        "id": "8483b27b-4b6a-43ac-ac96-bbcdf550d555"
    },
    {
        "author": "張俞",
        "paragraphs": [
            "城上新開百尺樓，白雲人伴白雲留。",
            "山川半倚三吳勝，江漢常吞七澤流。"
        ],
        "title": "白雲樓",
        "id": "78de01f4-bc21-4c04-ab46-dfdc9e48665f"
    },
    {
        "author": "張俞",
        "paragraphs": [
            "憶昔車公居此地，遺墟繚繞臨清淵。",
            "惜哉斷石文尚在，野老不識投波瀾。"
        ],
        "title": "車湖",
        "id": "8da57952-7404-405b-8c0e-fe47242e4369"
    },
    {
        "author": "張俞",
        "paragraphs": [
            "越地春生草，春城瞰渺茫。",
            "朔風驚瘴海，霧雨破南荒。",
            "巨舶通蕃國，孤雲遠帝鄉。"
        ],
        "title": "廣州",
        "id": "d5efbfc7-65c1-4d88-8d3b-e3398ccf221e"
    },
    {
        "author": "張俞",
        "paragraphs": [
            "城分二江急，樹入九峯開。",
            "地隔犍牂繞，人從楚蜀來。"
        ],
        "title": "嘉州",
        "id": "ffa73aee-d9d2-4bfb-91b2-16304621c1ac"
    },
    {
        "author": "張俞",
        "paragraphs": [
            "精氣騰井絡，下臨羣嶽尊。",
            "元真戴天坐，執印朝軒轅。"
        ],
        "title": "丈人觀",
        "id": "9d5fb422-15a0-4818-9af5-7f9a566c12aa"
    },
    {
        "author": "張俞",
        "paragraphs": [
            "南浦逢除日，天涯有去舟。",
            "蠻城和雨閉，峽水带春流。"
        ],
        "title": "除日萬州臨江亭",
        "id": "52e40c99-5532-4303-9e54-99d5bb92c136"
    },
    {
        "author": "張俞",
        "paragraphs": [
            "池光復涵澈，萬象皆鏡入。",
            "亭觀出浮雲，彤彤映邦域。",
            "左右浮屠宮，巋然爭嶪岌。",
            "孰云南浦陋，今始逢藻飾。"
        ],
        "title": "岑公巖",
        "id": "47320100-bd8f-4a61-a9f2-1b3be9108769"
    },
    {
        "author": "張俞",
        "paragraphs": [
            "漢用亡臣策，登壇授鉞時。",
            "須知數仞土，曾立太平基。"
        ],
        "title": "韓信壇",
        "id": "3c33ccec-2070-46d4-8634-fbbf5cf841e5"
    },
    {
        "author": "張俞",
        "paragraphs": [
            "九譯使車通，君王悅戰鋒。",
            "爭殘四夷國，只在一枝筇。"
        ],
        "title": "博望侯墓",
        "id": "4f3fdc4d-4dca-400c-abd5-078f64eff746"
    },
    {
        "author": "張俞",
        "paragraphs": [
            "綿綿褒斜路，窈窈鄭真谷。",
            "斯人已千載，高誼猶在目。"
        ],
        "title": "題隠真谷",
        "id": "02feb691-4a14-47e2-8298-215fb049a997"
    },
    {
        "author": "張俞",
        "paragraphs": [
            "窮年撫劍獨無眠，世路危疑倦往還。",
            "夜半無人殘月白，狐鳴梟嘯滿空山。"
        ],
        "title": "除夜宿黄沙館書懷",
        "id": "96d80354-99f6-40fa-9eb0-e607b867c3fa"
    },
    {
        "author": "張俞",
        "paragraphs": [
            "歲晏雲深誰與遊，嵓房終夜雨如秋。",
            "不知海上三山夢，何似人間萬戶侯。"
        ],
        "title": "歲窮雨夜獨卧山齋",
        "id": "cba4cf76-0d21-4971-bd50-bf0286aa40cc"
    },
    {
        "author": "張俞",
        "paragraphs": [
            "風雨無人弄晚芳，野橋千樹鬭紅房。",
            "朝榮暮落成何事，可笑紛華不久長。"
        ],
        "title": "朱槿花二首  其一",
        "id": "a3246c04-47a5-4772-a939-4034ffbbbaeb"
    },
    {
        "author": "張俞",
        "paragraphs": [
            "朝菌一年迷晦朔，靈蓂千歲換春秋。",
            "如何槿艷無終日，獨倚欄干爲爾羞。"
        ],
        "title": "朱槿花二首  其二",
        "id": "9ebb1d39-260d-4ca8-a28c-ed6716a9bab8"
    },
    {
        "author": "張俞",
        "paragraphs": [
            "翠微寺本翠微宮，樓閣亭臺數十重。",
            "天子不來僧又死，樵夫時倒一株松。"
        ],
        "title": "翠微寺",
        "id": "5724f7f3-ea9c-45c4-8804-b5ccc11873a4"
    },
    {
        "author": "張俞",
        "paragraphs": [
            "齪齪古之人，傷心廣陵廢。",
            "遂弦蕪城歌，半夜一揮涕。",
            "蕙紈隨草衰，藻黼歸塵翳。",
            "魂石斂邱封，歌堂從水逝。",
            "薰光杳沈滅，吞恨徒千歲。",
            "我懷吳蜀國，禍亂若符契。",
            "目覽臺城墟，心感君王世。",
            "干戈日馳逐，狼虎爭吞噬。",
            "山河實天塹，城闕巍地肺。",
            "霸力不久炎，倏忽如焚薙。",
            "空餘萬雉城，岌倚寒雲際。",
            "麋鹿玩苹陰，狐狸栖棘衛。",
            "江漢含嗚咽，岷峨抱迢遞。",
            "荒村煙花遥，落日寒風厲。",
            "因知市朝人，自古悲興替。"
        ],
        "title": "陪孫之翰太傅登成都樓",
        "id": "2a8fc1c3-cbe3-42b6-b6f1-2df33fea5c9b"
    },
    {
        "author": "張俞",
        "paragraphs": [
            "孤山扞江口，上有白帝祠。",
            "橫視天下險，萬流皆俯窺。",
            "古殿鎖神物，悲風出陰帷。",
            "天昏瓦棟折，狐鼠亦生威。",
            "優巫日鼓舞，鬼怪生奔馳。",
            "雷霆卷蛟窟，雹火燒松枝。",
            "入戶精魄動，有如陰兵隨。",
            "吁哉漢盜亂，海內遂崩離。",
            "赤龍始潛躍，逐鹿過秦時。",
            "公孫奮神劍，定蜀圖安危。",
            "隴坻開北戶，荆門啟東陲。",
            "長驅百萬衆，日鬭天下師。",
            "羣豪插羽翼，與漢爭雄雌。",
            "兩帝不並立，興亡良可悲。",
            "天運雖有在，聖賢豈無爲。",
            "昭皇攬英傑，襲軌奄重基。",
            "風雲共浩蕩，千古餘寒碑。",
            "威神竟不沒，萬里震南夷。"
        ],
        "title": "謁白帝廟",
        "id": "2023422c-d7bf-4943-a2b8-8fbf0c79fc13"
    },
    {
        "author": "張俞",
        "paragraphs": [
            "霧山瓊合自雲川，戶有清溪種玉田。",
            "萬本桃花不知處，幾人曾得問秦年。"
        ],
        "title": "邛州青霞嶂",
        "id": "7006c279-5a3f-4f06-8e81-9c7629deacf1"
    },
    {
        "author": "張俞",
        "paragraphs": [
            "南北逢除日，天涯有去舟。",
            "蠻城和雨閉，峽水带春流。",
            "不負新年感，惟多故國愁。",
            "甯無賀新酒，徒此事羈囚。"
        ],
        "title": "邛州青霞嶂 題西山臨江亭",
        "id": "978b9f96-d5f0-4c3f-8956-865eb094dba3"
    },
    {
        "author": "張俞",
        "paragraphs": [
            "玉文山後靈巖寺，四百年來選佛場。",
            "滿地白雲關不住，石泉流出落花香。"
        ],
        "title": "遊靈巖",
        "id": "3a80f76e-977b-4363-acbe-a59b9e2faddf"
    },
    {
        "author": "張俞",
        "paragraphs": [
            "高光如有嗣，吳魏豈勝誅。"
        ],
        "title": "句  其一",
        "id": "50a305cf-ac0c-448e-b7ec-59813ec564be"
    },
    {
        "author": "張俞",
        "paragraphs": [
            "可勝亡國恨，猶有愛山心。"
        ],
        "title": "句  其二",
        "id": "5e0bb87d-47a9-4d52-87ba-8ff6d1270250"
    },
    {
        "author": "張俞",
        "paragraphs": [
            "萬頃碧波看不盡，一拳孤岫望中明。"
        ],
        "title": "句  其三",
        "id": "ec43c21d-8259-4949-8f9d-ba5007aa7934"
    },
    {
        "author": "張俞",
        "paragraphs": [
            "千年黄鶴無消息，滿自空寒萬里秋。"
        ],
        "title": "句  其四",
        "id": "bff9788f-2604-4366-ab35-a4bcecc7c2c5"
    },
    {
        "author": "張俞",
        "paragraphs": [
            "與誰天末分青髻，長向人間畫翠哦。"
        ],
        "title": "句  其五",
        "id": "c14470af-e26a-43a8-88fa-1064e3325c33"
    },
    {
        "author": "張俞",
        "paragraphs": [
            "真人自有龍蹻術，可笑長生事戰爭。"
        ],
        "title": "句  其六",
        "id": "22eb3022-da57-4ae7-a29f-557f5e1d9885"
    },
    {
        "author": "張俞",
        "paragraphs": [
            "欲作外臣誰是友，白雲孤鶴在巖扉。"
        ],
        "title": "句  其七",
        "id": "2425e52a-47f5-4eaf-9145-b17f70f6f36a"
    },
    {
        "author": "張俞",
        "paragraphs": [
            "昔乃荆棘荒，今爲蕙蘭襲。"
        ],
        "title": "句  其八",
        "id": "e666e30e-709e-49e2-8ddf-1fa6617a32de"
    },
    {
        "author": "張俞",
        "paragraphs": [
            "康樂有情遥寄想，青谿句在十三峯。"
        ],
        "title": "句  其九",
        "id": "d7d9258d-fbc8-425b-baec-3cc8c0fc788a"
    },
    {
        "author": "張俞",
        "paragraphs": [
            "生涯自笑惟詩在，旋種芭蕉聽雨聲。"
        ],
        "title": "句  其一○",
        "id": "21441e32-3505-451b-9096-0feec1653392"
    },
    {
        "author": "張俞",
        "paragraphs": [
            "獨得萬古意。"
        ],
        "title": "句  其一一",
        "id": "93432c88-333b-4582-a84a-15552e4f945f"
    },
    {
        "author": "勾台符",
        "paragraphs": [
            "寄宿翠微顛，身疑入半天。",
            "曉鐘鳴物外，殘月落巖前。"
        ],
        "title": "宿上清宮",
        "id": "4b57f428-0382-4267-bdc1-45a91dc789d4"
    },
    {
        "author": "勾台符",
        "paragraphs": [
            "一簇樓臺地，嵯峨四面函。",
            "路盤七折嶺，坐對六時巖。"
        ],
        "title": "延慶宮",
        "id": "f2b0ed46-ee7b-47a0-bdf5-2e0db2c8bad4"
    },
    {
        "author": "勾台符",
        "paragraphs": [
            "松門開碧嶂，五甃鎖清泉。"
        ],
        "title": "句  其一",
        "id": "82a6813b-e562-49bf-b61f-6f6dac8cb761"
    },
    {
        "author": "勾台符",
        "paragraphs": [
            "無葉滋春色，有花開晚紅。"
        ],
        "title": "句  其二",
        "id": "f3eabd9a-805c-44de-a47a-312e2b8a2ec6"
    },
    {
        "author": "勾台符",
        "paragraphs": [
            "料得桓溫登劍閣，便拋李勢入岷山。"
        ],
        "title": "句  其三",
        "id": "50f4bac9-2fba-407f-87ca-72ad6853dfdf"
    },
    {
        "author": "勾台符",
        "paragraphs": [
            "胚渾鑿開元精結，三十六峰排截嶭。"
        ],
        "title": "句  其四",
        "id": "f0e75159-8eef-4cd8-9517-f0faaca3af7f"
    },
    {
        "author": "勾台符",
        "paragraphs": [
            "酷愛青城好山色，終年不出白雲門。"
        ],
        "title": "句  其五",
        "id": "be6cbf1f-bf9c-4ab0-ba64-cf650d877f4b"
    },
    {
        "author": "勾台符",
        "paragraphs": [
            "右執范賢袂，左拍薛昌肩。",
            "舉頭傲白日，長嘯揭青天。"
        ],
        "title": "句  其六",
        "id": "cd726b33-8e25-4b0e-8c56-cabcb9e7cbc9"
    },
    {
        "author": "饒子尚",
        "paragraphs": [
            "疊嶂南奔似躍龍，逍遥樓畔識奇蹤。",
            "雲根盤地三千丈，石徇參天第一峯。",
            "歲久已知蒼蘚合，曉爲常怪翠雲封。",
            "肩輿却過株槎路，曙色嵐光隔幾重。"
        ],
        "title": "逍遥峯訪李覯不遇",
        "id": "f82c9798-88e2-4cca-8879-dc51eef3d6fe"
    },
    {
        "author": "杜醇",
        "paragraphs": [
            "湖環闞麓任清漣，古廟塵埋自漢傳。",
            "劍吐寒芒憤已雪，碑刊軼事墨猶鮮。",
            "芳名百世留青史，至行千年啟後賢。",
            "爵祿可辭甘海曲，富春耕釣與駢肩。"
        ],
        "title": "過董孝君祠",
        "id": "e4835d50-9947-4b76-b953-4980b13c2e22"
    },
    {
        "author": "曹希藴",
        "paragraphs": [
            "睡起楊花滿繡床，爲他人作嫁衣裳。",
            "因過行院逢僧話，始覺空門氣味長。"
        ],
        "title": "贈乾明寺繡尼集句",
        "id": "078298e9-a04c-4b98-b80a-18fa29cb36b8"
    },
    {
        "author": "曹希藴",
        "paragraphs": [
            "禁鼓初聞第一敲，乍看新月出林梢。",
            "誰家寶鑑新磨出，匣小參差蓋不交。"
        ],
        "title": "新月",
        "id": "6984458b-1b98-478e-9e4b-fd266ab913f0"
    },
    {
        "author": "曹希藴",
        "paragraphs": [
            "記得小軒岑寂夜，月移疏影上東牆。"
        ],
        "title": "句",
        "id": "eee2abf7-a34d-42b5-a532-92b03f10b3e5"
    },
    {
        "author": "張伯玉",
        "paragraphs": [
            "闊步曾飛到廣寒，一麾聊頓野雲間。",
            "虬蟠澗底未失水，鶴在籠中且看山。",
            "舊日笑談猶壯否，近來書信亦稀還。",
            "嚴灘桐嶺宜秋醉，却恐才高不奈閒。"
        ],
        "title": "寄睦州蘇七使君",
        "id": "d0abf9c6-b151-4c22-967b-ba0f1abbae6f"
    },
    {
        "author": "張伯玉",
        "paragraphs": [
            "桐君圃外州，樹石最清幽。",
            "水截三吳秀，山當百粵秋。",
            "巖坰無俗土，宅舍有高樓。",
            "畫隼真才望，題輿雅唱酬。",
            "灘聲環醉枕，鷺影入茶甌。",
            "蚤晚陪清躅，梯雲奉俊游。"
        ],
        "title": "桐廬蘇七太守通判晏魯望遠寄倡和之什輒伸記美",
        "id": "2c03fe6b-8f5d-4b33-93b1-fb47dba82b31"
    },
    {
        "author": "張伯玉",
        "paragraphs": [
            "聞道銀符渡睦溪，桐山應爲長清暉。",
            "漁翁幾十迎舟拜，沙鳥成雙夾斾飛。",
            "檢點簿書茶貢蚤，體量風物橘奴肥。",
            "題輿自媿來何晚，未得雲中矚使威。"
        ],
        "title": "寄新定蘇七太守",
        "id": "1481fddf-3ae0-4dfa-9c06-befcaa344063"
    },
    {
        "author": "張伯玉",
        "paragraphs": [
            "雨後驚濤激箭催，爲君停櫂把離杯。",
            "宦遊向老令人笑，別恨傷春觸處來。",
            "故國未歸江令宅，全家且上子陵臺。",
            "如今遇酒伸眉醉，休問多才與不才。"
        ],
        "title": "之官新定同年李郎中以詩賦別即事感懷次韻上答",
        "id": "30b8bc42-403e-40c6-b117-d260e7e7b02f"
    },
    {
        "author": "張伯玉",
        "paragraphs": [
            "關山雨雪征人淚，京洛風塵倦客心。",
            "誰信子陵溪上去，一川秋淨滌煩襟。"
        ],
        "title": "之官新定寓興三首  其一",
        "id": "3f66eae5-fe7f-4e92-8abc-8e17a4f5f3a5"
    },
    {
        "author": "張伯玉",
        "paragraphs": [
            "汴水東浮不繫舟，到官無事只輕鷗。",
            "不才自古僥天幸，請却俸錢溪上游。"
        ],
        "title": "之官新定寓興三首  其二",
        "id": "9fcacf0f-b37d-4b24-84b5-4e4f86fb52c4"
    },
    {
        "author": "張伯玉",
        "paragraphs": [
            "溪山千古絕浮埃，時拂朝衣上釣臺。",
            "却恐被它漁父笑，糟醨不啜又閒來。"
        ],
        "title": "之官新定寓興三首  其三",
        "id": "c19ada91-2226-4d1e-8f13-acc5562c6121"
    },
    {
        "author": "張伯玉",
        "paragraphs": [
            "新定與并門，天南天北人。",
            "扁舟江外客，別乘塞垣身。",
            "朔馬驚鳴橐，秋鱸上釣綸。",
            "何時敘離闊，把酒碧嵩春。"
        ],
        "title": "之官新定却寄并州通判王幾道",
        "id": "17c36538-d0bf-47b6-93f4-d854173c7cfd"
    },
    {
        "author": "張伯玉",
        "paragraphs": [
            "漱玉鳴珠七里灘，到今猶照客星寒。",
            "盧奴有水徒千頃，未得高賢一瞬看。"
        ],
        "title": "七里灘",
        "id": "b83f3eb5-19b3-4136-9626-9bdf4d8db848"
    },
    {
        "author": "張伯玉",
        "paragraphs": [
            "十載從軍去又來，强爲顔面走塵埃。",
            "久慚簪笏未歸去，且喜妻孥共此來。",
            "旋擷岸蔬供野飯，欲題巖壁拂蒼苔。",
            "子陵昔日誠高趣，未必全家上釣臺。"
        ],
        "title": "舟次子陵釣臺",
        "id": "93e33a55-3300-4b47-b58e-6b7c2d118d4f"
    },
    {
        "author": "張伯玉",
        "paragraphs": [
            "千家樓閣麗朝暉，人到于今說釣磯。",
            "雨後數峯驕欲鬭，春來兩港活如飛。",
            "高吟多謝沈家令，中酒長憐杜紫微。",
            "更愛嚴城無鎖處，白雲摇漾去還歸。"
        ],
        "title": "睦州",
        "id": "49a95952-280a-442b-8206-94ab2f3c2e0f"
    },
    {
        "author": "張伯玉",
        "paragraphs": [
            "魯望江南客，風騷獵將壇。",
            "高吟得意處，清韻逼人寒。",
            "場屋聲華舊，襟靈渤澥寬。",
            "閨門盡羔鴈，庭野列芝蘭。",
            "僶勉來新定，淹留就小官。",
            "酒論浩劫飲，山欲上天看。",
            "待月高峯寺，聽猿七里灘。",
            "入雲移翠簜，鑿石引鳴湍。",
            "一日交符去，芳風善繼難。",
            "紅塵久離闊，白首此相歡。",
            "留方醫鶴膝，貺別遺漁竿。",
            "虎杏甯知用，松筠幸未殘。",
            "路長分驥騄，火烈辨琅玕。",
            "沙際多平仲，鴒原有謝安。",
            "卷舒知自得，不用苦彈冠。"
        ],
        "title": "送交代倅車晏十一魯望",
        "id": "82cb241d-bb98-4d07-bb27-1634e72acb49"
    },
    {
        "author": "張伯玉",
        "paragraphs": [
            "久從光祿長城戍，却到嚴陵舊釣灘。",
            "休問簿書邊報急，且聽宅舍水聲寒。",
            "舟浮南渡雲千里，睡起東窗日數竿。",
            "寄語晉溪溪上月，楚天雖遠一般看。"
        ],
        "title": "監州新定却寄并州舊僚",
        "id": "cb287bc6-181a-421a-864c-468710033b44"
    },
    {
        "author": "張伯玉",
        "paragraphs": [
            "新定溪山國，病懷忻所依。",
            "桐君談藥妙，嚴瀨得魚肥。",
            "吏退鈔書譜，朋來典道衣。",
            "軒車如顧我，春酒上苔磯。"
        ],
        "title": "同年李郎中以詩見寄仍許見過次韻和答",
        "id": "e244f0f4-5a31-4101-bccb-d0c2d143caf5"
    },
    {
        "author": "張伯玉",
        "paragraphs": [
            "官曹苦覊束，祈靈得幽便。",
            "夾路松披紛，躡石煙分練。",
            "迎軒玉泉響，鳴騶沙鳥散。",
            "曉日破霜陰，前峯藹葱蒨。",
            "逶迤步高閣，窈窕出雲漢。",
            "坐來清思生，語餘疏磬緩。",
            "方將塵滓滌，還憂簿書亂。",
            "偃旆拂歸韉，回首青猿斷。"
        ],
        "title": "烏龍寺祈雨回馬上口占",
        "id": "efb05301-5c85-431e-a23d-411371c796b9"
    },
    {
        "author": "張伯玉",
        "paragraphs": [
            "積水照層峯，登臨誰與同。",
            "望來生羽翼，醉欲上煙空。",
            "細細濕花雨，疏疏開袖風。",
            "新安江上景，盡屬此樓中。"
        ],
        "tags": [
            "西湖"
        ],
        "title": "西湖樓",
        "id": "bf4bb09a-affc-4482-add3-c67b1e410329"
    },
    {
        "author": "張伯玉",
        "paragraphs": [
            "南州富潨射，萬壑縱奔瀨。",
            "茲泉一何高，夐與寥廓對。",
            "邈非猿鳥到，迅恐巖磝碎。",
            "霜落天地清，玉立江海外。",
            "人區未蒙澤，蛟龍茲有待。",
            "淺石諒難渟，當與雲漲會。"
        ],
        "title": "玉泉祈雨",
        "id": "143177cd-81ee-481f-b06b-75f1be8906e3"
    },
    {
        "author": "張伯玉",
        "paragraphs": [
            "桐川本無塵，況此幽閣逈。",
            "萬木含秋聲，一軒與天浄。",
            "前峯翠分滴，後谷語相應。",
            "檻下江雲歸，檐前古雪凝。",
            "巖僧對游客，湛若寒冰瑩。",
            "百慮緣心空，獨飯隨疏磬。",
            "嗟余本林壑，謬與世紛競。",
            "一作市朝人，幾傷麋鹿性。",
            "舊山別來久，蘿蔓鎖幽徑。",
            "長恐客沈深，未得歸期定。",
            "息中來此境，時覺襟韻勝。",
            "猶媿招隠心，聯爲小山詠。"
        ],
        "title": "登烏龍山寺閣",
        "id": "93a23546-27b8-4854-9549-d7fb4de02641"
    },
    {
        "author": "張伯玉",
        "paragraphs": [
            "郡僻好藏身，心閒久無事。",
            "前軒飽食罷，後庵取茶試。",
            "巖邊啟茶鑰，溪畔滌茶器。",
            "小竈松火然，深鐺雪花沸。",
            "甌中盡餘綠，物外有深意。",
            "濫官來此游，時得拂塵累。",
            "莫笑後庵茶，閒中好滋味。"
        ],
        "title": "後庵試茶",
        "id": "73ffb464-0a02-45cd-856d-ce3b787a19f0"
    },
    {
        "author": "張伯玉",
        "paragraphs": [
            "花木方塘小，樓臺宅院深。",
            "以何消俸祿，無事任山林。",
            "雨雪覊游路，風沙苦戰心。",
            "若論當此景，不啻萬黄金。"
        ],
        "title": "郡齋閒步",
        "id": "78950594-8c2f-48d1-bdce-3cf98b40e055"
    },
    {
        "author": "張伯玉",
        "paragraphs": [
            "遂翁亭畔碧桃開，招隠溪頭畫舫回。",
            "曾奉雲鴻此真賞，到今羽翼出塵埃。",
            "閒窺玉字書千卷，渴飲金莖露一杯。",
            "別後霜天苦寥闊，海雲深處望公臺。"
        ],
        "title": "到新定後却寄蘇州蔣侍郎",
        "id": "8a32967d-c5ed-4b13-b512-4efc3a11a0d4"
    },
    {
        "author": "張伯玉",
        "paragraphs": [
            "井落甌閩近，鄉亭百粵連。",
            "一蓱游宦客，兩槳上灘船。",
            "石壅千尋浪，山圍幾匝天。",
            "亂篙鳴遠嶼，羣譟捧危舷。",
            "峽斷疑無路，汀回復濟川。",
            "林深羨沙鳥，村近喜人煙。",
            "豈昧垂堂誡，都由稍食牽。",
            "家山舊廬在，蚤晚賦歸田。"
        ],
        "title": "自新定沿牒三衢舟中寓興寄所知",
        "id": "26e5d1bf-834c-4857-b738-39111fd68111"
    },
    {
        "author": "張伯玉",
        "paragraphs": [
            "解纚向蕭瑟，敘別喜英豪。",
            "野水征颿迥，秋天醉幕高。",
            "使旟標畫隼，騎吹壓霜濤。",
            "幾日狂酲析，思君夢更勞。"
        ],
        "title": "舟次蘭溪却寄新定太守",
        "id": "3eabe3af-db76-456c-a30f-11764422772a"
    },
    {
        "author": "張伯玉",
        "paragraphs": [
            "十年塞外憶江山，今日扁舟縱眼看。",
            "匝岸野花紅似簇，避人沙鳥起成團。",
            "放懷自古酒爲得，老筆到今詩最難。",
            "君解高吟我方飲，幾人能共此清歡。"
        ],
        "title": "新安江舟中奉酬孫觀書記",
        "id": "44f5c61f-54a5-4457-bd4b-4faa20dab6bb"
    },
    {
        "author": "張伯玉",
        "paragraphs": [
            "鄭宰金閨彥，年來解紱歸。",
            "囊裝輕劍在，場屋故人稀。",
            "水館酒初罷，霜江颿欲飛。",
            "無煩重回首，行矣近天暉。"
        ],
        "title": "送清溪鄭中舍官滿還京",
        "id": "53a1f5c7-ef76-4ce1-868d-2cc4b0b352de"
    },
    {
        "author": "張伯玉",
        "paragraphs": [
            "海角千家郡，天南一水涯。",
            "倦游慙梗泛，多滯喜瓜時。",
            "弱羽誠難振，危根只自持。",
            "几門嘗際遇，百步亦參差。",
            "萬壑噴霆霧，千峯出險巇。",
            "牢愁客星見，孤節澗松知。",
            "賀厦甯無託，披雲幸有期。",
            "魯堂金石地，商欲再言詩。"
        ],
        "title": "桐廬官滿先寄杭州資政待郎",
        "id": "85d16435-7d55-4d87-a0f7-827ffa6238fd"
    },
    {
        "author": "張伯玉",
        "paragraphs": [
            "碧泉千脈瀉金溝，名是東南俗阜州。",
            "任昉舊詩題縣石，賀齊高疊照江流。",
            "月明幾處游歸客，春色何人醉倚樓。",
            "我是江潭釣魚者，喜君相見且相留。"
        ],
        "title": "和王治臣新定即事",
        "id": "6cce6443-b135-4506-bcf5-0071b17b62a2"
    },
    {
        "author": "張伯玉",
        "paragraphs": [
            "新安泉石最爲佳，多病何勞養歲華。",
            "藥好幸依桐圃近，山安惟畏酒壚賒。",
            "狂思逸客浮滄海，渴想仙人飲絳霞。",
            "欲傍重陽搘策起，菊房新小玉生芽。"
        ],
        "title": "王治臣以余在告寵示嘉什",
        "id": "d9b6bcd0-02fe-4ae1-9ba7-decd9dc19c0d"
    },
    {
        "author": "張伯玉",
        "paragraphs": [
            "楚楓丹外客颿稀，水拍長天鴈字垂。",
            "樂事喜逢千日酒，憑高正在九秋時。",
            "吳歈調笑歌楊葉，蠻鼓鑑閎引柘枝。",
            "使騎相逢且留飲，行看卓馬轡如絲。"
        ],
        "title": "次韻王治臣九日使君席上二章  其一",
        "id": "c23c4ad1-7b2d-44c1-9d05-a812957e2773"
    },
    {
        "author": "張伯玉",
        "paragraphs": [
            "新安江碧郡樓危，九日登臨醉袖垂。",
            "莫笑松筠歲寒地，却勝桃李豔陽時。",
            "清渟酒瑩紅螺面，窈窕笙攢碧玉枝。",
            "未必尊前歎遲暮，幾人如我始牽絲。"
        ],
        "title": "次韻王治臣九日使君席上二章  其二",
        "id": "43bdbb2c-8dee-487d-a46b-678559a7f943"
    },
    {
        "author": "張伯玉",
        "paragraphs": [
            "望江亭上望桐江，煙水茫然隔鎖窗。",
            "擢第蚤同丹桂樹，從軍俱在碧油幢。",
            "天遥皓月人千里，書託紅鱗錦一雙。",
            "開府時多家令瘦，酒旗猶恐未相降。"
        ],
        "title": "答延平王八使君望江亭見懷之什",
        "id": "3169fa7f-ff46-47db-9727-12d4d584f8bc"
    },
    {
        "author": "張伯玉",
        "paragraphs": [
            "盡逐鯨鯢埽八區，故人惟我更無餘。",
            "雲臺功將任圖畫，天上客星閒卷舒。",
            "若把殺人來逐鹿，爭似全身歸釣魚。",
            "先生有意羲皇外，不爲林泉傲帝居。"
        ],
        "title": "釣臺",
        "id": "c04d8df8-3591-4891-833d-e1ec50cc735b"
    },
    {
        "author": "張伯玉",
        "paragraphs": [
            "桐江撝袂蚤三年，把臂重來講舊篇。",
            "陌上風塵成底事，鬢邊霜雪但悠然。",
            "虬蟠我亦思滄海，鶚薦初方上碧天。",
            "忍把離杯又拋擲，別愁紛泊滿春煙。"
        ],
        "title": "罷新定至錢塘喜見孫觀書記",
        "id": "52c34e41-2987-4865-97cd-370d7a2881d5"
    },
    {
        "author": "張伯玉",
        "paragraphs": [
            "十年前倅北州來，平日風情尚壯哉。",
            "玉水聲中寒濯筆，石楠鄉裏夜銜杯。",
            "可憐白首成何事，猶得紅旌向北回。",
            "太守故人應笑我，踐言堪媿子陵臺。"
        ],
        "title": "至和中得倅新定今領福唐再經此郡感舊書懷因呈使君劉孝叔",
        "id": "80b9b6fd-02b1-459f-9b05-22510f37a593"
    },
    {
        "author": "張伯玉",
        "paragraphs": [
            "嫩苗苒苒頭角秀，柔桑褭褭陰影輕。",
            "茆簷飯起上馬去，一聲雨後黄鸝鳴。"
        ],
        "title": "飯芝川村舍",
        "id": "290e14e1-884b-4b93-9172-eb2ccab40fe9"
    },
    {
        "author": "張伯玉",
        "paragraphs": [
            "無端未得歸林下，又向南方擁使麾。",
            "夜宿禪關更蕭灑，一軒寒月照清池。"
        ],
        "title": "宿普光寺",
        "id": "d4dc4874-1944-4c41-9254-b21a01c09c4c"
    },
    {
        "author": "張伯玉",
        "paragraphs": [
            "桐廬江水碧，百丈見游魚。",
            "元是新安水，流從下瀨初。",
            "清風寒到底，明月靜涵虛。",
            "塵土誰難濯，人心自不知。"
        ],
        "title": "宿桐廬縣江口",
        "id": "e06641f6-ed32-4235-b696-8beedef55b31"
    },
    {
        "author": "張伯玉",
        "paragraphs": [
            "扁舟下桐圃，霜月滿寒潭。",
            "疏鐘一聲起，清與天地參。",
            "春容逗萬壑，窈窕出層嵐。",
            "覊魂不成寐，洗耳滌塵貪。"
        ],
        "title": "桐廬寺曉鐘",
        "id": "52737704-678b-4123-b307-9dac35018bc0"
    },
    {
        "author": "張伯玉",
        "paragraphs": [
            "無諸地無霜，從古困炎熱。",
            "曉出桐江口，喜見羣峯雪。",
            "酌酒高颿下，歸思滿寥泬。",
            "從今不繫舟，泛泛老清澈。"
        ],
        "title": "桐江口見雪",
        "id": "b81f9680-14e2-44ab-b565-8d859cc12158"
    },
    {
        "author": "張伯玉",
        "paragraphs": [
            "瀧口波自平，滄洲分兩溪。",
            "辛勤下百粵，乍出天一涯。",
            "近入桐廬市，潮水濫中泜。",
            "不聞湍瀨聲，沙鳥浩然飛。",
            "然我兩俱適，吾亦浩然歸。"
        ],
        "title": "出七里瀧口望桐廬縣",
        "id": "3132cde9-899f-4ea3-95e0-78cc91643daf"
    },
    {
        "author": "張伯玉",
        "paragraphs": [
            "未到子陵臺，先見龍門石。",
            "萬物鎮羣峯，闖然聳雙壁。",
            "清泉界中道，亢若高門闢。",
            "樵童走深徑，漁戶掩沈碧。",
            "白首釣魚郎，不知有行客。"
        ],
        "title": "龍門巖",
        "id": "59c34145-1aca-4bb3-8d7c-289b6964eba0"
    },
    {
        "author": "張伯玉",
        "paragraphs": [
            "前歲過此州，手持七閩節。",
            "雖遠更憚勞，攬轡遲明發。",
            "回瞻七里灘，何日榜舟歇。",
            "幸得滿三年，解符下甌粵。",
            "却到新安江，依然舊澄澈。",
            "斂巾照江水，無白可添髮。",
            "州人多故吏，羅立皆磬折。",
            "問我此去心，復有何施設。",
            "興言顧諸老，謝爾相慰說。",
            "此度歸來心，可共嚴陵說。"
        ],
        "title": "至睦州泊新安江口",
        "id": "855bfcea-4032-44ae-afbf-7cc94f5cbff3"
    },
    {
        "author": "張伯玉",
        "paragraphs": [
            "三月悲風瑟瑟寒，小船舟檝渡溪難。",
            "日高待得過岸去，回首修篁千萬竿。"
        ],
        "title": "港口渡",
        "id": "4b3c4e8f-202b-430a-9dd5-caf4498233c0"
    },
    {
        "author": "張伯玉",
        "paragraphs": [
            "雨後桐江木葉稀，坐棠無事枕閒欹。",
            "扁舟幾認嚴君釣，古壁多逢沈令詩。",
            "夜靜好當輪省宿，曉寒堪憶趁朝時。",
            "山城寂寞郎官貴，想對秋風動所思。"
        ],
        "title": "送睦州丁郎中",
        "id": "e2cfb05c-57d4-4545-a2b1-44008842aac3"
    },
    {
        "author": "張伯玉",
        "paragraphs": [
            "何幸鄉枌託使麾，憶曾淮澨見風儀。",
            "泉分龍岫成新釀，廟鎖瓊蕤換舊枝。",
            "二水清涵潭月夜，千峯晴捲雪雲時。",
            "向來蕭灑稱名郡，少緩龔黄次補期。"
        ],
        "title": "寄睦州朱少卿",
        "id": "35374e4b-f80c-4b96-a684-182e50484423"
    },
    {
        "author": "張伯玉",
        "paragraphs": [
            "漸老故人少，與君茲晤言。",
            "方山共鄰里，好畤舊田園。",
            "溪色寒生枕，松陰翠入軒。",
            "猶憐巾子在，相對舉清尊。"
        ],
        "title": "經大洋吳氏別業",
        "id": "a87996c6-a9fd-4a75-a95c-2e67c52966d6"
    },
    {
        "author": "張伯玉",
        "paragraphs": [
            "龍盤山影倒寒流，十里屏風翠入樓。",
            "畫筆肯歸涵碧手，湖光疑對湧金秋。",
            "主翁愛客排三雅，漁父忘機任直鈎。",
            "爲訪紅雲遶花島，滿船歌舞按梁州。"
        ],
        "title": "新定望湖樓",
        "id": "a61c783b-ed7e-42f4-b767-042c992cdd5b"
    },
    {
        "author": "張伯玉",
        "paragraphs": [
            "昔日賢侯多興詠，爲憐蕭灑復潺湲。",
            "一橋飛處橫牛渚，二水清來見浙源。",
            "雨漲瀑泉添嶽面，晚晴春草带潮痕。",
            "好風新月相留意，只恐張綱擁使軒。"
        ],
        "title": "同孝叔游蕭灑亭",
        "id": "feebad31-7f5c-4eb4-99f8-e68bfdf4c5ab"
    },
    {
        "author": "張伯玉",
        "paragraphs": [
            "英衮多年去竹軒，更思風節記山樊。",
            "抗言后坐遺忠美，通使河源舊策存。",
            "詩石欲留千古永，棠陰還對一樓繁。",
            "使君才望須相繼，莫厭林間駐畫轓。"
        ],
        "title": "題思范軒二首  其一",
        "id": "d5d1e9ac-eaac-4595-8895-1ee042ba21d9"
    },
    {
        "author": "張伯玉",
        "paragraphs": [
            "天下儒宗不世勳，履聲今絕豈重聞。",
            "空餘逸韻傳流水，猶喜清風在此君。",
            "山倚孔祠分積翠，篆尋嚴瀨掛香雲。",
            "接花酬倡將三記，時拂塵篇見舊文。"
        ],
        "title": "題思范軒二首  其二",
        "id": "d372422c-ccd7-4a86-bfc6-bd4820a47258"
    },
    {
        "author": "張伯玉",
        "paragraphs": [
            "靈源曾記古篇章，飛入霜筠萬丈長。",
            "六月林風吹寶瑟，九秋山翠坼銀潢。",
            "試茶石鼎雲含液，釀酒兵厨菊有香。",
            "到此欲知真玉性，不爲圓折本來方。"
        ],
        "title": "題玉泉",
        "id": "e4b7972a-4807-4a4b-9b1b-80f6e63bed24"
    },
    {
        "author": "張伯玉",
        "paragraphs": [
            "石磴松陰一化城，泉源疑透古瑶京。",
            "僧知到耳此根靜，客來洗心諸慮清。",
            "星記祥光重璧合，藍田霽色暮煙生。",
            "潺湲似識君將去，相送出山多別情。"
        ],
        "title": "同孝叔游玉泉",
        "id": "4170babd-618e-41f7-b6c3-9177f33c8ccb"
    },
    {
        "author": "張伯玉",
        "paragraphs": [
            "魚跳蓮葉青錢小，雪壓花枝玉燕參。",
            "細草使轓瞻鹿擾，微風池果落鶑含。",
            "滿甌春茗浮仙露，一點尖峯滴翠嵐。",
            "却逐歸舟更多景，晚來雌霓挂寒潭。"
        ],
        "title": "初夏同孝叔游普光寺",
        "id": "74fc4bfc-9ce5-4966-9a3b-45262b165176"
    },
    {
        "author": "張伯玉",
        "paragraphs": [
            "凍醪盧橘助登臨，此地相逢舊有音。",
            "石潤自知梅信蚤，池方應爲玉流深。",
            "詩成千色排清砌，話久花枝轉夕陰。",
            "不見避疆妨底事，月樓歸去正龍吟。"
        ],
        "title": "初夏同孝叔游朱氏園",
        "id": "3335c782-501d-4d2b-9f52-30b0cfbd7c7f"
    },
    {
        "author": "張伯玉",
        "paragraphs": [
            "君把元英詩集披，羣山依舊遶軒墀。",
            "杜陵幾醉花前地，謝客曾吟日落時。",
            "雨過荷香兼酒美，雲深泉韻透簾遲。",
            "佳名大約稱千數，百萬嵐盤一一奇。"
        ],
        "title": "留題千峯榭呈孝叔",
        "id": "295f5542-ee45-4c1b-9558-cec9d9fae20a"
    },
    {
        "author": "張伯玉",
        "paragraphs": [
            "主人今向日邊歸，猶有清香滿謝池。",
            "爲囑西風莫摇落，不禁顦顇夕陽時。"
        ],
        "title": "題新定郡齋寄孝叔二首",
        "id": "68748f94-0e34-4d94-99dc-87fdffea475d"
    },
    {
        "author": "張伯玉",
        "paragraphs": [
            "花意知君改外臺，亂紅飛盡見蒼苔。",
            "縱教顔色明年在，前度劉郎肯再來。"
        ],
        "title": "古後池荷",
        "id": "c28798cd-12a0-4062-bbe5-552547837d09"
    },
    {
        "author": "張伯玉",
        "paragraphs": [
            "動非緣境靜非禪，物物前塵現四天。",
            "此地筌蹄求妙論，有時瓔絡獻諸仙。",
            "欲梅泉石多秋思，過夏松篁聒晝眠。",
            "一箇攢眉招不至，勞師香火漏沈蓮。"
        ],
        "title": "留題玉泉山堂",
        "id": "e2200108-5187-40ec-8246-b26234f6af98"
    },
    {
        "author": "張伯玉",
        "paragraphs": [
            "煙卷龍綃豔格殊，彩霞翻處好風俱。",
            "幾杯仙露含秋色，一曲蟾宮在畫圖。",
            "雨送清香浮酒面，泉飛幽韻透城隅。",
            "州民多有東南美，盡應嘉招入幕無。"
        ],
        "title": "題新定紅渠閣",
        "id": "15ac00a3-0a40-4f05-8602-50dd968e05d0"
    },
    {
        "author": "張伯玉",
        "paragraphs": [
            "萬疊湖山煙水濱，朱門畫戟閒松筠。",
            "登臨不踏紅塵路，燕寢長居紫府春。",
            "畫靜欲驂風外駕，夜寒疑是月中身。",
            "我慚白首方懷紱，猶得蓬萊作主人。"
        ],
        "title": "州宅",
        "id": "e0fd415d-6026-4541-b930-f796a27bedd8"
    },
    {
        "author": "張伯玉",
        "paragraphs": [
            "海天東下越王州，碧城繚繞環山丘。",
            "春晴紫翠堆綺屋，日暮煙雨藏朱樓。",
            "禹祠花底金穴峻，賀老門前銀漢秋。",
            "何當獨把釣竿手，笑擁一艘東去遊。"
        ],
        "title": "贈范吏部",
        "id": "69fe0f24-c7d4-472a-84b6-202b56a1c474"
    },
    {
        "author": "張伯玉",
        "paragraphs": [
            "書報蓬萊高閣成，越山增翠越波明。",
            "雲收海上天地靜，人在月中金翠橫。",
            "游女弄芳珠作珮，仙人度曲玉爲笙。",
            "會須長揖浮丘伯，醉聽銀河秋浪聲。"
        ],
        "title": "答王越州蓬萊閣",
        "id": "8c5da222-a95c-4e00-8e58-24d64fe75678"
    },
    {
        "author": "張伯玉",
        "paragraphs": [
            "蓬萊閣上醉歸時，猶索芳樽步步隨。",
            "啼鳥似來留翠佩，旁人笑爲整花枝。",
            "腰閒半嚲黄金印，頭上斜欹白接䍦。",
            "拍手向他賓從道，使君未老莫扶持。"
        ],
        "title": "蓬萊閣醉歸",
        "id": "46a317cc-494c-4cf2-8320-1fbe5cac6d3b"
    },
    {
        "author": "張伯玉",
        "paragraphs": [
            "疊岫斂餘霞，輕舠簇遠沙。",
            "斜陽媚城郭，細柳雜汀花。",
            "兩兩聯歸騎，蕭蕭起暮鴉。",
            "誰知故園興，閑在使君家。"
        ],
        "title": "西樓晚望",
        "id": "d269c43b-cc0c-4702-abcf-3bd3fc8e6aac"
    },
    {
        "author": "張伯玉",
        "paragraphs": [
            "疎竹閒花陰，了無塵土侵。",
            "旌麾千騎長，風月一堂深。",
            "海氣生吟榻，煙香披醉襟。",
            "山翁方自得，莫問去留心。"
        ],
        "title": "逍遥堂寓興",
        "id": "7d445121-d4c7-4b0f-8178-d872d05e700a"
    },
    {
        "author": "張伯玉",
        "paragraphs": [
            "老去春來事事慵，春陰獨酌小樓中。",
            "一千里色江南岸，二十四般花信風。",
            "祗有谿山迎醉目，更無塵土倦樊籠。",
            "鷦鷯自得誠堪笑，詩有餘狂酒有功。"
        ],
        "title": "小樓獨酌",
        "id": "939f06c9-55d0-4dd3-9cb7-401e98a34447"
    },
    {
        "author": "張伯玉",
        "paragraphs": [
            "堂上蕭然晝戶開，澹松疎竹蔭蒼苔。",
            "白雲無事不肯出，幽鳥有時還自來。",
            "何處覆車迷徑路，幾人緩頰走塵埃。",
            "支離得意誰知我，自對庭花引一杯。"
        ],
        "title": "清思堂晝坐",
        "id": "06bca45a-1daa-46cb-9eaf-7950395e12f8"
    },
    {
        "author": "張伯玉",
        "paragraphs": [
            "纖纖初日射西樓，樓上簾旌卷繡鉤。",
            "數襞斷雲秦望曉，一聲寒雁鑑湖秋。",
            "煙波憔悴西施國，風月飄零范蠡舟。",
            "莫向登臨動懷古，有情多爲等閑愁。"
        ],
        "title": "西樓早望",
        "id": "5215c096-030c-4e15-9779-3c3b0f0f9def"
    },
    {
        "author": "張伯玉",
        "paragraphs": [
            "越絕開華國，姚虞啟後昆。",
            "昔聞句允霸，今作帝王藩。",
            "地得東南重，山侔岳瀆尊。",
            "平湖來萬壑，翠袖列千門。",
            "市井魚鹽合，居人組繡繁。",
            "牙旗開物表，州宅倚雲根。",
            "六郡趨麟節，三峰出雉垣。",
            "秦游前事廢，禹畫舊書存。",
            "雁鶩來還去，鯨波吐復吞。",
            "菱歌秋溆遠，江信暮潮渾。",
            "石古寒松偃，樓危晝靄昏。",
            "冷光濃可截，秀色淨無痕。",
            "露嫋還堤柳，風飛列寺旛。",
            "深林藏杞梓，芳徑雜蘭蓀。",
            "巧笑花爭艷，嬉遊玉鬭溫。",
            "畫船鵰鷁迅，絳袖綺霞翻。",
            "有意皆行樂，無憂可蒔萱。",
            "鄉惟知俎豆，土亦賁丘樊。",
            "巨舶聯艘至，交衢百貸蕃。",
            "敲冰呈巧手，織素競交鴛。",
            "麗圃紅柑亞，通畦紫芋蹲。",
            "茶先春入焙，筍带雪黏盆。",
            "異萼隨時坼，清香觸處歕。",
            "吳趨慙種蠡，楚些陋湘沅。",
            "往事圖難盡，前修孰可援。",
            "風流王與謝，唱和白兼元。",
            "顧我棲儒竇，胡爲屬使鞬。",
            "迂疎非吏法，蹇淺是辭源。",
            "謬覽先生策，誰調伯氏塤。",
            "翦裁迷幅尺，追琢昧璵璠。",
            "學術何曾取，名場輒屢奔。",
            "技甘同鼫鼠，化敢望溟鯤。",
            "將幕閑留滯，烏臺誤選掄。",
            "埋輪慙避俗，折檻畏當軒。",
            "坎壈人奚顧，覊孤舌但捫。",
            "愛書疑有癖，怕事欲無言。",
            "薪米支離叟，蹄盂炙轂髠。",
            "一爲華省吏，三駕使君轓。",
            "蹭蹬慵成性，龍鍾病愈惛。",
            "因懷邸中紱，來訪道山園。",
            "稅鞅紅塵外，班條碧海垠。",
            "披襟澄沆瀣，緩带滌潺湲。",
            "樂歲歡康洽，高黌禮讓敦。",
            "南宮羅俊彥，東箭藹瑶琨。",
            "退食求凋弊，吹毛析滯寃。",
            "庖刀怯餘刃，櫑劍喜平反。",
            "重祿容虛受，期民肯憚煩。",
            "問賢思水薤，教俗養雞豚。",
            "䆉䅉西成稻，逍遥北海樽。",
            "吏符多鶴立，僚友盡鴻騫。",
            "詎聽棠陰頌，聊袪缿訟諠。",
            "行歌齊繫壤，坐嘯比啼猨。",
            "洞邃宜招隠，時清恥叫閽。",
            "囁嚅揮醉筆，傴僂曝晴暾。",
            "躡險齎長屐，尋幽叱短轅。",
            "窮通方自適，語默且休論。",
            "厭把詩筒發，欣逢酒帟掀。",
            "桔槹肥果茹，竹馬戲兒孫。",
            "以此爲官業，何由報主恩。",
            "冰霜徒勵操，淵谷可驚魂。",
            "蕙帳羞逋客，庭貆鄙素餐。",
            "行當解簪紱，歸老白雲邨。"
        ],
        "title": "蓬萊閣閒望寫懷",
        "id": "3788c9a2-98a4-40f6-a87c-81d1b13bf43c"
    },
    {
        "author": "張伯玉",
        "paragraphs": [
            "望海亭前春色深，風光澹澹海沈沈。",
            "潮如世路來還去，山带城蕪古到今。",
            "坐見微雲生別岸，吟驚幽鳥起層陰。",
            "勸君莫苦憑高望，驚動子牟千里心。"
        ],
        "title": "春日登望海亭",
        "id": "5db98c34-2128-4be9-bc6c-49f09046b4cb"
    },
    {
        "author": "張伯玉",
        "paragraphs": [
            "昔覽微之州宅篇，待將屏障寫山川。",
            "更看白傅明月句，欲上高樓跨紫煙。",
            "盤紆星斗旁六郡，零落風騷三百年。",
            "喬木自存人自遠，可憐香案舊神仙。"
        ],
        "title": "再題州宅",
        "id": "958afd0e-ee0c-4b18-87f2-ebd300a66fbf"
    },
    {
        "author": "張伯玉",
        "paragraphs": [
            "密雪曉初霽，朝陽靄融融。",
            "隠几高堂上，坐對飛來峰。",
            "梵塔倚天半，樓臺出煙中。",
            "岧然金銀闕，瑰碧交玲瓏。",
            "漸轉皎日高，杳杳聞疎鐘。",
            "天和發秀彩，灝氣如騰虹。",
            "況予世慮疎，久矣渟心胸。",
            "更臨物外趣，愈覺萬緣空。"
        ],
        "title": "清思堂曉雪初霽望飛來山",
        "id": "acfba930-d210-4771-b306-762b0901c21e"
    },
    {
        "author": "張伯玉",
        "paragraphs": [
            "向晚西園飲乍闌，山公酩酊上輕鞍。",
            "東方千騎隨車出，南國佳人夾路看。",
            "縱目漸迷山色遠，迴頭猶憶水聲寒。",
            "歸來未放賓游散，更賦新題刻燭觀。"
        ],
        "title": "西園醉歸",
        "id": "1caf407e-2296-4b2c-a2c5-2eb08d75f1e1"
    },
    {
        "author": "張伯玉",
        "paragraphs": [
            "會稽太守無事時，緩带長作漁樵嬉。",
            "大航平榻引賓從，談笑晚從湖上歸。",
            "湖邊居人望簇簇，湖岸花木情依依。",
            "環峰晻靄天四垂，淥水蕩漾雙紅旗。",
            "城頭疊角已平西，船上樽酒含餘輝。",
            "冷風徐引江鵠飛，白雲迴首清猿啼。",
            "漁謳菱棹煙火微，使人却厭千騎隨。",
            "歸來樓閣上燈後，時覺天風清滿衣。"
        ],
        "title": "鑑湖晚歸",
        "id": "575f9e08-49f4-426d-b4a1-1b00d88885f6"
    },
    {
        "author": "張伯玉",
        "paragraphs": [
            "稽山何崔嵬，奠此東南區。",
            "羣山狀趨附，萬壑流縈紆。",
            "疇昔大禹來，簡計天下書。",
            "諸侯率麏至，萬玉爭鳬趨。",
            "防風獨强梁，後至行趦趄。",
            "天威不可捨，敗骨盈高車。",
            "至今憔悴煙，慘澹藏封隅。",
            "遂令百世後，尊王無異圖。",
            "乃知聖人心，賞罰盡貽謨。"
        ],
        "title": "會稽山",
        "id": "8f0eff79-7497-46b9-b968-f698888ff53f"
    },
    {
        "author": "張伯玉",
        "paragraphs": [
            "每日谿頭醉臉紅，歸來庭院夕陽中。",
            "依稀聽得家人語，扶起五雲谿上翁。"
        ],
        "title": "五雲谿醉歸",
        "id": "ee09149f-6dfc-41c3-99bd-0b9c9300ccf1"
    },
    {
        "author": "張伯玉",
        "paragraphs": [
            "城郭鏁山林，自無塵土侵。",
            "一峰來海上，高塔起天心。",
            "世路有盈縮，靈泉無淺深。",
            "使君今老矣，閒處得閒吟。"
        ],
        "title": "書應天寺壁",
        "id": "980d7be3-88d5-4c47-aa9e-766b3ebec641"
    },
    {
        "author": "張伯玉",
        "paragraphs": [
            "寶穴千峰下，嚴祠一水傍。",
            "夜聲滄海近，秋勢越山長。",
            "薄葬超前古，貽謀啟後王。",
            "萬靈何以報，終古詠懷襄。"
        ],
        "title": "題禹廟",
        "id": "693967d9-531a-4b94-8957-0d3aad529bbb"
    },
    {
        "author": "張伯玉",
        "paragraphs": [
            "宛委山前艤畫船，攀蘿漸入太霄邊。",
            "因尋大禹藏書穴，深入陽明古洞天。",
            "萬壑秋光含細籟，數峰寒玉立蒼煙。",
            "寶函金篆久稀闊，欲就皇人講數篇。"
        ],
        "title": "訪禹穴至陽明洞",
        "id": "b133b6b5-9889-404e-a66a-10f586d31597"
    },
    {
        "author": "張伯玉",
        "paragraphs": [
            "曉出五雲扃，皎日麗初宿霧歛嚴祠款靈祕。",
            "拂衽天風散，不聽。"
        ],
        "title": "早謁禹廟",
        "id": "59aa36fb-853c-440d-90a0-d417fb56905f"
    },
    {
        "author": "張伯玉",
        "paragraphs": [
            "秦望山前曉雁斜，蕺山雲外看黄花。",
            "誰能蔕芥關心緒，且插茱萸伴物華。",
            "歲計簿書寧有盡，日生公事了無涯。",
            "樽前況有兵厨酒，不待兵厨酒亦賒。"
        ],
        "title": "九日蕺山戒珠寺戲呈僚友",
        "id": "44b64afc-aea5-4373-a90d-492e3ae4ec8f"
    },
    {
        "author": "張伯玉",
        "paragraphs": [
            "蕭寺禹祠傍，人閒白日長。",
            "諷經聞海穴，洗鉢動湖光。",
            "臺殿留風月，煙雲起棟梁。",
            "遊人晚囘首，松竹自蒼蒼。"
        ],
        "title": "書大禹寺壁",
        "id": "b368ac10-502c-4fd4-8019-3ffc46de6888"
    },
    {
        "author": "張伯玉",
        "paragraphs": [
            "永日躋雲峰，向晚下秋讞。",
            "却望碧城中，樓臺翠煙滿。",
            "前旌擁歸騎，緩轡徐馭隠。",
            "曠望寫予心，平波海天遠。",
            "顧予疇昔志，本以鋤犁挽。",
            "敢望麋鹿資，遘此雲龍旦。",
            "金門容竊步，玉殿叨靈睠。",
            "復此千騎來，日逐紛華戰。",
            "平生知退意，長畏歲月晚。",
            "行當引初服，還把芰荷翦。"
        ],
        "title": "遊大禹寺迴馬上口占",
        "id": "abd98d6b-6e87-4b82-b105-ae76e2500c0d"
    },
    {
        "author": "張伯玉",
        "paragraphs": [
            "寄問副車毛國鎮，別來風味久如何。",
            "蓬萊閣上誰同飲，宛委山前幾番歌。",
            "應向蘭亭摛彩筆，曾教西子畫清蛾。",
            "若還問我今何似，比著前春醉更多。"
        ],
        "title": "寄毛都官",
        "id": "3ea55379-2338-48a1-99f6-14cf25394341"
    },
    {
        "author": "張伯玉",
        "paragraphs": [
            "蓬萊閣上牡丹開，盡日凭欄望外臺。",
            "不敢登門謁樽酒，且教山僕送花來。"
        ],
        "title": "送花趙提刑",
        "id": "ee92813d-34b3-4188-93b8-4d5f859abc51"
    },
    {
        "author": "張伯玉",
        "paragraphs": [
            "雨後稽山紫翠毫，使君千騎壓雲鼇。",
            "樓臺日暖花木麗，河漢夜凉絲竹高。",
            "瀛館久淹騏驥足，越人今識鳳凰毛。",
            "江南老守思離闊，夢想時過白鷺濤。"
        ],
        "title": "寄會稽刁景純學士",
        "id": "87696b1f-1c96-4b8d-8b0c-e052937c9984"
    },
    {
        "author": "張伯玉",
        "paragraphs": [
            "越國風光與衆殊，貳車才調世應無。",
            "晴樓對酌雲平海，夜榻分題月滿湖。",
            "吟嘯江山君好手，主張詩酒我非夫。",
            "行當乞挂朱輪去，別作香山九老圖。"
        ],
        "title": "和國鎮晚秋齋中見寄",
        "id": "a3544093-6d47-45b8-b882-be91bfba8674"
    },
    {
        "author": "張伯玉",
        "paragraphs": [
            "尺一除書與會稽，陋儒何以報天輝。",
            "豈惟大幕張紅旆，更得全家住翠微。",
            "千騎晚隨龍節去，一帆春送鷁舟飛。",
            "支離莫道攘空臂，乞得越州金印歸。"
        ],
        "title": "得越",
        "id": "9157ee37-99a9-494a-9cdb-ad9beae84be4"
    },
    {
        "author": "張伯玉",
        "paragraphs": [
            "每年每遇清明節，把酒尋花特地忙。",
            "今日江城衰病起，佛前新火一鑢香。"
        ],
        "title": "清明日",
        "id": "f164838a-49c2-4cf0-b658-b938b8b54854"
    },
    {
        "author": "張伯玉",
        "paragraphs": [
            "拂霧酴酥酒滿巡，越山如鬣水如鱗。",
            "日邊雖望龍庭遠，海上初傳鳳曆新。",
            "好景融融來破雪，和風細細欲黏人。",
            "莫言老守無心計，排比賓僚醉過春。"
        ],
        "title": "正旦呈諸僚友",
        "id": "3b565c0e-1c58-4e3e-a6f0-e7f4bdebe5ba"
    },
    {
        "author": "張伯玉",
        "paragraphs": [
            "臘雪常聞百厲銷，今年臘日雪飄飄。",
            "山公預喜明年熟，擘畫開春買酒瓢。"
        ],
        "title": "臘日喜雪",
        "id": "cab8eb4c-15ae-47dc-8f18-ea4849b11d32"
    },
    {
        "author": "張伯玉",
        "paragraphs": [
            "至今千丈松，猶伴數巖雪。",
            "不見纖塵飛，寒泉皓明月。"
        ],
        "title": "明月泉",
        "id": "ef6f8d46-0efc-4905-b95c-5b97fb7cc75c"
    },
    {
        "author": "張伯玉",
        "paragraphs": [
            "東吳王孫歸挂冠，玉絲紅鱠滿雕盤。",
            "狂吟但覺日月久，醉舞不知天地寬。",
            "小圃移花山客瘦，夜窗擣藥橘童寒。",
            "新書近日成多少，且告先生旋借看。"
        ],
        "title": "贈陳虞卿",
        "id": "ee7693c3-9410-4ba1-adf7-411db703f759"
    },
    {
        "author": "張伯玉",
        "paragraphs": [
            "東客從來過虎丘，橘花渡口維扁舟。",
            "闔閭宮殿不可見，但對古塔寒颼飀。",
            "憶昔夫差全勝日，水犀十萬橫吳鉤。",
            "楚山既掘荆人冢，越嶺仍將句踐囚。",
            "豈謂西施能破國，誰知麋鹿上臺遊。",
            "唯有吳王在時月，夜深閑照劍池頭。"
        ],
        "title": "虎丘",
        "id": "83796ca3-1b60-4d86-8f03-c06c4e4699a2"
    },
    {
        "author": "張伯玉",
        "paragraphs": [
            "泛泛松江水，迢迢笠澤邊。",
            "萬年知禹力，灌溉有餘功。"
        ],
        "title": "滬瀆",
        "id": "b834227a-c48f-4b68-93fb-2f87359df01f"
    },
    {
        "author": "張伯玉",
        "paragraphs": [
            "小小仙蹤去不還，空標遺塚落人間。",
            "錢塘門地家何地，回首臨平隔斷山。"
        ],
        "title": "蘇小小墓",
        "id": "274022f7-3168-4ec4-acde-8e7dec3c914b"
    },
    {
        "author": "張伯玉",
        "paragraphs": [
            "烟波萬里浮舟國，雲木華亭鶴唳鄉。",
            "欲駐野王船一餉，數聲風笛肯相將。"
        ],
        "title": "題月波樓",
        "id": "f6c89b79-ccee-4a0b-a6dd-f374f59ed1ae"
    },
    {
        "author": "張伯玉",
        "paragraphs": [
            "令狐太守好權奇，畫樓新建月波暉。",
            "風光似逐水仙去，物色如從雲漢歸。",
            "春澹瀛洲浮海曲，濤驚渤澥起天圍。",
            "從今便作月波唱，醉拍姮娥金縷衣。"
        ],
        "title": "詩一首",
        "id": "bef2f6d4-600b-462c-b8bd-21a83f4d8ed5"
    },
    {
        "author": "張伯玉",
        "paragraphs": [
            "晉氏開霸圖，潛飛入堅壁。",
            "夢日有餘祥，留鞭無舊跡。",
            "雖矜錢鳳計，終墮太真策。",
            "不作忠良臣，高城有何益。"
        ],
        "title": "王敦城",
        "id": "6feaa887-b1d8-4b5a-8995-ec8fdc2ee6d3"
    },
    {
        "author": "張伯玉",
        "paragraphs": [
            "東南真賞有齊山，路隔江湖到者難。",
            "絕筆掃成千仞翠，數峯高挂一堂寒。",
            "林僧舊居雲泉侶，刺史今爲待從官。",
            "還似東陽重涵碧，丹青寫入雍州看。"
        ],
        "title": "齊山圖",
        "id": "d7deb85a-333c-4805-9132-ce6b9d3952a3"
    },
    {
        "author": "張伯玉",
        "paragraphs": [
            "句章太守錢君倚，湖上新爲衆樂亭。",
            "花木豈徒遊子愛，笙歌長與郡人聽。",
            "坐來高韻天風起，飲罷餘香夕雨零。",
            "安得凭闌縱吟筆，玉觴遥對數峯青。"
        ],
        "title": "遥題錢公輔衆樂亭",
        "id": "7e1d034a-10d4-4f08-8e8a-f70303709fc2"
    },
    {
        "author": "張伯玉",
        "paragraphs": [
            "廟中桐葉手中文，閑讀高碑拂素塵。",
            "異隴歸禾曾是主，徒林射兕獨留神。",
            "關河莫問周秦事，花木誰分漢魏春。",
            "惟有門前舊溪水，秋風幽咽送行人。"
        ],
        "title": "遊叔虞祠",
        "id": "c50628da-41f0-4eb7-bf8b-f70625b66c82"
    },
    {
        "author": "張伯玉",
        "paragraphs": [
            "紅梅花下一樽酒，拋擲清香是負伊。"
        ],
        "title": "句",
        "id": "a183a433-9f80-4078-b120-a022d6f70798"
    },
    {
        "author": "蔡襄",
        "paragraphs": [
            "天畀元統，赤運開祉。",
            "聖祖神宗，海域平砥。",
            "思皇真考，嶽封汾祀。",
            "餌係戎胡，包束戈矢。",
            "丕顯靈德，光被萬里。",
            "民壽而康，恩及蕭葦。",
            "恭惟皇帝，繼文之始。",
            "兢兢日慎，夙夜勤只。",
            "哀憐困窮，有如在己。",
            "惟刑是卹，弗繇怒喜。",
            "躬服儉約，黜棄浮侈。",
            "罔有逸欲，日惟三紀。",
            "大中則經，興亡則史。",
            "陰陽時序，日緯躔軌。",
            "樂律本原，禮法根柢。",
            "兵韜術數，萬微精旨。",
            "該通變貫，咸燭厥理。",
            "歲舍壬午，盜發南鄙。",
            "帝日汝青，治辨行李。",
            "毋大誅割，定患則已。",
            "獵獵靈旗，啟道徑指。",
            "兇渠踣仆，俘徒授耳。",
            "嶺服既平，勳賞周被。",
            "封歿錄孥，門戶曄暐。",
            "粵茲明年，農家豐美。",
            "廛廬積腐，庾漕儲峙。",
            "帝咨相臣，匪台德爾。",
            "穹吳眷賚，祖考佑俾。",
            "何施不報，將祀郊畤。",
            "號令四下，若建瓴水。",
            "荒服述職，奔走輸委。",
            "仲冬丙寅，齋寢以俟。",
            "先時霾晦，飈籟號起。",
            "真意益莊，降鑒伊邇。",
            "夜漏適中，星露雲靡。",
            "大輅既馭，清陽出晷。",
            "休光無垠，令容有偉。",
            "爰翊殊庭，奠享仙機。",
            "高靈委蛇，元氣旭卉。",
            "陰施自遠，大功續似。",
            "擁格純禧，益厚丕址。",
            "入宿廟下，月魄初朏。",
            "龍章采藻，瓚爵擎跪。",
            "拜于禰宮，慈顔僅咫。",
            "至誠馨香，甘薦滌瀡。",
            "哀念劬勞，譬瞻岵屺。",
            "濯淚霑珪，將逡復止。",
            "京都之南，崇丘迤邐。",
            "飛螭躡塵，法乘徐柅。",
            "地環帟幄，霄揭隅雉。",
            "警角飄蕭，彀騎連累。",
            "言降言陟，實惟告已。",
            "燭錯宵明，壇圪空紫。",
            "交佩陸離，庶旄颯纚。",
            "樂變神格，列周甲癸。",
            "三后咸在，上蒼臨視。",
            "皇皇富媼，從執籩簋。",
            "七精閃忽，五鎮瑰瑋。",
            "星官下翔，濤祗騰跱。",
            "等級卑高，食飲噓哆。",
            "欣歆告言，奏福來底。",
            "更御步輦，夾途軍壘。",
            "鉦鼓驚轟，跳呼牛鬼。",
            "異域窮陬，黄髮稚齒。",
            "動蕩成波，讙喧成市。",
            "端闈停午，玉色尚扆。",
            "赦澤春行，幽加蟄蟻。",
            "廢滯振拔，垢瑕刷洗。",
            "寬貸賦取，削減逋詭。",
            "皇帝慈孝，下民胥擬。",
            "皇帝恩仁，四國傾倚。",
            "皇帝日咨，羣公卿士。",
            "舜隆聯夔，商圮朋嚭。",
            "孰忠予是，孰讒予匪。",
            "入官多門，孰予窒弭。",
            "蓄兵過制，孰予究揣。",
            "百姓窘窮，其患孰弛。",
            "外夷狃驕，其强孰箠。",
            "驅人以法，曾莫如恥。",
            "化民成俗，曾莫如禮。",
            "百官敕業，相予表裏。",
            "登任俊良，剗斥姦宄。",
            "天錫帝年，萬有億秭。",
            "天錫聖嗣，詵詵衆子。",
            "乾剛不息，章明度揆。",
            "無疆惟民，惟帝其侍。",
            "臣襄詠歌，直道是履。"
        ],
        "title": "親祀南郊詩",
        "id": "baa6696b-b5ed-4bed-a728-dc1a5e0c9720"
    },
    {
        "author": "蔡襄",
        "paragraphs": [
            "皇華使者臨清晨，手開寶軸香煤新。",
            "沿名與字發深旨，宸毫灑落奎鉤文。",
            "精神高遠照日月，勢力雄健生風雲。",
            "混然氣質不可寫，乃知學到非天真。",
            "緘藏自語價希代，誰顧四壁嗟空貧。",
            "臣聞帝舜優聖域，臯陶大禹爲其鄰。",
            "吁俞敕戒成典要，垂覆後世如穹旻。",
            "陛下仁明如舜禹，豪英進用司鴻鈞。",
            "臣襄材智最駑下，豈有志業通經綸。",
            "獨是丹誠抱忠樸，常欲贊奏上古珍。",
            "又聞孔子春秋法，片言褒貶賢愚分。",
            "考經內省不自稱，但思至理書諸紳。",
            "乾坤大施入洪化，將圖報效無緣因。",
            "誓心願竭謨謀義，庶裨萬一唐虞君。"
        ],
        "title": "御筆賜字詩",
        "id": "ac1dd582-d98d-4b49-829f-480c6a86f4d5"
    },
    {
        "author": "蔡襄",
        "paragraphs": [
            "中朝鸞鶴何儀儀，慷慨大體能者誰。",
            "之人起家用儒業，馳騁古今無所遺。",
            "當年得從諫官列，天庭一露胸中奇。",
            "矢身受責甘如薺，沃然華實相葳蕤。",
            "漢文不見買生久，詔書曉落東南涯。",
            "歸來俯首文石陛，尹以京兆天子毘。",
            "名都翼翼郡國首，里區百萬多占辭。",
            "豪宗貴倖矜意氣，半言主者承其頤。",
            "昂昂孤立中不倚，傳經決訟無牽羈。",
            "老姦黠吏束其手，衆口和附歌且怡。",
            "日朝黄幄邇天問，帝前大畫當今宜。",
            "文陳疏舉時密啟，此語多祕世莫知。",
            "傳者籍籍十得一，一者已足爲良醫。",
            "一麾出地番君國，惜此智慮無所施。",
            "吾君睿明廣視聽，四招邦俊隆邦基。",
            "廷臣諫列復鉗口，安得長喙號丹墀。",
            "晝歌夕寢心如疚，咄哉汝憂非汝爲。"
        ],
        "title": "四賢一不肖詩 范希文",
        "id": "f3e0a270-aef6-4ad3-a840-555aeadb978e"
    },
    {
        "author": "蔡襄",
        "paragraphs": [
            "南方之强君子居，卓然安道襟韻孤。",
            "詞科判等屢得雋，呀然鼓焰天地罏。",
            "三年待詔處京邑，斗粟不足榮妻孥。",
            "耳聞心慮朝家事，螭頭比奏帝日都。",
            "校書計課當序進，麗賦集仙來顯塗。",
            "誥墨未乾尋已奪，不奪不爲君子儒。",
            "前日希文坐言事，手提敕教東南趨。",
            "希文鯁亮素少與，失勢誰復能相扶。",
            "嶄然安道生頭角，氣虹萬丈橫天衢。",
            "臣靖胸中有屈語，舉嗌不避蕭斧誅。",
            "使臣仲淹在庭列，日獻陛下之嘉謨。",
            "刺史榮官雖重寄，奈何一郡卷不舒。",
            "言非由位固當罪，隨漕扁舟盡室俱。",
            "炎陬此去數千里，橐中狼籍惟蠹書。",
            "高冠長佩叢闕下，千百其羣訶爾愚。",
            "吾知萬世更萬世，凜凜英風激懦夫。"
        ],
        "title": "四賢一不肖詩 余安道",
        "id": "ed14e2a0-c618-41fe-a366-a4904304e28e"
    },
    {
        "author": "蔡襄",
        "paragraphs": [
            "君子道合久以成，小人利合久以傾。",
            "世道下衰交以利，遂使周雅稱嚶鳴。",
            "煌煌大都足軒冕，綽有風采爲名卿。",
            "高名重位蓋當世，退朝歸舍賓已盈。",
            "脅肩諂笑不知病，指天報遇如要盟。",
            "一朝勢奪德未改，萬鈞已與毫釐輕。",
            "畏威諛上亦隨毀，矧復鼓舌加其評。",
            "透迤陰拱質氣厚，兩豆塞耳心無營。",
            "鳴呼古人不可見，今人可見誰與明。",
            "章章節義尹師魯，飭躬佩道爲華榮。",
            "希文被罪激人怒，君獨欣慕如平生。",
            "抗書轂下自論劾，惟善與惡宜彙征。",
            "削官竄逐雖適楚，一語不挂離騷經。",
            "當年亦有大臣逐，朋邪隠縮無主名。",
            "希文果若事姦險，何此吉士同其聲。",
            "高譚本欲悟人主，豈獨區區交友情。"
        ],
        "title": "四賢一不肖詩 尹師魯",
        "id": "d0ff63db-540e-452f-ae67-884ceb6e6da6"
    },
    {
        "author": "蔡襄",
        "paragraphs": [
            "先民至論推天常，補衮扶世爲儒方。",
            "圜冠博带不知本，樗櫟安可施青黄。",
            "帝圖日盛人世出，今吾永叔誠有望。",
            "處心學士貴適用，異端莫得窺其牆。",
            "子年五月范京兆，服天子命臨鄱陽。",
            "二賢拜疏贖其罪，勢若止沸反揚湯。",
            "敕令百執無越位，諫垣何以敢封囊。",
            "哀來激憤抑復奮，强食不得下喉吭。",
            "位卑無路自聞達，目視雲闕高蒼茫。",
            "裁書數幅責司諫，落筆騄驥騰康莊。",
            "刃迎縷析解統要，其間大意可得詳。",
            "書日希文有本末，學通古今氣果剛。",
            "始自理官來祕閣，不五六歲爲天章。",
            "上心倚若左右手，日備顧問鄰清光。",
            "苟爾希文實邪佞，曷不開口論否臧。",
            "陰觀被譴始醜詆，摧枯拉腐奚爲彊。",
            "儻日希文實賢士，因言被責庸何傷。",
            "漢殺王章與長倩，當時豈曰誅賢良。",
            "惟時諫官亦結舌，不曰可諫曰罪當。",
            "遂今百世覽前史，往往心憤涕泗滂。",
            "斯言感切固已至，讀者不得令激昂。",
            "豈圖反我爲怨府，袖書乞憐天之傍。",
            "謫官一邑固分耳，恨不剖腹呈琳琅。",
            "我嗟時輩識君淺，但推藻翰高文場。",
            "斯人滿腹有儒術，使之得地能施張。",
            "皇家太平幾百載，正當鑑古修紀綱。",
            "賢才進用忠言錄，祖述聖德垂無疆。"
        ],
        "title": "四賢一不肖詩 歐陽永叔",
        "id": "ddd8b3e2-055c-4ded-a1d8-87b112d69d99"
    },
    {
        "author": "蔡襄",
        "paragraphs": [
            "人稟天地中和生，氣之正者爲誠明。",
            "誠明所鍾比賢傑，從容中道無欹傾。",
            "嘉謀讜論范京兆，激姦糾繆揚王庭。",
            "積羽沈舟毀銷骨，正人無徒姦者朋。",
            "主知膠固未遐棄，兩轓五馬猶專城。",
            "歐陽祕閣官職卑，欲雪忠良無路岐。",
            "累幅長書快幽憤，一責司諫心無疑。",
            "人謂高君如撻市，出見縉紳無面皮。",
            "高君携書奏天子，遊言容色仍怡怡。",
            "反謂范文謀疎闊，投彼南方誠爲宜。",
            "永叔忤意竄西蜀，不免一中讒人機。",
            "汲黯嘗糾公孫詐，弘於上前多謝之。",
            "上待公孫禮益厚，當時史官猶刺譏。",
            "司諫不能自引咎，復將已過揚當時。",
            "四公稱賢爾不肖，讒言易入天難欺。",
            "朝家若有觀風使，此語請與風人詩。"
        ],
        "title": "四賢一不肖詩 高若訥",
        "id": "819b51dd-7efb-40db-ab20-14c949899e42"
    },
    {
        "author": "蔡襄",
        "paragraphs": [
            "昔賢履道第，平時洛都選。",
            "門外多風塵，林端出臺殿。",
            "名園迤邐清，小徑縈紆轉。",
            "脩竹環數畝，可愛清不變。",
            "冰生流水靜，葉盡危巢見。",
            "晴日破雲來，遊鱼過池面。",
            "君意高如鴻，孤超遺健羨。",
            "茲遊恐難屢，歷覽豈云倦。",
            "放懷窮幽趣，回首抱歸戀。",
            "裁詩賦景物，芬葩有餘絢。",
            "呼童秣予馬，追閒性所便。"
        ],
        "title": "和王勝之遊普明院",
        "id": "75f009c0-15d0-4774-b690-dea348c9edea"
    },
    {
        "author": "蔡襄",
        "paragraphs": [
            "名園霽宿雨，春日正和柔。",
            "花香泛草際，竹影摇清流。",
            "鳴禽自往還，遊鱼時沈浮。",
            "出門市朝喧，愛此林亭幽。",
            "况陪君子讌，飛斝更相酬。",
            "亦有佳人携，豔歌青眉愁。",
            "佳人足娛適，遠思何夷猶。",
            "故鄉去千里，野堂臨溪頭。",
            "夢寐別四載，南望無時休。",
            "王粲昔從軍，登樓以銷憂。",
            "今予豈不然，每到終遲留。"
        ],
        "title": "陪諸君會史館園",
        "id": "7d7b1b80-4f37-4702-99f3-db372561429c"
    },
    {
        "author": "蔡襄",
        "paragraphs": [
            "樂天本才士，羽儀初頡頏。",
            "脫身避禍機，遂得林泉尚。",
            "生愛香山遊，死亦香山葬。",
            "悠悠醉吟魂，終古填幽壙。",
            "小堂松檜間，躋攀白雲上。",
            "春日照伊流，素波明演漾。",
            "草樹豈有情，一步一囘望。"
        ],
        "title": "過白樂天墳",
        "id": "3e9b931a-dce5-4854-ad5c-c1d54a1a1046"
    },
    {
        "author": "蔡襄",
        "paragraphs": [
            "歲晏物景薄，屋陰向晚饒。",
            "輕雲隠微月，殘雪棲枯條。",
            "夫君有高適，顧我慰寂寥。",
            "瀟灑開北堂，拂榻延良宵。",
            "前几陳古書，坐見千載遥。",
            "間亦發新句，幽思含九韶。",
            "神明靜外照，念慮醉中消。",
            "揚雄戒丹轂，顔子安一瓢。",
            "良玉不火變，翠柏寧霜彫。",
            "此心固獨往，聲利詎得招。",
            "罏灰寒更劃，燈灺落仍挑。",
            "相看數漏板，後會誡重要。"
        ],
        "title": "楊叔武北堂夜話",
        "id": "7d30fd46-26eb-43e6-a590-04420261ebd4"
    },
    {
        "author": "蔡襄",
        "paragraphs": [
            "東南有佳士，文高志清苦。",
            "翩然請郡章，入居使君府。",
            "霅水生春瀾，瑩凈沙可數。",
            "霽日明旌旗，長風送鐃鼓。",
            "煙帆十丈船，湖山一抔土。",
            "橘嫩宴亭秋，茶香齋閣午。",
            "神歡所適宜，動默造幽覩。",
            "應念懷鉛人，垂頭證魚魯。"
        ],
        "title": "送胡武平出守吳興",
        "id": "d0d41c79-9dd5-4ecf-a4f5-ebd505f0a3e6"
    },
    {
        "author": "蔡襄",
        "paragraphs": [
            "吾友多稱君，思見寒附火。",
            "氣溫玉開籍，才敏鏃加笴。",
            "嘗於師魯書，言詞屢及我。",
            "乖疎久益新，慕合迎已可。",
            "奈何縻組綬，無路動車輠。",
            "近乃得百篇，能詩今信果。",
            "清寒水石春，怪險蛟螭鎖。",
            "遠念煙鴻去，呈妍露葩娜。",
            "古人雖已矣，風流未應墮。",
            "東來勿後期，山桃綴紅顆。"
        ],
        "title": "永叔示及聖俞酬答因奉和寄聖俞",
        "id": "19481831-726b-4e07-b4ac-dedbf60c5c2d"
    },
    {
        "author": "蔡襄",
        "paragraphs": [
            "賤者易屈志，少年多直情。",
            "子獨修節行，愛護如目精。",
            "辛勤走銓省，歷歲纔點名。",
            "舍居在窮巷，門戶面西城。",
            "妻孥愁屢空，獨爾心無營。",
            "驅騾從僮僕，間或造予庭。",
            "是時楊叔武，相值極驩誠。",
            "妙言發潛稸，遠意倍幽萌。",
            "羞諛刺俗子，指急條邊兵。",
            "過從豈云厭，時節忽崢嶸。",
            "叔武守岳陽，別去方行行。",
            "子今復之蜀，蜀道天險并。",
            "橐中無一錢，劍外幾百程。",
            "春風卷地來，凡草猶奮榮。",
            "如何使之人，憔悴氣與形。",
            "內富在乎我，外窮繫於生。",
            "此事久已判，努力敦誠明。",
            "吾友黄君度，實乃浮其聲。",
            "子往從之遊，切磨固相成。"
        ],
        "title": "送安思正之蜀",
        "id": "613a5a71-3745-420f-a94e-2287c8cdd45a"
    },
    {
        "author": "蔡襄",
        "paragraphs": [
            "昔子尚穉孩，從親來此邑。",
            "今子稽簿書，職守仍前襲。",
            "歲月曾未幾，風流正相及。",
            "新硎刃益銛，舊署墨猶溼。",
            "非徒使氣奮，固使家聲立。",
            "征調事漸繁，須材時所急。",
            "何不一軒翔，榮名亦可拾。",
            "勖子乃自省，滿顔抱羞澀。"
        ],
        "title": "寄襄城孫主簿",
        "id": "abc11774-2daf-4083-9f8c-1660277c1ae9"
    },
    {
        "author": "蔡襄",
        "paragraphs": [
            "風俗憂思深，在昔言汾絳。",
            "之人隠其間，白首甘陋巷。",
            "畢力事詩書，豈特專記誦。",
            "編年作通記，起周迄炎宋。",
            "甲子二十五，迴環補遺空。",
            "予聞春秋法，尊土正一統。",
            "維持生民綱，樹立大邦棟。",
            "上賢若游夏，鳥獸於麟鳳。",
            "三傳自名家，講解或失中。",
            "區區休預徒，奔馳困羈控。",
            "排闢侵異端，寖久成蠹蟲。",
            "仲淹著元經，劉蕡比奴從。",
            "去聖日彌遠，期言誰折衷。",
            "猶勝兒女曹，煙雲費嘲弄。",
            "君於春秋學，勤勞務包綜。",
            "向時恥飛箝，畫策尚禽縱。",
            "羌戎負恩德，王師壓秦雍。",
            "邊圉重瘡痍，堪爲買生慟。",
            "廟堂誅賊謀，謂與天下共。",
            "詔書入巖穴，丐告嘉謀貢。",
            "使者出河東，輒以姓名送。",
            "朅來遊京邑，天門如可羾。",
            "岧嶢雙浮雲，下有千人䢇。",
            "扳緣逐聲利，激射苟祿俸。",
            "蹭蹬不敢前，撫心愈疑恐。",
            "短翮無吹噓，微芳少培擁。",
            "客舍逼隆冬，蕭條殘雪凍。",
            "悠悠晉溪上，水石挂清夢。",
            "長謠復西最，孤懷不偶衆。",
            "身窮見節義，物曲何時用。",
            "美田隨意耕，寒魚倣經種。",
            "夜堂素琴橫，晚案青蔬供。",
            "决然顧予別，蕪音强吟諷。",
            "持歸傳里閈，亦足侑罍甕。"
        ],
        "title": "送任山歸河東",
        "id": "9615d57e-f840-4d54-a4a0-f27586a3f68b"
    },
    {
        "author": "蔡襄",
        "paragraphs": [
            "香涇無故流，胥臺有餘基。",
            "太伯以德啟，後王結心師。",
            "夫差昔好戰，戈矛臨越陲。",
            "天蟹須食稻，未拯吳人饑。",
            "于今十一貢，貧甚吳王時。",
            "全吳古都會，腴田溉湖陂。",
            "雨晹適小變，數米不足炊。",
            "吾知事本末，本末何由知。",
            "家戶徼福利，坐輸黄衣兒。",
            "平糴連拖漕，入朶天兵頤。",
            "囷窌不夕儲，勢若偷生爲。",
            "長慮且後顧，荀卿有良規。"
        ],
        "title": "姑胥行",
        "id": "685fc326-07c1-43f3-848c-63ba59797391"
    },
    {
        "author": "蔡襄",
        "paragraphs": [
            "遥夜吳江瀕，露坐鬚成葆。",
            "天空不带雲，野逈正收潦。",
            "徘徊波上月，灧漾浮光好。",
            "清風送炎歊，翻覺秋氣早。",
            "乃問苕溪路，舟虞爲予道。",
            "水行至州下，樓臺壓煙島。",
            "凈居譬如仙，嘉産極富媼。",
            "念君鎮雅俗，適以資恬浩。",
            "豈不欲一往，驩誠寄鳬藻。",
            "縱遊窮佳賞，劇論寫幽抱。",
            "嗟予遠庭闈，六年見春草。",
            "終日諷陔蘭，無路羞羊棗。",
            "胡爲久去家，一慮心如擣。",
            "今而賜告歸，計課免讎討。",
            "前之奉慈顔，敢憚勤輿皁。",
            "北來尚何時，汀洲白蘋老。",
            "儻得杯酒同，爲君一醉倒。"
        ],
        "title": "泊吳江寄胡武平",
        "id": "1afac4a0-fefa-4850-b93b-37511ae347d4"
    },
    {
        "author": "蔡襄",
        "paragraphs": [
            "名第同一籍，家園連七閩。",
            "何爲別眉宇，於今十四春。",
            "昔子補一尉，扶病走風塵。",
            "歸來解組紱，宴處頤精神。",
            "架書括遺逸，甕酎涵清醇。",
            "東阡與北陌，候問通慇懃。",
            "或言疾良瘉，呼盧氣益振。",
            "或傳近詩句，平淡與古鄰。",
            "語之天下事，塞耳不復聞。",
            "寧當決引去，道固有屈伸。",
            "嗟予仰尺祿，對讎中祕文。",
            "天子誤采拔，指名填諍臣。",
            "力微責任重，百慮加一身。",
            "列章乞便郡，賜告迎慈親。",
            "窮冬過梨嶺，山蹊出幽榛。",
            "俯深下坎井，斗起攀蒼旻。",
            "水石齧晚沙，霜風變朝皴。",
            "粲粲澗中花，孤芳能自珍。",
            "班班雲上鳥，朝鳴亦求羣。",
            "歲晏時節動，天遥客愁新。",
            "去子無跬步，笑語絕燕秦。",
            "作此欲招隠，翻愧林泉人。"
        ],
        "title": "遷陽道中奉寄楊正臣同年",
        "id": "cc8e52c6-cfcf-4038-92ff-5a29a059b82d"
    },
    {
        "author": "蔡襄",
        "paragraphs": [
            "虛亭城西隅，開檻俯臨北。",
            "青山正相向，萬狀呈峭格。",
            "落日涵紫翠，深春變顔色。",
            "雲石抱幽致，猿鳥自娛適。",
            "上窮林端寺，下見海內國。",
            "賢侯乘閒來，四座揖佳客。",
            "歌吹有杯酌，筆研角文墨。",
            "雄談連今古，大笑一歡戚。",
            "嗟物亦時遇，曠久茲乃得。",
            "從知閩州圖，復記新名迹。"
        ],
        "title": "碧峯亭",
        "id": "5cd16b0b-0368-40dd-8c0f-3d7346030431"
    },
    {
        "author": "蔡襄",
        "paragraphs": [
            "清溪曲曲抱山斜，遶溪十里薔薇花。",
            "春風吹香襲人骨，乾紅淡白相交加。",
            "眼睛眩晃不能視，爛如赤日凌朝霞。",
            "時有扁舟向中下，共疑來處從仙家。",
            "于時邀我臨流飲，下踞大石盤犬牙。",
            "平生意氣一快論，屈指世務還驚嗟。",
            "酒酣襞紙探强韻，胡塗醉字成亂鴉。",
            "侵更把火入官舍，下馬猶吟詩各誇。",
            "何言花落悲人世，只見溪流度歲華。",
            "今年初夏我復至，深叢晚艷餘孤葩。",
            "山川故物依然在，惟子別路幽明賒。",
            "想象音容杳何許，桂旗獵獵隨雲車。",
            "悲來獨坐蔭芳樹，涕淚揮灑霑黄沙。",
            "行人怪我愛溪水，那知此恨無邊涯。"
        ],
        "title": "憶弟",
        "id": "809a01ea-bdaa-4e81-b932-932fc27732c8"
    },
    {
        "author": "蔡襄",
        "paragraphs": [
            "臨津館下日銜西，風卷寒潮上碧溪。",
            "畫船急槳隨潮去，山川滿眼烟凄迷。",
            "醉起開船看潮落，林深日落哀猿啼。",
            "離魂復與潮東下，兀然愁坐心酸悽。",
            "今年賜告歸鄉里，翩翩飛鳥投故棲。",
            "雙親素髮喜我至，鞠撫歡笑如嬰兒。",
            "東阡北陌來慶問，嫗翁罍醆交持携。",
            "雖欲晨昏在環堵，奈何職守通金閨。",
            "春暮辭家就行役，幽蘭在手空萋萋。",
            "閩州太守意慷慨，一見歡甚無町畦。",
            "欲令邦人滿瞻聽，灑酒高會撾鼓鼙。",
            "我知君侯落落者，胸中氣象盤虹霓。",
            "問之當今至急務，無若羌虜方突梯。",
            "君言區處果得術，勢類秋隼持寒雞。",
            "養兵精悍不在衆，黠賊頭顱可立提。",
            "海隅僻郡誰與語，强欲論列懲吹齏。",
            "又言人生尚忠孝，二者輕重均銖圭。",
            "以諫名官宜盡節，健行勿縶驊騮蹄。",
            "別來破熱走山驛，神疲骨瘦顔容黧。",
            "作詩遥寄復感激，豈不戚戚論乖暌。"
        ],
        "title": "道中寄福州王祠部",
        "id": "20f72deb-be8b-408e-89a1-18cced4b73d0"
    },
    {
        "author": "蔡襄",
        "paragraphs": [
            "十月淮水平，瑩凈鋪寒簟。",
            "浴日弄凈光，涵山碎青點。",
            "開帆直千里，快去曾非漸。",
            "盲風斗作勢，怒浪立呈險。",
            "枯林助呼嘷，巨蜃工騰閃。",
            "偎崖少休息，繫纜猶欹颭。",
            "忠信古云伏，奸邪神所貶。",
            "扣心良自安，潛祈亦羞諂。",
            "夜分羣籟息，天明惡雲歛。",
            "霜威寒更清，霽色鮮可染。",
            "懷安固俗喜，乘危豈予歉。",
            "賜告雖慶幸，被恩實慚忝。",
            "慈親慰衰髮，嬌兒別啼臉。",
            "人情足愛戀，將思輒閉掩。",
            "世事忽憂來，驚起類癡魘。",
            "金絮北餌胡，弓刀西壓陝。",
            "天子欲求理，羣材務搜檢。",
            "大明破昏醫，久弊刮痕玷。",
            "有如廣厦時，拙者亦磨剡。",
            "行路勿遲遲，流年空苒苒。"
        ],
        "title": "龜山夜泊書事",
        "id": "4047618e-1c7c-4033-ab1e-c77e1e17668e"
    },
    {
        "author": "蔡襄",
        "paragraphs": [
            "余思去夏還甌閩，溫風赤日爭陶蒸。",
            "舟行夜寄浙江稜，江濤洶湧來相仍。",
            "雷電翕虩蛟螭騰，方牀竹簟寒生冰。",
            "上隴西去景色澄，青山兩向水一絙。",
            "猿鳥啼叫交酬應，晚樵出霧魚投罾。",
            "脫離滓濁躋陵兢，造託微波訊嚴陵。",
            "清遐可使貪者懲，山窮水盡乃攀登。",
            "爛柯巖岫孤崚嶒，幽邃闚矚崖險憑。",
            "少留觀愛喜莫勝，子官其間良足稱。",
            "子材又美神粹凝，萬象態度遭披凌。",
            "吟咏設寫踰畫繒，當有味者論淄澠。",
            "今予癡仕如秋蠅，飛塵滿耳汗浹膺。",
            "聞子大艑行可乘，骨目森竦神慮興。",
            "子姑去嗟予未能，送子一念魂九升。"
        ],
        "title": "送楊渥赴西安主簿",
        "id": "011af0d0-d37f-4bbc-bd0d-08aee2dd2948"
    },
    {
        "author": "蔡襄",
        "paragraphs": [
            "勤爲浮屠人，形類心不偶。",
            "獨負山林棲，遠犯風塵走。",
            "如聞大衆居，乃是賢豪藪。",
            "專意學文章，韓編不離手。",
            "退之所尚者，豈以言深厚。",
            "徑馳周孔域，不爲雜說誘。",
            "大凡民之生，蟲豸均一醜。",
            "聖人酌中道，君臣與夫婦。",
            "飲食若衣冠，事行而易守。",
            "不喜釋老言，詆斥遭誣負。",
            "子今讀其書，無乃相紛糾。",
            "學本勿學末，何爲恤衆口。"
        ],
        "title": "贈勤師",
        "id": "0fc763a1-0c09-4c72-a29e-abcfcd1233d1"
    },
    {
        "author": "蔡襄",
        "paragraphs": [
            "君家有美竹，繞廬千百個。",
            "種時意慮深，別後年華過。",
            "顔色日益新，根本久已播。",
            "石間鳴溜去，烟外哀禽和。",
            "子特何依因，茲焉辜嘯卧。",
            "慈親齒髮暮，學宦非敢惰。",
            "風雲乖會遇，羽翼頓摧挫。",
            "遺經極精究，收功若計課。",
            "懷策遊鉅公，鯁語幾喙唾。",
            "忍腹大窮歸，離魂費招些。",
            "予嘗欲論薦，身微蟻在磨。",
            "藉令或指擿，聲名屢自墮。",
            "吾師天下賢，黠羌久未破。",
            "屈禮致豪英，雋材多將佐。",
            "古來死恩士，乃是翳桑餓。",
            "況子挾所能，何門不驚坐。",
            "丈夫感氣義，豈肯類市貨。",
            "行矣勿棲遲，曷日祖車軑。",
            "憶竹夙有尚，直節無染涴。",
            "勉哉困益堅，持之以爲賀。"
        ],
        "title": "和黄介夫憶竹",
        "id": "3ce89438-e183-4d81-9ca5-db744d798163"
    },
    {
        "author": "蔡襄",
        "paragraphs": [
            "吾友守道氣剛勁，醜邪扶直出天性。",
            "意高身賤無所發，胸中事事先後併。",
            "襄嘗畏其大勇果，願以中直爲得正。",
            "忽聞魯士李山英，移書告之要力行。",
            "曰今天下最急務，邊頭戰守羌夷橫。",
            "異術紛回蠹化原，佞夫欺巧疵邦政。",
            "生民失職餽歛繁，勢若久旱方雩榮。",
            "安得快雨洗長空，萬物蕭森蒙大慶。",
            "古人有以身徇言，前者已僵後者更。",
            "況值朝廷上寬大，苦諫兼容天子聖。",
            "我疾不幸子可屬，或列封章或庭諍。",
            "勿學得路世俗兒，軟語妖歌日酣醟。",
            "乃知山英落落者，支革雖疲心愈競。",
            "予思物理似顛倒，難用智愚准衰盛。",
            "賢豪既少遇又稀，或老且困壯而病。",
            "就令貴顯亦迍躓，尤觸陰機石臨穽。",
            "一思九嘆起呼天，何等官曹司是柄。",
            "由來宰主都冥寞，用捨惟時窮達命。",
            "山英歸去亦何恨，門外無塵春色凈。",
            "回看名宦似浮漚，都把雄心付觴詠。"
        ],
        "title": "李山英以疾歸田客有言山英移書石守道者因摭取其略作詩以送之",
        "id": "9bac93f3-217d-431d-bfc2-b425181444e0"
    },
    {
        "author": "蔡襄",
        "paragraphs": [
            "大雪擁都門，子行亦良苦。",
            "予貧乏觴豆，子車誰爲祖。",
            "少止聽我言，於子不無補。",
            "于今方用兵，連年戍羌虜。",
            "戰死動萬計，募人填卒伍。",
            "賜衣靡國帑，走粟填邊庾。",
            "平時賦稅外，弓刀甲楯弩。",
            "干名應急須，筋皮角毛羽。",
            "前年科鞏革，農牛半斤斧。",
            "殺之先冒禁，不殺即鞭楚。",
            "江南供鵰翎，是物不棲渚。",
            "十倍買所無，贏利資商買。",
            "編紙作戰䤴，紉聯驅婦女。",
            "輸來不適用，空屋窠蟲鼠。",
            "此類如蝟毛，更僕難悉數。",
            "大凡歛貸財，百姓若外府。",
            "苟可入軍須，豈敢怨官取。",
            "蓋患在不均，又索非其土。",
            "有司失預計，臨事纔披簿。",
            "嚴程弗渝日，落符灑飛雨。",
            "使者但依違，州家不敢主。",
            "況復爲邑令，喑吟莫伸吐。",
            "其間或得才，吏手無容舞。",
            "子今佩縣章，所領十萬戶。",
            "志慮固精明，利病前可覩。",
            "姑能務均一，瘵瘼庶蘇瘉。"
        ],
        "title": "送許寺丞知古田縣",
        "id": "cacf9af6-5f65-4402-b16b-b11dd5162f38"
    },
    {
        "author": "蔡襄",
        "paragraphs": [
            "郡樓瞻東方，嵐光瑩人目。",
            "乘舟逐早潮，十里登南麓。",
            "雲深翳前路，樹暗迷幽谷。",
            "朝雞亂木魚，晏日明金屋。",
            "靈泉注石竇，清吹出篁竹。",
            "飛毫劃峭壁，勢力勿驚觸。",
            "捫蘿躋上峰，大空延眺矚。",
            "孤青浮海山，長白掛天瀑。",
            "況逢肥遯人，性尚自幽獨。",
            "西景復向城，淹留未云足。"
        ],
        "title": "遊鼓山靈源洞",
        "id": "dd7fc5d6-6274-43fe-9eb0-18658314ff53"
    },
    {
        "author": "蔡襄",
        "paragraphs": [
            "太守職民治，詔書劭吾農。",
            "載酒事緬邈，作室當廨中。",
            "況憑軒牖高，中視田野功。",
            "澹沲沐新澤，依微生柔風。",
            "江潮漲新綠，山麓延朝紅。",
            "耕鉏時節動，歌謠聲意通。",
            "慙非共理材，幸遘頻年豐。",
            "未厭畎畝樂，駕言誰相從。"
        ],
        "title": "新作春野亭",
        "id": "3321ea26-8cb8-4ccd-b91e-323dd0cdfe74"
    },
    {
        "author": "蔡襄",
        "paragraphs": [
            "淅瀝凉風來，空郊生暮寒。",
            "山氣鬰蒼蒼，江流去漫漫。",
            "闔關行人稀，投棲夕鳥還。",
            "疎鐘度林際，華月吐城端。",
            "徘徊待遥夜，露下明河寬。",
            "心朋隔萬里，獨坐起憂歎。"
        ],
        "title": "春野亭待月有懷",
        "id": "19226826-faf2-4ce3-ba79-56a2236ec2be"
    },
    {
        "author": "蔡襄",
        "paragraphs": [
            "祕書昔共官臨漳，時呼三子侍側傍。",
            "修瞳闊顙善應對，舉措不類羣兒行。",
            "遥知成就在他日，爾時迄今十載强。",
            "閩州太守無伎術，乞持符竹還故鄉。",
            "近觀詔書下郡國，選訪行實登俊良。",
            "嶷然三子復過我，衣裾飄灑凝秋霜。",
            "各携編軸幾百幅，互以理要充詞章。",
            "久之潛思叩幽眇，角牙騰觸聲礌硠。",
            "言歸溫陵入場屋，爭奮筆舌論短長。",
            "海鷹上雲出瓜翼，天馬歷地無羈韁。",
            "祕書多才晚未遇，有如此子傳義方。",
            "吾徒沉昇不須議，且看少者騰聲光。"
        ],
        "title": "送柯祕書三子歸泉應詔",
        "id": "45a6cfae-a1ae-481a-970e-c993e7dbab9d"
    },
    {
        "author": "蔡襄",
        "paragraphs": [
            "朝家歲取天下士，官守小大悉分治。",
            "育材論薦苟失宜，德業英豪苦難致。",
            "予嘗備員內供奉，作書參議科場事。",
            "鄉舉察廉未易復，責其節行在長吏。",
            "策之當世之大務，適時可以觀周智。",
            "問之六經之歸趣，知言可以見精意。",
            "衆賢一劃天子可，開設學校朔南被。",
            "世儒苟欲便有司，詔令初傳尋已置。",
            "今年郡國選多士，糊名仍舊搜瑕纇。",
            "常憂璣貝隨手遺，往往中夜起不寐。",
            "拆封辨號指姓名，十九冥合州人議。",
            "耽耽黌舍秋景長，芳殽旨酒邀賓醉。",
            "惜哉今樂與古異，遣士禮數不能備。",
            "霜天寥寥萬象清，健風開送羣飛翅。",
            "大明帝居一氣傍，春日照耀桐槐翠。",
            "勉思奇策當天心，厚祿榮名時所貴。",
            "時之所貴亦外物，君子存誠思遠至。"
        ],
        "title": "州學餞送解發進士",
        "id": "eeeacf10-0077-41f2-95fa-bb8956522b74"
    },
    {
        "author": "蔡襄",
        "paragraphs": [
            "君爲滁上守，乘間務幽尋。",
            "羣從留山阿，美望窮前林。",
            "良醼追佳賞，高亭曠遐臨。",
            "煙雲無定姿，水石唯清音。",
            "靜見魚鳥適，遥聞雞犬深。",
            "時節屢豐有，民里無欺侵。",
            "豈獨延衆物，因茲託沖襟。",
            "大筆每絕唱，芳樽寧孤斟。",
            "別日念已長，來期詎能今。",
            "安得凌風翰，相從殫歲陰。"
        ],
        "title": "寄題滁州豐樂亭",
        "id": "46751540-d394-431c-b432-f9b40f69e62a"
    },
    {
        "author": "蔡襄",
        "paragraphs": [
            "峭峻釣龍石，飛亭壓其端。",
            "曠徹四無際，因之名達觀。",
            "扳雲躋大庭，仙路何紆盤。",
            "秋明澄遠綠，晚霽凝新寒。",
            "城郭烟火稠，水陸漁樵安。",
            "偶暇按民俗，適遊心意歡。",
            "鳴絃俯清流，對酒環蒼山。",
            "重拂衣裾凈，從带夕嵐還。"
        ],
        "title": "達觀亭",
        "id": "eba1cb0d-5f16-4c77-982e-667b9e065f0e"
    },
    {
        "author": "蔡襄",
        "paragraphs": [
            "源流出何山，湧涸茲有異。",
            "湛然盈不泓，餘波下金地。",
            "清甘本無滓，渴飲得真味。",
            "端能發茶色，博亦資農利。",
            "矧茲民俗安，湓溢尤可憙。",
            "滿酌復携歸，良追曲肱意。"
        ],
        "title": "聖泉",
        "id": "b97b1fa4-b5cb-45c2-bdf1-7dcdc8ce446b"
    },
    {
        "author": "蔡襄",
        "paragraphs": [
            "青松苒苒門前道，根氐堅牢顔色好。",
            "鳴籟蕭森風雨生，紫鱗開動龍蛇老。",
            "天若有意別留種，百年其下無纖草。",
            "雷霆遶遶雪霜重，勁節支扶不顛倒。",
            "野姿峭拔已背時，肯要藤花彊纏抱。",
            "南方赤夏苦蒸濕，萬木無聲就僵槁。",
            "忽經密蔭少休息，肌骨便驚秋氣早。",
            "寄言匠者忽復顧，留作清涼除熱惱。"
        ],
        "title": "聖泉寺松徑",
        "id": "f9fcde87-f95d-404b-be35-d2e7b09ab506"
    },
    {
        "author": "蔡襄",
        "paragraphs": [
            "龍在固神物，動與風雲會。",
            "胡爲脫淵泉，輒觸鉤綸害。",
            "無乃護明珠，睡目方瞢昧。",
            "而或嗅香餌，貪涎適霑霈。",
            "不爾騰角牙，自衒鱗蟲最。",
            "來應山嶽摇，去等蟬虵蛻。",
            "傳聞曠百世，茲事久晻曖。",
            "空餘古臺石，硉矹塵沙外。",
            "湍流卷白日，巖壑動清籟。",
            "乾坤終蒼茫，物理有否泰。"
        ],
        "title": "釣龍臺",
        "id": "6d632b33-7e89-4067-a483-17ec374020d7"
    },
    {
        "author": "蔡襄",
        "paragraphs": [
            "被詔領均漕，前解閩州符。",
            "掩關謝來賓，釋然捨攣拘。",
            "日晏眠空齋，啼禽在高梧。",
            "神情已欣快，痾恙還輕辦。",
            "蹔閒固自適，況與塵滓殊。",
            "勿樂夸毗子，開眼趨畏途。",
            "投身試羅網，反用腴妻孥。",
            "精慮成長謠，鑒此非迷愚。"
        ],
        "title": "授轉運使罷州端居術懷",
        "id": "f2c57b6e-7a43-4e76-ae0d-732e6d443628"
    },
    {
        "author": "蔡襄",
        "paragraphs": [
            "三年對小欄，花蘤見顔色。",
            "紅薇開已久，春風長先得。",
            "素馨出南海，萬里來商舶。",
            "團團末利叢，緐香暑中拆。",
            "餘畦十數種，亦自尚風格。",
            "念爾幽芳性，乞致多手植。",
            "瑶草固微生，栽培子豈德。",
            "別去重來看，猶使中情惻。"
        ],
        "title": "移居轉運宇別小欄花木",
        "id": "41c012a0-0981-4b2b-921f-9fe6eec458f3"
    },
    {
        "author": "蔡襄",
        "paragraphs": [
            "曉行東城隅，光華著諸物。",
            "溪漲浪花生，山晴鳥聲出。",
            "稍稍見人烟，川原正蒼鬰。"
        ],
        "title": "北苑十詠 出東門向北苑路",
        "id": "9c08eb19-5a7c-41cc-931b-01a7ec373b65"
    },
    {
        "author": "蔡襄",
        "paragraphs": [
            "蒼山走千里，斗落分兩臂。",
            "靈泉出地清，嘉卉得天味。",
            "入門脫世氛，官曹真傲吏。"
        ],
        "title": "北苑十詠 北苑",
        "id": "77e4d3d8-1277-44a5-b083-a146227507bf"
    },
    {
        "author": "蔡襄",
        "paragraphs": [
            "造化曾無私，亦有意所加。",
            "夜雨作春力，朝雲護日華。",
            "千萬碧玉枝，戢戢抽靈芽。"
        ],
        "title": "北苑十詠 茶壟",
        "id": "1f6d54ae-0d00-47b0-af9e-1500b405e625"
    },
    {
        "author": "蔡襄",
        "paragraphs": [
            "春衫逐紅旗，散入青林下。",
            "陰崖喜先至，新苗漸盈把。",
            "竟携筠籠歸，更带山雲寫。"
        ],
        "title": "北苑十詠 採茶",
        "id": "f697693d-1fbf-4524-91e9-fd7ea445b064"
    },
    {
        "author": "蔡襄",
        "paragraphs": [
            "屑玉寸陰間，摶金新範裏。",
            "規呈月正圓，勢動龍初起。",
            "焙出香色全，爭誇火候是。"
        ],
        "title": "北苑十詠 造茶",
        "id": "c6c18149-4488-4ac6-8b6a-14af907100e5"
    },
    {
        "author": "蔡襄",
        "paragraphs": [
            "兔毫紫甌新，蟹眼青泉煮。",
            "雪凍作成花，雲閒未垂縷。",
            "願爾池中波，去作人間雨。"
        ],
        "title": "北苑十詠 試茶",
        "id": "fde78ada-cce9-4e1b-b1ed-7c2e94f60448"
    },
    {
        "author": "蔡襄",
        "paragraphs": [
            "山好水亦珍，清切甘如醴。",
            "朱幹待方空，玉壁見深底。",
            "勿爲先渴憂，嚴扄有時啟。"
        ],
        "title": "北苑十詠 御井",
        "id": "017041f1-1f45-434e-9601-d003ee754619"
    },
    {
        "author": "蔡襄",
        "paragraphs": [
            "泉水循除明，中坻龍矯首。",
            "振足化仙陂，回晴窺畫牖。",
            "應當歲時旱，噓吸雲雷走。"
        ],
        "title": "北苑十詠 龍塘",
        "id": "39ee7598-2215-4191-9c2b-86bd6890f1f8"
    },
    {
        "author": "蔡襄",
        "paragraphs": [
            "靈禽不世下，刻像成羽翼。",
            "但類醴泉飲，豈復高梧息。",
            "似有飛鳴心，六合定何適。"
        ],
        "title": "北苑十詠 鳳池",
        "id": "2b84e1e4-142f-44a4-a4c7-41c32bc7eedf"
    },
    {
        "author": "蔡襄",
        "paragraphs": [
            "清晨挂朝衣，盥手署新茗。",
            "騰虯守金鑰，疾騎穿雲嶺。",
            "修貢貴謹嚴，作詩諭遠永。"
        ],
        "title": "修貢亭",
        "id": "c9526cd4-3699-4c37-8084-bdc8f241d132"
    },
    {
        "author": "蔡襄",
        "paragraphs": [
            "長岡隆雄來北邊，勢到合下方回旋。",
            "三世白士猶醉眠，山翁作善天應憐。",
            "如彼發源今流泉，子孫何數鷹馬然。",
            "有起家者出其間，願翁壽考無窮年。"
        ],
        "title": "題譙國評事壁",
        "id": "ce575e6d-8051-4041-95c7-fffddea93a1c"
    },
    {
        "author": "蔡襄",
        "paragraphs": [
            "真人玉骨輕，御氣升瑶臺。",
            "俯首視下方，萬落腥塵埃。",
            "香火久寂寞，山川空徘徊。",
            "舊樹絡青蔓，虛壇生紫苔。",
            "宴坐白晝永，長吟清風來。",
            "飛花亂棋子，游蜂依酒盃。",
            "嘉月當醉飲，上客誠珍才。",
            "神仙那可冀，金鼎何時開。"
        ],
        "title": "遊沖虛觀",
        "id": "bc1c5b05-e597-4dab-87e5-cf4974d37d95"
    },
    {
        "author": "蔡襄",
        "paragraphs": [
            "雙溪會一流，新搆橫鮮赭。",
            "浮居紫霄端，卧影澄川下。",
            "峽深風力豪，石峭湍聲瀉。",
            "古劍成蟄龍，商帆來陣馬。",
            "晴光轉羣山，翠色著萬瓦。",
            "汀洲生芳香，草樹自閒冶。",
            "主郡王士安，高文勇枚賈。",
            "顧我久疎悴，霜髭漸盈把。",
            "臨津張廣筵，窮晝傳清斝。",
            "舞鼉驚浪翻，歌扇嬌雲惹。",
            "歡餘適晚霽，望外迷空野。",
            "曾是倦遊人，意慮亦瀟灑。"
        ],
        "title": "題延平閣",
        "id": "96324619-7c09-47de-844c-804debe245a4"
    },
    {
        "author": "蔡襄",
        "paragraphs": [
            "吳江水好吳岫靈，吳人晳白神氣清。",
            "當須比屋皆佳器，奈何儻有名公卿。",
            "究觀是事見藏伏，例學浮圖超死生。",
            "遂令才智蓄利澤，若日不下霑四瀛。",
            "勤師內外久著力，文字骨節初老成。",
            "十年棲遲輦轂下，淵然澹薄無經營。",
            "惜哉明了足見解，獨擘迅翮翻青冥。",
            "殘秋忽別東南去，塵土擺落衣裾輕。",
            "西湖勝處拂談席，綠波畫舫吾其行。"
        ],
        "tags": [
            "西湖"
        ],
        "title": "送勤上人歸吳中",
        "id": "983607cb-0ff9-4d8b-bc68-473f0e831dec"
    },
    {
        "author": "蔡襄",
        "paragraphs": [
            "符離封城古云望，扼控東南地形壯。",
            "飛流金粟走舟車，鎮壓奸雄宿兵仗。",
            "昌言才思才臺閣，聲名遠出風騷將。",
            "倦直承明得守符，詔書遣臨士民上。",
            "萬家裁製須得宜，譬若楩楠迎大匠。",
            "京師從遊日月久，送君酒酣益惆悵。",
            "人生豈效雞鶩羣，意在糠粱取甘養。",
            "邊隅多故方急材，往往稠人拔公相。",
            "吾儕有策空自奇，皎皎丹衷亦誰亮。",
            "欲隨戎馬僅勝衣，强作文章還覆醤。",
            "大都用置繫於時，丈夫未死固難量。",
            "觥巡卷到君勿辭，行看岸下船頭放。",
            "我今聯束若愁鷹，注目青雲思遠颺。",
            "一麾當復泛隋渠，願君加數爲公釀。"
        ],
        "title": "送石昌言知宿州",
        "id": "b763b392-95d5-4d18-beba-4877d7eb138a"
    },
    {
        "author": "蔡襄",
        "paragraphs": [
            "宣獻業文學，嘗作調羹鹽。",
            "藏書百千帙，傳世惟清廉。",
            "東堂得春和，花卉晨露霑。",
            "之君延賓從，當晝褰珠簾。",
            "朱函青錦囊，寶軸紅牙籤。",
            "大令至歐褚，屈玉聯鉤鈐。",
            "草行戰騎合，楷正中軍嚴。",
            "水墨固昏淡，骨氣猶深潛。",
            "江田亦名手，農野興鉏鐮。",
            "桑麻婦女喜，饁餉兒童覘。",
            "列女自幽閒，明眸咽頸纖。",
            "昔人何遥遥，意會相披瞻。",
            "南曹古貌醒，博士新詩炎。",
            "持杯屢屬我，謂我毫錐銛。",
            "煤嫗浮醉鈿，研流泣秋蟾。",
            "放灑雲雷起，取餘風良恬。",
            "鄙藝豈足多，詫語誰能兼。",
            "因思左宣獻，載檄陪車幨。",
            "辱公知遇厚，表裏曾無嫌。",
            "間復請筆法，指病如投砭。",
            "今朝觀故物，惜已悲慚兼。",
            "層丘恩德重，素髮年華添。",
            "不能枉尺尋，況乃事飛箝。",
            "壯心久已衰，奇尚顧未厭。",
            "幸公有令子，辭源橫江灊。",
            "劇飲以自慰，後慶其人占。"
        ],
        "title": "觀宋中道家藏書畫",
        "id": "c2c0cc67-9688-4e40-b0c4-a1c5b7886e28"
    },
    {
        "author": "蔡襄",
        "paragraphs": [
            "齋居一室靜，晝永來風微。",
            "仙棋覆前局，女布便輕衣。",
            "向人顔色强，與世心事違。",
            "且效金門隠，詎有田園歸。"
        ],
        "title": "西齋秋暑",
        "id": "37bdf1e9-60f8-40fa-8e53-d292687e78b9"
    },
    {
        "author": "蔡襄",
        "paragraphs": [
            "胡鴈畏空漠，羣飛響洲渚。",
            "褰雲避射弋，萬里聲悲苦。",
            "月色滿關河，欲下迷處所。",
            "春江沙平凈，魚蚌不可數。",
            "飽暖身肥腴，歸路欲遠舉。",
            "尋常弓箭兒，仰視隨意取。",
            "從來遠禍心，狼藉失舊侶。",
            "小哉銜蘆智，豈識保身語。"
        ],
        "title": "胡鴈",
        "id": "b82a8e26-1173-44a2-a0fc-e95773a436fe"
    },
    {
        "author": "蔡襄",
        "paragraphs": [
            "此泉何以珍，適與真茶遇。",
            "在物兩稱絕，於予獨得趣。",
            "鮮香筯下雲，甘滑杯中露。",
            "當能變俗骨，豈特湔塵慮。",
            "晝靜清風生，飄蕭入庭樹。",
            "中含古人意，來者庶冥悟。"
        ],
        "title": "即惠山煮茶",
        "id": "dbc1d908-3ea7-461b-8088-9313b4c0d97b"
    },
    {
        "author": "蔡襄",
        "paragraphs": [
            "君家作虛亭，獨得江山清。",
            "四向各有適，萬趣各自呈。",
            "夜深蟲鳥息，漸聞泉石鳴。",
            "日高烟靄去，始見峯巒生。",
            "之人務佳尚，意與賢豪傾。",
            "中盤淪薇蕨，傍砌顛瓶罌。",
            "毫端潜造物，局上暗投兵。",
            "樂遊時景邁，薄宦身事縈。",
            "種花行老色，馴猿無故情。",
            "蕭散復後期，外塵殊可輕。"
        ],
        "title": "題周著作萃賢亭",
        "id": "7783bb95-f396-4104-a5f7-77b589ad2592"
    },
    {
        "author": "蔡襄",
        "paragraphs": [
            "輕瀾還故潯，墜軫無遺音。",
            "好在池邊竹，猶存虛直心。",
            "往復二十年，每見唯清吟。",
            "覺性既自如，世味隨浮沈。",
            "琅琅白雲姿，悵望空山岑。",
            "豈不悟至理，悲來難可任。"
        ],
        "title": "瞻禮開師真像",
        "id": "2c8de7e0-bf4e-49bd-9e7f-e338bcb6622b"
    },
    {
        "author": "蔡襄",
        "paragraphs": [
            "作墨本誰氏，研摩有强弱。",
            "摩盡不見墨，此處原非著。"
        ],
        "title": "偶作",
        "id": "746eb32c-e531-4a9e-a3a2-35e21992c525"
    },
    {
        "author": "蔡襄",
        "paragraphs": [
            "淮天過盡入吳渠，蘭亭晚日光疎疎。",
            "金桃傅粉好顔色，綠醽泛灧深車渠。",
            "觥巡屢卷明星出，花翹零落隨衣裾。",
            "幺絃不動凝古意，春容淺破長眉舒。",
            "庭院簾帷一齊下，紅蠟陰沈霜滿瓦。",
            "雞頭軟熟七月終，舉手分傳玉盈把。",
            "席前碧甕覆瑶槳，一秋愁淚風前灑。",
            "雲中寶暈萬重高，付與輕綃藏冰麝。",
            "孤城寒柝夜迢遥，誰道劉郎有天馬。",
            "歸來却問東海桑，海浪漫漫彩虹挂。",
            "紅絲縈膾曉刀鳴，雙龍笑斷夢中驚。",
            "莫將團扇掩塵匣，曾障清歌十數聲。"
        ],
        "title": "至和雜書五首 八月一日",
        "id": "aa5f934b-e7a7-41f4-a876-bb091b006e20"
    },
    {
        "author": "蔡襄",
        "paragraphs": [
            "濃雲瞥過雙鳳飛，清顔照射朝日輝。",
            "畫船南畔烟成陣，鮮荷掩護仙銖衣。",
            "凝魂杳眇不知處，酒醺香破驚新知。",
            "一聲入耳醉人骨，天容牢落星點稀。",
            "海山萬里風濤外，扶桑未老成春絲。",
            "春絲不斷縈成結，玉環宛轉無窮時。",
            "曉簾半上香飄穗，笑指冰壺凝遠淚。",
            "秦樓後夜鏁孤鸞，秋風不動烏龍睡。",
            "願將瓊樹隔花看，一一花房暗相值。",
            "濁水芙蕖天際雲，長時倚望清江濱。",
            "迎來未語送歸速，暮山紫翠空含嚬。",
            "勸君美酒千萬壽，情如芳草年年新。"
        ],
        "title": "至和雜書五首 八月二日",
        "id": "1c0ab70e-9c95-4d27-8771-6830af231744"
    },
    {
        "author": "蔡襄",
        "paragraphs": [
            "曉虹跨江一千尺，平浪東西入天碧。",
            "遊人初覺秋氣涼，衣不禁風薄羅窄。",
            "漁家小艇方醉眠，艇裏長魚三尺白。",
            "彩欄北倚數流螢，似與流螢舊相識。",
            "香脂揩盡暗成雲，銀甲試絃初未直。",
            "橋前流水聲潺潺，年華一去何時還。",
            "重來若問桃花路，記取松亭月影間。"
        ],
        "title": "至和雜書五首 八月九日",
        "id": "3e8deab8-034a-4827-998f-93df7546cb33"
    },
    {
        "author": "蔡襄",
        "paragraphs": [
            "高樓中天月色凈，玉山禾熟秋雲映。",
            "草邊水際見流螢，流螢獨自尋香徑。",
            "稜層鴈塔挂千燈，密意雖通語還併。",
            "城上驚烏飛復啼，落泊無依終不定。",
            "欲下長橋夜漏深，燭臺飄灺青梧陰。",
            "仙人若也乘鸞去，彩霧千重何處尋。"
        ],
        "title": "至和雜書五首 八月十二日",
        "id": "995a143d-09b4-4d43-a85a-0d6f484a0c82"
    },
    {
        "author": "蔡襄",
        "paragraphs": [
            "潮頭出海卷秋風，風豪潮起蒼海空。",
            "弄潮船旗出復沒，騰身潮上爭驍雄。",
            "沙頭萬目注江水，晴雷乾雹來無窮。",
            "窗外簾旌飛獵獵，新醅翠斝行坐中。",
            "欲作吳歌弄清晝，回看滿眼西陽紅。",
            "六曲屏深映雲母，珠盤縷縷青鴉茸。",
            "山移海轉有變化，生緣長短須相逢。"
        ],
        "title": "八月十九日",
        "id": "50bf09d4-255b-4b35-bf75-c6055bd237b9"
    },
    {
        "author": "蔡襄",
        "paragraphs": [
            "予年四十四，髮白成衰翁。",
            "非有高蓋車，曷與賢者同。",
            "嗟予出寒遠，家世嘗力農。",
            "十九登科第，聖彀參英雄。",
            "十年出吏選，校書蓬陼中。",
            "天子投採拔，謂有諫諍風。",
            "既叨言責地，蹇蹇思匪躬。",
            "竊不自度量，語剡奸邪胸。",
            "一毫抗千鈞，擯落無流蹤。",
            "同時皆驤首，金紫班著崇。",
            "唯予守長樂，幸就祿養豐。",
            "八年江海外，再上螭階東。",
            "四十入西閣，宿仇司化工。",
            "蒙錦投機穽，唯頼天聽聰。",
            "代言遊禁密，侍從多從容。",
            "尋行京兆事，繫斷露銛鋒。",
            "是職非所好，輒以死竭忠。",
            "願闢大幽都，爲君囚四凶。",
            "願拂四省堂，爲君延夔龍。",
            "願舒泰山雲，甘澤成歲功。",
            "願回太清日，晴景破陰蒙。",
            "願躋萬人壽，夭扎終不逢。",
            "願令編戶富，食衣無困窮。",
            "羣臣走率職，陛下居法宮。",
            "文彩成禮樂，籌略覊夷戎。",
            "意言亦良苦，精神庶潜通。",
            "短步趨遠道，心健力不充。",
            "早衰鬢已華，憂傷乃自攻。",
            "我知古人心，生德貫上穹。",
            "何爲論貴賤，貴畏非大公。",
            "南歸雖云樂，此念殊忡忡。"
        ],
        "tags": [
            "泰山"
        ],
        "title": "讀樂天閒居篇",
        "id": "86baae57-3072-4db0-abfc-90d9fcad4696"
    },
    {
        "author": "蔡襄",
        "paragraphs": [
            "逝者東流水，情知無却迴。",
            "遲留曾到處，嗟古不同來。",
            "誰道新年好風物，忍將淚眼向春開。"
        ],
        "title": "元日過浦城西陽嶺",
        "id": "9693ca1a-bf86-48a4-a200-35e64e948d56"
    },
    {
        "author": "蔡襄",
        "paragraphs": [
            "赤日正停午，解衣巖石下。",
            "石泉殊甘涼，野籟亦瀟灑。",
            "驚猿度嶺雲，遺果墜庭瓦。",
            "披軒忽永歎，幽抱不可寫。"
        ],
        "title": "題將軍巖",
        "id": "74db884b-883f-489e-8f69-9c3f5e0452fc"
    },
    {
        "author": "蔡襄",
        "paragraphs": [
            "勿學異世人，過常不可深。",
            "勿學慢世人，側身隨浮沈。",
            "白日當中天，難破是非心。",
            "不有拔俗器，安得太古音。",
            "大暑苦煩濁，清泉流高岑。",
            "烈士無戀嫪，至理須推尋。"
        ],
        "title": "安靜堂書事",
        "id": "1920ab86-9f96-478a-9095-fe5ec65e3d55"
    },
    {
        "author": "蔡襄",
        "paragraphs": [
            "曾把早梅枝，思君在別離。",
            "別離雖云遠，萬里有還期。",
            "樹枯根已撥，人去復何之。",
            "故館動秋色，雲物藏寒曦。",
            "清香不可聞，衰草空繁滋。",
            "一夜平階雨，輾轉良自知。"
        ],
        "title": "丙申秋八月過漁溪驛驛舊有梅數株嘗題詩記今無有也二首  其一",
        "id": "edceb046-5721-45eb-bd13-52e2dee0469e"
    },
    {
        "author": "蔡襄",
        "paragraphs": [
            "梅花不復見，況乃扳花人。",
            "花飛別故樹，粉黛化爲塵。",
            "秋風捲落葉，蟲豸鳴悲辛。",
            "昏鴉投舊巢，匹侶自相親。",
            "缺月行復滿，歸雲本無垠。",
            "因題憶花篇，此意難重陳。"
        ],
        "title": "丙申秋八月過漁溪驛驛舊有梅數株嘗題詩記今無有也二首  其二",
        "id": "5ee3fca0-c579-49c8-9e27-527191cc1ef7"
    },
    {
        "author": "蔡襄",
        "paragraphs": [
            "子求穉猿書至閩，我說猿意持贈君。",
            "吾州四面列巖巘，鉅木轇葛凌氛氳。",
            "結窠栽檻走疾置，十日可置澄江濆。",
            "嗟憐庶品各有性，拘憂適喜無間分。",
            "彼猿之類宅丘壑，愛戀深厚編前文。",
            "戲禽雖傳古仙者，射臂未許今將軍。",
            "朝棲喬木之蒼莽，夕飲幽澗之潺沄。",
            "山空月明一長嘯，商船海上迎風聞。",
            "君家東園豈不美，檜竹翠密蘭茞薰。",
            "斯猿儻憶故時侶，舉首斷隔千重雲。",
            "縱之不遣乃得所，推夫此理惠澤雰。",
            "令吾郡邑決籠柙，蹄者奔逸羽者翂。",
            "因觀微物通萬化，譬諸獻鵠良有云。"
        ],
        "title": "答葛公綽求猿",
        "id": "145be85f-2d91-4d7e-a644-d12c97997991"
    },
    {
        "author": "蔡襄",
        "paragraphs": [
            "遥夜不能寢，值茲節物清。",
            "大空瑩虛碧，仰觀澄性情。",
            "素月若可把，浮雲何故生。",
            "瑶琴且勿弄，誰憐希代聲。"
        ],
        "title": "秋夜書廨中壁",
        "id": "354fe693-1d87-48e9-86ae-6c9dc55573a6"
    },
    {
        "author": "蔡襄",
        "paragraphs": [
            "幽蘭受新霜，孤雁叫落月。",
            "沈憂何由平，永夕不可徹。",
            "將琴鼓憶憐，聲急弦屢絕。",
            "芳華日益遠，香澤物已歇。",
            "秋風吹石門，思君還復訣。",
            "誰云無生忍，識此悠悠別。"
        ],
        "title": "秋思",
        "id": "4b80bd6a-cedb-4aa7-8a86-834605102596"
    },
    {
        "author": "蔡襄",
        "paragraphs": [
            "江南寒薄春嘗早，花卉入春先自老。",
            "嗟予衰病不及時，出見池園半青草。",
            "縱有餘葩在葉間，行看落片隨風掃。",
            "尋春已過索莫歸，重憶歡娛耿懷抱。",
            "雖然妖艷難再得，但只逢花須醉倒。",
            "二月中央寒食朝，牆隈忽見梨花飄。",
            "開門四顧粲然白，傳催翠帟賓朋招。",
            "長吟環遶不知數，漸值明月臨清霄。",
            "誰翦輕雲成碎蕊，天留密雪封枯條。",
            "重重盡挂珠纓絡，簌簌初呈簂步摇。",
            "傍花行酒發新唱，滿座例舉黄金瓢。",
            "西都姚黄高一尺，揚州寶髻分雙翹。",
            "幽香絕艷信尤物，設欲置之千里遥。",
            "壁門寫生亦名畫，未免五彩塗鮫綃。",
            "莫如此君慰人意，相對一笑開無憀。",
            "古來英豪多感激，坐使綠鬢朱顔雕。",
            "勸君且作梨花飲，慎勿稱量別流品。"
        ],
        "title": "寒食梨花小飲",
        "id": "ccb30354-b5c1-4d20-843a-6aaa4a5c782c"
    },
    {
        "author": "蔡襄",
        "paragraphs": [
            "徂秋久不雨，霑濡纔此旬。",
            "新陽凈萬物，太虛無一塵。",
            "老稚出曠野，鋤犂及清晨。",
            "愛爾安居樂，力作勿辭貧。"
        ],
        "title": "雨晴早出",
        "id": "3bd5aec4-1d63-4e0b-9536-33c9227019dd"
    },
    {
        "author": "蔡襄",
        "paragraphs": [
            "幽人去未還，門戶和雲閉。",
            "亭午樹陰圓，深冬泉響細。",
            "寒生羣鳥鳴，清徹孤鶴唳。",
            "寂寞傍山歸，寫向滄溟際。"
        ],
        "title": "訪天台菴",
        "id": "310b05e4-786e-4ced-b3d7-df5992d3fa4d"
    },
    {
        "author": "蔡襄",
        "paragraphs": [
            "梅華畏高寒，獨向江南發。",
            "那知汴陽墅，青顆摘春月。",
            "持之務所無，歸思動楚越。",
            "願君侑清罇，行恐新芳歇。"
        ],
        "title": "和吳省副青梅",
        "id": "f57c6d3d-03b7-408b-b6d8-99685453bf4a"
    },
    {
        "author": "蔡襄",
        "paragraphs": [
            "別意起中夕，出門風吹衣。",
            "側月光艷薄，餘花香氣微。",
            "清尊歲相向，欲去心有違。",
            "殘葩勿盡放，主人行亦歸。"
        ],
        "title": "留別舊居花檻",
        "id": "acd77867-c3b4-4c45-ac31-3ffbe6fb0100"
    },
    {
        "author": "蔡襄",
        "paragraphs": [
            "閏夏天地熱焰烘，崇朝快雨隨清風。",
            "晝軒夢覺開前櫳，畫欄花草意氣雄。",
            "側枕遥問數異同，如子微物煩化工。",
            "盍各言爾之所從，繁葩富艷生朱紅。",
            "枯條大蕊千萬重，修幹點綴赤日中。",
            "蠲去憂忿誰與功，採摘烹煮袪煩胸。",
            "秋霜鉅實垂如甕，橫柯遠引交加叢。",
            "葉抽綠劍端黄茸，直立開拂泉貸通。",
            "壘遶翠羽翻虯龍，誤入畦町非余公。",
            "助滌渴肺思菲躬，物物自名詞不窮。",
            "願當我意乃汝容，負汝不飲慙衰翁。"
        ],
        "title": "甲辰閏月初伏快雨凉風晝眠初覺庭前小欄花木各有意氣效柏梁體",
        "id": "001d4697-1c79-4fd5-be99-b159a5e6e563"
    },
    {
        "author": "蔡襄",
        "paragraphs": [
            "丈人幾八十，歲晚益窮經。",
            "陰陽判九六，天地環丙丁。",
            "初若發泉穴，漸已澄滄溟。",
            "所寶非世有，願充天子庭。",
            "問我久京國，鬢髮何星星。",
            "無乃矜才能，吐論生風霆。",
            "不爾負潔修，揚眉自娉婷。",
            "昏翳本來性，憔悴百歲形。",
            "子知大方家，真精潛杳冥。",
            "萬化一相遇，起滅如秋螢。",
            "而於須臾間，計較罍與瓶。",
            "膏消見遠照，水燼聞餘馨。",
            "唯公懇懇誨，敢怠拳拳聽。",
            "追思響踐歷，媿汗曾未停。",
            "決然趨所適，金刀貴發硎。",
            "去矣汴流駛，薰風送揚舲。"
        ],
        "title": "過皇甫侍郎",
        "id": "d5130ec3-ad30-4427-abbb-1dead718773f"
    },
    {
        "author": "蔡襄",
        "paragraphs": [
            "祁公清德老，在昔相先帝。",
            "青雲吐論高，白璧持身銳。",
            "待俗無町畦，取人兼揭厲。",
            "甘貧安車後，直道洪鈞際。",
            "每聞天下士，行業若材藝。",
            "未見比調饑，況乃挹襟袂。",
            "早嘗登公門，顧睞叨末契。",
            "謂有金石姿，良工心劘礪。",
            "仰瞻通德衢，獨立耆英第。",
            "評書草聖優，煮荈雲腴細。",
            "遺墨秘巾篋，感激君子惠。",
            "悲風吹白楊，佳城茲久閉。",
            "聲名與濉渙，東流無已歲。"
        ],
        "title": "南都思杜祁公",
        "id": "e658466c-7b7c-46f8-8c3a-ce51c6bd2a88"
    },
    {
        "author": "蔡襄",
        "paragraphs": [
            "春秋書大水，災患古所評。",
            "去年積行潦，田畝魚蛙生。",
            "今歲穀翔貴，鼎餁無以烹。",
            "繼亦掇原野，草萊不得萌。",
            "剝伐及桑棗，折發連簷甍。",
            "誰家有倉囷，指此爲兼并。",
            "頭會復箕斂，勸率以爲名。",
            "壯强先轉徙，羸瘠何經營。",
            "天子憂元元，四郊揚使旌。",
            "朝暮給饘粥，軍廩闕豐盈。",
            "殍亡與疫死，顛倒投官坑。",
            "坑滿棄道傍，腐肉犬豕爭。",
            "往往互食噉，欲語心驚魂。",
            "荒村但寂寥，晚日多哭聲。",
            "哭哀聲不續，饑病焉能哭。",
            "止哭復吞聲，清血暗雙目。",
            "隴上麥欲黄，寄命在一熟。",
            "麥熟有幾何，人稀麥應足。",
            "縱得新麥嘗，悲哉舊親屬。",
            "我歌酇陽行，詩成寧忍讀。"
        ],
        "title": "酇陽行",
        "id": "7662388b-99c4-4082-88ce-e89c958f0326"
    },
    {
        "author": "蔡襄",
        "paragraphs": [
            "高人懷真趣，每欲棄祿仕。",
            "超然外造化，那復顧妻子。",
            "有田給饑寒，有路出生死。",
            "儻得自由身，休隨榮利起。",
            "或聞亳郊澇，族大無餘米。",
            "且持州紱去，官廩尚可指。",
            "何時當歸來，焚香朝玉几。"
        ],
        "title": "期秦伯鎮不至",
        "id": "c03623ab-6131-4a7f-94eb-c620fd2adb93"
    },
    {
        "author": "蔡襄",
        "paragraphs": [
            "志節雖落落，不能無謗毀。",
            "壯年自雄豪，末路遽顛委。",
            "衆口方叢嘈，即欲置之死。",
            "公嘗爲大臣，沈寃不辨理。",
            "恭惟仁宗聖，散地而後已。",
            "新治甬上居，閒逸安暮齒。",
            "恭惟今天子，繼照明鑒是。",
            "問公何處在，勉哉爲予起。",
            "使者臨其門，將駕不容俟。",
            "滔滔汴流急，行舟姑少止。",
            "長堤榆柳深，夜涼襟带褫。",
            "語終求其要，茲事殊可喜。",
            "朝廷英俊林，豈無人器使。",
            "謂公先帝臣，擢任刷前恥。",
            "惟公體上意，畢力荷恩紀。",
            "富貴安足論，清心寂如水。",
            "古人老益壯，忠義在所指。",
            "況復千載遇，功名邁良史。"
        ],
        "title": "會亭遇資政孫公赴闕公致仕已七年時召歸將有西鄙之任",
        "id": "f49bf1b7-ce24-4d46-b26d-5bf705a75e3b"
    },
    {
        "author": "蔡襄",
        "paragraphs": [
            "廟社奠東都，恃德非恃險。",
            "聚兵三十萬，待哺無容歉。",
            "西有砥柱峻，菽麥不踰陝。",
            "齊魯糧食囏，灞水不瀲灧。",
            "唯餘汴渠利，直貫長淮隒。",
            "歲輸六百萬，江湖極收斂。",
            "挽送入太倉，因陳失蓋弇。",
            "將漕苟不登，汝職茲爲忝。",
            "或謂取太多，六路有豐儉。",
            "其間一不熟，饑殍誰能掩。",
            "一旦俾之粟，是人意常慊。",
            "區處失其宜，斯言反爲玷。",
            "嘗欲請增減，革孚亦須漸。",
            "連營今飯稻，香美若菱芡。",
            "因循未易論，官曹畏書檢。",
            "虛亭一臨眺，比比危檣颭。",
            "來從數千里，歲時空苒苒。",
            "雨餘山氣凈，黛色淺深染。",
            "夜昏漁火出，倏忽電光閃。",
            "須臾月色空，水面鋪寒簟。",
            "相逢喜道舊，城柝屢移點。",
            "因語發長謠，誰能刊琬琰。"
        ],
        "title": "泗州登馬子山觀漕亭",
        "id": "ad367b1d-fe55-40ab-930a-3a09fcacbd96"
    },
    {
        "author": "蔡襄",
        "paragraphs": [
            "去年大暑過京口，唯子見過牛馬走。",
            "氣溫貌古風骨粹，如入魏國逢軻叟。",
            "前趨王事難少留，兀若洪鐘未遑扣。",
            "窮秋忽聞感疾恙，鬭蟻入牀揚左肘。",
            "天生賢者固有待，豈得數奇而不偶。",
            "勿藥之喜既和平，大肉快噉飲幾斗。",
            "神明復還方寸靜，萬卷舊書仍次部。",
            "新年於已無職事，雖欲耕田不盈畝。",
            "輕舟將覽吳中春，獨信檣烏沿霞藪。",
            "知子玉趾遠臨訪，倒屣出迎唯恐後。",
            "山堂永日接言詞，楚萍色味兩俱剖。",
            "自云君命入巖幽，顧此一身縈組綬。",
            "病軀未堪事刀筆，野性如何屈杞柳。",
            "寧甘貧薄且晦處，終歲窮經徒皓首。",
            "陶家埏埴以爲器，其大如甕小如缶。",
            "昔人知命斯上通，動靜以時隨所有。",
            "我聞子論心惻惻，儻或祭天必薪槱。",
            "大篇短韻時見投，開霽清暘穿戶牖。",
            "强抽鄙意答長歌，脂澤陋滋容益醜。",
            "錢塘風物湖山好，與子相從頻載酒。",
            "一水汪灣暮日浴，千巖轉側朝雲嘔。",
            "放懷方外聊自適，舉杯相屬起爲壽。",
            "美哉此樂世難得，勿話歸期論子丑。"
        ],
        "title": "和答孫推官久病新起見過",
        "id": "61cb5b7b-e53a-43f3-af85-cf529c309905"
    },
    {
        "author": "蔡襄",
        "paragraphs": [
            "仲春一浹，我生之辰。",
            "紀歲之行，五十有五。",
            "慈親是時九十二，稱觴獻壽於膝下。",
            "曾孫滿前侑以詞，慈顔强飲至酒所。",
            "我今鬢髮白垂絲，揮拂萊衣輒起舞。",
            "願親長年無窮已，願兒强健典州府。",
            "不富不貧正得宜，如我奉親難比數。"
        ],
        "title": "丙午二月十二日雜言",
        "id": "8242a2f6-3b72-433c-a9af-4d39b13fcb48"
    },
    {
        "author": "蔡襄",
        "paragraphs": [
            "星鳥正中春事濃，農夫入田布嘉種。",
            "田中白水極瀰漫，鷺翅羣騫魚鬣聳。",
            "扶持水車倚塍畔，翻翻龍脊超雙踵。",
            "日在天中人在野，脫粟未逢心益恐。",
            "婦姑晚餉猶德色，童稚伺餘窺饁籠。",
            "夏苗欲長苦焦枯，又送微波上層隴。",
            "傷哉作勞無早夜，歲終贏饒凡幾桶。",
            "豐年遺秉尚或歉，一有不登皆散冗。",
            "賦田無利從來遠，索息嚴於公上奉。",
            "富者不耕耕者饑，役民權枋雄豪總。",
            "錢塘風俗本夸奢，上商射利尤加勇。",
            "丁男特壯走長街，僕奴意氣金銜駷。",
            "方春遊女湖上行，舉首惟愁釵插重。",
            "笑汝田家弄水車，何不乘時作光寵。"
        ],
        "title": "和王學士水車",
        "id": "160fbce0-25d3-41bd-b9ec-da9cfbd6f590"
    },
    {
        "author": "蔡襄",
        "paragraphs": [
            "盈舟載魚蝦，投瀉清波際。",
            "應無校人欺，獨行流水惠。",
            "非求升斗活，終免螻蟻制。",
            "江湖自相忘，洲島亦還逝。",
            "脫淵思曩戒，嗅餌省非計。",
            "爲生豈不幸，萍藻庶可翳。"
        ],
        "tags": [
            "西湖"
        ],
        "title": "四月八日西湖觀民放生",
        "id": "8021b20f-e8f4-4c3e-a41a-80ffa7334bb9"
    },
    {
        "author": "蔡襄",
        "paragraphs": [
            "粲爾芳草葉，孤根當砌植。",
            "違春已自分，薰風猶借力。",
            "艷艷朝日光，紛披照顔色。",
            "持之遺佳人，歲久香不息。"
        ],
        "title": "和王學士芍藥",
        "id": "ed13dbd2-3159-4709-aac0-e05033a0d687"
    },
    {
        "author": "蔡襄",
        "paragraphs": [
            "聖業存功德，宸毫冠藝文。",
            "勢開千里浪，光動九天雲。",
            "法駕乘時至，仙都與世分。",
            "皇心欽寶訓，求治益精勤。"
        ],
        "title": "觀三聖御書應制",
        "id": "bece8953-f60a-4275-a505-597705839223"
    },
    {
        "author": "蔡襄",
        "paragraphs": [
            "治道承炎曆，皇基亙萬年。",
            "深仁涵海嶽，至德著坤乾。",
            "文物歸元首，臣鄰必巨賢。",
            "蓼蕭思及下，奕葉力追先。",
            "昕色方羣進，臚音忽四傳。",
            "衣冠紛雜遝，臺殿鬰蟺蜎。",
            "寶字崇三聖，瑶圖祕九天。",
            "榮河祥氣徹，昭漢曉光旋。",
            "磊砢珠璣在，崢嶸歲月遷。",
            "家聲終卓越，上意益恭虔。",
            "書觀開舖首，宸毫落彩牋。",
            "煙雲初不定，鸞鳳互相鮮。",
            "拜賜兼金重，珍藏尺璧全。",
            "人人皆自得，事事獨超先。",
            "睿藻敦風教，冥搜出化權。",
            "來從玉山府，遠過柏梁篇。",
            "迴馭臨高館，推恩錫廣筵。",
            "迷魂遊帝所，休應動星躔。",
            "申命嚴樽俎，新章被管絃。",
            "千齡叨際會，曠古絕寅緣。",
            "大施難論報，精誠第祝延。",
            "唯應歌盛美，樂石可磨鎸。"
        ],
        "title": "羣玉殿賜宴",
        "id": "d6d24e09-cb1f-4784-909e-1d0381b21350"
    },
    {
        "author": "蔡襄",
        "paragraphs": [
            "疊聳青峰寶炬森，端門初晚翠華臨。",
            "宸遊不爲三元夜，樂事全歸萬衆心。",
            "天上清光開夜色，人間和氣閣春陰。",
            "要知盡作華封祝，四十年來惠愛深。"
        ],
        "title": "上元進詩",
        "id": "a2ac9a50-aac9-4883-9920-a5f1673fbe19"
    },
    {
        "author": "蔡襄",
        "paragraphs": [
            "白玉樓臺第一天，琪花風靜彩鸞眠。",
            "誰人得似秦臺女，吹徹雲蕭上紫煙。"
        ],
        "title": "夢中作",
        "id": "aff0ff8d-5a22-4868-8da6-20faa187dfc0"
    },
    {
        "author": "蔡襄",
        "paragraphs": [
            "寂寂精廬切半空，古原高下稻花中。",
            "蓮趺披素輕雲梵，花萼雕紅細雨宮。",
            "孤鶴睡迷千樹月，斷蟬吟繞五更風。",
            "心縻尺組遥相謝，歸馬南蹄疾似蓬。"
        ],
        "title": "久寓悟空院剎行而書之",
        "id": "68eb2f5b-0337-440e-9ee2-3f55c9745809"
    },
    {
        "author": "蔡襄",
        "paragraphs": [
            "試看初日照龍臺，白玉堂高錦障開。",
            "樹色一番連雨凈，溪光幾曲抱山來。",
            "雲歸深洞天形瘦，風落前村笛弄哀。",
            "擬結青樓遍題詠，思王何吝斗量才。"
        ],
        "title": "漳南十詠 龍臺",
        "id": "e586061c-02d9-466c-b082-3ea6f01f791c"
    },
    {
        "author": "蔡襄",
        "paragraphs": [
            "亭上芳樽惜別人，亭前斜日欲歸輪。",
            "傷心定是丹楓樹，拂面空來紫陌塵。",
            "歲月暗驚山色古，愁情長與草芽新。",
            "何時此地迴飛蓋，寂寞欄干又一春。"
        ],
        "title": "漳南十詠 城東水閣",
        "id": "dfb08c9a-23f1-4a37-9d25-762449f87f0c"
    },
    {
        "author": "蔡襄",
        "paragraphs": [
            "近郭溪光綠好裁，雨睛波底敞棲臺。",
            "蔭堤佳樹千圍合，掠水輕舟一箭開。",
            "驚釣寒魚拖糝去，忘機閒鳥信潮迴。",
            "官餘擬欲袪塵意，書遍平沙我獨來。"
        ],
        "title": "漳南十詠 南溪",
        "id": "10bc39bb-9e27-4e13-aa72-5bc41bbd971d"
    },
    {
        "author": "蔡襄",
        "paragraphs": [
            "有客高懷脫世塵，碧灣晴檻樂遊頻。",
            "無心自合波中月，照影誰分鑑內人。",
            "莎砌亂蛙爭噪雨，杏梁雙燕欲留春。",
            "長年老厭趨豪末，來揖孤雲作上賓。"
        ],
        "title": "漳南十詠 滿月池亭",
        "id": "0ae67dd9-68c3-4d7a-954d-8f669100a347"
    },
    {
        "author": "蔡襄",
        "paragraphs": [
            "湖上山光一笋青，佛宮高下裹巖扃。",
            "烟收水曲開塵匣，春送人家入畫屏。",
            "竹氣更清初霽雨，梅英猶細欲殘星。",
            "吳船越棹知何處，柳拂長堤月滿汀。"
        ],
        "tags": [
            "西湖"
        ],
        "title": "漳南十詠 西湖",
        "id": "c07b1f06-a917-4995-9053-fc452861c973"
    },
    {
        "author": "蔡襄",
        "paragraphs": [
            "風雅遺芬嶽有神，此山靈祀越千春。",
            "彩毫佳句言猶在，翠剡新詞意未真。",
            "絕頂黑林長带雨，曲崖飛磴不留塵。",
            "瘴雲收盡秋田熟，跋境肴漿再拜人。"
        ],
        "title": "漳南十詠 圓山廟",
        "id": "c98356c0-d993-44e3-9f76-99e59a315042"
    },
    {
        "author": "蔡襄",
        "paragraphs": [
            "曾憑水柵誓長江，報國全軀事不雙。",
            "力屈已嗟關羽死，勢孤猶笑李陵降。",
            "宿墳古劍龍腥匣，環壁靈旗獸纏扛。",
            "神理高高人意近，楮錢祈福暗塵窗。"
        ],
        "tags": [
            "长江"
        ],
        "title": "漳南十詠 陳將軍廟",
        "id": "51fc6f78-7ecf-4f1a-a474-ad9e5ec3c3fe"
    },
    {
        "author": "蔡襄",
        "paragraphs": [
            "雲擎翬檻翠巖巔，石老松皴不計年。",
            "舉世覺來空白日，幾人遊去上青天。",
            "醉看絕壑都無地，嘯倚清風只恐仙。",
            "花晚春殘無限意，他時迴首定依然。"
        ],
        "title": "漳南十詠 白雲亭",
        "id": "868daeb7-f731-4a47-a1e2-6ba1b9d9dd99"
    },
    {
        "author": "蔡襄",
        "paragraphs": [
            "紫閣青梯壓翠岑，春情秋思共登臨。",
            "雨嵐供眼橫千掌，星漢垂簷直半尋。",
            "忍別朱欄真俗吏，獨棲珍樹祗仙禽。",
            "當年人事多奇尚，擬托巖扃息寸心。"
        ],
        "title": "漳南十詠 齊雲閣",
        "id": "198926b0-d031-4b9b-ac93-51536e5ccf2c"
    },
    {
        "author": "蔡襄",
        "paragraphs": [
            "苒惹晴雲釀雨時，東城無處不芳菲。",
            "斜坡草短孤麛卧，平壠麥深雙雉飛。",
            "照塢亂花驚客眼，罥空輕絮點郎衣。",
            "年來意氣多覊束，無復長楸带酒歸。"
        ],
        "title": "漳南十詠 東郊",
        "id": "fedc6caa-4cb0-4f93-a786-8f7839264e85"
    },
    {
        "author": "蔡襄",
        "paragraphs": [
            "縷縷青陰拂去鞍，雨花狼籍顫春寒。",
            "年光別緒侵入鬢，莫向離亭子細看。"
        ],
        "title": "別宋判官",
        "id": "a59e8275-bcca-4707-ab5b-2ce9c864acc9"
    },
    {
        "author": "蔡襄",
        "paragraphs": [
            "陰雲薄薄地無塵，清曉城南集畫輪。",
            "睢苑即時裁雪霰，潁川連夜聚星辰。",
            "山眉帖漢晴光擬，鶑舌尋風碎語真。",
            "芳草有情迷謝客，落花無處問秦人。",
            "樽前莫厭歌醒耳，世上偏饒淚滿巾。",
            "嘉意未闌繁盛減，東皇底事惜殘春。"
        ],
        "title": "城南春會",
        "id": "fd3a125d-295d-414f-9194-725b6b20e3f3"
    },
    {
        "author": "蔡襄",
        "paragraphs": [
            "師律先憂寄，朝家此得人。",
            "門庭環劍佩，胸膽貫星辰。",
            "今已閒戎略，疇能卜宴申。",
            "樓高休暇日，臺逈厭登春。",
            "珍館瑶甍舉，璇題寶篆新。",
            "鴨欄迴鬭頸，龍壁活盤鱗。",
            "夾幕寒波顫，前峰古黛皴。",
            "始知仙有路，盡恐世無塵。",
            "武馭來金虎，儒簪下石麟。",
            "機分榮辱主，觶序去留賓。",
            "揖讓盈三魄，雌雄競一神。",
            "氣橫飛客箭，歌協大夫蘋。",
            "萬古浮雲片，勞生斷梗身。",
            "即時懽未已，往事夢非真。",
            "席久疑枯海，琴幺似隔鄰。",
            "釭花明雨暮，甕酎壓霜晨。",
            "鴉動殘絲柳，鱸肥滑線蓴。",
            "晴霞上丹葉，熟粉護青筠。",
            "賦景呵吟筆，揮談密醉茵。",
            "流年祇容易，嘉會可因循。"
        ],
        "title": "序賓亭",
        "id": "5da7ff99-e581-4a3f-8c91-c987fc2de80e"
    },
    {
        "author": "蔡襄",
        "paragraphs": [
            "霏霏細雨勒梅黄，一望春容十斷腸。",
            "平蕪古柳青青遍，獨使潘郎兩鬢霜。"
        ],
        "title": "望春詞",
        "id": "4b81b984-d844-4567-951b-b8e2230168c3"
    },
    {
        "author": "蔡襄",
        "paragraphs": [
            "何事蒼苔數點紅，曉來花片落春風。",
            "可憐春色兼花盡，今古此情無處窮。"
        ],
        "title": "落花",
        "id": "f4a1a0a7-f468-4a04-b250-f044eabf0cf9"
    },
    {
        "author": "蔡襄",
        "paragraphs": [
            "溪館初寒似早春，寒花相倚醉於人。",
            "可憐萬木彫零盡，獨見繁枝爛熳新。",
            "清艷夜霑雲表露，幽香時過轍中塵。",
            "名園不肯爭顔色，的的夭紅野水濱。"
        ],
        "title": "耕園驛佛桑花",
        "id": "24015840-6990-4efd-b68f-4462ec06b251"
    },
    {
        "author": "蔡襄",
        "paragraphs": [
            "秋色已寥落，清溪纔此行。",
            "船移酒杯側，魚得鱠刀鳴。",
            "日色浮兼動，風痕滅又生。",
            "從知隠者趣，不獨傲榮名。"
        ],
        "title": "溪行",
        "id": "31170962-4d86-42fb-9420-e7bd1554db14"
    },
    {
        "author": "蔡襄",
        "paragraphs": [
            "霞樹珠林暑後新，直疑天意別留春。",
            "京華百世爭鮮貴，自是芳根著海濱。"
        ],
        "title": "淨衆院嘗荔支",
        "id": "60dd5bd8-ce9c-4b23-bbfe-8ff74e44bddf"
    },
    {
        "author": "蔡襄",
        "paragraphs": [
            "仙陬翠觀盡繁英，朱白相兼照眼明。",
            "池浸嵐光生晚碧，鳥驚人語斷春聲。",
            "談諧遽喜開懷久，骩骳終慙走筆成。",
            "佳致可能陶靖節，庭柯斜眄獨忘情。"
        ],
        "title": "奉酬王知縣賞春不與以詩見贈",
        "id": "f447f3c5-4ac9-461b-aa1c-541a1add1c98"
    },
    {
        "author": "蔡襄",
        "paragraphs": [
            "里閈高高祖德新，魯庭詩禮孟家鄰。",
            "連登桂籍青袍客，共拜萱堂白首親。",
            "倚國精誠明火玉，照人清節對霜筠。",
            "童襟開慧盈書館，漸喜芝蘭在處春。"
        ],
        "title": "喜弟及第",
        "id": "66f6e86b-637b-407d-bb58-e5984edd4803"
    },
    {
        "author": "蔡襄",
        "paragraphs": [
            "曉蓋西郊道，春光極太虛。",
            "村風香晚稻，溪日曝寒魚。",
            "雀噪饑鷹下，山空病木踈。",
            "歸期侵杪歲，友思望吾廬。"
        ],
        "title": "西郊",
        "id": "f0ea7fb2-bdc7-4a55-8483-f91ce67bc948"
    },
    {
        "author": "蔡襄",
        "paragraphs": [
            "振衣凌曉色，霽野縱遊韁。",
            "莓潤溪雲重，春深山露香。",
            "林幽風更細，院靜日偏長。",
            "曾是天皇外，相從識酒鄉。"
        ],
        "title": "三月詣陳逋民",
        "id": "661a1109-fff1-412a-b7d3-9efd7f140ee3"
    },
    {
        "author": "蔡襄",
        "paragraphs": [
            "攬蔓巖扃峻，交繩寶界平。",
            "斜峰約雲勢，乾樹起秋聲。",
            "泉檻妨蛩響，霜樓助月明。",
            "冥筌兼灑落，警句一何清。"
        ],
        "title": "次韻翠巖寺",
        "id": "fa8ee363-5d72-4903-87c5-50a1dbccf76b"
    },
    {
        "author": "蔡襄",
        "paragraphs": [
            "夏竹侍前楹，涼襟析舊酲。",
            "疊雲封日茜，斜雨著虹明。",
            "魚動池開暈，蟬移樹減清。",
            "葭洲烟向暝，鳬鶩自相迎。"
        ],
        "title": "夏晚南墅",
        "id": "134dd47d-3f6e-47ea-aa45-398c09ab5ce2"
    },
    {
        "author": "蔡襄",
        "paragraphs": [
            "野馬沈寒氣，神禽度細風。",
            "斷霞天共紫，斜日樹齊紅。",
            "山口橫虛釣，江隈跋遠艐。",
            "解窮千里目，爭奈思無窮。"
        ],
        "title": "蕪陰樓上",
        "id": "5bb81a81-2c92-4f22-8f3b-b086012f0577"
    },
    {
        "author": "蔡襄",
        "paragraphs": [
            "舊暑侵涼已分銷，蕭疎丹樹見斜橋。",
            "千千露竹全瀟灑，一一風蟬共寂寥。",
            "菰米熟汀來客燕，芡絲分水避歸橈。",
            "月魂未上東城角，誰向東城與下招。"
        ],
        "title": "杪秋湖上",
        "id": "034cbb1e-9929-497b-9bbf-d1397c31df1c"
    },
    {
        "author": "蔡襄",
        "paragraphs": [
            "寶坊高閣遍憑欄，曾是芳辰得未閒。",
            "日上天容低接海，風輕湖底倒摇山。",
            "夜深佛火寒星外，春過人烟暗樹間。",
            "無意孤吟採幽致，異時行橐斷空還。"
        ],
        "title": "和陳殿丞南州新詠",
        "id": "d851683d-abc7-4768-863f-1e166eb8df15"
    },
    {
        "author": "蔡襄",
        "paragraphs": [
            "躍馬東來不記時，酒醒寒色入征衣。",
            "垂楊官道連天去，落日郵亭別我歸。"
        ],
        "title": "通源驛別顔茂才",
        "id": "f8e490ab-3ceb-47eb-a141-6812a31e4e9f"
    },
    {
        "author": "蔡襄",
        "paragraphs": [
            "二月已强半，尋春登石樓。",
            "山光侵雨變，草色到雲休。",
            "歸鳥沈巖際，行人過樹頭。",
            "剝苔看石碣，因火認漁舟。",
            "漸夜灘聲惡，憑虛屋勢浮。",
            "乘閒卿自適，觴詠屬吾流。"
        ],
        "title": "陪尹子漸申安禮宿香山寺",
        "id": "7f7dd768-d243-4f40-828f-bebf8fbf77a0"
    },
    {
        "author": "蔡襄",
        "paragraphs": [
            "今朝纔見雪泥乾，日薄雲低又作寒。",
            "家山千里何時到，溪上梅花正好看。"
        ],
        "title": "正月四日",
        "id": "1987a65f-b093-4374-b1bc-b6467af354e8"
    },
    {
        "author": "蔡襄",
        "paragraphs": [
            "曈曈初日注窗明，窗外雛鶑乳燕聲。",
            "東風氣味濃於酒，曉夢魔人似宿酲。"
        ],
        "title": "春曉",
        "id": "2d6611ab-3169-452d-89cd-bfbc14592286"
    },
    {
        "author": "蔡襄",
        "paragraphs": [
            "晚色在何處，樓高天宇低。",
            "閒雲無去住，歸燕自東西。"
        ],
        "title": "晚色",
        "id": "35d0c139-682f-4a02-ba1e-8a64fbf04ce7"
    },
    {
        "author": "蔡襄",
        "paragraphs": [
            "日暖溪平冰漸銷，水聲纔下內前橋。",
            "山川滿眼閒宮殿，草樹迷入舊市朝。",
            "每向尋春偏有意，却成懷古更無聊。",
            "洛陽平昔多豪俊，惆悵埋魂不可招。"
        ],
        "title": "過天津橋",
        "id": "e6325ec6-cf88-4df9-b5d0-c08d40d9b786"
    },
    {
        "author": "蔡襄",
        "paragraphs": [
            "莫怪靈均戀楚濱，可能臣子外君親。",
            "精心獨去珠無纇，飛語潛來箭有神。",
            "宋玉招魂推意遠，揚雄流涕掩書頻。",
            "江邊自是修門路，嗟苦先生隕此身。"
        ],
        "title": "讀離騷經",
        "id": "f017075f-ebad-4da3-aa85-b9e4d2e54fd1"
    },
    {
        "author": "蔡襄",
        "paragraphs": [
            "麗譙高倚晚天霞，滿目平臯盡物華。",
            "千曲胡笳催鼓答，三重湘酎倩旗誇。",
            "連江急雨送歸燕，拂地輕風移落花。",
            "强倚欄干還自問，此情何處是邊涯。"
        ],
        "title": "暮春登南門",
        "id": "68729642-7316-4b2e-af98-1a7c7acb5678"
    },
    {
        "author": "蔡襄",
        "paragraphs": [
            "何處多離感，山郵霽野光。",
            "清吟貫騷雅，遠意屬荆湘。",
            "霜樹呈秋色，風蘭生晚香。",
            "使軺偏倚望，摛藻寄回腸。"
        ],
        "title": "和邱提刑寄湖南賈度支",
        "id": "71ea536c-b0fe-47fc-a553-7ca248484af3"
    },
    {
        "author": "蔡襄",
        "paragraphs": [
            "翔鴈來江渚，秋容在遠空。",
            "幾聲疎樹外，一字斷雲中。",
            "虛館垂簷月，平臯敗葉風。",
            "裁詩託幽思，幽思更無窮。"
        ],
        "title": "和邱提刑聞新鴈寄賈度支",
        "id": "004d4c95-6148-4c6e-96bc-dee33756e4d7"
    },
    {
        "author": "蔡襄",
        "paragraphs": [
            "彩閣縈林轉，蒼崖隔水開。",
            "龕明千像日，波起一灘雷。",
            "綠淺春前草，香餘臘後梅。",
            "背人驚鷺去，將雨好風來。",
            "雲氣隨衣袂，嵐光入酒杯。",
            "清遊知不屢，欲下更徘徊。"
        ],
        "title": "遊龍門香山寺",
        "id": "3b73a283-0e22-4465-a63a-87e8bca00351"
    },
    {
        "author": "蔡襄",
        "paragraphs": [
            "聞道春深多物華，遥憐春日思無涯。",
            "烟涵樹色相依好，山擁溪流一带斜。",
            "休問主人先看竹，只隨漁叟便逢花。",
            "憑誰畫得當時境，持去江南細與誇。"
        ],
        "title": "聞福昌院春日一川花卉最盛  其一",
        "id": "6be7a034-9ff7-40fd-baf8-8ab5f5dc4d57"
    },
    {
        "author": "蔡襄",
        "paragraphs": [
            "山前溪上最宜春，千樹夭桃一雨新。",
            "爭得扁舟隨水去，亂花深處問秦人。"
        ],
        "title": "聞福昌院春日一川花卉最盛  其二",
        "id": "30816fb6-3316-4a3f-bc03-769ab675950e"
    },
    {
        "author": "蔡襄",
        "paragraphs": [
            "危磴通高閣，登臨境迥清。",
            "雲開千岫出，雪霽一川明。",
            "斷雁來孤影，遥泉落細聲。",
            "野烟依竹見，溪樹與橋平。",
            "已助騷人思，空摇遠客情。",
            "扁舟如可泛，歷歷是江程。"
        ],
        "title": "登府店福昌山閣",
        "id": "4ad9264f-f789-46ba-9604-38e657102797"
    },
    {
        "author": "蔡襄",
        "paragraphs": [
            "宜陽南路是仙山，雪擁雲埋杳靄間。",
            "洗眼來看無處覓，不知可復在塵寰。"
        ],
        "title": "雪中不見女几山",
        "id": "f1a92fdc-bc81-4f96-b76f-765c37577796"
    },
    {
        "author": "蔡襄",
        "paragraphs": [
            "歷覽宜陽道，披軒臨朔風。",
            "地疑塵世外，人盡畫圖中。",
            "巖曲疎鐘答，村前小彴通。",
            "水烟寒更白，山氣曉微紅。",
            "遊宦真浮梗，流年似轉蓬。",
            "長懷無所寄，盡日送歸鴻。"
        ],
        "title": "登三鄉寺閣",
        "id": "330a708b-c2a6-4227-a06f-be8ab6862ca8"
    },
    {
        "author": "蔡襄",
        "paragraphs": [
            "千里動秋意，縈迴上古原。",
            "山樵斵晚日，野火著寒雲。",
            "鐘磬出鄰寺，牛羊下過村。",
            "振衣歸去好，塵事莫知聞。"
        ],
        "title": "嵩陽道中",
        "id": "69819c06-4efd-4773-9bb7-afcc9dae442b"
    },
    {
        "author": "蔡襄",
        "paragraphs": [
            "橋畔修篁下碧溪，君家元在此橋西。",
            "來時不似人間世，日暖花香山鳥啼。"
        ],
        "title": "訪陳處士",
        "id": "561118f1-c678-4957-b63a-7f62384d7946"
    },
    {
        "author": "蔡襄",
        "paragraphs": [
            "日照溪山生翠光，春深花草雜幽香。",
            "登臨誰會遲留意，門外塵埃去路長。"
        ],
        "title": "題建造寺奉先院",
        "id": "55a6f43d-cf45-4961-8377-7b8fb62f5906"
    },
    {
        "author": "蔡襄",
        "paragraphs": [
            "祖帳西郊道，川原畫閣臨。",
            "燒痕經雨活，樹色入溪深。",
            "斜日有春態，孤雲感客心。",
            "何人知別意，重把酒杯斟。"
        ],
        "title": "送別陳比部",
        "id": "49465686-1f47-4782-b415-6348219c0068"
    },
    {
        "author": "蔡襄",
        "paragraphs": [
            "曉出都門外，名園連翠屏。",
            "融怡春物動，瀟灑塵慮醒。",
            "輕風送花信，遠水涵空青。",
            "舊遊無處問，芳樹隔重扃。"
        ],
        "title": "城西金明池小飲二首  其一",
        "id": "e6f9e706-36f4-47ad-98c5-d6cfb78942f7"
    },
    {
        "author": "蔡襄",
        "paragraphs": [
            "城西禁籞宿烟收，霜薄朝寒上罽裘。",
            "佳樹得春生意動，平池受日翠光浮。",
            "十年歌笑驚前世，滿眼風花是舊遊。",
            "從此曲江芳物好，定知重到更疑留。"
        ],
        "title": "城西金明池小飲二首  其二",
        "id": "0fa91454-5aaa-4b97-b0e9-c32eacc23d59"
    },
    {
        "author": "蔡襄",
        "paragraphs": [
            "置器功成佚退身，故園南望整車茵。",
            "青冥直上無餘事，白首歸來有幾人。",
            "門外離筵晴日曉，江邊行路雜花春。",
            "橐金均散心如水，冢樹重攀淚滿巾。",
            "盃酒相逢耆舊少，山川不改歲華新。",
            "從公几杖何由去，更祝千年比大椿。"
        ],
        "title": "送張太傅還鄉",
        "id": "f8f70e71-478c-47bf-be94-c104eab5f0f0"
    },
    {
        "author": "蔡襄",
        "paragraphs": [
            "皇州令節已藏烟，帝渥乘時錫廣筵。",
            "和氣去添春色重，恩光來助日華鮮。",
            "千聲鳳吹朱門裏，一番花香穀雨前。",
            "更喜簪裳嘉宴日，親逢干羽治平年。"
        ],
        "title": "寒食樂詞",
        "id": "37767e4b-a510-4f04-9b2e-9f3b1da4d4fc"
    },
    {
        "author": "蔡襄",
        "paragraphs": [
            "御筆新除三諫官，士民千口盡相歡。",
            "昔時流落丹心在，自古忠賢得路難。",
            "好竭謀猷居帝右，直須風采動朝端。",
            "人生萬事皆塵土，惟是功名永遠看。"
        ],
        "title": "喜歐陽永叔余安道王仲儀除諫官",
        "id": "06b4d92d-6d7c-423f-bf4e-77e0d2fe9f41"
    },
    {
        "author": "蔡襄",
        "paragraphs": [
            "蒼崖中斷一溪來，迤邐人家向水開。",
            "盡日烟雲迎旆去，滿瀧鐃吹引船迴。",
            "虛齋晝夢鳴禽下，別塢春遊畫角催。",
            "莫怪杜郎題處少，更留佳致待清才。"
        ],
        "title": "送楊殿丞通判睦州",
        "id": "a7aed28f-56d1-4f05-9e71-c79a80778c61"
    },
    {
        "author": "蔡襄",
        "paragraphs": [
            "瓜洲堰埭阻行橈，更等江頭後信潮。",
            "獨背殘燈數歸路，風傳寒柝夜迢迢。"
        ],
        "title": "宿揚州",
        "id": "ef51dee9-dfc5-401e-b1e4-42572d02d508"
    },
    {
        "author": "蔡襄",
        "paragraphs": [
            "廣陵歸客嘆飛蓬，懷古傷離向此中。",
            "前世翻波那復問，十年彈指已成空。",
            "樓頭畫角催殘日，城上寒鴉噪晚風。",
            "井徑蕭條人不見，又隨潮信度江東。"
        ],
        "title": "廣陵",
        "id": "6659e0df-9fa4-4833-baff-3366befcc041"
    },
    {
        "author": "蔡襄",
        "paragraphs": [
            "馬奴今日方周晬，昨夜迢遥夢到家。",
            "盤裏應知心所愛，尊前唯祝壽無涯。",
            "吚嚘弄語羣兒學，踉蹌初行乳母誇。",
            "獨上揚州津館望，江山摇落去鴻斜。"
        ],
        "title": "馬奴周晬思之因成",
        "id": "e591de58-48b5-490b-ad75-0f4604f319a1"
    },
    {
        "author": "蔡襄",
        "paragraphs": [
            "霜風吹鴈入南雲，千里征人枕上聞。",
            "欲問梁園近消息，月沈星轉五更分。"
        ],
        "title": "聞鴈",
        "id": "cee48c39-3ed7-462f-8fe1-3f8845d523c0"
    },
    {
        "author": "蔡襄",
        "paragraphs": [
            "揚子江頭南北路，木蘭船上往來人。",
            "年華衮衮東流水，世事勞勞薄宦身。",
            "回首天涯成遠別，忘懷物外自相親。",
            "津亭共起憂時嘆，重記津亭淚滿巾。"
        ],
        "title": "江頭別杜殿丞",
        "id": "a6f0ed97-f4f0-40ad-bd51-19d2c1135436"
    },
    {
        "author": "蔡襄",
        "paragraphs": [
            "畫梁詩板暗流塵，水石魚龍萬句新。",
            "誰識高僧最深意，慈航長護過江人。"
        ],
        "title": "題金山寺",
        "id": "87b14c85-0a6e-411b-b85c-ff75f1f82a07"
    },
    {
        "author": "蔡襄",
        "paragraphs": [
            "遊錫遍他方，歸休靜默堂。",
            "孤吟時有得，諸念若爲忘。",
            "刪竹減庭翠，煮茶生野香。",
            "雲山莫騰誚，心地本清涼。"
        ],
        "title": "題僧希元禪隠堂",
        "id": "5d182672-fbb2-4846-a268-1d90302b933c"
    },
    {
        "author": "蔡襄",
        "paragraphs": [
            "廢苑蕪城裹故宮，行人苑外問秋風。",
            "當時歌舞何年盡，此意古今無處窮。",
            "往事蕭條隨敗葉，客情迢遞寄孤鴻。",
            "扁舟欲去更回首，寒樹蒼蒼夕照東。"
        ],
        "title": "經錢塘故宮",
        "id": "4864cca5-8bfe-487b-adb7-82e2c3c07e89"
    },
    {
        "author": "蔡襄",
        "paragraphs": [
            "修竹無多宅一區，先生曾此隠西湖。",
            "詩言不喜書封禪，亦有餘書補世無。"
        ],
        "tags": [
            "西湖"
        ],
        "title": "經林逋舊居二首  其一",
        "id": "fddb8b15-8064-4bc5-b39d-6026132025db"
    },
    {
        "author": "蔡襄",
        "paragraphs": [
            "山色凝嵐水色清，山雲長與水雲平。",
            "先生來舉持竿手，釣得人間亢俗名。"
        ],
        "title": "經林逋舊居二首  其二",
        "id": "fce528c3-b1c5-413b-98dd-e1c1cf1ca220"
    },
    {
        "author": "蔡襄",
        "paragraphs": [
            "迎潮小舸滿旗風，迴首津亭暮靄中。",
            "惆悵今宵歸去夢，迢迢直至海門東。"
        ],
        "title": "離錢塘",
        "id": "372a6405-4c41-415e-b2b3-56dc1259d552"
    },
    {
        "author": "蔡襄",
        "paragraphs": [
            "一带滄波兩面山，扁舟中去幾時還。",
            "浮生多半在離別，此意明知未肯閒。"
        ],
        "title": "至睦州",
        "id": "239178b2-d0b1-42a2-91f1-cb588d77b105"
    },
    {
        "author": "蔡襄",
        "paragraphs": [
            "宵行避酷暑，山路乍縈迴。",
            "明月正相向，涼風時一來。",
            "幽林潛物怪，祕洞蓄雲雷。",
            "豈敢憚勞苦，畏途誠可猜。"
        ],
        "title": "題杉溪驛二首  其一",
        "id": "2786ed71-5705-4639-a8a3-b86f2d0ce8ab"
    },
    {
        "author": "蔡襄",
        "paragraphs": [
            "隘道臨深壑，俯闌千仞强。",
            "驚禽忽獨去，怪石偶成行。",
            "月下芙蕖色，風前䆉䅉香。",
            "反慙羣動息，幽意更徬徨。"
        ],
        "title": "題杉溪驛二首  其二",
        "id": "a89bca4e-59bc-4ec2-9c86-59b58babb0bc"
    },
    {
        "author": "蔡襄",
        "paragraphs": [
            "鳴籟蕭森萬木聲，濃嵐環合亂峯青。",
            "樓臺矗處雙溪會，雷電交時一劍靈。",
            "曉市人煙披霽旭，夜潭漁火鬭寒星。",
            "畫屏曾指孤舟看，今日孤舟在畫屏。"
        ],
        "title": "宿延平津",
        "id": "73dc489d-eedf-44d9-858f-aa7b0343a10a"
    },
    {
        "author": "蔡襄",
        "paragraphs": [
            "荷葉新詞天下工，玉人垂手倚秋風。",
            "一聲清唱穿雲去，斜日烘簾曲未終。"
        ],
        "title": "呈沈子山  其一",
        "id": "9764ae5e-59cd-403a-8210-a85a12354a37"
    },
    {
        "author": "蔡襄",
        "paragraphs": [
            "六月閩溪荔子丹，新秋猶喜薦雕盤。",
            "自嗟千里歸程遠，不得繁枝雨後看。"
        ],
        "title": "呈沈子山  其二",
        "id": "26945b6d-af3b-4845-9d6e-3c785af68d01"
    },
    {
        "author": "蔡襄",
        "paragraphs": [
            "路盡得佳賞，川原何凈明。",
            "周圍地形壯，灑落世塵清。",
            "背郭千峰起，涵空一水橫。",
            "風帆人共遠，潮嶼歲重耕。",
            "曉市炊烟合，孤庵汲道縈。",
            "俯窺巖鳥過，微認野雲生。",
            "香氣林端出，秋容物外呈。",
            "表閒幡弄影，覺靜磬傳聲。",
            "官舍今稀訟，轓車此駐行。",
            "唱篇知寡和，君世負詩名。"
        ],
        "title": "題福州釋迦院幽幽亭",
        "id": "71e62330-c08c-42a6-bf56-865bbd6c5f3b"
    },
    {
        "author": "蔡襄",
        "paragraphs": [
            "昔年同向臘中迴，曾遶欄干折早梅。",
            "今日獨來攀舊樹，風翻黄葉下蒼苔。"
        ],
        "title": "題漁溪驛",
        "id": "614385a4-102e-40a4-8d81-e7547d98bfa9"
    },
    {
        "author": "蔡襄",
        "paragraphs": [
            "城頭近晚忽開晴，有色皆鮮是物清。",
            "地勢四來州午向，山圍一罅水東行。",
            "乘風歌吹無時已，面日樓臺觸處明。",
            "不比兒曹誇衣錦，自緣恩與養親榮。"
        ],
        "title": "晚上碧峯亭",
        "id": "b92e3962-9211-4d16-8e4f-9e3940b311ea"
    },
    {
        "author": "蔡襄",
        "paragraphs": [
            "納納春潮草際生，商船鳴樐趁潮行。",
            "封書欲寄天涯意，海水風濤不計程。"
        ],
        "title": "春潮",
        "id": "4e5c9710-eba8-45de-ab9e-4fcf3532e3ff"
    },
    {
        "author": "蔡襄",
        "paragraphs": [
            "已感節候變，物態舒陽春。",
            "那復壯年意，如今多病身。",
            "凈室焚香久，烘爐煮藥頻。",
            "神歡百慮解，銷盡眼前塵。"
        ],
        "title": "病中偶書二首  其一",
        "id": "044b4455-e984-4341-ac0b-32da84b9bad4"
    },
    {
        "author": "蔡襄",
        "paragraphs": [
            "行年三十六，幾是半生人。",
            "舉止不入俗，清修難厭貧。",
            "宴坐爐烟暖，微醺甕酎醇。",
            "前看簫管輩，未免作埃塵。"
        ],
        "title": "病中偶書二首  其二",
        "id": "e9df1197-feea-4dfd-a1c3-67a7a92c07dd"
    },
    {
        "author": "蔡襄",
        "paragraphs": [
            "山城只有四圍青，海國都無一點塵。",
            "荔子風標全占夏，荷花顔色未饒春。",
            "水邊清吹傳觴久，路上殘陽立馬頻。",
            "不是閒來誇景物，欲將謠俗寄王人。"
        ],
        "title": "和王介夫遊西禪兼呈黄承制",
        "id": "c212fc6b-a11a-477e-87ff-0ce1a854d6ec"
    },
    {
        "author": "蔡襄",
        "paragraphs": [
            "厚葉先枝新絳囊，使君分寄驛人忙。",
            "彩毫封處曾留意，筠籠開時不見香。",
            "風色甚豪應少損，路程差近得分嘗。",
            "閩州縱有千千樹，未抵家園氣味長。"
        ],
        "title": "興化軍曹殿丞寄荔支",
        "id": "e2ea3973-5d8f-4a5b-9cb6-58bb67223080"
    },
    {
        "author": "蔡襄",
        "paragraphs": [
            "荔子凝丹摘曉鮮，江南來路與雲連。",
            "託根曾是三山下，結實應歸萬木先。",
            "鄉國遠携甘旨重，宴堂分翫色香全。",
            "清才仍更傳新唱，一一驪珠照眼圖。"
        ],
        "title": "和曹殿丞寄荔支",
        "id": "89f54004-1406-489c-ab50-3d98aa9a43aa"
    },
    {
        "author": "蔡襄",
        "paragraphs": [
            "終日行山不出城，城中山勢與雲平。",
            "萬家市井魚鹽合，千里川原彩畫明。",
            "坐上潮風醒酒力，晚來巖霧蓋鐘聲。",
            "歸時休更燃官燭，在處紗燈夾道迎。"
        ],
        "title": "飲薛老亭晚歸",
        "id": "7afea15b-d854-407b-b5b2-8254a3540bcd"
    },
    {
        "author": "蔡襄",
        "paragraphs": [
            "釣龍臺下艤行橈，獵獵船旗待晚潮。",
            "萬里征人應悵望，一川秋色正蕭條。",
            "雨雲來去山明滅，風浪高低日動摇。",
            "有志四方男子事，莫懷鄉國便魂銷。"
        ],
        "title": "和許寺丞泊釣龍臺見寄",
        "id": "63246baa-e0b0-4bd5-9941-2e663f8b198d"
    },
    {
        "author": "蔡襄",
        "paragraphs": [
            "迎臘梅花無數開，旋看飛片點青苔。",
            "幽香粉艷誰人見，時有山禽入樹來。"
        ],
        "title": "十一月後庭梅花盛開  其一",
        "id": "7e53fc77-a6c3-4499-9910-40ecc3f2dc18"
    },
    {
        "author": "蔡襄",
        "paragraphs": [
            "日暖香繁已盛開，開時曾遶百千迴。",
            "春風豈是多情思，相伴花前去又來。"
        ],
        "title": "十一月後庭梅花盛開  其二",
        "id": "f295a671-5a8f-4ab1-a3c5-ac6c9569bd0d"
    },
    {
        "author": "蔡襄",
        "paragraphs": [
            "宿昔重交義，零落今誰存。",
            "舊情留紙札，永恨入丘墳。",
            "世味薄於水，生涯空似雲。",
            "撫孤無力及，流淚復何言。"
        ],
        "title": "發篋得亡友書札",
        "id": "513e560f-4ced-4c00-92f7-aaf18dd79a00"
    },
    {
        "author": "蔡襄",
        "paragraphs": [
            "汝水閩山道路長，行郵時復寄新章。",
            "諫垣笑別三年近，病枕魂飛萬里强。",
            "烈火未應焚玉石，埋輪曾是問豺狼。",
            "主恩未報頭生白，羞見龍泉百鍊鋼。"
        ],
        "title": "寄答汝州王仲儀待制",
        "id": "9f4d9563-4139-4a45-9b19-1bb134daeefe"
    },
    {
        "author": "蔡襄",
        "paragraphs": [
            "上元纔過去尋春，紅白山花粲粲新。",
            "似喜使君初病起，隔欄相向笑迎人。"
        ],
        "title": "正月十八日廿棠院  其一",
        "id": "75f84469-5651-4701-86cf-b1e3e41e8ef7"
    },
    {
        "author": "蔡襄",
        "paragraphs": [
            "天氣和柔酒更醇，緩歌花底正青春。",
            "狂花有意憐醉客，撩亂飛紅滿一身。"
        ],
        "title": "正月十八日廿棠院  其二",
        "id": "81543c4c-751d-4e3b-bc82-4cb2cbea15af"
    },
    {
        "author": "蔡襄",
        "paragraphs": [
            "無奈閒情著物歡，更愁花草便闌珊。",
            "夭紅嫩翠宜燈燭，放散笙歌靜裏看。"
        ],
        "title": "正月十八日廿棠院  其三",
        "id": "6299f050-da02-4b1a-914f-d996ae581ec9"
    },
    {
        "author": "蔡襄",
        "paragraphs": [
            "寧越門前路，歸鞍駐石梁。",
            "西山氣色好，晚日正相當。"
        ],
        "title": "福州寧越門外石橋看西山晚照",
        "id": "63014c03-7646-4f3b-9f9f-cd7eeff3c631"
    },
    {
        "author": "蔡襄",
        "paragraphs": [
            "天際烏雲含雨重，樓前紅日照山明。",
            "嵩陽居士今安否，青眼看人萬里情。"
        ],
        "title": "夢遊洛中十首  其一",
        "id": "73a94114-848b-44fc-a070-a3d0b1604081"
    },
    {
        "author": "蔡襄",
        "paragraphs": [
            "修竹蕭蕭曲檻前，清泉㶁㶁小池邊。",
            "琴中一弄履霜操，人靜當庭月正圓。"
        ],
        "title": "夢遊洛中十首  其二",
        "id": "4be7e0e5-f2ae-4c1a-9c8e-326f784530b6"
    },
    {
        "author": "蔡襄",
        "paragraphs": [
            "過雨池塘涼氣早，落花門戶亂紅多。",
            "松亭石上題名處，誰剝莓苔看在麽。"
        ],
        "title": "夢遊洛中十首  其三",
        "id": "333340b1-ae4c-4fdb-97cf-7980ff5ba451"
    },
    {
        "author": "蔡襄",
        "paragraphs": [
            "廟下春行香霧合，觀中朝茹藥牙尖。",
            "故人別後無消息，茺草生墳白露霑。"
        ],
        "title": "夢遊洛中十首  其四",
        "id": "1048f550-a98d-4485-8294-daecbd980cba"
    },
    {
        "author": "蔡襄",
        "paragraphs": [
            "霜後丹楓照曲堤，酒闌明月下前溪。",
            "石樓夜半雲中笑，驚起沙禽過水西。"
        ],
        "title": "夢遊洛中十首  其五",
        "id": "bdb29b09-a299-4660-8e3a-1e25b189bcd6"
    },
    {
        "author": "蔡襄",
        "paragraphs": [
            "韓王宅裏酒千壚，范帥園中花萬株。",
            "行樂主人今已矣，春風還似舊時無。"
        ],
        "title": "夢遊洛中十首  其六",
        "id": "477e887a-6141-4cf1-8845-b7888dc65baa"
    },
    {
        "author": "蔡襄",
        "paragraphs": [
            "名花百種結春芳，天與穠華更與香。",
            "每憶月陂隄下路，便開圖畫覓姚黄。"
        ],
        "title": "夢遊洛中十首  其七",
        "id": "1b7b5523-a603-4f47-938b-630cf37862eb"
    },
    {
        "author": "蔡襄",
        "paragraphs": [
            "草白霜晴鶻睛開，原頭遊騎四邊來。",
            "枯叢鴉鵲休驚噪，日暮分持走兔迴。"
        ],
        "title": "夢遊洛中十首  其八",
        "id": "0c471581-a856-4020-b9d1-7569d68c906a"
    },
    {
        "author": "蔡襄",
        "paragraphs": [
            "履道園池竹萬竿，竹間池際笋斑斕。",
            "當時酒所誇文戰，今日誰登上將壇。"
        ],
        "title": "夢遊洛中十首  其九",
        "id": "52fc4b04-c741-4e7c-a594-f080ddbb48fe"
    },
    {
        "author": "蔡襄",
        "paragraphs": [
            "白馬寺前冠蓋盛，送行賓友盡英豪。",
            "耿丞血染邊場草，留得聲名日月高。"
        ],
        "title": "夢遊洛中十首  其一○",
        "id": "e4e10460-0ebc-4cc0-9791-989af809887c"
    },
    {
        "author": "蔡襄",
        "paragraphs": [
            "萬井連交道，中天敞靜軒。",
            "由來隠鄽市，全勝賁丘園。",
            "目極無留賞，心閒不避喧。",
            "沼光摇屋動，花艷出欄繁。",
            "雨霽山容靜，潮生海氣昏。",
            "幽人披彩檻，永日對芳樽。",
            "素業名家久，通醫與義存。",
            "丹圖環八卦，仙訣遁三元。",
            "造化今爲友，懽憂本聚門。",
            "應須超世累，宴坐此忘言。"
        ],
        "title": "題何山人大隠閣",
        "id": "ec3e5475-0a50-49e7-b3e2-fe71ef0a4d19"
    },
    {
        "author": "蔡襄",
        "paragraphs": [
            "養親方解郡，奉使又還家。",
            "遠岫鄉關近，前旌父老遮。",
            "揮金貧自愧，舞綵喜仍誇。",
            "特地延賓友，相期詠白華。"
        ],
        "title": "正月巡歷部郡侍親還家",
        "id": "a1be6f49-e2ff-4b91-8c6c-922f5e26e59e"
    },
    {
        "author": "蔡襄",
        "paragraphs": [
            "江上行人空自愁，壯年雙鬢已驚秋。",
            "不知風裏千重浪，何事無情也白頭。"
        ],
        "title": "方山渡口占",
        "id": "ea69e38b-f603-4816-b9fc-016e17f85b08"
    },
    {
        "author": "蔡襄",
        "paragraphs": [
            "黯澹江村春日斜，汀洲芳草野田花。",
            "孤舟橫笛向何處，竹外炊煙一兩家。"
        ],
        "title": "江村",
        "id": "37920260-501c-498c-9ee3-545966332665"
    },
    {
        "author": "蔡襄",
        "paragraphs": [
            "曉樹鄉關路，春衣使者軺。",
            "江眠聞落霰，野飯掇新苗。",
            "入里威稜減，寧親喜氣饒。",
            "勤勤父師教，民病若爲消。"
        ],
        "title": "三月再還家",
        "id": "0f7e890c-bbfe-4295-b007-c4e29b69591b"
    },
    {
        "author": "蔡襄",
        "paragraphs": [
            "潮頭欲上風先至，海面初明日近來。",
            "怪得寺南多語笑，蜑船爭送早魚迴。"
        ],
        "title": "宿海邊寺",
        "id": "ccfaba81-b845-49d4-960d-2ea4f7852671"
    },
    {
        "author": "蔡襄",
        "paragraphs": [
            "何物山桃不自羞，欲乘風力占溪流。",
            "仙源明有重來路，莫下橫波礙客舟。"
        ],
        "title": "建溪桃花",
        "id": "eced7281-6f0e-431a-848e-8e6488b4fb66"
    },
    {
        "author": "蔡襄",
        "paragraphs": [
            "殘月依山明朧{月悤}，長煙浮水白糢胡。",
            "竹林繞舍啼鴉臼，石井當窗下轆轤。",
            "迎吏遠傳空狀小，僕奴潜報一錢無。",
            "騶兵不管晨炊絕，呵叫蓯籠意氣麤。"
        ],
        "title": "吳屯驛曉起",
        "id": "fad401db-7ad7-4177-9e5a-555cf5fecbd9"
    },
    {
        "author": "蔡襄",
        "paragraphs": [
            "玉京仙子愛春芳，弄遍瓊枝嗅盡香。",
            "祗有此花知舊意，又隨風色過東牆。"
        ],
        "title": "王臺驛見晚李花有感",
        "id": "17da11cf-fdb0-4489-ad7a-de14afc3f5d0"
    },
    {
        "author": "蔡襄",
        "paragraphs": [
            "投涼下馬卧僧家，遶簟清風卷絳紗。",
            "修竹滿前微雨過，遠山無際薄雲遮。",
            "武侯奮隠人應到，閩粵孤城日自斜。",
            "解與塵心消百事，更開新焙煮靈芽。"
        ],
        "title": "晝寢宴坐軒憶與蘇才翁會別",
        "id": "b14c2240-db27-46b3-901e-255c04bb1839"
    },
    {
        "author": "蔡襄",
        "paragraphs": [
            "山僧遺我白紙扇，入手輕快清風多。",
            "物無大小貴適用，何必吳綾與蜀羅。"
        ],
        "title": "漳州白蓮僧宗要見遺紙扇每扇各書一首  其一",
        "id": "55a5e03e-8038-4761-9271-1ee28c92210f"
    },
    {
        "author": "蔡襄",
        "paragraphs": [
            "野老尋山翦白雲，欲將清吹助南薰。",
            "不堪便面張京兆，恰稱能書王右軍。"
        ],
        "title": "漳州白蓮僧宗要見遺紙扇每扇各書一首  其二",
        "id": "36c0ac98-7155-42e5-ae47-f82335ca0685"
    },
    {
        "author": "蔡襄",
        "paragraphs": [
            "徑尺規圓比雪霜，昔人何事恨秋涼。",
            "珍藏篋笥未爲失，更有明年夏日長。"
        ],
        "title": "漳州白蓮僧宗要見遺紙扇每扇各書一首  其三",
        "id": "708ccbb7-4db5-45d2-a2f8-476f6ca56ad9"
    },
    {
        "author": "蔡襄",
        "paragraphs": [
            "武侯白羽麾三軍，帳前甲馬生風雲。",
            "憐君才地亦疎薄，相過書林至夜分。"
        ],
        "title": "漳州白蓮僧宗要見遺紙扇每扇各書一首  其四",
        "id": "07f0e3c7-d801-4090-bf8a-40425cbd60aa"
    },
    {
        "author": "蔡襄",
        "paragraphs": [
            "薄似蒲葵質更圓，忽疑明月落尊前。",
            "南堂暑氣生煩濁，一座清涼直幾錢。"
        ],
        "title": "漳州白蓮僧宗要見遺紙扇每扇各書一首  其五",
        "id": "858a1d69-8963-426c-a78b-0e967d060e63"
    },
    {
        "author": "蔡襄",
        "paragraphs": [
            "滉白新牋卷線稜，刮青纖竹纏紅藤。",
            "可憐子夜書帷下，一片圓光得未曾。"
        ],
        "title": "漳州白蓮僧宗要見遺紙扇每扇各書一首  其六",
        "id": "7b23f519-5c6e-4382-85d9-bd5d06a39b5b"
    },
    {
        "author": "蔡襄",
        "paragraphs": [
            "堂陰壁罅蚊蚋都，指麾西向先驅除。",
            "山翁一夜穩眠睡，若或論功誰勝渠。"
        ],
        "title": "漳州白蓮僧宗要見遺紙扇每扇各書一首  其七",
        "id": "00a5ca36-f72c-44a8-894d-925afa7dc69f"
    },
    {
        "author": "蔡襄",
        "paragraphs": [
            "老去將携只要輕，況臨炎暑遶風清。",
            "兒童愛把承簷溜，未識山家質素情。"
        ],
        "title": "漳州白蓮僧宗要見遺紙扇每扇各書一首  其八",
        "id": "93005715-9c70-4794-8f67-bb1c82c88cbb"
    },
    {
        "author": "蔡襄",
        "paragraphs": [
            "不掩歌脣向畫堂，不須名筆作花房。",
            "直應携去林泉好，轉覺林泉興味長。"
        ],
        "title": "漳州白蓮僧宗要見遺紙扇每扇各書一首  其九",
        "id": "a2b40abe-f4da-45b0-b8f6-859357ba6950"
    },
    {
        "author": "蔡襄",
        "paragraphs": [
            "虛堂永晝來風長，石枕竹簟寒生光。",
            "文園肺渴厭煩熱，更要夫君在側傍。"
        ],
        "title": "漳州白蓮僧宗要見遺紙扇每扇各書一首  其一○",
        "id": "e81357ba-57c2-46c9-b795-ae55cf322e65"
    },
    {
        "author": "蔡襄",
        "paragraphs": [
            "填填車馬走沙塵，中有伊人離俗氛。",
            "千里不逢京下信，五年虛斷海邊魂。",
            "何窮世事秋林葉，自在心靈晚岫雲。",
            "聞道西堂今粹隠，暮鐘朝磬欲何云。"
        ],
        "title": "懷文雅儼上人",
        "id": "744ca3d2-b5ec-4a65-b654-3a7aa72216d0"
    },
    {
        "author": "蔡襄",
        "paragraphs": [
            "之子適所遇，愛此山林居。",
            "禪心庭下樹，仙訣枕中書。",
            "溪明暑醉後，洞暗春遊初。",
            "逢疴藥籙補，得意琴聲徐。",
            "人生隨樂住，世事與閒疎。",
            "勿用挂雲網，孤鴻翔太虛。"
        ],
        "title": "寄題處州朱山人幽居",
        "id": "dc25ed4a-83a0-46bf-90f1-3365048e709d"
    },
    {
        "author": "蔡襄",
        "paragraphs": [
            "使軺迢遞到天涯，候館遷延感歲華。",
            "白髮却攀臨砌樹，青條猶放過牆花。",
            "悲來唯見金城柳，醉後曾乘海客槎。",
            "欲問昔遊無處所，晚烟生水日沈沙。"
        ],
        "title": "耕園驛",
        "id": "34374c45-cbb2-4562-a423-3b7adc7ca60c"
    },
    {
        "author": "蔡襄",
        "paragraphs": [
            "昔年文酒自爲情，身外鴻毛萬事輕。",
            "暑醉每憐風引夢，夜歸多見月隨行。",
            "重尋蘭若餘芳在，却怪桑門老態生。",
            "點數朋遊今有幾，拂塵看字淚先橫。"
        ],
        "title": "題白蓮院東軒",
        "id": "8c70bfde-650c-4146-a7bc-928755dcdf5a"
    },
    {
        "author": "蔡襄",
        "paragraphs": [
            "十年樹底折香葩，䔩䔩浮光弄曉霞。",
            "只恨無情是風雨，直將紅片入西家。"
        ],
        "title": "後舍緋桃",
        "id": "4cf8076b-a40e-4f66-82b5-a9c1bd3e68d0"
    },
    {
        "author": "蔡襄",
        "paragraphs": [
            "山僧九十五，行是百年人。",
            "焚香猶夜起，喜酒見天真。",
            "生平持戒定，老大有精神。",
            "須知不變者，那減故時新。"
        ],
        "title": "題龍紀院僧室",
        "id": "5b9d8bc8-c4ff-40f3-b7e5-f6f94975ff77"
    },
    {
        "author": "蔡襄",
        "paragraphs": [
            "一圓靈寂本清真，誰向蒼浪更問津。",
            "欲說西來無見處，奈何言句亦前塵。"
        ],
        "title": "宿黄蘗聽彬長老譚禪",
        "id": "edd0daf3-8e6f-44c9-8c9a-f683f1424fee"
    },
    {
        "author": "蔡襄",
        "paragraphs": [
            "可笑夭桃耐雪風，山家牆外見疎紅。",
            "爲君持酒一相向，生意雖殊寂寞同。"
        ],
        "title": "南劍州芋陽舖見臘月桃花",
        "id": "c389fd1d-335e-4465-aa8d-c056f398f8ae"
    },
    {
        "author": "蔡襄",
        "paragraphs": [
            "林外灘聲砌下泉，泠泠幽響靜中傳。",
            "朝衫却染京塵去，爭得夫君醒醉眠。"
        ],
        "title": "士安飲我數杯至觀音院纔醒聞灘聲泉響因留短闋",
        "id": "46a7578c-aa6d-49a5-b3e8-9f81bd744c47"
    },
    {
        "author": "蔡襄",
        "paragraphs": [
            "竊比君侯病駃騠，時看雲路忽長嘶。",
            "十年還此同不酒，三驛剛來踏雨泥。",
            "士行滿鄉元自好，官名當世不勝低。",
            "未霑釜粟榮新祿，應上亨衢別有梯。"
        ],
        "title": "別邵武長史朱照鄰",
        "id": "43c6d5fd-ba4b-4482-a9e5-34a49c0b3f14"
    },
    {
        "author": "蔡襄",
        "paragraphs": [
            "大雪迷空野，征人尚遠行。",
            "乾坤初一色，晝夜忽通明。",
            "有物皆遷白，無塵頓覺清。",
            "只看流水在，却喜亂山平。",
            "逐絮飄飄起，投花點點輕。",
            "玉樓天上出，銀闕海中生。",
            "舞極摇溶態，聞餘淅瀝聲。",
            "客爐何暇暖，官酤未能醒。",
            "薄吹消春凍，新暘破曉晴。",
            "更登分界嶺，南望不勝情。"
        ],
        "title": "自漁梁驛至衢州大雪有懷",
        "id": "f8b2a1c6-af94-439c-b386-d177138eb97e"
    },
    {
        "author": "蔡襄",
        "paragraphs": [
            "吉祥亭下萬千枝，看盡將開欲落時。",
            "却是雙紅有深意，故留春色綴人思。"
        ],
        "title": "華嚴院西軒見芍藥兩枝追想吉祥賞花慨然有感寄呈才翁  其一",
        "id": "52982157-2896-46c1-a80d-8e5bcc422fe4"
    },
    {
        "author": "蔡襄",
        "paragraphs": [
            "烘簾微照自生光，吹面輕風與送香。",
            "誰把金刀收絕艷，醉紅深淺上釵梁。"
        ],
        "title": "華嚴院西軒見芍藥兩枝追想吉祥賞花慨然有感寄呈才翁  其二",
        "id": "e46741fb-dff7-4def-beb1-51a2ad9a5e12"
    },
    {
        "author": "蔡襄",
        "paragraphs": [
            "的的名花對酒樽，欄邊沈醉月黄昏。",
            "今朝關外尋蘭若，忽見孤芳欲斷魂。"
        ],
        "title": "華嚴院西軒見芍藥兩枝追想吉祥賞花慨然有感寄呈才翁  其三",
        "id": "dcee24c6-e606-4a54-8e7f-4fa990045aab"
    },
    {
        "author": "蔡襄",
        "paragraphs": [
            "夙昔神都別，于今浙水遭。",
            "故情彌切到，佳月事追遨。",
            "太守才賢重，清明土俗豪。",
            "犀珠來戍削，征鼓去啾嘈。",
            "湖樹涵天闊，船旗罥日高。",
            "醉中春渺渺，愁外夕陶陶。",
            "新曲尋聲倚，名花逐種褒。",
            "吟亭披越岫，夢枕覺胥濤。",
            "論議刀矛快，心懷鐵石牢。",
            "淹留趨海角，分散念霜毛。",
            "鱸鱠紅隨筯，瀧波淥滿篙。",
            "試思南北路，燈暗雨蕭騷。"
        ],
        "title": "崇德夜泊寄福建提刑章屯田思錢塘春月並遊",
        "id": "e817cc24-238e-4f88-8b87-3b4ecf52e816"
    },
    {
        "author": "蔡襄",
        "paragraphs": [
            "盡道瑶池瓊樹新，仙源尋到不逢人。",
            "陳王也作驚鴻賦，未必當時見洛神。"
        ],
        "title": "嘉禾郡偶書",
        "id": "6aa2629e-9e5d-48fa-bb19-7900eb25ee31"
    },
    {
        "author": "蔡襄",
        "paragraphs": [
            "玉骨霞衣帝所遊，案前香氣與星浮。",
            "無端醉語落塵土，一過人間四十秋。"
        ],
        "title": "讀宿州天慶觀門扉仙篆有感",
        "id": "b35b8dd1-683b-4a26-9b0b-7004820c66ad"
    },
    {
        "author": "蔡襄",
        "paragraphs": [
            "垂垂秋雨沒韉泥，經晝門前無馬嘶。",
            "乘靜因題送行什，江南歸思已凄迷。"
        ],
        "title": "送張處士二首  其一",
        "id": "47a54df3-ec4e-4823-b71d-a1c0961b3236"
    },
    {
        "author": "蔡襄",
        "paragraphs": [
            "梁園塵土著人腥，有似淮山照眼明。",
            "愛君心迹曾無繫，一片孤雲去就輕。"
        ],
        "title": "送張處士二首  其二",
        "id": "89f76fa9-fcc2-4e4b-8077-32240f34cb05"
    },
    {
        "author": "蔡襄",
        "paragraphs": [
            "紫極騰軒曜，青春委蕣顔。",
            "雲軿何處去，金殿幾時還。",
            "仗下編簫咽，陵中夜燭閒。",
            "六宮哀送返，疑是夢魂間。"
        ],
        "title": "溫成皇后挽詞二首  其一",
        "id": "820a4ee0-b2dc-4707-af59-50fef2ff7663"
    },
    {
        "author": "蔡襄",
        "paragraphs": [
            "翟綵開新禮，金文易大名。",
            "真游上仙路，故物感皇情。",
            "月落辭丹禁，春前引素旌。",
            "宮闈鳴挽鐸，不是珮環聲。"
        ],
        "title": "溫成皇后挽詞二首  其二",
        "id": "08d2be62-8cc9-4617-932a-3e015ca764f1"
    },
    {
        "author": "蔡襄",
        "paragraphs": [
            "重器推隆棟，馳光逐逝川。",
            "人應騎尾宿，歲亦在辰年。",
            "文思精天下，忠某盡帝前。",
            "唯無豐室累，清白是家傳。"
        ],
        "title": "司徒侍中宋宣獻公挽詞五首  其一",
        "id": "ca548dc7-b68b-4edb-ae18-6122658f2c38"
    },
    {
        "author": "蔡襄",
        "paragraphs": [
            "申命增華衮，遺忠動紫宸。",
            "世風存令子，暮哭有慈親。",
            "復辟前言在，論兵密疎陳。",
            "如何年不永，無路問蒼旻。"
        ],
        "title": "司徒侍中宋宣獻公挽詞五首  其二",
        "id": "e6355d54-f0f1-40b3-b1d1-bd7894736dcd"
    },
    {
        "author": "蔡襄",
        "paragraphs": [
            "懷道初名世，乘時遂致君。",
            "平分百年算，中據兩台文。",
            "行翣連寒樹，凝笳上晚雲。",
            "路人那得識，揮涕指幽墳。"
        ],
        "title": "司徒侍中宋宣獻公挽詞五首  其三",
        "id": "e8f24fab-81bb-43fb-b24e-8d3d2c5bb244"
    },
    {
        "author": "蔡襄",
        "paragraphs": [
            "洛宅初開府，非才辱顧隆。",
            "遺思謠俗在，餘論宴堂空。",
            "已矣蒼生望，嗟乎吾道窮。",
            "豈惟懷舊德，一慟向春風。"
        ],
        "title": "司徒侍中宋宣獻公挽詞五首  其四",
        "id": "009546a1-4bc4-43ec-80fc-d33ef4b86cc7"
    },
    {
        "author": "蔡襄",
        "paragraphs": [
            "去歲洛城東，公歸秉樞務。",
            "今日國門西，輤車行哭度。",
            "同此晚春節，依舊西山路。",
            "千古訣幽明，一年纔旦暮。",
            "遠恨寄山川，餘哀慘雲霧。",
            "平昔送公詩，何言歌薤露。"
        ],
        "title": "司徒侍中宋宣獻公挽詞五首  其五",
        "id": "5bed077e-1c1a-4699-8b7e-a9527db56791"
    },
    {
        "author": "蔡襄",
        "paragraphs": [
            "畫旟南度謫長沙，粵海新恩路更賒。",
            "子日鵬來知主去，辰年龍會爲賢嗟。",
            "猶多婚嫁先捐館，無復田園可寄家。",
            "曾是德公推奬厚，一觴何處酹魂車。"
        ],
        "title": "哭賈少卿",
        "id": "f4d1eb76-18ba-4a40-8fb3-8ff29fc0f241"
    },
    {
        "author": "蔡襄",
        "paragraphs": [
            "四上不登第，漂流二十年。",
            "依依去國恨，杯酒春風前。"
        ],
        "title": "別顔慥下第",
        "id": "8d31ed07-4688-4dcd-95b6-4e3811a0084e"
    },
    {
        "author": "蔡襄",
        "paragraphs": [
            "破春龍焙走新茶，盡是西溪近社芽。",
            "纔拆緘封思退傅，爲留甘旨減藏家。",
            "鮮明香色凝雲液，清徹神情敵露華。",
            "却笑虛名陸鴻漸，曾無賢相作詩誇。"
        ],
        "title": "和杜相公謝寄茶",
        "id": "e0f823c6-a140-4d32-a5ab-6ede0cd9f3b7"
    },
    {
        "author": "蔡襄",
        "paragraphs": [
            "謝政閑宮傅，當年老相君。",
            "詩情通造化，筆力作風雲。",
            "是則經綸手，施於淡泊文。",
            "捧窺心感悸，無路候公門。"
        ],
        "title": "謝杜相公",
        "id": "abe9d2a9-2147-4b88-93e2-f53fd844aa49"
    },
    {
        "author": "蔡襄",
        "paragraphs": [
            "秋欄疎索水葒花，坐見花邊日向斜。",
            "莫問幽人超世訣，即心無累是仙家。"
        ],
        "title": "銓舍後軒",
        "id": "28e90e92-3b78-4297-b365-982180eff48e"
    },
    {
        "author": "蔡襄",
        "paragraphs": [
            "急雨初收宮殿明，紅薇花落暑風清。",
            "忽傳午正驚殘夢，寂寂西軒喜鵲聲。"
        ],
        "title": "閣下晝眠",
        "id": "4f34ee47-b330-4e54-bde6-62f06389d5d1"
    },
    {
        "author": "蔡襄",
        "paragraphs": [
            "零落黄花動節辰，送行杯酒感風塵。",
            "誰知最恨張京兆，畫徧修眉不示人。"
        ],
        "title": "戲答王仲儀",
        "id": "187d1b0b-82cf-4d6c-a928-5d59cc66bd42"
    },
    {
        "author": "蔡襄",
        "paragraphs": [
            "仕宦晚益困，忽驚朝露晞。",
            "嗟嗟命不偶，事事志多違。",
            "直節未嘗屈，英魂何所依。",
            "有材真國器，無悶即天機。",
            "前日猶言笑，今亡果是非。",
            "城南春滿路，空見素旌歸。"
        ],
        "title": "哭石曼卿",
        "id": "f96bdcbe-ce8e-458b-a815-708a46df299e"
    },
    {
        "author": "蔡襄",
        "paragraphs": [
            "十五燒香繐帳前，幾多幽怨入危絃。",
            "誰知千載臺傾後，何處西陵有墓田。"
        ],
        "title": "銅雀妓",
        "id": "f25329d0-37a0-4659-a905-767ba1cc1a67"
    },
    {
        "author": "蔡襄",
        "paragraphs": [
            "雪後西郊物外清，官閒乘興此閒行。",
            "出門疎樹無塵色，入內流渠带野聲。",
            "近臘酒醪香更釅，得風弓箭力還生。",
            "知君病起心猶壯，獨背船窗唱渭城。"
        ],
        "title": "城西射弓挺之以病不至簡示新詩有唯應欠我渭城歌之句謹吟一篇以答佳意",
        "id": "ad4fbaac-86a0-4835-b8de-cc93da85da24"
    },
    {
        "author": "蔡襄",
        "paragraphs": [
            "福偶天家出，賢名戚里推。",
            "朱顔不待老，萬事却成悲。",
            "宿露霑新隴，秋風過舊帷。",
            "誰歌均一德，傳繼召南詩。"
        ],
        "title": "汾陽夫人挽詞二首  其一",
        "id": "21f6f97b-2a85-41fc-9e42-10b0df018f91"
    },
    {
        "author": "蔡襄",
        "paragraphs": [
            "借有百年在，都如一夢迴。",
            "幻生還復滅，仙去不重來。",
            "樂色閒宵院，衣香祕夜臺。",
            "行人知令淑，哭送侍兒哀。"
        ],
        "title": "汾陽夫人挽詞二首  其二",
        "id": "4b48aad4-2feb-4999-9572-d5e57222bb7b"
    },
    {
        "author": "蔡襄",
        "paragraphs": [
            "檻外珍叢叨下泉，祥符天子泰靈仙。",
            "忽逢野老臨池水，自剪殘花趁歲錢。"
        ],
        "title": "秦靈園書事  其一",
        "id": "03720a22-5f73-494c-bd8a-4946840b523d"
    },
    {
        "author": "蔡襄",
        "paragraphs": [
            "上元天仗款琳房，靈圃遥傳玉殿香。",
            "要識年年桃李色，不關春力是恩光。"
        ],
        "title": "秦靈園書事  其二",
        "id": "a8c1e32e-3501-4b63-911b-2b0e8548cfea"
    },
    {
        "author": "蔡襄",
        "paragraphs": [
            "綾紋金彩射星霞，潤墨新騰玉署麻。",
            "不用著心驚寵辱，去來元是坦空華。"
        ],
        "title": "讀太平告身",
        "id": "b237d07c-87ed-410c-a927-24750a8555c3"
    },
    {
        "author": "蔡襄",
        "paragraphs": [
            "前歲君提嶺外兵，國門南路送君行。",
            "由來成事多天幸，直向危時見世情。",
            "勉力朝廷論大計，甘心江海就私榮。",
            "牢愁應解侵人骨，未老先教白髮生。"
        ],
        "title": "因書答河東轉運楊樂道",
        "id": "72e7ee38-a678-4b6e-a51a-c307ef6222c8"
    },
    {
        "author": "蔡襄",
        "paragraphs": [
            "欽天門外警場開，畫角千枝疊鼓催。",
            "今日淮邊孤壘畔，晚風時送數聲來。"
        ],
        "title": "楚州聞晚角有懷",
        "id": "db65163f-c7d9-49f9-9871-ecae314eba0f"
    },
    {
        "author": "蔡襄",
        "paragraphs": [
            "八月吳天覺早涼，翠叢初拆碎朱房。",
            "繁枝欲卧不勝力，落片將飛猶是香。",
            "西閣二年臨晝夢，金刀一夕掩春芳。",
            "欄邊想像頻回首，漸覺星垣迥漢傍。"
        ],
        "title": "過真慧素上人院見紅薇盛開因思西閣後軒數株遂成短章寄翰林原叔八丈禹 玉閣長兼書真慧壁間以記所遇",
        "id": "8563fd3e-acff-43dc-b276-5fd78f644fe9"
    },
    {
        "author": "蔡襄",
        "paragraphs": [
            "曾乘春飲遶花畦，花底餘香入燕泥。",
            "剪處佳人傳燭下，歸時明月到雲西。",
            "重來草樹驚秋色，零落交朋感舊題。",
            "若使他年逢勝賞，一觴知復共誰携。"
        ],
        "title": "杭州訪吉祥璘上人追感蘇才翁同嘗牡丹",
        "id": "f709a9d8-fcb1-4f48-8918-a21ee91787e6"
    },
    {
        "author": "蔡襄",
        "paragraphs": [
            "少悟浮圖法，因傳法喜名。",
            "於人無厚薄，知己盡豪英。",
            "藥舍朝爐暖，棋窗夜燭明。",
            "性懷元自得，未用厭逢迎。"
        ],
        "title": "寶月法喜堂",
        "id": "e81474e4-6924-46df-bd38-a309d28a35a4"
    },
    {
        "author": "蔡襄",
        "paragraphs": [
            "二十五年間，三迴共往還。",
            "那知臨白首，相失向青山。",
            "想像音容在，侵尋鬢髮斑。",
            "平生多善行，應不下塵寰。"
        ],
        "title": "過泗州嶺",
        "id": "6d8769c6-8fd9-41d4-84f0-f5da24e2409e"
    },
    {
        "author": "蔡襄",
        "paragraphs": [
            "曾侍天王玉几傍，捲簾袍色殿中央。",
            "重霄未徹宮縣樂，上宰初持萬壽觴。",
            "曉日半臨幡影轉，春風徧送佩聲長。",
            "今朝千里穿雲嶺，喜奉親輿返故鄉。"
        ],
        "title": "丙申元日過浦城西陽嶺",
        "id": "3f4604db-4df9-46ea-82e0-a0b95308fbff"
    },
    {
        "author": "蔡襄",
        "paragraphs": [
            "庭樹疎疎河漢低，瓦溝霜白月平西。",
            "寒鴉不奈單棲若，落泊驚飛到曉啼。"
        ],
        "title": "宿漁梁驛",
        "id": "98a33163-82ec-48ee-a9dc-2809e0a0ae33"
    },
    {
        "author": "蔡襄",
        "paragraphs": [
            "七年相別復相逢，牆外千枝依舊紅。",
            "只有蒼顔日憔悴，奈緣多感泣春風。"
        ],
        "title": "過南劍州芋陽舖見桃花",
        "id": "b8768a80-b210-432c-b4b2-451f055fa9c5"
    },
    {
        "author": "蔡襄",
        "paragraphs": [
            "得汝抄書心自喜，古來清白紹家難。",
            "誰知向老秋燈下，一見親蹤不忍看。"
        ],
        "title": "見勻親抄書泣悼卷末",
        "id": "c87e2e7a-f86e-4283-9781-48626a13bf15"
    },
    {
        "author": "蔡襄",
        "paragraphs": [
            "病惱連春夏，居閒意味長。",
            "海風生永晝，山雨送微涼。",
            "書帙梅蒸潤，衣巾荔實香。",
            "塵緣消遣盡，物我兩相忘。"
        ],
        "title": "寓居興化轉運廨舍",
        "id": "242130f7-9846-43bd-b21f-d766870f0094"
    },
    {
        "author": "蔡襄",
        "paragraphs": [
            "尋溪因過上溪遊，雨後溪渾水亂流。",
            "因傍堤松却飛蓋，爲聞山鳥輟鳴騶。",
            "平田䆉䅉青雲合，滿谷芭蕉碧玉抽。",
            "開濟無功須早去，故時瓜隴有通侯。"
        ],
        "title": "丙申五月遊興化西門上溪",
        "id": "6955ec8d-5c03-4813-a622-ebe329446f26"
    },
    {
        "author": "蔡襄",
        "paragraphs": [
            "齋館從容接燕申，每臨佳樹走觥巡。",
            "兵鋒却後知神物，年壽高來况主人。",
            "並賞昔聞思故友，分甘今喜奉慈親。",
            "豈唯持祝公難老，兼欲靈株比大椿。"
        ],
        "title": "謝宋評事",
        "id": "ccb5e899-32fa-4237-989d-efb2c3c6f066"
    },
    {
        "author": "蔡襄",
        "paragraphs": [
            "手授新書荷至情，何時仙訣得真精。",
            "高年轉覺面顔少，細字全由眼力明。",
            "藥籙謾勞分上下，丹爐終費侯虧盈。",
            "爭如一語醒然悟，獨葆天光不外營。"
        ],
        "title": "謝阮評事",
        "id": "5128b072-a9fd-491e-9c87-f6236cda51b5"
    },
    {
        "author": "蔡襄",
        "paragraphs": [
            "北苑靈芽天下精，要須寒過入春生。",
            "故人偏愛雲腴白，佳句遥傳玉律清。",
            "衰病萬緣皆絕慮，甘香一味未忘情。",
            "封題原是山家寶，盡日虛堂試品程。"
        ],
        "title": "和詩送茶寄孫之翰",
        "id": "2981534c-573b-48b3-a5c9-fc6c72ce50bc"
    },
    {
        "author": "蔡襄",
        "paragraphs": [
            "庭松永晝轉春禽，天氣初晴又半陰。",
            "惆悵此生多病惱，正看行樂獨傷心。"
        ],
        "title": "泉州安靜堂",
        "id": "04abcd53-72f0-407d-abef-84b30ebcb2a6"
    },
    {
        "author": "蔡襄",
        "paragraphs": [
            "初華纔過小荷身，曉露霑紅點點勻。",
            "莫爲愁心偏倚望，清江元有未歸人。"
        ],
        "title": "泉州北藏院見初荷華",
        "id": "eaa8cb24-6de2-4d45-a0ee-c1171db6a7e6"
    },
    {
        "author": "蔡襄",
        "paragraphs": [
            "星騎翩翩鶴詔來，旋聞歡語沸春雷。",
            "天閑未減真龍種，滄海還空老蚌胎。",
            "拂紙半毫含意勁，摩雲雙翅待風開。",
            "寄言商潁辟榮客，好致吾君放首迴。"
        ],
        "title": "詔貢士",
        "id": "1f8f4403-3561-4f7e-a60f-df26f2dd70cb"
    },
    {
        "author": "蔡襄",
        "paragraphs": [
            "愛花盡日傍花臺，點檢當年手自栽。",
            "前事已隨朝暮變，舊華空見淺深開。",
            "山禽忽下還飛去，溪雨纔收又復來。",
            "只有春醪能遣恨，無人欄畔共持杯。"
        ],
        "title": "福州堂下小欄花卉多是手栽今已繁盛因賞花有所感悼",
        "id": "e78ff95f-4595-41bc-969e-3113432da24a"
    },
    {
        "author": "蔡襄",
        "paragraphs": [
            "偶爾尋幽上翠微，遊人啼鳥似前期。",
            "花間行印露霑紙，山下放衙雲滿旗。",
            "艷艷舞衣朝日處，飄飄商櫓落潮時。",
            "傳杯且與乘春醉，身世悠然兩自遺。"
        ],
        "title": "登四徹亭",
        "id": "94dfc77e-068e-41bf-97e3-24bd76df019e"
    },
    {
        "author": "蔡襄",
        "paragraphs": [
            "郭外清溪溪外山，溪雲飛上破山顔。",
            "晴明天氣琉璃色，何處峰頭带雨還。"
        ],
        "title": "登清風樓",
        "id": "4229557b-e6c1-4022-888b-01c4f9f3e735"
    },
    {
        "author": "蔡襄",
        "paragraphs": [
            "洞裏花開無定期，落紅曾見逐泉飛。",
            "仙人應向青山口，管却春花不與歸。"
        ],
        "title": "榴花洞",
        "id": "77debb91-45b0-4b7f-a07a-31c4ba41c691"
    },
    {
        "author": "蔡襄",
        "paragraphs": [
            "二草曾觀嶺外圖，開時嘗與暑風俱。",
            "使君已自憐清分，分得新條過海無。"
        ],
        "title": "寄南海李龍圖求素馨含笑花",
        "id": "adc69a56-b71d-4fd9-a16f-10ef023e27c7"
    },
    {
        "author": "蔡襄",
        "paragraphs": [
            "人仰公才世吏師，更甘歸老舊林池。",
            "門闌清似當官處，心力强於少壯時。",
            "物理自冥非寄酒，兵謀猶在却因棋。",
            "濠邊風月如招隠，願拂塵裾從所之。"
        ],
        "title": "寄題張景山大卿園池",
        "id": "3a9a687e-b950-4b4c-9722-affb0eccaba1"
    },
    {
        "author": "蔡襄",
        "paragraphs": [
            "道德由來太古同，生靈休養至仁中。",
            "五兵不試歸神武，萬物無私是化工。",
            "玉座忽逢春月盡，金旌遥指洛川窮。",
            "年年翠輦長陪扈，那向西城別梓宮。"
        ],
        "title": "仁宗皇帝挽詞七首  其一",
        "id": "a26fa0cd-934a-451e-a54d-22044adee29a"
    },
    {
        "author": "蔡襄",
        "paragraphs": [
            "向近千秋節，何言七月期。",
            "遺恩羣玉宴，往事荷宮祠。",
            "仙路雲龍會，秋風鼓角悲。",
            "萬人瞻彩仗，猶認吉行時。"
        ],
        "title": "仁宗皇帝挽詞七首  其二",
        "id": "a50aeddf-d006-4f55-83c8-88ea32d7a84d"
    },
    {
        "author": "蔡襄",
        "paragraphs": [
            "聲教中原泰，恩仁萬國臨。",
            "憂勤符帝夢，付與得天心。",
            "簫吹凝寒氣，雲山斂夕陰。",
            "還期千載後，歌頌莫知深。"
        ],
        "title": "仁宗皇帝挽詞七首  其三",
        "id": "3975c6be-7e96-4b8f-8f66-f28dd65aedc3"
    },
    {
        "author": "蔡襄",
        "paragraphs": [
            "儉薄留遺詔，遵行在繼承。",
            "桐棺會稽冢，瓦器孝文陵。",
            "闕外秋螢度，林端曉月澄。",
            "須知無可欲，終古不騫崩。"
        ],
        "title": "仁宗皇帝挽詞七首  其四",
        "id": "6e7c953b-e53f-47b1-ab4d-69ea4d749ed8"
    },
    {
        "author": "蔡襄",
        "paragraphs": [
            "萬世威神在，多方惠澤隆。",
            "密音通虜壤，行哭亦兒童。",
            "畫翣離丹闕，幽堂對紫嵩。",
            "孤城空雨泣，白首抱遺弓。"
        ],
        "title": "仁宗皇帝挽詞七首  其五",
        "id": "57402b0e-9c74-421d-8473-4517bacc11e0"
    },
    {
        "author": "蔡襄",
        "paragraphs": [
            "儉勤追禹績，恭讓體堯仁。",
            "措枉朝多直，除苛吏盡循。",
            "遵儒恩禮異，左戚賞刑均。",
            "立子知天意，超然即上賓。"
        ],
        "title": "仁宗皇帝挽詞七首  其六",
        "id": "f9c3e18b-e6e0-474a-985c-a184add1a906"
    },
    {
        "author": "蔡襄",
        "paragraphs": [
            "攢宮開七月，隧路閉千秋。",
            "地带三川拆，天含萬國愁。",
            "鳥雲知聖沒，龍駕想神遊。",
            "厚祿將無報，慙恩更白頭。"
        ],
        "title": "仁宗皇帝挽詞七首  其七",
        "id": "422af4ba-5e7b-464c-8ef7-7cc1dc4e4cb2"
    },
    {
        "author": "蔡襄",
        "paragraphs": [
            "宮人上臨候昏鐘，簾外香煙燭影紅。",
            "庭柏飛霜陵漏永，可憐今夜月明中。"
        ],
        "title": "昭陵行",
        "id": "57659847-0eb2-4405-bbe4-c6079caaaa4b"
    },
    {
        "author": "蔡襄",
        "paragraphs": [
            "空梁詩板歲年多，唯有秋蟲占作窠。",
            "聞道故人時拂拭，此生無奈舊情何。"
        ],
        "title": "和子發",
        "id": "67f0a8f3-a683-4e22-8e32-53c94a08a471"
    },
    {
        "author": "蔡襄",
        "paragraphs": [
            "誰寄梅花置枕傍，前時復得枕清香。",
            "因香夢徹江南路，江水浮天月似霜。"
        ],
        "title": "有遺梅花枕前者因成",
        "id": "b46c8bc9-2fbf-4def-b6a8-cbe0f55e649b"
    },
    {
        "author": "蔡襄",
        "paragraphs": [
            "二月名園蓊鬰青，爲憐佳節此閒行。",
            "偶因觴詠心還適，蹔離塵埃眼倍明。",
            "風靜落花深一寸，日遲啼鳥度千聲。",
            "主公高意何須道，芳物於人自有情。"
        ],
        "title": "甲辰寒日遊公謹園池",
        "id": "6fa536bb-1243-43ad-ad41-e8e45d5316fa"
    },
    {
        "author": "蔡襄",
        "paragraphs": [
            "先帝傳基固，真人嗣統平。",
            "餘恩華夏在，高誼古今傾。",
            "漢法原爲廟，仙居別有京。",
            "海中金闕見，天上玉樓成。",
            "睿意懷丕烈，宸豪薦大名。",
            "薦唯將舜擬，嚴亦與周并。",
            "龍向朝雲起，奎和晝日呈。",
            "流光俄洊歲，發號慶重明。",
            "令節千秋過，端儀萬衆迎。",
            "讙呼山嶽動，驅拂鬼神驚。",
            "縹緲來佳氣，雍容下太清。",
            "旛旌多異制，歌吹自新聲。",
            "琳館初停御，鑾輿始此行。",
            "盥孚通至感，福澤被羣生。",
            "往事時兼遠，孤臣淚獨橫。",
            "晨興西響久，悽斷老年情。"
        ],
        "title": "四月十七日奉安仁宗皇帝御容於景靈孝嚴殿是日舟次陳留感懷述事十六韻",
        "id": "a69d4725-2574-4f48-b7b2-859397adf355"
    },
    {
        "author": "蔡襄",
        "paragraphs": [
            "旗聲不斷鼓聲催，堤柳陰濃野色開。",
            "今日客衣何事凈，京塵不肯出城來。"
        ],
        "title": "至鎖外",
        "id": "efb1f972-3e64-46c0-9efd-59cc7929e5c3"
    },
    {
        "author": "蔡襄",
        "paragraphs": [
            "今日風期惡，遲迴一水濱。",
            "村旗呈酒聖，廟鼓賽河神。",
            "躍鯉曾驚網，饑烏不避人。",
            "商工時借問，何處即通津。"
        ],
        "title": "洪澤阻風",
        "id": "f3f8ffce-c60d-48ad-82cb-478b0e87f3a1"
    },
    {
        "author": "蔡襄",
        "paragraphs": [
            "平日壓塵土，今遊興味長。",
            "波濤圍四際，臺殿起中央。",
            "魚聽晨餐鼓，雪和夕炷香。",
            "薰風休遞吹，襟袂不勝涼。"
        ],
        "title": "遊金山寺",
        "id": "d307ba08-ee7a-48ca-bbe2-5ed5b521e705"
    },
    {
        "author": "蔡襄",
        "paragraphs": [
            "曾解征衣寄草堂，枕邊泉石自生涼。",
            "休論仙訣能延壽，蹔得身閒夢亦長。"
        ],
        "title": "五月宿江陰軍葛公綽草堂",
        "id": "152a115a-da7d-4100-9abc-d02d16eb61a6"
    },
    {
        "author": "蔡襄",
        "paragraphs": [
            "青林藹藹日暉暉，薄晚涼生暑氣微。",
            "湖上清風如可載，畫船十隻不空歸。"
        ],
        "title": "七月過孤山勤上人院",
        "id": "1e46d357-14b0-4544-8ac4-79a247bec8c4"
    },
    {
        "author": "蔡襄",
        "paragraphs": [
            "越邑吳封繡錯分，華堂繁吹半空聞。",
            "山峯高下抽青笋，江水東西卧白雲。",
            "菊蕊芬芳初應節，松林照耀欲迎曛。",
            "州人不見歸時醉，未擬風流待使君。"
        ],
        "title": "重陽日有美堂南望",
        "id": "06c6e981-3018-463d-a9aa-655814c9ef79"
    },
    {
        "author": "蔡襄",
        "paragraphs": [
            "遥知畫舫艤江隈，寒勒梅花未得開。",
            "唯有山堂紅燭下，至今繁艷傍尊罍。"
        ],
        "title": "韓玉汝山堂會別梅花已盛至蘇州示諭水鄉天寒未開",
        "id": "b688063e-336f-42a5-b6f7-66da0b735ec8"
    },
    {
        "author": "蔡襄",
        "paragraphs": [
            "傾宮晨起傳輕粧，山殿生風夏日長。",
            "小部新聲落天上，無人知是荔枝香。"
        ],
        "title": "梨園小部",
        "id": "d614b856-2fa8-47bf-9c86-dfe11a7edec2"
    },
    {
        "author": "蔡襄",
        "paragraphs": [
            "山堂爭似草堂清，俗事隨人百種名。",
            "頼有四窗春茗在，甌中時看白雲生。"
        ],
        "title": "答葛公綽",
        "id": "0c7c19a3-f3ea-4d35-a6cc-420223b200f5"
    },
    {
        "author": "蔡襄",
        "paragraphs": [
            "多謝山人遠祝延，壽杯仍是九龍泉。",
            "餘生事事無心緒，直向清涼度歲年。"
        ],
        "title": "公綽示及生日以九龍泉爲壽依韻奉答",
        "id": "c303e518-21ea-42f7-adbd-fe000d96b7b4"
    },
    {
        "author": "蔡襄",
        "paragraphs": [
            "於世無機是海翁，客情醒醉任鄰鍾。",
            "廉纖雨意還侵夜，料峭春期未減冬。",
            "寶氣上浮難掩玉，歲寒中立不凋松。",
            "君王自結英雄網，千載風雲定有從。"
        ],
        "title": "和答孫推官久病新起見過錢塘之什二首  其一",
        "id": "e7c68b97-dcfa-4136-aafe-6f609f5ef72c"
    },
    {
        "author": "蔡襄",
        "paragraphs": [
            "病來安健賦詩誇，甲子新移一歲加。",
            "吾道所存唯浩氣，世緣何著但空花。",
            "煙雲已過同歸鴈，楊柳初藏並宿鴉。",
            "便擬尋山逐幽趣，春泥隨馬上須遮。"
        ],
        "title": "和答孫推官久病新起見過錢塘之什二首  其二",
        "id": "17fe8674-14c2-46b0-9a21-38d23b8aac80"
    },
    {
        "author": "蔡襄",
        "paragraphs": [
            "忽聞乘月上層臺，正值江湖夜色開。",
            "雲屋萬重燈火合，雪山千仞海潮來。",
            "靜遊雖有詩情得，獨笑應無俗語陪。",
            "縱使羈懷多感慨，若逢清致少徘徊。"
        ],
        "title": "和夜登有美堂",
        "id": "b2dfb5aa-ef0a-442d-af61-0a238c9d771e"
    },
    {
        "author": "蔡襄",
        "paragraphs": [
            "津亭遥望草萋萋，空曠清懷與物齊。",
            "春水倒行潮欲上，晚雲平壓日先低。",
            "高城覽古人何在，遠渡傷離客自迷。",
            "好共山翁同出處，不隨朝騎五門西。"
        ],
        "title": "和偶登安濟亭",
        "id": "7a5c3c0f-8eb4-491f-b8f0-c56cf5dc060d"
    },
    {
        "author": "蔡襄",
        "paragraphs": [
            "地卷天回出海東，人間何事可爭雄。",
            "千年浪說鴟夷怒，一信全疑渤澥空。",
            "寂靜最宜聞夜枕，崢嶸須待駕秋風。",
            "尋思物理真難測，隨月虧圓亦未通。"
        ],
        "tags": [
            "钱塘江"
        ],
        "title": "和江上觀潮",
        "id": "056ef0a4-a5ab-4c2d-9a27-3a35e005c2ec"
    },
    {
        "author": "蔡襄",
        "paragraphs": [
            "擬將身計入扁舟，縱得三公不黑頭。",
            "病體已輕休賦鵩，機心如動輒驚鷗。",
            "强看吳野江山醉，肯爲春風花草愁。",
            "所向乾坤皆客寓，可能與我更遲留。"
        ],
        "title": "和答孫推官",
        "id": "4bfe74b1-4685-46e2-8fcc-99df08f227bb"
    },
    {
        "author": "蔡襄",
        "paragraphs": [
            "古寺無人野蘚滋，空庭永日雪風吹。",
            "橫柯圓若張青蓋，老幹孤如植紫芝。",
            "萬乘未輕蟠木器，千年終與大椿期。",
            "須知才短爲天幸，江上婆娑得所宜。"
        ],
        "title": "和古寺偃松",
        "id": "a479195d-0872-4c4b-bbbf-44589c426463"
    },
    {
        "author": "蔡襄",
        "paragraphs": [
            "燕燕何來處處喧，新從海上振輕翰。",
            "卑飛不避春泥重，竝語應愁夜雨寒。",
            "客舍暗窺吟筆健，宴堂時見酒盃乾。",
            "雕梁信美多移主，願爾將雛擇便安。"
        ],
        "title": "和新燕",
        "id": "90f0f6ee-2d97-48c8-88e6-a79da99f9c80"
    },
    {
        "author": "蔡襄",
        "paragraphs": [
            "風日朝來好，園林雨後清。",
            "遊鱼知水樂，戲蝶見春晴。",
            "草軟迷行迹，花深隠笑聲。",
            "觀民聊自適，不用管絃迎。"
        ],
        "title": "開州園縱民游樂二首  其一",
        "id": "bc9d83c0-3135-4245-b014-9ec12d1e86fd"
    },
    {
        "author": "蔡襄",
        "paragraphs": [
            "節候近清明，遊人已踏青。",
            "插花穿戟戶，酤酒向旗亭。",
            "日迥林光潤，風迴海氣腥。",
            "未知何處樂，歸路已嚴扃。"
        ],
        "title": "開州園縱民游樂二首  其二",
        "id": "a0068ce2-14e0-4dac-9198-912e7a669bb6"
    },
    {
        "author": "蔡襄",
        "paragraphs": [
            "苦竹生笋四五寸，櫻桃開花千萬枝。",
            "空濛野色當樓處，寂寞春寒带雨時。",
            "已放清歌逐瑶管，旋篘新釀行金巵。",
            "衰翁酩酊自爲樂，舉鞭不問并州兒。"
        ],
        "title": "遣興",
        "id": "b1a8cb24-ad02-4102-a860-dbe9a7540807"
    },
    {
        "author": "蔡襄",
        "paragraphs": [
            "久雨曾無度，陽和漸向闌。",
            "雜香生衆木，濃翠入孤巒。",
            "漏緩宵仍靜，燈微曉更寒。",
            "芳時猶卧病，何日出城看。"
        ],
        "title": "夜雨病中",
        "id": "7ad3d4fe-f11f-4274-96e2-8b09b40f64f5"
    },
    {
        "author": "蔡襄",
        "paragraphs": [
            "山前雨氣曉纔收，水際風光翠欲流。",
            "盡日旌旗停曲岸，滿潭鉦鼓競飛舟。",
            "浮來煙島疑相就，引去山禽好自由。",
            "歸騎不令歌吹歇，萬枝燈燭度花樓。"
        ],
        "tags": [
            "西湖"
        ],
        "title": "寒食西湖",
        "id": "46e586e0-3b7f-4645-9eea-0dbe8b43f03f"
    },
    {
        "author": "蔡襄",
        "paragraphs": [
            "地上多於枝上花，東樓凝望惜年華。",
            "潮頭正對伍員廟，燕子爭歸百姓家。",
            "粉籜漸高山徑笋，綠旗初展石岩茶。",
            "流芳自與人兼老，樽酒相逢莫重嗟。"
        ],
        "title": "上巳日州園東樓",
        "id": "87ef1e8d-8fe2-4f63-88ba-5257ff8c9f44"
    },
    {
        "author": "蔡襄",
        "paragraphs": [
            "千頃平湖綠一遭，空城遊樂自奢豪。",
            "畫船爭勝飛江鶻，翠讞都浮載海鼇。",
            "芳草堤邊裙带短，柔桑陌上髻鬟高。",
            "樓前盡日聞歌笑，不啻秋風卷怒濤。"
        ],
        "tags": [
            "西湖"
        ],
        "title": "四月清明西湖",
        "id": "e594f2f0-108c-45d7-8b70-8b0d7250eb29"
    }
]