[
    {
        "author": "蘇軾",
        "paragraphs": [
            "靈隠前，天竺後，兩澗春淙一靈鷲。",
            "不知水從何處來，跳波赴壑如奔雷。",
            "無情有意兩莫測，肯向冷泉亭下相縈回。",
            "我在錢塘六百日，山中暫來不暖席。",
            "今君欲作靈隠居，葛布草屨隨僧蔬。",
            "能與冷泉作主一百日，不用二十四考書中書。"
        ],
        "title": "聞林夫當徙靈隠寺寓居戲作靈隠前一首",
        "id": "7a988221-aea2-4033-ae0a-7843473102f9"
    },
    {
        "author": "蘇軾",
        "paragraphs": [
            "新苗未沒鶴，老葉方翳蟬。",
            "綠渠浸麻水，白板燒松烟。",
            "笑窺有紅頰，醉卧皆華顛。",
            "家家機杼鳴，樹樹梨棗懸。",
            "野無佩犢子，府有騎鶴仙。",
            "觀風嶠南使，出相山東賢。",
            "渡江弔很石，過嶺酌貪泉。",
            "與君步徙倚，望彼修連娟。",
            "願及南枝謝，早隨北雁翩。",
            "歸來春酒熟，共看山櫻然。"
        ],
        "title": "次韵蘇伯固遊蜀岡送李孝博奉使嶺表",
        "id": "8e6fbd2a-ff36-4b26-8362-7d7b377f3062"
    },
    {
        "author": "蘇軾",
        "paragraphs": [
            "我年二十無朋儔，當時四海一子由。",
            "君來扣門如有求，頎然鶴骨清而修。",
            "醉翁遣我從子遊，翁如退之蹈軻丘。",
            "尚欲放子出一頭，酒醒夢斷四十秋。",
            "病鶴不病骨愈虬，惟有我顔老可羞。",
            "醉翁賓客散九州，幾人白髮還相收。",
            "我如懷祖拙自謀，正作尚書已過優。",
            "君求會稽實良籌，往看萬壑爭交流。"
        ],
        "title": "送晁美叔發運右司年兄赴闕",
        "id": "985a9dcf-2327-44e6-9654-0f50f28f91f7"
    },
    {
        "author": "蘇軾",
        "paragraphs": [
            "壽樽餘瀝到朋簪，要與郎君語夜深。",
            "敢問阿婆開後閣，井中車轄任浮沉。"
        ],
        "title": "太夫人以无咎生日置酒留余夜歸書小詩賀上",
        "id": "6900a7a4-c260-4d97-922b-3280a9f37c1c"
    },
    {
        "author": "蘇軾",
        "paragraphs": [
            "饑眼眩東西，詩腸忘早晏。",
            "雖知燈是火，不悟鐘非飯。",
            "山僧異漂母，但可供一莞。",
            "何爲二十年，記憶作此訕。",
            "齋厨養若人，無益祇貽患。",
            "乃知飯後鐘，闍黎蓋具眼。"
        ],
        "title": "石塔寺",
        "id": "87363ecd-9593-4eb0-a819-ba9ecfd12158"
    },
    {
        "author": "蘇軾",
        "paragraphs": [
            "才名誰似廣文寒，月斧雲斤琢肺肝。",
            "玄晏一生多卧病，子雲三世不遷官。",
            "幽蘭空覺香風在，宿草何曾淚葉乾。",
            "猶喜諸郎有曹志，文章還復富波瀾。"
        ],
        "title": "王文玉挽詞",
        "id": "8b579ba4-d445-4d66-9b56-ffb488916dbc"
    },
    {
        "author": "蘇軾",
        "paragraphs": [
            "鬧裏清遊借隙光，醉時真境發天藏。",
            "夢回拾得吹來句，十里南風草木香。"
        ],
        "title": "山光寺送客回次芝上人韵咎芝上人遊山光寺和芝韵",
        "id": "e0f085db-d24a-43a0-bc0c-bf1dd6244112"
    },
    {
        "author": "蘇軾",
        "paragraphs": [
            "二年閱三州，我老不自惜。",
            "團團如磨牛，步步踏陳迹。",
            "豈知世外人，長與魚鳥逸。",
            "老芝如雲月，炯炯時一出。",
            "比年三見之，常若有所適。",
            "逝將走廬阜，計闊道逾密。",
            "吾生如寄耳，出處誰能必。",
            "江南千萬峰，何處訪子室。"
        ],
        "tags": [
            "庐山"
        ],
        "title": "送芝上人遊廬山",
        "id": "7c8e2f5f-750d-4f8c-81a5-e9ffbd2f1158"
    },
    {
        "author": "蘇軾",
        "paragraphs": [
            "君爲縣令元豐中，吏貪功利以病農。",
            "君欲言之路無從，移書諫臣以自通，元豐天子爲改容。",
            "我時匹馬江西東，問之逆旅言頗同。",
            "老人愛君如劉寵，小兒敬君如魯恭。",
            "爾來明目達四聰，收拾駔駿冀北空。",
            "君爲赤令有古風，政聲直入明光宮。",
            "天廐如海養羣龍，并收其子豈不公，白沙何必煩此翁。"
        ],
        "title": "送程德林赴真州",
        "id": "f7fc5a25-8bd7-4359-ae8d-7556d9cca18e"
    },
    {
        "author": "蘇軾",
        "paragraphs": [
            "三度別君來，此別真遲暮。",
            "白盡老髭鬚，明日淮南去。",
            "酒罷月隨人，淚溼花如霧。",
            "後夜逐君還，夢繞湖邊路。"
        ],
        "tags": [
            "离别",
            "友谊",
            "友人"
        ],
        "title": "古別離送蘇伯固",
        "id": "7e61a03f-d047-4e13-bf6d-5c83738cbcbf"
    },
    {
        "author": "蘇軾",
        "paragraphs": [
            "深谷下窈窕，高林合扶疏。",
            "美哉新堂成，及此秋風初。",
            "我來適過雨，物至如娛予。",
            "穉竹真可人，霜節已專車。",
            "老槐苦無頼，風花欲填渠。",
            "山鴉爭呼號，溪蟬獨清虛。",
            "寄懷勞生外，得句幽夢餘。",
            "古今正自同，歲月何必書。"
        ],
        "title": "谷林堂",
        "id": "08c941a6-6fe1-41a6-8348-6e9ea8e27e48"
    },
    {
        "author": "蘇軾",
        "paragraphs": [
            "露宿泥行草棘中，十年春雨養髯龍。",
            "如今尺五城南杜，欲問東坡學種松。"
        ],
        "title": "予少年頗知種松手植數萬株皆中梁柱矣都梁山中見杜輿秀才求學其法戲贈二首  其一",
        "id": "82965429-7367-448c-b810-47c36d429002"
    },
    {
        "author": "蘇軾",
        "paragraphs": [
            "君方掃雪收松子，我已開榛得茯苓。",
            "爲問何如插楊柳，明年飛絮作浮萍。"
        ],
        "title": "予少年頗知種松手植數萬株皆中梁柱矣都梁山中見杜輿秀才求學其法戲贈二首  其二",
        "id": "91efaeb0-ee1b-4db0-aeec-be461bd36ad4"
    },
    {
        "author": "蘇軾",
        "paragraphs": [
            "二年三躡過淮舟，款段還逢馬少游。",
            "無事不妨長好飲，著書自要見窮愁。",
            "孤松早偃原非病，倦鳥雖還豈是休。",
            "更欲河邊幾來往，祇今霜雪已蒙頭。"
        ],
        "title": "行宿泗間見徐州張天驥次舊韵",
        "id": "63a17dcb-afea-4999-8119-f650eb315182"
    },
    {
        "author": "蘇軾",
        "paragraphs": [
            "幼眇文章宜和寡，崢嶸肝肺亦交難。",
            "未能飛瓦彈清角，肯便投泥戲潑寒。",
            "忽見秋風吹洛水，遥知霜葉滿長安。",
            "詩成送與劉夫子，莫遣孫郎帳下看。"
        ],
        "title": "次韵劉景文贈傅羲秀才",
        "id": "053a165e-a903-437a-a368-a81bb2c35d25"
    },
    {
        "author": "蘇軾",
        "paragraphs": [
            "菊盞萸囊自古傳，長房寧復是臞仙。",
            "應從漢武橫汾日，數到劉公戲馬年。",
            "對玉山人今老矣，見恒河性故依然。",
            "王郎九日詩千首，今賦黄樓第二篇。"
        ],
        "title": "在彭城日與定國爲九日黄樓之會今復以是日相遇於宋凡十五年憂樂出處有不可勝言者而定國學道有得百念灰冷而顔益壯顧予衰病心形俱悴感之作詩",
        "id": "da687449-0ba5-46f7-916e-3cba8035fbce"
    },
    {
        "author": "蘇軾",
        "paragraphs": [
            "朝菌無晦朔，蟪蛄疑春秋。",
            "南柯已一世，我眠未轉頭。",
            "仙人視吾曹，何異蜂蟻稠。",
            "不知蠻觸氏，自有兩國憂。",
            "我觀去來今，未始一念留。",
            "奔馳竟何得，而起無窮羞。",
            "王郎誤涉世，屢獻久不酬。",
            "黄金散行樂，清詩出窮愁。",
            "俯仰四十年，始知此生浮。",
            "軒裳陳道路，往往兒童收。",
            "封侯起大第，或是君家騶。",
            "似聞負販人，中有第一流。",
            "炯然徑寸珠，藏此百結裘。",
            "意行無車馬，倏忽略九州。",
            "邂逅獨見之，天與非人謀。",
            "笑我方醉夢，衣冠戲沐猴。",
            "力盡病騏驥，伎窮老伶優。",
            "北山有雲根，寸田自可耰。",
            "會當無何鄉，同作逍遥遊。",
            "歸來城郭是，空有纍纍丘。"
        ],
        "title": "九日次定國韵",
        "id": "3b73870c-6200-4164-88fa-8c9e6eeaa8cf"
    },
    {
        "author": "蘇軾",
        "paragraphs": [
            "老身倦馬河堤永，踏盡黄榆綠槐影。",
            "荒雞號月未三更，客夢還家時一頃。",
            "歸老江湖無歲月，未填溝壑猶朝請。",
            "黄門殿中奏事罷，詔許來迎先出省。",
            "已飛青蓋在河梁，定餉黄封兼賜茗。",
            "遠來無物可相贈，一味豐年說淮潁。"
        ],
        "title": "召還至都門先寄子由",
        "id": "d2dd9120-867f-42f5-a334-3d012739f95e"
    },
    {
        "author": "蘇軾",
        "paragraphs": [
            "還朝如夢中，雙闕眩金碧。",
            "復穿鵷鷺行，强寄麋鹿迹。",
            "勞生苦晝短，展轉不能夕。",
            "默坐數更鼓，流水夜自逆。",
            "故人爲我謀，此志何由畢。",
            "越吟知聽否，誰念病莊舄。"
        ],
        "title": "次韵定國見寄",
        "id": "e04ad3bc-354c-4f7d-b351-952a13382240"
    },
    {
        "author": "蘇軾",
        "paragraphs": [
            "歸來病鶴記城闉，舊踏松枝雨露新。",
            "半白不羞垂領髮，軟紅猶戀屬車塵。",
            "雨收九陌豐登後，日麗三元下降辰。",
            "粗識君王爲民意，不才何以助精禋。"
        ],
        "title": "次韵蔣穎叔錢穆父從駕景靈宮二首  其一",
        "id": "7af166b9-10cc-4b96-8cd8-a638bd2a5e56"
    },
    {
        "author": "蘇軾",
        "paragraphs": [
            "與君並直記初元，白首還同入禁門。",
            "玉殿齊班容小語，霜廷稽首泫微溫。",
            "病貪賜茗浮銅葉，老怯香泉灧寶樽。",
            "回首鵷行有人傑，坐知羌虜是游魂。"
        ],
        "title": "次韵蔣穎叔錢穆父從駕景靈宮二首  其二",
        "id": "b752480a-969b-4a45-ac8a-846b2b8b2f56"
    },
    {
        "author": "蘇軾",
        "paragraphs": [
            "楚水別來十載，蜀山望斷千重。",
            "畢竟擬爲傖父，憑君說與吳儂。"
        ],
        "title": "憶江南寄純如五首  其一",
        "id": "befd2ac5-29f9-4ecf-b9e3-38ba365e51e8"
    },
    {
        "author": "蘇軾",
        "paragraphs": [
            "湖目也堪供眼，木奴自足爲生。",
            "若話三吳勝事，不惟千里蓴羹。"
        ],
        "title": "憶江南寄純如五首  其二",
        "id": "ea86a146-7c2f-4a96-af2c-ebc99ddec808"
    },
    {
        "author": "蘇軾",
        "paragraphs": [
            "人在畫屏中住，客依明月邊遊。",
            "未卜柴桑舊宅，須乘五湖扁舟。"
        ],
        "title": "憶江南寄純如五首  其三",
        "id": "b87bcf5d-e936-487b-9e3f-ddfd2029c5d6"
    },
    {
        "author": "蘇軾",
        "paragraphs": [
            "生計曾無聚沫，孤蹤謾有清風。",
            "治産猶嫌范蠡，携孥頗笑梁鴻。"
        ],
        "title": "憶江南寄純如五首  其四",
        "id": "a68472d7-6d46-425a-a624-73fbb4131092"
    },
    {
        "author": "蘇軾",
        "paragraphs": [
            "弱累已償俗盡，老身將伴僧居。",
            "未許季鷹高潔，秋風直爲鱸魚。"
        ],
        "title": "憶江南寄純如五首  其五",
        "id": "69b0c760-77df-4aa4-8c7d-bf45de347c1d"
    },
    {
        "author": "蘇軾",
        "paragraphs": [
            "紫潭出玄雲，翳我潭中星。",
            "獨有潭上月，倒掛紫翠屏。",
            "我老不看書，默坐養此昏花睛。",
            "時時一開眼，見此雲月眼自明。",
            "久知世界一泡影，大小真僞何足評。",
            "笑彼三子歐梅蘇，無事自作雪羽爭。",
            "故將屏硯送兩范，要使珠璧栖窗櫺。",
            "大范忽長謠，語出月脇令人驚。",
            "小范當繼之，說破星心如雞鳴。",
            "牀頭復一月，下有風林橫。",
            "急送小范家，護此涵星泓。",
            "願從少陵博一句，山木盡與洪濤傾。"
        ],
        "title": "軾近以月石硯屏獻子功中書公復以涵星硯獻純父侍講子功有詩純父未也復以月石風林屏贈之謹和子功詩並求純父數句",
        "id": "b3e3bc6c-001c-4937-a7f9-a3225cc97a1b"
    },
    {
        "author": "蘇軾",
        "paragraphs": [
            "月次於房歷三星，斗牛不神箕獨靈。",
            "簸摇桑榆盡西靡，影落蘇子硯與屏。",
            "天工與我兩厭事，孰居無事爲此形。",
            "與君持橐侍帷幄，同到溫室觀堯蓂。",
            "自憐太史牛馬走，伎等卜祝均倡伶。",
            "欲留衣冠掛神武，便擊雲水歸南溟。",
            "陶泓不稱管城沐，醉石可助平泉醒。",
            "故持二物與夫子，欲使妙質留天庭。",
            "但令滋液到枯槁，勿遣光景生晦冥。",
            "上書掛名豈待我，獨立自可當雷霆。",
            "我時醉眠風林下，夜與漁火同青熒。",
            "撫物懷人應獨歎，作詩寄子誰當聽。"
        ],
        "title": "次韵范純父涵星硯月石風林屏詩",
        "id": "a43daf38-5ec9-4b36-bed7-e0f80726e674"
    },
    {
        "author": "蘇軾",
        "paragraphs": [
            "彈冠恨不早，掛冠常苦遲。",
            "盛服每假寐，角闕時伏思。",
            "東門未祖道，西山空拄頤。",
            "逝將江海去，安此麋鹿姿。",
            "要當謀三徑，何暇擇一枝。",
            "與君幾合散，得酒忘醇醨。",
            "君談似落屑，我飲如弈棋。",
            "居官不任事，造物真見私。",
            "主人獨賢勞，金穀方流馳。",
            "行人亦結束，杕杜乃歸期。",
            "公卿雖少安，河流正東釃。",
            "我得會稽去，方回良不癡。"
        ],
        "title": "次韵錢穆父會飲",
        "id": "4f37f01a-1da2-4018-8559-f4aeb20eff69"
    },
    {
        "author": "蘇軾",
        "paragraphs": [
            "千章杞梓蔭雲天，樗散誰收老鄭虔。",
            "喜氣到君浮白裏，豐年及我掛冠前。",
            "令嚴鐘鼓三更月，野宿貔貅萬竈烟。",
            "太息何人知帝力，歸來金帛看頳肩。"
        ],
        "title": "次韵穆父尚書侍祠郊丘瞻望天光退而相慶引滿醉吟",
        "id": "4193778a-8930-4217-b5c7-a0fd9c4c55c7"
    },
    {
        "author": "蘇軾",
        "paragraphs": [
            "帝出乘昌運，天心予太平。",
            "文章三代繼，制作七年成。",
            "大祀乾坤合，剛辰日月明。",
            "泰壇朝埽地，魄寶夜垂精。",
            "仰御圓蒼蓋，環觀海岳城。",
            "北流吞朔易，西極落欃槍。",
            "升燎靈光答，回鑾瑞霧迎。",
            "需雲遍枯槁，解雨達勾萌。",
            "可頌非天德，因箴亦下情。",
            "民言知有酌，帝謂本無聲。",
            "富國由崇儉，祈年在好生。",
            "無心斯格物，克己自銷兵。",
            "化國安新政，孤臣返舊耕。",
            "還將清廟什，留與野人賡。"
        ],
        "title": "郊祀慶成詩",
        "id": "e9ccd770-143f-4481-aa5c-5d66cbe719b2"
    },
    {
        "author": "蘇軾",
        "paragraphs": [
            "三軍喜氣鑠飛花，睡起空驚月在沙。",
            "未集驊騮金騕褭，故殘鳷鵲玉橫斜。",
            "偶還仗內身如寄，尚憶江南酒可賒。",
            "宣勸不多心自醉，强扶衰白拜君嘉。"
        ],
        "title": "次韵王仲至喜雪御筵",
        "id": "2ea749e2-da51-4514-9b6a-29e6e0b7c90a"
    },
    {
        "author": "蘇軾",
        "paragraphs": [
            "謖謖松下風，靄靄隴上雲。",
            "聊將竊比我，不堪持寄君。",
            "半生寓軒冕，一笑當琴樽。",
            "良辰飲文字，晤語無由醺。",
            "我有鳳鳴枝，背作蛇蚹紋。",
            "月明委靜照，心清得奇聞。",
            "當呼玉澗手，一洗羯鼓昏。",
            "請歌南風曲，猶作虞書渾。"
        ],
        "tags": [
            "西湖"
        ],
        "title": "次韵奉和錢穆父蔣穎叔王仲至詩四首 見和西湖月下聽琴",
        "id": "38c0252c-91ba-4c7d-afb4-1e9a20b3fb4b"
    },
    {
        "author": "蘇軾",
        "paragraphs": [
            "上窮非想亦非非，下與風輪共一癡。",
            "翠羽若知牛有角，空瓶何必井之眉。",
            "還朝暫接鵷鸞翼，謝病行收麋鹿姿。",
            "記取和詩三益友，他年弭節過仇池。"
        ],
        "title": "次韵奉和錢穆父蔣穎叔王仲至詩四首 見和仇池",
        "id": "11865a53-4d8d-46cd-9bbc-056d0d3411d9"
    },
    {
        "author": "蘇軾",
        "paragraphs": [
            "承平苑囿雜耕桑，六聖勤民計慮長。",
            "碧水東流還舊派，紫壇南峙表連岡。",
            "不逢遲日鶑花亂，空想疏林雪月光。",
            "千畝何時躬帝藉，斜陽寂歷鎖雲莊。"
        ],
        "title": "次韵奉和錢穆父蔣穎叔王仲至詩四首 玉津園",
        "id": "8155dec0-796f-4696-a927-5138e153298d"
    },
    {
        "author": "蘇軾",
        "paragraphs": [
            "竊脂方紀瑞，布穀未催耕。",
            "魚沫依蘋渚，蝸涎上綵楹。",
            "江湖來夢寐，簑笠負平生。",
            "琴裏思歸曲，因君一再行。"
        ],
        "title": "次韵奉和錢穆父蔣穎叔王仲至詩四首 藉田",
        "id": "7790a6a8-6e5f-48c4-a161-c11a23ea84c2"
    },
    {
        "author": "蘇軾",
        "paragraphs": [
            "退之仙人也，游戲於斯文。",
            "談笑出奇偉，鼓舞南海神。",
            "頃者三韓使，幾爲蛟鰐吞。",
            "歸來築祠宇，要使百賈奔。",
            "我欲遷其廟，下數浮空羣。",
            "移書竟不從，信非磊落人。",
            "公胡爲拳拳，繫此空中雲。",
            "作詩頌其美，何異刻劍痕。",
            "我今已括囊，象在六四坤。"
        ],
        "title": "頃年楊康功使高麗還奏乞立海神廟於板橋僕嫌其地湫隘移書使遷之文登因古廟而新之楊竟不從不知定國何從見此書作詩稱道不已僕不能記其云何也次韵答之",
        "id": "58d82d3b-5ddb-4835-b66e-bac4cf556ce4"
    },
    {
        "author": "蘇軾",
        "paragraphs": [
            "南山北闕兩非真，東潁西湖迹已陳。",
            "季子來歸初可喜，老聃新沐定非人。",
            "酒清不醉休休暖，睡穩如禪息息勻。",
            "自笑塵勞餘一念，明年同泛越溪春。"
        ],
        "tags": [
            "西湖"
        ],
        "title": "沐浴啟聖僧舍與趙德麟邂逅",
        "id": "cc3bd968-e226-453e-ad59-0d2b9e2debe3"
    },
    {
        "author": "蘇軾",
        "paragraphs": [
            "已分江湖送此生，會稽行復得岑成。",
            "鏡湖席捲八百里，坐嘯因君又得名。"
        ],
        "tags": [
            "西湖"
        ],
        "title": "余舊在錢塘伯固開西湖今方請越戲謂伯固可復來開鏡湖伯固有詩因次韵",
        "id": "7730586e-35e0-4294-a91c-08b3708fdf35"
    },
    {
        "author": "蘇軾",
        "paragraphs": [
            "海石來珠浦，秀色如蛾綠。",
            "坡陀尺寸間，宛轉陵巒足。",
            "連娟二華頂，空洞三茅腹。",
            "初疑仇池化，又恐瀛洲蹙。",
            "殷勤嶠南使，饋餉揚州牧。",
            "得之喜無寐，與汝交不瀆。",
            "盛以高麗盆，藉以文登玉。",
            "幽光先五夜，冷氣壓三伏。",
            "老人生如寄，茅舍久未卜。",
            "一夫幸可致，千里常相逐。",
            "風流貴公子，竄謫武當谷。",
            "見山應已厭，何事奪所欲。",
            "欲留嗟趙弱，寧許負秦曲。",
            "傳觀慎勿許，間道歸應速。"
        ],
        "title": "僕所藏仇池石希代之寶也王晉卿以小詩借觀意在於奪僕不敢不借然以此詩先之",
        "id": "06f74170-d71f-4848-8c63-4317592af95f"
    },
    {
        "author": "蘇軾",
        "paragraphs": [
            "一聲清蹕霧開天，百辟心莊豈貌虔。",
            "回顧驚君珠玉側，同升愧我粃糠前。",
            "徘徊月色留壇影，縹緲松香泛蠟烟。",
            "莫歎郎潛生白髮，聖朝求舊鄙鳶肩。"
        ],
        "title": "次天字韵答岑巌起",
        "id": "c72f0916-7d49-4230-8df3-40b15ddb6abc"
    },
    {
        "author": "蘇軾",
        "paragraphs": [
            "道人幽夢曉初還，已覺笙簫下月壇。",
            "風伯前驅清宿霧，祝融驂乘破朝寒。",
            "英姿連璧從多士，妙句鏘金和八鑾。",
            "已向詞臣得頗牧，路人莫作老儒看。"
        ],
        "title": "次韵蔣穎叔二首 扈從景靈宮",
        "id": "8aad50d8-758f-4cd6-86e0-84c9ffafa014"
    },
    {
        "author": "蘇軾",
        "paragraphs": [
            "似知金馬客，時夢碧雞坊。",
            "冰雪消殘臘，烟波寫故鄉。",
            "鳴鸞自容與，立馬久回翔。",
            "乞與三韓使，新圖到樂浪。"
        ],
        "title": "次韵蔣穎叔二首 凝祥池",
        "id": "c6879a2c-991e-4f5d-b4a5-c03be5fb4ab0"
    },
    {
        "author": "蘇軾",
        "paragraphs": [
            "天驥德力備，馬外龍麟中。",
            "皇天不遣言，兀與圖畫同。",
            "駑駘飽官粟，未受一洗空。",
            "十駕均一至，何事籋雲風。"
        ],
        "title": "和叔盎畫馬",
        "id": "28484d85-0909-46b7-b696-98e705388baa"
    },
    {
        "author": "蘇軾",
        "paragraphs": [
            "相如有家山，縹緲在眉綠。",
            "誰云千里遠，寄此一顰足。",
            "平生錦繡腸，早歲藜莧腹。",
            "從教四壁空，未遣兩峰蹙。",
            "吾今況衰病，義不忘樵牧。",
            "逝將仇池石，歸泝岷山瀆。",
            "守子不貪寶，完我無瑕玉。",
            "故人詩相戒，妙語予所伏。",
            "一篇獨異論，三占從兩卜。",
            "君家畫可數，天驥紛相逐。",
            "風騣掠原野，電尾捎澗谷。",
            "君如許相易，是亦我所欲。",
            "今朝安西守，來聽陽關曲。",
            "勸我留此峰，他日來不速。"
        ],
        "title": "王晉卿示詩欲奪海石錢穆父王仲至蔣穎叔皆次韵穆至二公以爲不可許獨穎叔不然今日穎叔見訪親睹此石之妙遂悔前語僕以爲晉卿豈可終閉不予者若能以韓幹二散馬易之者蓋可許也復次前韵",
        "id": "19973dde-bc0b-4d76-8bf9-56bccab34f6b"
    },
    {
        "author": "蘇軾",
        "paragraphs": [
            "春冰無真堅，霜葉失故綠。",
            "鷃疑鵬萬里，蚿笑夔一足。",
            "二豪爭攘袂，先生一捧腹。",
            "明鏡既無臺，浄瓶何用蹙。",
            "盆山不可隠，畫馬無由牧。",
            "聊將置庭宇，何必棄溝瀆。",
            "焚寶真愛寶，碎玉未忘玉。",
            "久知公子賢，出語耆年伏。",
            "欲觀轉物妙，故以求馬卜。",
            "維摩既復捨，天女還相逐。",
            "授之無盡燈，照此久幽谷。",
            "定心無一物，法樂勝五欲。",
            "三峨吾鄉里，萬馬君部曲。",
            "卧雲行歸休，破賊見神速。"
        ],
        "title": "軾欲以石易畫晉卿難之穆父欲兼取二物穎叔欲焚畫碎石乃復次前韵并解二詩之意",
        "id": "57807546-7566-4a14-bf2f-9af19b247e9d"
    },
    {
        "author": "蘇軾",
        "paragraphs": [
            "嵐薰瘴染却敷腴，笑飲貪泉獨繼吳。",
            "未欲連車收薏苡，肯教沉網取珊瑚。",
            "不知庾嶺三年別，收得曹溪一滴無。",
            "但指庭前雙柏石，要予臨老識方壺。"
        ],
        "title": "程德孺惠海中柏石兼辱佳篇輒復和謝",
        "id": "3679984d-47e6-4599-9e28-eb6de600e50f"
    },
    {
        "author": "蘇軾",
        "paragraphs": [
            "帝城如海欲尋難，肯捨漁舟到杏壇。",
            "剝啄扣君容膝戶，巍峨笑我切雲冠。",
            "問羊獨怪初平在，牧豕應同德曜看。",
            "肯把參同較同異，小窗相對爲研丹。"
        ],
        "title": "次秦少游韵贈姚安世",
        "id": "793c47bf-fadb-477b-94c8-16ca96de439e"
    },
    {
        "author": "蘇軾",
        "paragraphs": [
            "浮生知幾何，僅熟一釜羹。",
            "那於俯仰間，用此委曲情。",
            "自憐無他腸，偶亦得此生。",
            "懸知當去客，中有不亡存。",
            "但恐宿緣重，每爲習氣昏。",
            "似聞梅子真，近在吳市門。",
            "未能肩拍洪，但欲目擊溫。",
            "不敢叩門呼，恐作踰垣奔。",
            "且令紹介先，徐以方便論。"
        ],
        "title": "次丹元姚先生韵二首  其一",
        "id": "47d1a973-af73-4e44-9862-119a6cc72408"
    },
    {
        "author": "蘇軾",
        "paragraphs": [
            "不學劉更生，黄金鑄上方。",
            "不學房次律，身事問潁陽。",
            "王烈亦何人，叔夜未可量。",
            "獨見神山開，遽餐石髓香。",
            "至道尚聽瑩，粗才終蹶張。",
            "先生喜而笑，幅巾登我堂。",
            "苦誓指黄壤，要言刻青琅。",
            "蓬萊在何許，弱水空相望。",
            "且當從嵇阮，聊復數山王。",
            "達人友四海，曲士守一疆。",
            "慎勿使形諜，兒童驚夜光。"
        ],
        "title": "次丹元姚先生韵二首  其二",
        "id": "0e310260-6321-451a-88d6-2c9cbb84a49b"
    },
    {
        "author": "蘇軾",
        "paragraphs": [
            "省事天公厭兩回，新年春日併相催。",
            "殷勤更下山陰雪，要與梅花作伴來。"
        ],
        "title": "次韵秦少游王仲至元日立春三首  其一",
        "id": "e8dafd7a-25c2-472a-97a1-764958d08c41"
    },
    {
        "author": "蘇軾",
        "paragraphs": [
            "己卯嘉辰壽阿同，願渠無過亦無功。",
            "明年春日江湖上，回首觚稜一夢中。"
        ],
        "title": "次韵秦少游王仲至元日立春三首  其二",
        "id": "8402a829-3a71-4c69-be8e-1a4c209e5b6e"
    },
    {
        "author": "蘇軾",
        "paragraphs": [
            "詞鋒雖作楚騷寒，德意還同漢詔寬。",
            "好遣秦郎供帖子，盡驅春色入毫端。"
        ],
        "title": "次韵秦少游王仲至元日立春三首  其三",
        "id": "6a9bd83c-909b-40c3-8362-7384f9d1123c"
    },
    {
        "author": "蘇軾",
        "paragraphs": [
            "北苑傳呼陛楯郎，東夷初識令君香。",
            "天山自可三箭取，海國何勞一葦杭。",
            "宣勸不辭金碗側，醉歸爭看玉鞭長。",
            "錦囊詩草勤收拾，莫遣雞林得夜光。"
        ],
        "title": "次韵王晉卿奉詔押高麗宴射",
        "id": "8d466084-e4a4-4992-86db-c908cc1b774a"
    },
    {
        "author": "蘇軾",
        "paragraphs": [
            "澹月疏星遶建章，仙風吹下御爐香。",
            "侍臣鵠立通明殿，一朵紅雲捧玉皇。"
        ],
        "title": "上元侍飲樓上三首呈同列  其一",
        "id": "cbd54ade-f5bc-4e28-a93e-e997c8105209"
    },
    {
        "author": "蘇軾",
        "paragraphs": [
            "薄雪初消野未耕，賣薪買酒看升平。",
            "吾君勤儉倡優拙，自是豐年有笑聲。"
        ],
        "title": "上元侍飲樓上三首呈同列  其二",
        "id": "dfa0cc4b-a0cf-4da7-858a-232cd6f941e4"
    },
    {
        "author": "蘇軾",
        "paragraphs": [
            "老病行穿萬馬羣，九衢人散月紛紛。",
            "歸來一盞殘燈在，猶有傳柑遺細君。"
        ],
        "title": "上元侍飲樓上三首呈同列  其三",
        "id": "ac6f7f89-8d96-457a-83b6-f4b8cf33ff6d"
    },
    {
        "author": "蘇軾",
        "paragraphs": [
            "侍史傳柑玉座傍，人間草木盡天漿。",
            "寄與維摩三十顆，不知薝蔔是餘香。"
        ],
        "title": "戲答王都尉傳柑",
        "id": "e54a9ad0-28a6-4734-bcc2-e308d3b91ab6"
    },
    {
        "author": "蘇軾",
        "paragraphs": [
            "西方猶宿師，論將不及我。",
            "苟無深入計，緩带我亦可。",
            "承明正須君，文字粲藻火。",
            "自薦雖云數，留行終不果。",
            "正坐喜論兵，臨老付邊鎖。",
            "新詩出談笑，僚友困掀簸。",
            "我欲歌杕杜，楊柳方婀娜。",
            "邊風事首虜，所得蓋幺麽。",
            "願爲魯連書，一射聊城笴。",
            "陰功在不殺，結草酬魏顆。"
        ],
        "title": "送蔣穎叔帥熙河",
        "id": "b2788000-71f9-474d-84f2-affaf041a496"
    },
    {
        "author": "蘇軾",
        "paragraphs": [
            "使君九萬擊鵬鯤，肯爲陽關一斷魂。",
            "不用寬心九千里，安西都護國西門。"
        ],
        "title": "再送二首  其一",
        "id": "bf1f583a-21bf-43f8-937c-404bb05ab440"
    },
    {
        "author": "蘇軾",
        "paragraphs": [
            "餘刃西屠橫海鯤，應余詩讖是游魂。",
            "歸來趁別陶弘景，看掛衣冠神武門。"
        ],
        "title": "再送二首  其二",
        "id": "b025d0f8-b3be-4ca3-adda-27ca07b34d14"
    },
    {
        "author": "蘇軾",
        "paragraphs": [
            "安西老守是禪僧，到處應然無盡燈。",
            "永夜出游從萬騎，諸羌入看擁千層。",
            "便因行樂令投甲，不用防秋更打冰。",
            "振旅歸來還侍宴，十分宣勸恐難勝。"
        ],
        "title": "次韵穎叔觀燈",
        "id": "b0006fcc-a582-45ea-ab88-664aa84f1288"
    },
    {
        "author": "蘇軾",
        "paragraphs": [
            "寒廳不知春，獨立耿玉雪。",
            "閉門愁永夜，置酒及明發。",
            "忽驚庭戶曉，未受烟雨沒。",
            "浮光風宛轉，照影水方折。",
            "鬢霜未易掃，眉斧真自伐。",
            "惟當此花前，醉卧黄昏月。"
        ],
        "title": "次韵錢穆父王仲至同賞田曹梅花",
        "id": "80a711ee-a23b-46ab-bebc-993aeef9e6be"
    },
    {
        "author": "蘇軾",
        "paragraphs": [
            "居杭積五歲，自意本杭人。",
            "故山歸無家，欲卜西湖鄰。",
            "良田不難買，靜士誰當親。",
            "髯張既超然，老潛亦絕倫。",
            "李子冰玉姿，文行兩清淳。",
            "歸從三人游，便足了此身。",
            "公隄不改昨，姥嶺行開新。",
            "幽夢隨子去，松花落衣巾。"
        ],
        "tags": [
            "西湖"
        ],
        "title": "送襄陽從事李友諒歸錢塘",
        "id": "31db9182-7b48-4041-8027-f828a2753caf"
    },
    {
        "author": "蘇軾",
        "paragraphs": [
            "天公水墨自奇絕，瘦竹枯松寫殘月。",
            "夢回疏影在東窗，驚怪霜枝連夜發。",
            "生成變壞一彈指，乃知造物初無物。",
            "古來畫師非俗士，妙想實與詩同出。",
            "龍眠居士本詩人，能使龍池飛霹靂。",
            "君雖不作丹青手，詩眼亦自工識拔。",
            "龍眠胸中有千駟，不獨畫肉兼畫骨。",
            "但當與作少陵詩，或自與君拈禿筆。",
            "東南山水相招呼，萬象入我摩尼珠。",
            "盡將書畫散朋友，獨與長鋏歸來乎。"
        ],
        "title": "次韵吳傳正枯木歌",
        "id": "fb6f5d6e-faa0-43bf-9011-16169c40c47f"
    },
    {
        "author": "蘇軾",
        "paragraphs": [
            "世久無此士，我晚得王孫。",
            "寧非叔度家，豈出次公門。",
            "白首沉下吏，綠衣有公言。",
            "哀哉吳越人，久爲江湖吞。",
            "官自倒帑廩，飽不及黎元。",
            "近聞海上港，漸出水底村。",
            "願君五袴手，招此半菽魂。",
            "一見刺史天，稍忘獄吏尊。",
            "會稽入吾手，鏡湖小於盆。",
            "比我東來時，無復瘡痍存。"
        ],
        "title": "送黄師是赴兩浙憲",
        "id": "798d11b4-a1b8-400f-ae57-3d60e3907b55"
    },
    {
        "author": "蘇軾",
        "paragraphs": [
            "梁李久樂禍，自焚豈非天。",
            "兩鼠鬬穴中，一勝亦偶然。",
            "謀初要百慮，善後乃萬全。",
            "廟堂選世將，范氏真多賢。",
            "仁風被宿麥，綠浪摇晴川。",
            "號令聳毛羽，先聲落虛弦。",
            "我家天一方，去路城西偏。",
            "投竿困障日，賣劍行歸田。",
            "贈君荆魚杯，副以蜀馬鞭。",
            "一醉可以起，毋令祖生先。"
        ],
        "title": "送范中濟經略侍郎分韵賦詩以元戎十乘以先啟行爲韵軾得先字且贈以魚枕杯四馬箠一",
        "id": "e0d5a763-2117-46bc-8100-0f310e0a56af"
    },
    {
        "author": "蘇軾",
        "paragraphs": [
            "我昔在田間，但知羊與牛。",
            "川平牛背穩，如駕百斛舟。",
            "舟行無人岸自移，我卧讀書牛不知。",
            "前有百尾羊，聽我鞭聲如鼓鼙。",
            "我鞭不妄發，視其後者而鞭之。",
            "澤中草木長，草長病牛羊。",
            "尋山跨坑谷，騰趠筋骨强。",
            "烟簑雨笠長林下，老去而今空見畫。",
            "世間馬耳射東風，悔不長作多牛翁。"
        ],
        "title": "書晁說之考牧圖後",
        "id": "faead450-4bad-4f82-b0ed-5c22da8ad2d2"
    },
    {
        "author": "蘇軾",
        "paragraphs": [
            "言中謀猷行中經，關西人物數清英。",
            "欲過叔度留終日，未識魯山空此生。",
            "議論凋零三益友，功名分付二難兄。",
            "老來尚有憂時歎，此涕無從何處傾。"
        ],
        "title": "呂與叔學士挽詞",
        "id": "a1bcd46d-98f1-40f5-9d77-a24bca9816e4"
    },
    {
        "author": "蘇軾",
        "paragraphs": [
            "飛仙亦偶然，脫命瞬息中。",
            "惟詩不可擬，如寫天日容。",
            "夢中哦七言，玉丹已入懷。",
            "一語遭綽虐，失身墮蓬萊。",
            "蓬萊至今空，護短不養才。",
            "上界足官府，謫仙應退休。",
            "可憐吳與蘇，骯髒雪滿頭。",
            "雪滿頭，終當却與丹元子，笑指東海乘桴浮。"
        ],
        "title": "丹元子示詩飄飄然有謫仙風氣吳傳正繼作復次其韵",
        "id": "0fc8471e-f324-4bd7-a8a5-4f4c441e71e6"
    },
    {
        "author": "蘇軾",
        "paragraphs": [
            "仙人與吾輩，寓迹同一塵。",
            "何曾五漿饋，但有爭席人。",
            "寧極無常居，此齋自隨身。",
            "人那識郗鑑，天不留封倫。",
            "誤落世網中，俗物愁我神。",
            "先生忽扣戶，夜呼祁孔賓。",
            "便欲隨子去，著書未絕麟。",
            "願掛神虎冠，往卜飲馬鄰。",
            "王郎濯紈綺，意與陋巷親。",
            "南游苦不早，倘及蓴鱸新。"
        ],
        "title": "次韵王定國書丹元子寧極齋",
        "id": "45d0cdd5-6648-4ab8-9fa3-cfa6340c8f05"
    },
    {
        "author": "蘇軾",
        "paragraphs": [
            "翠栝東南美，近生神岳陰。",
            "惜哉不可致，霜根絡雲岑。",
            "仙風振高標，香實隕平林。",
            "偶隨樗櫟生，不爲樵牧侵。",
            "忽驚黄茅嶺，稍出青玉針。",
            "好事雖力取，王城少知音。",
            "豈無換鵝手，但知覓來禽。",
            "高懷獨夫子，一見捐橐金。",
            "得之喜不寐，贈我意殊深。",
            "公堂開後閣，凡木愧華簪。",
            "栽培一寸根，寄子百年心。",
            "常恐樊籠中，摧我鸞鶴襟。",
            "誰知積雨後，寒芒曉森森。",
            "恨我迫歸老，不見汝十尋。",
            "蒼皮護玉骨，旦暮視古今。",
            "何人風雨夜，卧聽饑龍吟。"
        ],
        "title": "王仲至侍郎見惠稚栝種之禮曹北垣下今百餘日矣蔚然有生意喜而作詩",
        "id": "8085f366-f346-4e62-9ab4-db9e2d934245"
    },
    {
        "author": "蘇軾",
        "paragraphs": [
            "玉關不用一丸泥，自有長城鳥鼠西。",
            "剩與故人尋土物，臘糟紅麴寄駝蹄。"
        ],
        "title": "次韵錢穆父馬上寄蔣穎叔二首  其一",
        "id": "f75c0093-7167-4954-9201-f118f7201097"
    },
    {
        "author": "蘇軾",
        "paragraphs": [
            "多買黄封作洗泥，使君來自隴山西。",
            "高才得兔人人羨，爭欲尋蹤覓舊蹄。"
        ],
        "title": "次韵錢穆父馬上寄蔣穎叔二首  其二",
        "id": "5e6dd6ea-ab0a-4de8-82d8-d9058707ea74"
    },
    {
        "author": "蘇軾",
        "paragraphs": [
            "仗下千官散紫庭，微聞偶語說蘇程。",
            "長身自昔傳甥舅，壽骨遥知是弟兄。",
            "曾活萬人寧望報，祇求五畝却歸耕。",
            "四朝遺老凋零盡，鶴髮他年幾箇迎。"
        ],
        "title": "表弟程德孺生日",
        "id": "4f88664c-aa3f-485a-9696-ee7ce2b76f6c"
    },
    {
        "author": "蘇軾",
        "paragraphs": [
            "乞郡三章字半斜，廟堂傳笑眼昏花。",
            "上人問我遲留意，待賜頭綱八餠茶。"
        ],
        "title": "七年九月自廣陵召還復館於浴室東堂八年六月乞會稽將去汶公乞詩乃復用前韵三首  其一",
        "id": "6db56cca-98ee-45af-b5c3-2b96a37a4ac3"
    },
    {
        "author": "蘇軾",
        "paragraphs": [
            "夢繞吳山却月廊，白梅盧橘覺猶香。",
            "會稽且作須臾意，從此歸田策最良。"
        ],
        "title": "七年九月自廣陵召還復館於浴室東堂八年六月乞會稽將去汶公乞詩乃復用前韵三首  其二",
        "id": "3c923301-ed6f-46a9-b1f2-6bcb330636e5"
    },
    {
        "author": "蘇軾",
        "paragraphs": [
            "東南此去幾時歸，倦鳥孤雲豈有期。",
            "斷送一生消底物，三年光景六篇詩。"
        ],
        "title": "七年九月自廣陵召還復館於浴室東堂八年六月乞會稽將去汶公乞詩乃復用前韵三首  其三",
        "id": "3883078d-677a-4e8f-bb59-18a884b38b9f"
    },
    {
        "author": "蘇軾",
        "paragraphs": [
            "峨峨扇中山，絕壁信天剖。",
            "誰知大圓鏡，衡霍入戶牖。",
            "得之老月師，畫者一醉叟。",
            "常疑若人胸，自有雲夢藪。",
            "千巌在掌握，用舍彈指久。",
            "低昂不自知，恨寄兒女手。",
            "短屏雖曲折，高枕謝奔走。",
            "出家非今日，法水洗無垢。",
            "浮游雲釋嶠，宴坐柳生肘。",
            "忘懷紫翠間，相與到白首。"
        ],
        "title": "吳子野將出家贈以扇山枕屏",
        "id": "289717ce-4eff-4479-b077-f60e82486ac9"
    },
    {
        "author": "蘇軾",
        "paragraphs": [
            "至矣吾三后，功高漢已還。",
            "復推元祐冠，蓋得永昭全。",
            "有作猶非聖，無私乃是天。",
            "侍臣談道要，家法信家傳。"
        ],
        "title": "大行太皇太后高氏挽詞二首  其一",
        "id": "b32211cc-3f82-4242-acbc-f7422ba9c30a"
    },
    {
        "author": "蘇軾",
        "paragraphs": [
            "却狄安諸夏，先王社稷臣。",
            "固應祠百世，何止活千人。",
            "定策天知我，忘家帝念親。",
            "萬方何以報，得疾爲勤民。"
        ],
        "title": "大行太皇太后高氏挽詞二首  其二",
        "id": "f61bbce1-9b45-443a-b803-8f1199ef52f7"
    },
    {
        "author": "蘇軾",
        "paragraphs": [
            "何人生得寧馨子，今夜初逢掣筆郎。",
            "莫怪圍棋忘瓜葛，已能作賦繼靈光。"
        ],
        "title": "贈王覯",
        "id": "08b343e9-c3d3-401e-abc5-44aa7ed4c98c"
    },
    {
        "author": "蘇軾",
        "paragraphs": [
            "庭下梧桐樹，三年三見汝。",
            "前年適汝陰，見汝鳴秋雨。",
            "去年秋雨時，我自廣陵歸。",
            "今年中山去，白首歸無期。",
            "客去莫歎息，主人亦是客。",
            "對牀定悠悠，夜雨空蕭瑟。",
            "起折梧桐枝，贈汝千里行。",
            "歸來知健否，莫忘此時情。"
        ],
        "title": "東府雨中別子由",
        "id": "da1eca25-ff5e-4d0c-97c5-84df0a427bb2"
    },
    {
        "author": "蘇軾",
        "paragraphs": [
            "衝風振河朔，飛霧失太行。",
            "相逢不相識，下馬鬚眉黄。",
            "洗眼忽驚笑，見此玉節郎。",
            "喜有賢主人，共惜殘燭光。",
            "聚散一夢中，人北雁南翔。",
            "吾生如寄耳，送老天一方。",
            "幸子遇明主，陳經入西廂。",
            "歸期不可緩，倚相宜在旁。"
        ],
        "title": "謝運使仲適座上送王敏仲北使",
        "id": "ce48efa5-af09-4068-b92a-1cffc09abf07"
    },
    {
        "author": "蘇軾",
        "paragraphs": [
            "聯鑣接武兩長身，鵷鷺行中笑語親。",
            "九子羨君門戶壯，八州憐我往來頻。",
            "佇聞東府開賓閣，便乞西湖洗塞塵。",
            "更向青齊覓消息，要知從事是何人。"
        ],
        "tags": [
            "西湖"
        ],
        "title": "和錢穆父送別并求頓遞酒",
        "id": "f3254b8f-932e-44fa-9141-672105ab4f45"
    },
    {
        "author": "蘇軾",
        "paragraphs": [
            "天人幾何同一漚，謫仙非謫乃其遊。",
            "麾斥八極隘九州，化爲兩鳥鳴相酬。",
            "一鳴一止三千秋，開元有道爲少留。",
            "縻之不可矧肯求，西望太白橫峨岷。",
            "眼高四海空無人，大兒汾陽中令君。",
            "小兒天台坐忘身，平生不識高將軍。",
            "手污吾足乃敢瞋，作詩一笑君應聞。"
        ],
        "title": "書丹元子所示李太白真",
        "id": "29ce975a-55b4-4ba5-99f1-a2037c03f2ce"
    },
    {
        "author": "蘇軾",
        "paragraphs": [
            "代北寒虀擣韭萍，奇苞零落似晨星。",
            "逢鹽久已成枯腊，得蜜猶疑是薄刑。",
            "欲就左慈求拄杖，便隨李白跨滄溟。",
            "攀條與立新名字，兒女稱呼恐不經。"
        ],
        "title": "次韵曾仲錫承議食蜜漬生荔支",
        "id": "16ea45df-e8f7-47f5-aa49-3a5e008dda31"
    },
    {
        "author": "蘇軾",
        "paragraphs": [
            "柳花著水萬浮萍，荔實周天兩歲星。",
            "本自玉肌非鵠浴，至今丹殻似猩刑。",
            "侍郎賦詠窮三峽，妃子烟塵動四溟。",
            "莫遣詩人說功過，且隨香草附騷經。"
        ],
        "title": "再次韵曾仲錫荔支",
        "id": "f5e976a4-f551-4785-ab52-ed6da5212ae5"
    },
    {
        "author": "蘇軾",
        "paragraphs": [
            "太行西來萬馬屯，勢與岱岳爭雄尊。",
            "飛狐上黨天下脊，半掩落日先黄昏。",
            "削成山東二百郡，氣壓代北三家村。",
            "千峰右卷矗牙帳，崩崖鑿斷開土門。",
            "朅來城下作飛石，一礮驚落天驕魂。",
            "承平百年烽燧冷，此物僵卧枯榆根。",
            "畫師爭摹雪浪勢，天工不見雷斧痕。",
            "離堆四面繞江水，坐無蜀士誰與論。",
            "老翁兒戲作飛雨，把酒坐看珠跳盆。",
            "此身自幻孰非夢，故國山水聊心存。"
        ],
        "title": "次韵滕大夫三首 雪浪石 其一",
        "id": "0b497752-894f-42a7-a0df-6984f30ab691"
    },
    {
        "author": "蘇軾",
        "paragraphs": [
            "我頃三章乞越州，欲尋萬壑看交流。",
            "且憑造物開山骨，已見天吳出浪頭。",
            "履道鑿池雖可致，玉川卷地若爲收。",
            "洛陽泉石今誰主，莫學癡人李與牛。"
        ],
        "title": "次韵滕大夫三首 雪浪石 其二",
        "id": "fc892232-ee29-41b5-9d79-f70dce4cf851"
    },
    {
        "author": "蘇軾",
        "paragraphs": [
            "壁立孤峰倚硯長，共疑沉水得頑蒼。",
            "欲隨楚客紉蘭佩，誰信吳兒是木腸。",
            "山下曾逢化松石，玉中還有辟邪香。",
            "早知百和俱灰燼，未信人言弱勝剛。"
        ],
        "title": "次韵滕大夫三首 沉香石",
        "id": "3dd4737f-93a2-47d9-89fd-fa50160b0520"
    },
    {
        "author": "蘇軾",
        "paragraphs": [
            "土中一掌嬰兒新，爪指良是肌骨勻。",
            "見之怖走誰敢食，天賜我爾不及賓。",
            "旌陽遠遊同一許，長史玉斧皆門戶。",
            "我家韋布三百年，祇有陰功不知數。",
            "跪陳八簋加六瑚，化人視之真塊蘇。",
            "肉芝烹熟石芝老，笑唾熊掌嚬雕胡。",
            "老蠶作繭何時脫，夢想至人空激烈。",
            "古來大藥不可求，真契當如磁石鐵。"
        ],
        "title": "石芝",
        "id": "e11f85f5-a040-4424-9642-4f72d89d0cb9"
    },
    {
        "author": "蘇軾",
        "paragraphs": [
            "園中有鶴馴可呼，我欲呼之立坐隅。",
            "鶴有難色側睨予，豈欲臆對如鵩乎。",
            "我生如寄良畸孤，三尺長脛閣瘦軀。",
            "俯啄少許便有餘，何至以身爲子娛。",
            "驅之上堂立斯須，投以餠餌視若無。",
            "戛然長鳴乃下趨，難進易退我不如。"
        ],
        "title": "鶴歎",
        "id": "b643b20f-a8b2-4902-94c0-915e27256f28"
    },
    {
        "author": "蘇軾",
        "paragraphs": [
            "劉生望都民，病羸寄空窯。",
            "有子曰醜廝，十二行操瓢。",
            "墦間得餘粒，雪中拾墮樵。",
            "饑飽共生死，水火同焚漂。",
            "病翁恃一褐，度此積雪宵。",
            "哀哉二暴客，掣去如饑鴞。",
            "翁既死於寒，客亦易此齠。",
            "崎嶇走亭長，不憚雪徑遥。",
            "我仇祝與苑，物色同遮邀。",
            "行路爲出涕，二客竟就梟。",
            "譊譊訴我庭，慷慨驚吾僚。",
            "曰此可名寄，追配郴之蕘。",
            "恨我非柳子，擊節爲爾謠。",
            "官賜二萬錢，無家可歸嬌。",
            "爲媾他日婦，婉然初垂髫。",
            "洗沐作小吏，裹頭束其腰。",
            "筆硯耕學苑，弓矛戰天驕。",
            "壯大隨爾好，忠孝福可徼。",
            "相國有折脇，封侯或吹簫。",
            "人事豈易料，勿輕此僬僥。"
        ],
        "title": "劉醜廝詩",
        "id": "5eb12737-a819-4f86-bc5e-d872365e967e"
    },
    {
        "author": "蘇軾",
        "paragraphs": [
            "霧鬢風鬟木葉衣，山川良是昔人非。",
            "祇應閑過商顔老，獨自吹簫月下歸。"
        ],
        "title": "題毛女真",
        "id": "1dfe26f3-d969-4606-9a49-7f6248e7f31a"
    },
    {
        "author": "蘇軾",
        "paragraphs": [
            "天公不解防癡龍，玉函寶方出龍宮。",
            "雷霆下索無處避，逃入先生衣袂中。",
            "先生不作金椎袖，玩世徜徉隠屠酒。",
            "夜光明月空自投，一鍛何勞緯蕭手。",
            "黄門寡好心易足，荆棘不生梨棗熟。",
            "玄珠白璧兩無求，無脛金丹來入腹。",
            "區區分別笑樂天，那知空門不是仙。"
        ],
        "title": "次韵子由清汶老龍珠丹",
        "id": "c2d23d97-3e0a-4199-9344-e6940aaddf55"
    },
    {
        "author": "蘇軾",
        "paragraphs": [
            "春風消冰失瑶玉，我本無身安有觸。",
            "羊生得婦如得風，握手一笑未爲辱。",
            "先生室中無天遊，珮環何處鳴風甌。",
            "隨魔未必皆魔女，但與分燈遣歸去。",
            "胡爲寫真傳世人，更要維摩一轉語。",
            "丹元茅茨祇三間，太極老人時往還。",
            "檢點凡心早除拂，方平神鞭常使物。"
        ],
        "title": "次韵子由書清汶老所傳秦湘二女圖",
        "id": "aee25454-9d00-4246-81b4-4c41d94b7021"
    },
    {
        "author": "蘇軾",
        "paragraphs": [
            "谽谺土門口，突兀太行頂。",
            "豈惟團紫雲，實自俯倒景。",
            "剛風被草木，真氣入苕穎。",
            "舊聞人銜芝，生此羊腸嶺。",
            "纖攕虎豹鬣，蹙縮龍蛇癭。",
            "蠶頭試小嚼，龜息變方騁。",
            "矧予明真子，已造浮玉境。",
            "清宵月掛戶，半夜珠落井。",
            "灰心寧復然，汗喘久已靜。",
            "東坡猶故目，北藥致遺秉。",
            "欲持三椏根，往侑九轉鼎。",
            "爲子置齒頰，豈不賢酒茗。"
        ],
        "title": "紫團參寄王定國",
        "id": "807cc5d5-fb7f-476a-8d5f-f65ada2e9ca7"
    },
    {
        "author": "蘇軾",
        "paragraphs": [
            "老人心事日摧頹，宿火通紅手自焙。",
            "小甑短瓶良具足，穉兒嬌女共燔煨。",
            "寄君東閣閑烝遶栗，知我空堂坐畫灰。",
            "約束家僮好收拾，故山梨棗待歸來。"
        ],
        "title": "寄鎦合刷瓶與子由",
        "id": "ec154e97-c0d6-4a9e-91a6-32b376428e4c"
    },
    {
        "author": "蘇軾",
        "paragraphs": [
            "時新滿座聞名字，別久何人記色香。",
            "葉似楊梅蒸霧雨，花如盧橘傲風霜。",
            "每憐蓴菜下鹽豉，肯與葡萄壓酒漿。",
            "回首驚塵卷飛雪，詩情真合與君嘗。"
        ],
        "title": "次韵劉燾撫勾蜜漬荔支",
        "id": "1d39e21d-40c3-4bad-a8c0-636b7afc8697"
    },
    {
        "author": "蘇軾",
        "paragraphs": [
            "邊城歲暮多風雪，强壓春醪與君別。",
            "玉帳夜談霜月苦，鐵騎曉出冰河裂。",
            "斷蓬飛葉捲黄沙，祇有千林䰒鬆花。",
            "應爲王孫朝上國，珠幢玉節與排衙。",
            "左援公孝右孟博，我居其間嘯且諾。",
            "僕夫爲我催歸來，要與北海春水爭先回。"
        ],
        "title": "送曾仲錫通判如京師",
        "id": "4dbebd84-1584-41b5-ad91-8e919b401f7c"
    },
    {
        "author": "蘇軾",
        "paragraphs": [
            "白髮已十載，青春無一堪。",
            "不驚新歲換，聊與故人談。",
            "牛健民聲喜，鴉嬌雪意酣。",
            "霏微不到地，和暖要宜蠶。",
            "歲月斜川似，風流曲水慚。",
            "行吟老燕代，坐睡夢江潭。",
            "丞掾頗哀援，歌呼誰怕參。",
            "衰懷久灰槁，習氣尚饞貪。",
            "白啖本河朔，紅消真劍南。",
            "辛盤得青韭，臘酒是黄甘。",
            "歸卧燈殘帳，醒聞葉打庵。",
            "須煩李居士，重說後三三。"
        ],
        "title": "立春日小集戲李端叔",
        "id": "21231a65-22b1-49da-a4e4-f0fdc91f6775"
    },
    {
        "author": "蘇軾",
        "paragraphs": [
            "蕭索東風兩鬢華，年年幡勝剪宮花。",
            "愁聞塞曲吹蘆管，喜見春盤得蓼芽。",
            "吾國舊供雲澤米，君家新致雪坑茶。",
            "燕南異事真堪紀，三寸黄甘擘永嘉。"
        ],
        "title": "次韵曾仲錫元日見寄",
        "id": "6f99a34f-98cf-4d05-8e11-6b323581fa8a"
    },
    {
        "author": "蘇軾",
        "paragraphs": [
            "旃檀婆律海外芬，西山老臍柏所薰。",
            "香螺脫黶來相羣，能結縹緲風中雲。",
            "一燈如螢起微焚，何時度盡繆篆紋。",
            "繚繞無窮合復分，綿綿浮空散氤氳，東坡持是壽卯君。",
            "君少與我師皇墳，旁資老聃釋迦文。",
            "共厄中年點蠅蚊，晚遇斯須何足云。",
            "君方論道承華勛，我亦旗鼓嚴中軍。",
            "國恩未報敢不勤，但願不爲世所醺。",
            "爾來白髮不可耘，問君何時返鄉枌，收拾散亡理放紛。",
            "此心實與香俱焄，聞思大士應已聞。"
        ],
        "title": "子由生日以檀香觀音像及新合印香銀篆盤爲壽",
        "id": "b39003c1-fb9a-43db-9ab9-cd37e5fbd77c"
    },
    {
        "author": "蘇軾",
        "paragraphs": [
            "中山保塞兩窮邊，卧治雍容已百年。",
            "顧我迂愚分竹使，與君談笑用蒲鞭。",
            "松荒三徑思元亮，草合平池憶惠連。",
            "白髮歸心憑說與，古來誰似兩疏賢。"
        ],
        "title": "次韵李端叔送保倅翟安常赴闕兼寄子由",
        "id": "34edd75d-44c3-45a3-a2cf-fb8771794ccf"
    },
    {
        "author": "蘇軾",
        "paragraphs": [
            "鬰鬰蒼髯千歲姿，肯來杯酒作兒嬉。",
            "流芳不待龜巢葉，掃白聊煩鶴踏枝。",
            "醉裏便成敧雪舞，醒時與作嘯風辭。",
            "馬軍走送非無意，玉帳人閑合有詩。"
        ],
        "title": "中山松醪寄雄州守王引進",
        "id": "23677cc0-4119-4076-b41d-8e26a72e5907"
    },
    {
        "author": "蘇軾",
        "paragraphs": [
            "聞君談西戎，廢食忘早晚。",
            "王師本不陳，賊壘何足剗。",
            "守邊在得士，此語要而簡。",
            "知君論將口，似予識畫眼。",
            "笑指塵壁間，此是老牛戩。",
            "平生師衛玠，非意嘗理遣。",
            "愬君定何人，未用市朝顯。",
            "置之勿復道，世俗固多舛。",
            "歸去亦何須，單車度殽澠。",
            "如蟲得羽化，已脫安用繭。",
            "家書空萬軸，凉暴困舒卷。",
            "念當掃長物，閉息默自暖。",
            "此畫聊付君，幽處得小展。",
            "新詩勿縱筆，羣吠驚邑犬。",
            "時來未可知，妙斲待輪扁。"
        ],
        "title": "次韵李端叔謝送牛戩鴛鴦竹石圖",
        "id": "76a66866-4d76-4aad-9633-ba7be522253c"
    },
    {
        "author": "蘇軾",
        "paragraphs": [
            "前身本同社，宿業獨臨邊。",
            "一悟鏡空老，始知圓澤賢。",
            "歸心忘犢佩，生術寄羊鞭。",
            "不似歐陽子，空留六一泉。"
        ],
        "title": "次韵聰上人見寄",
        "id": "53d5122c-d229-4864-a8ef-43247dfe84e6"
    },
    {
        "author": "蘇軾",
        "paragraphs": [
            "老李威名八十年，壁間精悍見遺顔。",
            "自聞出守風流似，稍覺承平氣象還。",
            "但遣詩人歌杕杜，不妨侍女唱陽關。",
            "內朝接武知何日，白髮羞歸供奉班。"
        ],
        "title": "次韵王雄州還朝留別",
        "id": "747f4bab-8724-418b-98fd-2bee2d0c5ab3"
    },
    {
        "author": "蘇軾",
        "paragraphs": [
            "零露泫月蕊，溫風散晴葩。",
            "春工了不睡，連夜開此花。",
            "芳心誰剪刻，天質自清華。",
            "惱客香有無，弄粧影橫斜。",
            "中山古戰國，殺氣浮高牙。",
            "叢臺餘袨服，易水雄悲笳。",
            "自從此花開，玉肌洗塵沙。",
            "坐令游俠窟，化作溫柔家。",
            "我老念江海，不飲空咨嗟。",
            "劉郎歸何日，紅桃爍殘霞。",
            "明年花開時，舉酒望三巴。"
        ],
        "title": "三月二十日多葉杏盛開",
        "id": "7ad8596b-57e6-48e0-aebb-4789ac3bb008"
    },
    {
        "author": "蘇軾",
        "paragraphs": [
            "雪髯霜鬢語傖獰，淡蕩園林取次行。",
            "要識將軍不凡意，從來祇啜小人羹。"
        ],
        "title": "三月二十日開園三首  其一",
        "id": "1a96161c-4a4e-424a-801f-258657fe4b6a"
    },
    {
        "author": "蘇軾",
        "paragraphs": [
            "西園牡籥夜沉沉，尚有游人卧柳陰。",
            "鶴睡覺時風露下，落花飛絮滿衣襟。"
        ],
        "title": "三月二十日開園三首  其二",
        "id": "a121f368-7110-4c88-866c-fc1935995333"
    },
    {
        "author": "蘇軾",
        "paragraphs": [
            "鬰鬰蒼髯真道友，絲絲紅萼是鄉人。",
            "何時翠竹江村路，送我柴門月色新。"
        ],
        "title": "三月二十日開園三首  其三",
        "id": "5fe2c710-b885-4f39-89f2-cc740af5cb1a"
    },
    {
        "author": "蘇軾",
        "paragraphs": [
            "威聲又數中興年，二虜行當一矢聯。",
            "聞道名城得真將，故應驚羽落空弦。",
            "追鋒歸去雄三衛，授鉞重來定十連。",
            "別酒回頭便陳迹，號呶端合發初筵。"
        ],
        "title": "次韵王雄州送侍其涇州",
        "id": "793b8a4e-83ca-4239-957b-4a51a41910bd"
    },
    {
        "author": "蘇軾",
        "paragraphs": [
            "逐客何人著眼看，太行千里送征鞍。",
            "未應愚谷能留柳，可獨衡山解識韓。"
        ],
        "tags": [
            "衡山"
        ],
        "title": "臨城道中作",
        "id": "f6f90496-87e9-4798-a2a3-89345df02467"
    },
    {
        "author": "蘇軾",
        "paragraphs": [
            "朔野方赤地，河堧但黄塵。",
            "秋霖暗豆莢，夏旱臞麥人。",
            "逆旅唱晨粥，行庖得時珍。",
            "青斑照匕箸，脆響鳴牙齦。",
            "玉食謝故吏，風餐便逐臣。",
            "漂零竟何適，浩蕩寄此身。",
            "爭勸加餐食，實無負吏民。",
            "何當萬里客，歸及三年新。"
        ],
        "title": "過湯陰市得豌豆大麥粥示三兒子",
        "id": "2417717f-92a4-4d54-9a13-9697de519eef"
    },
    {
        "author": "蘇軾",
        "paragraphs": [
            "活活何人見混茫，崑崙氣脈本來黄。",
            "濁流若解污清濟，驚浪應須動太行。",
            "帝假一源神禹迹，世流三患梗堯鄉。",
            "靈槎果有仙家事，試問青天路短長。"
        ],
        "title": "黄河",
        "id": "31ecfca0-bfb2-40ae-971a-d29738e4ddcf"
    },
    {
        "author": "蘇軾",
        "paragraphs": [
            "丹青久衰工不藝，人物尤難到今世。",
            "每摹市井作公卿，畫手懸知是徒隸。",
            "吳生已與不傳死，那復典刑留近歲。",
            "人間幾處變西方，盡作波濤翻海勢。",
            "細觀手面分轉側，妙算毫釐得天契。",
            "始知真放本精微，不比狂花生客慧。",
            "似聞遺墨留汝海，古壁蝸涎可垂涕。",
            "力捐金帛扶棟宇，錯落浮雲卷新霽。",
            "使君坐嘯清夢餘，幾疊衣紋數衿袂。",
            "他年弔古知有人，姓名聊記東坡弟。"
        ],
        "title": "子由新修汝州龍興寺吳畫壁",
        "id": "fbcf40b2-a304-4aad-bf00-ee0c1d322274"
    },
    {
        "author": "蘇軾",
        "paragraphs": [
            "萬古仇池穴，歸心負雪堂。",
            "殷勤竹裏夢，猶自數山王。"
        ],
        "title": "過杞贈馬夢得",
        "id": "c6c5cfb8-18ba-4f9c-bdc8-9f9a68096579"
    },
    {
        "author": "蘇軾",
        "paragraphs": [
            "過淮風氣清，一洗塵埃容。",
            "水木漸幽茂，菰蒲雜游龍。",
            "可憐夜合花，青枝散紅茸。",
            "美人游不歸，一笑誰當供。",
            "故園在何處，已偃手種松。",
            "我行忽失路，歸夢山千重。",
            "聞君有負郭，二頃收橫縱。",
            "卷野畢秋穫，殷牀聞夜舂。",
            "樂哉何所憂，社酒粥面醲。",
            "宦游豈不好，毋令到千鍾。"
        ],
        "title": "過高郵寄孫君孚",
        "id": "6cc710fb-0837-42db-a1ae-19b128039169"
    },
    {
        "author": "蘇軾",
        "paragraphs": [
            "亦知壺子不死，敢問老聃所游。",
            "瑟瑟寒松露骨，眈眈病虎垂頭。"
        ],
        "title": "僕所至未嘗出游過長蘆聞復禪師病甚不可不一問既見則有間矣明日阻風復留見之作三絕句呈聞復並請轉呈參寥子各賦數首  其一",
        "id": "73c22200-0375-4b16-adf0-21b57f4c55e1"
    },
    {
        "author": "蘇軾",
        "paragraphs": [
            "莫言西蜀萬里，且到南華一游。",
            "扶病江邊送客，杖挐浦口回頭。"
        ],
        "title": "僕所至未嘗出游過長蘆聞復禪師病甚不可不一問既見則有間矣明日阻風復留見之作三絕句呈聞復並請轉呈參寥子各賦數首  其二",
        "id": "50ffcc4d-0251-496d-b92b-3106402f0bb6"
    },
    {
        "author": "蘇軾",
        "paragraphs": [
            "老去此生一訣，興來明日重游。",
            "卧聞三老白事，半夜南風打頭。"
        ],
        "title": "僕所至未嘗出游過長蘆聞復禪師病甚不可不一問既見則有間矣明日阻風復留見之作三絕句呈聞復並請轉呈參寥子各賦數首  其三",
        "id": "f736433e-de38-482e-8901-bbcd15e326c2"
    },
    {
        "author": "蘇軾",
        "paragraphs": [
            "今日江頭天色惡，礮車雲起風欲作。",
            "獨望鍾山喚寶公，林間白塔如孤鶴。",
            "寶公骨冷喚不聞，却有老泉來喚人。",
            "電眸虎齒霹靂舌，爲余吹散千峰雲。",
            "南行萬里亦何事，一酌曹溪知水味。",
            "他年若畫蔣山圖，爲作泉公喚居士。"
        ],
        "title": "六月七日泊金陵阻風得鍾山泉公書寄詩爲謝",
        "id": "a9a43c29-bd35-43a1-bdb0-c0a43de20ea6"
    },
    {
        "author": "蘇軾",
        "paragraphs": [
            "代北初辭沒馬塵，江南來見卧雲人。",
            "問禪不契前三語，施佛空留丈六身。",
            "老去山林徒夢想，雨餘鐘鼓更清新。",
            "會須一洗黄茅瘴，未用深藏白㲲巾。"
        ],
        "title": "贈清凉寺和長老",
        "id": "b2bdc0e0-ef5c-447b-9fce-8b1a1bf0eea4"
    },
    {
        "author": "蘇軾",
        "paragraphs": [
            "忠孝王家千柱宮，東坡作吏五年中。",
            "中和堂上東南頰，獨有人間萬里風。"
        ],
        "title": "予前後守倅餘杭凡五年夏秋之間蒸熱不可過獨中和堂東南頰下瞰海門洞視萬里三伏常蕭然也紹聖元年六月舟行赴嶺外熱甚忽憶此處而作是詩",
        "id": "5ba887cd-21cf-4190-8cd5-caece8239559"
    },
    {
        "author": "蘇軾",
        "paragraphs": [
            "捍索桅竿立嘯空，篙師酣寢浪花中。",
            "故應菅蒯知心腹，弱纜能爭萬里風。"
        ],
        "title": "慈湖夾阻風五首  其一",
        "id": "a3d34b0a-2a0b-415d-b0d3-5068fd9d7311"
    },
    {
        "author": "蘇軾",
        "paragraphs": [
            "此生歸路愈茫然，無數青山水拍天。",
            "猶有小船來賣餠，喜聞墟落在山前。"
        ],
        "title": "慈湖夾阻風五首  其二",
        "id": "0af46741-2872-4601-91d2-f54cc8247411"
    },
    {
        "author": "蘇軾",
        "paragraphs": [
            "我行都是退之詩，真有人家水半扉。",
            "千頃桑麻在船底，空餘石髮掛魚衣。"
        ],
        "title": "慈湖夾阻風五首  其三",
        "id": "bec9c4b5-7c8a-441e-804f-317b95c6d56a"
    },
    {
        "author": "蘇軾",
        "paragraphs": [
            "日輪亭午汗珠融，誰識南訛長養功。",
            "暴雨過雲聊一快，未妨明月却當空。"
        ],
        "title": "慈湖夾阻風五首  其四",
        "id": "da9dd985-2586-4856-a5c9-d256d5d46fe9"
    },
    {
        "author": "蘇軾",
        "paragraphs": [
            "卧看落月橫千丈，起喚清風得半帆。",
            "且並水村敧側過，人間何處不巉巌。"
        ],
        "title": "慈湖夾阻風五首  其五",
        "id": "96ab4913-c44a-420d-9fa9-515a4e2a7659"
    },
    {
        "author": "蘇軾",
        "paragraphs": [
            "清溪電轉失雲峰，夢裏猶驚翠掃空。",
            "五嶺莫愁千嶂外，九華今在一壺中。",
            "天池水落層層見，玉女窗虛處處通。",
            "念我仇池太孤絕，百金歸買碧玲瓏。"
        ],
        "title": "壺中九華詩",
        "id": "6b1ac3e3-d85b-4f03-8f65-532f827d53ed"
    },
    {
        "author": "蘇軾",
        "paragraphs": [
            "亂雲欲霾山，勢與飄風南。",
            "羣隮相應和，勇往爭驂驔。",
            "可憐薈蔚中，時出紫翠嵐。",
            "雁沒失東嶺，龍騰見西龕。",
            "一時供坐笑，百態變立談。",
            "暴雨破坱圠，清飆掃渾酣。",
            "廓然歸何處，陋矣安足戡。",
            "亭亭紫霄峰，窈窈白石庵。",
            "五老數松雪，雙溪落天潭。",
            "雖云默禱應，顧有移文慚。"
        ],
        "tags": [
            "庐山"
        ],
        "title": "過廬山下",
        "id": "368fbb51-6588-4ebf-ab1e-358fdcfd36fc"
    },
    {
        "author": "蘇軾",
        "paragraphs": [
            "八月渡長湖，蕭條萬象疏。",
            "秋風片帆急，暮靄一山孤。",
            "許國心猶在，康時術已虛。",
            "岷峨家萬里，投老得歸無。"
        ],
        "title": "望湖亭",
        "id": "0cc6fcfd-eaba-4bff-aac5-ff9247461a31"
    },
    {
        "author": "蘇軾",
        "paragraphs": [
            "江西山水真吾邦，白沙翠竹石底江。",
            "舟行十里磨九瀧，篙聲犖确相舂撞。",
            "醉卧欲醒聞淙淙，直欲一口吸老龐。",
            "何人得雋窺魚矼，舉叉絕叫尺鯉雙。"
        ],
        "title": "江西一首",
        "id": "6e9ef08c-ce3d-4bbd-b258-86a60352104b"
    },
    {
        "author": "蘇軾",
        "paragraphs": [
            "春雲濛濛雨淒淒，春秧欲老翠剡齊。",
            "嗟我婦子行水泥，朝分一壠暮千畦。",
            "腰如箜篌首啄雞，筋煩骨殆聲酸嘶。",
            "我有桐馬手自提，頭尻軒昂腹脇低。",
            "背如覆瓦去角圭，以我兩足爲四蹄。",
            "聳踊滑汰如鳧鷖，纖纖束藁亦可齎。",
            "何用繁纓與月題，却從畦東走畦西。",
            "山城欲閉聞鼓鼙，忽作的盧躍檀溪。",
            "歸來挂壁從高棲，了無芻秣饑不啼。",
            "少壯騎汝逮老黧，何曾蹶軼防顛隮。",
            "錦韉公子朝金閨，笑我一生蹋牛犁，不知自有木駃騠。"
        ],
        "title": "秧馬歌",
        "id": "94e02ff9-62c9-4c44-a206-9fe42e48daf2"
    },
    {
        "author": "蘇軾",
        "paragraphs": [
            "七千里外二毛人，十八灘頭一葉身。",
            "山憶喜歡勞遠夢，地名惶恐泣孤臣。",
            "長風送客添帆腹，積雨浮舟減石鱗。",
            "便合與官充水手，此生何止略知津。"
        ],
        "title": "八月七日初入贛過惶恐灘",
        "id": "0369d9e6-3079-4956-aeb2-ad01b175b928"
    },
    {
        "author": "蘇軾",
        "paragraphs": [
            "八境見圖畫，鬰孤如舊游。",
            "山爲翠浪湧，水作玉虹流。",
            "日麗崆峒曉，風酣章貢秋。",
            "丹青未變葉，鱗甲欲生洲。",
            "嵐氣昏城樹，灘聲入市樓。",
            "烟雲侵嶺路，草木半炎州。",
            "故國千峰外，高臺十日留。",
            "他年三宿處，準擬繫歸舟。"
        ],
        "title": "鬰孤臺",
        "id": "d66938dc-dbeb-49a5-bf4e-071812e2f015"
    },
    {
        "author": "蘇軾",
        "paragraphs": [
            "水性故自清，不清或撓之。",
            "君看此廉泉，五色爛摩尼。",
            "廉者爲我廉，何以此名爲。",
            "有廉則有貪，有慧則有癡。",
            "誰爲柳宗元，孰是吳隠之。",
            "漁父足豈潔，許由耳何淄。",
            "紛然立名字，此水了不知。",
            "毀譽有時盡，不知無盡時。",
            "朅來廉泉上，捋鬚看鬢眉。",
            "好在水中人，到處相娛嬉。"
        ],
        "title": "廉泉",
        "id": "07777cff-1714-48a1-9359-9ea4377deb2a"
    },
    {
        "author": "蘇軾",
        "paragraphs": [
            "楚山澹無姿，贛水清可厲。",
            "散策塵外遊，麾手謝此世。",
            "山高惜人力，十步輒一憩。",
            "却立浮雲端，俯視萬井麗。",
            "幽人宴坐處，龍虎爲斬薙。",
            "馬駒獨何疑，豈墮山鬼計。",
            "夜垣非助我，謬敬欲其逝。",
            "戲留一轉語，千載起攘袂。"
        ],
        "title": "塵外亭",
        "id": "f4ef9343-a88c-46c4-9c3c-9469008d7092"
    },
    {
        "author": "蘇軾",
        "paragraphs": [
            "香山居士留遺迹，天竺禪師有故家。",
            "空詠連珠吟疊璧，已亡飛鳥失驚蛇。",
            "林深野桂寒無子，雨浥山薑病有花。",
            "四十七年真一夢，天涯流落淚橫斜。"
        ],
        "title": "天竺寺",
        "id": "a5ac179c-afb7-4a50-ba24-84877f85c5cd"
    },
    {
        "author": "蘇軾",
        "paragraphs": [
            "一念失垢污，身心洞清浄。",
            "浩然天地間，惟我獨也正。",
            "今日嶺上行，身世永相忘。",
            "仙人拊我頂，結髮受長生。"
        ],
        "title": "過大庾嶺",
        "id": "d18819cb-1cec-481b-b231-912359e2953e"
    },
    {
        "author": "蘇軾",
        "paragraphs": [
            "雙闕浮光照短亭，至今猿鳥嘯青熒。",
            "君王自此西巡狩，再使魚龍舞洞庭。"
        ],
        "tags": [
            "洞庭湖"
        ],
        "title": "宿建封寺曉登盡善亭望韶石三首  其一",
        "id": "b8988d77-ad6b-4bfe-b6ff-ecb4ece52262"
    },
    {
        "author": "蘇軾",
        "paragraphs": [
            "蜀人文賦楚人辭，堯在崇山舜九疑。",
            "聖主若非真得道，南來萬里亦何爲。"
        ],
        "title": "宿建封寺曉登盡善亭望韶石三首  其二",
        "id": "d9581f87-3125-4ffe-92da-3dadf98863a7"
    },
    {
        "author": "蘇軾",
        "paragraphs": [
            "嶺海東南月窟西，功成天已錫玄圭。",
            "此方定是神仙宅，禹亦東來隠會稽。"
        ],
        "title": "宿建封寺曉登盡善亭望韶石三首  其三",
        "id": "3a20b0a5-7097-49cb-8b66-63aa915258a8"
    },
    {
        "author": "蘇軾",
        "paragraphs": [
            "天公胡爲不自憐，結土融石爲銅山。",
            "萬人採斲富媼泣，祇有金帛資豪姦。",
            "脫身獻佛意可料，一瓦坐待千金還。",
            "月華三火豈天意，至今茇舍依榛菅。",
            "僧言此地本龍象，興廢反掌曾何艱。",
            "高巌夜吐金碧氣，曉得異石青斕斑。",
            "坑流窟發錢湧地，暮施百鎰朝千鍰。",
            "此山出寶以自賊，地脈已斷天應慳。",
            "我願銅山化南畝，爛漫黍麥蘇惸鰥。",
            "道人修道要底物，破鐺煮飯茅三間。"
        ],
        "title": "月華寺",
        "id": "e1cf3e5b-69f0-47ce-9b61-a160e76aca4c"
    },
    {
        "author": "蘇軾",
        "paragraphs": [
            "云何見祖師，要識本來面。",
            "亭亭塔中人，問我何所見。",
            "可憐明上座，萬法了一電。",
            "飲水既自知，指月無復眩。",
            "我本修行人，三世積精鍊。",
            "中間一念失，受此百年譴。",
            "摳衣禮真相，感動淚雨霰。",
            "借師錫端泉，洗我綺語硯。"
        ],
        "title": "南華寺",
        "id": "ebff46ec-b54e-456a-bb46-5f82e15dd4bb"
    },
    {
        "author": "蘇軾",
        "paragraphs": [
            "槎牙亂峰合，晃蕩絕壁橫。",
            "遥知紫翠間，古來仙釋并。",
            "陽崖射朝日，高處連玉京。",
            "陰谷叩白月，夢中遊化城。",
            "果然石門開，中有銀河傾。",
            "幽龕入窈窕，別戶穿虛明。",
            "泉流下珠琲，乳湔交縵纓。",
            "我行畏人知，恐爲仙者迎。",
            "小語輒響答，空山白雲驚。",
            "策杖歸去來，治具煩方平。"
        ],
        "title": "碧落洞",
        "id": "2684a068-b387-4c76-a1a1-7062534090a8"
    },
    {
        "author": "蘇軾",
        "paragraphs": [
            "天開清遠峽，地轉凝碧灣。",
            "我行無遲速，攝衣步孱顔。",
            "山僧本幽獨，乞食況未還。",
            "雲碓水自舂，松門風爲關。",
            "石泉解娛客，琴筑鳴空山。",
            "佳人劍翁孫，游戲暫人間。",
            "忽憶嘯雲侶，賦詩留玉環。",
            "林深不可見，霧雨霾髻鬟。"
        ],
        "title": "峽山寺",
        "id": "15e29a1f-d0c4-418b-902e-228819f88aff"
    },
    {
        "author": "蘇軾",
        "paragraphs": [
            "到處聚觀香案吏，此邦宜著玉堂仙。",
            "江雲漠漠桂花濕，海雨翛翛荔子然。",
            "聞道黄柑常扺鵲，不容朱橘更論錢。",
            "恰從神武來弘景，便向羅浮覓稚川。"
        ],
        "title": "舟行至清遠縣見顧秀才極談惠州風物之美",
        "id": "a09ff458-7302-4f74-a833-c93748c7d9f3"
    },
    {
        "author": "蘇軾",
        "paragraphs": [
            "不用山僧導我前，自尋雲外出山泉。",
            "千章古木臨無地，百尺飛濤瀉漏天。",
            "昔日菖蒲方士宅，後來薝蔔祖師禪。",
            "而今只有花含笑，笑道秦皇欲學仙。"
        ],
        "title": "廣州蒲澗寺",
        "id": "276ef15d-0d2b-46c2-b921-09d64df9f7c5"
    },
    {
        "author": "蘇軾",
        "paragraphs": [
            "優鉢曇花豈有花，問師此曲唱誰家。",
            "已從子美得桃竹，不向安期覓棗瓜。",
            "燕坐林間時有虎，高眠粥後不聞鴉。",
            "勝游自古兼支許，爲采松肪寄一車。"
        ],
        "title": "贈蒲澗信長老",
        "id": "3822621d-7739-4a4c-95b4-60f16778d572"
    },
    {
        "author": "蘇軾",
        "paragraphs": [
            "朝市日已遠，此身良自如。",
            "三杯軟飽後，一枕黑甜餘。",
            "蒲澗疏鐘外，黄灣落木初。",
            "天涯未覺遠，處處各樵漁。"
        ],
        "title": "發廣州",
        "id": "82024d9a-1f23-4644-85e5-b06424ba6c76"
    },
    {
        "author": "蘇軾",
        "paragraphs": [
            "劍氣崢嶸夜插天，瑞光明滅到黄灣。",
            "坐看暘谷浮金暈，遥想錢塘涌雪山。",
            "已覺蒼凉蘇病骨，更煩沆瀣洗衰顔。",
            "忽驚鳥動行人起，飛上千峰紫翠間。"
        ],
        "title": "浴日亭",
        "id": "db420488-ffe6-4f4e-ac8b-3bde1604ebf0"
    },
    {
        "author": "蘇軾",
        "paragraphs": [
            "人間有此白玉京，羅浮見日雞一鳴。",
            "南樓未必齊日觀，鬰儀自欲朝朱明。",
            "東坡之師抱朴老，真契久已交前生。",
            "玉堂金馬久流落，寸田尺宅今誰耕。",
            "道華亦嘗啖一棗，契虛正欲仇三彭。",
            "鐵橋石柱連空橫，杖藜欲趁飛猱輕。",
            "雲溪夜逢瘖虎伏，斗壇晝出銅龍獰。",
            "小兒少年有奇志，中宵起坐存黄庭。",
            "近者戲作凌雲賦，筆勢彷彿離騷經。",
            "負書從我盍歸去，羣仙正草新宮銘。",
            "汝應奴隸蔡少霞，我亦季孟山玄卿。",
            "還須略報老同叔，贏糧萬里尋初平。"
        ],
        "title": "游羅浮山一首示兒子過",
        "id": "131738fb-5ff7-4ad0-b472-031db2736855"
    },
    {
        "author": "蘇軾",
        "paragraphs": [
            "彷彿曾遊豈夢中，欣然雞犬識新豐。",
            "吏民驚怪坐何事，父老相携迎此翁。",
            "蘇武豈知還漠北，管寧自欲老遼東。",
            "嶺南萬戶皆春色，會有幽人客寓公。"
        ],
        "title": "十月二日初到惠州",
        "id": "023cbbc5-05bc-4bf4-86af-c41b3c280f8a"
    },
    {
        "author": "蘇軾",
        "paragraphs": [
            "海山葱曨氣佳哉，二江合處朱樓開。",
            "蓬萊方丈應不遠，肯爲蘇子浮江來。",
            "江風初凉睡正美，樓上啼鴉呼我起。",
            "我今身世兩相違，西流白日東流水。",
            "樓中老人日清新，天上豈有癡仙人。",
            "三山咫尺不歸去，一杯付與羅浮春。"
        ],
        "title": "寓居合江樓",
        "id": "ad6771f5-c372-447e-9d09-4ad826e40253"
    },
    {
        "author": "蘇軾",
        "paragraphs": [
            "子石如琢玉，遠烟真削黳。",
            "入我病風手，玄雲渰萋萋。",
            "是中有何好，而我喜欲迷。",
            "既似蠟屐阮，又如鍛柳嵇。",
            "醉筆得天全，宛宛天投蜺。",
            "多謝中書君，伴我此幽棲。"
        ],
        "title": "試筆",
        "id": "43419ba1-416b-4e8f-91c8-66c486395daf"
    },
    {
        "author": "蘇軾",
        "paragraphs": [
            "六秩行當啟，區中緣更疏。",
            "不貪爲我寶，安步當君車。",
            "故國多喬木，先人有敝廬。",
            "誓將閑散好，不著一行書。"
        ],
        "title": "無題",
        "id": "5abdc79a-6410-44c2-9264-58bd3e1b4afc"
    },
    {
        "author": "蘇軾",
        "paragraphs": [
            "不似楊枝別樂天，恰如通德伴伶玄。",
            "阿奴絡秀不同老，天女維摩總解禪。",
            "經卷藥爐新活計，舞衫歌扇舊因緣。",
            "丹成逐我三山去，不作巫陽雲雨仙。"
        ],
        "title": "朝雲詩",
        "id": "3daf6d6f-c4ef-400d-a779-c7a25ba781ba"
    },
    {
        "author": "蘇軾",
        "paragraphs": [
            "獨倚桄榔樹，閑挑蓽撥根。",
            "謀生看拙否，送老此蠻村。"
        ],
        "title": "寄虎兒",
        "id": "3532dd0b-f37e-44fe-a79c-7cdaae59fcbe"
    },
    {
        "author": "蘇軾",
        "paragraphs": [
            "春風嶺上淮南村，昔年梅花曾斷魂。",
            "豈知流落復相見，蠻風蜑雨愁黄昏。",
            "長條半落荔支浦，卧樹獨秀桄榔園。",
            "豈惟幽光留夜色，直恐泠艷排冬溫。",
            "松風亭下荆棘裏，兩株玉蕊明朝暾。",
            "海南仙雲嬌墮砌，月下縞衣來扣門。",
            "酒醒夢覺起繞樹，妙意有在終無言。",
            "先生獨飲勿歎息，幸有落月窺清樽。"
        ],
        "title": "十一月二十六日松風亭下梅花盛開",
        "id": "e8bae8f3-a0ea-4342-b375-69b482712d95"
    },
    {
        "author": "蘇軾",
        "paragraphs": [
            "羅浮山下梅花村，玉雪爲骨冰爲魂。",
            "紛紛初疑月挂樹，耿耿獨與參橫昏。",
            "先生索居江海上，悄如病鶴棲荒園。",
            "天香國艷肯相顧，知我酒熟詩清溫。",
            "蓬萊宮中花鳥使，綠衣倒挂扶桑暾。",
            "抱叢窺我方醉卧，故遣啄木先敲門。",
            "麻姑過君急掃灑，鳥能歌舞花能言。",
            "酒醒人散山寂寂，惟有落蕊黏空樽。"
        ],
        "title": "再用前韵",
        "id": "781bc500-3a9c-4652-8099-5eaecd5841d5"
    },
    {
        "author": "蘇軾",
        "paragraphs": [
            "搗香篩辣入瓶盆，盎盎春溪带雨渾。",
            "收拾小山藏社甕，招呼明月到芳樽。",
            "酒材已遣門生致，菜把仍叨地主恩。",
            "爛煮葵羹斟桂醑，風流可惜在蠻村。"
        ],
        "title": "新釀桂酒",
        "id": "f4632168-d363-4c99-b2f8-b18652f2e545"
    },
    {
        "author": "蘇軾",
        "paragraphs": [
            "已破誰能惜甑盆，頹然醉裏得全渾。",
            "欲求公瑾一囷米，試滿莊生五石樽。",
            "三杯卯困忘家事，萬戶春濃感國恩。",
            "刺史不須要半道，籃輿未暇走山村。"
        ],
        "title": "惠守詹君見和復次韵",
        "id": "87217003-7f54-4659-999e-e3ad042e4a4f"
    },
    {
        "author": "蘇軾",
        "paragraphs": [
            "玉妃謫墮烟雨村，先生作詩與招魂。",
            "人間草木非我對，奔月偶桂成幽昏。",
            "闇香入戶尋短夢，青子綴枝留小園。",
            "披衣連夜喚客飲，雪膚滿地聊相溫。",
            "松明照坐愁不睡，井華入腹清而暾。",
            "先生來年六十化，道眼已入不二門。",
            "多情好事餘習氣，惜花未忍都無言。",
            "留連一物吾過矣，笑領百罰空罍樽。"
        ],
        "title": "花落復次前韵",
        "id": "002a1f19-1ff1-48da-8510-2af20a654503"
    },
    {
        "author": "蘇軾",
        "paragraphs": [
            "何人守蓬萊，夜半失左股。",
            "浮山若鵬蹲，忽展垂天羽。",
            "根株互連絡，崖嶠爭吞吐。",
            "神工自爐鞲，融液相綴補。",
            "至今餘隙罅，流出千斛乳。",
            "方其欲合時，天匠麾月斧。",
            "帝觴分餘瀝，山骨醉后土。",
            "峰巒尚開闔，澗谷猶呼舞。",
            "海風吹未凝，古佛來布武。",
            "當時汪罔氏，投足不蓋拇。",
            "青蓮雖不見，千古落花雨。",
            "雙溪匯九折，萬馬騰一鼓。",
            "奔雷濺玉雪，潭洞開水府。",
            "潛鱗有饑蛟，掉尾取渴虎。",
            "我來方醉後，濯足聊戲侮。",
            "回風卷飛雹，掠面過强弩。",
            "山靈莫惡劇，微命安足賭。",
            "此山吾欲老，慎勿厭求取。",
            "溪流變春酒，與我相賓主。",
            "當連青竹竿，下灌黄精圃。"
        ],
        "title": "白水山佛迹巌",
        "id": "0afaaa33-7c4f-42c9-8d5a-8d6c9deaea39"
    },
    {
        "author": "蘇軾",
        "paragraphs": [
            "積水焚大槐，蓄油災武庫。",
            "驚然丞相井，疑浣將軍布。",
            "自憐耳目隘，未測陰陽故。",
            "鬰攸火山烈，觱沸湯泉注。",
            "豈惟渴獸駭，坐使癡兒怖。",
            "安能長魚鼈，僅可燖狐兔。",
            "山中惟木客，戶外時芒屨。",
            "雖無傾城浴，幸免亡國污。"
        ],
        "title": "詠湯泉",
        "id": "951ef262-97d6-46a9-81e7-62e8ab379783"
    },
    {
        "author": "蘇軾",
        "paragraphs": [
            "江郊葱曨，雲水蒨絢。",
            "碕岸斗入，洄潭輪轉。",
            "先生悅之，布席閒燕。",
            "初日下照，潛鱗俯見。",
            "意釣忘魚，樂此竿綫。",
            "優哉悠哉，玩物之變。"
        ],
        "title": "江郊",
        "id": "e1d9a29c-36e7-4cc2-b9a3-73489ed82635"
    },
    {
        "author": "蘇軾",
        "paragraphs": [
            "箕踞狂歌老瓦盆，燎毛燔肉似羌渾。",
            "傳呼草市來携客，灑掃漁磯共置樽。",
            "山下黄童爭看舞，江干白骨已銜恩。",
            "孤雲落日西南望，長羨歸鴉自識村。"
        ],
        "title": "詹守携酒見過用前韵作詩聊復和之",
        "id": "17d10cbe-6ac6-4526-a8a7-593a9e836ef1"
    },
    {
        "author": "蘇軾",
        "paragraphs": [
            "一杯羅浮春，遠餉采薇客。",
            "遥知獨酌罷，醉卧松下石。",
            "幽人不可見，清嘯聞月夕。",
            "聊戲庵中人，空飛本無迹。"
        ],
        "title": "寄鄧道士",
        "id": "de918ba4-5235-4a23-97b5-fd9c31536651"
    },
    {
        "author": "蘇軾",
        "paragraphs": [
            "前年侍玉輦，端門萬枝燈。",
            "璧月挂罘罳，珠星綴觚稜。",
            "去年中山府，老病亦宵興。",
            "牙旗穿夜市，鐵馬響春冰。",
            "今年江海上，雲房寄山僧。",
            "亦復舉膏火，松間見層層。",
            "散策桄榔林，林疏月鬅鬙。",
            "使君置酒罷，簫鼓轉松陵。",
            "狂生來索酒，一舉輒數升。",
            "浩歌出門去，我亦歸瞢騰。"
        ],
        "title": "上元夜",
        "id": "5b8a61bc-1a10-4935-a7c1-5566606f8d8d"
    },
    {
        "author": "蘇軾",
        "paragraphs": [
            "斷橋尋勝踐，脫屨欣小揭。",
            "瘴花已繁紅，官柳猶疏細。",
            "斜川二三子，悼歎吾年逝。",
            "淒涼羅浮館，風壁頹雨砌。",
            "黄冠常苦饑，迎客羞破袂。",
            "仙山在何許，歸鶴時墮毳。",
            "崎嶇拾松黄，欲救齒髮弊。",
            "坐令禪客笑，一夢等千歲。",
            "棲禪晚置酒，蠻果粲蕉荔。",
            "齊厨釜無羹，野餉籃有蕙。",
            "嬉遊趁時節，俯仰了此世。",
            "猶當洗業障，更作臨水禊。",
            "寄書陽羨兒，並語長頭弟。",
            "門戶各努力，先期畢租稅。"
        ],
        "title": "正月二十四日與兒子過頼仙芝王原秀才僧曇穎行全道士何宗一同遊羅浮道院及棲禪精舍過作詩和其韵寄邁迨一首",
        "id": "73bb3e8b-e4f6-4ef6-b116-1cc1131c2c81"
    },
    {
        "author": "蘇軾",
        "paragraphs": [
            "縹蔕緗枝出絳房，綠陰青子送春忙。",
            "涓涓泣露紫含笑，焰焰燒空紅佛桑。",
            "落日孤烟知客恨，短籬破屋爲誰香。",
            "主人白髮青裙袂，子美詩中黄四娘。"
        ],
        "title": "正月二十六日偶與數客野步嘉祐僧舍東南野人家雜花盛開扣門求觀主人林氏媼出應白髮青裙少寡獨居三十年矣感歎之餘作詩記之",
        "id": "a58f6241-7f4f-44a0-adc7-2f1f47f5acbf"
    },
    {
        "author": "蘇軾",
        "paragraphs": [
            "皎皎穿雲月，青青出水荷。",
            "文章工點𪑮，忠義老研磨。",
            "偉節何須怒，寬饒要少和。",
            "吾衰安用此，寄與小東坡。"
        ],
        "title": "龍尾石研寄猶子遠",
        "id": "953a5350-5b5b-4028-8317-8b9ccb8376b3"
    },
    {
        "author": "蘇軾",
        "paragraphs": [
            "夕陽飛絮亂平蕪，萬里春前一酒壺。",
            "鐵化雙魚沉遠素，劍分二嶺隔中區。",
            "花曾識面香仍好，鳥不知名聲自呼。",
            "夢想平生消未盡，滿林烟月到西湖。"
        ],
        "tags": [
            "西湖"
        ],
        "title": "惠州近城數小山類蜀道春與進士許毅野步會意處飲之且醉作詩以記適參寥專使欲歸使持此以示西湖之上諸友庶使知予未嘗一日忘湖山也",
        "id": "9e6478ae-e01b-4e8e-b0d2-7ffb634fb946"
    },
    {
        "author": "蘇軾",
        "paragraphs": [
            "枇杷已熟粲金珠，桑落初嘗灧玉蛆。",
            "暫借垂蓮十分盞，一澆空腹五車書。",
            "青浮卵椀槐芽餠，紅點冰盤藿葉魚。",
            "醉飽高眠真事業，此生有味在三餘。"
        ],
        "title": "二月十九日携白酒鱸魚過詹使君食槐葉冷淘",
        "id": "2675799e-33f9-4308-b119-b4c6ba8907c6"
    },
    {
        "author": "蘇軾",
        "paragraphs": [
            "環州多白水，際海皆蒼山。",
            "以彼無盡景，寓我有限年。",
            "東家著孔丘，西家著顔淵。",
            "市爲不二價，農爲不爭田。",
            "周公與管蔡，恨不茅三間。",
            "我飽一飯足，薇蕨補食前。",
            "門生饋薪米，救我厨無烟。",
            "斗酒與隻雞，酣歌餞華顛。",
            "禽魚豈知道，我適物自閑。",
            "悠悠未必爾，聊樂我所然。"
        ],
        "title": "和陶歸園田居六首  其一",
        "id": "c9db43fb-1acb-4416-9a1f-24a86d080f55"
    },
    {
        "author": "蘇軾",
        "paragraphs": [
            "窮猿既投林，疲馬初解鞅。",
            "心空飽新得，境熟夢餘想。",
            "江鷗漸馴集，蜑叟已還往。",
            "南池綠錢生，北嶺紫筍長。",
            "提壺豈解飲，好語時見廣。",
            "春江有佳句，我醉墮渺莽。"
        ],
        "title": "和陶歸園田居六首  其二",
        "id": "3847dcbe-ad72-4fc1-99da-32586211be46"
    },
    {
        "author": "蘇軾",
        "paragraphs": [
            "新浴覺身輕，新沐感髮稀。",
            "風乎懸瀑下，却行詠而歸。",
            "仰觀江摇山，俯見月在衣。",
            "步從父老語，有約吾敢違。"
        ],
        "title": "和陶歸園田居六首  其三",
        "id": "3a64451b-4bdb-4d44-aaa9-6b7211f4e630"
    },
    {
        "author": "蘇軾",
        "paragraphs": [
            "老人八十餘，不識城市娛。",
            "造物偶遺漏，同儕盡丘墟。",
            "平生不渡江，水北有幽居。",
            "手插荔支子，合抱三百株。",
            "莫言陳家紫，甘冷恐不如。",
            "君來坐樹下，飽食携其餘。",
            "歸舍遺兒子，懷抱不可虛。",
            "有酒持飲我，不問錢有無。"
        ],
        "title": "和陶歸園田居六首  其四",
        "id": "60258356-4ece-4104-bb62-4c8364bfb26a"
    },
    {
        "author": "蘇軾",
        "paragraphs": [
            "坐倚朱藤杖，行歌紫芝曲。",
            "不逢商山翁，見此野老足。",
            "願同荔支社，長作雞黍局。",
            "教我同光塵，月固不勝燭。",
            "霜飆散氛祲，廓然似朝旭。"
        ],
        "title": "和陶歸園田居六首  其五",
        "id": "6ebed7c0-9eb4-4cf5-b299-81a3adeb2348"
    },
    {
        "author": "蘇軾",
        "paragraphs": [
            "昔我在廣陵，悵望柴桑陌。",
            "長吟飲酒詩，頗獲一笑適。",
            "當時已放浪，朝坐夕不夕。",
            "矧今長閑人，一劫展過隙。",
            "江山互隠見，出沒爲我役。",
            "斜川追淵明，東臯友王績。",
            "詩成竟何爲，六博本無益。"
        ],
        "title": "和陶歸園田居六首  其六",
        "id": "247b8c88-1b76-4cf3-a12d-45650d39b860"
    },
    {
        "author": "蘇軾",
        "paragraphs": [
            "曲士賦懷沙，草木傷莽莽。",
            "德人無荆棘，坐失嶺嶠阻。",
            "我兄瑚璉姿，流落瘴江浦。",
            "浄眼見桃花，紛紛墮紅雨。",
            "蕭然振衣裓，笑問散花女。",
            "我觀解語花，粉色如黄土。",
            "一言破千偈，況爾初不語。",
            "可憐一轉話，他日如何舉。",
            "故復此微吟，聊和鷗鴉櫓。",
            "江邊閑草木，閑客當爲主。",
            "爾來子美瘦，正坐作詩苦。",
            "袖手焚筆研，清篇真漫與。",
            "願兄理北轅，六轡去如組。",
            "上林桃花開，水暖鴻北翥。"
        ],
        "title": "次韵正輔表兄江行見桃花",
        "id": "9e0dd5fc-0108-4400-8378-4fe302d1436b"
    },
    {
        "author": "蘇軾",
        "paragraphs": [
            "孤臣南遊墮黄菅，君亦何事來牧蠻。",
            "艤舟蜑戶龍岡窟，置酒椰葉桄榔間。",
            "高談已笑衰語陋，傑句尤覺清詩孱。",
            "博羅小縣僧舍古，我不忍去君忘還。",
            "君應回望秦與楚，夢涉漢水愁秦關。",
            "我亦坐念高安客，神遊黄蘗參洞山。",
            "何時曠蕩洗瑕垢，與君歸駕相追攀。",
            "梨花寒食隔江路，兩山遥對雙烟鬟。",
            "歸耕不用一錢物，惟要兩脚飛孱顔。",
            "玉牀丹鏃記分我，助我金鼎光斕斑。"
        ],
        "title": "追餞正輔表兄至博羅賦詩爲別",
        "id": "abadc708-5357-466e-8fc5-2ede77060dd2"
    },
    {
        "author": "蘇軾",
        "paragraphs": [
            "樂天雙鬢如霜菅，始知謝遣素與蠻。",
            "我兄綠髮蔚如故，已了夢幻齊人間。",
            "蛾眉勸酒聊爾耳，處仲太忍茂弘孱。",
            "三杯徑醉便歸卧，海上知復幾往還。",
            "連娟六幺趁蹋踘，杳眇三疊縈陽關。",
            "酒醒夢斷何所有，落花流水空青山。",
            "忽驚鐃鼓發半夜，明月不許幽人攀。",
            "贈行無物惟一語，莫遣瘴霧侵雲鬟。",
            "羅浮道人一傾蓋，欲繫白日留君顔。",
            "應知我是香案吏，他年許綴蓬萊班。"
        ],
        "title": "再用前韵",
        "id": "6c0211c2-1abe-4a60-bbbb-a04906ddc1af"
    },
    {
        "author": "蘇軾",
        "paragraphs": [
            "二年流落蛙魚鄉，朝來喜見麥吐芒。",
            "東風摇波舞浄綠，初日泫露酣嬌黄。",
            "汪汪春泥已沒膝，剡剡秋穀初分秧。",
            "誰言萬里出無友，見此二美喜欲狂。",
            "三山屏擁僧舍小，一溪雷轉松陰凉。",
            "要令水力供臼磨，與相地脈增隄防。",
            "霏霏落雪看收麵，隠隠疊鼓聞舂糠。",
            "散流一啜雲子白，炊裂十字瓊肌香。",
            "豈惟牢丸薦古味，要使真一流天漿。",
            "詩成捧腹便絕倒，書生說食真膏肓。"
        ],
        "title": "遊博羅香積寺",
        "id": "bdfff049-1a80-4f3a-8668-8fbc4c44658f"
    },
    {
        "author": "蘇軾",
        "paragraphs": [
            "故居劍閣隔錦官，柑果薑蕨交荆菅。",
            "奇孤甘挂汲古綆，僥覬敢揭鈎金竿。",
            "已歸耕稼供藁秸，公貴幹蠱高巾冠。",
            "改更句格各謇吃，姑固狡獪加間關。"
        ],
        "title": "戲和正輔一字韵",
        "id": "c645d899-1e28-4f9b-a318-59051d7eae8c"
    },
    {
        "author": "蘇軾",
        "paragraphs": [
            "左角看破楚，南柯聞長滕。",
            "鈎簾歸乳燕，穴紙出癡蠅。",
            "爲鼠常留飯，憐蛾不點燈。",
            "崎嶇真可笑，我是小乘僧。"
        ],
        "title": "次韵定慧欽長老見寄八首  其一",
        "id": "63e13610-2a22-4813-b2a2-77d1a00414f5"
    },
    {
        "author": "蘇軾",
        "paragraphs": [
            "鐵橋本無柱，石樓豈有門。",
            "舞空五色羽，吠雲千歲根。",
            "松花釀仙酒，木客饋山飧。",
            "我醉君且去，陶云吾亦云。"
        ],
        "title": "次韵定慧欽長老見寄八首  其二",
        "id": "f31888bc-6d19-48db-92e3-c39aa09d0dbb"
    },
    {
        "author": "蘇軾",
        "paragraphs": [
            "羅浮高萬仞，下看扶桑卑。",
            "默坐朱明洞，玉池自生肥。",
            "從來性坦率，醉語漏天機。",
            "相逢莫相問，我不記吾誰。"
        ],
        "title": "次韵定慧欽長老見寄八首  其三",
        "id": "26d98a2a-cea1-4379-a2ee-72abf4ed2569"
    },
    {
        "author": "蘇軾",
        "paragraphs": [
            "幽人白骨觀，大士甘露滅。",
            "根塵各清浄，心境兩奇絕。",
            "真源未純熟，習氣餘陋劣。",
            "譬如已放鷹，中夜時掣紲。"
        ],
        "title": "次韵定慧欽長老見寄八首  其四",
        "id": "b26568f2-4ec4-46b2-b6a9-0ba91d58bc2d"
    },
    {
        "author": "蘇軾",
        "paragraphs": [
            "誰言窮巷士，乃竊造化權。",
            "所見皆我有，安居受其全。",
            "戲作一篇書，千古發爭端。",
            "儒墨起相殺，予初本無言。"
        ],
        "title": "次韵定慧欽長老見寄八首  其五",
        "id": "6c84e6f5-f698-4613-8e4b-d49e527d60d3"
    },
    {
        "author": "蘇軾",
        "paragraphs": [
            "閑居蓄百毒，救彼跛與盲。",
            "依山作陶穴，掩此暴骨橫。",
            "區區效一溉，豈能濟含生。",
            "力惡不己出，時哉非汝爭。"
        ],
        "title": "次韵定慧欽長老見寄八首  其六",
        "id": "799e0e7c-6855-4784-a92b-91311d8fb109"
    },
    {
        "author": "蘇軾",
        "paragraphs": [
            "少壯欲及物，老閑餘此心。",
            "微生山海間，坐受瘴霧侵。",
            "可憐鄧道士，攝衣問呻吟。",
            "覆舟却私渡，斷橋費千金。"
        ],
        "title": "次韵定慧欽長老見寄八首  其七",
        "id": "f47c9464-d980-4b1d-ad4d-638cdcd0d710"
    },
    {
        "author": "蘇軾",
        "paragraphs": [
            "浄名毗耶中，妙喜恒沙外。",
            "初無來往相，二土同一在。",
            "云何定慧師，尚欠行脚債。",
            "請判維摩憑，一到東坡界。"
        ],
        "title": "次韵定慧欽長老見寄八首  其八",
        "id": "b586b32e-8122-4180-961a-5f548ae84b4b"
    },
    {
        "author": "蘇軾",
        "paragraphs": [
            "萬里雲山一破裘，杖端閑挂百錢游。",
            "五車書已留兒讀，二頃田應爲鶴謀。",
            "水底笙歌蛙兩部，山中奴婢橘千頭。",
            "幅巾我欲相隨去，海上何人識故侯。"
        ],
        "title": "贈王子直秀才",
        "id": "51b000f3-003f-48a1-9c8f-e13c2c0a7087"
    },
    {
        "author": "蘇軾",
        "paragraphs": [
            "草木生故墟，牛羊滿空瀆。",
            "春江圍草市，夜浪浮竹屋。",
            "已連漲海白，尚带霍山綠。",
            "坎離更休王，魚鼈橫陵陸。",
            "得非崑崙囚，欲報陸渾衄。",
            "行看北風競，來救南國蹙。",
            "長驅連山燒，一掃含沙毒。",
            "孤吟愍造化，何時停倚伏。",
            "當憐水旱甿，不作舟車蓄。",
            "江流倘席卷，社酒期茅縮。"
        ],
        "title": "江漲用過韵",
        "id": "dfccc3d6-23f0-438e-868a-3daafd1f06d4"
    },
    {
        "author": "蘇軾",
        "paragraphs": [
            "越井岡頭雲出山，牂牁江上水如天。",
            "牀牀避漏幽人屋，浦浦移家蜑子船。",
            "龍卷魚蝦并雨落，人隨雞犬上牆眠。",
            "只應樓下平階水，長記先生過嶺年。"
        ],
        "title": "連雨江漲二首  其一",
        "id": "fcb6dc0f-ece2-4da1-be39-6e950ffeb1fe"
    },
    {
        "author": "蘇軾",
        "paragraphs": [
            "急雨蕭蕭作晚凉，卧聞榕葉響長廊。",
            "微明燈火耿殘夢，半濕簾櫳浥舊香。",
            "高浪隠牀吹甕盎，暗風驚樹擺琳琅。",
            "先生不出晴無用，留與空階滴夜長。"
        ],
        "title": "連雨江漲二首  其二",
        "id": "35a9b4ce-9467-468a-85dc-8f4d44ff31f7"
    },
    {
        "author": "蘇軾",
        "paragraphs": [
            "南村諸楊北村盧，白華青葉冬不枯。",
            "垂黄綴紫烟雨裏，特與荔子爲先驅。",
            "海山仙人絳羅襦，紅紗中單白玉膚。",
            "不須更待妃子笑，風骨自是傾城姝。",
            "不知天公有意無，遣此尤物生海隅。",
            "雲山得伴松檜老，霜雪自困樝梨麤。",
            "先生洗盞酌桂醑，冰盤薦此頳虬珠。",
            "似開江鰩斫玉柱，更洗河豚烹腹腴。",
            "我生涉世本爲口，一官久已輕蓴鱸。",
            "人間何者非夢幻，南來萬里真良圖。"
        ],
        "title": "四月十一日初食荔支",
        "id": "c1dba36d-b743-44a2-96db-f3ee9cb78cf1"
    },
    {
        "author": "蘇軾",
        "paragraphs": [
            "睡起風清酒在亡，身隨殘夢兩茫茫。",
            "江邊曳杖桄榔瘦，林下尋苗蓽撥香。",
            "獨步倘逢勾漏令，遠來莫恨曲江張。",
            "遥知魯國真男子，獨憶平生盛孝章。"
        ],
        "title": "桄榔杖寄張文潛一首時初聞黄魯直遷黔南范淳父九疑也",
        "id": "b860b307-a476-4ec2-ac10-ac24529abec9"
    },
    {
        "author": "蘇軾",
        "paragraphs": [
            "撥雪披雲得乳泓，蜜蜂又欲醉先生。",
            "稻垂麥仰陰陽足，器潔泉新表裏清。",
            "曉日著顔紅有暈，春風入髓散無聲。",
            "人間真一東坡老，與作青州從事名。"
        ],
        "title": "真一酒",
        "id": "28e0d18f-8d03-4c2a-a4da-28efd72765cd"
    },
    {
        "author": "蘇軾",
        "paragraphs": [
            "空山不難到，絕境未易名。",
            "何時謫仙人，來作鈞天聲。",
            "胸中幾雲夢，餘地多恢宏。",
            "長庚與北斗，錯落綴冠纓。",
            "黄公獻紫芝，赤松饋青精。",
            "溪山久寂寞，請續離騷經。",
            "抱枝寒蜩咽，繞耳飛蚊清。",
            "謫仙撫掌笑，笑此羽皇銘。",
            "我頃嘗獨遊，自適孤雲情。",
            "君今又繼往，霧雨愁青冥。",
            "感君兄弟意，尋羊問初平。",
            "玉牀分箭鏃，不忍獨長生。",
            "詩成輒寄我，妙絕陶謝并。",
            "孤鴻方避弋，老驥猶在坰。",
            "鳥獸如可羣，永寄槁木形。",
            "何山不堪隠，飲水自修齡。"
        ],
        "title": "次韵程正輔遊碧落洞",
        "id": "3b7f60bf-1b5b-4c14-a881-6c5952efb89f"
    },
    {
        "author": "蘇軾",
        "paragraphs": [
            "十里一置飛塵灰，五里一堠兵火催。",
            "顛阬仆谷相枕藉，知是荔支龍眼來。",
            "飛車跨山鶻橫海，風枝露葉如新采。",
            "宮中美人一破顔，驚塵濺血流千載。",
            "永元荔支來交州，天寶歲貢取之涪。",
            "至今欲食林甫肉，無人舉觴酹伯游。",
            "我願天公憐赤子，莫生尤物爲瘡痏。",
            "雨順風調百穀登，民不饑寒爲上瑞。",
            "君不見武夷溪邊粟粒芽，前丁後蔡相籠加。",
            "爭新買寵各出意，今年鬥品充官茶。",
            "吾君所乏豈此物，致養口體何陋耶。",
            "洛陽相君忠孝家，可憐亦進姚黄花。"
        ],
        "title": "荔支歎",
        "id": "1e7da8df-7105-483f-8ae1-717652122c5c"
    },
    {
        "author": "蘇軾",
        "paragraphs": [
            "羽蟲見月爭翾翻，我亦散髮虛明軒。",
            "千梳冷快肌骨醒，風露氣入霜蓬根。",
            "起舞三人漫相屬，停杯一問終無言。",
            "曲肱薤簟有佳處，夢覺瓊樓空斷魂。"
        ],
        "title": "六月十二日酒醒步月理髮而寢",
        "id": "33c99ca8-bcf9-4ef1-9ea5-a03031d9030d"
    },
    {
        "author": "蘇軾",
        "paragraphs": [
            "夏畦流膏白雨翻，北窗幽人卧羲軒。",
            "風輪曉長春筍節，露珠夜上秋禾根。",
            "從來白髮有公道，始信丹經非妄言。",
            "此身法報本無二，他年妙絕兼形魂。"
        ],
        "title": "和子由次月中梳頭韵",
        "id": "578f4b07-e6db-4ac9-b67f-a81d53d289b5"
    },
    {
        "author": "蘇軾",
        "paragraphs": [
            "今日天始霜，衆木斂以疏。",
            "幽人掩關卧，明景翻空廬。",
            "開心無良友，寓眼得奇書。",
            "建德有遺民，道遠我無車。",
            "無糧食自足，豈謂穀與蔬。",
            "愧此稚川翁，千載與我俱。",
            "畫我與淵明，可作三士圖。",
            "學道雖恨晚，賦詩豈不如。"
        ],
        "title": "和陶讀山海經  其一",
        "id": "0f5e5f74-3660-4373-acfe-026819f6a5a3"
    },
    {
        "author": "蘇軾",
        "paragraphs": [
            "稚川雖獨善，愛物均孔顔。",
            "欲使蟪蛄流，知有龜鶴年。",
            "辛勤破封蟄，苦語劇移山。",
            "博哉無窮利，千載食此言。"
        ],
        "title": "和陶讀山海經  其二",
        "id": "9e8ff9b6-957f-49ea-b0dc-7e2319254990"
    },
    {
        "author": "蘇軾",
        "paragraphs": [
            "淵明雖中壽，雅志仍丹丘。",
            "遠矣無懷民，超然邈無儔。",
            "奇文出纊息，豈復生死流。",
            "我欲作九原，異世爲三游。"
        ],
        "title": "和陶讀山海經  其三",
        "id": "4d11cb0a-8feb-40fd-95c8-43deef3196d2"
    },
    {
        "author": "蘇軾",
        "paragraphs": [
            "子政洵奇逸，妙算窮陰陽。",
            "淮南枕中訣，養鍊歲月長。",
            "豈伊臭濁中，爭此頃刻光。",
            "安知青藜火，丈人非中黄。"
        ],
        "title": "和陶讀山海經  其四",
        "id": "0adae2d4-fe5c-4bed-9b4e-26f0f6acaee2"
    },
    {
        "author": "蘇軾",
        "paragraphs": [
            "亂離棄弱女，破冢割恩憐。",
            "寧知效龜息，三歲號窮山。",
            "長生定可學，當信仲弓言。",
            "支牀竟不死，抱一無窮年。"
        ],
        "title": "和陶讀山海經  其五",
        "id": "34122379-7729-4c5e-bf65-e77e2f617782"
    },
    {
        "author": "蘇軾",
        "paragraphs": [
            "二山在咫尺，靈藥非草木。",
            "玄芝生太元，黄精出長谷。",
            "仙都浩如海，豈不供一浴。",
            "何當從山火，束縕分寸燭。"
        ],
        "title": "和陶讀山海經  其六",
        "id": "0a8678db-c5bd-4a55-a36d-16162361607e"
    },
    {
        "author": "蘇軾",
        "paragraphs": [
            "蜀士李八百，穴居吳山陰。",
            "默坐但形語，從者紛如林。",
            "其後有李寬，雞鵠非同音。",
            "口耳固多僞，識真要在心。"
        ],
        "title": "和陶讀山海經  其七",
        "id": "9b4d0517-ca9b-480b-8064-f1bb498e284f"
    },
    {
        "author": "蘇軾",
        "paragraphs": [
            "黄花冒甘谷，靈根固深長。",
            "廖井窖丹砂，紅泉湧尋常。",
            "二女戲口鼻，松膏以爲糧。",
            "聞此不能寐，起坐夜未央。"
        ],
        "title": "和陶讀山海經  其八",
        "id": "282c4138-2548-453a-8043-9ee1aa46ad4d"
    },
    {
        "author": "蘇軾",
        "paragraphs": [
            "談道鄙俗儒，遠自太史走。",
            "仲尼實不死，於聖亦何負。",
            "紫文出吳宮，丹雀本無有。",
            "遼哉廣桑君，獨顯三季後。"
        ],
        "title": "和陶讀山海經  其九",
        "id": "7729f778-056a-4186-b8d3-503cfcf5fb87"
    },
    {
        "author": "蘇軾",
        "paragraphs": [
            "金丹不可成，安期渺雲海。",
            "誰謂黄門妻，至道乃近在。",
            "尸解竟不傳，化去空餘悔。",
            "丹成亦安用，御氣本無待。"
        ],
        "title": "和陶讀山海經  其一○",
        "id": "e5b4fb25-e775-4e48-b53e-68bc37522f95"
    },
    {
        "author": "蘇軾",
        "paragraphs": [
            "鄭君故多方，元翁所親指。",
            "奇文二百篇，了未出生死。",
            "素書在黄石，豈敢辭跪履。",
            "萬法等成壞，金丹差可恃。"
        ],
        "title": "和陶讀山海經  其一一",
        "id": "65d83076-5441-4e9e-a11c-f2becfe5061e"
    },
    {
        "author": "蘇軾",
        "paragraphs": [
            "古强本庸妄，蔡誕亦夸士。",
            "曼都斥仙人，謁帝輕舉止。",
            "學道未有得，自欺誰不爾。",
            "稚川亦隘人，疏錄此庸子。"
        ],
        "title": "和陶讀山海經  其一二",
        "id": "e193ac0b-a1b6-4cb0-a603-aa1875c1e9b8"
    },
    {
        "author": "蘇軾",
        "paragraphs": [
            "東坡信畸人，涉世真散材。",
            "仇池有歸路，羅浮豈徒來。",
            "踐蛇及茹蠱，心空了無猜。",
            "携手葛與陶，歸哉復歸哉。"
        ],
        "title": "和陶讀山海經  其一三",
        "id": "c9f06bf9-2ae6-4d12-963f-5ca6c3a6323c"
    },
    {
        "author": "蘇軾",
        "paragraphs": [
            "長庚與殘月，耿耿如相依。",
            "以我旦暮心，惜此須臾暉。",
            "青天無今古，誰知織烏飛。",
            "我欲作九原，獨與淵明歸。",
            "俗子不自悼，顧憂斯人饑。",
            "堂堂誰有此，千駟良可悲。"
        ],
        "title": "和陶貧士七首  其一",
        "id": "0be8dafd-57fd-421d-bd20-afeb91fd3516"
    },
    {
        "author": "蘇軾",
        "paragraphs": [
            "夷齊恥周粟，高歌誦虞軒。",
            "産祿彼何人，能致綺與園。",
            "古來避世士，死灰或餘烟。",
            "末路益可羞，朱墨手自研。",
            "淵明初亦仕，絃歌本誠言。",
            "不樂乃徑歸，視世羞獨賢。"
        ],
        "title": "和陶貧士七首  其二",
        "id": "1627a175-09bf-4649-8a26-7952b9eedd0d"
    },
    {
        "author": "蘇軾",
        "paragraphs": [
            "誰謂淵明貧，尚有一素琴。",
            "心閑手自適，寄此無窮音。",
            "佳辰愛重九，芳菊起自尋。",
            "疏巾歎虛漉，塵爵笑空斟。",
            "忽餉二萬錢，顔生良足欽。",
            "急送酒家保，勿違故人心。"
        ],
        "title": "和陶貧士七首  其三",
        "id": "ac3dee3b-9cce-49af-844b-f4463d0ec6dd"
    },
    {
        "author": "蘇軾",
        "paragraphs": [
            "人皆有耳目，夫子曠與婁。",
            "弱毫寫萬象，水鏡無停酬。",
            "閑居惜重九，感此歲月周。",
            "端如孔北海，只有樽空憂。",
            "二子不並世，高風兩無儔。",
            "我後五百年，清夢未易求。"
        ],
        "title": "和陶貧士七首  其四",
        "id": "dd477834-7bff-4be0-aa51-9eaf186f573d"
    },
    {
        "author": "蘇軾",
        "paragraphs": [
            "芙蓉雜金菊，枝葉長闌干。",
            "遥憐退朝人，糕酒出大官。",
            "豈知江海上，落英亦可餐。",
            "典衣作重陽，徂歲慘將寒。",
            "無衣粟我膚，無酒嚬我顔。",
            "貧居真可歎，二事長相關。"
        ],
        "title": "和陶貧士七首  其五",
        "id": "82156ae8-d2a2-4970-a390-fa321d26691d"
    },
    {
        "author": "蘇軾",
        "paragraphs": [
            "老詹亦白髮，相對垂霜蓬。",
            "賦詩殊有味，涉世非所工。",
            "杖藜山谷間，狀類渤海龔。",
            "半道要我飲，意與王弘同。",
            "有酒我自至，不須遣龐通。",
            "門生與兒子，杖屨聊相從。"
        ],
        "title": "和陶貧士七首  其六",
        "id": "9a831af3-48d5-45b5-8a68-962fd8d7bc1f"
    },
    {
        "author": "蘇軾",
        "paragraphs": [
            "我家六兒子，流落三四州。",
            "辛苦見不識，今與農圃儔。",
            "買田带修竹，築室依清流。",
            "未能遣一力，分汝薪水憂。",
            "坐念北歸日，此勞未易酬。",
            "我獨遺以安，鹿門有前修。"
        ],
        "title": "和陶貧士七首  其七",
        "id": "5820d7bf-7317-40b0-9019-d15648b3c704"
    },
    {
        "author": "蘇軾",
        "paragraphs": [
            "一更山吐月，玉塔卧微瀾。",
            "正似西湖上，湧金門外看。",
            "冰輪橫海闊，香霧入樓寒。",
            "停鞭且莫上，照我一杯殘。"
        ],
        "tags": [
            "西湖"
        ],
        "title": "江月五首  其一",
        "id": "9df5eec4-1de0-454e-a383-468722c8a6db"
    },
    {
        "author": "蘇軾",
        "paragraphs": [
            "二更山吐月，幽人方獨夜。",
            "可憐人與月，夜夜江樓下。",
            "風枝久未停，露草不可藉。",
            "歸來掩關卧，唧唧夜蟲話。"
        ],
        "title": "江月五首  其二",
        "id": "0fda3c28-96f0-4237-bfaa-34f7de217475"
    },
    {
        "author": "蘇軾",
        "paragraphs": [
            "三更山吐月，棲鳥亦驚起。",
            "起尋夢中游，清絕正如此。",
            "驅雲掃衆宿，俯仰迷空水。",
            "幸可飲我牛，不須違洗耳。"
        ],
        "title": "江月五首  其三",
        "id": "0b537309-0727-4f90-a9f9-d0379b275a34"
    },
    {
        "author": "蘇軾",
        "paragraphs": [
            "四更山吐月，皎皎爲誰明。",
            "幽人赴我約，坐待玉繩橫。",
            "野橋多斷板，山寺有微行。",
            "今夕定何夕，夢中遊化城。"
        ],
        "title": "江月五首  其四",
        "id": "32a66bac-87c2-4a64-8c97-abfb864a7bb2"
    },
    {
        "author": "蘇軾",
        "paragraphs": [
            "五更山吐月，窗迥室幽幽。",
            "玉鈎還挂戶，江練却明樓。",
            "星河澹欲曉，鼓角冷如秋。",
            "不眠翻五詠，清切變蠻謳。"
        ],
        "title": "江月五首  其五",
        "id": "554ff7e6-c3cc-4ed4-bdf1-3aff124ed1f7"
    },
    {
        "author": "蘇軾",
        "paragraphs": [
            "生逢堯舜仁，得作嶺海遊。",
            "雖懷跫然喜，豈免跕墮憂。",
            "暮雨侵重膇，曉烟騰鬰攸。",
            "朝盤見蜜唧，夜枕聞鵂鶹。",
            "幾欲烹鬰屈，固嘗饌鈎輈。",
            "舌音漸獠變，面汗嘗騂羞。",
            "頼我存黄庭，有時仍丹丘。",
            "目聽不任耳，踵息殆廢喉。",
            "稍欣素月夜，遂度黄茅秋。",
            "我兄清廟器，持節瘴海頭。",
            "蕭然三家步，橫此萬斛舟。",
            "人言得漢吏，天遣活楚囚。",
            "惠然再過我，樂哉十日留。",
            "但恨參語賢，忽潛九原幽。",
            "萬里倘同歸，兩鰥當對耰。",
            "强歌非真達，何必師莊周。"
        ],
        "title": "聞正輔表兄將至以詩迎之",
        "id": "c864f23d-d048-40f8-b2ab-64570cde2f43"
    },
    {
        "author": "蘇軾",
        "paragraphs": [
            "今日我重九，誰謂秋冬交。",
            "黄花與我期，草中實後凋。",
            "香餘白露乾，色映青松高。",
            "悵望南陽野，古潭霏慶霄。",
            "伯始真糞土，平生夏畦勞。",
            "飲此亦何益，內熱中自焦。",
            "持我萬家春，一酬五柳陶。",
            "夕英幸可掇，繼此木蘭朝。"
        ],
        "title": "和陶己酉歲九月九日",
        "id": "379d584a-0913-45a6-808f-22609eaa374a"
    },
    {
        "author": "蘇軾",
        "paragraphs": [
            "稚川真長生，少從鄭公遊。",
            "孝章偶不死，免爲文舉憂。",
            "餘齡會有適，獨往豈相攸。",
            "由來警露鶴，不羨撮蚤鶹。",
            "願加視後鞭，同駕躅空輈。",
            "寧餐墮齒堇，勿憶齊眉羞。",
            "何時遂縱壑，歸路同首丘。",
            "東岡松柏老，西嶺橘柚秋。",
            "著意尋彌明，長頸高結喉。",
            "無心逐定遠，燕頷飛虎頭。",
            "君方卒功名，一泛范蠡舟。",
            "我亦霑霈渥，漸解鍾儀囚。",
            "寧須張子房，萬戶自擇留。",
            "猶勝嵇叔夜，孤憤甘長幽。",
            "南窗可寄傲，北山早歸耰。",
            "此語君勿疑，老彭跨商周。"
        ],
        "title": "正輔既見和復次前韵慰鼓盆勸學佛",
        "id": "f6ea3461-2b83-404b-826a-eea62532d3da"
    },
    {
        "author": "蘇軾",
        "paragraphs": [
            "偉哉造物真豪縱，攫土摶沙爲此弄。",
            "劈開翠峽走雲雷，截破奔流作潭洞。",
            "因隨化人履巨迹，得與仙兄躡飛鞚。",
            "曳杖不知巌谷深，穿雲但覺衣裘重。",
            "坐看驚鳥救霜葉，知有老蛟蟠石甕。",
            "金沙玉礫粲可數，古鏡寶奩寒不動。",
            "念兄獨立與世疏，絕境難到惟我共。",
            "永辭角上兩蠻觸，一洗胸中九雲夢。",
            "浮來山高回望失，武陵路絕無人送。",
            "筠籃擷翠爪甲香，素綆分碧銀瓶凍。",
            "歸路霏霏湯谷暗，野堂活活神泉湧。",
            "解衣浴此無垢人，身輕可試雲間鳳。"
        ],
        "title": "同正輔表兄遊白水山",
        "id": "15b37309-450a-4f19-b8ed-218aa32d2533"
    },
    {
        "author": "蘇軾",
        "paragraphs": [
            "祇知楚越爲天涯，不知肝膽非一家。",
            "此身如綫自縈繞，左旋右轉隨繅車。",
            "誤拋山林入朝市，平地咫尺千褒斜。",
            "欲從稚川隠羅浮，先與靈運開永嘉。",
            "首參虞舜款韶石，次謁六祖登南華。",
            "仙山一見五色羽，雪樹兩摘南枝花。",
            "赤魚白蟹箸屢下，黄柑綠橘籩常加。",
            "糖霜不待蜀客寄，荔支莫信閩人誇。",
            "恣傾白蜜收五稜，細劚黄土栽三椏。",
            "朱明洞裏得靈草，翩然放杖凌蒼霞。",
            "豈無軒車駕熟鹿，亦有鼓吹號寒蛙。",
            "山人勸酒不用勺，石上自有樽罍漥。",
            "徑從此路朝玉闕，千里莫遣毫釐差。",
            "故人日夜望我歸，相迎欲到長風沙。",
            "豈知乘槎天女側，獨倚雲機看織紗。",
            "世間誰似老兄弟，篤愛不復相疵瑕。",
            "相携行到水窮處，庶幾一見留子嗟。",
            "千年枸杞常夜吠，無數草棘工藏遮。",
            "但令凡心一洗濯，神人仙藥不我遐。",
            "山中歸來萬想滅，豈復回顧雙雲鴉。"
        ],
        "title": "次韵正輔同遊白水山",
        "id": "7151a35d-7778-4ed9-bbe5-14b446013906"
    },
    {
        "author": "蘇軾",
        "paragraphs": [
            "越山少松竹，常苦野火厄。",
            "此峰獨蒼然，感荷佛祖力。",
            "茯苓無人采，千歲化琥珀。",
            "幽光發中夜，見者惟木客。",
            "我豈無長鑱，真贋苦難識。",
            "靈苗與毒草，疑似在毫髮。",
            "把玩竟不食，棄置長太息。",
            "山僧類有道，辛苦常谷汲。",
            "我慚作機舂，鑿破混沌穴。",
            "幽尋恐不繼，書板記歲月。"
        ],
        "title": "與正輔遊香積寺",
        "id": "ee0241b8-2999-459b-acdb-46bd6c7befdb"
    },
    {
        "author": "蘇軾",
        "paragraphs": [
            "蔬飯藜牀破衲衣，掃除習氣不吟詩。",
            "前生自是盧行者，後學過呼韓退之。",
            "未敢叩門求夜話，時叨送米續晨炊。",
            "知君清俸難多輟，且覓黄精與療饑。"
        ],
        "title": "答周循州",
        "id": "6dbde521-49a5-4053-8077-6fa46486c56b"
    },
    {
        "author": "蘇軾",
        "paragraphs": [
            "月照無枝林，夜棟立萬礎。",
            "眇眇雲間扇，蔭此八月暑。",
            "上有垂房子，下繞絳刺禦。",
            "風欺紫鳳卵，雨暗蒼龍乳。",
            "裂包一墮地，還以皮自煮。",
            "北客初未諳，勸食俗難阻。",
            "中虛畏泄氣，始嚼或半吐。",
            "吸津得微甘，著齒隨亦苦。",
            "面目太嚴冷，滋味絕媚嫵。",
            "誅彭勳可策，推轂勇宜賈。",
            "瘴風作堅頑，導利時有補。",
            "藥儲固可爾，果錄詎用許。",
            "先生失膏粱，便腹委敗鼓。",
            "日啖過一粒，腸胃爲所侮。",
            "蟄雷殷臍腎，藜藿腐亭午。",
            "書燈看膏盡，鉦漏歷歷數。",
            "老眼怕少睡，竟使赤眥弩。",
            "渴思梅林嚥，饑念黄獨舉。",
            "柰何農經中，收此困羈旅。",
            "牛舌不餉人，一斛肯多與。",
            "乃知見本偏，但可酬惡語。"
        ],
        "title": "食檳榔",
        "id": "6b3c1bdb-5891-4af3-b2ad-66b42746f374"
    },
    {
        "author": "蘇軾",
        "paragraphs": [
            "一聲鳴雁破江雲，萬葉梧桐卷露銀。",
            "我自飄零足羈旅，更堪秋晚送行人。"
        ],
        "title": "送惠州押監北歸",
        "id": "0eccf7bf-c291-462f-837c-6225e9f730c3"
    },
    {
        "author": "蘇軾",
        "paragraphs": [
            "十方三界世尊面，都在東坡掌握中。",
            "送與羅浮德長老，携歸萬竅總號風。"
        ],
        "title": "送佛面杖與羅浮長老",
        "id": "13e45f2c-c7b1-4343-95e7-1aeed1abe889"
    },
    {
        "author": "蘇軾",
        "paragraphs": [
            "析塵妙質本來空，更積微陽一線功。",
            "照夜孤燈長耿耿，閉門千息自濛濛。",
            "養成丹竈無烟火，點盡人間有暈銅。",
            "寄語山神停伎倆，不聞不見我何窮。"
        ],
        "title": "十一月九日夜夢與人論神仙道術因作一詩八句既覺頗記其語錄呈子由弟後四句不甚明了今足成之耳",
        "id": "ed0714fc-93d6-4a26-b7be-56475e905504"
    },
    {
        "author": "蘇軾",
        "paragraphs": [
            "白衣送酒舞淵明，急掃風軒洗破觥。",
            "豈意青州六從事，化爲烏有一先生。",
            "空煩左手持新蟹，漫繞東籬嗅落英。",
            "南海使君今北海，定分百榼餉春耕。"
        ],
        "title": "章質夫送酒六壺書至而酒不達戲作小詩問之",
        "id": "7cdfda08-e816-4c2a-93b9-5f308afbb8c4"
    },
    {
        "author": "蘇軾",
        "paragraphs": [
            "上黨天下脊，遼東真井底。",
            "玄泉傾海腴，白露灑天醴。",
            "靈苗此孕毓，肩股或具體。",
            "移根到羅浮，越水灌清泚。",
            "地殊風雨隔，臭味終祖禰。",
            "青椏綴紫萼，圓實墮紅米。",
            "窮年生意足，黄土手自啟。",
            "上藥無炮炙，齕齧盡根柢。",
            "開心定魂魄，憂恚何足洗。",
            "糜身輔吾生，既食首重稽。"
        ],
        "title": "小圃五詠 人參",
        "id": "2e4b1602-8b60-44f7-8a8a-f0a4cde1f32a"
    },
    {
        "author": "蘇軾",
        "paragraphs": [
            "地黄餉老馬，可使光鑑人。",
            "吾聞樂天語，喻馬施之身。",
            "我衰正伏櫪，垂耳氣不振。",
            "移栽附沃壤，蕃茂爭新春。",
            "沉水得穉根，重湯養陳薪。",
            "投以東阿清，和以北海醇。",
            "崖蜜助甘冷，山薑發芳辛。",
            "融爲寒食餳，嚥作瑞露珍。",
            "丹田自宿火，渴肺還生津。",
            "願餉內熱子，一洗胸中塵。"
        ],
        "title": "小圃五詠 地黄",
        "id": "0f905d1d-f52e-411c-b18f-7dabf159d296"
    },
    {
        "author": "蘇軾",
        "paragraphs": [
            "神藥不自閟，羅生滿山澤。",
            "日有牛羊憂，歲有野火厄。",
            "越俗不好事，過眼等茨棘。",
            "青荑春自長，絳珠爛莫摘。",
            "短籬護新植，紫筍生卧節。",
            "根莖與花實，收拾無棄物。",
            "大將玄吾鬢，小則餉我客。",
            "似聞朱明洞，中有千歲質。",
            "靈厖或夜吠，可見不可索。",
            "仙人倘許我，借杖扶衰疾。"
        ],
        "title": "小圃五詠 枸杞",
        "id": "645801e0-93ae-44f5-a9ba-c986068f12f6"
    },
    {
        "author": "蘇軾",
        "paragraphs": [
            "越山春始寒，霜菊晚愈好。",
            "朝來出細粟，稍覺芳歲老。",
            "孤根蔭長松，獨秀無衆草。",
            "晨光雖照耀，秋雨半摧倒。",
            "先生卧不出，黄葉紛可掃。",
            "無人送酒壺，空腹嚼珠寶。",
            "香風入牙頰，楚些發天藻。",
            "新荑蔚已滿，宿根寒不槁。",
            "揚揚弄芳蝶，生死何足道。",
            "頗訝昌黎翁，恨爾生不早。"
        ],
        "title": "小圃五詠 甘菊",
        "id": "895d4194-b671-448c-b9a5-513780255eec"
    },
    {
        "author": "蘇軾",
        "paragraphs": [
            "伏波飯薏苡，禦瘴傳神良。",
            "能除五溪毒，不救讒言傷。",
            "讒言風雨過，瘴癘久亦亡。",
            "兩俱不足治，但愛草木長。",
            "草木各有宜，珍産駢南荒。",
            "絳囊懸荔支，雪粉剖桄榔。",
            "不謂蓬荻姿，中有藥與糧。",
            "舂爲芡珠圓，炊作菰米香。",
            "子美拾橡栗，黄精誑空腸。",
            "今吾獨何者，玉粒照座光。"
        ],
        "title": "小圃五詠 薏苡",
        "id": "e3ae8512-4e48-4be1-979b-c58631086574"
    },
    {
        "author": "蘇軾",
        "paragraphs": [
            "夢回聞雨聲，喜我菜甲長。",
            "平明江路濕，並岸飛兩槳。",
            "天公真富有，乳膏瀉黄壤。",
            "霜根一蕃滋，風葉漸俯仰。",
            "未任筐筥載，已作杯盤想。",
            "艱難生理窄，一味敢專饗。",
            "小摘飯山僧，清安寄真賞。",
            "芥藍如菌蕈，脆美牙頰響。",
            "白菘類羔豚，冒土出蹯掌。",
            "誰能視火候，小竈當自養。"
        ],
        "title": "雨後行菜圃",
        "id": "94b27a70-c822-4ab1-93ce-18cb8e8a6fc7"
    },
    {
        "author": "蘇軾",
        "paragraphs": [
            "幽尋本無事，獨往意自長。",
            "釣魚豐樂橋，采杞逍遙堂。",
            "羅浮春欲動，雲日有清光。",
            "處處野梅開，家家臘酒香。",
            "路逢眇道士，疑是左元放。",
            "我欲從之語，恐復化爲羊。"
        ],
        "title": "殘臘獨出二首  其一",
        "id": "ec64773d-8fee-4760-8856-f51c9cc1709d"
    },
    {
        "author": "蘇軾",
        "paragraphs": [
            "江邊有微行，詰曲背城市。",
            "平湖春草合，步到棲禪寺。",
            "堂空不見人，老稚掩關睡。",
            "所營在一飽，食已寧復事。",
            "客來豈無得，施子凈掃地。",
            "風松獨不靜，送我作鼓吹。"
        ],
        "title": "殘臘獨出二首  其二",
        "id": "94840c12-be81-4484-ab37-34a14abe1e6f"
    },
    {
        "author": "蘇軾",
        "paragraphs": [
            "曉雨暗人日，春愁連上元。",
            "水生挑菜渚，煙濕落梅村。",
            "小市人歸盡，孤舟鶴踏翻。",
            "猶堪慰寂寞，漁火亂黄昏。"
        ],
        "title": "新年五首  其一",
        "id": "d3f9c45b-13c4-47bc-92f4-0cc453e75d3a"
    },
    {
        "author": "蘇軾",
        "paragraphs": [
            "北渚集羣鷺，新年何所之。",
            "盡歸喬木寺，分占結巢枝。",
            "生物會有役，謀生各及時。",
            "何當禁畢弋，看引雪衣兒。"
        ],
        "title": "新年五首  其二",
        "id": "b9d3cb9e-78fc-461e-9fc9-7ff9ef5051a1"
    },
    {
        "author": "蘇軾",
        "paragraphs": [
            "海國空自暖，春山無限清。",
            "冰溪結瘴雨，雪菌到江城。",
            "更待輕雷發，先催凍筍生。",
            "豐湖有藤菜，似可敵蓴羹。"
        ],
        "title": "新年五首  其三",
        "id": "32ad4114-d1b3-484a-a0dd-40d0390900d7"
    },
    {
        "author": "蘇軾",
        "paragraphs": [
            "小邑浮橋外，青山石岸東。",
            "茶槍燒後有，麥浪水前空。",
            "萬戶不禁酒，三年真識翁。",
            "結茅來此住，歲晚有無同。"
        ],
        "title": "新年五首  其四",
        "id": "5edacc20-b378-47ae-9ff2-5acccff97ff3"
    },
    {
        "author": "蘇軾",
        "paragraphs": [
            "荔子幾時熟，花頭今已繁。",
            "探春先揀樹，買夏欲論園。",
            "居士常携客，參軍許叩門。",
            "明年更有味，懷抱带諸孫。"
        ],
        "title": "新年五首  其五",
        "id": "69393a5e-2c50-4a6e-b324-a22c0da7b57f"
    },
    {
        "author": "蘇軾",
        "paragraphs": [
            "二疏事漢時，迹寓心已去。",
            "許侯何足道，寧識此高趣。",
            "可憐魏丞相，免冠謝陋舉。",
            "中興多名臣，有道獨兩傅。",
            "世途方轂擊，誰肯行此路。",
            "是身如委蛻，未蛻何所顧。",
            "已蛻則兩忘，身後誰毀譽。",
            "所以遺子孫，買田豈先務。",
            "我嘗游東海，所歷若有素。",
            "神交久從君，屢夢今乃悟。",
            "淵明作詩意，妙想非俗慮。",
            "庶幾二大夫，見微而知著。"
        ],
        "title": "和陶詠二疏",
        "id": "b878aa0b-2d5a-47d3-bf94-b04ab0357855"
    },
    {
        "author": "蘇軾",
        "paragraphs": [
            "此生太山重，忽作鴻毛遺。",
            "三子死一言，所死良已微。",
            "賢哉晏平仲，事君不以私。",
            "我豈犬馬哉，從君求蓋帷。",
            "殺身固有道，大節要不虧。",
            "君爲社稷死，我則同其歸。",
            "顧命有治亂，臣子得從違。",
            "魏顆真孝愛，三良安足希。",
            "仕仕豈不榮，有時纏憂悲。",
            "所以靖節翁，服此黔婁衣。"
        ],
        "title": "和陶詠三良",
        "id": "7899c142-81fd-4254-96ad-d2d4a276c934"
    },
    {
        "author": "蘇軾",
        "paragraphs": [
            "秦如馬後牛，呂氏非復嬴。",
            "天欲厚其毒，假手李客卿。",
            "功成志自滿，積惡如陵京。",
            "滅身會有時，徐觀可安行。",
            "沙丘一狼狽，笑落冠與纓。",
            "太子不少忍，顧非萬人英。",
            "魏韓裂智伯，肘足本無聲。",
            "胡爲棄成謀，託國此狂生。",
            "荆軻不足說，田子老可驚。",
            "燕趙多奇士，惜哉亦虛名。",
            "殺父囚其母，此豈容天庭。",
            "亡秦只三戶，況我數十城。",
            "漸離雖不傷，陛戟加周營。",
            "至今天下人，愍燕欲其成。",
            "廢書一太息，可見千古情。"
        ],
        "title": "和陶詠荆軻",
        "id": "b1023a0b-3bf6-472a-9424-5a75cb383331"
    },
    {
        "author": "蘇軾",
        "paragraphs": [
            "安心守玄牝，閉眼覓黄庭。",
            "問疾來三士，澆愁有半瓶。",
            "風松時落蕊，病鶴不梳翎。",
            "樽空我歸去，山月照君醒。"
        ],
        "title": "二月八日與黄燾僧曇穎過逍遙堂何道士宗一問疾",
        "id": "a699089c-6434-4f10-9844-50ab9833d27d"
    },
    {
        "author": "蘇軾",
        "paragraphs": [
            "新聞妙無多，舊學閑可束。",
            "猶當隱季主，未遽逃梅福。",
            "空腸吐餘思，靜似蠶綴簇。",
            "寸田結初果，秀若銅生綠。",
            "荆棘掃誠盡，梨棗憂不熟。",
            "高人寧鑄金，下士乃服玉。",
            "君看嶺嶠隘，我欲巾笥蓄。",
            "曾攀羅浮頂，亦到朱明谷。",
            "旋觀真歷塊，歸臥甘破屋。",
            "故人老猶仕，世味薄如縠。",
            "偶從越女笑，不怕蠻江浴。",
            "驚聞尺書到，喜有新詩辱。",
            "應憐五管客，曾作八州督。",
            "骨銷讒口鑠，膽破獄吏酷。",
            "隴雲不易寄，江月乃可掬。",
            "遙知清遠寺，不稱空明腹。",
            "蹇驢步武碎，短瑟弦柱促。",
            "仰看泉落佩，俯聽石響轂。",
            "千峰瀉清駛，一往無回躅。",
            "狂雷失晤語，過電不容目。",
            "要知僧長饑，正坐山少肉。",
            "人間無南北，蝸角空出縮。",
            "仇池九十九，嵩少三十六。",
            "天人同一夢，仙凡無兩錄。",
            "陋邦真可老，生理亦粗足。",
            "便回爇天焰，長作照海燭。"
        ],
        "title": "次韻高要令劉湜峽山寺見寄",
        "id": "f49eb996-635f-430b-805f-299b6d59a7ff"
    },
    {
        "author": "蘇軾",
        "paragraphs": [
            "白雲出山初無心，棲烏何必戀舊林。",
            "道人偶愛山水故，縱步不知湖嶺深。",
            "空巖已禮百千相，曹溪更欲瞻遺像。",
            "要知水味孰冷暖，始信夢時非幻妄。",
            "袖中忽出貝葉書，中有璧月綴星珠。",
            "人間勝絕略已遍，匡廬南嶺幷西湖。",
            "西湖北望三千里，大隄冉冉橫秋水。",
            "誦師佳句說南屏，瘴雲應逐秋風靡。",
            "胡爲只作十日歡，杖策復尋歸路難。",
            "留師筍蕨不足道，悵望荔子何時丹。"
        ],
        "tags": [
            "庐山",
            "西湖"
        ],
        "title": "贈曇秀",
        "id": "5a707c08-3cb3-4560-add8-1af6fcdad405"
    },
    {
        "author": "蘇軾",
        "paragraphs": [
            "觀音妙智力，應感隨緣度。",
            "芝師訪東坡，寧辭萬里步。",
            "道義妙相契，十年同去住。",
            "行窮半世間，又欲浮杯渡。",
            "我願焚囊鉢，不作陳俗具。",
            "會取却歸時，只是而今路。"
        ],
        "title": "和郭功甫韵送芝道人游隱靜",
        "id": "96cb7e5c-f949-418e-b748-7049187f5c4b"
    },
    {
        "author": "蘇軾",
        "paragraphs": [
            "昔我初來時，水東有幽宅。",
            "晨與鴉鵲朝，暮與牛羊夕。",
            "誰令遷近市，日有造請役。",
            "歌呼雜閭巷，鼓角鳴枕席。",
            "出門無所詣，樂事非宿昔。",
            "病瘦獨彌年，束薪與誰析。"
        ],
        "title": "陶移居二首  其一",
        "id": "131790e0-ad66-4b83-922b-293c4ec7decb"
    },
    {
        "author": "蘇軾",
        "paragraphs": [
            "洄潭轉碕岸，我作江郊詩。",
            "今爲一廛氓，此邦乃得之。",
            "葺爲無邪齋，思我無所思。",
            "古觀廢已久，白鶴歸何時。",
            "我豈丁令威，千歲復還茲。",
            "江山朝福地，古人不我欺。"
        ],
        "title": "陶移居二首  其二",
        "id": "fc924583-3eff-4679-aacb-2a1d94cc3fe8"
    },
    {
        "author": "蘇軾",
        "paragraphs": [
            "丞相祠堂下，將軍大樹傍。",
            "炎雲駢火實，瑞露酌天漿。",
            "爛紫垂先熟，高紅掛遠揚。",
            "分甘遍鈴下，也到黑衣郎。"
        ],
        "title": "食荔支二首  其一",
        "id": "d2f84c28-8d3f-4524-968a-9dd107c30774"
    },
    {
        "author": "蘇軾",
        "paragraphs": [
            "羅浮山下四時春，盧橘楊梅次第新。",
            "日啖荔支三百顆，不辭長作嶺南人。"
        ],
        "tags": [
            "带有地名",
            "荔枝",
            "赞美",
            "地名"
        ],
        "title": "食荔支二首  其二",
        "id": "91bf538d-6ba7-45f2-a3e4-f179e0780bb9"
    },
    {
        "author": "蘇軾",
        "paragraphs": [
            "滿地春風掃落花，幾番曾醉長官衙。",
            "詩成錦繡開胸臆，論極冰霜繞齒牙。",
            "別後與誰同把酒，客中無日不思家。",
            "田園知有兒孫委，早晚扁舟到海涯。"
        ],
        "title": "寄高令",
        "id": "0e5aa4a9-1d44-432c-9adf-23620f532743"
    },
    {
        "author": "蘇軾",
        "paragraphs": [
            "前年家水東，回首夕陽麗。",
            "去年家水西，濕面春雨細。",
            "東西兩無擇，緣盡我輒逝。",
            "今年復東徙，舊館聊一憩。",
            "已買白鶴峰，規作終老計。",
            "長江在北戶，雪浪舞吾砌。",
            "青山滿牆頭，䰀鬌幾雲髻。",
            "雖慚抱朴子，金鼎陋蟬蛻。",
            "猶賢柳柳州，廟俎薦丹荔。",
            "吾生本無待，俯仰了此世。",
            "念念自成劫，塵塵各有際。",
            "下觀生物息，相吹等蚊蚋。"
        ],
        "tags": [
            "长江"
        ],
        "title": "遷居",
        "id": "d25006d0-e5f2-4df5-ad24-2570f3b1641f"
    },
    {
        "author": "蘇軾",
        "paragraphs": [
            "凡聖無異居，清濁共此世。",
            "心閑偶自見，念起忽已逝。",
            "欲知真一處，要使六用廢。",
            "桃源信不遠，杖藜可小憩。",
            "躬耕任地力，絕學抱天藝。",
            "臂雞有時鳴，尻駕無可稅。",
            "苓龜亦晨吸，杞狗或夜吠。",
            "耘樵得甘芳，齕齧謝炮製。",
            "子驥雖形隔，淵明已心詣。",
            "高山不難越，淺水何足厲。",
            "不如我仇池，高舉復幾歲。",
            "從來一生死，近又等癡慧。",
            "蒲澗安期境，羅浮稚川界。",
            "夢往從之遊，神交發吾蔽。",
            "桃花滿庭下，流水在戶外。",
            "却笑逃秦人，有畏非真契。"
        ],
        "title": "和陶桃花源",
        "id": "318b006c-8560-4de8-97c4-e83407bdabac"
    },
    {
        "author": "蘇軾",
        "paragraphs": [
            "春荑秋莢兩須臾，神藥人間果有無。",
            "無鼻何由識薝蔔，有花今始信菖蒲。",
            "芳心未飽兩蛺蝶，寒意知鳴幾蟪蛄。",
            "記取明年十二節，小兒休更籋霜鬚。"
        ],
        "title": "和子由盆中石菖蒲忽生九花",
        "id": "8e5e1245-cad7-48a2-aad0-a9a0dfa8a392"
    },
    {
        "author": "蘇軾",
        "paragraphs": [
            "羣鯨貫鐵索，背負橫空霓。",
            "首摇翻雪江，尾插崩雲溪。",
            "機牙任信縮，漲落隨高低。",
            "轆轤卷巨綆，青蛟挂長隄。",
            "奔舟免狂觸，脫筏防撞擠。",
            "一橋何足云，讙傳廣東西。",
            "父老有不識，喜笑爭攀躋。",
            "魚龍亦驚逃，雷雹生馬蹄。",
            "嗟此病涉久，公私困留稽。",
            "姦民食此險，出沒如鳧鷖。",
            "似賣失船壺，如去登樓梯。",
            "不知百年來，幾人隕沙泥。",
            "豈知濤瀾上，安若堂與閨。",
            "往來無晨夜，醉病休扶携。",
            "使君飲我言，妙割無牛雞。",
            "不云二子勞，歎我捐腰犀。",
            "我亦壽使君，一言聽扶藜。",
            "常當修未壞，勿使後噬臍。"
        ],
        "title": "兩橋詩 東新橋",
        "id": "f388c4a8-54ab-43a4-91f9-ac17e2bac7f2"
    },
    {
        "author": "蘇軾",
        "paragraphs": [
            "昔橋木千柱，挂湖如斷霓。",
            "浮梁陷積淖，破板隨奔溪。",
            "笑看遠岸沒，坐覺孤城低。",
            "聊因三農隙，稍進百步隄。",
            "炎州無堅植，潦水輕推擠。",
            "千年誰在者，鐵柱羅浮西。",
            "獨有石鹽木，白蟻不敢躋。",
            "似開銅駝峰，如鑿鐵馬蹄。",
            "岌岌類鞭石，山川非會稽。",
            "嗟我久閣筆，不書紙尾鷖。",
            "蕭然無尺箠，欲構飛空梯。",
            "百夫下一杙，椓此百尺泥。",
            "探囊頼故侯，寶錢出金閨。",
            "父老喜雲集，簞壺無空携。",
            "三日飲不散，殺盡西村雞。",
            "似聞百歲前，海近湖有犀。",
            "那知陵谷變，枯瀆生茭藜。",
            "後來勿忘今，冬涉水過臍。"
        ],
        "title": "兩橋詩 西新橋",
        "id": "124c0edd-0b77-4d50-a9b8-b6ddab9262d0"
    },
    {
        "author": "蘇軾",
        "paragraphs": [
            "秋來霜露滿東園，蘆菔生兒芥有孫。",
            "我與何曾同一飽，不知何苦食雞豚。"
        ],
        "title": "擷菜",
        "id": "c60ecee9-977a-47d2-b19c-0ba1e3f1d335"
    },
    {
        "author": "蘇軾",
        "paragraphs": [
            "苗而不秀豈其天，不使童烏與我玄。",
            "駐景恨無千歲藥，贈行惟有小乘禪。",
            "傷心一念償前債，彈指三生斷後緣。",
            "歸卧竹根無遠近，夜燈勤禮塔中仙。"
        ],
        "title": "悼朝雲",
        "id": "425f3576-b8be-4067-90be-6fe0801e9071"
    },
    {
        "author": "蘇軾",
        "paragraphs": [
            "白頭蕭散滿霜風，小閣藤牀寄病容。",
            "報道先生春睡美，道人輕打五更鐘。"
        ],
        "title": "縱筆",
        "id": "55c678af-503e-469e-b1dd-467e98057f74"
    },
    {
        "author": "蘇軾",
        "paragraphs": [
            "三年瘴海上，越嶠真我家。",
            "登山作重九，蠻菊秋未花。",
            "惟有黄茅浪，堆壠生坳窊。",
            "蜑酒糵衆毒，酸甜如梨樝。",
            "何以侑一樽，鄰家饋蛙蛇。",
            "亦復强取醉，歡謠雜悲嗟。",
            "今年吁惡歲，僵仆如亂麻。",
            "此會我雖健，狂風卷朝霞。",
            "使我如霜月，孤光掛天涯。",
            "西湖不欲往，暮樹號寒鴉。"
        ],
        "tags": [
            "西湖"
        ],
        "title": "丙子重九二首  其一",
        "id": "a79f250d-b5f4-4805-b6cd-5eb3e167b73c"
    },
    {
        "author": "蘇軾",
        "paragraphs": [
            "窮途不擇友，過眼如亂雲。",
            "餘子誰復數，坐閱兩使君。",
            "共飲去年堂，俯看秋水紋。",
            "此水與此人，相追兩沄沄。",
            "老去各休息，造化嗟長勤。",
            "佳哉此令節，不惜與子分。",
            "何以娛我客，游魚在清濆。",
            "水師三百指，鐵網欲掩羣。",
            "獲多雖一快，買放尤可欣。",
            "此樂真不朽，明年我歸耘。"
        ],
        "title": "丙子重九二首  其二",
        "id": "973ff181-f322-4691-97d9-93eb9cff5021"
    },
    {
        "author": "蘇軾",
        "paragraphs": [
            "莊周昔貸粟，猶欲舂脫之。",
            "魯公亦乞米，炊煮尚不辭。",
            "淵明端乞食，亦不避嗟來。",
            "嗚呼天下士，死生寄一杯。",
            "斗水何所直，遠汲苦姜詩。",
            "幸有餘薪米，養此老不才。",
            "至味久不壞，可爲子孫貽。"
        ],
        "title": "和陶乞食",
        "id": "b688bf51-c5a7-47f6-bade-3d41d1dea3be"
    },
    {
        "author": "蘇軾",
        "paragraphs": [
            "長春如稚女，飄颻倚輕颸。",
            "卯酒暈玉頰，紅綃卷生衣。",
            "低顔香自斂，含睇意頗微。",
            "寧當娣黄菊，未肯姒戎葵。",
            "誰言此弱質，閱世觀盛衰。",
            "頩然疑薄怒，沃盥未可揮。",
            "瘴雨吹蠻風，凋零豈容遲。",
            "老人不解飲，短句餘清悲。"
        ],
        "title": "和陶和胡西曹示顧賊曹",
        "id": "7ff9988e-b0c6-4e1e-a2fa-00884efb726c"
    },
    {
        "author": "蘇軾",
        "paragraphs": [
            "堂前種山丹，錯落馬腦盤。",
            "堂後種秋菊，碎金收辟寒。",
            "草木如有情，慰此芳歲闌。",
            "幽人正獨樂，不知行路難。"
        ],
        "title": "次韵子由所居六咏  其一",
        "id": "3e8a5690-265c-4ce1-95a0-f1ddb5f9a0d8"
    },
    {
        "author": "蘇軾",
        "paragraphs": [
            "詩人故多感，花發憶兩京。",
            "石榴有正色，玉樹真虛名。",
            "粲粲秋菊花，卓爲霜中英。",
            "萸盤照重九，纈蕊兩鮮明。"
        ],
        "title": "次韵子由所居六咏  其二",
        "id": "fb9010dc-ff5c-4460-b5c5-07d3d6357716"
    },
    {
        "author": "蘇軾",
        "paragraphs": [
            "幽居有古意，義井分西牆。",
            "誰云三伏熱，止須一杯凉。",
            "先生坐忍渴，羣囂自披猖。",
            "衆散徐酌飲，逡巡味尤長。"
        ],
        "title": "次韵子由所居六咏  其三",
        "id": "2239f86d-6231-446d-a2b1-f845b12434c7"
    },
    {
        "author": "蘇軾",
        "paragraphs": [
            "先生飯土塯，無物與劉叉。",
            "何以娛醉客，時嗅砌下花。",
            "井水分西鄰，竹陰借東家。",
            "蕭然行脚僧，一身寄天涯。"
        ],
        "title": "次韵子由所居六咏  其四",
        "id": "c60c583c-631a-419e-bbd4-de95e975be89"
    },
    {
        "author": "蘇軾",
        "paragraphs": [
            "東齋手植柏，今復幾尺長。",
            "知有桓司馬，榛茅爲遮藏。",
            "近聞南臺松，新枝出餘僵。",
            "年來此懷抱，豈復驚凡亡。"
        ],
        "title": "次韵子由所居六咏  其五",
        "id": "0a147d63-cdce-4a4b-a138-6c309a3551ff"
    },
    {
        "author": "蘇軾",
        "paragraphs": [
            "新居已覆瓦，無復風雨憂。",
            "榿栽與籠竹，小詩亦可求。",
            "尚欲煩貳師，刺山出飛流。",
            "應須鑿百尺，兩綆載一牛。"
        ],
        "title": "次韵子由所居六咏  其六",
        "id": "6a15315b-422d-403f-8ac8-9f9f25b1ae5c"
    },
    {
        "author": "蘇軾",
        "paragraphs": [
            "但向起時作，還於作處收。",
            "蛟龍莫放睡，雷雨直須休。",
            "要會無窮火，嘗觀不盡油。",
            "夜深人散後，惟有一燈留。"
        ],
        "title": "海上道人傳以神守氣訣",
        "id": "8000202a-b41d-4004-a166-1556b809dc0e"
    },
    {
        "author": "蘇軾",
        "paragraphs": [
            "一氣混淪生復生，有形有心即有情。",
            "共見利欲飲食事，各有爪牙頭角爭。",
            "爭時怒發霹靂火，險處直在嵌巌坑。",
            "人僞相加有餘怨，天真喪盡無純誠。",
            "徒自取先用極力，誰知所得皆空名。",
            "少微處士松柏寒，蓬萊真人冰玉清。",
            "山是心兮海爲腹，陽爲神兮陰爲精。",
            "渴飲靈泉水，饑食玉樹枝。",
            "白虎化坎青龍離，鎖禁姹女關嬰兒。",
            "樓臺十二紅玻璃，木公金母相東西。",
            "純鉛真汞星光輝，烏升兔降無年期。",
            "停顔却老只如此，哀哉世人迷不迷。"
        ],
        "title": "贈陳守道",
        "id": "22f8880f-fd02-4674-a52d-13fed773391e"
    },
    {
        "author": "蘇軾",
        "paragraphs": [
            "北方正氣名袪邪，東郊西應歸中華。",
            "離南爲室坎爲家，先凝白雪生黄芽。",
            "黄河流駕紫河車，水精池産紅蓮花。",
            "赤龍騰霄驚盤蛇，姹女含笑嬰兒呀。",
            "十二樓瞰靈泉䨟，華池玉液陰交加。",
            "子馳午前無停差，三田聚寶真生涯。",
            "龜精鳳髓填谽谺，天地駭有鬼神嗟。",
            "一丹休別內外砂，長修久餌須升遐。",
            "腸中澄結無餘柤，俗骨變換顔如葩。",
            "哀哉世人爭齒牙，指僞爲真正爲哇。",
            "輕肥甘美形驕奢，譎詭詐妄言矜誇。",
            "遊鱼在網兔在罝，一氣頓盡猶嘔啞。",
            "餘生所託誠棲槎，九原枯髀如亂麻。",
            "胡不斷衆如鏌鋣，空與利名交撐拏。",
            "胡不騰踏如文騧，可惜貪愛相漫洿。",
            "真心道意非不嘉，餐金閑暇非虛譁。",
            "何須橫議相疵瘕，衆口並發鳴羣鴉。",
            "安知聚散同魚蝦，自纏如繭居如蝸。",
            "日懷嗔喜甘籠笯，其去死地猶獵豭。",
            "吾恨爾見有所遮，海波或至驚井蛙。",
            "烏輪即晚蟾影斜，吾時俱睹超雲霞。"
        ],
        "title": "辨道歌",
        "id": "b5def24a-c2e3-43c3-bc71-1563a0cdb053"
    },
    {
        "author": "蘇軾",
        "paragraphs": [
            "聊爲不死五通仙，終了無生一大緣。",
            "獨鶴有聲知半夜，老蠶不食已三眠。",
            "憐君解比人間夢，許我時逃醉後禪。",
            "會與江山成故事，不妨詩酒樂新年。"
        ],
        "title": "吳子野絕粒不睡過作詩戲之芝上人陸道士皆和予亦次其韵",
        "id": "5404a649-9669-4610-9927-29a91d5d5257"
    },
    {
        "author": "蘇軾",
        "paragraphs": [
            "林行婆家初閉戶，翟夫子舍尚留關。",
            "連娟缺月黄昏後，縹緲新居紫翠間。",
            "繫悶豈無羅带水，割愁還有劍鋩山。",
            "中原北望無歸日，鄰火村舂自往還。"
        ],
        "title": "白鶴峰新居欲成夜過西鄰翟秀才二首  其一",
        "id": "2435f54e-1bfe-4c31-ad20-89634f7b06d8"
    },
    {
        "author": "蘇軾",
        "paragraphs": [
            "甕間畢卓防偷酒，壁後匡衡不點燈。",
            "待鑿平江百尺井，要分清暑一壺冰。",
            "佐卿恐是歸來鶴，次律寧非過去僧。",
            "他日莫尋王粲宅，夢中來往本何曾。"
        ],
        "title": "白鶴峰新居欲成夜過西鄰翟秀才二首  其二",
        "id": "6c42d704-b8e0-4488-8fe5-6fd2e865bd4f"
    },
    {
        "author": "蘇軾",
        "paragraphs": [
            "紅藷與紫芋，遠插牆四周。",
            "且放幽蘭香，莫爭霜菊秋。",
            "窮冬出甕盎，磊落勝農疇。",
            "淇上白玉延，能復過此不。",
            "一飽忘故山，不思馬少游。"
        ],
        "title": "和陶酬劉柴桑",
        "id": "c4eb9368-b81a-4f0f-bd33-da6da7f922c4"
    },
    {
        "author": "蘇軾",
        "paragraphs": [
            "我生有天祿，玄膺流玉泉。",
            "何事陶彭澤，乏酒每形言。",
            "仙人與道士，自養豈在繁。",
            "但使荆棘除，不憂梨棗愆。",
            "我年六十一，頹景薄西山。",
            "歲暮似有得，稍覺散亡還。",
            "有如千丈松，常苦弱蔓纏。",
            "養我歲寒枝，會有解脫年。",
            "米盡初不知，但怪饑鼠遷。",
            "二子真我客，不醉亦陶然。"
        ],
        "title": "和陶歲暮作和張常侍",
        "id": "8d593549-6336-4d9d-a081-4052290e7853"
    },
    {
        "author": "蘇軾",
        "paragraphs": [
            "海國困蒸溽，新居利高寒。",
            "以彼陟降勞，易此寢處乾。",
            "但苦江路峻，常慚汲腰酸。",
            "矻矻煩四夫，磽磽斲層巒。",
            "彌旬得尋丈，下有青石盤。",
            "終日但迸火，何時見飛瀾。",
            "豐我粲與醪，利汝椎與鑽。",
            "山石有時盡，我意殊未闌。",
            "今朝僮僕喜，黄土復可摶。",
            "晨瓶得雪乳，暮甕停冰湍。",
            "我生類如此，何適不艱難。",
            "一勺亦天賜，曲肱有餘歡。"
        ],
        "title": "白鶴山新居鑿井四十尺遇磐石石盡乃得泉",
        "id": "513646a5-26fb-41db-97ba-644340aae1b7"
    },
    {
        "author": "蘇軾",
        "paragraphs": [
            "我卜我居，居非一朝。",
            "龜不吾欺，食此江郊。",
            "廢井已塞，喬木干霄。",
            "昔人伊何，誰其裔苗。"
        ],
        "title": "和陶時運四首  其一",
        "id": "51c7e328-3df1-4a51-8632-9c49b74c19ae"
    },
    {
        "author": "蘇軾",
        "paragraphs": [
            "下有澄潭，可飲可濯。",
            "江山千里，供我遐矚。",
            "木固無脛，瓦豈有足。",
            "陶匠自至，嘯歌相樂。"
        ],
        "title": "和陶時運四首  其二",
        "id": "4d520354-c0cf-4a32-8b00-5a4583c2d664"
    },
    {
        "author": "蘇軾",
        "paragraphs": [
            "我視此邦，如洙如沂。",
            "邦人勸我，老矣安歸。",
            "自我幽獨，倚門或揮。",
            "豈無親友，雲散莫追。"
        ],
        "title": "和陶時運四首  其三",
        "id": "dc95c118-7c3d-4c92-bad2-89e30d8dbeec"
    },
    {
        "author": "蘇軾",
        "paragraphs": [
            "旦朝丁丁，誰款我廬。",
            "子孫遠至，笑語紛如。",
            "剪𩭄垂髫，覆此瓠壺。",
            "三年一夢，乃復見余。"
        ],
        "title": "和陶時運四首  其四",
        "id": "3c86502c-1cb0-493e-a92d-708a322a6485"
    },
    {
        "author": "蘇軾",
        "paragraphs": [
            "共惜相從一寸陰，酒杯雖淺意殊深。",
            "且同月下三人影，莫作天涯萬里心。",
            "東嶺近開松菊徑，南堂初絕斧斤音。",
            "知君善頌如張老，猶望携壺更一臨。"
        ],
        "title": "次韵惠循二守相會",
        "id": "e04f7266-83e5-464b-85cc-6ed42217d9c8"
    },
    {
        "author": "蘇軾",
        "paragraphs": [
            "數畝蓬蒿古縣陰，曉窗明快夜堂深。",
            "也知卜築非真宅，聊欲跏趺看此心。",
            "聞道携壺問奇字，更因登木助微音。",
            "相娛北戶江千頃，直下都無地可臨。"
        ],
        "title": "又次韵二守許過新居",
        "id": "847773da-ebe2-4ece-a1ba-0190f8474b25"
    },
    {
        "author": "蘇軾",
        "paragraphs": [
            "此生真欲老牆陰，却掃都忘歲月深。",
            "拔薤已觀賢守政，折蔬聊慰故人心。",
            "風流賀監常吳語，憔悴鍾儀獨楚音。",
            "治狀兩邦俱第一，潁川歸去肯重臨。"
        ],
        "title": "又次韵二守同訪新居",
        "id": "815f1021-b514-4990-a843-65951e77eb13"
    },
    {
        "author": "蘇軾",
        "paragraphs": [
            "學語雛鶑在柳陰，臨行呼出翠帷深。",
            "通家不隔同年面，得路方知異日心。",
            "趁著春衫游上苑，要求國手教新音。",
            "嶺梅不用催歸騎，截𩍐須防舊所臨。"
        ],
        "title": "循守臨行出小鬟復用前韵",
        "id": "5ba38593-2a93-445f-aa2c-f77b851c8582"
    },
    {
        "author": "蘇軾",
        "paragraphs": [
            "我見異人，且得異書。",
            "挾書從人，何適不娛。",
            "羅浮之趾，卜我新居。",
            "子非玄德，三顧我廬。"
        ],
        "title": "和陶答龐參軍六首  其一",
        "id": "f2359926-1af1-470e-bd94-2cca3c283fd6"
    },
    {
        "author": "蘇軾",
        "paragraphs": [
            "旨酒荔蕉，絕甘分珍。",
            "雖云晚接，數面自親。",
            "海隅一笑，豈云無人。",
            "無酒酤我，或乞其鄰。"
        ],
        "title": "和陶答龐參軍六首  其二",
        "id": "b397d586-1744-44eb-849d-ecd7d82a2cae"
    },
    {
        "author": "蘇軾",
        "paragraphs": [
            "將行復止，眷言孜孜。",
            "苟有於中，傾倒出之。",
            "奕奕千言，粲焉陳詩。",
            "觴行筆落，了不容思。"
        ],
        "title": "和陶答龐參軍六首  其三",
        "id": "4e189548-bb23-4c1c-943b-a13dbda4f6e2"
    },
    {
        "author": "蘇軾",
        "paragraphs": [
            "丱妙侍側，兩髦丫分。",
            "歌舞壽我，永爲歡欣。",
            "曲終悽然，仰視浮雲。",
            "此曲此聲，何時復聞。"
        ],
        "title": "和陶答龐參軍六首  其四",
        "id": "769a6572-606f-46e2-8c2a-211431e84965"
    },
    {
        "author": "蘇軾",
        "paragraphs": [
            "擊鼓其鏜，船開櫓鳴。",
            "顧我而言，雨泣載零。",
            "子卿白首，當還西京。",
            "遼東萬里，亦歸管寧。"
        ],
        "title": "和陶答龐參軍六首  其五",
        "id": "0b372df7-31c2-4518-974d-3d095ed1f6da"
    },
    {
        "author": "蘇軾",
        "paragraphs": [
            "感子至意，託辭西風。",
            "吾生一塵，寓形空中。",
            "願言謙亨，君子有終。",
            "功名在子，何異我躬。"
        ],
        "title": "和陶答龐參軍六首  其六",
        "id": "3a6cd4a1-b8c9-4122-ad8c-506e0daf52d0"
    },
    {
        "author": "蘇軾",
        "paragraphs": [
            "松間旅生茶，已與松俱瘦。",
            "茨棘尚未容，蒙翳爭交構。",
            "天公所遺棄，百歲仍穉幼。",
            "紫筍雖不長，孤根乃獨壽。",
            "移栽白鶴嶺，土軟春雨後。",
            "彌旬得連陰，似許晚遂茂。",
            "能忘流轉苦，戢戢出鳥咮。",
            "未任供舂磨，且可資摘嗅。",
            "千團輸大官，百餠衒私鬬。",
            "何如此一啜，有味出吾囿。"
        ],
        "title": "種茶",
        "id": "e7a92619-ac20-4497-beb7-8cae80298339"
    },
    {
        "author": "蘇軾",
        "paragraphs": [
            "南嶺過雲開紫翠，北江飛雨送淒涼。",
            "酒醒夢回春盡日，閉門隠几坐燒香。"
        ],
        "title": "三月二十九日二首  其一",
        "id": "058cb9e3-d55e-44f7-a772-22f936d3d697"
    },
    {
        "author": "蘇軾",
        "paragraphs": [
            "門外橘花猶的皪，牆頭荔子已斕斑。",
            "樹暗草深人靜處，卷簾敧枕卧看山。"
        ],
        "title": "三月二十九日二首  其二",
        "id": "eb3d7b2f-71ad-4243-b49f-afc255d0c9f4"
    },
    {
        "author": "蘇軾",
        "paragraphs": [
            "九疑聯綿屬衡湘，蒼梧獨在天一方。",
            "孤城吹角烟樹裏，落月未落江蒼茫。",
            "幽人拊枕坐歎息，我行忽至舜所藏。",
            "江邊父老能說子，白鬚紅頰如君長。",
            "莫嫌瓊雷隔雲海，聖恩尚許遥相望。",
            "平生學道真實意，豈與窮達俱存亡。",
            "天其以我爲箕子，要使此意留要荒。",
            "他年誰作輿地志，海南萬里真吾鄉。"
        ],
        "title": "吾謫海南子由雷州被命即行了不相知至梧乃聞其尚在藤也旦夕當追及作此詩示之",
        "id": "b772d353-0c9c-4dd1-ac52-2a8729099140"
    },
    {
        "author": "蘇軾",
        "paragraphs": [
            "時來與物逝，路窮非我止。",
            "與子各意行，同落百蠻裏。",
            "蕭然兩別駕，各携一穉子。",
            "子室有孟光，我室惟法喜。",
            "相逢山谷間，一月同卧起。",
            "茫茫海南北，粗亦足生理。",
            "勸我師淵明，力薄且爲己。",
            "微疴坐杯酌，止酒則瘳矣。",
            "望道雖未濟，隠約見津涘。",
            "從今東坡室，不立杜康祀。"
        ],
        "title": "和陶止酒",
        "id": "e8e3ab94-ffc5-43f5-b0fa-f0faa19191c9"
    },
    {
        "author": "蘇軾",
        "paragraphs": [
            "四州環一島，百洞蟠其中。",
            "我行西北隅，如度月半弓。",
            "登高望中原，但見積水空。",
            "此生當安歸，四顧真途窮。",
            "眇觀大瀛海，坐詠談天翁。",
            "茫茫太倉中，一米誰雌雄。",
            "幽懷忽破散，詠嘯來天風。",
            "千山動鱗甲，萬谷酣笙鐘。",
            "安知非羣仙，鈞天宴未終。",
            "喜我歸有期，舉酒屬青童。",
            "急雨豈無意，催詩走羣龍。",
            "夢雲忽變色，笑電亦改容。",
            "應怪東坡老，顔衰語徒工。",
            "久矣此妙聲，不聞蓬萊宮。"
        ],
        "title": "行瓊儋間肩輿坐睡夢中得句云千山動鱗甲萬谷酣笙鐘覺而遇清風急雨戲作此數句",
        "id": "66429242-7c5a-421e-b166-6adeef2a75c9"
    },
    {
        "author": "蘇軾",
        "paragraphs": [
            "我少即多難，邅回一生中。",
            "百年不易滿，寸寸彎强弓。",
            "老矣復何言，榮辱今兩空。",
            "泥洹尚一路，所向餘皆窮。",
            "似聞崆峒西，仇池迎此翁。",
            "胡爲適南海，復駕垂天雄。",
            "下視九萬里，浩浩皆積風。",
            "回望古合州，屬此琉璃鐘。",
            "離別何足道，我生豈有終。",
            "渡海十年歸，方鏡照兩童。",
            "還鄉亦何有，暫假壺公龍。",
            "峨眉向我笑，錦水爲君容。",
            "天人巧相勝，不獨數子工。",
            "指點昔遊處，蒿萊生故宮。"
        ],
        "title": "次前韵寄子由",
        "id": "44f120f2-08bb-4acf-b337-79fad86984ff"
    },
    {
        "author": "蘇軾",
        "paragraphs": [
            "突兀隘空虛，他山總不如。",
            "君看道傍石，盡是補天餘。"
        ],
        "title": "儋耳山",
        "id": "3270800c-5e8b-4c8e-b328-9f90c47e0847"
    },
    {
        "author": "蘇軾",
        "paragraphs": [
            "痿人常念起，夫我豈忘歸。",
            "不敢夢故山，恐興墳墓悲。",
            "生世本暫寓，此身念念非。",
            "鵝城亦何有，偶拾鶴毳遺。",
            "窮魚守故沼，聚沫猶相依。",
            "大兒當門戶，時節供丁推。",
            "夢與鄰翁言，憫默憐我衰。",
            "往來付造物，未用相招麾。"
        ],
        "title": "和陶還舊居",
        "id": "aad941f7-c74f-469d-9b53-0f193366534e"
    },
    {
        "author": "蘇軾",
        "paragraphs": [
            "夜夢嬉游童子如，父師檢責驚走書。",
            "計功當畢春秋餘，今乃粗及桓莊初。",
            "怛然悸寤心不舒，起坐有如掛鈎魚。",
            "我生紛紛嬰百緣，氣固多習獨此偏。",
            "棄書事君四十年，仕不顧留書繞纏。",
            "自視汝與丘孰賢，易韋三絕丘猶然，如我當以犀革編。"
        ],
        "title": "夜夢",
        "id": "ca3e4250-1181-47db-83c8-b00f8de75803"
    },
    {
        "author": "蘇軾",
        "paragraphs": [
            "平生我與爾，舉意輒相然。",
            "豈止磁石針，雖合猶有間。",
            "此外一子由，出處同偏僊。",
            "晚景最可惜，分飛海南天。",
            "糾纆不吾欺，寧此憂患先。",
            "顧引一杯酒，誰謂無往還。",
            "寄語海北人，今日爲何年。",
            "醉裏有獨覺，夢中無雜言。"
        ],
        "title": "和陶連雨獨飲二首  其一",
        "id": "054ff962-df78-46f4-93f2-aa27cab0a93f"
    },
    {
        "author": "蘇軾",
        "paragraphs": [
            "阿堵不解醉，誰歟此頹然。",
            "誤入無功鄉，掉臂嵇阮間。",
            "飲中八仙人，與我俱得仙。",
            "淵明豈知道，醉語忽談天。",
            "偶見此物真，遂超天地先。",
            "醉醒可還酒，此覺無所還。",
            "清風洗徂暑，連雨催豐年。",
            "牀頭伯雅君，此子可與言。"
        ],
        "title": "和陶連雨獨飲二首  其二",
        "id": "b52b22a0-2296-4916-adbf-a02a03e62b29"
    },
    {
        "author": "蘇軾",
        "paragraphs": [
            "聞有古學舍，竊懷淵明欣。",
            "攝衣造兩塾，窺戶無一人。",
            "邦風方杞夷，廟貌猶殷因。",
            "先生饌已缺，弟子散莫臻。",
            "忍饑坐談道，嗟我亦晚聞。",
            "永言百世祀，未補平生勤。",
            "今此復何國，豈與陳蔡鄰。",
            "永愧虞仲翔，弦歌滄海濱。"
        ],
        "title": "和陶示周掾祖謝",
        "id": "87856bf4-713f-4d9a-85c9-445c24c132f4"
    },
    {
        "author": "蘇軾",
        "paragraphs": [
            "糴米買束薪，百物資之市。",
            "不緣耕樵得，飽食殊少味。",
            "再拜請邦君，願受一廛地。",
            "知非笑昨夢，食力免內愧。",
            "春秧幾時花，夏稗忽已穟。",
            "悵焉撫耒耜，誰復識此意。"
        ],
        "title": "糴米",
        "id": "c4060a92-5821-4c6a-9671-943016d1a3a0"
    },
    {
        "author": "蘇軾",
        "paragraphs": [
            "咨爾漢黎，均是一民。",
            "鄙夷不訓，夫豈其真。",
            "怨憤劫質，尋戈相因。",
            "欺謾莫訴，曲自我人。"
        ],
        "title": "和陶勸農六首  其一",
        "id": "06bcf8dc-78f3-4df3-b592-1e5bd187bf4d"
    },
    {
        "author": "蘇軾",
        "paragraphs": [
            "天禍爾土，不麥不稷。",
            "民無用物，珍怪是植。",
            "播厥熏木，腐餘是穡。",
            "貪夫污吏，鷹摯狼食。"
        ],
        "title": "和陶勸農六首  其二",
        "id": "384d7d48-d537-4118-be44-41c8ae2f89fb"
    },
    {
        "author": "蘇軾",
        "paragraphs": [
            "豈無良田，膴膴平陸。",
            "獸蹤交締，鳥喙諧穆。",
            "驚麏朝射，猛豨夜逐。",
            "芋羹藷糜，以飽耆宿。"
        ],
        "title": "和陶勸農六首  其三",
        "id": "3b98649b-27c6-4689-a154-e9395abc5b85"
    },
    {
        "author": "蘇軾",
        "paragraphs": [
            "聽我苦言，其福永久。",
            "利爾耝耜，好爾鄰偶。",
            "斬艾蓬藋，南東其畝。",
            "父兄搢梃，以抶游手。"
        ],
        "title": "和陶勸農六首  其四",
        "id": "8b9ad2e2-c3b3-49b3-b39b-4828bd3e0079"
    },
    {
        "author": "蘇軾",
        "paragraphs": [
            "天不假易，亦不汝匱。",
            "春無遺勤，秋有厚冀。",
            "雲舉雨决，婦姑畢至。",
            "我良孝愛，袒跣何愧。"
        ],
        "title": "和陶勸農六首  其五",
        "id": "76f08246-e5ef-4f36-a34c-e16895975b6a"
    },
    {
        "author": "蘇軾",
        "paragraphs": [
            "逸諺戲侮，博弈頑鄙。",
            "投之生黎，俾勿冠履。",
            "霜降稻實，千箱一軌。",
            "大作爾社，一醉醇美。"
        ],
        "title": "和陶勸農六首  其六",
        "id": "8ff1bd10-dee8-46e7-be37-1fdfdfb446c2"
    },
    {
        "author": "蘇軾",
        "paragraphs": [
            "五日一見花豬肉，十日一遇黄雞粥。",
            "土人頓頓食藷芋，薦以薰鼠燒蝙蝠。",
            "舊聞蜜唧嘗嘔吐，稍近蝦蟆緣習俗。",
            "十年京國厭肥羜，日日烝花壓紅玉。",
            "從來此腹負將軍，今者固宜安脫粟。",
            "人言天下無正味，蝍蛆未遽賢麋鹿。",
            "海康別駕復何爲，帽寬带落驚童僕。",
            "相看會作兩臞仙，還鄉定可騎黄鵠。"
        ],
        "title": "聞子由瘦",
        "id": "6bf47c87-eb9a-457c-abae-5fab0f105c75"
    },
    {
        "author": "蘇軾",
        "paragraphs": [
            "病怯腥鹹不買魚，爾來心腹一時虛。",
            "使君不復憐烏攫，屬國方將掘鼠餘。",
            "老去獨收人所棄，悠哉時到物之初。",
            "從今免被孫郎笑，絳帕蒙頭讀道書。"
        ],
        "title": "客俎經旬無肉又子由勸不讀書蕭然清坐乃無一事",
        "id": "7ad8d8b3-ce5c-49dd-8ac9-af34a63eee5e"
    },
    {
        "author": "蘇軾",
        "paragraphs": [
            "缺月不早出，長林踏青冥。",
            "犬吠主人怒，愧此閭里情。",
            "怪我夜不歸，茜袂窺柴荆。",
            "雲間與地上，待我兩友生。",
            "驚鵲再三起，樹端已微明。",
            "白露浄原野，始覺丘陵平。",
            "暗蛩方夜績，孤螢亦宵征。",
            "歸來閉戶坐，寸田且默耕。",
            "莫赴花月期，免爲詩酒縈。",
            "詩人如布穀，聒聒常自名。"
        ],
        "title": "和陶赴假江陵夜行",
        "id": "b60af532-8ae7-41c9-9389-73d7b375a7f1"
    },
    {
        "author": "蘇軾",
        "paragraphs": [
            "九日獨何日，欣然愜平生。",
            "四時靡不佳，樂此古所名。",
            "龍山憶孟子，栗里懷淵明。",
            "鮮鮮霜菊艷，溜溜糟牀聲。",
            "閑居知令節，樂事滿餘齡。",
            "登高望雲海，醉覺三山傾。",
            "長歌振履商，起舞带索榮。",
            "坎坷識天意，淹留見人情。",
            "但願飽秔稌，年年樂秋成。"
        ],
        "title": "和陶九日閑居",
        "id": "f5bc80f1-57bb-44ac-be8c-c9399299ace5"
    },
    {
        "author": "蘇軾",
        "paragraphs": [
            "有客叩我門，繫馬門前柳。",
            "庭空鳥雀散，門閉客立久。",
            "主人枕書卧，夢我平生友。",
            "忽聞剝啄聲，驚散一杯酒。",
            "倒裳起謝客，夢覺兩愧負。",
            "坐談雜今古，不答顔愈厚。",
            "問我何處來，我來無何有。"
        ],
        "title": "和陶擬古九首  其一",
        "id": "3c364f11-0faa-415f-9ee6-545f9ea20b84"
    },
    {
        "author": "蘇軾",
        "paragraphs": [
            "酒盡君可起，我歌已三終。",
            "由來竹林人，不數濤與戎。",
            "有酒從孟公，慎勿從揚雄。",
            "崎嶇頌沙麓，塵埃污西風。",
            "昔我未嘗達，今者亦安窮。",
            "窮達不到處，我在阿堵中。"
        ],
        "title": "和陶擬古九首  其二",
        "id": "570ee685-35a1-4fd4-ae7b-bd9672b1fdea"
    },
    {
        "author": "蘇軾",
        "paragraphs": [
            "客去室幽幽，服鳥來座隅。",
            "引吭伸兩翅，太息意不舒。",
            "吾生如寄耳，何者爲吾廬。",
            "去此復何之，少安與汝居。",
            "夜中聞長嘯，月露荒榛蕪。",
            "無問亦無答，吉凶兩何如。"
        ],
        "title": "和陶擬古九首  其三",
        "id": "b0be97b1-2593-4dc7-a7fb-61c1fd60524e"
    },
    {
        "author": "蘇軾",
        "paragraphs": [
            "少年好遠遊，蕩志隘八荒。",
            "九夷爲藩籬，四海環我堂。",
            "盧生與若士，何足期渺茫。",
            "稍喜海南州，自古無戰場。",
            "奇峰望黎母，何異嵩與邙。",
            "飛泉瀉萬仞，舞鶴雙低昂。",
            "分流未入海，膏澤彌此方。",
            "芋魁倘可飽，無肉亦奚傷。"
        ],
        "title": "和陶擬古九首  其四",
        "id": "17b908e3-cbab-4952-8abe-d84984165073"
    },
    {
        "author": "蘇軾",
        "paragraphs": [
            "馮冼古烈婦，翁媼國於茲。",
            "策勳梁武後，開府隋文時。",
            "三世更險易，一心無磷緇。",
            "錦繖平積亂，犀渠破餘疑。",
            "廟貌空復存，碑版漫無辭。",
            "我欲作銘誌，慰此父老思。",
            "遺民不可問，僂句莫予欺。",
            "犦牲菌雞卜，我當一訪之。",
            "銅鼓壺盧笙，歌此送迎詩。"
        ],
        "title": "和陶擬古九首  其五",
        "id": "bcc8a22f-779a-4178-8824-d6c474d2c0cf"
    },
    {
        "author": "蘇軾",
        "paragraphs": [
            "沉香作庭燎，甲煎粉相和。",
            "豈若炷微火，縈烟嫋清歌。",
            "貪人無饑飽，胡椒亦求多。",
            "朱劉兩狂子，隕墜如風花。",
            "本欲竭澤漁，奈此明年何。"
        ],
        "title": "和陶擬古九首  其六",
        "id": "2d2dd2ef-d3f1-4733-9c05-00366966b016"
    },
    {
        "author": "蘇軾",
        "paragraphs": [
            "雞窠養鶴髮，及與唐人遊。",
            "來孫亦垂白，頗識李崖州。",
            "再逢盧與丁，閱世真東流。",
            "斯人今在亡，未遽掩一丘。",
            "我師吳季子，守節到晚周。",
            "一見春秋末，渺焉不可求。"
        ],
        "title": "和陶擬古九首  其七",
        "id": "f48d526b-3dd0-48ea-803f-d35040e3532d"
    },
    {
        "author": "蘇軾",
        "paragraphs": [
            "城南有荒池，瑣細誰復採。",
            "幽姿小芙蕖，香色獨未改。",
            "欲爲中州信，浩蕩絕雲海。",
            "遥知玉井蓮，落蕊不相待。",
            "攀躋及少壯，已失那容悔。"
        ],
        "title": "和陶擬古九首  其八",
        "id": "9a3c2e91-722c-411c-ab27-af712de1a38b"
    },
    {
        "author": "蘇軾",
        "paragraphs": [
            "黎山有幽子，形槁神獨完。",
            "負薪入城市，笑我儒衣冠。",
            "生不聞詩書，豈知有孔顔。",
            "翛然獨往來，榮辱未易關。",
            "日暮鳥獸散，家在孤雲端。",
            "問答了不通，歎息指屢彈。",
            "似言君貴人，草莽栖龍鸞。",
            "遺我古貝布，海風今歲寒。"
        ],
        "title": "和陶擬古九首  其九",
        "id": "3b205596-ca86-4135-b3d5-0ff4ab7f2cd2"
    },
    {
        "author": "蘇軾",
        "paragraphs": [
            "瓶居本近危，甑墜知不完。",
            "夢求亡楚弓，笑解適越冠。",
            "忽然返自照，識我本來顔。",
            "歸路在脚底，殽潼失重關。",
            "屢從淵明遊，雲山出毫端。",
            "借君無弦琴，寓我非指彈。",
            "豈惟舞獨鶴，便可攝飛鸞。",
            "還將嶺茅瘴，一洗月闕寒。"
        ],
        "title": "和陶東方有一士",
        "id": "8905048e-5a18-481d-9967-be8803a3246d"
    },
    {
        "author": "蘇軾",
        "paragraphs": [
            "仙山佛國本同歸，世路玄關兩背馳。",
            "到處不妨閑卜築，流年自可數期頤。",
            "遥知小檻臨廛市，定有新松長棘茨。",
            "誰道茅簷劣容膝，海天風雨看紛披。"
        ],
        "title": "次韵子由三首 東亭",
        "id": "155496de-d971-4a58-be98-8d46a2c64d76"
    },
    {
        "author": "蘇軾",
        "paragraphs": [
            "白髮蒼顔自照盆，董生端合是前身。",
            "獨棲高閣多辭客，爲著新書未絕麟。",
            "小醉易醒風力軟，安眠無夢雨聲新。",
            "長歌自誷真堪笑，底處人間是所欣。"
        ],
        "title": "次韵子由三首 東樓",
        "id": "41534228-d7f4-4a35-b378-70c30ea107c7"
    },
    {
        "author": "蘇軾",
        "paragraphs": [
            "天教日飲欲全絲，美酒生林不待儀。",
            "自漉疏巾邀醉客，更將空殻付冠師。",
            "規模簡古人爭看，簪導輕安髮不知。",
            "更著短簷高屋帽，東坡何事不違時。"
        ],
        "title": "次韵子由三首 椰子冠",
        "id": "c975de2c-64cc-4906-846d-5e90288688a1"
    },
    {
        "author": "蘇軾",
        "paragraphs": [
            "停雲在空，黯其將雨。",
            "嗟我懷人，道修且阻。",
            "眷此區區，俯仰再撫。",
            "良辰過鳥，逝不我佇。"
        ],
        "title": "和陶停雲四首  其一",
        "id": "a61948b3-22bb-4014-9da2-165b13293329"
    },
    {
        "author": "蘇軾",
        "paragraphs": [
            "颶作海渾，天水溟濛。",
            "雲屯九河，雪立三江。",
            "我不出門，寤寐北窗。",
            "念彼海康，神馳往從。"
        ],
        "title": "和陶停雲四首  其二",
        "id": "fbf6dc40-ea53-4af1-aaf4-a47a2b9c5689"
    },
    {
        "author": "蘇軾",
        "paragraphs": [
            "凜然清癯，落其驕榮。",
            "饋奠化之，廓兮忘情。",
            "萬里遲子，晨興宵征。",
            "遠虎在側，以寧先生。"
        ],
        "title": "和陶停雲四首  其三",
        "id": "8333860d-4b1c-4170-ac6b-12cef69e5d62"
    },
    {
        "author": "蘇軾",
        "paragraphs": [
            "對弈未終，摧然斧柯。",
            "再遊蘭亭，默數永和。",
            "夢幻去來，誰少誰多。",
            "彈指太息，浮雲幾何。"
        ],
        "title": "和陶停雲四首  其四",
        "id": "f31c0e9b-8ad3-4371-9eb0-d22c6bef331e"
    },
    {
        "author": "蘇軾",
        "paragraphs": [
            "當歡有餘樂，在戚亦頹然。",
            "淵明得此理，安處故有年。",
            "嗟我與先生，所賦良奇偏。",
            "人間少宜適，惟有歸耘田。",
            "我昔墮軒冕，毫釐真市廛。",
            "困來卧重裀，憂愧自不眠。",
            "如今破茅屋，一夕或三遷。",
            "風雨睡不知，黄葉滿枕前。",
            "寧當出怨句，慘慘如孤烟。",
            "但恨不早悟，猶推淵明賢。"
        ],
        "title": "和陶怨詩示龐鄧",
        "id": "2dac4a50-45aa-41be-8068-0859d048da2a"
    },
    {
        "author": "蘇軾",
        "paragraphs": [
            "斜日照孤隙，始知空有塵。",
            "微風動衆竅，誰信我忘身。",
            "一笑問兒子，與汝定何親。",
            "從我來海南，幽絕無四鄰。",
            "耿耿如缺月，獨與長庚晨。",
            "此道固應爾，不當怨尤人。"
        ],
        "title": "和陶雜詩十一首  其一",
        "id": "23830690-4191-4fab-9b89-590b255ef389"
    },
    {
        "author": "蘇軾",
        "paragraphs": [
            "故山不可到，飛夢隔五嶺。",
            "真游有黄庭，閉目寓兩景。",
            "室空無可照，火滅膏自冷。",
            "披衣起視夜，海闊河漢永。",
            "西窗半明月，散亂梧楸影。",
            "良辰不可繫，逝水無留騁。",
            "我苗期後枯，持此一念靜。"
        ],
        "title": "和陶雜詩十一首  其二",
        "id": "88252664-3d6c-4300-ae5d-bf48ff9197a5"
    },
    {
        "author": "蘇軾",
        "paragraphs": [
            "真人有妙觀，俗子多妄量。",
            "區區勸粒食，此豈知子房。",
            "我非徒跣相，終老懷未央。",
            "兔死縛淮陰，狗功指平陽。",
            "哀哉亦何羞，世路皆羊腸。"
        ],
        "title": "和陶雜詩十一首  其三",
        "id": "a740f6e0-878f-4a83-9f09-a8011c17ff1d"
    },
    {
        "author": "蘇軾",
        "paragraphs": [
            "相如偶一官，嗤鄙蜀父老。",
            "不記犢鼻時，滌器混傭保。",
            "著書曾幾何，渴肺灰土燥。",
            "琴臺有遺魄，笑我歸不早。",
            "作書遺故人，皎皎我懷抱。",
            "餘生幸無愧，可與君平道。"
        ],
        "title": "和陶雜詩十一首  其四",
        "id": "2caf1149-5329-4a06-a786-50af2d221b14"
    },
    {
        "author": "蘇軾",
        "paragraphs": [
            "孟德黠老狐，姦言嗾鴻豫。",
            "哀哉喪亂世，梟鸞各騰翥。",
            "逝者知幾人，文舉獨不去。",
            "天方斲漢室，豈計一郗慮。",
            "昆蟲正相齧，乃比藺相如。",
            "我知公所坐，大名難久住。",
            "細德方險微，豈有容公處。",
            "既往不可悔，庶爲來者懼。"
        ],
        "title": "和陶雜詩十一首  其五",
        "id": "7032fc2d-7a67-4fb5-8d86-7d973c249914"
    },
    {
        "author": "蘇軾",
        "paragraphs": [
            "博大古真人，老聃關尹喜。",
            "獨立萬物表，長生乃餘事。",
            "稚川差可近，倘有接物意。",
            "我頃登羅浮，物色恐相值。",
            "徘徊朱明洞，沙水自清駛。",
            "滿把菖蒲根，歎息復棄置。"
        ],
        "title": "和陶雜詩十一首  其六",
        "id": "6ddb437f-0ffd-481e-a92e-a0c56f404569"
    },
    {
        "author": "蘇軾",
        "paragraphs": [
            "藍喬近得道，常苦世褊迫。",
            "西遊王屋山，不踐長安陌。",
            "爾來寧復見，鳥道度太白。",
            "昔與吳遠遊，同藏一瓢窄。",
            "潮陽隔雲海，歲晚倘見客。",
            "伐薪供養火，看作棲鳳宅。"
        ],
        "title": "和陶雜詩十一首  其七",
        "id": "56e365ee-87a3-4c1c-8772-ab57584ef0bf"
    },
    {
        "author": "蘇軾",
        "paragraphs": [
            "南榮晚聞道，未肯化庚桑。",
            "陶頑鑄强獷，枉費塵與糠。",
            "越子古成之，韓生教休糧。",
            "參同得靈鑰，九鎖啟伯陽。",
            "鵝城見諸孫，貧苦我爲傷。",
            "空餘焦先室，不傳元化方。",
            "遺像似李白，一奠臨江觴。"
        ],
        "title": "和陶雜詩十一首  其八",
        "id": "bf365c82-134e-4098-bcd9-b999660f1cb2"
    },
    {
        "author": "蘇軾",
        "paragraphs": [
            "餘齡難把玩，妙解寄筆端。",
            "常恐抱永歎，不及丘明遷。",
            "親友復勸我，放心餞華顛。",
            "虛名非我有，至味知誰餐。",
            "思我無所思，安能觀諸緣。",
            "已矣復何歎，舊說易兩篇。"
        ],
        "title": "和陶雜詩十一首  其九",
        "id": "cdc3d729-a9b0-4410-8122-37ecb24119f5"
    },
    {
        "author": "蘇軾",
        "paragraphs": [
            "申韓本自聖，陋古不復稽。",
            "巨君縱獨慾，借經作巌崖。",
            "遂令青衿子，珠璧人人懷。",
            "鑿齒井蛙耳，信謂天可彌。",
            "大道久分裂，破碎日愈離。",
            "我如終不言，誰悟角與羈。",
            "吾琴豈得已，昭氏有成虧。"
        ],
        "title": "和陶雜詩十一首  其一○",
        "id": "8472b213-d693-45cd-8729-cfcbb4aec8c0"
    },
    {
        "author": "蘇軾",
        "paragraphs": [
            "我昔登朐山，出日觀滄凉。",
            "欲濟東海縣，恨無石橋梁。",
            "今茲黎母國，何異于公鄉。",
            "蠔浦既黏山，暑路亦飛霜。",
            "所欣非自誷，不怨道里長。"
        ],
        "title": "和陶雜詩十一首  其一一",
        "id": "9935a57c-339d-4fb2-be75-26bc48e64cf4"
    },
    {
        "author": "蘇軾",
        "paragraphs": [
            "幽芳本長春，暫瘁如蝕月。",
            "且當付造物，未易料枯枿。",
            "也知宿根深，便作紫筍茁。",
            "乘時出婉娩，爲我暖栗冽。",
            "先生早貴重，廟論推英拔。",
            "而今城東瓜，不記召南茇。",
            "陋居有遠寄，小圃無闊躡。",
            "還爲久處計，坐待行年匝。",
            "臘果綴梅枝，春杯浮竹葉。",
            "誰言一萌動，已覺萬木活。",
            "聊將玉蕊新，插向綸巾折。"
        ],
        "title": "次韵子由月季花再生",
        "id": "908927fa-33d1-4c16-98d6-380f710f7533"
    },
    {
        "author": "蘇軾",
        "paragraphs": [
            "退居有成言，垂老竟未踐。",
            "何曾淵明歸，屢作敬通免。",
            "休閑等一味，妄想生愧靦。",
            "聊將自知明，稍積在家善。",
            "城東兩黎子，室邇人自遠。",
            "呼我釣其池，人魚兩忘反。",
            "使君亦命駕，恨子林塘淺。"
        ],
        "title": "和陶田舍始春懷古二首  其一",
        "id": "83026e9a-f372-469d-98a0-913a398a7157"
    },
    {
        "author": "蘇軾",
        "paragraphs": [
            "茅茨破不補，嗟子乃爾貧。",
            "菜肥人愈瘦，竈閑井常勤。",
            "我欲致薄少，解衣勸坐人。",
            "臨池作虛堂，雨急瓦聲新。",
            "客來有美載，果熟多幽欣。",
            "丹荔破玉膚，黄柑溢芳津。",
            "借我三畝地，結茅爲子鄰。",
            "鴂舌倘可學，化爲黎母民。"
        ],
        "title": "和陶田舍始春懷古二首  其二",
        "id": "03ded1f0-a52e-4839-b40b-79948903cac1"
    },
    {
        "author": "蘇軾",
        "paragraphs": [
            "我非皇甫謐，門人如摯虞。",
            "不持兩鴟酒，肯借一車書。",
            "欲令海外士，觀經似鴻都。",
            "結髮事文史，俯仰六十踰。",
            "老馬不耐放，長鳴思服輿。",
            "故知根塵在，未免病藥俱。",
            "念君千里足，歷塊猶踟躕。",
            "好學真伯業，比肩可相如。",
            "此書久已熟，救我今荒蕪。",
            "顧慚桑榆迫，久厭詩書娛。",
            "奏賦病未能，草玄老更疏。",
            "猶當距楊墨，稍欲懲荆舒。"
        ],
        "title": "和陶贈羊長史",
        "id": "310bd7da-a7de-466f-96d4-d91fd5120d1e"
    },
    {
        "author": "蘇軾",
        "paragraphs": [
            "曳杖入寺門，輯杖挹世尊。",
            "我是玉堂仙，謫來海南村。",
            "多生宿業盡，一氣中夜存。",
            "旦隨老鴉起，饑食扶桑暾。",
            "光圓摩尼珠，照耀玻璃盆。",
            "來從佛印可，稍覺魔忙奔。",
            "閑看樹轉午，坐到鐘鳴昏。",
            "斂收平生心，耿耿聊自溫。"
        ],
        "title": "入寺",
        "id": "057555b6-e8e6-41d6-9a95-c345388a2626"
    },
    {
        "author": "蘇軾",
        "paragraphs": [
            "瘴霧三年恬不怪，反畏北風生體疥。",
            "朝來縮頸似寒鴉，焰火生薪聊一快。",
            "紅波翻屋春風起，先生默坐春風裏。",
            "浮空眼纈散雲霞，無數心花發桃李。",
            "翛然獨覺午窗明，欲覺猶聞醉鼾聲。",
            "回首向來蕭瑟處，也無風雨也無晴。"
        ],
        "title": "獨覺",
        "id": "22cbc194-dd4f-4b24-a2ec-9d69ab2d1667"
    },
    {
        "author": "蘇軾",
        "paragraphs": [
            "燈燼不挑垂暗蕊，爐灰重撥尚餘薰。",
            "清風欲發鴉翻樹，缺月初升犬吠雲。",
            "閉眼此心新活計，隨身孤影舊知聞。",
            "雷州別駕應危坐，跨海清光與子分。"
        ],
        "title": "十二月十七日夜坐達曉寄子由",
        "id": "a3e3432a-8b8b-48ef-981b-232a241e4e84"
    },
    {
        "author": "蘇軾",
        "paragraphs": [
            "安眠海自運，浩浩朝黄宮。",
            "日出露未晞，鬰鬰濛霜松。",
            "老櫛從我久，齒疏含清風。",
            "一洗耳目明，習習萬竅通。",
            "少年苦嗜睡，朝謁常匆匆。",
            "爬搔未云足，已困冠巾重。",
            "何異服轅馬，沙塵滿風騣。",
            "琱鞍響珂月，實與杻械同。",
            "解放不可期，枯柳豈易逢。",
            "誰能書此樂，獻與腰金翁。"
        ],
        "title": "謫居三適三首 旦起理髮",
        "id": "bb667c00-d863-467a-a7d9-988a51e423d9"
    },
    {
        "author": "蘇軾",
        "paragraphs": [
            "蒲團蟠兩膝，竹几閣雙肘。",
            "此間道路熟，徑到無何有。",
            "身心兩不見，息息安且久。",
            "睡蛇本亦無，何用鈎與手。",
            "神凝疑夜禪，體適劇卯酒。",
            "我生有定數，祿盡空餘壽。",
            "枯楊不飛花，膏澤回衰朽。",
            "謂我此爲覺，物至了不受。",
            "謂我今方夢，此心初不垢。",
            "非夢亦非覺，請問希夷叟。"
        ],
        "title": "謫居三適三首 午窗坐睡",
        "id": "a4e73e36-aa67-41e9-9fba-02a2a5db958b"
    },
    {
        "author": "蘇軾",
        "paragraphs": [
            "長安大雪年，束薪抱衾裯。",
            "雲安市無井，斗水寬百憂。",
            "今我逃空谷，孤城嘯鵂鶹。",
            "得米如得珠，食菜不敢留。",
            "況有松風聲，釜鬲鳴颼颼。",
            "瓦盎深及膝，時復冷暖投。",
            "明燈一爪剪，快若鷹辭鞲。",
            "天低瘴雲重，地薄海氣浮。",
            "土無重膇藥，獨以薪水瘳。",
            "誰能更包裹，冠履裝沐猴。"
        ],
        "title": "謫居三適三首 夜卧濯足",
        "id": "f60d4bbf-9f17-42ad-b2e8-cf3af6ee6663"
    },
    {
        "author": "蘇軾",
        "paragraphs": [
            "使君置酒莫相違，守舍何妨獨掩扉。",
            "靜看月窗盤蜥蜴，卧聞風幔落伊威。",
            "燈花結盡吾猶夢，香篆消時汝欲歸。",
            "搔首凄凉十年事，傳柑歸遺滿朝衣。"
        ],
        "title": "上元夜過赴儋守召獨坐有感",
        "id": "ff76c41c-704e-4a21-af91-4141ce8b3820"
    },
    {
        "author": "蘇軾",
        "paragraphs": [
            "理髮千梳浄，風晞勝湯沐。",
            "閉息萬竅通，霧散名乾浴。",
            "頹然語默喪，靜見天地復。",
            "時令具薪水，漫欲濯腰腹。",
            "陶匠不可求，盆斛何由足。",
            "老雞卧糞土，振羽雙瞑目。",
            "倦馬𩥇風沙，奮鬣一噴玉。",
            "垢浄各殊性，快愜聊自沃。",
            "雲母透蜀紗，琉璃瑩蘄竹。",
            "稍能夢中覺，漸使生處熟。",
            "楞嚴在牀頭，妙偈時仰讀。",
            "返流歸照性，獨立遺所矚。",
            "未知仰山禪，已就季主卜。",
            "安心會自得，助長毋相督。"
        ],
        "title": "次韵子由浴罷",
        "id": "30555e52-ca96-4166-bf5c-f9bd693c6745"
    },
    {
        "author": "蘇軾",
        "paragraphs": [
            "今日散幽憂，彈冠及新沐。",
            "況聞萬里孫，已報三日浴。",
            "朋來四男子，大壯泰臨復。",
            "開書喜見面，未飲春生腹。",
            "無官一身輕，有子萬事足。",
            "舉家傳吉夢，殊相驚凡目。",
            "爛爛開眼電，磽磽峙頭玉。",
            "但令强筋骨，可以耕衍沃。",
            "不須富文章，端解耗楮竹。",
            "君歸定何日，我計久已熟。",
            "長留五車書，要使九子讀。",
            "簞瓢有內樂，軒冕無流矚。",
            "人言适似我，窮達已可卜。",
            "早謀二頃田，莫待八州督。"
        ],
        "title": "借前韵賀子由生第四孫斗老",
        "id": "f6148dff-9e2a-4853-80f9-47c1670cba18"
    },
    {
        "author": "蘇軾",
        "paragraphs": [
            "我似老牛鞭不動，雨滑泥深四蹄重。",
            "汝如黄犢走却來，海闊山高百程送。",
            "庶幾門戶有八慈，不恨居鄰無二仲。",
            "他年汝曹笏滿牀，中夜起舞踏破甕。",
            "會當洗眼看騰躍，莫指癡腹笑空洞。",
            "譽兒雖是兩翁癖，積德已自三世種。",
            "豈惟萬一許生還，尚恐九十煩珍從。",
            "六子晨耕簞瓢出，衆婦夜績燈火共。",
            "春秋古史乃家法，詩筆離騷亦時用。",
            "但令文字還照世，糞土腐餘安足夢。"
        ],
        "title": "過於海舶得邁寄書酒作詩遠和之皆粲然可觀子由有書相慶也因用其韵賦一篇并寄諸子姪",
        "id": "79b039df-e386-40f1-90ad-547bce7593cd"
    },
    {
        "author": "蘇軾",
        "paragraphs": [
            "天地有常運，日月無閑時。",
            "孰居無事中，作止推行之。",
            "細察我與汝，相因以成茲。",
            "忽然乘物化，豈與生滅期。",
            "夢時我方寂，偃然無所思。",
            "胡爲有哀樂，輒復隨漣洏。",
            "我舞汝凌亂，相應不少疑。",
            "還將醉時語，答我夢中辭。"
        ],
        "title": "和陶形贈影",
        "id": "ddd20a97-4c21-4c07-b88f-f990a7b7aa12"
    },
    {
        "author": "蘇軾",
        "paragraphs": [
            "丹青寫君容，常恐畫師拙。",
            "我依月燈出，相肖兩奇絕。",
            "妍媸本在君，我豈相媚悅。",
            "君如火上煙，火盡君乃別。",
            "我如鏡中像，鏡壞我不滅。",
            "雖云附陰晴，了不受寒熱。",
            "無心但因物，萬變豈有竭。",
            "醉醒皆夢耳，未用議優劣。"
        ],
        "title": "和陶影答形",
        "id": "dc41b359-503b-4865-9933-158334b83774"
    },
    {
        "author": "蘇軾",
        "paragraphs": [
            "二子本無我，其初因物著。",
            "豈惟老變衰，念念不如故。",
            "知君非金石，安得長託附。",
            "莫從老君言，亦莫用佛語。",
            "仙山與佛國，終恐無是處。",
            "甚欲隨陶翁，移家酒中住。",
            "醉醒要有盡，未易逃諸數。",
            "平生逐兒戲，處處餘作具。",
            "所至人聚觀，指目生毀譽。",
            "如今一弄火，好惡都焚去。",
            "既無負載勞，又無寇攘懼。",
            "仲尼晚乃覺，天下何思慮。"
        ],
        "title": "和陶神釋",
        "id": "ce929047-f342-4296-a4d3-979094596caa"
    },
    {
        "author": "蘇軾",
        "paragraphs": [
            "喬木卷蒼藤，浩浩崩雲積。",
            "謝家堂前燕，對語悲宿昔。",
            "仰看桄榔樹，玄鶴舞長翮。",
            "新年結荔子，主人黄壤隔。",
            "溪陰宜館我，稍省薪水役。",
            "相如賣車騎，五畝亦可易。",
            "但恐鵩鳥來，此生還蕩析。",
            "誰能插籬槿，護此殘竹柏。"
        ],
        "title": "和陶使都經錢溪",
        "id": "9fd31ff6-5738-49c9-bd6c-d5a0d41964e0"
    },
    {
        "author": "蘇軾",
        "paragraphs": [
            "老鴉銜肉紙飛灰，萬里家山安在哉。",
            "蒼耳林中太白過，鹿門山下德公回。",
            "管寧投老終歸去，王式當年本不來。",
            "記取城南上巳日，木棉花落刺桐開。"
        ],
        "title": "海南人不作寒食而以上巳上冢予携一瓢酒尋諸生皆出矣獨老符秀才在因與飲至醉符蓋儋人之安貧守靜者也",
        "id": "41c39230-4b42-413d-8d8d-1d8cf45ce312"
    },
    {
        "author": "蘇軾",
        "paragraphs": [
            "往歲追歡地，寒窗夢不成。",
            "笑談驚半夜，風雨暗長檠。",
            "雞唱山椒曉，鐘鳴霜外聲。",
            "只今那復見，彷彿似三生。"
        ],
        "title": "去歲與子野游逍遥堂日欲沒因並西山叩羅浮道院至已二鼓矣遂宿於西堂今歲索居儋耳子野復來相見作詩贈之",
        "id": "62e97a98-1f64-4c0a-858b-45471856392e"
    },
    {
        "author": "蘇軾",
        "paragraphs": [
            "五老峰前，白鶴遺址。",
            "長松蔭庭，風日清美。",
            "我時獨游，不逢一士。",
            "誰歟棋者，戶外屨二。",
            "不聞人聲，時聞落子。",
            "紋枰坐對，誰究此味。",
            "空鈎意釣，豈在魴鯉。",
            "小兒近道，剝啄信指。",
            "勝固欣然，敗亦可喜。",
            "優哉游哉，聊復爾耳。"
        ],
        "title": "觀棋",
        "id": "ff4dca1c-92e5-4382-a508-9be8c3c1a3cd"
    },
    {
        "author": "蘇軾",
        "paragraphs": [
            "萬劫互起滅，百年一踟躇。",
            "漂流四十年，今乃言卜居。",
            "且喜天壤間，一席亦吾廬。",
            "稍理蘭桂叢，盡平狐兔墟。",
            "黄櫞出舊枿，紫茗抽新畬。",
            "我本早衰人，不謂老更劬。",
            "邦君助畚鍤，鄰里通有無。",
            "竹屋從低深，山窗自明疏。",
            "一飽便終日，高眠忘百須。",
            "自笑四壁空，無妻老相如。"
        ],
        "title": "和陶和劉柴桑",
        "id": "ae755ba9-0379-4338-9319-b65485605615"
    },
    {
        "author": "蘇軾",
        "paragraphs": [
            "朝陽入北林，竹樹散疏影。",
            "短籬尋丈間，寄我無窮境。",
            "舊居無一席，逐客猶遭屏。",
            "結茅得茲地，翳翳村巷永。",
            "數朝風雨凉，畦菊發新穎。",
            "俯仰可卒歲，何必謀二頃。"
        ],
        "title": "新居",
        "id": "a4f125eb-c1e0-4e1f-b42b-cbf6afc08c21"
    },
    {
        "author": "蘇軾",
        "paragraphs": [
            "幽居亂蛙黽，生理半人禽。",
            "跫然已可喜，况聞弦誦音。",
            "兒聲自圓美，誰家兩青衿。",
            "且欣集齊咻，未敢笑越吟。",
            "九齡起韶石，姜子家日南。",
            "吾道無南北，安知不生今。",
            "海闊尚挂斗，天高欲橫參。",
            "荆榛短牆缺，燈火破屋深。",
            "引書與相和，置酒仍獨斟。",
            "可以侑我醉，琅然如玉琴。"
        ],
        "title": "遷居之夕聞鄰舍兒誦書欣然而作",
        "id": "7b71ff78-91da-4b7e-955d-6ee98e7be68d"
    },
    {
        "author": "蘇軾",
        "paragraphs": [
            "我牆東北隅，張王維老穀。",
            "樹先樗櫟大，葉等桑柘沃。",
            "流膏馬乳漲，墮子楊梅熟。",
            "胡爲尋丈地，養此不材木。",
            "蹶之得輿薪，規以種松菊。",
            "靜言求其用，略數得五六。",
            "膚爲蔡侯紙，子入桐君錄。",
            "黄繒練成素，黝面頮作玉。",
            "灌灑蒸生菌，腐餘光吐燭。",
            "雖無傲霜節，幸免狂酲毒。",
            "孤根信微陋，生理有倚伏。",
            "投斧爲賦詩，德怨聊相贖。"
        ],
        "title": "宥老楮",
        "id": "03724160-edcd-49ea-960e-0ef7d954a47e"
    },
    {
        "author": "蘇軾",
        "paragraphs": [
            "蓬頭三獠奴，誰謂愿且端。",
            "晨興灑掃罷，飽食不自安。",
            "願治此圃畦，少資主游觀。",
            "晝功不自覺，夜氣乃潛還。",
            "早韭欲爭春，晚菘先破寒。",
            "人間無正味，美好出艱難。",
            "早知農圃樂，豈有非意干。",
            "尚恨不持鋤，未免騂我顔。",
            "此心苟未降，何適不間關。",
            "休去復歇去，菜食何所歎。"
        ],
        "title": "和陶西田穫早稻",
        "id": "61540f1b-c884-4a7d-9320-2f51570dee3a"
    },
    {
        "author": "蘇軾",
        "paragraphs": [
            "聚糞西垣下，鑿泉東垣隈。",
            "勞辱何時休，宴安不可懷。",
            "天公豈相喜，雨霽與意諧。",
            "黄菘養土膏，老楮生樹雞。",
            "未忍便烹煮，繞觀日百回。",
            "跨海得遠信，冰盤鳴玉哀。",
            "茵蔯點膾縷，照坐如花開。",
            "一與蜑叟醉，蒼顔兩摧頹。",
            "齒根日浮動，自與粱肉乖。",
            "食菜豈不足，呼兒拆雞棲。"
        ],
        "title": "和陶下潠田舍穫",
        "id": "f689548c-7779-41f2-a786-1b8fbaf0e1b5"
    },
    {
        "author": "蘇軾",
        "paragraphs": [
            "香似龍涎仍釅白，味如牛乳更全清。",
            "莫將南海金虀膾，輕比東坡玉糝羹。"
        ],
        "title": "過子忽出新意以山芋作玉糝羹色香味皆奇絕天上酥酏則不可知人間决無此味也",
        "id": "3f9845e6-7cee-440a-b059-e719fd19352d"
    },
    {
        "author": "蘇軾",
        "paragraphs": [
            "海南無冬夏，安知歲將窮。",
            "時時小摇落，榮悴俯仰中。",
            "上天信包荒，佳植無由豐。",
            "鉏耰代肅殺，有擇非霜風。",
            "手栽蘭與菊，侑我清宴終。",
            "擷芳眼已明，飲酒腹尚沖。",
            "草去土自隤，井深牆愈隆。",
            "勿笑一畝園，蟻垤齊衡嵩。"
        ],
        "title": "和陶戴主簿",
        "id": "6b04c036-6cab-4382-a5b0-4b88762fcdfa"
    },
    {
        "author": "蘇軾",
        "paragraphs": [
            "謫居澹無事，何異老且休。",
            "雖過靖節年，未失斜川游。",
            "春江淥未波，人卧船自流。",
            "我本無所適，泛泛隨鳴鷗。",
            "中流遇洑洄，捨舟步層丘。",
            "有口可與飲，何必逢我儔。",
            "過子詩似翁，我唱而輒酬。",
            "未知陶彭澤，頗有此樂不。",
            "問點爾何如，不與聖同憂。",
            "問翁何所笑，不爲由與求。"
        ],
        "title": "和陶游斜川",
        "id": "6688d4cd-fd0e-4949-9774-f4daa06206db"
    },
    {
        "author": "蘇軾",
        "paragraphs": [
            "上天不難知，好惡與我一。",
            "方其未定間，人力破陰騭。",
            "小忍待其定，報應真可必。",
            "季氏生而仁，觀過見其實。",
            "端如柳下惠，焉往不三黜。",
            "天有時而定，壽考未易畢。",
            "兒孫七男子，次第皆逢吉。",
            "遥知設羅門，獨掩懸罄室。",
            "回思十年事，無愧篋中筆。",
            "但願白髮兄，年年作生日。"
        ],
        "title": "子由生日",
        "id": "3676a024-6b67-4a1e-84aa-42cf3f9a84f5"
    },
    {
        "author": "蘇軾",
        "paragraphs": [
            "靈壽扶孔光，菊潭飲伯始。",
            "雖云閑草木，豈樂蒙此耻。",
            "一時偶收用，千載相瘢疻。",
            "海南無嘉植，野果名黄子。",
            "堅瘦多節目，天材任操倚。",
            "嗟我始剪裁，世用或緣此。",
            "貴從老夫手，往配先生几。",
            "相從歸故山，不愧仙人杞。"
        ],
        "title": "以黄子木拄杖爲子由生日之壽",
        "id": "03d68638-6613-4058-b0f7-a9e662ea2661"
    },
    {
        "author": "蘇軾",
        "paragraphs": [
            "孤生知永棄，末路嗟長勤。",
            "久安儋耳陋，日與雕題親。",
            "海國此奇士，官居我東鄰。",
            "卯酒無虛日，夜棋有達晨。",
            "小甕多自釀，一瓢時見分。",
            "仍將對牀夢，伴我五更春。",
            "暫聚水上萍，忽散風中雲。",
            "恐無再見日，笑談來生因。",
            "空吟清詩送，不救歸裝貧。"
        ],
        "title": "和陶與殷晉安別",
        "id": "90c4878c-853b-4c65-805a-87d63de3bef2"
    },
    {
        "author": "蘇軾",
        "paragraphs": [
            "風濤戰扶胥，海賊橫泥子。",
            "胡爲犯二怖，博此一笑喜。",
            "問君奚所欲，欲談仁義耳。",
            "我才不逮人，所有聊足己。",
            "安能相付與，過聽君誤矣。",
            "霜風掃瘴毒，冬日稍清美。",
            "年來萬事足，所欠惟一死。",
            "澹然兩無求，滑浄空棐几。"
        ],
        "title": "贈鄭清叟秀才",
        "id": "97c32ff2-ea84-46fa-bd2d-073dc7fa9889"
    },
    {
        "author": "蘇軾",
        "paragraphs": [
            "半醒半醉問諸黎，竹刺藤梢步步迷。",
            "但尋牛矢覓歸路，家在牛欄西復西。"
        ],
        "title": "被酒獨行遍至子雲威徽先覺四黎之舍三首  其一",
        "id": "67e55df4-52f9-49e3-b212-3198620bd438"
    },
    {
        "author": "蘇軾",
        "paragraphs": [
            "總角黎家三四童，口吹葱葉送迎翁。",
            "莫作天涯萬里意，溪邊自有舞雩風。"
        ],
        "title": "被酒獨行遍至子雲威徽先覺四黎之舍三首  其二",
        "id": "69e92f59-17e4-43f1-83b4-d1bcc1ec75a8"
    },
    {
        "author": "蘇軾",
        "paragraphs": [
            "符老風情奈老何，朱顔減盡鬢絲多。",
            "投梭每困東鄰女，換扇惟逢春夢婆。"
        ],
        "title": "被酒獨行遍至子雲威徽先覺四黎之舍三首  其三",
        "id": "f4dfc3ad-4d23-463e-9c24-68a2145051bd"
    },
    {
        "author": "蘇軾",
        "paragraphs": [
            "倦枕厭長夜，小窗終未明。",
            "孤村一犬吠，殘月幾人行。",
            "衰鬢久已白，旅懷空自清。",
            "荒園有絡緯，虛織竟何成。"
        ],
        "title": "倦夜",
        "id": "01a6f0a8-ff25-4b8b-a571-8bd588d57092"
    },
    {
        "author": "蘇軾",
        "paragraphs": [
            "小酒生黎法，乾糟瓦盎中。",
            "芳辛知有毒，滴瀝取無窮。",
            "凍醴寒初泫，春醅暖更饛。",
            "華夷兩樽合，醉笑一歡同。",
            "里閈峨山北，田園震澤東。",
            "歸期那敢說，安訊不曾通。",
            "鶴鬢驚全白，犀圍尚半紅。",
            "愁顔解符老，壽耳鬬吳翁。",
            "得穀鵝初飽，亡貓鼠益豐。",
            "黄薑收土芋，蒼耳斫霜叢。",
            "兒瘦緣儲藥，奴肥爲種菘。",
            "頻頻非竊食，數數尚乘風。",
            "河伯方夸若，靈媧自舞馮。",
            "歸途陷泥淖，炬火燎茅蓬。",
            "膝上王文度，家傳張長公。",
            "和詩仍醉墨，戲海亂羣鴻。"
        ],
        "title": "用過韵冬至與諸生飲酒",
        "id": "eeb8cf1f-275b-48bf-9911-9fb73f305b14"
    },
    {
        "author": "蘇軾",
        "paragraphs": [
            "胸中有佳處，海瘴不能腓。",
            "三年無所愧，十口今同歸。",
            "汝去莫相憐，我生本無依。",
            "相從大塊中，幾合幾分違。",
            "莫作往來相，而生愛見悲。",
            "悠悠含山日，炯炯留清輝。",
            "懸知冬夜長，不恨晨光遲。",
            "夢中與汝別，作詩記忘遺。"
        ],
        "title": "和陶王撫軍座送客",
        "id": "ffedb38a-fe3e-42ff-a04e-823565b731f3"
    },
    {
        "author": "蘇軾",
        "paragraphs": [
            "留燈坐達曉，要與影晤言。",
            "下帷對古人，何暇復窺園。",
            "使君本學武，少誦十三篇。",
            "頗能口擊賊，戈戟亦森然。",
            "才智誰不如，功名歎無緣。",
            "獨來向我說，憤懣當奚宣。",
            "一見勝百聞，往鏖臯蘭山。",
            "白衣挾三矢，趁此征遼年。"
        ],
        "title": "和陶答龐參軍",
        "id": "278893d6-d188-4fce-aba7-8e3d4f24ec21"
    },
    {
        "author": "蘇軾",
        "paragraphs": [
            "寂寂東坡一病翁，白鬚蕭散滿霜風。",
            "小兒誤喜朱顔在，一笑那知是酒紅。"
        ],
        "title": "縱筆三首  其一",
        "id": "b59cd5a8-57c2-4fb7-b792-c5e51458fe36"
    },
    {
        "author": "蘇軾",
        "paragraphs": [
            "父老爭看烏角巾，應緣曾現宰官身。",
            "溪邊古路三叉口，獨立斜陽數過人。"
        ],
        "title": "縱筆三首  其二",
        "id": "f140e4fa-af09-411c-8260-57cefa1dd8c7"
    },
    {
        "author": "蘇軾",
        "paragraphs": [
            "北船不到米如珠，醉飽蕭條半月無。",
            "明日東家當祭竈，隻雞斗酒定膰吾。"
        ],
        "title": "縱筆三首  其三",
        "id": "229ad4b0-a0ce-4088-8132-ea37a61a9f59"
    },
    {
        "author": "蘇軾",
        "paragraphs": [
            "歲暮風雨交，客舍悽薄寒。",
            "夜燒松明火，照室紅龍鸞。",
            "快焰初煌煌，碧烟稍團團。",
            "幽人忽富貴，蕙帳芬椒蘭。",
            "珠煤綴屋角，香𣿉流銅盤。",
            "坐看十八公，俯仰灰燼殘。",
            "齊奴朝爨蠟，萊公夜長歎。",
            "海康無此物，燭盡更未闌。"
        ],
        "title": "夜燒松明火",
        "id": "4743100f-9d21-48c4-8530-c09b08d42429"
    },
    {
        "author": "蘇軾",
        "paragraphs": [
            "貧家浄掃地，貧女好梳頭。",
            "下士晚聞道，聊以拙自修。",
            "叩門有佳客，一飯相邀留。",
            "舂炊勿草草，此客未易媮。",
            "慎勿用勞薪，感我如薰蕕。",
            "德人抱衡石，銖黍安可廋。"
        ],
        "title": "貧家浄掃地",
        "id": "9c1d68a6-93a1-4c42-874b-1d01b14bfb43"
    },
    {
        "author": "蘇軾",
        "paragraphs": [
            "老去仍棲隔海村，夢中時見作詩孫。",
            "天涯已慣逢人日，歸路猶欣過鬼門。",
            "三策已應思賈讓，孤忠終未赦虞翻。",
            "典衣剩買河源米，屈指新篘作上元。"
        ],
        "title": "庚辰歲人日作時聞黄河已復北流老臣舊數論此今斯言乃驗二首  其一",
        "id": "e0eaedf1-ede5-4497-8033-c1664f82fced"
    },
    {
        "author": "蘇軾",
        "paragraphs": [
            "不用長愁挂月村，檳榔生子竹生孫。",
            "新巢語燕還窺研，舊雨來人不到門。",
            "春水蘆根看鶴立，夕陽楓葉見鴉翻。",
            "此生念念隨泡影，莫認家山作本元。"
        ],
        "title": "庚辰歲人日作時聞黄河已復北流老臣舊數論此今斯言乃驗二首  其二",
        "id": "61f6f9ca-63a4-497e-ab96-7e646d8cddde"
    },
    {
        "author": "蘇軾",
        "paragraphs": [
            "自撥牀頭一甕雲，幽人先已醉濃芬。",
            "天門冬熟新年喜，麴米春香並舍聞。",
            "菜圃漸疏花漠漠，竹扉斜掩雨紛紛。",
            "擁裘睡覺知何處，吹面東風散纈紋。"
        ],
        "title": "庚辰歲正月十二日天門冬酒熟予自漉之且漉且嘗遂以大醉二首  其一",
        "id": "d74ea6a3-06cf-4be2-9c4b-3cfee35fccc8"
    },
    {
        "author": "蘇軾",
        "paragraphs": [
            "載酒無人過子雲，年來家醖有奇芬。",
            "醉鄉杳杳誰同夢，睡息齁齁得自聞。",
            "口業向詩猶小小，眼花因酒尚紛紛。",
            "點燈更試淮南語，泛溢東風有縠紋。"
        ],
        "title": "庚辰歲正月十二日天門冬酒熟予自漉之且漉且嘗遂以大醉二首  其二",
        "id": "06eb5202-43d3-4e9e-812f-eecc031932b4"
    },
    {
        "author": "蘇軾",
        "paragraphs": [
            "賓鴻社燕巧相違，白鶴峰頭白板扉。",
            "石建方欣洗牏厠，姜龐不解歎蠨蝛。",
            "一龕京口嗟春夢，萬炬錢塘憶夜歸。",
            "合浦賣珠無復有，當年笑我泣牛衣。"
        ],
        "title": "追和戊寅歲上元",
        "id": "7e21ea4c-c936-417d-8bc6-8f111ed1d9ca"
    },
    {
        "author": "蘇軾",
        "paragraphs": [
            "粲粲五色羽，炎方鳳之徒。",
            "青黄縞玄服，翼衛兩紱朱。",
            "仁心知閔農，常告雨霽符。",
            "我窮惟四壁，破屋無瞻烏。",
            "惠然此粲者，來集竹與梧。",
            "鏘鳴如玉佩，意欲相嬉娛。",
            "寂寞兩黎生，食菜真臞儒。",
            "小圃散春物，野桃陳雪膚。",
            "舉杯得一笑，見此紅鸞雛。",
            "高情如飛仙，未易握粟呼。",
            "胡爲去復來，眷眷豈屬吾。",
            "回翔天壤間，何必懷此都。"
        ],
        "title": "五色雀",
        "id": "d5f39b15-1a12-4f8c-b52e-116d80aa9210"
    },
    {
        "author": "蘇軾",
        "paragraphs": [
            "老可能爲竹寫真，小坡今與石傳神。",
            "山僧自覺菩提長，心境都將付卧輪。"
        ],
        "title": "題過所畫枯木竹石三首  其一",
        "id": "22543036-bba1-48f8-919d-ef2b994f43bf"
    },
    {
        "author": "蘇軾",
        "paragraphs": [
            "散木支離得自全，交柯蚴蟉欲相纏。",
            "不須更說能鳴雁，要以空中得盡年。"
        ],
        "title": "題過所畫枯木竹石三首  其二",
        "id": "f5458307-18b4-47c7-b710-35402e0192e8"
    },
    {
        "author": "蘇軾",
        "paragraphs": [
            "倦看澀勒暗蠻村，亂棘孤藤束瘴根。",
            "惟有長身六君子，猗猗猶得似淇園。"
        ],
        "title": "題過所畫枯木竹石三首  其三",
        "id": "8bd736be-306e-4eb0-afca-ad485b187bba"
    },
    {
        "author": "蘇軾",
        "paragraphs": [
            "安期本策士，平日交蒯通。",
            "嘗干重瞳子，不見隆準公。",
            "應如魯仲連，抵掌吐長虹。",
            "難堪踞牀洗，寧挹扛鼎雄。",
            "事既兩大繆，飄然籋遺風。",
            "乃知經世士，出世或乘龍。",
            "豈比山澤臞，忍饑啖柏松。",
            "縱使偶不死，正堪爲僕僮。",
            "茂陵秋風客，望祖猶蟻蜂。",
            "海上如瓜棗，可聞不可逢。"
        ],
        "title": "安期生",
        "id": "a612e1ab-0906-431f-82fa-13284821e790"
    },
    {
        "author": "蘇軾",
        "paragraphs": [
            "山翁不復見新詩，疑是河南石壁曦。",
            "海水豈容鯨飲盡，然犀何處覓瓊枝。"
        ],
        "title": "答海上翁",
        "id": "aee6a1ec-a42d-463f-8d32-f2e202099e3b"
    },
    {
        "author": "蘇軾",
        "paragraphs": [
            "今日復何日，高槐布初陰。",
            "良辰非虛名，清和盈我襟。",
            "孺子卷書坐，誦詩如鼓琴。",
            "却去四十年，玉顔如汝今。",
            "閉戶未嘗出，出爲鄰里欽。",
            "家世事酌古，百史手自斟。",
            "當年二老人，喜我作此音。",
            "淮德入我夢，角羈未勝簪。",
            "孺子笑問我，君何念之深。"
        ],
        "title": "和陶郭主簿二首  其一",
        "id": "cba71d55-e8ae-4df9-abef-75c6a9a51909"
    },
    {
        "author": "蘇軾",
        "paragraphs": [
            "雀鷇含淳音，竹萌抱靜節。",
            "誦我先君詩，肝肺爲澄澈。",
            "猶如鳴鶴和，未作獲麟絕。",
            "願因騎鯨李，追此御風列。",
            "丈夫貴出世，功名豈人傑。",
            "家書三萬卷，獨取服食訣。",
            "地行即空飛，何必挾日月。"
        ],
        "title": "和陶郭主簿二首  其二",
        "id": "7e10e00c-2ec9-4d03-a8ac-eb062edec136"
    },
    {
        "author": "蘇軾",
        "paragraphs": [
            "無事此靜坐，一日似兩日。",
            "若活七十牛，便是百四十。",
            "黄金幾時成，白髮日夜出。",
            "開眼三千秋，速如駒過隙。",
            "是故東坡老，貴汝一念息。",
            "時來登此軒，目送過海席。",
            "家山歸未能，題詩寄屋壁。"
        ],
        "title": "司命宮楊道士息軒",
        "id": "87a05080-09aa-47fc-95e3-efd813b69004"
    },
    {
        "author": "蘇軾",
        "paragraphs": [
            "魏王大瓢實五石，種成濩落將安適。",
            "可憐公子持十牛，海上三年竟何得。",
            "先生少負不羈才，從車數到單于臺。",
            "天山直欲三箭取，白衣將軍何人哉。",
            "夜逢怪石曾飲羽，戲中戟枝何足數。",
            "誓將馬革裹尸還，肯學班超苦兒女。",
            "封侯衛霍知幾許，老矣先生困羈旅。",
            "酒酣聊復說平生，結襪猶堪一再鼓。",
            "棄書捐劍學萬人，紈袴儒冠皆誤身。",
            "窮途政似不龜手，與世羞爲西子顰。",
            "如今惟有談天口，雲夢胸中吞八九。",
            "世間萬事寄黄粱，且與先生說烏有。"
        ],
        "title": "贈李兕彥威秀才",
        "id": "7eb627a8-ec46-40f1-b28c-3279f401c1c9"
    },
    {
        "author": "蘇軾",
        "paragraphs": [
            "南海神龜三千歲，兆協朋從生慶喜。",
            "智能周物不周身，未免人鑽七十二。",
            "誰能用爾作小冠，岣嶁耳孫創其製。",
            "君今此去寧復來，欲慰相思時整視。"
        ],
        "title": "葛延之贈龜冠",
        "id": "ca17de80-401e-4f23-b9b5-7f19dbf8aea1"
    },
    {
        "author": "蘇軾",
        "paragraphs": [
            "馬迹車輪滿四方，若爲閉著小茅堂。",
            "安心欲捉左元放，癡疾還同顧長康。"
        ],
        "title": "次韵子由贈吳子野先生二絕句  其一",
        "id": "d3da376a-a455-42d9-8f24-dc5a945e531d"
    },
    {
        "author": "蘇軾",
        "paragraphs": [
            "江令蒼苔圍故宅，謝家語燕集華堂。",
            "先生笑說江南事，只有青山繞建康。"
        ],
        "title": "次韵子由贈吳子野先生二絕句  其二",
        "id": "788c6ae2-62b0-4443-95cf-4ea537a7923f"
    },
    {
        "author": "蘇軾",
        "paragraphs": [
            "虞人非其招，欲往畏簡書。",
            "穆生責醴酒，先見我不如。",
            "江左古弱國，强臣擅天衢。",
            "淵明墮詩酒，遂與功名疏。",
            "我生值良時，朱金義當紆。",
            "天命適如此，幸收廢棄餘。",
            "獨有愧此翁，大名難久居。",
            "不思犧牛龜，兼取熊掌魚。",
            "北郊有大賚，南冠解囚拘。",
            "眷言羅浮下，白鶴返故廬。"
        ],
        "title": "和陶始經曲阿",
        "id": "94a0861d-312a-4b8e-b908-0b3cf99e3b88"
    },
    {
        "author": "蘇軾",
        "paragraphs": [
            "命駕欲何向，欣欣春木榮。",
            "世人無往復，鄉老有將迎。",
            "雲內流泉遠，風前飛鳥輕。",
            "相携就衡宇，酌酒話交情。"
        ],
        "title": "歸去來集字十首  其一",
        "id": "3feff75b-ebd0-4f7c-9a9b-62a0b7151ada"
    },
    {
        "author": "蘇軾",
        "paragraphs": [
            "涉世恨形役，告休成老夫。",
            "良欣就歸路，不復向迷途。",
            "去去徑猶菊，行行田欲蕪。",
            "情親有還往，清酒引樽壺。"
        ],
        "title": "歸去來集字十首  其二",
        "id": "f525fcb6-ae41-4f77-9c16-d74a7f29ae27"
    },
    {
        "author": "蘇軾",
        "paragraphs": [
            "與世不相入，膝琴聊自歡。",
            "風光歸笑傲，雲物寄游觀。",
            "言話審無倦，心懷良獨安。",
            "東皋清有趣，植杖日盤桓。"
        ],
        "title": "歸去來集字十首  其三",
        "id": "0ea7f1be-149f-4645-aba3-83953af812f2"
    },
    {
        "author": "蘇軾",
        "paragraphs": [
            "雲岫不知遠，巾車行復前。",
            "僕夫尋老木，童子引清泉。",
            "矯首獨傲世，委心還樂天。",
            "農夫告春事，扶老向良田。"
        ],
        "title": "歸去來集字十首  其四",
        "id": "a30bd4b1-e2a0-4a40-89b6-1977b51ed519"
    },
    {
        "author": "蘇軾",
        "paragraphs": [
            "世事非吾事，駕言歸路尋。",
            "向時迷有命，今日悟無心。",
            "庭內菊歸酒，窗前風入琴。",
            "寓形知已老，猶未倦登臨。"
        ],
        "title": "歸去來集字十首  其五",
        "id": "95e08313-1c0e-404e-803a-510830ea9acf"
    },
    {
        "author": "蘇軾",
        "paragraphs": [
            "富貴良非願，鄉關歸去休。",
            "携琴已尋壑，載酒復經丘。",
            "翳翳景將入，涓涓泉欲流。",
            "老農人不樂，我獨與之游。"
        ],
        "title": "歸去來集字十首  其六",
        "id": "9262e005-e17a-4bd6-b659-6c32220fd5b7"
    },
    {
        "author": "蘇軾",
        "paragraphs": [
            "觴酒命童僕，言歸無復留。",
            "輕車尋絕壑，孤棹入清流。",
            "乘化欲安命，息交還絕游。",
            "琴書樂三徑，老矣亦何求。"
        ],
        "title": "歸去來集字十首  其七",
        "id": "7bd976c9-7ce3-4f6c-9046-3206bef1d195"
    },
    {
        "author": "蘇軾",
        "paragraphs": [
            "歸去復歸去，帝鄉安可期。",
            "鳥還知已倦，雲出欲何之。",
            "入室還携幼，臨流亦賦詩。",
            "春風吹獨往，不是傲親知。"
        ],
        "title": "歸去來集字十首  其八",
        "id": "a1151335-5a6d-433c-8e5a-fb605e2118c8"
    },
    {
        "author": "蘇軾",
        "paragraphs": [
            "役役倦人事，來歸車載奔。",
            "征夫問前路，稚子候衡門。",
            "入息亦詩策，出游常酒樽。",
            "交親書已絕，雲壑自相存。"
        ],
        "title": "歸去來集字十首  其九",
        "id": "00b33476-fbf9-4d1d-95ca-174d0075169b"
    },
    {
        "author": "蘇軾",
        "paragraphs": [
            "寄傲疑今是，求榮感昨非。",
            "聊欣樽有酒，不恨室無衣。",
            "丘壑世情遠，田園生事微。",
            "柯庭還獨眄，時有鳥歸飛。"
        ],
        "title": "歸去來集字十首  其一○",
        "id": "719b8e31-da95-41c1-86a9-97f9e0501233"
    },
    {
        "author": "蘇軾",
        "paragraphs": [
            "空中細莖插天芒，不生沮澤生陵岡。",
            "涉閱四氣更六陽，森然不受螟與蝗。",
            "飛龍御月作秋凉，蒼波改色屯雲黄。",
            "天旋雷動玉塵香，起溲十裂照坐光。",
            "跏趺牛噍安且詳，動摇天關出瓊漿。",
            "壬公飛空丁女藏，三伏遇井了不嘗。",
            "釀爲真一和而莊，三杯儼如侍君王。",
            "湛然寂照非楚狂，終身不入無功鄉。"
        ],
        "title": "真一酒歌",
        "id": "fd6f32cf-6bda-4e48-8acb-5a883ef2c7c9"
    },
    {
        "author": "蘇軾",
        "paragraphs": [
            "活水還須活火烹，自臨釣石取深清。",
            "大瓢貯月歸春甕，小杓分江入夜瓶。",
            "雪乳已翻煎處脚，松風忽作瀉時聲。",
            "枯腸未易禁三椀，坐聽荒城長短更。"
        ],
        "title": "汲江煎茶",
        "id": "d78e79cf-e503-40aa-b28f-9c2a0d18a741"
    },
    {
        "author": "蘇軾",
        "paragraphs": [
            "我本海南民，寄生西蜀州。",
            "忽然跨海去，譬如事遠游。",
            "平生生死夢，三者無劣優。",
            "知君不再見，欲去且少留。"
        ],
        "title": "別海南黎民表",
        "id": "f9d12d78-572c-46d1-8b84-28a8ab0c6cb7"
    },
    {
        "author": "蘇軾",
        "paragraphs": [
            "霹靂收威暮雨開，獨憑闌檻倚崔嵬。",
            "垂天雌霓雲端下，快意雄風海上來。",
            "野老已歌豐歲語，除書欲放逐臣回。",
            "殘年飽飯東坡老，一壑能專萬事灰。"
        ],
        "title": "儋耳",
        "id": "a92ecc2b-02cf-4e0d-ae33-bec18b07f3c9"
    },
    {
        "author": "蘇軾",
        "paragraphs": [
            "烏喙本海獒，幸我爲之主。",
            "食餘已瓠肥，終不憂鼎俎。",
            "晝馴識賓客，夜悍爲門戶。",
            "知我當北還，掉尾喜欲舞。",
            "跳踉趁童僕，吐舌喘汗雨。",
            "長橋不肯躡，徑渡清深浦。",
            "拍浮似鵝鴨，登岸劇虓虎。",
            "盜肉亦小疵，鞭箠當貰汝。",
            "再拜謝厚恩，天不遣言語。",
            "何當寄家書，黄耳定乃祖。"
        ],
        "title": "余來儋耳得吠狗曰烏觜甚猛而馴隨予遷合浦過澄邁泅而濟路人皆驚戲爲作此詩",
        "id": "f2aa6024-cb92-40c5-bbf6-6e543e14c5ee"
    },
    {
        "author": "蘇軾",
        "paragraphs": [
            "倦客愁聞歸路遥，眼明飛閣俯長橋。",
            "貪看白鷺橫秋浦，不覺青林沒晚潮。"
        ],
        "title": "澄邁驛通潮閣二首  其一",
        "id": "f888d23d-a7f1-4e2d-9089-3b9119091271"
    },
    {
        "author": "蘇軾",
        "paragraphs": [
            "餘生欲老海南村，帝遣巫陽招我魂。",
            "杳杳天低鶻沒處，青山一髮是中原。"
        ],
        "title": "澄邁驛通潮閣二首  其二",
        "id": "fd6d9dda-8c82-4c48-9c5a-ac8a79d49b79"
    },
    {
        "author": "蘇軾",
        "paragraphs": [
            "泂酌彼兩泉，挹彼注茲。",
            "一瓶之中，有澠有淄。",
            "以瀹以烹，衆喊莫齊。",
            "自江徂海，浩然無私。",
            "豈弟君子，江海是儀。",
            "既味我泉，亦嚌我詩。"
        ],
        "title": "泂酌亭",
        "id": "5eb5fbbe-5d0e-4bdc-87af-0491ce18cfa8"
    },
    {
        "author": "蘇軾",
        "paragraphs": [
            "參橫斗轉欲三更，苦雨終風也解晴。",
            "雲散月明誰點綴，天容海色本澄清。",
            "空餘魯叟乘桴意，粗識軒轅奏樂聲。",
            "九死南荒吾不恨，茲游奇絕冠平生。"
        ],
        "tags": [
            "抒情",
            "游历",
            "写景"
        ],
        "title": "六月二十日夜渡海",
        "id": "5948e607-2ad2-428f-b2c8-2b82bf434e02"
    },
    {
        "author": "蘇軾",
        "paragraphs": [
            "荒凉海南北，佛舍如雞棲。",
            "忽行榕林中，跨空飛栱枅。",
            "當門冽碧井，洗我兩足泥。",
            "高堂磨新磚，洞戶分角圭。",
            "倒牀便甘寢，鼻息如虹霓。",
            "童僕不肯去，我爲半日稽。",
            "晨登一葉舟，醉兀十里溪。",
            "醒來知何處，歸路老更迷。"
        ],
        "title": "自雷適廉宿於興廉村浄行院",
        "id": "3aad2b46-750e-4716-9d6d-203093875abe"
    },
    {
        "author": "蘇軾",
        "paragraphs": [
            "芒鞋不踏利名場，一葉輕舟寄淼茫。",
            "林下對牀聽夜雨，靜無燈火照凄凉。"
        ],
        "title": "雨夜宿浄行院",
        "id": "a95d42f5-3cbe-43d1-a8ca-0d15cc633dba"
    },
    {
        "author": "蘇軾",
        "paragraphs": [
            "龍眼與荔支，異出同父祖。",
            "端如甘與橘，未易相可否。",
            "異哉西海濱，琪樹羅玄圃。",
            "纍纍似桃李，一一流膏乳。",
            "坐疑星隕空，又恐珠還浦。",
            "圖經未嘗說，玉食遠莫數。",
            "獨使皴皮生，弄色映琱俎。",
            "蠻荒非汝辱，幸免妃子污。"
        ],
        "title": "廉州龍眼質味殊絕可敵荔支",
        "id": "fa082d47-53d7-4358-bd1a-0a6c26669222"
    },
    {
        "author": "蘇軾",
        "paragraphs": [
            "寂寞王子猷，回船剡溪路。",
            "超遥戴安道，雪夕誰與度。",
            "倒披王恭氅，半掩袁安戶。",
            "應調折絃琴，自和撚鬚句。"
        ],
        "title": "梅聖俞之客歐陽晦夫使工畫茅庵己居其中一琴橫床而已曹子方作詩四韵僕和之云",
        "id": "58fda516-6724-43e9-b20b-e5898b7c7a57"
    },
    {
        "author": "蘇軾",
        "paragraphs": [
            "中郎不眠仰看屋，得此古椽圍尺竹。",
            "輪囷濩落非笛材，剖作袖琴徽軫足。",
            "流傳幾處到淵明，卧枕綸巾酒新漉。",
            "孤鸞別鵠誰復聞，鼻息齁齁自成曲。"
        ],
        "title": "歐陽晦夫惠琴枕",
        "id": "c705de97-dae2-4a28-9f69-0897d5314878"
    },
    {
        "author": "蘇軾",
        "paragraphs": [
            "清眸作金徽，素齒爲玉軫。",
            "響泉竟何用，金带常苦窘。",
            "斕斑漬珠璫，宛轉堆雲鬒。",
            "君若安七絃，應彈卓氏引。"
        ],
        "title": "琴枕",
        "id": "04505c84-0f5b-4d09-a0b3-a12a3c1574f1"
    },
    {
        "author": "蘇軾",
        "paragraphs": [
            "孤雲出岫豈求伴，錫杖凌空自要飛。",
            "爲問庭松尚西指，不知老奘幾時歸。"
        ],
        "title": "合浦愈上人以詩名嶺外將訪道南岳留詩壁上云閑伴孤雲自在飛東坡居士過其精舍戲和其韵",
        "id": "0263fe51-a5dc-484e-a196-808502099b7a"
    },
    {
        "author": "蘇軾",
        "paragraphs": [
            "携兒過嶺今七年，晚途更著黎衣冠。",
            "白頭穿林要藤帽，赤脚渡水須花縵。",
            "不愁故人驚絕倒，但使俚俗相恬安。",
            "見君合浦如夢寐，挽鬚握手俱汍瀾。",
            "妻縫接䍦霧縠細，兒送琴枕冰徽寒。",
            "無絃且寄陶令意，倒載猶作山公看。",
            "我懷汝陰六一老，眉宇秀發如春巒。",
            "羽衣鶴氅古仙伯，岌岌兩柱扶霜紈。",
            "至今畫像作此服，凜如退之加渥丹。",
            "爾來前輩皆鬼錄，我亦带脫巾敧寬。",
            "作詩頗似六一語，往往亦带梅翁酸。"
        ],
        "title": "歐陽晦夫遺接䍦琴枕戲作此詩謝之",
        "id": "6c6cba5e-36f8-4d65-90ba-8fb3562b8989"
    },
    {
        "author": "蘇軾",
        "paragraphs": [
            "編萑以苴豬，墐塗以塗之。",
            "小餠如嚼月，中有酥與飴。",
            "懸知合浦人，長誦東坡詩。",
            "好在真一酒，爲我醉宗資。"
        ],
        "title": "留別廉守",
        "id": "b7b8474d-a165-4c4b-918c-15f946998505"
    },
    {
        "author": "蘇軾",
        "paragraphs": [
            "孤松吟風細泠泠，獨繭長繅女媧笙。",
            "陋哉石鼎逢彌明，蚯蚓竅作蒼蠅聲。",
            "瓶中宮商自相賡，昭文無虧亦無成。",
            "東坡醉熟呼不醒，但云作勞吾耳鳴。"
        ],
        "title": "瓶笙",
        "id": "83f69368-10cf-46bf-8928-2d5e5c51fdc2"
    },
    {
        "author": "蘇軾",
        "paragraphs": [
            "晚途流落不堪言，海上春泥手自翻。",
            "漢使節空餘皓首，故侯瓜在有頹垣。",
            "平生多難非天意，此去殘年盡主恩。",
            "誤辱使君相抆拭，寧聞老鶴更乘軒。"
        ],
        "title": "次韵王鬰林",
        "id": "317d436b-63ff-4d14-b466-86b4a2817b44"
    },
    {
        "author": "蘇軾",
        "paragraphs": [
            "江月照我心，江水洗我肝。",
            "端如徑寸珠，墮此白玉盤。",
            "我心本如此，月滿江不湍。",
            "起舞者誰歟，莫作三人看。",
            "嶠南瘴癘地，有此江月寒。",
            "乃知天壤間，何人不清安。",
            "牀頭有白酒，盎若白露漙。",
            "獨醉還獨醒，夜氣清漫漫。",
            "仍呼邵道士，取琴月下彈。",
            "相將乘一葉，夜下蒼梧灘。"
        ],
        "title": "藤州江上夜起對月贈邵道士",
        "id": "11235de2-f501-4acd-8f9f-717bbf1413ab"
    },
    {
        "author": "蘇軾",
        "paragraphs": [
            "昔與徐使君，共賞錢塘春。",
            "愛此小天竺，時來中聖人。",
            "松如遷客老，酒似使君醇。",
            "繫舟藤城下，弄月鐔江濱。",
            "江月夜夜好，山雲朝朝新。",
            "使君有令子，真是石麒麟。",
            "我子乃散材，有如木輪囷。",
            "二老白接䍦，兩郎烏角巾。",
            "醉卧松下石，扶歸江上津。",
            "浮橋半沒水，揭此碧鱗鱗。"
        ],
        "title": "徐元用使君與其子端常邀僕與小兒過同游東山浮金堂戲作此詩",
        "id": "cc841a4b-d18f-440b-9fc4-7093f04d111c"
    },
    {
        "author": "蘇軾",
        "paragraphs": [
            "籋盡霜鬚照碧銅，依然春雪在長松。",
            "朝行犀浦催收芋，夜渡繩橋看伏龍。",
            "莫歎倦游無駟馬，要將老健敵千鍾。",
            "子雲三世惟身在，爲向西南說病容。"
        ],
        "title": "送鮮于都曹歸蜀灌口舊居",
        "id": "fd672fc8-f269-45fc-b1b2-68c029a981c4"
    },
    {
        "author": "蘇軾",
        "paragraphs": [
            "乞得紛紛擾擾身，結茅都嶠與仙鄰。",
            "少而寡欲顔常好，老不求名語益真。",
            "許邁有妻還學道，陶潛無酒亦從人。",
            "相隨十日還歸去，萬劫清游結此因。"
        ],
        "title": "送邵道士彥肅還都嶠",
        "id": "9a6b56a6-c2e2-4c1a-93d6-74d029047dee"
    },
    {
        "author": "蘇軾",
        "paragraphs": [
            "赤髯碧眼老鮮卑，回策如縈獨善騎。",
            "赭白紫騮俱絕世，馬中湛岳有妍姿。"
        ],
        "title": "書韓幹二馬",
        "id": "85a6c62d-cf53-44da-a080-9aa84659a3c4"
    },
    {
        "author": "蘇軾",
        "paragraphs": [
            "皇天遣出家，臨老乃學道。",
            "北歸爲兒子，破戒堪一笑。",
            "披雲見天眼，回首失海潦。",
            "蠻唱與黎歌，餘音猶杳杳。",
            "大兒收衆稚，四歲守孤嶠。",
            "次子病學醫，三折乃粗曉。",
            "小兒耕且養，得暇爲書繞。",
            "我亦困詩酒，去道愈茫渺。",
            "紛紛何時定，所至皆可老。",
            "莫爲柳儀曹，詩書教氓獠。",
            "亦莫事登陟，溪山有何好。",
            "安居與我游，閉戶浄灑掃。"
        ],
        "title": "將至廣州用過韵寄邁迨二子",
        "id": "4fbab5b4-f278-4520-80e2-a97480559c83"
    },
    {
        "author": "蘇軾",
        "paragraphs": [
            "病骨瘦欲折，霜髯籋更疏。",
            "喜聞新國政，兼得故人書。",
            "秉燭真如夢，傾杯不敢餘。",
            "天涯老兄弟，懷抱幾時攄。"
        ],
        "title": "和孫叔靜兄弟李端叔唱和",
        "id": "99343667-423c-4fcb-b94b-5e01c9014550"
    },
    {
        "author": "蘇軾",
        "paragraphs": [
            "吳塞蒹葭空碧海，隋宮楊柳只金堤。",
            "春風自恨無情水，吹得東流竟日西。"
        ],
        "title": "往年宿瓜步夢中得小絕錄示謝民師",
        "id": "3f840882-5b8c-4539-9794-6b052a905c2e"
    },
    {
        "author": "蘇軾",
        "paragraphs": [
            "生還粗勝虞，早退不如疏。",
            "垂死初聞道，平生誤信書。",
            "風濤驚夜半，疾病送災餘。",
            "頼有蕭夫子，憂懷得少攄。"
        ],
        "title": "廣倅蕭大夫借前韵見贈復和答之二首  其一",
        "id": "702f8e38-6599-4144-a3a5-229e39bc7ebd"
    },
    {
        "author": "蘇軾",
        "paragraphs": [
            "心閑詩自放，筆老語翻疏。",
            "贈我皆强韵，知君得異書。",
            "滔滔沮叟是，綽綽孟生餘。",
            "一笑滄溟側，應無憤可攄。"
        ],
        "title": "廣倅蕭大夫借前韵見贈復和答之二首  其二",
        "id": "db63dddc-4ccf-40c2-9b0a-1cbdadd39d92"
    },
    {
        "author": "蘇軾",
        "paragraphs": [
            "鄴侯藏書手不觸，嗟我嗜書終日讀。",
            "短檠照字細如毛，怪底昏花懸兩目。",
            "扶衰頼有王母杖，名字於今掛仙錄。",
            "荒城古塹草露寒，碧葉叢低紅菽粟。",
            "春根夏苗秋著子，盡付天隨耻充腹。",
            "蘭傷桂折緣有用，爾獨何損丹其族。",
            "贈君慎勿比薏苡，采之終日不盈匊。",
            "外澤中乾非爾儔，斂藏更借秋陽曝。",
            "雞壅桔梗一稱帝，堇也雖尊等臣僕。",
            "時復論功不汝遺，異時謹事東籬菊。"
        ],
        "title": "周教授索枸杞因以詩贈錄呈廣倅蕭大夫",
        "id": "9906e639-2c10-4efa-a1aa-b1df94946963"
    },
    {
        "author": "蘇軾",
        "paragraphs": [
            "江左風流王謝家，盡携書畫到天涯。",
            "却因梅雨丹青暗，洗出徐熙落墨花。"
        ],
        "title": "跋王進叔所藏畫五首 徐熙杏花",
        "id": "91376e58-3ed3-41d0-aec7-a8e306bdda73"
    },
    {
        "author": "蘇軾",
        "paragraphs": [
            "倚竹佳人翠袖長，天寒猶著薄羅裳。",
            "揚州近日紅千葉，自是風流時世妝。"
        ],
        "title": "跋王進叔所藏畫五首 趙昌四季 其一",
        "id": "5533684e-9c48-4920-ba25-3dc188c71868"
    },
    {
        "author": "蘇軾",
        "paragraphs": [
            "楓林翠壁楚江邊，躑躅千層不忍看。",
            "開卷便知歸路近，劍南樵客爲施丹。"
        ],
        "title": "跋王進叔所藏畫五首 趙昌四季 其二",
        "id": "8b2a4286-7fc3-4070-963b-2c5309b0a8f0"
    },
    {
        "author": "蘇軾",
        "paragraphs": [
            "輕肌弱骨散幽葩，真是青裙兩髻丫。",
            "便有佳名配黄菊，應緣霜後苦無花。"
        ],
        "title": "跋王進叔所藏畫五首 趙昌四季 其三",
        "id": "c0389374-fa20-463d-8bd5-9e18dfaef032"
    },
    {
        "author": "蘇軾",
        "paragraphs": [
            "遊蜂掠盡粉絲黄，落蕊猶收蜜露香。",
            "待得春風幾枝在，年來殺菽有飛霜。"
        ],
        "title": "跋王進叔所藏畫五首 趙昌四季 其四",
        "id": "9d367c45-5148-472f-9764-b57e979e8234"
    },
    {
        "author": "蘇軾",
        "paragraphs": [
            "神工妙技帝所收，江都曹韓逝莫留。",
            "人間畫馬惟韋侯，當年爲誰掃驊騮。",
            "至今霜蹄踏長楸，圉人困卧沙壠頭。",
            "沙苑茫茫蒺藜秋，風騣霧鬣寒颼颼。",
            "龍種尚與駑駘遊，長稭短豆豈我羞。",
            "八鑾六轡非馬謀，古來西山與東丘。"
        ],
        "title": "韋偃牧馬圖",
        "id": "730330d1-8fb9-48c9-b4db-77e05aef15c9"
    },
    {
        "author": "蘇軾",
        "paragraphs": [
            "湛然無觀古真人，我獨觀此衆妙門。",
            "夫物芸芸各歸根，衆中得一道乃存。",
            "道人晨起開東軒，趺坐一醉扶桑暾。",
            "餘光照我玻璃盆，倒射窗几清而溫。",
            "欲收月魄餐日魂，我自日月誰使吞。"
        ],
        "title": "廣州何道士衆妙堂",
        "id": "5ab55181-cd2b-4205-9eea-97e2459b4157"
    },
    {
        "author": "蘇軾",
        "paragraphs": [
            "明月本自明，無心孰爲境。",
            "挂空如水鑑，寫此山河影。",
            "我觀大瀛海，巨浸與天永。",
            "九州居其間，無異蛇盤鏡。",
            "空水兩無質，相照但耿耿。",
            "妄云桂兔蟆，俗說皆可屏。",
            "我遊鑑空閣，缺月正淒冷。",
            "黄子寒無衣，對月句愈警。",
            "借君方諸淚，一沐管城穎。",
            "誰言小叢林，清絕冠五嶺。"
        ],
        "title": "和黄秀才鑑空閣",
        "id": "ccdea6ae-a22a-45a7-b4cd-ead322cd2e33"
    },
    {
        "author": "蘇軾",
        "paragraphs": [
            "靈峰山上寶陀寺，白髮東坡又到來。",
            "前世德雲今我是，依稀猶記妙高臺。"
        ],
        "title": "題靈峰寺壁",
        "id": "35e4590d-8763-405a-9d95-08e59ef53d11"
    },
    {
        "author": "蘇軾",
        "paragraphs": [
            "天壤之間，水居其多。",
            "人之往來，如鵜在河。",
            "順水而行，雲馳鳥疾。",
            "維水之利，千里咫尺。",
            "亂流而涉，過膝則止。",
            "維水之害，咫尺千里。",
            "沔彼濫觴，蛙跳鯈游。",
            "溢而懷山，神禹所憂。",
            "豈無一木，支此大壞。",
            "舞於盤渦，冰折雷解。",
            "坐使此邦，畫爲兩州。",
            "雞犬相聞，胡越莫救。",
            "允毅何公，甚勇於仁。",
            "始作石梁，其艱其勤。",
            "將作復止，更此百難。",
            "公心如鐵，非石則堅。",
            "公以身先，民以悅使。",
            "老壯負石，如負其子。",
            "疏爲玉虹，隠爲金隄。",
            "直欄橫檻，百賈所栖。",
            "我來與公，同載而出。",
            "讙呼填道，抱其馬足。",
            "我歎而言，視此滔滔。",
            "未見剛者，孰爲此橋。",
            "願公千歲，與橋壽考。",
            "持節復來，以慰父老。",
            "如朱仲卿，食於桐鄉。",
            "我作銘詩，子孫不忘。"
        ],
        "title": "何公橋",
        "id": "5ceb8fa3-75a0-41b3-b68c-36f031e33c98"
    },
    {
        "author": "蘇軾",
        "paragraphs": [
            "一落泥途迹愈深，尺薪如桂米如金。",
            "長庚到曉空陪月，太歲今年合守心。",
            "相與齧氈持漢節，何妨振履出商音。",
            "孤雲倦鳥空來往，自要閑飛不作霖。"
        ],
        "title": "次韵鄭介夫二首  其一",
        "id": "352bc4dd-778d-4728-944b-ccd99366fabd"
    },
    {
        "author": "蘇軾",
        "paragraphs": [
            "一生憂患萃殘年，心似驚蠶未易眠。",
            "海上偶來期汗漫，葦間猶得見延緣。",
            "良醫自要經三折，老將何妨敗兩甄。",
            "收取桑榆種梨棗，祝君眉壽似增川。"
        ],
        "title": "次韵鄭介夫二首  其二",
        "id": "8170484d-cb85-4662-9369-51fb0dcd2d3e"
    },
    {
        "author": "蘇軾",
        "paragraphs": [
            "華髮蕭蕭老遂良，一身萍挂海中央。",
            "無錢種菜爲家業，有病安心是藥方。",
            "才疏正類孔文舉，癡絕還同顧長康。",
            "萬里歸來空泣血，七年供奉殿西廊。"
        ],
        "title": "次韵韶守狄大夫見贈二首  其一",
        "id": "db14157a-596b-4805-bc09-e406cb2c3c6a"
    },
    {
        "author": "蘇軾",
        "paragraphs": [
            "森森畫戟擁朱輪，坐詠梁公覺有神。",
            "白傅閑游空誦句，拾遺窮老敢論親。",
            "東海莫懷疏受意，西風幸免庾公塵。",
            "爲公過嶺傳新唱，催發寒梅一信春。"
        ],
        "title": "次韵韶守狄大夫見贈二首  其二",
        "id": "ff32366e-9ebf-442f-85bd-81f85859e7a3"
    },
    {
        "author": "蘇軾",
        "paragraphs": [
            "扁舟震澤定何時，滿眼廬山覺又非。",
            "春草池塘惠連夢，上林鴻雁子卿歸。",
            "水香知是曹溪口，眼浄同看古佛衣。",
            "不向南華結香火，此生何處是真依。"
        ],
        "tags": [
            "庐山"
        ],
        "title": "昔在九江與蘇伯固唱和其略曰我夢扁舟浮震澤雪浪橫空千頃白覺來滿眼是廬山倚天無數開青壁蓋實夢也昨日又夢伯固手持乳香嬰兒示予覺而思之蓋南華賜物也豈復與伯固相見於此耶今得來書知已在南華相待數日矣感歎不已故先寄此詩",
        "id": "8a8feb05-fbbb-434c-b13d-be046de3d0d1"
    },
    {
        "author": "蘇軾",
        "paragraphs": [
            "善哉彼上人，了知明鏡臺。",
            "歡然不我厭，肯致遠公杯。",
            "莞爾無心雲，胡爲出岫來。",
            "一堂安寂滅，卒歲扃蒼苔。"
        ],
        "title": "追和沈遼贈南華老詩",
        "id": "2acad1bf-f276-474d-8c86-2af474b4534d"
    },
    {
        "author": "蘇軾",
        "paragraphs": [
            "山堂夜岑寂，燈下看傳燈。",
            "不覺燈花落，茶毗一箇僧。"
        ],
        "title": "曹溪夜觀傳燈錄燈花落一僧字上口占",
        "id": "2e08cbfd-5627-469b-a8fa-cfcd722af342"
    },
    {
        "author": "蘇軾",
        "paragraphs": [
            "一篇瀧吏可書紳，莫向長沮更問津。",
            "老去常憂伴新鬼，歸來且喜是陳人。",
            "曾陪令尹蒼髯古，又見郎君白髮新。",
            "回首天涯一惆悵，却登梅嶺望楓宸。"
        ],
        "title": "次韵韶倅李通直二首  其一",
        "id": "92843ff6-41af-4cdb-8b01-ab0227552b36"
    },
    {
        "author": "蘇軾",
        "paragraphs": [
            "青山祇在古城隅，萬里歸來卜築初。",
            "會見四山朝鶴駕，更看三李跨鯨魚。",
            "欲從抱朴傳家學，應怪中郎得異書。",
            "待我丹成馭風去，借君瓊珮與霞裾。"
        ],
        "title": "次韵韶倅李通直二首  其二",
        "id": "140853a9-468e-452d-99c2-0111dec24155"
    },
    {
        "author": "蘇軾",
        "paragraphs": [
            "我昔在田間，寒庖有珍烹。",
            "常支折脚鼎，自煮花蔓菁。",
            "中年失此味，想像如隔生。",
            "誰知南岳老，解作東坡羹。",
            "中有蘆菔根，尚含曉露清。",
            "勿語貴公子，從渠嗜羶腥。"
        ],
        "title": "狄韶州煮蔓菁蘆菔羹",
        "id": "dae7e54c-f394-4b00-9c5f-5865d7edad8c"
    },
    {
        "author": "蘇軾",
        "paragraphs": [
            "老衍清篇墨未枯，小馮新作語尤殊。",
            "呼兒浄洗涵星硯，爲子賡歌墮月湖。",
            "聞道牂江空抱珥，年來合浦自還珠。",
            "請君多釀蓮花酒，準擬王喬下履鳬。"
        ],
        "title": "題馮通直明月湖詩後",
        "id": "2d34404b-0118-44ad-a978-fb6bcdd6c1ab"
    },
    {
        "author": "蘇軾",
        "paragraphs": [
            "樂天早退今安有，摩詰長閑古亦無。",
            "五畝自栽池上竹，十年空看輞川圖。",
            "近聞陶令開三徑，應許揚雄寄一區。",
            "晚歲與君同活計，如雲鵝鴨散平湖。"
        ],
        "title": "李伯時畫其弟亮工舊隠宅圖",
        "id": "cf3daa98-29f4-45e3-8dd6-61715db7a084"
    },
    {
        "author": "蘇軾",
        "paragraphs": [
            "斫得龍光竹兩竿，持歸嶺北萬人看。",
            "竹中一滴曹溪水，漲起西江十八灘。"
        ],
        "title": "東坡居士過龍光求大竹作肩輿得兩竿南華珪首座方受請爲此山長老乃留一偈院中須其至授之以爲他時語錄中第一問",
        "id": "9398440c-5677-46bd-b72f-4024b4b0374c"
    },
    {
        "author": "蘇軾",
        "paragraphs": [
            "鶴骨霜髯心已灰，青松合抱手親栽。",
            "問翁大庾嶺頭住，曾見南遷幾箇回。"
        ],
        "title": "贈嶺上老人",
        "id": "736c2b06-3ce6-433d-a2f4-03b440c29866"
    },
    {
        "author": "蘇軾",
        "paragraphs": [
            "梅花開盡百花開，過盡行人君不來。",
            "不趁青梅嘗煮酒，要看細雨熟黄梅。"
        ],
        "title": "贈嶺上梅",
        "id": "8392efbb-ca7b-444d-880a-c3a35aef5467"
    },
    {
        "author": "蘇軾",
        "paragraphs": [
            "秋風卷黄落，朝雨洗綠浄。",
            "人貪歸路好，節近中原正。",
            "下嶺獨徐行，艱險未敢忘。",
            "遥知叔孫子，已致魯諸生。"
        ],
        "title": "余昔過嶺而南題詩龍泉鐘上今復過而北次前韵",
        "id": "c2ccee6c-89c1-4b41-84c6-730f96ebaa83"
    },
    {
        "author": "蘇軾",
        "paragraphs": [
            "暫著南冠不到頭，却隨北雁與歸休。",
            "平生不作兔三窟，今古何殊貉一丘。",
            "當日無人送臨賀，至今有廟祀潮州。",
            "劍關西望七千里，乘興真爲玉局游。"
        ],
        "title": "過嶺二首  其一",
        "id": "b32af689-bc93-4556-be8f-517c1ec77d1d"
    },
    {
        "author": "蘇軾",
        "paragraphs": [
            "七年來往我何堪，又試曹溪一勺甘。",
            "夢裏似曾遷海外，醉中不覺到江南。",
            "波生濯足鳴空澗，霧繞征衣滴翠嵐。",
            "誰遣山雞忽驚起，半巌花雨落毿毿。"
        ],
        "title": "過嶺二首  其二",
        "id": "af571d88-3a7f-497a-8df1-63bc102f41f4"
    },
    {
        "author": "蘇軾",
        "paragraphs": [
            "渺渺疏林集晚鴉，孤村烟火梵王家。",
            "幽人自種千頭橘，遠客來尋百結花。",
            "浮石已乾霜後水，焦坑閑試雨前茶。",
            "祇疑歸夢西南去，翠竹江村繞白沙。"
        ],
        "title": "留題顯聖寺",
        "id": "7454334b-4ef5-479d-bc2e-e17aeeb7990a"
    },
    {
        "author": "蘇軾",
        "paragraphs": [
            "倚天巉絕玉浮圖，肯與彭郎作小姑。",
            "獨秀江南知有意，要三二別四三壺。"
        ],
        "title": "予初謫嶺南過田氏水閣東南一峰豐下銳上俚人謂之雞籠山予更名獨秀峰今復過之戲留一絕",
        "id": "72c1e428-f4c8-4602-8bd9-b29a751ef309"
    },
    {
        "author": "蘇軾",
        "paragraphs": [
            "吾生如寄耳，嶺海亦閑游。",
            "贛石三百里，寒江尺五流。",
            "楚山微有霰，越瘴久無秋。",
            "望斷橫雲嶠，魂飛咤雪洲。",
            "曉鐘時出寺，暮鼓各鳴樓。",
            "歸路迷千嶂，勞生閱百州。",
            "不隨猿鶴化，甘作賈胡留。",
            "祇有貂裘在，猶堪買釣舟。"
        ],
        "title": "鬰孤臺",
        "id": "6f181a75-68e0-408c-95f4-b3a4f78b6a62"
    },
    {
        "author": "蘇軾",
        "paragraphs": [
            "大邦安靜治，小院得閑游。",
            "贛水雨已漲，廉泉春未流。",
            "同烹貢茗雪，一洗瘴茅秋。",
            "秋思生蓴鱠，寒衣待橘洲。",
            "揚雄未有宅，王粲且登樓。",
            "老景無多日，歸心夢幾州。",
            "敢因逃酒去，端爲和詩留。",
            "舊篋藏新語，清風自滿舟。"
        ],
        "title": "虔守霍大夫監郡許朝奉見和復次前韵",
        "id": "a4d5751d-7f76-47e2-a8a5-d76bbe671156"
    },
    {
        "author": "蘇軾",
        "paragraphs": [
            "屬國新從海外歸，君平且莫下簾帷。",
            "前生恐是盧行者，後學過呼韓退之。",
            "死後人傳戒定慧，生時宿直斗牛箕。",
            "憑君爲算行年看，便數生時到死時。"
        ],
        "title": "贈虔州術士謝晉臣",
        "id": "a1e2a312-0a8e-4b27-8ede-f1336848ba15"
    },
    {
        "author": "蘇軾",
        "paragraphs": [
            "卓然精明念不起，兀然灰槁照不滅。",
            "方定之時慧在定，定慧照寂非兩法。",
            "妙湛總持不動尊，默然真入不二門。",
            "語息則默非對語，此話要將周易論。",
            "諸方人人把雷電，不容細看真頭面。",
            "欲知妙湛與總持，更問江東三語掾。"
        ],
        "title": "虔州景德寺榮師湛然堂",
        "id": "42c0640b-c0c2-4aab-8054-4c3f915f19a0"
    },
    {
        "author": "蘇軾",
        "paragraphs": [
            "室空惟法喜，心定有天游。",
            "摩詰原無病，須洹不入流。",
            "苦嫌尋直枉，坐待寸田秋。",
            "雖未麒麟閣，已逃鸚鵡洲。",
            "酒醒風動竹，夢斷月窺樓。",
            "衆謂元德秀，自稱陽道州。",
            "拔葵終相魯，辟穀會封留。",
            "用舍俱無礙，飄然不繫舟。"
        ],
        "title": "次韵陽行先",
        "id": "b07dd794-aa55-42ba-a7f1-69585d922f52"
    },
    {
        "author": "蘇軾",
        "paragraphs": [
            "從君覓數珠，老境仗消遣。",
            "未能轉千佛，且從千佛轉。",
            "儒生推變化，乾策數大衍。",
            "道士守玄牝，龍虎看舒卷。",
            "我老安能爲，萬劫付一喘。",
            "默坐閱塵界，往來八十反。",
            "區區我所寄，蹙縮蠶在繭。",
            "適從海上回，蓬萊又清淺。"
        ],
        "title": "乞數珠贈南禪湜老",
        "id": "0dc799d4-86ff-4d26-9a7b-5d424a850c2f"
    },
    {
        "author": "蘇軾",
        "paragraphs": [
            "嗣宗雖不言，叔寶猶理遣。",
            "東坡但熟睡，一夕一展轉。",
            "南遷昔虞翻，却掃今馮衍。",
            "古佛既手提，諸方皆席卷。",
            "當年清隠老，鶴瘦龜不喘。",
            "和我彈丸詩，百發亦百反。",
            "耆年日彫喪，但有犢角繭。",
            "時來窺方丈，共笑虎毛淺。"
        ],
        "title": "再用數珠韵贈湜老",
        "id": "427ad638-99f7-46ee-ad6a-32163b9e9156"
    },
    {
        "author": "蘇軾",
        "paragraphs": [
            "軒裳大爐鞲，陶冶一世人。",
            "從橫落模範，誰復甘饑貧。",
            "可憐方回癡，初不疑嘉賓。",
            "頗念懷祖黠，嗔兒與兵姻。",
            "失身墮浩渺，投老無涯垠。",
            "回看十年舊，誰似數子真。",
            "孫郎表獨立，霜戟交重闉。",
            "深居不汝覿，豈問親與鄰。",
            "連枝皆秀傑，英氣推伯仁。",
            "我從海外歸，喜及崆峒春。",
            "新年得異書，西郭有逸民。",
            "小孫又過我，歡若平生親。",
            "清詩五百言，句句皆絕倫。",
            "養火雖未伏，要是丹砂銀。",
            "我家六男子，朴學非時新。",
            "詩詞各璀璨，老語徒周諄。",
            "願言敦宿好，永與竹林均。",
            "六子豈可忘，從我屢厄陳。"
        ],
        "title": "和猶子遲贈孫志舉",
        "id": "8ccdde05-269d-4375-bdcd-16db8e0d8213"
    },
    {
        "author": "蘇軾",
        "paragraphs": [
            "鳳凰覽德輝，遠引不待遣。",
            "鷾鴯戀庭宇，倏忽來千轉。",
            "那將坐井蛙，而比談天衍。",
            "蠹魚著文字，槁死猶遭卷。",
            "老牛疲耕作，見月亦妄喘。",
            "東坡方三問，南禪已五反。",
            "老人但目擊，侍者應足繭。",
            "最後六蟲篇，深寄恨語淺。"
        ],
        "title": "南禪長老和詩不已故作六蟲篇答之",
        "id": "f3c31f66-6e11-46d2-8235-33023a2e4370"
    },
    {
        "author": "蘇軾",
        "paragraphs": [
            "未來不可招，已過那容遣。",
            "中間見在心，一一風輪轉。",
            "自從一生二，巧歷莫能衍。",
            "不如袖手坐，六用都懷卷。",
            "風雷生謦欬，萬竅自號喘。",
            "詩人思無邪，孟子內自反。",
            "大珠分一月，細綆合兩繭。",
            "纍然挂禪林，妙用夫豈淺。"
        ],
        "title": "明日南禪和詩不到故重賦數珠篇以督之二首  其一",
        "id": "76f940cc-3f0c-44ce-841e-b1fccb1d4969"
    },
    {
        "author": "蘇軾",
        "paragraphs": [
            "朝來取飯化，乃是維摩遣。",
            "全鋒雖未露，半藏已曾轉。",
            "說有陋裴頠，談無笑王衍。",
            "看經聊爾耳，遮眼初不卷。",
            "三咤故自醒，一鷄何由喘。",
            "請歸視故櫝，靜夜珠當反。",
            "安居三十年，古衲磨山繭。",
            "持珠尚默坐，豈是功用淺。"
        ],
        "title": "明日南禪和詩不到故重賦數珠篇以督之二首  其二",
        "id": "3e7dcc69-9b81-4729-b807-3e2c9578314e"
    },
    {
        "author": "蘇軾",
        "paragraphs": [
            "文字先生飲，江山清獻遊。",
            "典刑傳父老，樽俎繼風流。",
            "度嶺逢梅雨，還家指麥秋。",
            "自慚鴻雁侶，爭集稻粱洲。",
            "野闊橫雙練，城堅聳百樓。",
            "行看鳳尾詔，却下虎頭州。",
            "君意已吳越，我行無去留。",
            "歸途應食粥，乞米使君舟。"
        ],
        "title": "用前韵再和霍大夫",
        "id": "fc2968bd-a14b-43d6-add7-6770905770ab"
    },
    {
        "author": "蘇軾",
        "paragraphs": [
            "高門元世舊，客路晚追遊。",
            "清絕聞詩語，疏通豈法流。",
            "傳有有衣鉢，斷獄盡春秋。",
            "邂逅陪車馬，尋芳謝朓洲。",
            "淒涼望鄉國，得句仲宣樓。",
            "恨賦投湘水，悲歌祀柳州。",
            "何如五字律，相與一樽留。",
            "更約登塵外，歸時月滿舟。"
        ],
        "title": "用前韵再和許朝奉",
        "id": "ae17e916-b305-49fe-ad16-9cd6b4cf379b"
    },
    {
        "author": "蘇軾",
        "paragraphs": [
            "人衆者勝天，天定亦勝人。",
            "鄧通豈不富，郭解安得貧。",
            "驚飛賀厦燕，走散入幕賓。",
            "醉眠中山酒，夢結南柯姻。",
            "寵辱能幾何，悲歡浩無垠。",
            "回視人間世，了無一事真。",
            "灑掃古玉局，香火通帝闉。",
            "我室思無邪，我堂德有鄰。",
            "所至爲鄉里，事賢友其仁。",
            "之子富經術，蔚如井大春。",
            "蜿蟺楚南極，淑氣生此民。",
            "唱高和自寡，非我誰當親。",
            "譬彼嶰谷竹，剪裁待伶倫。",
            "俗學吁可鄙，紙繒配芻銀。",
            "聊將調癡鬼，亦復爭華新。",
            "願子事篤實，浮言掃譫諄。",
            "窮通付造物，得喪理本均。",
            "期子如太倉，會當發陳陳。"
        ],
        "title": "用前韵再和孫志舉",
        "id": "14e934cf-bf3a-4515-8664-f4552c8b6677"
    },
    {
        "author": "蘇軾",
        "paragraphs": [
            "象服盛簪珥，豈是邢夫人。",
            "敝衣破冠履，可憐范叔貧。",
            "君看崔員外，晚就觀國賓。",
            "當年頗赫赫，翁嫗爭爲姻。",
            "蹭蹬阻風水，橫斜挂邊垠。",
            "青衫映白髮，今似梅子真。",
            "道存百無害，甘守吳市闉。",
            "自言總角歲，慈母爲擇鄰。",
            "邦人驚似舅，矯矯惡不仁。",
            "詩文非他師，家法乃富春。",
            "豈非空同秀，爲國産雋民。",
            "挺然齊魯生，近出姬姜親。",
            "爲文不在多，一頌了伯倫。",
            "清詩要鍛煉，乃得鉛中銀。",
            "自我遷嶺外，七見槐火新。",
            "著書已絕筆，一默含千諄。",
            "蕢桴和葦籥，天節非人均。",
            "時時自娛嬉，豈爲俗子陳。"
        ],
        "title": "崔文學甲携文見過蕭然有出塵之姿問之則孫介夫之甥也故復用前韵賦一篇示志舉",
        "id": "f8ab830e-23b4-489b-b48e-bb80ab07324c"
    },
    {
        "author": "蘇軾",
        "paragraphs": [
            "何人畫此隻輪車，便是當年敧器圖。",
            "上易下難須審細，左提右挈免疏虞。"
        ],
        "title": "畫車二首  其一",
        "id": "e5529e62-4f39-48b0-aa9b-b6b4cb2f5087"
    },
    {
        "author": "蘇軾",
        "paragraphs": [
            "九衢歌舞頌王明，誰惻寒泉獨自清。",
            "頼有千車能散福，化爲膏雨滿重城。"
        ],
        "title": "畫車二首  其二",
        "id": "d71853be-b8ea-486c-bfca-d539125eedd7"
    },
    {
        "author": "蘇軾",
        "paragraphs": [
            "曈曈曉日上三竿，客向東風競倚欄。",
            "穿竹鳥聲驚步武，入簷花影落杯盤。",
            "勿嫌步月臨玄圃，冷笑乘槎向海灘。",
            "勝概直應吟不盡，憑君寄與畫圖看。"
        ],
        "title": "寄題潭州徐氏春暉亭",
        "id": "22eb263d-7fa6-431f-85de-d71c9d202f2e"
    },
    {
        "author": "蘇軾",
        "paragraphs": [
            "人老家何在，龍眠雨未驚。",
            "酒船回太白，稚子候淵明。",
            "幸與登仙郭，同依坐嘯成。",
            "小樓看月上，劇飲到參橫。"
        ],
        "title": "次韵江晦叔二首  其一",
        "id": "c4ac012f-3879-4a10-859b-4a64ed4b5968"
    },
    {
        "author": "蘇軾",
        "paragraphs": [
            "鐘鼓江南岸，歸來夢自驚。",
            "浮雲時事改，孤月此心明。",
            "雨已傾盆落，詩仍翻水成。",
            "二江爭送客，木杪看橋橫。"
        ],
        "title": "次韵江晦叔二首  其二",
        "id": "22ac9a38-153a-4636-9f9a-a9340023d831"
    },
    {
        "author": "蘇軾",
        "paragraphs": [
            "橫空初不跨鵬鼇，但覺胡牀步步高。",
            "一枕晝眠春有夢，扁舟夜渡海無濤。",
            "歸來又見顛茶陸，多病仍逢止酒陶。",
            "笑說南荒底處所，祇今榕葉下庭臯。"
        ],
        "title": "次韵江晦叔兼呈器之",
        "id": "313c17d7-80a9-4f73-8552-f4bd539d0e2d"
    },
    {
        "author": "蘇軾",
        "paragraphs": [
            "城南鐘鼓鬬清新，端爲投荒洗瘴塵。",
            "總是鏡空堂上客，誰爲寂照境中人。",
            "紅英掃地風驚曉，綠葉成陰雨洗春。",
            "記取明年作寒食，杏花曾與此翁鄰。"
        ],
        "title": "寒食與器之游南塔寺寂照堂",
        "id": "f730cc1c-9d93-49f3-8637-693d9ffdc3a8"
    },
    {
        "author": "蘇軾",
        "paragraphs": [
            "柴桑春晚思依依，屋角鳴鳩雨欲飛。",
            "昨日已收寒食火，吹花風起却添衣。"
        ],
        "title": "絕句",
        "id": "99af4972-1f30-45d2-92b8-8a4dd5eb4c8c"
    },
    {
        "author": "蘇軾",
        "paragraphs": [
            "叢林真百丈，法嗣有橫枝。",
            "不怕石頭路，來參玉版師。",
            "聊憑柏樹子，與問籜龍兒。",
            "瓦礫猶能說，此君那不知。"
        ],
        "title": "器之好談禪不喜遊山山中筍出戲語器之可同參玉版長老作此詩",
        "id": "aa134963-693a-4b0f-99ee-f832e9f46fbc"
    },
    {
        "author": "蘇軾",
        "paragraphs": [
            "米盡無人典破裘，送行萬里一鄒游。",
            "解舟又欲携君去，歸舍聊須與婦謀。",
            "聞道年來丹伏火，不愁老去雪蒙頭。",
            "剩買山田添鶴口，廟堂新拜富民侯。"
        ],
        "title": "王子直去歲送子由北歸往返百舍今又相逢贛上戲用舊韵作詩留別",
        "id": "e14d8256-8d6c-499a-9806-7b672da4abd7"
    },
    {
        "author": "蘇軾",
        "paragraphs": [
            "居士無塵堪洗沐，道人有句借宣揚。",
            "窗間但見蠅鑽紙，門外惟聞佛放光。",
            "遍界難藏真薄相，一絲不挂且逢場。",
            "却須重說圓通偈，千眼熏籠是法王。"
        ],
        "title": "戲贈虔州慈雲寺鑑老",
        "id": "cf3e1618-f6b0-4536-a9ba-156de675f4bc"
    },
    {
        "author": "蘇軾",
        "paragraphs": [
            "揚雄老無子，馮衍終不遇。",
            "不識孔方兄，但有靈照女。",
            "家藏古今帖，墨色照箱筥。",
            "饑來據空案，一字不堪煮。",
            "枯腸五千卷，磊落相撐拄。",
            "吟爲蜩蛩聲，時有島可句。",
            "爲語里長者，德齒敬已古。",
            "如翁有幾人，薄少可時助。"
        ],
        "title": "虔州呂倚承事年八十三讀書作詩不已好收古今帖貧甚至食不足",
        "id": "53fab208-79b3-4d30-995d-3c6bbb6bb369"
    },
    {
        "author": "蘇軾",
        "paragraphs": [
            "鏡湖敕賜老江東，未似西歸玉局翁。",
            "敧枕未容春夢斷，清都宛在默存中。",
            "每逢佳境携兒去，試問行年與我同。",
            "自笑餘生消底物，半篙清漲百灘空。"
        ],
        "title": "永和清都觀謝道士童顔鬒髮問其年生於丙子蓋與予同求此詩",
        "id": "9ee7d9cc-3e3e-420b-b1ab-1c51a2f7d131"
    },
    {
        "author": "蘇軾",
        "paragraphs": [
            "雄豪而妙苦而腴，祇有琴聰與蜜殊。",
            "語带烟霞從古少，氣含蔬筍到公無。",
            "香林乍喜聞薝蔔，古井惟慚斷轆轤。",
            "爲報韓公莫輕許，從今島可是詩奴。"
        ],
        "title": "贈詩僧道通",
        "id": "e8a511e4-1c9d-444c-ad28-aa8f1aa951c9"
    },
    {
        "author": "蘇軾",
        "paragraphs": [
            "君家四壁如相如，卷藏天祿吞石渠。",
            "豈惟鄴侯三萬軸，家有世南行祕書。",
            "兒童拍手笑何事，笑人空腹談經義。",
            "未許中郎得異書，且與揚雄說奇字。",
            "清江縈山碧玉環，下有老龍千古閑。",
            "知君好事家有酒，化爲老人夜扣關。",
            "留侯之孫書滿腹，玉函寶方何用讀。",
            "濠梁空復五車多，圯上從來一編足。"
        ],
        "title": "張競辰永康所居萬卷堂",
        "id": "01731830-7748-43dc-8eca-9ec8bdd001bd"
    },
    {
        "author": "蘇軾",
        "paragraphs": [
            "閒燕言仁義，是非安可無。",
            "非非義之屬，是是仁之徒。",
            "非非近乎訕，是是近乎諛。",
            "當爲感麟翁，善惡分錙銖。",
            "抑爲阮嗣宗，臧否兩含糊。",
            "劉君有家學，三世道益孤。",
            "陳古以刺今，紬史行天誅。",
            "皎皎大明鏡，百陋逢一姝。",
            "鶚立時四顧，何由擾羣狐。",
            "作堂名是是，自說行坦途。",
            "孜孜稱善人，不善自遠徂。",
            "願君置座右，此語禹所謨。"
        ],
        "title": "劉壯輿長官是是堂",
        "id": "4243ce25-3beb-47eb-94ea-774171c53719"
    },
    {
        "author": "蘇軾",
        "paragraphs": [
            "江邊陣馬走千峰，問訊方知冀北空。",
            "尤物已隨清夢斷，真形猶在畫圖中。",
            "歸來晚歲同元亮，却掃何人伴敬通。",
            "頼有銅盆修石供，仇池玉色自璁瓏。"
        ],
        "title": "予昔作壺中九華詩其後八年復過湖口則石已爲好事者取去乃和前韵以自解云",
        "id": "358d9041-bc95-4830-872a-1615586690f1"
    },
    {
        "author": "蘇軾",
        "paragraphs": [
            "早知臭腐即神奇，海北天南總是歸。",
            "九萬里風安稅駕，雲鵬今悔不卑飛。"
        ],
        "title": "次韵郭功甫觀予畫雪雀有感二首  其一",
        "id": "21d81e88-370c-4c41-ad91-4bb844622ce7"
    },
    {
        "author": "蘇軾",
        "paragraphs": [
            "可憐倦鳥不知時，空羨騎鯨得所歸。",
            "玉局西南天一角，萬人沙苑看孤飛。"
        ],
        "title": "次韵郭功甫觀予畫雪雀有感二首  其二",
        "id": "a6bc4b02-f8d4-40ad-af7a-f86ecdcb0542"
    },
    {
        "author": "蘇軾",
        "paragraphs": [
            "春來何處不歸鴻，非復羸牛踏舊蹤。",
            "但願老師真似月，誰家甕裏不相逢。"
        ],
        "title": "次韵法芝舉舊詩一首",
        "id": "b690f21c-a7b5-4866-bbcc-594a45ca40d4"
    },
    {
        "author": "蘇軾",
        "paragraphs": [
            "過淮入洛地多塵，舉扇西風欲污人。",
            "但怪雲山不改色，豈知江月解分身。",
            "安心有道年顔好，遇物無情句法新。",
            "送我長蘆舟一葉，笑看雪浪滿衣巾。"
        ],
        "title": "次舊韵贈清凉長老",
        "id": "d44300e3-fb46-4ed1-81bc-3a6719b03ef7"
    },
    {
        "author": "蘇軾",
        "paragraphs": [
            "披扇當年笑溫嶠，握刀晚歲戰劉郎。",
            "不須戚戚如馮衍，便與時時說李陽。"
        ],
        "title": "戲贈孫公素",
        "id": "69323823-89eb-49c0-b64d-840f8ce442ff"
    },
    {
        "author": "蘇軾",
        "paragraphs": [
            "一枕清風直萬錢，無人肯買北窗眠。",
            "開心暖胃門冬飲，知是東坡手自煎。"
        ],
        "title": "睡起聞米元章冒熱到東園送麥門冬飲子",
        "id": "8e7a343e-0b75-4d95-9127-0fc3a58e8dc8"
    },
    {
        "author": "蘇軾",
        "paragraphs": [
            "舜不作六器，誰知貴璵璠。",
            "哀哉楚狂士，抱璞號空山。",
            "相如起睨柱，頭璧與俱還。",
            "何如鄭子産，有禮國自閑。",
            "雖微韓宣子，鄙夫亦辭環。",
            "至今不貪寶，凜然照塵寰。"
        ],
        "title": "夢中作寄朱行中",
        "id": "85c0b3aa-95c9-47e7-ac95-2662b1d5b27b"
    },
    {
        "author": "蘇軾",
        "paragraphs": [
            "與君皆丙子，各已三萬日。",
            "一日一千偈，電往那容詰。",
            "大患緣有身，無身則無疾。",
            "平生笑羅什，神呪真浪出。"
        ],
        "title": "答徑山琳長老",
        "id": "49a97edd-b67b-462b-909c-d6a45853693b"
    },
    {
        "author": "蘇軾",
        "paragraphs": [
            "靄靄龍旂色，琅琅木鐸音。",
            "數行寬大詔，四海發生心。"
        ],
        "title": "春帖子詞 皇帝閣六首 其一",
        "id": "1efe0086-12f4-41ba-ba8e-68143ac9e2fb"
    },
    {
        "author": "蘇軾",
        "paragraphs": [
            "暘谷賓初日，清臺告協風。",
            "願如風有信，長與日俱中。"
        ],
        "title": "春帖子詞 皇帝閣六首 其二",
        "id": "d8e0b7fb-d99b-4d74-9426-5854005a1797"
    },
    {
        "author": "蘇軾",
        "paragraphs": [
            "草木漸知春，萌芽處處新。",
            "從今八千歲，合抱是靈椿。"
        ],
        "title": "春帖子詞 皇帝閣六首 其三",
        "id": "00ae362e-569c-4e3b-87a9-4d6bbc2c2ac6"
    },
    {
        "author": "蘇軾",
        "paragraphs": [
            "聖主憂民未解顔，天教瑞雪報豐年。",
            "蒼龍挂闕農祥正，老稚相呼看藉田。"
        ],
        "title": "春帖子詞 皇帝閣六首 其四",
        "id": "91e88d53-2a07-4206-9efb-f7b3f4862359"
    },
    {
        "author": "蘇軾",
        "paragraphs": [
            "昨夜東風入律新，玉關知有受降人。",
            "聖恩與解河湟凍，共得中原草木春。"
        ],
        "title": "春帖子詞 皇帝閣六首 其五",
        "id": "2d3350b3-8cc2-4364-b2fc-d9585953205a"
    },
    {
        "author": "蘇軾",
        "paragraphs": [
            "翰林職在明光裏，行樂詩成拜舞中。",
            "不待驚開小桃杏，始知天子是天公。"
        ],
        "title": "春帖子詞 皇帝閣六首 其六",
        "id": "bf8d0b0e-fa6e-4ac1-8abb-6d449c854b1a"
    },
    {
        "author": "蘇軾",
        "paragraphs": [
            "琱刻春何力，欣榮物自知。",
            "發生雖有象，覆載本無私。"
        ],
        "title": "春帖子詞 太皇太后閣六首 其一",
        "id": "a3ff5017-1e15-4f49-aec3-e7b631106883"
    },
    {
        "author": "蘇軾",
        "paragraphs": [
            "小殿黄金榜，珠簾白玉鈎。",
            "一聲雙日蹕，春色滿皇州。"
        ],
        "title": "春帖子詞 太皇太后閣六首 其二",
        "id": "63e29193-4344-4559-a206-96cfcaeabee6"
    },
    {
        "author": "蘇軾",
        "paragraphs": [
            "仗下春朝散，宮中晝漏稀。",
            "兩廂休侍御，應下讀書幃。"
        ],
        "title": "春帖子詞 太皇太后閣六首 其三",
        "id": "208201e0-f0f1-452a-a874-a0b4a01c1d97"
    },
    {
        "author": "蘇軾",
        "paragraphs": [
            "五日占雲十日風，憂勤終歲爲三農。",
            "春來有喜何人見，好學神孫類祖宗。"
        ],
        "title": "春帖子詞 太皇太后閣六首 其四",
        "id": "4d23ca4e-4a7f-4c7a-9637-829d0e293131"
    },
    {
        "author": "蘇軾",
        "paragraphs": [
            "共道十年無臘雪，且欣三白壓春田。",
            "盡驅南畝扶犁手，稍發中都朽貫錢。"
        ],
        "title": "春帖子詞 太皇太后閣六首 其五",
        "id": "6742afb4-e56a-4471-ac4a-22d6d9c76c3d"
    },
    {
        "author": "蘇軾",
        "paragraphs": [
            "不獨清心能省事，應緣克己自銷兵。",
            "傳聞塞外千君長，欲趁新年賀太平。"
        ],
        "title": "春帖子詞 太皇太后閣六首 其六",
        "id": "ed29ac22-713b-47be-92ba-3b123fcbf298"
    },
    {
        "author": "蘇軾",
        "paragraphs": [
            "寶冊瓊瑶重，新庭松桂香。",
            "雪消春未動，碧瓦麗朝陽。"
        ],
        "title": "春帖子詞 皇太后閣六首 其一",
        "id": "ec16190b-78af-43de-8d79-00b91984a8b7"
    },
    {
        "author": "蘇軾",
        "paragraphs": [
            "瑞日明天仗，仙雲擁壽山。",
            "倚欄春晝永，金母在人間。"
        ],
        "title": "春帖子詞 皇太后閣六首 其二",
        "id": "ec7618c1-102e-4a58-99f8-e8a68c6e59db"
    },
    {
        "author": "蘇軾",
        "paragraphs": [
            "朝罷金鋪掩，人閑寶瑟塵。",
            "欲知慈儉德，書史樂青春。"
        ],
        "title": "春帖子詞 皇太后閣六首 其三",
        "id": "2ad21284-9161-4d5a-9350-6faaf7b08f34"
    },
    {
        "author": "蘇軾",
        "paragraphs": [
            "仙家日月本長閑，送臘迎春亦偶然。",
            "翠管銀罌傳故事，金花綵勝作新年。"
        ],
        "title": "春帖子詞 皇太后閣六首 其四",
        "id": "43e907dc-c0f4-4d45-a847-d3e9a764624c"
    },
    {
        "author": "蘇軾",
        "paragraphs": [
            "彤史年來不絕書，三朝德化婦承姑。",
            "宮中侍女減珠翠，雪裏貧民得袴襦。"
        ],
        "title": "春帖子詞 皇太后閣六首 其五",
        "id": "1e1420b1-b5ab-4ab2-a21f-a9ac6735046d"
    },
    {
        "author": "蘇軾",
        "paragraphs": [
            "邊庭無事羽書稀，閑遣詞臣進小詩。",
            "共助至尊歌喜事，今年春日得春衣。"
        ],
        "title": "春帖子詞 皇太后閣六首 其六",
        "id": "38486a8e-395b-443e-a31a-42810b2cfb5d"
    },
    {
        "author": "蘇軾",
        "paragraphs": [
            "葦桃猶在戶，椒柏已稱觴。",
            "歲美風先應，朝回日漸長。"
        ],
        "title": "春帖子詞 皇太妃閣五首 其一",
        "id": "0ee456e4-6252-4c53-9eaf-614875dfe65c"
    },
    {
        "author": "蘇軾",
        "paragraphs": [
            "甲觀開千柱，飛樓擢九層。",
            "雪殘烏鵲喜，翔舞下觚稜。"
        ],
        "title": "春帖子詞 皇太妃閣五首 其二",
        "id": "f8e83f04-fb87-42f6-96f7-434d20c6985f"
    },
    {
        "author": "蘇軾",
        "paragraphs": [
            "孝心日奉東朝養，儉德應師大練風。",
            "太史新年瞻瑞氣，四星明潤紫宮中。"
        ],
        "title": "春帖子詞 皇太妃閣五首 其三",
        "id": "436f3b77-8265-4776-963e-07135f449336"
    },
    {
        "author": "蘇軾",
        "paragraphs": [
            "九門挂月未催班，清禁風和玉漏閑。",
            "崇慶早朝銀燭下，珮環聲在五雲間。"
        ],
        "title": "春帖子詞 皇太妃閣五首 其四",
        "id": "77f43deb-6036-4fa7-a1bc-db74d6539e44"
    },
    {
        "author": "蘇軾",
        "paragraphs": [
            "東風弱柳萬絲垂，的皪殘梅尚一枝。",
            "繭館乍欣蠶浴後，禖壇猶記燕來時。"
        ],
        "title": "春帖子詞 皇太妃閣五首 其五",
        "id": "5bf3f513-e8b9-4e06-8f07-7470e6680f51"
    },
    {
        "author": "蘇軾",
        "paragraphs": [
            "綵勝鏤新語，酥盤滴小詩。",
            "昇平多樂事，應許外庭知。"
        ],
        "title": "春帖子詞 夫人閣四首 其一",
        "id": "bf692365-9367-4f51-bc5c-029ba013f7af"
    },
    {
        "author": "蘇軾",
        "paragraphs": [
            "細雨曉風柔，春聲入御溝。",
            "已漂新荇沒，猶带斷冰流。"
        ],
        "title": "春帖子詞 夫人閣四首 其二",
        "id": "2750e3ed-4b76-4984-afff-1362a02a32a7"
    },
    {
        "author": "蘇軾",
        "paragraphs": [
            "扶桑初日映簾昇，已覺銅瓶暖不冰。",
            "七種共挑人日菜，千枝先剪上元燈。"
        ],
        "title": "春帖子詞 夫人閣四首 其三",
        "id": "10d0f087-9a04-4793-b109-b9bbedfa9d26"
    },
    {
        "author": "蘇軾",
        "paragraphs": [
            "雪消鴛瓦已流凘，風暖犀盤尚鎮帷。",
            "縹緲紫簫明月下，璧門桂影夜參差。"
        ],
        "title": "春帖子詞 夫人閣四首 其四",
        "id": "7c4c109f-35c0-4e61-b131-0ca688be17b2"
    },
    {
        "author": "蘇軾",
        "paragraphs": [
            "盛德初融後，潛陰未姤時。",
            "侍臣占易象，明兩作重離。"
        ],
        "title": "端午帖子詞 皇帝閣六首 其一",
        "id": "d41a977f-fd22-4a2f-9cc5-172ca0282871"
    },
    {
        "author": "蘇軾",
        "paragraphs": [
            "采秀擷羣芳，爭儲百藥良。",
            "太醫初薦艾，庶草驗蕃昌。"
        ],
        "title": "端午帖子詞 皇帝閣六首 其二",
        "id": "9da20c06-9f6d-4612-8bd1-cd34fc67da78"
    },
    {
        "author": "蘇軾",
        "paragraphs": [
            "微凉生殿閣，習習滿皇都。",
            "試問吾民慍，南風爲解無。"
        ],
        "title": "端午帖子詞 皇帝閣六首 其三",
        "id": "67cc67b6-a60e-473b-9eeb-3b80711fc82e"
    },
    {
        "author": "蘇軾",
        "paragraphs": [
            "西檻新來玉宇風，侍臣茗椀得雍容。",
            "庭槐似識天顔喜，舞破清陰作兩龍。"
        ],
        "title": "端午帖子詞 皇帝閣六首 其四",
        "id": "f2299855-38f9-447f-90c3-431725742b70"
    },
    {
        "author": "蘇軾",
        "paragraphs": [
            "講餘交翟轉迴廊，始覺深宮夏日長。",
            "揚子江心空百鍊，只將無逸鑑興亡。"
        ],
        "title": "端午帖子詞 皇帝閣六首 其五",
        "id": "3b54a967-3703-4bcc-8930-2773a338f101"
    },
    {
        "author": "蘇軾",
        "paragraphs": [
            "一扇清風灑面寒，應緣飛白在冰紈。",
            "坐知四海蒙膏澤，沐浴君王德似蘭。"
        ],
        "title": "端午帖子詞 皇帝閣六首 其六",
        "id": "a128d8e2-133b-4733-bef0-7679892a7572"
    },
    {
        "author": "蘇軾",
        "paragraphs": [
            "漸臺通翠浪，暑殿轉清風。",
            "簾卷東朝散，金烏未遽中。"
        ],
        "title": "端午帖子詞 太皇太后閣六首 其一",
        "id": "557cb1b3-b1a7-4cb0-b141-ed252c2a7d04"
    },
    {
        "author": "蘇軾",
        "paragraphs": [
            "日永蠶收簇，風高麥上場。",
            "朝來藉田令，菰黍獻時芳。"
        ],
        "title": "端午帖子詞 太皇太后閣六首 其二",
        "id": "6e5696e8-5523-4a10-ab60-3d62dd581d56"
    },
    {
        "author": "蘇軾",
        "paragraphs": [
            "舞羽諸羌伏，銷兵萬彙蘇。",
            "只應黄紙誥，便是赤靈符。"
        ],
        "title": "端午帖子詞 太皇太后閣六首 其三",
        "id": "b9c6f261-149d-46ce-a258-76ecc1b856b1"
    },
    {
        "author": "蘇軾",
        "paragraphs": [
            "令節陳詩歲歲新，從官何以壽吾君。",
            "願儲醫國三年艾，不作沉湘九辯文。"
        ],
        "title": "端午帖子詞 太皇太后閣六首 其四",
        "id": "0d67089a-ff91-43c6-acc5-46a4ab48adeb"
    },
    {
        "author": "蘇軾",
        "paragraphs": [
            "忠臣諒節今千歲，孝女孤風滿四方。",
            "不復巫陽占郢夢，空餘仲御扣河章。"
        ],
        "title": "端午帖子詞 太皇太后閣六首 其五",
        "id": "dacad4ba-ecc9-4395-bc77-b8477b4a8d81"
    },
    {
        "author": "蘇軾",
        "paragraphs": [
            "長養恩深動植均，只憂貪吏尚殘民。",
            "外廷已拜梟羹賜，應助吾君去不仁。"
        ],
        "title": "端午帖子詞 太皇太后閣六首 其六",
        "id": "858e983f-4c6c-4f55-b929-6b3df5869bcc"
    },
    {
        "author": "蘇軾",
        "paragraphs": [
            "露簟琴書冷，琱盤𩜾餌新。",
            "深宮猶畏日，應念暑耘人。"
        ],
        "title": "端午帖子詞 皇太后閣六首 其一",
        "id": "02650af3-4d2a-4783-b919-ef3a0519e2e4"
    },
    {
        "author": "蘇軾",
        "paragraphs": [
            "萬歲菖蒲酒，千金琥珀杯。",
            "年年行樂處，新月挂池臺。"
        ],
        "title": "端午帖子詞 皇太后閣六首 其二",
        "id": "1f01286c-5a3e-475b-8479-efe7584ab212"
    },
    {
        "author": "蘇軾",
        "paragraphs": [
            "翠筒初裹楝，薌黍復纏菰。",
            "水殿開冰鑑，瓊漿凍玉壺。"
        ],
        "title": "端午帖子詞 皇太后閣六首 其三",
        "id": "cd003416-09e0-4e9c-baa1-9fb8e30984f0"
    },
    {
        "author": "蘇軾",
        "paragraphs": [
            "秘殿扶疏夏木深，雨餘初有一蟬吟。",
            "應將嬴女乘鸞扇，更助南風長棘心。"
        ],
        "title": "端午帖子詞 皇太后閣六首 其四",
        "id": "79d4f801-8a5b-41e4-9a91-ecb12b8b9eb4"
    },
    {
        "author": "蘇軾",
        "paragraphs": [
            "上林珍木暗池臺，蜀産吳包萬里來。",
            "不獨盤中見盧橘，時於粽裏得楊梅。"
        ],
        "title": "端午帖子詞 皇太后閣六首 其五",
        "id": "d87cacdb-9a74-4e56-862c-bf0358ca9ee7"
    },
    {
        "author": "蘇軾",
        "paragraphs": [
            "閔楚遺風萬古情，沅湘舊俗到金明。",
            "翠輿黄繖何時幸，畫鷁飛鳬盡日橫。"
        ],
        "title": "端午帖子詞 皇太后閣六首 其六",
        "id": "abc317bc-986d-4820-bdbf-c570349ef4f6"
    },
    {
        "author": "蘇軾",
        "paragraphs": [
            "午景簾櫳靜，薰風草木酣。",
            "誰知恭儉德，綵縷出親蠶。"
        ],
        "title": "端午帖子詞 皇太妃閣五首 其一",
        "id": "49cccdcd-b57b-40cb-86ef-c92f7834123a"
    },
    {
        "author": "蘇軾",
        "paragraphs": [
            "雨細方梅夏，風高已麥秋。",
            "應憐百花盡，綠葉暗紅榴。"
        ],
        "title": "端午帖子詞 皇太妃閣五首 其二",
        "id": "4a7ce66e-9d79-405d-88f0-e220fa3d08d8"
    },
    {
        "author": "蘇軾",
        "paragraphs": [
            "辟兵已佩靈符小，續命仍縈綵縷長。",
            "不爲祈禳得天助，要令風俗樂時康。"
        ],
        "title": "端午帖子詞 皇太妃閣五首 其三",
        "id": "1a74ebc6-1576-4ac8-bf36-514f61013343"
    },
    {
        "author": "蘇軾",
        "paragraphs": [
            "玉盆沉李灧清泉，金鴨噓空裊細烟。",
            "自有梧楸障畏日，仍欣麥黍報豐年。"
        ],
        "title": "端午帖子詞 皇太妃閣五首 其四",
        "id": "4de968b7-1a77-40d9-a988-f1da43e76aed"
    },
    {
        "author": "蘇軾",
        "paragraphs": [
            "良辰樂事古難同，繡繭朱絲奉兩宮。",
            "仁孝自應禳百沴，艾人桃印本無功。"
        ],
        "title": "端午帖子詞 皇太妃閣五首 其五",
        "id": "cf739801-33bf-4d87-940c-4cb63b7b8386"
    },
    {
        "author": "蘇軾",
        "paragraphs": [
            "肅肅槐庭午，沉沉玉漏稀。",
            "皇恩樂佳節，鬬草得珠璣。"
        ],
        "title": "端午帖子詞 夫人閣四首 其一",
        "id": "29736aee-789c-4fd9-94b3-032d2bdd2926"
    },
    {
        "author": "蘇軾",
        "paragraphs": [
            "節物荆吳舊，嬉游禁掖閑。",
            "仙風隨畫箑，拜賜落人間。"
        ],
        "title": "端午帖子詞 夫人閣四首 其二",
        "id": "42a83d8a-5417-45bb-af2a-02917f2dd4fe"
    },
    {
        "author": "蘇軾",
        "paragraphs": [
            "五綵縈筒秫稻香，千門結艾鬢髯張。",
            "旋開寶典尋風物，要及靈辰共祓禳。"
        ],
        "title": "端午帖子詞 夫人閣四首 其三",
        "id": "15cdf32e-a7e2-4f9f-bb5b-1dd47a524471"
    },
    {
        "author": "蘇軾",
        "paragraphs": [
            "欲曉銅瓶下井欄，鏗鍠金殿發清寒。",
            "似聞人世南風熱，日上牆東問幾竿。"
        ],
        "title": "端午帖子詞 夫人閣四首 其四",
        "id": "47e08d06-91fd-49a4-b050-d828595a8445"
    },
    {
        "author": "蘇軾",
        "paragraphs": [
            "三朝遺老九門前，又見承平大有年。",
            "文母憂勤初化俗，曾孫仁孝已通天。",
            "史書元祐三千牘，樂奏坤成第一篇。",
            "欲采蟠桃歸獻壽，蓬萊清淺半桑田。"
        ],
        "title": "坤成節集英殿宴教坊詞致語口號",
        "id": "d0a4d63c-1a5c-4c9e-9b49-3a756793a0a9"
    },
    {
        "author": "蘇軾",
        "paragraphs": [
            "霜霏碧瓦尚生烟，日泛彤庭已集仙。",
            "靄靄四門多吉士，熙熙萬國屢豐年。",
            "高秋爽氣明宮殿，元祐和聲入管絃。",
            "菊有芳兮蘭有秀，從臣誰和白雲篇。"
        ],
        "title": "集英殿秋宴教坊詞致語口號",
        "id": "00bf609e-6732-42df-bda4-027d01ad27a5"
    },
    {
        "author": "蘇軾",
        "paragraphs": [
            "凜凜重瞳日月新，四方驚喜識天人。",
            "共知若木初升旦，且種蟠桃莫計春。",
            "請吏黑山歸屬國，給扶黄髮拜嚴宸。",
            "紫皇應在紅雲裏，試問清都侍從臣。"
        ],
        "title": "興龍節集英殿宴教坊詞致語口號",
        "id": "5029cdb9-847e-4874-bd43-292b8216822b"
    },
    {
        "author": "蘇軾",
        "paragraphs": [
            "風卷雲舒合兩班，曈曈瑞日映天顔。",
            "觀書已獲千秋鏡，積德長爲萬歲山。",
            "臘雪未消三務起，壬人不用五兵閑。",
            "相逢父老爭相賀，却笑華胥是夢間。"
        ],
        "title": "興龍節集英殿宴教坊詞致語口號",
        "id": "c51bf958-557a-45c4-9e42-fddfebe5067b"
    },
    {
        "author": "蘇軾",
        "paragraphs": [
            "九霄清蹕一聲雷，萬物欣榮意已開。",
            "曉日自隨天仗出，春風不待斗杓回。",
            "行看菖葉催耕耤，共喜椒花映壽杯。",
            "欲識太平全盛事，振振鵷鷺滿雲臺。"
        ],
        "title": "紫宸殿正旦教坊詞致語口號",
        "id": "812e45a3-1426-4b95-a9cf-7d840969fd04"
    },
    {
        "author": "蘇軾",
        "paragraphs": [
            "萬人歌舞樂芳辰，長養恩深第四春。",
            "令下風雷常有信，時來草木豈知仁。",
            "璿璣已正三階泰，玉琯初知九奏均。",
            "更欲年年同此樂，故應相繼得元臣。"
        ],
        "title": "集英殿春宴教坊詞致語口號",
        "id": "afad85eb-59be-47f7-b122-be4a02643c4a"
    },
    {
        "author": "蘇軾",
        "paragraphs": [
            "媧皇得道自神仙，金母長生不計年。",
            "甲子會逢三朔旦，歲星行看兩周天。",
            "消兵漸覺腰無犢，種德方知福有田。",
            "彤管何人書後會，椒花椿頌一時編。"
        ],
        "title": "齋日致語口號",
        "id": "f6f7946d-4640-4f6e-bf9a-560e5fcac416"
    },
    {
        "author": "蘇軾",
        "paragraphs": [
            "今朝壽酒泛黄花，鬰鬰葱葱氣滿家。",
            "願得唐兒舞一曲，莫嫌國小向長沙。"
        ],
        "title": "趙倅成伯母生日致語口號",
        "id": "ddd4f669-e682-4586-9456-32579a4e82ce"
    },
    {
        "author": "蘇軾",
        "paragraphs": [
            "雲間畫鼓疊春雷，千騎尋芳戲馬臺。",
            "半道已逢山簡醉，萬人爭看謫仙來。",
            "淮西按部威尤凜，歷下懷仁首重回。",
            "還把去年留客意，折花臨水更徘徊。"
        ],
        "title": "寒食宴提刑致語口號",
        "id": "5d26c629-c982-407a-b8cf-75836cedb8b1"
    },
    {
        "author": "蘇軾",
        "paragraphs": [
            "一新柱石壯嚴闉，更值西風落帽辰。",
            "不用游從誇燕子，直將氣燄壓波神。",
            "山川尚遶當時國，城郭猶飄廣陌塵。",
            "誰憑闌干賞風月，使君留意在斯民。"
        ],
        "title": "黄樓致語口號",
        "id": "ef81aa7d-5682-4eaa-b8c5-a6593b3685b3"
    },
    {
        "author": "蘇軾",
        "paragraphs": [
            "羅浮山下已三春，松筍穿階晝掩門。",
            "太白猶逃水仙洞，紫簫來問玉華君。",
            "天容水色聊同夜，髮澤膚光自鑑人。",
            "萬戶春風爲子壽，坐看滄海起揚塵。"
        ],
        "title": "王氏生日致語口號",
        "id": "cd30ef01-9095-4fc8-998c-ae32eabd98b2"
    },
    {
        "author": "蘇軾",
        "paragraphs": [
            "先主反劉璋，兵意頗不義。",
            "孔明古豪傑，何乃爲此事。",
            "劉璋固庸主，誰爲死不二。",
            "嚴子獨何賢，談笑傲碪几。",
            "國亡君已執，嗟子死誰爲。",
            "何人刻山石，使我空涕淚。",
            "吁嗟斷頭將，千古爲病悸。"
        ],
        "title": "嚴顔碑",
        "id": "0b98bf3b-fe7b-4c1b-9d3e-4a077b1974e0"
    },
    {
        "author": "蘇軾",
        "paragraphs": [
            "千古陵谷變，故宮安得存。",
            "徘徊問耆老，惟有永安門。",
            "遊人雜楚蜀，車馬晚喧喧。",
            "不見重樓好，誰知昔日尊。",
            "吁嗟蜀先主，兵敗此亡魂。",
            "只應法正死，使公去遭燔。"
        ],
        "title": "永安宮",
        "id": "0b96c882-8679-4bdd-89e0-c6f739ec4e25"
    },
    {
        "author": "蘇軾",
        "paragraphs": [
            "嵇紹似康爲有子，郗超叛鑒是無孫。",
            "如今更恨賈梁道，不殺公閭殺子元。"
        ],
        "title": "戲作賈梁道詩",
        "id": "f2490b26-335a-4e7b-826b-16d20fd1612a"
    },
    {
        "author": "蘇軾",
        "paragraphs": [
            "堆几盞埃簡，攻之如蠹蟲。",
            "誰知聖人意，不盡書籍中。",
            "曲盡弦猶在，器成機見空。",
            "妙哉斲輪手，堂下笑桓公。"
        ],
        "title": "嘲子由",
        "id": "7e835b14-2b3d-40f4-bdd9-16fac3f1ea46"
    },
    {
        "author": "蘇軾",
        "paragraphs": [
            "三朝出處共雍容，歲晚交情見二公。",
            "乘興不辭千里遠，放懷還喜一樽同。",
            "嘉謀定國垂青史，盛事傳家有素風。",
            "自顧塵纓猶未濯，九霄終日羨冥鴻。"
        ],
        "title": "題永叔會老堂",
        "id": "8ea0b204-e524-496e-ac4a-61a20d7ad775"
    },
    {
        "author": "蘇軾",
        "paragraphs": [
            "莫尋羣玉山頭路，莫看劉郎觀裏花。",
            "但解閉門留我住，主人休問是誰家。"
        ],
        "title": "留題徐氏花園二首  其一",
        "id": "6018a745-75f1-4b0a-b68e-49665f256382"
    },
    {
        "author": "蘇軾",
        "paragraphs": [
            "退之身外無窮事，子美樽前欲盡花。",
            "更有多情君未識，不隨柳絮落人家。"
        ],
        "title": "留題徐氏花園二首  其二",
        "id": "b996ae52-4f42-4f1b-befe-cd0d7d248028"
    },
    {
        "author": "蘇軾",
        "paragraphs": [
            "推倒垣牆也不難，一軒復作兩軒看。",
            "若教從此成千里，巧歷如今也被謾。"
        ],
        "title": "遊靈隠寺戲贈開軒李居士",
        "id": "c8ae1b76-744c-4f68-a4b1-a5848e59147b"
    },
    {
        "author": "蘇軾",
        "paragraphs": [
            "首斷故應無斷者，冰銷那復有冰知。",
            "主人若苦令儂認，認主人人竟是誰。"
        ],
        "title": "錢道人有詩云直須認取主人翁作兩絕戲之  其一",
        "id": "0c0fe6b1-d919-4db8-9232-71b075bc6127"
    },
    {
        "author": "蘇軾",
        "paragraphs": [
            "有主還須更有賓，不如無境自無塵。",
            "只從半夜安心後，失却當前覺痛人。"
        ],
        "title": "錢道人有詩云直須認取主人翁作兩絕戲之  其二",
        "id": "0178a950-b2a6-419b-9a4d-2578d341cec6"
    },
    {
        "author": "蘇軾",
        "paragraphs": [
            "繡簾朱戶未曾開，誰見梅花落鏡臺。",
            "試問高吟三十韵，何如低唱兩三杯。",
            "莫言衰鬢聊相映，須得纖腰與共回。",
            "知道文君隔青瑣，梁園賦客肯言才。"
        ],
        "title": "趙成伯家有麗人僕忝鄉人不肯開樽徒吟春雪美句次韵一笑",
        "id": "2a35507c-819e-4a30-96ef-15357763bf5e"
    },
    {
        "author": "蘇軾",
        "paragraphs": [
            "道士令嚴難繼和，僧伽帽小却空迴。",
            "隔籬不喚鄰翁飲，抱甕須防吏部來。"
        ],
        "title": "成伯家宴造坐無由輒欲效顰而酒已盡入夜不欲煩擾戲作小詩求數酌而已",
        "id": "f36754d2-0abc-4d54-a6f9-bd420e8a7a08"
    },
    {
        "author": "蘇軾",
        "paragraphs": [
            "坐來真箇好相宜，深注脣兒淺畫眉。",
            "須信楊家佳麗種，洛川自有浴妃池。"
        ],
        "title": "成伯席上贈所出妓川人楊姐",
        "id": "0cc12e37-1c94-458b-a2d1-5474aa409026"
    },
    {
        "author": "蘇軾",
        "paragraphs": [
            "樂事難并真實語，坐排用意多乖誤。",
            "興來取次或成歡，瓦鉤却勝黄金注。",
            "我生禍患久不擇，肯爲一時風雨阻。",
            "天公變化豈有常，明月行看照歸路。"
        ],
        "title": "奉和成伯大雨中會客解嘲",
        "id": "fd75e6cc-ae10-4e70-a074-adc5f342140f"
    },
    {
        "author": "蘇軾",
        "paragraphs": [
            "既聚伏波米，還數魏舒籌。",
            "應笑蘇夫子，僥倖得湖州。"
        ],
        "title": "泗州過倉中劉景文老兄戲贈一絕",
        "id": "4d0859d9-753a-43cf-905e-908e7b530897"
    },
    {
        "author": "蘇軾",
        "paragraphs": [
            "春機滿織回文錦，粉淚揮殘露井桐。",
            "人遠寄情書字小，柳絲低日晚庭空。"
        ],
        "title": "次韵回文三首  其一",
        "id": "ea6d1e90-4980-487f-9f34-760c93f69595"
    },
    {
        "author": "蘇軾",
        "paragraphs": [
            "紅箋短寫空深恨，錦句新翻欲斷腸。",
            "風葉落殘驚夢蝶，戍邊回雁寄情郎。"
        ],
        "title": "次韵回文三首  其二",
        "id": "fe8b8f45-54d5-4b73-90c1-0acf959a6897"
    },
    {
        "author": "蘇軾",
        "paragraphs": [
            "羞雲斂慘傷春暮，細縷詩成織意深。",
            "頭畔枕屏山掩恨，日昏塵暗玉窗琴。"
        ],
        "title": "次韵回文三首  其三",
        "id": "3eaa1788-6f0a-4d49-becc-637063c48f83"
    },
    {
        "author": "蘇軾",
        "paragraphs": [
            "君家有二鏡，光景如湛盧。",
            "或長如芭蕉，或圓如芙蕖。",
            "飛電著子壁，明月入我廬。",
            "月下合三璧，日月跳明珠。",
            "問子是非我，我是非文殊。"
        ],
        "title": "數日前夢一僧出二鏡求詩僧以鏡置日中其影甚異其一如芭蕉其一如蓮花夢中與作詩",
        "id": "61933439-2e34-43b3-b99d-881b0dc520d6"
    },
    {
        "author": "蘇軾",
        "paragraphs": [
            "別後休論信息疏，仙凡自古亦殊途。",
            "蓬山路遠人難到，霜柏威高道轉孤。",
            "舊賞未應忘楚國，新詩聞已滿皇都。",
            "誰憐澤畔行吟者，目斷長安貌欲枯。"
        ],
        "title": "贈人",
        "id": "b995daef-2578-400a-bd81-e23f6bef2925"
    },
    {
        "author": "蘇軾",
        "paragraphs": [
            "厭暑多應一向慵，銀鈎秀句益疏通。",
            "也知堆案文書滿，未暇開軒硯墨中。",
            "湖面新荷空照水，城頭高柳漫摇風。",
            "吏曹不是尊賢事，誰把前言語化工。"
        ],
        "title": "寄子由",
        "id": "589a60dd-24e6-4b80-b5ce-6fb0ebc20ff7"
    },
    {
        "author": "蘇軾",
        "paragraphs": [
            "若言琴上有琴聲，放在匣中何不鳴。",
            "若言聲在指頭上，何不於君指上聽。"
        ],
        "tags": [
            "哲理",
            "美学"
        ],
        "title": "題沈君琴",
        "id": "88c3bc56-137d-472b-b80d-ec6e85e9154e"
    },
    {
        "author": "蘇軾",
        "paragraphs": [
            "人皆養子望聰明，我被聰明誤一生。",
            "惟願孩兒愚且魯，無災無難到公卿。"
        ],
        "title": "洗兒戲作",
        "id": "110ccf84-0554-4ed2-af70-cd6483b05810"
    },
    {
        "author": "蘇軾",
        "paragraphs": [
            "白足高僧解達觀，安排春事滿幽欄。",
            "不須天女來相試，總把空花眼裏看。"
        ],
        "title": "贈江州景德長老",
        "id": "468936ca-cb10-42ef-8dd8-dd5a8cf4cc73"
    },
    {
        "author": "蘇軾",
        "paragraphs": [
            "登嶺勢巍巍，蓮峰太華齊。",
            "凭欄紅日早，回首白雲低。",
            "松柏月中老，猿猴物外啼。",
            "禪師吟絕後，千古指人迷。"
        ],
        "title": "半山亭",
        "id": "7afeff7c-0106-4243-a7ca-cef4955f4cf0"
    },
    {
        "author": "蘇軾",
        "paragraphs": [
            "劉侯年少日，駿馬拊便面。",
            "援弓雁自落，不待白羽貫。"
        ],
        "title": "常山贈劉鎡",
        "id": "6cc88025-03dd-4f02-aaad-4c9bb43c906e"
    },
    {
        "author": "蘇軾",
        "paragraphs": [
            "漸覺東風料峭寒，青蒿黄韭試春盤。",
            "遥想慶州千嶂裏，暮雲衰草雪漫漫。"
        ],
        "title": "送范德孺",
        "id": "47dca366-d773-49e3-b284-5ac97c35a40b"
    },
    {
        "author": "蘇軾",
        "paragraphs": [
            "青唐有逋寇，白首已窮妖。",
            "竊據臨洮郡，潛通講渚橋。",
            "廟謀周召虎，邊帥漢班超。",
            "堅壘千兵破，連航一炬燒。",
            "擒姦從窟穴，奏捷上烟霄。",
            "詭異人圖像，歡娛路載謠。",
            "干誅非一事，伐叛自先朝。",
            "取道經陵寢，前期告廟祧。",
            "西來聞幾日，面縛見今朝。",
            "二聖臨雲陛，千官溢海潮。",
            "載囚車轣轆，失主馬蕭條。",
            "橫拜如蹲犬，胡裝尚衣貂。",
            "理卿辭具服，譯長舌初調。",
            "緩死恩殊厚，求生尾屢摇。",
            "慈仁逢太母，寬厚戴唐堯。",
            "赤手真擒虎，和羹未賜梟。",
            "藁街虛授首，東市偶全腰。",
            "困獸何須殺，遺雛或可招。",
            "威聲西振夏，武節北通遼。",
            "帝道有强弱，天時或長消。",
            "羌情防報復，軍勝忌矜驕。",
            "慎重關西將，奇功勿再要。"
        ],
        "title": "獲鬼章二十韵",
        "id": "4b96191f-8a5c-47a4-a967-8829fc3e8793"
    },
    {
        "author": "蘇軾",
        "paragraphs": [
            "東坡雖是湖州派，竹石風流各一時。",
            "前世畫師今姓李，不妨還作輞川詩。"
        ],
        "title": "次韵子由題憩寂圖後",
        "id": "257c085c-2419-4f26-ad39-54d311d7ef02"
    },
    {
        "author": "蘇軾",
        "paragraphs": [
            "彼哉嵇阮曹，終以明自膏。",
            "靖節固昭曠，歸來侶蓬蒿。",
            "新霜著疏柳，大風起江濤。",
            "東籬理黄菊，意不在芳醪。",
            "白衣挈壺至，徑醉還遊遨。",
            "悠然見南山，意與秋氣高。"
        ],
        "title": "題李伯時淵明東籬圖",
        "id": "f513012b-1bfc-4e2c-a528-e297bc5b6178"
    },
    {
        "author": "蘇軾",
        "paragraphs": [
            "前身陶彭澤，後身韋蘇州。",
            "欲覓王右丞，還向五字求。",
            "詩人與畫手，蘭菊芳春秋。",
            "又恐兩皆是，分身來入流。"
        ],
        "title": "次韵黄魯直書伯時畫王摩詰",
        "id": "5c717571-3d42-4000-beb4-87d823a8dc97"
    },
    {
        "author": "蘇軾",
        "paragraphs": [
            "前人初用茗飲時，煮之無問葉與骨。",
            "寖窮厥味臼始用，復計其初碾方出。",
            "計盡功極至于磨，信哉智者能創物。",
            "破槽折杵向牆角，亦其遭遇有伸屈。",
            "歲久講求知處所，佳者出自衡山窟。",
            "巴蜀石工强鎸鑿，理疏性軟良可咄。",
            "予家江陽遠莫致，塵土何人爲披拂。"
        ],
        "tags": [
            "衡山"
        ],
        "title": "次韵黄夷仲茶磨",
        "id": "ff235513-8d9c-4864-9433-08d982813636"
    },
    {
        "author": "蘇軾",
        "paragraphs": [
            "老來日月似車輪，此去知逢幾箇春。",
            "昨夜冰花猶作柱，曉來梅子已生人。"
        ],
        "title": "和錢四寄其弟龢",
        "id": "bfb88650-d95a-4a55-9b3f-41ee3d15f974"
    },
    {
        "author": "蘇軾",
        "paragraphs": [
            "病爲兀兀安身物，酒作逢逢入腦聲。",
            "堪笑錢塘十萬戶，官家付與老書生。"
        ],
        "title": "病後醉中",
        "id": "54f3dad4-de77-447e-85ef-233b13e48995"
    },
    {
        "author": "蘇軾",
        "paragraphs": [
            "雲幢烟節十洲人，犀甲檀槍百萬軍。",
            "翳薈叢生何足道，此君真是此君君。"
        ],
        "title": "此君軒",
        "id": "279b8a39-197f-40dc-a67f-9a3edf8420b4"
    },
    {
        "author": "蘇軾",
        "paragraphs": [
            "新居未換一根椽，只有楊梅不直錢。",
            "莫共金家鬬甘苦，參寥不是老婆禪。"
        ],
        "title": "參寥惠楊梅",
        "id": "434db4cb-3378-4d81-9a8e-9d6850d0d342"
    },
    {
        "author": "蘇軾",
        "paragraphs": [
            "野鳥游魚信往還，此身同寄水雲間。",
            "誰家晚吹殘紅葉，一夜歸心滿舊山。",
            "可慰摧頹仍健食，比來通脫屢酡顔。",
            "年華豈是催人老，雙鬢無端只自斑。"
        ],
        "title": "秋興三首  其一",
        "id": "22d462b6-33c9-44fa-8475-3024fe89c02a"
    },
    {
        "author": "蘇軾",
        "paragraphs": [
            "故里依然一夢前，相携重上釣魚船。",
            "嘗陪大幕全陳迹，謬忝承明愧昔年。",
            "報國無成空白首，退耕何處有名田。",
            "黄雞白酒雲山約，此計當時已浩然。"
        ],
        "title": "秋興三首  其二",
        "id": "dd2b0d2d-7b82-4fce-b9c5-b5899588c345"
    },
    {
        "author": "蘇軾",
        "paragraphs": [
            "浴鳳池邊星斗光，宴餘香滿上書囊。",
            "樓前夜月低韋曲，雲裏車聲出未央。",
            "去國何年雙鬢雪，黄花重見一枝霜。",
            "傷心無限厭厭夢，長似秋宵一倍長。"
        ],
        "title": "秋興三首  其三",
        "id": "4e92dd5c-1826-4b7d-ba89-5c565dd66c9a"
    },
    {
        "author": "蘇軾",
        "paragraphs": [
            "不辭清曉扣松扉，却值支公久不歸。",
            "山鳥不鳴天欲雪，卷簾惟見白雲飛。"
        ],
        "title": "書辯才白雲堂壁",
        "id": "5fe25c7d-8d19-4a68-aab8-d77f72f03d1f"
    },
    {
        "author": "蘇軾",
        "paragraphs": [
            "乘槎遠引神仙客，萬里清風上海濤。",
            "回首不知沙界小，飄衣猶覺色塵高。",
            "須彌有頂低垂日，兜率無根下戴鼇。",
            "釋梵茫然齊劫火，飛雲不覺醉陶陶。"
        ],
        "title": "觀湖二首  其一",
        "id": "bdbe261d-65dc-4055-8974-693997f8250c"
    },
    {
        "author": "蘇軾",
        "paragraphs": [
            "朝陽照水紅光開，玉濤銀浪相徘徊。",
            "山分宿霧儘寬遠，雲駕高風馳送來。",
            "昇霞彩色敧殘火，及物氣燄明纖埃。",
            "可憐極大不知已，浮生野馬悠悠哉。"
        ],
        "title": "觀湖二首  其二",
        "id": "57503253-c5b0-45b9-a036-e1cdccc63596"
    },
    {
        "author": "蘇軾",
        "paragraphs": [
            "鶴作精神松作筋，階庭蘭玉一時春。",
            "願君且住三千歲，長與東坡作主人。"
        ],
        "title": "醉題信老方丈",
        "id": "3fa16433-8fce-4301-acc4-d6bdf6617904"
    },
    {
        "author": "蘇軾",
        "paragraphs": [
            "風雨何年別，留真向此邦。",
            "至今遺恨在，巧過不成雙。"
        ],
        "title": "三萼牡丹",
        "id": "b6b2a2ee-2178-4321-9816-cad837796805"
    },
    {
        "author": "蘇軾",
        "paragraphs": [
            "美哉水，洋洋乎。",
            "我懷先生，送之子于城隅。",
            "洋洋乎，美哉水。",
            "我送之子，至於新渡。",
            "念彼嵩雒，眷焉西顧。",
            "之子于邁，至於白馬。",
            "白馬舊邦，其構維新。",
            "邦人流涕，畫舫之孫。",
            "相其口髯，尚克似之。",
            "先生遺民，之子往字。"
        ],
        "title": "美哉一首送韋城主簿歐陽君",
        "id": "d933d182-74da-44ff-9d0c-4a2a5318d799"
    },
    {
        "author": "蘇軾",
        "paragraphs": [
            "予昔少年日，氣蓋里閭俠。",
            "自言似劇孟，叩門知緩急。",
            "千金已散盡，白首空四壁。",
            "烈士歎暮年，老驥悲伏櫪。",
            "妻孥真敝屣，脫棄何足惜。",
            "四大猶幻座，衣冠矧外物。",
            "一朝發無上，願老靈山宅。",
            "世事子如何，禪心久空寂。",
            "世間出世間，此道無兩得。",
            "故應入枯槁，習氣要除拂。",
            "丈夫生豈易，趣捨志匪石。",
            "當爲獅子吼，佛法無南北。"
        ],
        "title": "聞潮陽吳子野出家",
        "id": "a718d64d-cde1-4aca-acfb-65cf3d4afce8"
    },
    {
        "author": "蘇軾",
        "paragraphs": [
            "人事千頭及萬頭，得時何喜失時憂。",
            "只知紫綬三公貴，不覺黄粱一夢游。",
            "適見恩綸臨定武，忽遭分職赴英州。",
            "南行若到江干側，休宿潯陽舊酒樓。"
        ],
        "title": "被命南遷途中寄定武同僚",
        "id": "7f172816-b888-4c86-a54b-a5702d5893ad"
    },
    {
        "author": "蘇軾",
        "paragraphs": [
            "小寒初度梅花嶺，萬壑千巌背人境。",
            "清遠聊爲泛宅行，一夢分明墮鄉井。",
            "覺來滿眼是湖山，鴨綠波摇鳳凰影。",
            "海陵居士無雲梯，歲晚結廬苕水湄。",
            "山腰自懸蒼玉佩，野馬不受黄金羈。",
            "門前車蓋獵獵走，笑倚清流數鬢絲。",
            "汀洲相見春風起，白蘋吹花散烟水。",
            "萬里飄蓬未得歸，目斷滄浪淚如洗。",
            "北雁南來遺素書，苦言大浸沒我廬。",
            "清齋十日不然鼎，曲突往往巢龜魚。",
            "今年玉粒賤如水，青銅欲買囊已虛。",
            "人生百年如寄耳，七十朱顔能有幾。",
            "有子休論賢與愚，倪生枉欲带經鋤。",
            "天南看取東坡叟，可是平生廢讀書。"
        ],
        "title": "清遠舟中寄懷賈耘老",
        "id": "e989157d-b1df-4dfb-9480-0d08e7f61d9d"
    },
    {
        "author": "蘇軾",
        "paragraphs": [
            "直視無前氣吐虹，五湖三島在胸中。",
            "相逢莫怪不相揖，只見山僧不見公。"
        ],
        "title": "惠州靈惠院壁間畫一仰面向天醉僧云是蜀僧隠巒所作題詩於其下",
        "id": "f2d90333-fe2d-40e5-96eb-3a14c138c6a1"
    },
    {
        "author": "蘇軾",
        "paragraphs": [
            "皓色生甌面，堪稱雪見羞。",
            "東坡調詩腹，今夜睡應休。"
        ],
        "title": "贈包安靜先生茶二首  其一",
        "id": "9c8e8022-3b92-45da-aabc-23b8d64354a8"
    },
    {
        "author": "蘇軾",
        "paragraphs": [
            "建茶三十片，不審味如何。",
            "奉贈包居士，僧房戰睡魔。"
        ],
        "title": "贈包安靜先生茶二首  其二",
        "id": "38496f46-f16e-4c16-9bb7-bdc0d679a430"
    },
    {
        "author": "蘇軾",
        "paragraphs": [
            "經過廢來久，有弟忽相求。",
            "門外三竿日，江關一葉秋。",
            "蕭疏悲白髮，漫浪散窮愁。",
            "世事江聲外，吾生幸自休。"
        ],
        "title": "過海得子由書",
        "id": "da4f0d30-ad6f-4cb4-a1d8-dce21468f7e8"
    },
    {
        "author": "蘇軾",
        "paragraphs": [
            "半園荒草沒佳蔬，煮得占禾半是藷。",
            "萬事思量都是錯，不如還叩仲尼居。"
        ],
        "title": "過黎君郊居",
        "id": "0eb147af-dd1c-4482-8a0a-0b2a0987c274"
    },
    {
        "author": "蘇軾",
        "paragraphs": [
            "歸去來兮，吾方南遷安得歸。",
            "卧江海之澒洞，弔鼓角之悽悲。",
            "迹泥蟠而愈深，時電往而莫追。",
            "懷西南之歸路，夢良是而覺非。",
            "悟此生之何常，猶寒暑之異衣。",
            "豈襲裘而念葛，蓋得觕而喪微。",
            "我歸甚易，匪馳匪奔。",
            "俯仰還家，下車闔門。",
            "藩垣雖缺，堂室故存。",
            "挹吾天醴，注之漥尊。",
            "飲月露以洗心，餐朝霞而眩顔。",
            "混客主而爲一，俾婦姑之相安。",
            "知盜竊之何有，乃掊門而折關。",
            "廓圜鏡以外照，納萬象而中觀。",
            "治廢井以晨汲，滃百泉之夜還。",
            "守靜極以自作，時爵躍而鯢桓。",
            "歸去來兮，請終老於斯游。",
            "我先人之敝廬，復舍此而焉求。",
            "均海南與漠北，挈往來而無憂。",
            "畸人告予以一言，非八卦與九疇。",
            "方饑須糧，已濟無舟。",
            "忽人牛之皆喪，但喬木與高丘。",
            "警六用之無成，自一根之返流。",
            "望故家而求息，曷中道之三休。",
            "已矣乎，吾生有命歸有時，我初無行亦無留。",
            "駕言隨子聽所之，豈以師南華而廢從安期。",
            "謂湯稼之終枯，遂不溉而不耔。",
            "師淵明之雅放，和百篇之新詩。",
            "賦歸來之清引，我其後身蓋無疑。"
        ],
        "title": "和陶歸去來兮辭",
        "id": "28b21ddb-466f-44ff-9fe3-dcfe42db6e1a"
    },
    {
        "author": "蘇軾",
        "paragraphs": [
            "惡業相纏五十年，常行八棒十三禪。",
            "却著衲衣歸玉局，自疑身是五通仙。"
        ],
        "title": "南華老師示四韵事忙姑以一偈答之",
        "id": "7f7cc166-f48a-443a-9c1a-26cbd94c9c65"
    },
    {
        "author": "蘇軾",
        "paragraphs": [
            "投章獻策謾多談，能雪冤忠死亦甘。",
            "一片丹心天日下，數行清淚嶺雲南。",
            "光榮歸珮呈佳瑞，瘴癘幽居弄晚嵐。",
            "從此西風庾梅謝，却迎誰與馬毿毿。"
        ],
        "title": "過嶺寄子由",
        "id": "e0900252-0add-4fb8-a883-9242712522a4"
    },
    {
        "author": "蘇軾",
        "paragraphs": [
            "楸樹高花欲插天，暖風遲日共茫然。",
            "落英滿地君方見，惆悵春光又一年。"
        ],
        "title": "夢中絕句",
        "id": "c45284f0-f43e-490f-a566-011cfbc8d5ec"
    },
    {
        "author": "蘇軾",
        "paragraphs": [
            "人皆苦炎熱，我愛夏日長。",
            "薰風自南來，殿閣生微凉。",
            "一爲居所移，苦樂永相忘。",
            "願言均此施，清陰分四方。"
        ],
        "title": "戲足柳公權聯句",
        "id": "27ec6b7d-0721-42e3-ac52-f350565127ef"
    },
    {
        "author": "蘇軾",
        "paragraphs": [
            "鴨頭春水濃如染，水面桃花弄春臉。",
            "衰翁送客水邊行，沙襯馬蹄烏帽點。",
            "昂頭問客幾時歸，客道秋風黄葉飛。",
            "繫馬綠楊開口笑，傍山依約見斜暉。"
        ],
        "title": "送別",
        "id": "8d0a0344-63ee-4f8f-a98b-f727c6c8bf5b"
    },
    {
        "author": "蘇軾",
        "paragraphs": [
            "顔闔古有道，躬耕自衣食。",
            "區區魯小邦，不足隠明德。",
            "軺車來我門，聘幣繼金璧。",
            "出門應使者，耕稼不謀國。",
            "但疑誤將命，非敢憚行役。",
            "使者反錫命，戶庭空履迹。",
            "薄俗徇世榮，截趾履之適。",
            "所重易所輕，隋珠彈飛翼。",
            "伊人畏照影，獨往就陰息。",
            "鼎俎薦忠賢，誰能死燔炙。",
            "念彼藏衣冠，安知獲堯客。"
        ],
        "title": "顔闔",
        "id": "8fae0dd8-d3ec-465f-8b90-b59ee54bcea1"
    },
    {
        "author": "蘇軾",
        "paragraphs": [
            "殘杯失春溫，破被生夜悄。",
            "開門萬山白，俯仰同一照。",
            "雖時出圭角，固自絕瑕竅。",
            "兒童勿驚怪，調汝得一笑。"
        ],
        "title": "夢雪",
        "id": "ea794cb0-517b-4c0d-9752-71aa654a781c"
    },
    {
        "author": "蘇軾",
        "paragraphs": [
            "流水隨弦滑，清風入指寒。",
            "坐中有狂客，莫近繡簾彈。"
        ],
        "title": "戲贈田辨之琴姬",
        "id": "b63d67e1-7ce6-4477-b3a4-ad7414830ad5"
    },
    {
        "author": "蘇軾",
        "paragraphs": [
            "短翎長喙喜喧卑，曳練雙翔亦自奇。",
            "頼有黄鸝鬬嬛好，獨依蘚石立多時。"
        ],
        "title": "書黄筌畫翎毛花蝶圖二首  其一",
        "id": "87ad0e99-52dc-447e-a436-38fe7c3b8fdc"
    },
    {
        "author": "蘇軾",
        "paragraphs": [
            "綠陰青子已愁人，忍見中庭燕麥新。",
            "怊悵劉郎今白首，時來看卷覓餘春。"
        ],
        "title": "書黄筌畫翎毛花蝶圖二首  其二",
        "id": "6961f728-df86-4e06-8c43-6712d407e8ad"
    },
    {
        "author": "蘇軾",
        "paragraphs": [
            "漏聲透入碧窗紗，人靜鞦韆影半斜。",
            "沉麝不燒金鴨冷，淡雲籠月照梨花。"
        ],
        "title": "寒食夜",
        "id": "8f0fa26f-0cde-4259-9b7f-634136172eac"
    },
    {
        "author": "蘇軾",
        "paragraphs": [
            "何妨紅粉唱迎仙，來伴山僧到處禪。",
            "陸地生花安足怪，而今更有火中蓮。"
        ],
        "title": "陸蓮庵",
        "id": "f2207c55-58c0-4bc8-9a53-ed383335eede"
    },
    {
        "author": "蘇軾",
        "paragraphs": [
            "已將鏡鑷投諸地，喜見蒼顔白髮新。",
            "歷數三朝軒冕客，色聲誰是獨完人。"
        ],
        "title": "書寄韵",
        "id": "addd8a5f-25b3-4277-a8f5-492baf086b3d"
    },
    {
        "author": "蘇軾",
        "paragraphs": [
            "凜凜人言君似雪，我言凜凜雪如君。",
            "時人盡怪蘇司業，不解將錢與廣文。"
        ],
        "title": "謁敦詩先生因留一絕",
        "id": "3a5e65f9-16fe-4874-b598-866ac7b5b596"
    },
    {
        "author": "蘇軾",
        "paragraphs": [
            "峨峨疊石立何孤，頼有蕭蕭翠竹俱。",
            "日暮無人鷗鳥散，空留野水伴寒蘆。"
        ],
        "title": "絕句二首  其一",
        "id": "b788140e-0313-41a0-96fd-86fd4ee5c390"
    },
    {
        "author": "蘇軾",
        "paragraphs": [
            "漠漠秋高露氣清，新蒲倚石近溪生。",
            "夜來雨後西風急，靜向窗前似有聲。"
        ],
        "title": "絕句二首  其二",
        "id": "cf9f57c3-aa52-4e9c-80f9-dbade9141248"
    },
    {
        "author": "蘇軾",
        "paragraphs": [
            "春宵一刻值千金，花有清香月有陰。",
            "歌管樓臺聲細細，鞦韆院落夜沉沉。"
        ],
        "tags": [
            "惜时",
            "古诗三百首",
            "哲理",
            "宋诗",
            "写景"
        ],
        "title": "春夜",
        "id": "56e104dc-050a-41e5-901c-554cb31ccb66"
    },
    {
        "author": "蘇軾",
        "paragraphs": [
            "有道難行不如醉，有口難言不如睡。",
            "先生醉卧此石間，萬古無人知此意。"
        ],
        "title": "醉睡者",
        "id": "38e839e9-7e07-4167-851d-1a70fd5e7a01"
    },
    {
        "author": "蘇軾",
        "paragraphs": [
            "天驥雖老，舉鞭脫逸。",
            "交馳蟻封，步中衡石。",
            "旁睨駑駘，豐肉滅節。",
            "徐行方軌，動輒吃蹶。",
            "天資相絕，未易致詰。"
        ],
        "title": "數日前夢人示余一卷文字大略若諭馬者用吃蹶兩字夢中甚賞之覺而忘其餘戲作數語足之",
        "id": "bbed2031-4fcd-4315-ae0d-4c455976fa5e"
    },
    {
        "author": "蘇軾",
        "paragraphs": [
            "午夜朧朧淡月黄，夢回猶有暗塵香。",
            "縱橫滿地霜槐影，寂寞蓮燈半在亡。"
        ],
        "title": "四十年前元夕與故人夜遊得此句",
        "id": "4a969fa6-2fa1-4d85-bcda-a8833ca96829"
    },
    {
        "author": "蘇軾",
        "paragraphs": [
            "聞說神仙郭恕先，醉中狂筆勢瀾翻。",
            "百年寥落何人在，只有華亭李景元。"
        ],
        "title": "題李景元畫",
        "id": "6ee4c24d-b926-403d-a01d-c51d9d0b6ea1"
    },
    {
        "author": "蘇軾",
        "paragraphs": [
            "卧病經旬減带圍，清樽忘却故人期。",
            "莫嫌雪裏閑氈帳，作事猶來未合時。"
        ],
        "title": "又答氈帳",
        "id": "4300d211-fbda-4c0c-8d09-1aba46b1ed8d"
    },
    {
        "author": "蘇軾",
        "paragraphs": [
            "街東街西翠幄成，池南池北綠錢生。",
            "幽人獨來带殘酒，偶聽黄鸝第一聲。"
        ],
        "title": "壽陽岸下",
        "id": "bb6675df-bdf3-4d5f-a7a2-c9e196bfb1ad"
    },
    {
        "author": "蘇軾",
        "paragraphs": [
            "一杯連坐兩髯棋，數片深紅入座飛。",
            "十分瀲灧君休赤，且看桃花好面皮。"
        ],
        "title": "春日與閑山居士小飲",
        "id": "5dcfb6b2-df17-4647-8193-94225563d24f"
    },
    {
        "author": "蘇軾",
        "paragraphs": [
            "萬戶春濃酒似油，想須百甕到牀頭。",
            "主人日飲三千客，應笑窮官送督郵。"
        ],
        "title": "村醪二尊獻張平陽  其一",
        "id": "936b1e40-f689-4bf6-a528-7b661d4aa8d7"
    },
    {
        "author": "蘇軾",
        "paragraphs": [
            "詩裏將軍已築壇，後來裨將欲登難。",
            "已驚老健蘇梅在，更作風流王謝看。",
            "□出定知書滿腹，瘦生應爲語雕肝。",
            "□□灑落江山外，留與人間激懦官。"
        ],
        "title": "村醪二尊獻張平陽  其二",
        "id": "062a66d7-38a9-4f20-a0c1-8498c29b2d64"
    },
    {
        "author": "蘇軾",
        "paragraphs": [
            "張公高躅不可到，我欲挽肩纔覺難。",
            "事業已歸前輩錄，典刑留與後人看。",
            "詩如琢雪清牙頰，身覲飛龍吐膽肝。",
            "少負清名晚方用，白頭翁竟作何官。"
        ],
        "title": "村醪二尊獻張平陽  其三",
        "id": "1f90cee3-597b-4874-9e1a-b40d0e950bad"
    },
    {
        "author": "蘇軾",
        "paragraphs": [
            "獨鶴南飛送好音，山中橋梓共成陰。",
            "深衣傴僂如初命，巵酒從容向晚斟。",
            "城裏誰家開壽域，堂東多士作儒林。",
            "清霜未落黄花在，笑折高枝繞鬢簪。"
        ],
        "title": "失題",
        "id": "c02b4d1d-c193-4ab9-97e6-c0e26f8d2330"
    },
    {
        "author": "蘇軾",
        "paragraphs": [
            "摩詰本詞客，亦自名畫師。",
            "平生出入輞川上，鳥飛魚泳嫌人知。",
            "山光盎盎著眉睫，水聲活活流肝脾。",
            "行吟坐咏皆自見，飄然不作世俗辭。",
            "高情不盡落縑素，連山絕澗開重帷。",
            "百年流落存一二，錦囊玉軸酬不貲。",
            "誰令食肉貴公子，不覺祖父驅熊羆。",
            "細氈浄几讀文史，落筆璀璨傳新詩。",
            "青山長江豈君事，一揮水墨光淋漓。",
            "手中五尺小橫卷，天末萬里分毫釐。",
            "謫官南出止均潁，此心通達無不之。",
            "歸來纏裹任紈綺，天馬性在終難羈。",
            "人言摩詰是初世，欲從顧老癡不癡。",
            "桓公崔公不可與，但可與我寬衰遲。"
        ],
        "tags": [
            "长江"
        ],
        "title": "題王維畫",
        "id": "7aeb0e83-6053-4890-a261-4e357384a680"
    },
    {
        "author": "蘇軾",
        "paragraphs": [
            "孤舟轉巌曲，古寺出雲坳。",
            "岸迫鳥聲合，水平山影交。",
            "堂虛泉漱玉，砌靜筍遺苞。",
            "我爲圖名利，無因此結茅。"
        ],
        "title": "和張均題峽山",
        "id": "accb3571-d527-4637-8293-51df04ee44b8"
    },
    {
        "author": "蘇軾",
        "paragraphs": [
            "嗟我去國久，得君如得歸。",
            "今君捨我去，從此故人稀。",
            "不惜故人稀，但恐晤語非。",
            "佳人西方子，佩服貝與璣。",
            "宛兮若處女，未始識戶扉。",
            "何必識戶扉，潛玉有光輝。"
        ],
        "title": "送虢令趙薦",
        "id": "f639087a-aa33-48de-8aa9-d6b4dd9503ae"
    },
    {
        "author": "蘇軾",
        "paragraphs": [
            "冷官門戶日蕭條，親舊音書半寂寥。",
            "惟有太原張縣令，年年專遣送蒲桃。"
        ],
        "title": "謝張太原送蒲桃",
        "id": "029fb489-9151-4a36-9a48-eae81ad90487"
    },
    {
        "author": "蘇軾",
        "paragraphs": [
            "滄海橫流血作津，犬羊角出競稱真。",
            "中原豈是無豪傑，天遣羣雄殺晉人。"
        ],
        "title": "讀晉史",
        "id": "894b06b1-de9d-4bd6-83c4-6fa4d3ded1de"
    },
    {
        "author": "蘇軾",
        "paragraphs": [
            "文非經國武非英，終日虛談取盛名。",
            "至竟開門延羯寇，始知清論誤蒼生。"
        ],
        "title": "讀王衍傳",
        "id": "7d9075be-3c95-47be-8ba4-b74e8daf8686"
    },
    {
        "author": "蘇軾",
        "paragraphs": [
            "羊犬爭雄宇內殘，文風猶自到長安。",
            "當時枉被詩書誤，惟有鮮卑賀狄干。"
        ],
        "title": "讀後魏賀狄干傳",
        "id": "5205e72c-8ccc-40e3-9d16-d9c20c57fe53"
    },
    {
        "author": "蘇軾",
        "paragraphs": [
            "別日已苦迫，見日未可期。",
            "曷不惜此日，相從把酒巵。",
            "人生初甚樂，譬若枰上棋。",
            "縱橫聽汝手，聚散豈吾知。",
            "胡爲復嗟嘆，實恨相識遲。",
            "念昔非親舊，聞名自童兒。",
            "不見常隠憂，見之百憂披。",
            "相從未云幾，別淚遽已垂。",
            "有如雲間鶴，影過落寒池。",
            "舉頭已千里，可見不可追。",
            "我本蜀諸生，能言公少時。",
            "初爲成都掾，治獄官苦卑。",
            "高才絕倫輩，邦伯忘等夷。",
            "是時最少年，白皙未有髭。",
            "風流能痛飲，敏捷好論詩。",
            "勇於鞲上鷹，不啻囊中錐。",
            "去蜀曾未久，得縣復來眉。",
            "簿書紛滿前，指畫渙無疑。",
            "一年吏已服，漸能省鞭笞。",
            "二年民盡信，不復煩文移。",
            "三年厭閑寂，終日事桐絲。",
            "客來投其轄，醉倒不容辭。",
            "至今三十年，父老猶嗟咨。",
            "東川晚乃至，觀者塞路岐。",
            "但見東人喜，不知西人悲。",
            "如今又繼往，人事亦可奇。",
            "嗟此信偶然，或云數使之。",
            "王城多高爵，要路人爭馳。",
            "公來席未暖，去不淅晨炊。",
            "屢爲蜀人得，毋乃天見私。",
            "吾徒本學道，窮達理素推。",
            "況爲二千石，所至可樂嬉。",
            "細思爲縣日，賓友存者誰。",
            "或終卧茅屋，或去懸金龜。",
            "或已登鬼籍，墓木如門楣。",
            "感時何倏忽，撫舊應涕洟。",
            "紫綬著更好，紅顔蔚不衰。",
            "權奇玉勒馬，阿那胡琴姬。",
            "逢人可與樂，慎勿苦相思。"
        ],
        "title": "送司勳子才丈赴梓州",
        "id": "204b983a-04df-4685-9e6c-08a16636f3da"
    },
    {
        "author": "蘇軾",
        "paragraphs": [
            "暴雨漲荒溪，尺水生洪流。",
            "中有潑潑鯉，泛然方快遊。",
            "安知赤日爍，沸浪生浮漚。",
            "石密岸狹束，鱗鬣窘若囚。",
            "一失在藻樂，遂有轍鮒憂。",
            "誓將泛江湖，雪此喣沫羞。",
            "江湖與荒溪，巨細雖不侔。",
            "此流彼之派，聯接詎阻修。",
            "超然奮躍去，勢若鷹離鞲。",
            "浮沉謝羣蛙，窟穴依長洲。",
            "洗刷沮洳泥，被服白紋裘。",
            "誰知歲月久，湧浪生咽喉。",
            "頼爾溪中物，雖困有遠謀。",
            "不似沼沚間，四合獄萬鯫。",
            "縱知有江湖，綿綿隔山丘。",
            "人生豈異此，窮達皆有由。",
            "吾鄉廣平君，少與輕薄遊。",
            "堆金等屋梁，䆉稏百頃秋。",
            "朝廷羅紅顔，夜庖炙肥牛。",
            "落魄窮書生，多以金帛收。",
            "高貲一朝盡，里巷誰青眸。",
            "兒女號饑寒，親友寡饋賙。",
            "中夜起長嘆，慷慨商聲謳。",
            "我非田農家，安能事耝耰。",
            "又非將帥種，不慣揮戈矛。",
            "平生負壯氣，豈可遂爾休。",
            "今我中丞公，位隆職兼優。",
            "官爵連九族，一門千驊騮。",
            "雖云富貴殊，敢以貧賤投。",
            "姻戚苦未遠，我困豈我魗。",
            "八月秋風高，駕言動輕輈。",
            "將行來告別，求贈安敢廋。",
            "嗟子窮已甚，倚伏理亦周。",
            "溪魚解如此，况子知公侯。",
            "馬壯僕正健，去去其無留。"
        ],
        "title": "送宋君用遊輦下",
        "id": "72d1876d-5484-4a46-818f-b9eff1e25d74"
    },
    {
        "author": "蘇軾",
        "paragraphs": [
            "家有粗險石，植之疏竹軒。",
            "人皆喜尋玩，吾獨思棄捐。",
            "以其無所用，曉夕空嶄然。",
            "碪礎則甲斮，砥硯乃枯頑。",
            "于繳不可碆，以碑不可鎸。",
            "凡此六用無一取，令人爭免長物觀。",
            "誰知茲石本靈怪，忽從夢中至吾前。",
            "初來若奇鬼，肩股何孱顔。",
            "漸聞䃔䃧聲，久乃辨其言。",
            "云我石之精，憤子辱我欲一宣。",
            "天地之生我，族類廣且蕃。",
            "子向所稱用者六，星羅雹布盈溪山。",
            "傷殘破碎爲世役，雖有小用烏足賢。",
            "如我之徒亦甚寡，往往掛名經史間。",
            "居海岱者充禹貢，雅與鉛松相差肩。",
            "處魏榆者白晝語，意欲警懼驕君悛。",
            "或在驪山拒强秦，萬牛喘汗力莫牽。",
            "或從揚州感盧老，代我問答多雄篇。",
            "子今我得豈無益，震霆凜霜我不遷。",
            "雕不加文磨不瑩，子盍節槩如我堅。",
            "以是贈子豈不偉，何必責我區區焉。",
            "吾聞石言愧且謝，醜狀欻去不可攀。",
            "駭然覺坐想其語，勉書此詩席之端。"
        ],
        "title": "咏怪石",
        "id": "56e6cc26-b942-4e5a-9aef-f29b59f70872"
    },
    {
        "author": "蘇軾",
        "paragraphs": [
            "少年過了未衰顔，正在悲歡季孟間。",
            "細雨溟濛湖上寺，東風摇蕩酒中山。",
            "千金用盡終須老，百計尋思不似閑。",
            "醉裏下樓知早晚，喧喧扶路笑歌還。"
        ],
        "tags": [
            "西湖"
        ],
        "title": "題西湖樓",
        "id": "a51ec683-b604-407e-8063-9afcf0da221f"
    },
    {
        "author": "蘇軾",
        "paragraphs": [
            "江上檣竿一百尺，山中樓臺十二重。",
            "山僧樓上望江上，遥指檣竿笑殺儂。"
        ],
        "title": "題雙竹堂壁",
        "id": "3640e96e-5115-47e4-a9e3-bdc584c9b8cf"
    },
    {
        "author": "蘇軾",
        "paragraphs": [
            "林外一聲青竹筍，坐間半醉白頭翁。",
            "春山最好不歸去，慚愧春禽解勸儂。"
        ],
        "title": "風水洞聞二禽",
        "id": "c01c9c3a-31bd-4315-94a5-b74e01b4ae62"
    },
    {
        "author": "蘇軾",
        "paragraphs": [
            "立著巫娥多少時，安排雲雨待清詞。",
            "酒酣魯叟頻相憶，曲罷周郎尚不知。",
            "海鷂無蹤飛過速，雲龍有報發來遲。",
            "從今莫入尋春會，爲欠梅花一首詩。"
        ],
        "title": "法惠小飲以詩索周開祖所作",
        "id": "317a43f7-cd10-44dd-b084-2bbe76e0df7c"
    },
    {
        "author": "蘇軾",
        "paragraphs": [
            "千年誰復繼夷齊，凜凜霜筠此鬬奇。",
            "要識蒼龍聯蜺意，擬容丹鳳宿凰枝。",
            "扶持有伴雪應怕，裁剪無人風自吹。",
            "莫遣騷人說連理，君看高節孰如雌。"
        ],
        "title": "次韵陳時發太博雙竹",
        "id": "f07f8ecf-744b-4713-a340-a3de98da8f0f"
    },
    {
        "author": "蘇軾",
        "paragraphs": [
            "教子通經古所賢，安貧守道節尤堅。",
            "當熊遺烈傳家世，投燭諸郎慰眼前。",
            "不待金花書誥命，忽驚玉樹掩新阡。",
            "凱風吹棘君休咏，我亦孤懷一泫然。"
        ],
        "title": "周夫人挽詞",
        "id": "96988284-d662-41c6-88b5-a0e8958ff334"
    },
    {
        "author": "蘇軾",
        "paragraphs": [
            "家山忘了脚騰騰，試作巴談却解譍。",
            "不爲遊人問鄉里，豈知身是錦城僧。"
        ],
        "title": "天聖二僧皆蜀人不見留二絕  其一",
        "id": "0ad0718f-9f9e-4052-84f8-7a5ad5a20ba7"
    },
    {
        "author": "蘇軾",
        "paragraphs": [
            "方丈門開怪不迎，給孤邀供未還城。",
            "興來且作尋安道，醉後何須覓老兵。"
        ],
        "title": "天聖二僧皆蜀人不見留二絕  其二",
        "id": "9154691c-74aa-4789-acf0-98b341baa934"
    },
    {
        "author": "蘇軾",
        "paragraphs": [
            "杜牧端來覓紫雲，狂言驚倒石榴裙。",
            "豈知野客青筇杖，獨卧山僧白簟紋。",
            "且向東臯伴王績，未遑南越弔終軍。",
            "新詩過與佳人唱，從此應難減一分。"
        ],
        "title": "會飲有美堂答周開祖湖上見寄",
        "id": "ef6e8502-4ce8-4b3c-bd57-feb259610ad0"
    },
    {
        "author": "蘇軾",
        "paragraphs": [
            "欲伴騷人賦百篇，歸心要及菊花前。",
            "明朝知覆誰家瓿，猶有桓譚道必傳。"
        ],
        "title": "和吳少卿絕句",
        "id": "eed23130-01a1-4562-b905-0601f87ae665"
    },
    {
        "author": "蘇軾",
        "paragraphs": [
            "樓上新詩二百篇，三吳處士最應賢。",
            "非夷非惠真天隠，忘世忘身恐地仙。",
            "散盡黄金猶好客，歸來碧瓦自生烟。",
            "靈犀美璞無人識，蔚蔚空驚草木妍。"
        ],
        "title": "題沈氏天隠樓",
        "id": "8d80e6b3-e85e-48a0-9b2b-354667b719b9"
    },
    {
        "author": "蘇軾",
        "paragraphs": [
            "譙門對聳壓危坡，覽勝無如此得多。",
            "盡見西山遮岱嶺，迥分東野隔新羅。",
            "花時千圃堆紅錦，雪晝雙城疊白波。",
            "回首毬場尤醒眼，一番風送鑑重磨。"
        ],
        "title": "和人登海表亭",
        "id": "0e451775-ade4-4bd9-86c9-e892737ceb83"
    },
    {
        "author": "蘇軾",
        "paragraphs": [
            "松柏蕭蕭滿故丘，知君懷抱尚悲秋。",
            "算來九九無多日，唱著三三憶舊遊。",
            "皓月徘徊應許共，清詩妙絕不容酬。",
            "梅花社燕難相並，莫爲吳娘暗淚流。"
        ],
        "title": "會雙竹席上奉答開祖長官",
        "id": "68a882b8-e11d-4db4-90f4-28692b4f977d"
    },
    {
        "author": "蘇軾",
        "paragraphs": [
            "淚滴秋風不爲麟，虛名何用實之賓。",
            "烝豚未害爲純孝，貍首何妨助故人。",
            "好喚遊湖緣路便，難邀入社爲詩頻。",
            "知君頗有東山興，喝石巌前自過春。"
        ],
        "title": "次韵答開祖",
        "id": "86a5f620-c528-450b-9fc5-8713d894a421"
    },
    {
        "author": "蘇軾",
        "paragraphs": [
            "淥浄堂前竹，秋期赴白雲。",
            "不知緣底事，一日可無君。"
        ],
        "title": "北山廣智大師回自都下過期而歸時率開祖無悔同訪之因留淥浄堂竹鶴二絕  其一",
        "id": "b9e9424e-c9d5-43f5-b2ae-718b7f3d7226"
    },
    {
        "author": "蘇軾",
        "paragraphs": [
            "淥浄堂前鶴，孤棲守竹軒。",
            "胸中無限事，恨汝不能言。"
        ],
        "title": "北山廣智大師回自都下過期而歸時率開祖無悔同訪之因留淥浄堂竹鶴二絕  其二",
        "id": "48a8460a-bba4-42b4-9042-1687cb19e9ef"
    },
    {
        "author": "蘇軾",
        "paragraphs": [
            "秋來欲見紫髯翁，待得梅花細萼紅。",
            "記取上元燈火夜，道人猶在水晶宮。"
        ],
        "title": "欲往湖州見孫莘老別公輔希元彥遠醇之穆仲",
        "id": "10cec6c7-70d7-443e-92ce-4a4299dc2952"
    },
    {
        "author": "蘇軾",
        "paragraphs": [
            "清晨振衣起，起步方池側。",
            "徘徊俯丹楹，倒影見敧仄。",
            "不識陶靖節，定非風塵格。",
            "遥懷謝靈運，本自林泉客。",
            "予生忽世事，不以形爲役。",
            "顧彼冕弁人，冕弁非予適。"
        ],
        "title": "富陽道中",
        "id": "44e67bf6-f65e-4165-9b6e-1677df355c84"
    },
    {
        "author": "蘇軾",
        "paragraphs": [
            "吾皇有意縛單于，槌破銅山鑄虎符。",
            "驍將新除三十六，精兵共領五千都。",
            "周王常德須攘狄，漢帝雄才亦尚儒。",
            "君學本兼文武術，功名不必讀孫吳。"
        ],
        "title": "贈青濰將謝承制",
        "id": "1512c29c-2ebd-4568-ab90-4f410629df25"
    },
    {
        "author": "蘇軾",
        "paragraphs": [
            "長垂玉筯殘粧臉，肯爲金釵露指尖。",
            "萬斛閑愁何日盡，一分真態更難添。"
        ],
        "title": "過濰州驛見蔡君謨題詩壁上云綽約新嬌生眼底逡巡舊事上眉尖春來試問愁多少得似春潮夜夜添不知爲誰而作也和一首",
        "id": "60c8f32d-6b0f-42f4-a821-e6cc557f4fe0"
    },
    {
        "author": "蘇軾",
        "paragraphs": [
            "楚鄉春冷早梅天，柳色波光已鬬妍。",
            "淮上雁行皆北向，可無消息到儂邊。"
        ],
        "title": "黄州春日雜書四絕  其一",
        "id": "a2645880-7cc7-4902-8e9f-b749ed2e6121"
    },
    {
        "author": "蘇軾",
        "paragraphs": [
            "中州臘盡春猶淺，只有梅花最可憐。",
            "坐遣牡丹成俗物，豐肌弱骨不成妍。"
        ],
        "title": "黄州春日雜書四絕  其二",
        "id": "da2fc7a5-8d4f-4ad8-884c-bf8d24e74b48"
    },
    {
        "author": "蘇軾",
        "paragraphs": [
            "清曉披衣尋杖藜，隔牆已見最繁枝。",
            "老人無計酬清麗，夜就寒光讀楚辭。"
        ],
        "title": "黄州春日雜書四絕  其三",
        "id": "2ef2d948-71ea-4314-8e41-0d4bb4f24512"
    },
    {
        "author": "蘇軾",
        "paragraphs": [
            "病腹難堪七椀茶，曉窗睡起日西斜。",
            "貧無隙地栽桃李，日日門前看賣花。"
        ],
        "title": "黄州春日雜書四絕  其四",
        "id": "540686a4-8a98-46ab-80a0-6e95772fe50a"
    },
    {
        "author": "蘇軾",
        "paragraphs": [
            "晚照餘喬木，前村起夕烟。",
            "棋聲虛閣上，酒味早霜前。",
            "遠謫何須恨，來遊不偶然。",
            "風光類吾土，乃是蜀江邊。"
        ],
        "title": "晚遊城西開善院泛舟暮歸二首  其一",
        "id": "6cce7722-b4ea-43d0-a97b-2491b83caf16"
    },
    {
        "author": "蘇軾",
        "paragraphs": [
            "放船江瀨淺，城郭近連村。",
            "水檻松筠靜，市橋燈火繁。",
            "誰家掛魚網，小舫繫柴門。",
            "卜築計未定，何妨試買園。"
        ],
        "title": "晚遊城西開善院泛舟暮歸二首  其二",
        "id": "43398f9d-8b4a-40df-854c-6a6c3cf4bb55"
    },
    {
        "author": "蘇軾",
        "paragraphs": [
            "消盡瓊瑶雲馭歸，餘寒猶復助風威。",
            "垂簾漸學秋霖滴，滿地猶疑夜月輝。",
            "凍壤相和開蓽戶，流凘半釋擁苔磯。",
            "可憐烏鵲饑無食，日暮空林何所依。"
        ],
        "title": "和人雪晴書事",
        "id": "6c5402ad-d32f-40bd-8a94-96004f64978a"
    },
    {
        "author": "蘇軾",
        "paragraphs": [
            "初見煌煌秀兩岐，俄驚落磑雪霏霏。",
            "可煩都尉熱承汗，絕勝臨淄貧易衣。",
            "尚有清才對風月，未妨便腹貯書詩。",
            "知君貨殖誇長袖，滿糴千箱待一饑。"
        ],
        "title": "奉酬仲閔食新麯湯餠仍聞糴麥甚盛因以戲之",
        "id": "41a8ca29-b208-4e00-b9ec-af8677efc56a"
    },
    {
        "author": "蘇軾",
        "paragraphs": [
            "喜見西風吹麥秋，年年爲逭老農憂。",
            "沾塗手足經年種，薦載珠璣一倍收。",
            "壯齒君能親稼穡，異時我亦困耝耰。",
            "獨憐紫竹堂前月，清夜娟娟照客愁。"
        ],
        "title": "讀仲閔詩卷因成長句",
        "id": "f60703a7-d3a8-4131-a964-ddd22534ad57"
    },
    {
        "author": "蘇軾",
        "paragraphs": [
            "雪堂居士醉方熟，玉澗山人冷不眠。",
            "送與安州潑醅酒，從今三日是三年。"
        ],
        "title": "送酒與崔誠老",
        "id": "ad699ec5-7530-4461-bf78-cc8872d2bcc2"
    },
    {
        "author": "蘇軾",
        "paragraphs": [
            "烏啼鵲噪昏喬木，清明寒食誰家哭。",
            "風吹曠野紙錢飛，古墓累累春草綠。",
            "棠梨花映白楊路，盡是死生離別處。",
            "冥漠重泉哭不聞，蕭蕭暮雨人歸去。"
        ],
        "tags": [
            "清明",
            "思乡",
            "寒食节"
        ],
        "title": "與郭生遊寒溪主簿吳亮置酒郭生喜作挽歌酒酣發聲坐爲凄然郭生言吾恨無佳詞因爲略改樂天寒食詩歌之坐客有泣者其詞曰",
        "id": "481d2544-5fa2-40d9-a5bd-66e7c43a8a1e"
    },
    {
        "author": "蘇軾",
        "paragraphs": [
            "隠約安幽奧，蕭騷雪藪西。",
            "交加工結構，茂密渺冥迷。",
            "引葉油雲遠，攢叢聚族齊。",
            "奔鞭迸壁背，脫籜吐天梯。",
            "烟篠散孫息，高竿拱桷枅。",
            "漏闌零露落，庭度獨蜩啼。",
            "掃洗修纖筍，窺看詰曲溪。",
            "玲瓏綠醽醴，邂逅盍閑携。"
        ],
        "title": "戲作切語竹詩",
        "id": "ba7619a7-b1e0-4780-94c3-b36f15afe96d"
    },
    {
        "author": "蘇軾",
        "paragraphs": [
            "吟哦傲兀，仰晤巌月。",
            "邁巘迎崖，銀刓玉嚙。",
            "源魚噞喁，岸雁臲尯。",
            "卧玩我語，聱牙岌嶪。"
        ],
        "title": "山行見月四言",
        "id": "a1fcd255-56cc-442b-9db9-8ede3d399737"
    },
    {
        "author": "蘇軾",
        "paragraphs": [
            "邾城山下梅花樹，臘月江風好在無。",
            "爭似姑山尋綽約，四時常見雪肌膚。"
        ],
        "title": "憶黄州梅花五絕  其一",
        "id": "db4adf93-09c5-4394-8dd7-1d965f671883"
    },
    {
        "author": "蘇軾",
        "paragraphs": [
            "一枝價重萬瓊琚，直恐姑山雪不如。",
            "盡愛丹鉛競時好，不如風雪養天姝。"
        ],
        "title": "憶黄州梅花五絕  其二",
        "id": "ea58998e-8245-41d2-9392-00758469c27f"
    },
    {
        "author": "蘇軾",
        "paragraphs": [
            "雖老于梅心未衰，今朝誰贈楚江枝。",
            "旋傾尊酒臨清影，正是吳姬一笑時。"
        ],
        "title": "憶黄州梅花五絕  其三",
        "id": "176294b6-536a-49d2-bd22-27e089a4e8c1"
    },
    {
        "author": "蘇軾",
        "paragraphs": [
            "不用相催已白頭，一生判却見花羞。",
            "揚州何遜吟情苦，不枉清香與破愁。"
        ],
        "title": "憶黄州梅花五絕  其四",
        "id": "642ff23c-c932-43cd-b415-240479db3b16"
    },
    {
        "author": "蘇軾",
        "paragraphs": [
            "玉琢青枝蕊綴金，仙肌不怕苦寒侵。",
            "淮陽城裏娟娟月，樊口江邊耿耿參。"
        ],
        "title": "憶黄州梅花五絕  其五",
        "id": "7054feb8-7862-4981-99e9-4d7390848bf0"
    },
    {
        "author": "蘇軾",
        "paragraphs": [
            "君來不遇我，我到不逢君。",
            "古殿依修柏，寒花對暮雲。"
        ],
        "title": "訪散老不遇",
        "id": "db86fed2-5e53-4e5a-a2c4-7ea09a7c21aa"
    },
    {
        "author": "蘇軾",
        "paragraphs": [
            "離歌添唧唧，古曲擬行行。",
            "不作相隨燕，空吟久住鶑。",
            "瞢騰君上馬，寂寞我回城。",
            "明日東門外，空舟獨自橫。"
        ],
        "title": "和王定國",
        "id": "9755b5ef-e912-4af7-8136-83640c51b7a2"
    },
    {
        "author": "蘇軾",
        "paragraphs": [
            "急景歸來早，窮陰晚不開。",
            "傾杯不能飲，留待卯君來。"
        ],
        "title": "出局偶書",
        "id": "bdef21e6-54b3-40d7-85a2-7701e178be56"
    },
    {
        "author": "蘇軾",
        "paragraphs": [
            "筆工近歲說吳俞，李葛虛名總不如。",
            "雖是玉堂揮翰手，自憐白首尚抄書。"
        ],
        "title": "覓俞俊筆",
        "id": "535b7d5f-2b83-4327-802f-61cd6d989338"
    },
    {
        "author": "蘇軾",
        "paragraphs": [
            "太倉失陳紅，狡穴得餘腐。",
            "既興丞相嘆，又發廷尉怒。",
            "磔肉飼饑貓，分髯雜霜兔。",
            "插架刀槊健，落紙龍蛇騖。",
            "物理未易詰，時來即所遇。",
            "穿墉何卑微，托此得佳譽。"
        ],
        "title": "鼠須筆",
        "id": "49339834-01c5-494a-8500-dbd591d20451"
    },
    {
        "author": "蘇軾",
        "paragraphs": [
            "高情閑處任君彈，幽夢來時與子眠。",
            "彭澤漫知琴上趣，邯鄲深得枕中仙。",
            "試尋玉軫拋何處，閑喚香雲在那邊。",
            "平素不須煩按抑，秦娥自解語如絃。"
        ],
        "title": "琴枕",
        "id": "d733de4e-6e1d-4d87-9cec-a80437bb7894"
    },
    {
        "author": "蘇軾",
        "paragraphs": [
            "宗晟一軸水簾圖，寄與南舒李大夫。",
            "未向林泉歸得去，炎天酷日且令無。"
        ],
        "title": "書李宗晟水簾圖",
        "id": "3060c52f-3229-4fb5-a55e-f3ec96a676db"
    },
    {
        "author": "蘇軾",
        "paragraphs": [
            "先皇御馬三千匹，仗下曾騎玉駱驄。",
            "金鼎丹成龍亦化，圉人空棧泣西風。"
        ],
        "title": "書龍馬圖",
        "id": "23365775-409a-492d-8314-8e3428b3f308"
    },
    {
        "author": "蘇軾",
        "paragraphs": [
            "寒時便具熱時風，饑漢那知食藥功。",
            "莫怪禪師向西笑，緣師身在長安東。"
        ],
        "title": "皎然禪師贈吳憑處士詩云世人不知心是道只言道在西方妙還如瞽者望長安長安在東向西笑東坡居士代答云",
        "id": "e28ca1a0-de28-4469-a76a-b258d28dc5e6"
    },
    {
        "author": "蘇軾",
        "paragraphs": [
            "金粟釵頭次第多，起看缺月带斜河。",
            "懸知瑞草橋邊夜，笑指燈花說老坡。"
        ],
        "title": "燈花一首贈王十六",
        "id": "0994965a-bbf2-4233-87e7-cd9d97136837"
    },
    {
        "author": "蘇軾",
        "paragraphs": [
            "前夢後夢真是一，彼幻此幻非有二。",
            "正好長松水石間，更憶前生後生事。"
        ],
        "title": "王晉卿得破墨三昧又嘗聞祖師第一義故畫邢和璞房次律論前生圖以寄其高趣東坡居士既作破琴詩以記異夢矣復說偈云",
        "id": "a5e1eb10-58e8-416a-9d8f-1aeaa51e3af3"
    },
    {
        "author": "蘇軾",
        "paragraphs": [
            "洞外復空中，千千萬萬同。",
            "勞師唱竹頌，知是阿誰風。"
        ],
        "title": "和芝上人竹軒",
        "id": "7b9eab63-1558-46f3-9898-29df60dd6501"
    },
    {
        "author": "蘇軾",
        "paragraphs": [
            "拆却相公庵，泥却駙馬竹。",
            "天下人總知，流入傳燈錄。"
        ],
        "title": "戲贈秀老",
        "id": "b1a32f79-fa57-400e-86ed-ea1cccebfa82"
    },
    {
        "author": "蘇軾",
        "paragraphs": [
            "反觀皆自直，相詆竟誰諛。",
            "事過始堪笑，夢中今了無。",
            "珍才尚空谷，瘦馬正長途。",
            "未識造物意，茫然同一爐。"
        ],
        "title": "和晁美叔老兄",
        "id": "9be09976-888a-431c-b58e-d8e1f73a420f"
    },
    {
        "author": "蘇軾",
        "paragraphs": [
            "牛羊久已下，寂寞掩柴扉。",
            "水鵲鳴城堞，飛螢上戟衣。",
            "夜凉江海近，天闊斗牛微。",
            "何日招舟子，寒江北渡歸。"
        ],
        "title": "暮歸",
        "id": "794e302c-cf5a-47a7-bf62-55b7cfd34aea"
    },
    {
        "author": "蘇軾",
        "paragraphs": [
            "夢破山骨冷，扶桑未放曉。",
            "披衣坐虛堂，缺月猶皎皎。",
            "揚泉漱寒冽，激齒冰雪繞。",
            "百體喜堅壯，萬象覺清悄。",
            "簪履事朝謁，神魂飛窅渺。",
            "龕燈蚌珠剖，爐穗玉繩裊。",
            "浮念恍已消，真庭諒非杳。",
            "須臾霽霞起，赫奕射林表。",
            "高樹引凉蟬，深枝啅棲鳥。",
            "二蟲彼何爲，逐動自紛擾。",
            "悠悠天宇內，豈復論大小。",
            "覆盎舞醯雞，濃昏恣飛繞。",
            "定知達觀士，方寸常了了。",
            "世無陶靖節，此樂知者少。"
        ],
        "title": "待旦",
        "id": "f091900b-3a3c-4c52-a945-30289296e9bc"
    },
    {
        "author": "蘇軾",
        "paragraphs": [
            "天下風流筍餠餤，人間濟楚蕈饅頭。",
            "事須莫與繆漢喫，送與麻田吳遠遊。"
        ],
        "title": "約吳遠遊與姜君弼喫蕈饅頭",
        "id": "9b749ddb-132b-45f3-92bf-6e57259b4c4d"
    },
    {
        "author": "蘇軾",
        "paragraphs": [
            "松風溜溜作春寒，伴我饑腸響夜闌。",
            "牛糞火中燒芋子，山人更喫懶殘殘。"
        ],
        "title": "除夕訪子野食燒芋戲作",
        "id": "d7e360aa-58e9-43cb-8141-f39607ad37a9"
    },
    {
        "author": "蘇軾",
        "paragraphs": [
            "青松盈尺間香梅，盡是先生去後栽。",
            "應笑來時無一物，手携拄杖却空回。"
        ],
        "title": "北歸度嶺寄子由",
        "id": "6b171415-4acc-4e15-a67f-480da2bebe4e"
    },
    {
        "author": "蘇軾",
        "paragraphs": [
            "鳴泉鳴泉，經雲而潺湲。",
            "拔爲毛骨者修竹，蒸爲雲氣者霏烟。",
            "山夔莫能隠其怪，野翟詎敢藏其奸。",
            "茅廬肅肅，昔有人焉。",
            "其高如山，其清如泉。",
            "其心金與玉，其道砥與弦。",
            "執德沒世，落月入地。",
            "英名皎然，陽曦麗天。",
            "舊隠寂寂，新篁娟娟。",
            "思彼君子，我心如懸。",
            "谷鳥在上，巌花炫前。",
            "鳴泉鳴泉，使我菀結而華顛。"
        ],
        "title": "鳴泉思思君子也君子抱道且殆而時弗與民咸思之鳴泉故基堙圮殆盡眉山蘇軾搔首踟躕作鳴泉思以思之",
        "id": "31b84a1c-0572-4324-89af-112eda9929d6"
    },
    {
        "author": "蘇軾",
        "paragraphs": [
            "頌聲歌盛旦，多黍樂豐年。",
            "近見藏高廩，遥知熟大田。",
            "在疇紛已穫，如阜隠相連。",
            "魯史詳而記，神倉賦且全。",
            "舂人洪蓄積，祖廟享恭虔。",
            "聖后憂農切，宜哉報自天。"
        ],
        "title": "豐年有高廩詩",
        "id": "0b157c2c-fa91-4713-8e4f-b74d3cbba896"
    },
    {
        "author": "蘇軾",
        "paragraphs": [
            "一軒高爲黄花設，富擬人間萬石君。",
            "佳本盡從方外得，異香多在月中聞。",
            "引泉北澗分清露，開逕南山破白雲。",
            "此意欲爲知者道，陶翁猶自未離羣。"
        ],
        "title": "萬菊軒",
        "id": "db061f82-96a2-42f0-b75f-1b69619a1f73"
    },
    {
        "author": "蘇軾",
        "paragraphs": [
            "少陵翰墨無形畫，韓幹丹青不語詩。",
            "此畫此詩真已矣，人間駑驥漫爭馳。"
        ],
        "title": "韓幹馬",
        "id": "4e85d1b3-2b7d-4890-aaea-cb20a3cba97b"
    },
    {
        "author": "蘇軾",
        "paragraphs": [
            "野菜此出珍又珍，送與西鄰病酒人。",
            "便須起來和熱喫，不消洗面裹頭巾。"
        ],
        "title": "送煮菜贈包安靜先生",
        "id": "4c0e060c-9c5d-4cd5-8166-0908f8722f65"
    },
    {
        "author": "蘇軾",
        "paragraphs": [
            "百疊漪漪風皺，六銖縰縰雲輕。",
            "植立含風廣殿，微聞環珮摇聲。"
        ],
        "title": "夢中賦裙带",
        "id": "1997c3db-157b-4e7a-9877-5afc814b1117"
    },
    {
        "author": "蘇軾",
        "paragraphs": [
            "王郎西去路漫漫，野店無人霜月寒。",
            "淚盡粉箋書不得，憑君送與卯君看。"
        ],
        "title": "王定國自彭城往南都時子由在宋幕求家書僕醉不能作獨以一絕句與之",
        "id": "2fa79d0d-6fff-4369-8626-98973e47eaba"
    },
    {
        "author": "蘇軾",
        "paragraphs": [
            "東坡五載黄州住，何事無言及李宜。",
            "却似西川杜工部，海棠雖好不吟詩。"
        ],
        "title": "贈黄州官妓",
        "id": "2b1609f4-373e-4572-914d-c297a688625b"
    },
    {
        "author": "蘇軾",
        "paragraphs": [
            "桃園未必無杏，銀礦終須有鉛。",
            "荇带豈能攔浪，藕花却解留蓮。"
        ],
        "title": "六言樂語",
        "id": "c339f2f9-da99-4534-9a57-2b2d81bbeb32"
    },
    {
        "author": "蘇軾",
        "paragraphs": [
            "臨池妙墨出元常，弄玉嬌姿笑柳娘。",
            "吟雪屢曾驚太傅，斷弦何必試中郎。"
        ],
        "title": "題領巾絕句",
        "id": "2cc317be-f33e-421b-b5a1-6cd081c87b0f"
    },
    {
        "author": "蘇軾",
        "paragraphs": [
            "任從酒滿翻香縷，不願書來繫綵箋。",
            "半接西湖橫綠草，雙垂南浦拂紅蓮。"
        ],
        "tags": [
            "西湖"
        ],
        "title": "書裙带絕句",
        "id": "190be140-3c1b-475f-8c77-307acda2da40"
    },
    {
        "author": "蘇軾",
        "paragraphs": [
            "金沙泉湧雪濤香，灑作醍醐大地凉。",
            "倒浸九天河影白，遥通百谷海聲長。",
            "僧來汲月歸靈石，人到尋源宿上方。",
            "更續茶經校奇品，山瓢留待羽仙嘗。"
        ],
        "title": "虎跑泉",
        "id": "72ed1340-e087-4c2b-b4bc-a3fbc13868d1"
    },
    {
        "author": "蘇軾",
        "paragraphs": [
            "披雲離北巌，度嶺入中夏。",
            "重藉剪楚茅，方函斲英檟。",
            "騷壇意莫逆，匠石語□奓。",
            "匪堊勞運斤，如带防毀銙。",
            "礪□□□□，觀隅整同厦。",
            "津津剖馬肝，索索模羊觟。",
            "氣逼松滋豪，烟聯雪濤姹。",
            "登堂却蹣跚，飲水何𧮳閜。",
            "守墨面宜黔，含貞口終啞。",
            "靜惟有壽焉，玷尚可磨也。",
            "魯史記獲麟，晉帖題裹鮓。",
            "供給到唐文，護持等商斝。",
            "眉形空愛纖，風字仍嫌哆。",
            "載觀七八評，咸本六一寫。",
            "退然敢摩肩，信矣俱出跨。",
            "始知尹公他，不媚王孫賈。",
            "銘詩與器傳，篆刻當碑打。",
            "嚴韵拾孑遺，微才任聊且。"
        ],
        "title": "端硯詩",
        "id": "7ebea1c6-e14a-4c81-804f-32b2b7298755"
    },
    {
        "author": "蘇軾",
        "paragraphs": [
            "玉筍纖纖揭繡簾，一心偷看綠蘿尖。",
            "使君三尺毬頭帽，須信從來只有簷。"
        ],
        "title": "張無盡過黄州徐君猷爲守有四侍人姓爲孫姜閻齊適張夫人携其一往婿家既暮復還乃閻姬也最爲徐所寵因書絕句云",
        "id": "39d5b2f1-670d-49dd-baa0-4ddefa221334"
    },
    {
        "author": "蘇軾",
        "paragraphs": [
            "南北山光照綠蘿，濯纓洗耳不須多。",
            "天空月滿宜登眺，看取青銅兩處磨。"
        ],
        "title": "題銅陵陳公園雙池詩  其一",
        "id": "d0467052-fa0d-4308-b59a-4be25e27fe40"
    },
    {
        "author": "蘇軾",
        "paragraphs": [
            "落帆重到古銅官，長是江風阻往還。",
            "要以謫仙迴舞袖，千年醉拂五松山。"
        ],
        "title": "題銅陵陳公園雙池詩  其二",
        "id": "97f1ef63-4107-47c6-9a49-1668f8ec9aac"
    },
    {
        "author": "蘇軾",
        "paragraphs": [
            "異味誰栽向海濱，亭亭直幹亂枝分。",
            "開花樹杪翻青籜，結子苞中皺錦紋。",
            "可療饑懷香自吐，能消瘴癘暖如薰。",
            "堆盤何物堪爲偶，蔞葉清新卷翠雲。"
        ],
        "title": "咏檳榔",
        "id": "9d1531c2-67cd-4fec-b5aa-c2d834ac1e19"
    },
    {
        "author": "蘇軾",
        "paragraphs": [
            "天地雖虛廓，惟海爲最大。",
            "聖王皆祀事，位尊河伯拜。",
            "祝融爲異號，恍惚聚百怪。",
            "二氣變流光，萬里風雲快。",
            "靈旂摇紅纛，赤虬噴滂湃。",
            "家近玉皇樓，彤光照世界。",
            "若得明月珠，可償逐客債。"
        ],
        "title": "醉中題鮫綃詩",
        "id": "13a4133f-2b2a-4127-b516-edd2a4fd4c50"
    },
    {
        "author": "蘇軾",
        "paragraphs": [
            "簾卷窗穿戶不扃，隙塵風葉任縱橫。",
            "幽人睡足誰呼覺，敧枕牀前有月明。"
        ],
        "title": "無題",
        "id": "c438fbb5-8e66-4f1a-8555-35ef63615403"
    },
    {
        "author": "蘇軾",
        "paragraphs": [
            "人日滯留江上村，定知芳草怨王孫。",
            "題詩寄遠方揮翰，扶杖登高獨出門。",
            "柳色忍看成感嘆，花前歸思自飛翻。",
            "浮陽披凍雖才弄，已覺春工漏一元。"
        ],
        "title": "雅安人日次舊韵二首  其一",
        "id": "35cb628e-30ea-4f6f-a560-7e273f23ee3a"
    },
    {
        "author": "蘇軾",
        "paragraphs": [
            "似聞高隠在前村，坐膝扶牀戲子孫。",
            "自賞春光携桂酒，喜逢晴色款柴門。",
            "屏間带日金人活，頭上迎風綵勝翻。",
            "蓬鬢扶疏吾老矣，豈能舊貌改新元。"
        ],
        "title": "雅安人日次舊韵二首  其二",
        "id": "86250529-f029-45f5-8d54-9078cd379690"
    },
    {
        "author": "蘇軾",
        "paragraphs": [
            "雨過郊原一番新，尋芳車馬踏無塵。",
            "普天冷食聞前古，蕭寺清游屬兩人。",
            "不作佺期問新曆，頗同之問感餘春。",
            "明年歸藉梨花上，應會羣賢及四鄰。"
        ],
        "title": "和代器之",
        "id": "67e3b131-7cb3-4e9c-bc4f-48bc021209a1"
    },
    {
        "author": "蘇軾",
        "paragraphs": [
            "心似已灰之木，身如不繫之舟。",
            "問汝平生功業，黄州惠州儋州。"
        ],
        "tags": [
            "抒情",
            "追忆",
            "壮志未酬"
        ],
        "title": "自題金山畫像",
        "id": "55a6f28c-b1a0-4557-8bfa-96a59ffa7674"
    },
    {
        "author": "蘇軾",
        "paragraphs": [
            "歸去來兮，世不汝求胡不歸。",
            "洶北望之橫流兮，渺西顧之塵霏。",
            "紛野馬之决驟兮，幸余首之未鞿。",
            "出彭城而南騖兮，眷丘隴而增欷。",
            "亂清淮而俯鑒兮，驚昔容之是非。",
            "念東坡之遺老兮，輕千里而款余扉。",
            "共雪堂之清夜兮，攬明月之餘輝。",
            "曾雞黍之未熟兮，嘆空室之伊威。",
            "我挽袖而莫留兮，僕夫在門歌式微。",
            "歸去來兮，路渺渺其何極。",
            "將稅駕於何許兮，北江之南，南江之北。",
            "于此有人兮，儼峨峨其豐碩。",
            "孰居約而爾肥兮，非糠覈其何食。",
            "久抱一而不試兮，愈溫溫而自克。",
            "吾居世之荒浪兮，視昏昏而聽默默。",
            "非之子莫振吾過兮，久不見恐自賊。",
            "吾欲往而道無由兮，子何畏而不即。",
            "將以彼爲玉人兮，以子爲之璞也。"
        ],
        "title": "歸來引送王子立歸筠州",
        "id": "d116001d-113a-426e-8c06-0db5c24edb82"
    },
    {
        "author": "蘇軾",
        "paragraphs": [
            "出臨臯而東騖兮，並叢祠而北轉。",
            "走雪堂之陂陀兮，歷黄泥之長坂。",
            "大江洶以左繚兮，渺雲濤之舒卷。",
            "草木層累而右附兮，蔚柯丘之葱蒨。",
            "余旦往而夕還兮，步徙倚而盤桓。",
            "雖信美而不可居兮，苟娛余于一眄。",
            "余幼好此奇服兮，襲前人之詭幻。",
            "老更變而自哂兮，悟驚俗之來患。",
            "釋寶璐而被繒絮兮，雜市人而無辨。",
            "路悠悠其莫往來兮，守一席而窮年。",
            "時游步而遠覽兮，路窮盡而旋反。",
            "朝嬉黄泥之白雲兮，暮宿雪堂之青烟。",
            "喜魚鳥之莫余驚兮，幸樵蘇之我嫚。",
            "初被酒以行歌兮，忽放杖而醉偃。",
            "草爲茵而塊爲枕兮，穆華堂之清宴。",
            "紛墜露之濕衣兮，升素月之團團。",
            "感父老之呼覺兮，恐牛羊之予踐。",
            "于是蹶然而起，起而歌曰。",
            "月明兮星稀，迎余往兮餞余歸。",
            "歲既宴兮草木腓，歸來歸來兮，黄泥不可以久嬉。"
        ],
        "title": "黄泥坂詞",
        "id": "b3aff07a-ffa3-4d36-aee5-817008423563"
    },
    {
        "author": "蘇軾",
        "paragraphs": [
            "大江南兮九華西，泛秋浦兮亂清溪。",
            "水渺渺兮山無蹊，路重複兮居者迷。",
            "爛青紅兮粲高低，松十里兮稻千畦。",
            "山無人兮雲朝躋，靄濛濛兮渰凄凄。",
            "嘯林谷兮號水泥，走鼪鼯兮下鳧鷖。",
            "忽孤壘兮隠重堤，杳冥茫兮聞犬雞。",
            "鬰萬瓦兮鳥翼齊，浮軒楹兮飛棋枅。",
            "雁南歸兮寒蜩嘶，弄秋水兮挹玻璃。",
            "朝市合兮雜髦齯，挾簞瓢兮佩鋤犁。",
            "鳥獸散兮相扶携，隠驚雷兮騖長霓。",
            "望翠微兮古招提，掛木杪兮翔雲梯。",
            "若有人兮悵幽棲，石爲門兮雲爲閨。",
            "塊虛堂兮法喜妻，呼猿狙兮子鹿麛。",
            "我欲往兮奉杖藜，獨長嘯兮謝阮嵇。"
        ],
        "title": "清溪詞",
        "id": "eba9d794-3135-4596-a4dc-ff84cfc31a78"
    },
    {
        "author": "蘇軾",
        "paragraphs": [
            "南山之幽，雲冥冥兮。",
            "孰居此者，帝側之神君。",
            "君胡爲兮山之幽，顧宮殿兮久淹留。",
            "又曷爲一朝去此而不顧兮，悲此空山之人也。",
            "來不可得而知兮，去固不可得而訊也。",
            "君之來兮天門空，從千騎兮駕飛龍。",
            "隸辰星兮役太歲，儼晝降兮雷隆隆。",
            "朝發軫兮帝庭，夕弭節兮山宮。",
            "懭有妖兮虐下土，精爲星兮氣爲虹。",
            "愛流血之滂沛兮，又嗜瘧癘與螟蟲。",
            "嘯盲風而涕淫雨兮，時又吐旱火之爞融。",
            "銜帝命以下討兮，建千仞之修鋒。",
            "乘飛霆而追逸景兮，歙砉掃滅而無蹤。",
            "忽崩播其來會兮，走海岳之神公。",
            "龍車獸鬼不知其數兮，旗纛晻靄而冥蒙。",
            "漸俯傴以旅進兮，鏘劍佩之相礱。",
            "司殺生之必信兮，知上帝之不汝容。",
            "既約束以反職兮，退戰慄而愈恭。",
            "澤充塞于四海兮，獨澹然其無功。",
            "君之去兮天門開，款閶闔兮朝玉臺。",
            "羣仙迎兮塞雲漢，儼前導兮紛後陪。",
            "歷玉階兮帝迎勞，君良苦兮馬豗頹。",
            "閔人世兮迫隘，陳下土兮帝所哀。",
            "返瓊宮之嵯峨兮，役萬靈之喧豗。",
            "默清浄以無爲兮，時節狩于斗魁。",
            "詣通明而獻黜陟兮，軼蕩蕩其無回。",
            "忽表裏之煥霍兮，光下燭于九垓。",
            "時游目以下覽兮，五岳爲豆，四溟爲杯。",
            "俯故宮之千柱兮，若毫端之集埃。",
            "來非以爲樂兮，去非以爲悲。",
            "謂神君之既返兮，曾顔咫尺之不違。",
            "升祕殿以內悸兮，魂凜凜而上馳。",
            "忽寤寐以有得兮，敢沐浴而獻辭。",
            "是耶非耶，臣不可得而知也。"
        ],
        "title": "上清詞",
        "id": "46ae4417-1f4b-4cbe-9b98-da87a7fc0ab1"
    },
    {
        "author": "蘇軾",
        "paragraphs": [
            "山坡陀兮下屬江，勢崖絕兮游波所蕩如頹牆。",
            "松茀律兮百尺，旁枝虬葛藟之。",
            "上不見日兮下可依，吾曳杖兮吾僮以吾之書隨。",
            "藐余望兮水中汦，頎然而長者黄冠而羽衣。",
            "澣頤坦腹盤石箕坐兮，山亦有趾安不危，四無人兮可忘饑。",
            "仙人偓佺自言其居瑶之圃，一日一夜飛相往來不可數。",
            "使其開口言兮，豈惟河漢無極驚余心。",
            "默不言兮，蹇昭氏之不鼓琴。",
            "憺將翔兮山海，與日月兮長在。",
            "若有人兮夢中仇池我歸路，此非小有兮噫乎何以樂此而不去。",
            "昔余游於葛天兮，身非陶氏猶與偕。",
            "乘渺茫良未果兮，僕夫悲余馬懷。",
            "聊逍遥兮容與，晞余髮兮蘭之渚。",
            "余論世兮千載一人猶並時，余行詰曲兮欲知余者稀。",
            "峨峨洋洋余方樂兮，譬余繫舟於水魚潛鳥舉亦不知。",
            "何必每念輒得應余若響，坐有如此兮人子期。"
        ],
        "title": "山坡陀行",
        "id": "b6e78e70-b12a-4ac3-9afb-4fb5ebe62cf8"
    },
    {
        "author": "蘇軾",
        "paragraphs": [
            "琅然，清圜。",
            "誰彈，響空山。",
            "無言，惟翁醉中和其天。",
            "月明風露娟娟，人未眠。",
            "荷蕢過山前，曰有心也哉此賢。",
            "醉翁嘯咏，聲和流泉。",
            "醉翁去後，空有朝吟夜怨。",
            "山有時而童顛，水有時而回川。",
            "思翁無歲年，翁今爲飛仙。",
            "此意在人間，試聽徽外三兩絃。"
        ],
        "title": "醉翁操",
        "id": "7d593b57-f282-4bd7-92aa-72a282869570"
    },
    {
        "author": "蘇軾",
        "paragraphs": [
            "國老安榮心自閑，紫袍金带舊簪冠。",
            "星騎箕簸揚糠粃，斗掌權衡表漢桓。",
            "冬有愆陽嫌薄熱，夏多沴氣畏輕寒。",
            "頼得五賢清雅出，俾人敬慕肅容看。"
        ],
        "title": "次韵借觀睢陽五老圖",
        "id": "7df30e0c-f143-4da5-89ed-1e8402512734"
    },
    {
        "author": "蘇軾",
        "paragraphs": [
            "潮隨暗浪雪山傾，遠浦漁舟釣月明。",
            "橋對寺門松逕小，檻當泉眼石波清。",
            "迢迢綠樹江天曉，靄靄紅霞晚日晴。",
            "遥望四邊雲接水，碧峰千點數鷗輕。"
        ],
        "title": "題金山寺回文體",
        "id": "86a33b93-f205-4ec1-aae7-e0e8993ca8c5"
    },
    {
        "author": "蘇軾",
        "paragraphs": [
            "千尺長松掛薜蘿，梯雲嶺上一聲歌。",
            "湖山深秀有何處，水月池中桂影多。"
        ],
        "title": "水月寺",
        "id": "7497b44c-aef7-437d-9b7b-19e6b3b7d7d7"
    },
    {
        "author": "蘇軾",
        "paragraphs": [
            "請得一日假，來遊半月泉。",
            "何人施大手，擘破水中天。"
        ],
        "title": "半月泉",
        "id": "629cd11d-3ba1-4fc7-8d2d-c83bc677bdc1"
    },
    {
        "author": "蘇軾",
        "paragraphs": [
            "今日何山是勝遊，亂峰縈轉繞滄洲。",
            "雲含老樹明還滅，石礙飛泉咽復流。",
            "遍嶺煙霞迷俗客，一溪風雨送歸舟。",
            "自嗟塵土先衰老，底事孤僧亦白頭。"
        ],
        "title": "遊何山",
        "id": "dc536997-0322-4762-a56f-e369e8543a1d"
    },
    {
        "author": "蘇軾",
        "paragraphs": [
            "石室先生清興動，落筆縱橫飛小鳳。",
            "借君妙意寫篔簹，留與詩人發吟諷。"
        ],
        "title": "自題臨文與可畫竹",
        "id": "2cfd6d81-86e0-4704-b8ca-c9dae07ba14f"
    },
    {
        "author": "蘇軾",
        "paragraphs": [
            "巌泉未入井，蒙然冒沙石。",
            "泉嫩石爲厭，石老生罅隙。",
            "異哉寸波中，露此橫海脊。",
            "先生酌泉笑，泉秀神龍蟄。",
            "舉手玉筯插，忽去銀釘擲。",
            "大身何時布，大翮翔霹靂。",
            "誰言鵬背大，更覺宇宙窄。"
        ],
        "title": "雙井白龍",
        "id": "556f5e32-9ace-4719-ada1-b8b6483aeb84"
    },
    {
        "author": "蘇軾",
        "paragraphs": [
            "浮金最好溪南景，古木樓臺畫不成。",
            "天籟遠兼流水韵，雲璈常聽步虛聲。",
            "青鸞白鶴蟠空下，翠草玄芝匝地生。",
            "咫尺仙都隔塵世，門前車馬任縱橫。"
        ],
        "title": "瑞金東明觀",
        "id": "64a59b74-ff87-4e92-9ab1-b687a1dd6dc2"
    },
    {
        "author": "蘇軾",
        "paragraphs": [
            "觀魚惠子臺蕪沒，夢蝶莊生冢木秋。",
            "惟有清淮供四望，年年依舊背城流。"
        ],
        "title": "題清淮樓",
        "id": "7543a277-02e3-4f49-ad2d-d63f76033b1a"
    },
    {
        "author": "蘇軾",
        "paragraphs": [
            "遠公沽酒飲陶潛，佛印燒豬待子瞻。",
            "採得百花成蜜後，不知辛苦爲誰甜。"
        ],
        "title": "戲答佛印",
        "id": "bdfe64fc-0d4b-4dd0-bfbb-192386e0381f"
    },
    {
        "author": "蘇軾",
        "paragraphs": [
            "木落沙明秋浦，雲卧烟淡瀟湘。",
            "曾學扁舟范蠡，五湖深處鳴榔。"
        ],
        "title": "失題三首  其一",
        "id": "05d46012-8560-4d35-a7b5-f01989e9a114"
    },
    {
        "author": "蘇軾",
        "paragraphs": [
            "望斷水雲千里，橫空一抹晴嵐。",
            "不見邯鄲歸路，夢中略到江南。"
        ],
        "title": "失題三首  其二",
        "id": "1d3faa72-f3b0-41be-8f4b-6e2a6221174c"
    },
    {
        "author": "蘇軾",
        "paragraphs": [
            "公子只應見畫，此中我獨知津。",
            "寫到水窮天杪，定非塵土間人。"
        ],
        "title": "失題三首  其三",
        "id": "b67b32d9-640a-4132-90f1-f8d5639abf5b"
    },
    {
        "author": "蘇軾",
        "paragraphs": [
            "鴻漸偏宜丹鳳南，冠霞帔月毿毿。",
            "酒酣亭上來看舞，有客新名喚作耽。"
        ],
        "title": "來鶴亭",
        "id": "5b5d9636-d4e9-4e7b-8708-50b43ad11e7c"
    },
    {
        "author": "蘇軾",
        "paragraphs": [
            "征西天府，重九令節。",
            "駕言龍山，宴凱羣哲。",
            "壺歌雅奏，緩带輕帢。",
            "胡爲中觴，一笑粲發。",
            "楩楠競秀，榆柳獨脫。",
            "驥騄交騖，駑蹇先蹶。",
            "楚狂醉亂，隕帽莫覺。",
            "戎服囚首，枯顱茁髮。",
            "惟明將軍，度量豁達。",
            "容此下士，顛倒冠襪。",
            "宰夫揚觶，兕觥舉罰。",
            "請歌相鼠，以侑此爵。"
        ],
        "title": "龍山補亡  其一",
        "id": "3ca25138-9c51-4421-86d3-e27f4e98f717"
    },
    {
        "author": "蘇軾",
        "paragraphs": [
            "吾聞君子，蹈常履素。",
            "晦明風雨，不改其度。",
            "平生丘壑，散髮箕裾。",
            "墜車天全，顛沛何懼。",
            "腰適忘带，足適忘屨。",
            "不知有我，帽復奚數。",
            "流水莫繫，浮雲暫寓。",
            "飄然隨風，非去非取。",
            "我冠明月，佩服寶璐。",
            "不纓而結，不簪而附。",
            "歌詩甯擇，請飲相鼠。",
            "罰此陋人，俾出童羖。"
        ],
        "title": "龍山補亡  其二",
        "id": "fa221293-8a23-408f-9f51-c263aef9c06f"
    },
    {
        "author": "蘇軾",
        "paragraphs": [
            "小檻徘徊日自斜，只愁春盡委泥沙。",
            "丹青欲寫傾城色，世上今無楊子華。"
        ],
        "title": "牡丹",
        "id": "7d45f73c-29ef-439d-88be-e1ea61018cc8"
    },
    {
        "author": "蘇軾",
        "paragraphs": [
            "十年不向此凭欄，景象依然一望間。",
            "龍蜃吐雲天入水，樓臺倒影日銜山。",
            "僧於僻寺難爲隠，人在扁舟未是閑。",
            "孤鶴似尋和靖宅，盤空飛去復飛還。"
        ],
        "tags": [
            "西湖"
        ],
        "title": "西湖壽星院明遠堂",
        "id": "54627ec9-f038-4583-9cbf-ccb5a4be0a0d"
    },
    {
        "author": "蘇軾",
        "paragraphs": [
            "光風爲花好，奕奕弄清溫。",
            "撩理鶑情趣，留連蝶夢魂。",
            "飲酣浮倒暈，舞倦怯新翻。",
            "水竹傍□意，明紅似故園。"
        ],
        "title": "牡丹和韵",
        "id": "c01f4d89-1ebc-439a-810a-663054dde5c3"
    },
    {
        "author": "蘇軾",
        "paragraphs": [
            "階下有龍潭，一泓寒且碧。",
            "不須撫兩掌，流出仙人液。"
        ],
        "title": "慈雲四景 甘露泉",
        "id": "e6207079-929c-4fa0-bd34-ccceb3cdc811"
    },
    {
        "author": "蘇軾",
        "paragraphs": [
            "禪居何所有，戶牖白雲分。",
            "直待譚玄後，相隨花雨紛。"
        ],
        "title": "慈雲四景 白雲居",
        "id": "65723eb0-60b6-4d52-ab70-6519deb56a27"
    },
    {
        "author": "蘇軾",
        "paragraphs": [
            "誰從五竺國，分得一枝來。",
            "秀出重樓外，專除世上埃。"
        ],
        "title": "慈雲四景 娑羅樹",
        "id": "72592102-0f2e-472a-bc8c-8cf06e1423eb"
    },
    {
        "author": "蘇軾",
        "paragraphs": [
            "古院楓篁裏，寥寥隔市喧。",
            "仙禽發異響，驚起老僧禪。"
        ],
        "title": "慈雲四景 鸚鵡院",
        "id": "db494364-2276-4414-95fb-025560b897d2"
    },
    {
        "author": "蘇軾",
        "paragraphs": [
            "明月妙高臺，盤渦月照開。",
            "琳宮龍久住，珠樹鶴能來。",
            "雲霧空中繞，帆檣檻外迴。",
            "無言卷石小，江左擬蓬萊。"
        ],
        "title": "過金山寺一首",
        "id": "a801601a-fc68-49cb-89ca-c75299c32682"
    },
    {
        "author": "蘇軾",
        "paragraphs": [
            "翻陽湖上都昌縣，燈火樓臺一萬家。",
            "水隔南山人不渡，東風吹老碧桃花。"
        ],
        "title": "過都昌",
        "id": "6ce96db1-5440-468f-889b-9b9878e1503a"
    },
    {
        "author": "蘇軾",
        "paragraphs": [
            "讀書廬山中，作郡廬山下。",
            "平湖浸山脚，雲峰對虛榭。",
            "紅蕖紛欲落，白鳥時來下。",
            "猶思隠居勝，亂石驚湍瀉。"
        ],
        "tags": [
            "庐山"
        ],
        "title": "登廬山",
        "id": "f41c79be-744d-4f18-bc63-7ba8d86b9806"
    },
    {
        "author": "蘇軾",
        "paragraphs": [
            "春風寂寂夜寥寥，一望蒼苔雪影遥。",
            "何處幽香飛幾片，只宜月色带花飄。"
        ],
        "title": "無題七絕一首",
        "id": "6d70630f-3ff5-4e0e-89ea-bccfc8254c51"
    },
    {
        "author": "蘇軾",
        "paragraphs": [
            "庭松偃蓋如醉，夏雨新凉似秋。",
            "有客高吟擁鼻，無人共吃饅頭。"
        ],
        "title": "大雨聯句",
        "id": "987423a0-1d55-42d6-ab52-0f86de246472"
    },
    {
        "author": "蘇軾",
        "paragraphs": [
            "龍枝已逐風雷變，減却虛窗半日凉。",
            "天愛禪心圓且潔，故添明月伴清光。"
        ],
        "title": "風折松聯句",
        "id": "f2622461-8256-494a-a3e9-c612d4c836a0"
    },
    {
        "author": "蘇軾",
        "paragraphs": [
            "終須跨箇玉麒麟，方丈蓬萊走一巡。",
            "敢獻些兒長壽物，蟠桃核裏有雙仁。"
        ],
        "title": "獻壽戲作",
        "id": "caf85ee4-dfdf-4f3c-af3d-ef37a0b839f4"
    },
    {
        "author": "蘇軾",
        "paragraphs": [
            "纖手搓來玉色勻，碧油煎出嫩黄深。",
            "夜來春睡知輕重，壓匾佳人纏臂金。"
        ],
        "title": "戲詠饊子贈鄰嫗",
        "id": "460ff8a5-8994-4719-b8d2-8e59b6b8a8f9"
    },
    {
        "author": "蘇軾",
        "paragraphs": [
            "君如天馬玉花驄，萬里須臾不計功。",
            "投刃皆虛有餘地，運斤不輟自成風。",
            "如何十日敲榜外，已復千篇笑語中。",
            "只恐學禪餘此在，卓錐猶是去年窮。"
        ],
        "title": "次韵錢穆父還張天覺行縣詩卷",
        "id": "b8d5cf91-d05f-460c-8a2d-72b36509ab74"
    },
    {
        "author": "蘇軾",
        "paragraphs": [
            "瀉湯舊得茶三昧，覓句近窺詩一斑。",
            "清夜漫漫困搜攪，齋腸那得許堅頑。"
        ],
        "title": "又贈老謙",
        "id": "100fa114-5352-49cb-968f-f16dbbdae27b"
    },
    {
        "author": "蘇軾",
        "paragraphs": [
            "團扇經秋似敗荷，丹青彷彿舊松蘿。",
            "一時用捨非吾事，舉世炎時奈爾何。"
        ],
        "title": "扇",
        "id": "717d1ac6-03d7-46f4-a03a-9c4e2dfc2897"
    },
    {
        "author": "蘇軾",
        "paragraphs": [
            "寺官官小未朝參，紅日半窗春睡酣。",
            "爲報鄰鷄莫驚覺，更容殘夢到江南。"
        ],
        "title": "僕年三十九在潤州道上過除夜作此詩又二十年在惠州錄之以付過  其一",
        "id": "7557ed78-1c51-4e61-8933-6a44c218e5b3"
    },
    {
        "author": "蘇軾",
        "paragraphs": [
            "釣艇歸時菖葉雨，繰車鳴處楝花風。",
            "長江昔日經遊地，盡在如今夢寐中。"
        ],
        "tags": [
            "长江"
        ],
        "title": "僕年三十九在潤州道上過除夜作此詩又二十年在惠州錄之以付過  其二",
        "id": "37dabe15-a715-447a-97ef-9d418701d871"
    },
    {
        "author": "蘇軾",
        "paragraphs": [
            "岡陵來勢遠，幽處更依山。",
            "一片湖景內，千家市井間。"
        ],
        "title": "題陳公園",
        "id": "b0f9fe60-5778-4ecb-98a1-ba9900aa2502"
    },
    {
        "author": "蘇軾",
        "paragraphs": [
            "道合何妨過虎溪，高山流水是相知。",
            "與君一別無多日，夢到琅然夜榻時。"
        ],
        "title": "寄崔閑",
        "id": "393d9780-b3dd-4dc3-b0d5-2b9186de9fdc"
    },
    {
        "author": "蘇軾",
        "paragraphs": [
            "柳條風暖會吟詩，林下池邊屐齒移。",
            "別後過從更疏懶，暮蟬嘹亂不勝悲。"
        ],
        "title": "秋日寄友人",
        "id": "c9593876-9552-4f2a-b2c3-b3fb070d06b7"
    },
    {
        "author": "蘇軾",
        "paragraphs": [
            "空巌發靈籟，彷彿如風雷。",
            "只疑函寶劍，天遣六丁開。"
        ],
        "title": "雷巌",
        "id": "b7900c71-dabb-4e46-8589-a242870dea6f"
    },
    {
        "author": "蘇軾",
        "paragraphs": [
            "自昔遥聞太守高，明爻象彖日忘勞。",
            "洞中陳迹今如掃，斯道何曾損一毛。"
        ],
        "title": "治易洞",
        "id": "afde3601-ac50-4fd2-af39-aedd625abf6b"
    },
    {
        "author": "蘇軾",
        "paragraphs": [
            "老境於吾漸不佳，一生拗性舊秋崖。",
            "笑人煮簀何時熟，生啗青青竹一排。"
        ],
        "title": "甘蔗",
        "id": "938884db-21b5-44e6-b45c-3d1581b2571e"
    },
    {
        "author": "蘇軾",
        "paragraphs": [
            "墨月黳雲脫太清，海風吹上筆頭輕。",
            "瑣窗冷透芙蓉碧，定有新明到九成。"
        ],
        "title": "謝人送墨",
        "id": "70f773a2-1eb3-4694-8976-fd46a080cc46"
    },
    {
        "author": "蘇軾",
        "paragraphs": [
            "枯槁形骸惟見耳，凋殘鬢髮只留鬚。",
            "平生大節堪爲底，今日灰心始見渠。"
        ],
        "title": "送竹香爐",
        "id": "95b0be23-060d-477f-95ae-06a6c02f8d54"
    },
    {
        "author": "蘇軾",
        "paragraphs": [
            "野水開冰出，山雲带雨行。",
            "白鷗乘曉泛，黄犢試春耕。",
            "地僻民風古，年豐米價平。",
            "村居自瀟灑，况有讀書聲。"
        ],
        "title": "江村二首  其一",
        "id": "25075907-ee97-464a-8001-b98f7c6ae53d"
    },
    {
        "author": "蘇軾",
        "paragraphs": [
            "野老幽居處，成吾一首詩。",
            "桑枝礙行路，瓜蔓網疏籬。",
            "牧去牛將犢，人來犬護兒。",
            "生涯雖朴略，氣象自熙熙。"
        ],
        "title": "江村二首  其二",
        "id": "0fb519cd-a51c-4413-a630-e43cc71d7195"
    },
    {
        "author": "蘇軾",
        "paragraphs": [
            "北距飛狐信未通，夜來縛到藁街東。",
            "千年妖幻誰家婦，一國蒙茸亡是公。",
            "丘首可憐迷故土，帝羓空用起腥風。",
            "長纓俘獻埋輪使，未問豺狼問此翁。"
        ],
        "title": "送玉面貍",
        "id": "f9d4f4fc-d6da-4a1a-a673-814779e12a1e"
    },
    {
        "author": "蘇軾",
        "paragraphs": [
            "尋花不惜命，愛雪常忍凍。",
            "三爲郡太守，清似於陵仲。"
        ],
        "title": "贈李邦直探梅",
        "id": "25785476-0867-442f-ac74-739e103e1780"
    },
    {
        "author": "蘇軾",
        "paragraphs": [
            "春池水暖魚自樂，翠嶺竹靜鳥知還。",
            "莫言疊石小風景，捲簾看盡銅官山。"
        ],
        "title": "題陳公園",
        "id": "8b89906a-15fb-4405-ab5b-a8aa49e409a6"
    },
    {
        "author": "蘇軾",
        "paragraphs": [
            "璃玻千頃照神州，此夕人間別是秋。",
            "地與樓臺相上下，天隨星斗共沉浮。",
            "一塵不向山中住，萬象都從物外求。",
            "醉吸清華遊碧落，更於何處覓瀛洲。"
        ],
        "title": "潮中觀月",
        "id": "4ecd19a4-662e-464a-961c-42e5b59423ac"
    },
    {
        "author": "蘇軾",
        "paragraphs": [
            "步來禪榻畔，凉氣逼團蒲。",
            "花雨檐前亂，茶烟竹下孤。",
            "乘閑携畫卷，習靜對香罏。",
            "到此忽終日，浮生一事無。"
        ],
        "title": "雨中邀李范庵過天竺寺作二首  其一",
        "id": "faae5a98-399f-457c-9265-d1dd8c0fbc53"
    },
    {
        "author": "蘇軾",
        "paragraphs": [
            "老禪趺坐處，疏竹翠泠泠。",
            "秀色分鄰舍，清陰覆佛經。",
            "蕭蕭日暮雨，曳履繞方庭。"
        ],
        "title": "雨中邀李范庵過天竺寺作二首  其二",
        "id": "35c8974f-dc7c-4a61-9f6e-2fef3ddf9e51"
    },
    {
        "author": "蘇軾",
        "paragraphs": [
            "橋下幽亭近水寒，倩誰□字在楣端。",
            "市廛得此尤堪隠，老者於今只自安。",
            "飯後徐行扶竹杖，倦來穩坐倚蒲團。",
            "眼明能展鍾王帖，絕勝前人映雪看。"
        ],
        "title": "安老亭",
        "id": "42fe89f0-e5cb-44c0-a757-3220bdb1af2d"
    },
    {
        "author": "蘇軾",
        "paragraphs": [
            "攬勝雷山舒嘯亭，諸峰秀拱透雲程。",
            "嘯傲池邊紅日伴，舒懷巌壑白雲迎。",
            "滿目縱觀天際迥，一腔收拾歲寒清。",
            "松花香遍銀陽地，剩把新詩壯此行。"
        ],
        "title": "舒嘯亭",
        "id": "a7efa078-9b61-43f6-919d-b9cc003deaef"
    },
    {
        "author": "蘇軾",
        "paragraphs": [
            "月明寫炤寺林幽，最是江湖入念頭。",
            "衣染爐烟金漏迥，茶烹石鼎玉蟾留。",
            "山星幾點躔官舍，僧院百年過客舟。",
            "封事未投聖主意，長安此夕亦多愁。"
        ],
        "title": "宿資福院",
        "id": "e4e2da4d-d6c9-48cb-bb4a-c454ae5b6393"
    },
    {
        "author": "蘇軾",
        "paragraphs": [
            "雨後東風漸轉和，扣門遷客一經過。",
            "王孫采地空珪璧，長者芳聲動薜蘿。",
            "正爾謫居懷北闕，聊同笑語說東坡。",
            "山林臺閣原無異，促席論心酌叵羅。"
        ],
        "title": "金沙臺",
        "id": "d84f0fed-503c-4f45-8292-f17d09e98173"
    },
    {
        "author": "蘇軾",
        "paragraphs": [
            "寒食清明都過了，石泉槐火一時新。"
        ],
        "title": "句  其一",
        "id": "657148d3-3ca6-426f-9fd3-22193f5646aa"
    },
    {
        "author": "蘇軾",
        "paragraphs": [
            "滄海何曾斷地脈，白袍端合破天荒。"
        ],
        "title": "句  其二",
        "id": "8e5e7b76-c4e4-44d3-9e85-72ba2b3683b3"
    },
    {
        "author": "蘇軾",
        "paragraphs": [
            "荔枝已成吾髮白，猶作江南未歸客。"
        ],
        "title": "句  其三",
        "id": "156b5348-9ee3-47a4-bd74-030c81c8ced3"
    },
    {
        "author": "蘇軾",
        "paragraphs": [
            "陽蟲隕羿喪厥喙，羽淵之化帝祝尾。"
        ],
        "title": "句  其四",
        "id": "c720ae48-d608-4ad8-adc8-f58c2366b469"
    },
    {
        "author": "蘇軾",
        "paragraphs": [
            "歲寒冰冷天地閉，爲我起蟄鞭魚龍。"
        ],
        "title": "句  其五",
        "id": "377cc729-a1a0-4c48-83af-80934ed1bca8"
    },
    {
        "author": "蘇軾",
        "paragraphs": [
            "竹籬茅舍出青黄。"
        ],
        "title": "句  其六",
        "id": "23cfb825-f5c7-418c-9f01-d2cce6e3a663"
    },
    {
        "author": "蘇軾",
        "paragraphs": [
            "其間絕品非不佳，張禹縱賢非骨鯁。"
        ],
        "title": "句  其七",
        "id": "40d06c59-6b40-44e3-8bde-1a3b512bc8e6"
    },
    {
        "author": "蘇軾",
        "paragraphs": [
            "冉冉綠霧生人衣。"
        ],
        "title": "句  其八",
        "id": "c559b109-4d60-4751-9de7-37a9bfbaa91b"
    },
    {
        "author": "蘇軾",
        "paragraphs": [
            "作詩不須工。"
        ],
        "title": "句  其九",
        "id": "31f999f8-ecc2-4a27-abb0-72f65fa8a32c"
    },
    {
        "author": "蘇軾",
        "paragraphs": [
            "天公自著意。"
        ],
        "title": "句  其一○",
        "id": "37ee4787-0cdf-4ede-be3d-d796a5c861ad"
    },
    {
        "author": "蘇軾",
        "paragraphs": [
            "醉中有客眠何害，須信陶潛未若賢。"
        ],
        "title": "句  其一一",
        "id": "923bcea3-2979-4f4e-9152-c60229cccf4b"
    },
    {
        "author": "蘇軾",
        "paragraphs": [
            "不會人間閑草木，預人何事管興亡。"
        ],
        "title": "句  其一二",
        "id": "20bc6932-fd49-4112-9760-518ffa14005c"
    },
    {
        "author": "蘇軾",
        "paragraphs": [
            "書窗涴壁常遭駡。"
        ],
        "title": "句  其一三",
        "id": "371b186e-e2a0-4892-bda5-4a9d83ca1b09"
    },
    {
        "author": "蘇軾",
        "paragraphs": [
            "旅雁何時更著行。"
        ],
        "title": "句  其一四",
        "id": "5be9f574-43f1-4595-9332-aa320dbc6043"
    },
    {
        "author": "蘇軾",
        "paragraphs": [
            "背之不見與無同。"
        ],
        "title": "句  其一五",
        "id": "a5c15ce1-2c2f-464d-8e35-51873c9d8aa2"
    },
    {
        "author": "蘇軾",
        "paragraphs": [
            "多生綺語磨不盡。"
        ],
        "title": "句  其一六",
        "id": "ff318c92-15d2-4856-8ab0-64ae96d3573b"
    },
    {
        "author": "蘇軾",
        "paragraphs": [
            "一夕雷轟薦福碑。"
        ],
        "title": "句  其一七",
        "id": "13c3ad35-2361-419c-8e61-106cc4e76c04"
    },
    {
        "author": "蘇軾",
        "paragraphs": [
            "白頭逢國士，青眼酒尊開。"
        ],
        "title": "句  其一八",
        "id": "ea585715-4584-4dc6-b073-3d71447f1671"
    },
    {
        "author": "蘇軾",
        "paragraphs": [
            "二疏辭漢去。"
        ],
        "title": "句  其一九",
        "id": "4e6e1dc8-73ed-4b28-ad48-088d3b0c2e5a"
    },
    {
        "author": "蘇軾",
        "paragraphs": [
            "山抹微雲秦學士，露花倒影柳屯田。"
        ],
        "title": "句  其二○",
        "id": "b970075a-f780-4866-bd4d-5d3bab583e47"
    },
    {
        "author": "蘇軾",
        "paragraphs": [
            "槐花黄，舉子忙；促織鳴，懶婦驚。"
        ],
        "title": "句  其二一",
        "id": "ca107b73-1293-45cc-86ec-76b407358fd4"
    },
    {
        "author": "蘇軾",
        "paragraphs": [
            "一爐香對紫宮起，萬點雨隨青蓋歸。"
        ],
        "title": "句  其二二",
        "id": "b5c678c6-4d07-43fe-adad-81dc20a9b9d0"
    },
    {
        "author": "蘇軾",
        "paragraphs": [
            "秋英不比春花落，說與詩人子細看。"
        ],
        "title": "句  其二三",
        "id": "13f7ee8f-525a-40cd-b915-0e3b75f2d7b3"
    },
    {
        "author": "蘇軾",
        "paragraphs": [
            "衡茅稚子璠璵器。"
        ],
        "title": "句  其二四",
        "id": "a6a73dff-627a-490f-beaa-5038a23add12"
    },
    {
        "author": "蘇軾",
        "paragraphs": [
            "有客打碑來薦福，無人騎鶴上揚州。"
        ],
        "title": "句  其二五",
        "id": "371ee671-8360-45d2-a1af-5e641031a513"
    },
    {
        "author": "蘇軾",
        "paragraphs": [
            "侍者方當而立歲，先生已是古稀年。"
        ],
        "title": "句  其二六",
        "id": "0cbfc625-2841-4092-ae7a-d0ee87d80c20"
    },
    {
        "author": "蘇軾",
        "paragraphs": [
            "吾曹總爲長江老。"
        ],
        "tags": [
            "长江"
        ],
        "title": "句  其二七",
        "id": "2dcc277b-3553-4718-b511-fdb6e534c60b"
    },
    {
        "author": "蘇軾",
        "paragraphs": [
            "密竹不妨呈勁節，早梅何惜認殘花。"
        ],
        "title": "句  其二八",
        "id": "077e1e4c-84d9-4a99-9c70-ebfcd32ac157"
    },
    {
        "author": "蘇軾",
        "paragraphs": [
            "鳳凰來儀，嘉禾合穟。"
        ],
        "title": "句  其二九",
        "id": "dbf170e2-c653-4d76-a64e-b11ef4893b55"
    },
    {
        "author": "蘇軾",
        "paragraphs": [
            "愛蜀蘄舒嘉代富，新登高棣桂常芳。"
        ],
        "title": "句  其三○",
        "id": "a4968d29-2cac-411b-a15b-fad339f61b9b"
    },
    {
        "author": "蘇軾",
        "paragraphs": [
            "飲非其人茶有語，閉門獨啜心有愧。"
        ],
        "title": "句  其三一",
        "id": "a8c18abd-a3ab-422e-9774-13faea518b71"
    },
    {
        "author": "蘇軾",
        "paragraphs": [
            "但令有婦如康子，安問生兒比仲謀。",
            "問信風篁嶺下梅。"
        ],
        "title": "句  其三二",
        "id": "93076666-66aa-44c7-90db-5f5314e87f91"
    },
    {
        "author": "蘇軾",
        "paragraphs": [
            "白雲峰下兩槍新。"
        ],
        "title": "句  其三三",
        "id": "cf19bbe2-fee5-4559-80e5-230a20540445"
    },
    {
        "author": "蘇軾",
        "paragraphs": [
            "東家近新富，滿地有苔錢。"
        ],
        "title": "句  其三四",
        "id": "16b7662d-251b-42ca-98db-c7bbc315ab8d"
    },
    {
        "author": "蘇軾",
        "paragraphs": [
            "千層高閣浸雲漢，雙派清流透石巌。"
        ],
        "title": "句  其三五",
        "id": "fff7f0df-22bd-4e7b-a7f6-ed9e2c288b3e"
    },
    {
        "author": "蘇軾",
        "paragraphs": [
            "風師挾帝令，號呼肆徂征。",
            "雲師畏推逐，蓄意不敢爭。",
            "雨師曠厥官，所苟朝夕生。",
            "帝眷一夕回，旱議旦暮行。",
            "翻然沛膏澤，夜半來無聲。",
            "青秧發廣畝，白水涵孤城。"
        ],
        "title": "句  其三六",
        "id": "e68d5a5c-3613-411c-b363-65e501572164"
    },
    {
        "author": "蘇軾",
        "paragraphs": [
            "安石作假山，其中多詭怪。",
            "雖然知是假，爭奈主人愛。"
        ],
        "title": "句  其三七",
        "id": "889b5726-255f-4be3-91d3-397aa8dd98f4"
    },
    {
        "author": "蘇軾",
        "paragraphs": [
            "湖上秋風聚螢苑，門前春浪散花洲。"
        ],
        "title": "句  其三八",
        "id": "1233b101-d1ba-4156-89ec-54a99f024cef"
    },
    {
        "author": "蘇軾",
        "paragraphs": [
            "叩檻出魚鱉，詩成一笑粲。"
        ],
        "title": "句  其三九",
        "id": "73b127c6-7872-46f2-9c3e-1a7255fd09fe"
    },
    {
        "author": "蘇軾",
        "paragraphs": [
            "暗麝著人簪茉莉，紅潮登頰醉檳榔。"
        ],
        "title": "句  其四○",
        "id": "541bd5f7-df19-43bb-b58c-3301e62851be"
    },
    {
        "author": "蘇軾",
        "paragraphs": [
            "青山南，白石北，此地嵯峨人不識。"
        ],
        "title": "句  其四一",
        "id": "66bf49c7-c2fe-4b97-bfbc-bdc482fdb81e"
    },
    {
        "author": "蘇軾",
        "paragraphs": [
            "門大要容千駟入，堂深不覺百男歡。"
        ],
        "title": "句  其四二",
        "id": "65c0d6d6-b19c-46d4-992d-754e42748278"
    },
    {
        "author": "蘇軾",
        "paragraphs": [
            "苦霧收殘文豹別，怒濤驚起老蟠□。"
        ],
        "title": "句  其四三",
        "id": "fb1f70ad-6b51-41a0-877e-6e308f5e4c1a"
    },
    {
        "author": "蘇軾",
        "paragraphs": [
            "詩題：無題首句：引手攀紅櫻。"
        ],
        "title": "存目  其一",
        "id": "6fd35cd5-293e-4f63-ac37-89d5299272d1"
    },
    {
        "author": "蘇軾",
        "paragraphs": [
            "詩題：李白謫仙詩首句：我居青空裏。"
        ],
        "title": "存目  其二",
        "id": "e42beb33-48cb-4218-8d06-0c18318ddea5"
    },
    {
        "author": "蘇軾",
        "paragraphs": [
            "詩題：轆轤歌首句：新繫青絲百尺繩。"
        ],
        "title": "存目  其三",
        "id": "d1e5ef74-ec1d-4fc9-9e7e-227b3e330d4e"
    },
    {
        "author": "蘇軾",
        "paragraphs": [
            "詩題：藏春塢首句：朱閣前頭露井多。"
        ],
        "title": "存目  其四",
        "id": "652809fc-918f-42ac-b206-34db3e8e46a2"
    },
    {
        "author": "蘇軾",
        "paragraphs": [
            "詩題：題懷素草帖首句：人人送酒不曾沽。"
        ],
        "title": "存目  其五",
        "id": "3c170af3-21c8-4115-ba37-71d8c3dfa51b"
    },
    {
        "author": "蘇軾",
        "paragraphs": [
            "詩題：送淡公二首首句：燕本冰雪骨，坐重青草公。"
        ],
        "title": "存目  其六",
        "id": "27fd7ad5-dafe-48e0-9c29-0b1f6d500b06"
    },
    {
        "author": "蘇軾",
        "paragraphs": [
            "詩題：元祐癸酉八月二十七日於建隆章凈館書贈王覯首句：海上東風犯雪來。"
        ],
        "title": "存目  其七",
        "id": "8a64fd4d-842b-430c-a545-1fa741de83c3"
    },
    {
        "author": "蘇軾",
        "paragraphs": [
            "詩題：跋姜君弼課冊首句：雲興天際。"
        ],
        "title": "存目  其八",
        "id": "98352e9d-e2e6-4510-b5ec-e2c8e0bffd3e"
    },
    {
        "author": "蘇軾",
        "paragraphs": [
            "詩題：和人回文五首首句：紅窗小泣低聲怨，同誰更倚閒窗羣。",
            "寒信風飄霜葉黄，前堂畫燭夜凝淚。"
        ],
        "title": "存目  其九",
        "id": "6fabf790-7d8e-4875-babb-eba32654fa51"
    },
    {
        "author": "蘇軾",
        "paragraphs": [
            "詩題：老翁井首句：井中老翁誤年華。"
        ],
        "title": "存目  其一○",
        "id": "0a26bdca-2eb1-45c5-bad1-eaaf57b805ca"
    },
    {
        "author": "蘇軾",
        "paragraphs": [
            "詩題：送蜀僧去塵首句：十年讀易費膏火。"
        ],
        "title": "存目  其一一",
        "id": "089ed62b-0754-43c7-a4a9-07872c767087"
    },
    {
        "author": "蘇軾",
        "paragraphs": [
            "詩題：謝曹子方惠新茶首句：陳植文華斗石高。"
        ],
        "title": "存目  其一二",
        "id": "70918fed-5a19-47ac-a5e6-c5db412c28c9"
    },
    {
        "author": "蘇軾",
        "paragraphs": [
            "詩題：書堂嶼首句：蒼山古木書堂嶼。"
        ],
        "title": "存目  其一三",
        "id": "d4c6c4d7-20d2-4917-a816-f23d9e4c7b39"
    },
    {
        "author": "蘇軾",
        "paragraphs": [
            "詩題：龐公首句：襄陽龐公少檢束。"
        ],
        "title": "存目  其一四",
        "id": "0d6e61ab-0377-4f75-bf64-c0e340abb9f3"
    },
    {
        "author": "蘇軾",
        "paragraphs": [
            "詩題：戲書首句：五言七言正兒戲。"
        ],
        "title": "存目  其一五",
        "id": "c5e56796-b5b4-4b7a-b2b5-c93b023f222e"
    },
    {
        "author": "蘇軾",
        "paragraphs": [
            "詩題：散郎亭首句：法花下有散郎亭。"
        ],
        "title": "存目  其一六",
        "id": "c86ac9c6-eef3-410c-b9ef-d8878ff56cd8"
    },
    {
        "author": "蘇軾",
        "paragraphs": [
            "詩題：柏家渡首句：柏家渡西日欲落。"
        ],
        "title": "存目  其一七",
        "id": "ba90ad80-c7e3-414f-8a2c-e21180a02994"
    },
    {
        "author": "蘇軾",
        "paragraphs": [
            "詩題：觀大水望朝陽巌作首句：朝陽巌前不結廬。"
        ],
        "title": "存目  其一八",
        "id": "1c095298-1af1-45a6-8447-91be091e89af"
    },
    {
        "author": "蘇軾",
        "paragraphs": [
            "詩題：黄州首句：南山一尺雪。"
        ],
        "title": "存目  其一九",
        "id": "ff559025-5105-462d-bc85-22f6645452a4"
    },
    {
        "author": "蘇軾",
        "paragraphs": [
            "詩題：古風首句：精神洞元化。"
        ],
        "title": "存目  其二○",
        "id": "8270ff99-c4ca-4783-a6ec-78673b146e32"
    },
    {
        "author": "蘇軾",
        "paragraphs": [
            "詩題：雷州八首首句：白髮坐泝黨荔子無幾何下居近流水培塿無松柏粵嶺風俗殊粵女市無常海康臘己酉舊時日南郡。"
        ],
        "title": "存目  其二一",
        "id": "0ad90730-5ff6-4017-8ee4-4e442eb53518"
    },
    {
        "author": "蘇軾",
        "paragraphs": [
            "詩題：揚州以土物寄少游首句：鮮鯽經年祕醽醁。"
        ],
        "title": "存目  其二二",
        "id": "d21e382b-4fd8-4691-9103-a8caebe1b39d"
    },
    {
        "author": "蘇軾",
        "paragraphs": [
            "詩題：飲酒四首首句：我觀人間世左手持蟹螯有客遠方來雷觴淡于水。"
        ],
        "title": "存目  其二三",
        "id": "41e53662-184d-48b3-81e0-25549930cb56"
    },
    {
        "author": "蘇軾",
        "paragraphs": [
            "詩題：絕句三首首句：松柏蕭森溪水南此身分付一蒲團天風吹月入欄干。"
        ],
        "title": "存目  其二四",
        "id": "85387a63-4296-464c-a1bc-1be8297531f7"
    },
    {
        "author": "蘇軾",
        "paragraphs": [
            "詩題：竹枝詞首句：自過鬼門關外天。"
        ],
        "title": "存目  其二五",
        "id": "5fbce095-4c2a-4f79-8cda-d5a901b89ce2"
    },
    {
        "author": "蘇軾",
        "paragraphs": [
            "詩題：次晁无咎韵閻子常携琴入村首句：士寒餓。"
        ],
        "title": "存目  其二六",
        "id": "52eed8d6-6de8-4f71-bb4e-2bb87b037571"
    },
    {
        "author": "蘇軾",
        "paragraphs": [
            "詩題：惠崇蘆雁首句：惠崇烟雨蘆雁。"
        ],
        "title": "存目  其二七",
        "id": "2e9b5cb6-0d0b-4839-b49e-a1fe4f9385bc"
    },
    {
        "author": "蘇軾",
        "paragraphs": [
            "詩題：過土山寨首句：南風日日縱篙撐。"
        ],
        "title": "存目  其二八",
        "id": "e2eab8d2-ac34-433b-a2ff-f545920cdeff"
    },
    {
        "author": "蘇軾",
        "paragraphs": [
            "詩題：和黄龍清老三首首句：萬山不隔中秋月風前橄欖星宿落騎馿覓馿真可笑。"
        ],
        "title": "存目  其二九",
        "id": "20c1017d-f1cb-4a56-99fd-8cc036f3c799"
    },
    {
        "author": "蘇軾",
        "paragraphs": [
            "詩題：謝惠貓兒頭筍首句：長沙一日煨籩筍。"
        ],
        "title": "存目  其三○",
        "id": "474c52f8-f8d2-4d1f-97e3-f4db1d5c6672"
    },
    {
        "author": "蘇軾",
        "paragraphs": [
            "詩題：題浄因壁首句：暝倚蒲團卧鉢囊。"
        ],
        "title": "存目  其三一",
        "id": "2c6c646f-cbd3-484e-8454-2a983833b39b"
    },
    {
        "author": "蘇軾",
        "paragraphs": [
            "詩題：題浄因院首句：門外黄塵不見山。"
        ],
        "title": "存目  其三二",
        "id": "b2fc4c38-eacb-4e6f-bc8a-a9964f20642e"
    },
    {
        "author": "蘇軾",
        "paragraphs": [
            "詩題：同景文咏蓮塘首句：塘上鈎簾對晚香。"
        ],
        "title": "存目  其三三",
        "id": "34c6be51-0c7c-4f1e-802d-af8e47ae59ac"
    },
    {
        "author": "蘇軾",
        "paragraphs": [
            "詩題：睡起首句：柿葉滿庭紅顆秋。"
        ],
        "title": "存目  其三四",
        "id": "3b5991e3-55d7-436c-83ba-3ffce8087cff"
    },
    {
        "author": "蘇軾",
        "paragraphs": [
            "詩題：秋思寄子由首句：黄葉山川知晚秋。"
        ],
        "title": "存目  其三五",
        "id": "0fddd980-1461-4187-a76e-39d25efe0f08"
    },
    {
        "author": "蘇軾",
        "paragraphs": [
            "詩題：送柳宜歸首句：折脚鐺邊煨淡粥。"
        ],
        "title": "存目  其三六",
        "id": "1c54e240-2c80-4d45-8db5-1a4c4fba71e9"
    },
    {
        "author": "蘇軾",
        "paragraphs": [
            "詩題：萬州太守高公宿約游岑公洞而夜雨連明戲贈二小詩首句：肩輿欲到岑公洞蓬窗高枕雨如繩。"
        ],
        "title": "存目  其三七",
        "id": "e3d1c614-c9ae-46fd-8591-4597dbd9f197"
    },
    {
        "author": "蘇軾",
        "paragraphs": [
            "詩題：贈仲勉子文首句：雨昏南浦曾相對。"
        ],
        "title": "存目  其三八",
        "id": "1d3bbadc-9ca1-442a-890c-4f3466e87563"
    },
    {
        "author": "蘇軾",
        "paragraphs": [
            "詩題：講武臺南有感首句：山城九月冒朝寒。"
        ],
        "title": "存目  其三九",
        "id": "59ada49a-e0fc-4a30-8708-04f5ef34e5e4"
    },
    {
        "author": "蘇軾",
        "paragraphs": [
            "詩題：東園首句：岑寂東園可散愁。"
        ],
        "title": "存目  其四○",
        "id": "9e0e23dc-93c1-4fae-af99-defec96ba7f0"
    },
    {
        "author": "蘇軾",
        "paragraphs": [
            "詩題：答子勉三首首句：君不登郎省驚人得佳句歐倩腰支柳一渦。"
        ],
        "title": "存目  其四一",
        "id": "93c75809-063f-4ed7-a8c8-1678f569a8c4"
    },
    {
        "author": "蘇軾",
        "paragraphs": [
            "詩題：戲題巫山縣用杜子美韵首句：巴俗深留客。"
        ],
        "title": "存目  其四二",
        "id": "41df5e89-d72b-4eaf-89a2-8b9afe08185b"
    },
    {
        "author": "蘇軾",
        "paragraphs": [
            "詩題：戲咏子舟畫兩竹兩鸜鵒首句：風晴日暖摇雙竹。"
        ],
        "title": "存目  其四三",
        "id": "b53a7411-7868-4ef4-a4ce-c427f26b5462"
    },
    {
        "author": "蘇軾",
        "paragraphs": [
            "詩題：次韵謝子高讀淵明詩首句：枯木嵌空微黯淡。"
        ],
        "title": "存目  其四四",
        "id": "35fd1047-1bed-4828-afeb-860398e72aa5"
    },
    {
        "author": "蘇軾",
        "paragraphs": [
            "詩題：古意首句：兒童鞭笞學官府。"
        ],
        "title": "存目  其四五",
        "id": "c4a1180f-d68e-415d-b74d-a0eb0d569c67"
    },
    {
        "author": "蘇軾",
        "paragraphs": [
            "詩題：再過泗上二首首句：眼明初見淮南樹繫舟淮北雨折軸。"
        ],
        "title": "存目  其四六",
        "id": "eb8238ae-9790-4871-9716-bcc133974af2"
    },
    {
        "author": "蘇軾",
        "paragraphs": [
            "詩題：昭陵六馬唐文皇戰馬也琢石象之立昭陵前客有持此石本示予爲賦之首句：天將剗隋亂。"
        ],
        "title": "存目  其四七",
        "id": "85205049-343d-4fae-8bbe-8701ffe0ef99"
    },
    {
        "author": "蘇軾",
        "paragraphs": [
            "詩題：寄歐叔弼首句：昔葬衣冠今在否。"
        ],
        "title": "存目  其四八",
        "id": "10ad7871-47b1-4c62-88cc-07230d251efc"
    },
    {
        "author": "蘇軾",
        "paragraphs": [
            "詩題：和子由次王鞏韵如囊之句可爲一噱首句：平生未省爲人忙。"
        ],
        "title": "存目  其四九",
        "id": "9c33c382-1ab5-46bf-8b02-2d2c2b7b901b"
    },
    {
        "author": "蘇軾",
        "paragraphs": [
            "詩題：題盧鴻學士堂圖首句：昔爲太室游。"
        ],
        "title": "存目  其五○",
        "id": "03800648-7889-4444-9562-815ac527819d"
    },
    {
        "author": "蘇軾",
        "paragraphs": [
            "詩題：贈仲素寺丞致仕歸隠潛山首句：潛山隠君七十四。"
        ],
        "title": "存目  其五一",
        "id": "67de2da5-4cd5-439b-b2c6-4964c1455764"
    },
    {
        "author": "蘇軾",
        "paragraphs": [
            "詩題：申王畫馬圖首句：天寶諸王愛名馬。"
        ],
        "title": "存目  其五二",
        "id": "433b5be3-8693-4d68-9933-dd40ac1835c7"
    },
    {
        "author": "蘇軾",
        "paragraphs": [
            "詩題：侯灘首句：江邊皎皎過侯灘。"
        ],
        "title": "存目  其五三",
        "id": "9b46b511-68fd-44b4-a57b-22e965d24b7b"
    },
    {
        "author": "蘇軾",
        "paragraphs": [
            "詩題：火星巌首句：火星巌下石凌壁。"
        ],
        "title": "存目  其五四",
        "id": "288dd47d-7cca-4c94-ba1b-23e89900427c"
    },
    {
        "author": "蘇軾",
        "paragraphs": [
            "詩題：滄州亭懷古首句：湘水悠悠天際來。"
        ],
        "title": "存目  其五五",
        "id": "9efa4722-44f8-49e6-acab-e9d1f7b75a6f"
    },
    {
        "author": "蘇軾",
        "paragraphs": [
            "詩題：送公爲游淮南首句：負米萬里緣其親。"
        ],
        "title": "存目  其五六",
        "id": "8ab30fb2-5667-4f45-a6f6-d216d4cb9c5b"
    },
    {
        "author": "蘇軾",
        "paragraphs": [
            "詩題：池上二首首句：小池新鑿會天雨不作太白夢日邊。"
        ],
        "title": "存目  其五七",
        "id": "8801fdfb-610c-4c60-a2af-c631f550375e"
    },
    {
        "author": "蘇軾",
        "paragraphs": [
            "詩題：陳伯比和回字復次韵首句：田里馮生寧屑去。"
        ],
        "title": "存目  其五八",
        "id": "5b975846-ebf5-4674-84c7-e95aa5c2f815"
    },
    {
        "author": "蘇軾",
        "paragraphs": [
            "詩題：次韵張甥棠美述志首句：仲子甘心織屨避萬鍾。"
        ],
        "title": "存目  其五九",
        "id": "f880a532-6270-462b-ada5-39616d3877b4"
    },
    {
        "author": "蘇軾",
        "paragraphs": [
            "詩題：移合浦郭功甫見寄首句：君恩浩蕩似陽春。"
        ],
        "title": "存目  其六○",
        "id": "35ad6417-6bd4-4d99-a45b-f976b5a07a96"
    },
    {
        "author": "蘇軾",
        "paragraphs": [
            "詩題：次韵參寥寄少游首句：巌棲木石已皤然。"
        ],
        "title": "存目  其六一",
        "id": "1fe281b6-2c39-4803-9e36-93e55c9be1d5"
    },
    {
        "author": "蘇軾",
        "paragraphs": [
            "詩題：秋晚客興首句：草滿池塘霜送梅。"
        ],
        "title": "存目  其六二",
        "id": "168dd6b8-7de4-4472-a52f-2ec56e3cc1a0"
    },
    {
        "author": "蘇軾",
        "paragraphs": [
            "詩題：和寄天選長官首句：離形宇宙間。"
        ],
        "title": "存目  其六三",
        "id": "689639bc-cd40-4aae-ab82-4d3dc825f455"
    },
    {
        "author": "蘇軾",
        "paragraphs": [
            "詩題：題女唱驛首句：攬轡金房道。"
        ],
        "title": "存目  其六四",
        "id": "321129b6-f347-45a2-a9f5-66b90f95f80f"
    },
    {
        "author": "蘇軾",
        "paragraphs": [
            "詩題：次韵張甥棠美晝眠首句：炎歊六月北窗凉。"
        ],
        "title": "存目  其六五",
        "id": "b950cccf-01ee-4502-98e3-a9dd73bcf691"
    },
    {
        "author": "蘇軾",
        "paragraphs": [
            "詩題：寶墨亭首句：山陰不見換鵝經。"
        ],
        "title": "存目  其六六",
        "id": "9f7b4452-6cb1-46ad-9fad-3aa28564104e"
    },
    {
        "author": "蘇軾",
        "paragraphs": [
            "詩題：西湖絕句首句：畢竟西湖六月中。"
        ],
        "tags": [
            "西湖"
        ],
        "title": "存目  其六七",
        "id": "1e273cb3-10d1-4f48-b580-1e8d50d9e507"
    },
    {
        "author": "蘇軾",
        "paragraphs": [
            "詩題：雪詩八首首句：石泉凍合竹無風閑來披氅學王恭半夜欺凌范叔袍兒童龜手握輕明天工呈瑞足人心海風吹浪去無邊高下橫斜薄又濃萬石千鈞積累成。"
        ],
        "title": "存目  其六八",
        "id": "a4b47c5d-b822-435b-94ee-e65acc4b5882"
    },
    {
        "author": "蘇軾",
        "paragraphs": [
            "詩題：老人行首句：有一老翁老無齒。"
        ],
        "title": "存目  其六九",
        "id": "74a45a50-f721-432d-a742-b5692621d4a5"
    },
    {
        "author": "蘇軾",
        "paragraphs": [
            "詩題：游山呈通判承議寫寄參寥師。"
        ],
        "title": "存目  其七○",
        "id": "a11619ef-b3f8-4ed0-b48f-98e3addc9d87"
    },
    {
        "author": "蘇軾",
        "paragraphs": [
            "首句：煌煌世胄餘出處：《七集續集》卷一。"
        ],
        "title": "存目  其七一",
        "id": "e40ad7a7-0cc3-4258-9cea-0380935f3225"
    },
    {
        "author": "蘇軾",
        "paragraphs": [
            "首句：偉人謀議不求多出處：《七集續集》卷二。"
        ],
        "title": "存目  其七二",
        "id": "444905ef-4628-4818-a568-c7dc23d4d425"
    },
    {
        "author": "蘇軾",
        "paragraphs": [
            "詩題：題雙楠軒首句：南軒前頭兩佳木。"
        ],
        "title": "存目  其七三",
        "id": "61dfdc04-3203-470d-b22b-d9afe59c9e15"
    },
    {
        "author": "蘇軾",
        "paragraphs": [
            "詩題：僧首句：一鉢即生涯。"
        ],
        "title": "存目  其七四",
        "id": "f7e0d447-7f55-4348-94b9-37fdc1fede15"
    },
    {
        "author": "蘇軾",
        "paragraphs": [
            "詩題：牡丹首句：綺席偏宜晝。"
        ],
        "title": "存目  其七五",
        "id": "d025729c-0aef-4183-a955-c384adeb6308"
    },
    {
        "author": "蘇軾",
        "paragraphs": [
            "詩題：蓮五首首句：城中擔上賣蓮房綠玉蜂房白玉蟬蜂不禁人採蜜忙山蜂愁雨損蜂兒蜂兒來自宛溪中。"
        ],
        "title": "存目  其七六",
        "id": "679e1557-531f-4bc0-8e9f-1461d9de67af"
    },
    {
        "author": "蘇軾",
        "paragraphs": [
            "詩題：送馮判官之昌國首句：斬蛟將軍飛上天。"
        ],
        "title": "存目  其七七",
        "id": "1749bff6-0035-4108-9779-368450317d40"
    },
    {
        "author": "蘇軾",
        "paragraphs": [
            "詩題：馬子約送茶作六言謝之首句：珍重繡衣直指。"
        ],
        "title": "存目  其七八",
        "id": "824c9e1a-a499-4d0f-a8c6-ae3283bf88fd"
    },
    {
        "author": "蘇軾",
        "paragraphs": [
            "詩題：壽呂帥首句：穆穆三階正。"
        ],
        "title": "存目  其七九",
        "id": "22300fb7-2325-4692-b3e9-25b22c047444"
    },
    {
        "author": "蘇軾",
        "paragraphs": [
            "詩題：壽陳同知首句：上界森嚴官府足。"
        ],
        "title": "存目  其八○",
        "id": "83b72e35-49cf-4cbd-b69c-bc943ae665ac"
    },
    {
        "author": "蘇軾",
        "paragraphs": [
            "詩題：壽叔父首句：燁燁蒼龍宿。"
        ],
        "title": "存目  其八一",
        "id": "66e0c259-a552-4f2a-973c-7790f192ab6f"
    },
    {
        "author": "蘇軾",
        "paragraphs": [
            "詩題：失題二首首句：山行似覺鳥聲殊浮雲有意藏山頂。"
        ],
        "title": "存目  其八二",
        "id": "88a2e24e-4b18-4c59-960d-46981f2426da"
    },
    {
        "author": "蘇軾",
        "paragraphs": [
            "詩題：試院觀伯時畫馬絕句首句：竹頭搶地風不舉。"
        ],
        "title": "存目  其八三",
        "id": "8ab32a51-05fe-4e39-8c30-4f3f5df430d1"
    },
    {
        "author": "蘇軾",
        "paragraphs": [
            "詩題：沿流館中得二絕句首句：淮西功業冠吾唐李白當年流夜郎。"
        ],
        "title": "存目  其八四",
        "id": "ce1aa5ce-08d0-4668-aa0b-387ce87b67da"
    },
    {
        "author": "蘇軾",
        "paragraphs": [
            "詩題：劉顗宮苑退老於廬山石碑庵顗陝西人本進士換武家有聲伎首句：山西舊將本書生泝弓挂壁耻言勳肩輿已棄躡風騅。"
        ],
        "tags": [
            "庐山"
        ],
        "title": "存目  其八五",
        "id": "33c4d670-db11-4cce-8aa6-568c44354b18"
    },
    {
        "author": "蘇軾",
        "paragraphs": [
            "詩題：蔡洲首句：蔡洲昔人居。"
        ],
        "title": "存目  其八六",
        "id": "433b27ce-65a9-4660-ab02-70a5053ab228"
    },
    {
        "author": "蘇軾",
        "paragraphs": [
            "詩題：失題二首首句：足躡平都左洞天平都天下古名山。"
        ],
        "title": "存目  其八七",
        "id": "00ae85b5-df9d-4517-8061-a35bafebf6f8"
    },
    {
        "author": "蘇軾",
        "paragraphs": [
            "詩題：與道源游西莊遇齊道人同往草堂爲齊書此首句：桑麻已零落。"
        ],
        "title": "存目  其八八",
        "id": "4d5c6011-d61f-4094-b5da-1b34f16bf6e4"
    },
    {
        "author": "蘇軾",
        "paragraphs": [
            "詩題：白鶴吟留鍾山覺海首句：白鶴聲可憐。"
        ],
        "title": "存目  其八九",
        "id": "f0373f4b-ad2d-46f2-9f15-afd960f9aa58"
    },
    {
        "author": "蘇軾",
        "paragraphs": [
            "詩題：驪山首句：君門如天深幾重。"
        ],
        "title": "存目  其九○",
        "id": "1099d035-d4b7-4874-9c33-05be421a2aaf"
    },
    {
        "author": "蘇軾",
        "paragraphs": [
            "詩題：贈山谷子首句：黄童三尺世無雙。"
        ],
        "title": "存目  其九一",
        "id": "9373139c-26f3-4026-acff-4e12b58fc65d"
    },
    {
        "author": "蘇軾",
        "paragraphs": [
            "詩題：答晁以道索書首句：閱世真難記。"
        ],
        "title": "存目  其九二",
        "id": "66efcaff-fd1e-428d-91e1-71d450f73680"
    },
    {
        "author": "蘇軾",
        "paragraphs": [
            "詩題：謝都事惠米首句：平生忍慾今忍貧。"
        ],
        "title": "存目  其九三",
        "id": "c11b4b87-a527-4e3f-afa5-ffaa40799b5a"
    },
    {
        "author": "蘇軾",
        "paragraphs": [
            "詩題：和南都趙少師首句：富貴功名已兩忘。"
        ],
        "title": "存目  其九四",
        "id": "e94739e9-44b2-453d-b384-c7631fe9a10f"
    },
    {
        "author": "蘇軾",
        "paragraphs": [
            "詩題：寄汝陰少師首句：得時行道善知終。"
        ],
        "title": "存目  其九五",
        "id": "3f79a08c-4527-4537-9a6d-95a8401bcd32"
    },
    {
        "author": "張舜民",
        "paragraphs": [
            "紫騮馬，白面郎。",
            "紅銀鞍勒青油韁，左牽黄犬右擎蒼。",
            "朝從灞陵獵，暮宿投平康。",
            "使酒不滿意，按劍叱天狼。",
            "今年明年一如此，後年不覺髮成霜。",
            "扶肩策杖出門行，抱子弄孫樓上坐。",
            "忽然涕淚滿衣襟，爲見驊騮面前過。"
        ],
        "title": "紫騮馬",
        "id": "911e3a4d-2d2d-4654-a9d0-9585247a15f4"
    },
    {
        "author": "張舜民",
        "paragraphs": [
            "明月生海上，裴回照邊城。",
            "中夜關山靜，但聞流水聲。",
            "征人看月思鄉泣，夜久衣單難獨立。",
            "錦字佳人怨不歸，開幃更感飛螢入。"
        ],
        "title": "關山月",
        "id": "471d01c5-e54c-40ea-a86b-07a8e7e75f21"
    },
    {
        "author": "張舜民",
        "paragraphs": [
            "紅白桃李花，馨香滿芳草。",
            "開時人少年，落處人已老。",
            "風雨半夜來，飄揚滿官道。",
            "行客爲歎息，不忍便除掃。",
            "猶有兩三枝，香色晚更好。",
            "把酒將奈何，攀折恨不早。"
        ],
        "title": "桃李花  其一",
        "id": "0260bd74-6da2-4c91-8fbd-6cd48fb5efa6"
    },
    {
        "author": "張舜民",
        "paragraphs": [
            "花如桃李人如玉，終日看花看不足。",
            "萬年枝上囀春風，七絲弦上調新曲。",
            "寶馬嘶風車擊轂，東市鬬鷄西市鞠。",
            "但得長留臉上紅，莫辭貴買尊中醁。"
        ],
        "title": "桃李花  其二",
        "id": "2ba96c59-3bd8-4106-a97a-d7ee34050ed8"
    },
    {
        "author": "張舜民",
        "paragraphs": [
            "去日滔滔似易得，來日藐藐若大難。",
            "一日且作一日調，百年莫作百年看。",
            "晉侯竟爾見新麥，楚王更要食熊蹯。",
            "勿輕白髮翁，勿恃青楊質。",
            "物壯則老矣，其壽不可必。",
            "嵇叔夜，郭景純，今般人物如何人，皇天何不留逡巡。"
        ],
        "title": "來日大難",
        "id": "d41a40b1-4577-4eed-8d1c-193f7ed57e04"
    },
    {
        "author": "張舜民",
        "paragraphs": [
            "君馬良，乘乘黄。",
            "僕臣御，守法度。",
            "乍可三驅失前禽，不可一朝爲詭遇。",
            "假使四牡，項領無害。",
            "六轡如組，周旋中規，折旋中矩。",
            "聽和鸞之聲，遵康莊之路。",
            "馬不駭輿，君子安處。",
            "如欲登九折之險，走羊腸之阻。",
            "蒙犯霜露，跌踢風雨。",
            "雖使造父再生，王良復出，予亦未知其如何爾。"
        ],
        "title": "君馬黄",
        "id": "12f79aef-4938-4039-9453-bd97a3c35861"
    },
    {
        "author": "張舜民",
        "paragraphs": [
            "曉辭洛水濱，暮宿河之涘。",
            "四野漫漫不見人，竟日止能行數里。",
            "渾然天地爲一色，渭水南北復何似。",
            "五陵鷹犬爭合圍，十宅管弦初熱耳。",
            "連宵耿耿照鬢髮，迎馬點衣猶未已。",
            "但得來年春麥熟，暫困泥塗復何恥。",
            "農夫南畝未厭多，却入長安作泥滓。"
        ],
        "title": "大雪行",
        "id": "275f64da-3c32-44ae-b4a8-ab6140e8a0a6"
    },
    {
        "author": "張舜民",
        "paragraphs": [
            "邯鄲全盛時，人物自都雅。",
            "更得幽并兒，豪氣陰相假。",
            "生求趙王劍，千金不論價。",
            "力購燕國姝，臨高起亭榭。",
            "使酒叢臺上，夜獵西陵下。",
            "聞說五陵兒，臂鷹馳犬馬。"
        ],
        "title": "邯鄲少年",
        "id": "2059c84d-216e-4d17-b777-61025cb7d12c"
    },
    {
        "author": "張舜民",
        "paragraphs": [
            "朱戶當晝扃，霜簾達夜懸。",
            "沈沈造廣庭，皞皞接衆賢。",
            "疏莛叩洪鐘，短綆汲深淵。",
            "始知學不迨，內顧多歉然。",
            "憶昔居上庠，忝出流輩前。",
            "賦就千金直，詩成萬口傳。",
            "荀楊迥接迹，班馬思比肩。",
            "一從苟干祿，永謝英俊躔。",
            "折腰府縣中，餬口道路邊。",
            "世俗多見輕，義士誰哀憐。",
            "憔悴有今日，光輝思昔年。",
            "今茲睹秋闈，猶欲爭相先。",
            "枯魚傍江湖，疲馬憶薊燕。",
            "凉風拂翠幙，隴月向人圓。",
            "物景近中秋，客意孤綿綿。",
            "裴回望清光，欲攬不得全。",
            "永懷懽樂時，把酒謝嬋娟。"
        ],
        "title": "試院感懷",
        "id": "81ceb79b-34ce-432e-b130-10d1cac43723"
    },
    {
        "author": "張舜民",
        "paragraphs": [
            "東海十日風，巨浪碎山谷。",
            "長鯨跨十尋，宛轉在平陸。",
            "雷火從天來，砉然刳兩目。",
            "肌膚煮作油，骨節分爲屋。",
            "腥羶百里內，戶戶至厭足。",
            "我聞海上人，明珠可作燭。",
            "鯨魚復何罪，海若一何酷。",
            "從欲讒風伯，大鈞問不告。",
            "躊躕復歎息，歸咎當溟瀆。",
            "託形天地閒，獨爾有含蓄。",
            "大者不能容，小者又何益。",
            "却羨蝦魚輩，安然保家族。"
        ],
        "title": "鯨魚",
        "id": "dab2a4fc-45d1-427e-af46-74c04e647c89"
    },
    {
        "author": "張舜民",
        "paragraphs": [
            "小白奬周室，夷吾致其君。",
            "各竭當時力，未免後儒言。",
            "駿馬日千里，壯士舉百鈞。",
            "更欲加勉策，折髀與摧轅。"
        ],
        "title": "東武二首  其一",
        "id": "9f33e05e-6352-4e0a-8d4c-7945ba98fde8"
    },
    {
        "author": "張舜民",
        "paragraphs": [
            "景公登牛山，俯闞臨邑區。",
            "耕耘被廣野，軒冕充脩衢。",
            "鬬雞走狗馬，擊筑吹笙竽。",
            "魚鹽來海岱，桑柘入青徐。",
            "饒樂曾無敵，棄背復何如。",
            "公乃歎而泣，顧謂諸大夫。",
            "安得千萬年，長有此國都。",
            "大夫助公泣，獻壽猶欷歔。",
            "晏子斂袂笑，笑此君臣愚。",
            "世事如輪環，曾不借須臾。",
            "前此十數公，今已成丘墟。",
            "胡不長守此，乃與子孫居。",
            "始知富貴者，喜受庸人諛。",
            "豈獨當時笑，後世亦揶揄。"
        ],
        "title": "東武二首  其二",
        "id": "9bd5baab-6abb-409c-a388-68a1eb4d0ebf"
    },
    {
        "author": "張舜民",
        "paragraphs": [
            "山陽水陸衝，樂餌人所赴。",
            "寂寞先生門，車輪不少駐。",
            "賢哉彼二公，綽有尚賢風。",
            "恨不生羽翼，嘯歌樽酒中。"
        ],
        "title": "山陽二首  其一",
        "id": "ac15be35-b18b-401d-af1c-573d4050a150"
    },
    {
        "author": "張舜民",
        "paragraphs": [
            "古人急於仕，每擇分所安。",
            "願爲趙魏老，不作滕薛官。",
            "今人不量力，臨老當繁難。",
            "少見詠淇澳，甚多歌伐檀。"
        ],
        "title": "山陽二首  其二",
        "id": "b0e00db5-77fa-4477-b6d0-e0f30cf33249"
    },
    {
        "author": "張舜民",
        "paragraphs": [
            "旱久不得雨，既雨不肯休。",
            "沄沄汴河水，初合淮河流。",
            "北來何處客，暫此駐扁舟。",
            "中有投荒人，萬里趨炎洲。",
            "聽水夜不眠，觀水朝亦愁。",
            "呼風捲重陰，放出赤日頭。",
            "捨舟出平地，走馬復西遊。"
        ],
        "title": "淮口阻雨",
        "id": "fc0e829f-f56a-45b4-a4e6-33ce19abfed4"
    },
    {
        "author": "張舜民",
        "paragraphs": [
            "耕者志於食，否則餒繼之。",
            "學者志於道，一爲好爵縻。",
            "本自不營利，間或與利期。",
            "朝日入而處，暮日仰而思。",
            "浮雲蔽蔀屋，見前當自知。"
        ],
        "title": "天爵山",
        "id": "4faea78f-9db7-4fdf-ac0b-3a4b8226794d"
    },
    {
        "author": "張舜民",
        "paragraphs": [
            "嘗聞君子居，一日顧必葺。",
            "李侯作新齋，制度皆自給。",
            "軒楹如肺腑，豁達可出入。",
            "取竹渭水湄，移松隴山隰。",
            "歲寒遠相依，勁節久孤立。",
            "栽培豈無法，根著至今濕。",
            "清風在目前，獨我得多挹。",
            "歸壤共無涯，往日不可及。",
            "惟憂屬後人，長伴邊聲急。"
        ],
        "title": "李侯新齋植松竹聊爲雜言",
        "id": "7a159bb2-9a8d-4b72-b0ed-eefe89094300"
    },
    {
        "author": "張舜民",
        "paragraphs": [
            "君今使河北，幾日渡黄河。",
            "脫身出臺省，杖節犯風波。",
            "東南耆舊中，如君能幾何。",
            "何人把袂留，顧我餞則那。",
            "燕趙多佳人，善舞體婆娑。",
            "不學白紵詞，能唱瓠子歌。",
            "歌罷令翁愁，井竈宅黿鼉。",
            "安得佐禹才，干旄飾五紽。",
            "與君並駕驅，坐使民氣和。",
            "揮汗强援筆，矢辭愧不多。"
        ],
        "title": "送葉伸出使河北",
        "id": "8699cd69-967a-4431-a91e-7dad01bf5bed"
    },
    {
        "author": "張舜民",
        "paragraphs": [
            "人誰無婚姻，我則分鮮薄。",
            "即今頭已白，不識外家樂。",
            "再過汧陽縣，心境何寂寞。",
            "當時退食地，東軒俯層壑。",
            "華屋變山丘，九原寧可作。",
            "空存遺愛樹，枝葉幾榮落。",
            "正如遼東歸，但見舊城郭。",
            "堂堂想其儀，物物皆如昨。",
            "眼看北來雁，身是南飛鵲。",
            "霜風掃隃麋，晚翠斂吳嶽。",
            "臨行更踟躕，灑淚徧南閣。"
        ],
        "title": "汧陽感事",
        "id": "5f346fd7-3239-41f6-818a-6b674ebfef54"
    },
    {
        "author": "張舜民",
        "paragraphs": [
            "春風長萬物，棘子猶卷然。",
            "及至華實稠，已悲霜露先。",
            "功隨四時去，不待三牲全。",
            "所以陟屺人，設身常捨旃。"
        ],
        "title": "思善堂",
        "id": "e3647f9d-cbda-4bd5-a909-452e695add27"
    },
    {
        "author": "張舜民",
        "paragraphs": [
            "郴江有奇石，似牛伏岸側。",
            "鄉人久相傳，過者有顛覆。",
            "我與鄉人謀，鑿去可勿留。",
            "祇消一日力，得弭千歲憂。",
            "鄉人顧我笑，官必有闇拙。",
            "大者不能圖，小者安能說。",
            "方今民間事，頗有急於石。",
            "當官貴居事，能不閑採拾。",
            "我有本多田，今乃身無居。",
            "雖有兒女輩，售人爲婢奴。",
            "破家不足恡，所恨骨肉離。",
            "官今將骨肉，好去將何之。",
            "我雖有田里，亦聞官念此。",
            "念此不能爲，何用居官爾。",
            "乃指江中石，此物如有神。",
            "不覆廉善士，獨傾貪虐人。",
            "官今幸過此，行李都無害。",
            "將我言日思，勿爲貧賤懈。",
            "我聞鄉人言，背顙俱汗流。",
            "欲問破家因，恐爲明者羞。"
        ],
        "title": "鄉人言",
        "id": "f55a0118-c5d0-4ab5-bf0c-187bba006895"
    },
    {
        "author": "張舜民",
        "paragraphs": [
            "玉麈助清談，金貂飾高位。",
            "二物已殺身，無剝生民利。",
            "君爲使者官，猶作農夫事。",
            "隨軒載畚插，一心惟度地。",
            "惟梁及齊岱，潢汙變滯穗。",
            "玉食反無魚，黄牛如象貴。",
            "凡人畏辛苦，君處乃樂易。",
            "富哉太伯墟，吳越之委積。",
            "二年苦昏墊，竈臼成蛙肆。",
            "一日死百人，官司但熟視。",
            "不獲乃命君，物議已爲遲。",
            "君其尚勉旃，副彼朝廷意。",
            "若爲濬涇洪，可得露城市。",
            "誅其姑息人，戢彼因循吏。",
            "死者不可招，存者如何置。",
            "赴海與壑鄰，實繫君之智。",
            "君家本天台，立身頗勤勩。",
            "一生在州縣，晚歲稱憲使。",
            "南人重衣錦，今爾實自致。",
            "弭節拜墳墓，椎牛設鄉遂。",
            "翁媼上籬觀，揮零復嗟喟。",
            "咸曰羅家兒，今日乃如是。",
            "伊予出西北，仕路每相值。",
            "交代又同年，莫予論事契。",
            "嗜好無不同，出處亦有類。",
            "天台與四明，一生游夢寐。",
            "淡蕩秋風中，都門把歸袂。",
            "行與興公游，閒過賀老醉。",
            "二客儻有言，因風幸相寄。"
        ],
        "title": "送羅正之年兄出使二浙",
        "id": "460b2c3e-616f-47d0-b531-93fee327c5fb"
    },
    {
        "author": "張舜民",
        "paragraphs": [
            "去國重爲客，送君還復歸。",
            "天寒雨細光景促，且就東城寺中宿。",
            "寺當蒲坂望屋廬，日暮無由辨喬木。",
            "既已唯諾難自由，雖欲一日安可留。",
            "吾輩事勢不大殊，此際興味復何如，歸來愁坐獨嗟吁。",
            "畢竟豈如村野老，或爾富民城郭居。",
            "雨暘寒燠都不與，親戚滿眼身不孤。",
            "乃知平生走薄官，正似癡牛引重車。",
            "險夷繚絡不知止，祇得終年困道塗。"
        ],
        "title": "送薛昌朝赴太原幕府",
        "id": "24d9e115-d4eb-4840-a8be-6de1eba3f500"
    },
    {
        "author": "張舜民",
        "paragraphs": [
            "鳬脛天生短，鶴脛本來長。",
            "一朝有客欲斷續，二物無地逃悲傷。",
            "吾徒曾匪鳬鶴匹，又取聖賢爲學術。",
            "解將軒冕等浮雲，寧免儻來并執一。",
            "夫君擢秀居東南，代以文詞起簪紱。",
            "錚錚官業素有聞，更號能書居第一。",
            "平生意氣少防閑，一跌落在江湖間。",
            "幾年轉徙無家室，惟與樵漁爲往還。",
            "醉吟未免寫胸臆，健筆依舊飛雲烟。",
            "遠俗僻陋多不識，都城一帖沽萬錢。",
            "今朝我過齊山下，邀我陟降遊二山。",
            "羨君卜築思意盡，今古氣象羅目前。",
            "佛留九頂千株石，天賜清溪一水灣。",
            "自拾薪枝給朝夕，不與城郭通交關。",
            "親友一切皆謝絕，惟許子馳來問安。",
            "人生涉世多憂喜，不用昭昭明物理。",
            "少小辛苦卜一廛，如今老大無居止。",
            "遷流方從五嶺去，敢望生還復經此。",
            "萬一君恩縱北歸，與君左右爲鄰里。"
        ],
        "title": "贈奉議沈遼",
        "id": "1d8fc5ff-133c-4736-9f70-c9db25dc89c6"
    }
]