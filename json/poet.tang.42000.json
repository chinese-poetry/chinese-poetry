[
    {
        "author": "李中",
        "paragraphs": [
            "宦途憔悴雪生頭，家計相牽未得休。",
            "紅寥白蘋消息斷，舊溪煙月負漁舟。"
        ],
        "title": "感秋書事",
        "id": "4bd5130a-0f47-49ea-8efa-2f78aa9e5d05"
    },
    {
        "author": "李中",
        "paragraphs": [
            "沈沈石室疎鐘後，寂寂莎池片月明。",
            "多少學徒求妙法，要於言下悟無生。"
        ],
        "tags": [
            "庐山"
        ],
        "title": "訪廬山歸章禪伯",
        "id": "1abf9344-171b-465c-b44c-aff4b97f8f5c"
    },
    {
        "author": "李中",
        "paragraphs": [
            "壇畔歸雲冷濕襟，拂苔移石坐花陰。",
            "偶然醒得莊周夢，始覺玄門興味深。"
        ],
        "tags": [
            "庐山"
        ],
        "title": "廬山棲隱洞譚先生院留題",
        "id": "60b298cc-aae8-4b30-8db7-ede9af387035"
    },
    {
        "author": "李中",
        "paragraphs": [
            "風狂雨暗舟人懼，自委神明志不邪。",
            "投得葦灣波浪息，岸頭煙火近人家。"
        ],
        "title": "江行值暴風雨",
        "id": "0e7f30a2-5ff5-4faa-b7fe-fe218e9bdd12"
    },
    {
        "author": "李中",
        "paragraphs": [
            "江島窮秋木葉稀，月高何處搗寒衣。",
            "苦嗟不見登龍客，此夜悠悠一夢飛。"
        ],
        "title": "杪秋夕吟懷寄宋維先輩",
        "id": "4d793181-0d9a-4e40-8d5e-90e8e889988a"
    },
    {
        "author": "李中",
        "paragraphs": [
            "星河耿耿正新秋，絲竹千家列綵樓。",
            "可惜穿針方有興，纖纖初月苦難留。"
        ],
        "title": "七夕",
        "id": "ca87a1e1-7656-4ebf-84f5-aa614ce60efc"
    },
    {
        "author": "李中",
        "paragraphs": [
            "謬佐驅雞任，常思賦鵩人。",
            "未諧林下約，空感病來身。",
            "鏁徑青苔老，鋪階紅葉新。",
            "相思不可見，猶喜得書頻。"
        ],
        "title": "吉水作尉時酬閻侍御見寄",
        "id": "45debebc-c4da-41b2-80c5-21de62edfda9"
    },
    {
        "author": "李中",
        "paragraphs": [
            "洞隱紅霞外，房開碧嶂根。",
            "昔年同鍊句，幾夜共聽猨。",
            "考古書千卷，忘憂酒一樽。",
            "如今歸建業，雅道喜重論。"
        ],
        "title": "清溪逢張惟貞秀才",
        "id": "88111b0a-ef31-44e1-8a63-45806c105500"
    },
    {
        "author": "李中",
        "paragraphs": [
            "羨君乘紫詔，歸路指通津。",
            "鼓櫂煙波暖，還京雨露新。",
            "趨朝丹禁曉，聳轡九衢春。",
            "自愧湮沈者，隨軒未有因。"
        ],
        "title": "送閻侍御歸闕",
        "id": "3d13660f-e06a-4084-98ab-45415c9269b4"
    },
    {
        "author": "李中",
        "paragraphs": [
            "公侯延駐暫踟躕，況值風光三月初。",
            "亂落杯盤花片小，靜籠池閣柳陰疎。",
            "舟維南浦程雖阻，飲預西園興有餘。",
            "却笑田家門下客，當時容易歎車魚。"
        ],
        "title": "甲子歲罷吉水縣過鍾陵時暮春維舟江渚謁柴太尉席上作",
        "id": "9314f4a8-71db-49fe-9a84-20ae8287fbd5"
    },
    {
        "author": "李中",
        "paragraphs": [
            "柳過清明絮亂飛，感時懷舊思悽悽。",
            "月生樓閣雲初散，家在汀洲夢去迷。",
            "髮白每慙清鑑啓，酒醒長怯子規啼。",
            "北山高臥風騷客，安得同吟復杖藜。"
        ],
        "title": "海上春夕旅懷寄左偃",
        "id": "727b1536-893f-440f-ab98-f809fb1a177e"
    },
    {
        "author": "李中",
        "paragraphs": [
            "輟櫂因過古梵宮，荒涼門徑鏁苔茸。",
            "綠陰滿地前朝樹，清韻含風後殿鐘。",
            "童子縱慵眠壞榻，老僧耽話指諸峰。",
            "吟餘却返來時路，迴首盤桓尚駐筇。"
        ],
        "title": "江次維舟登古寺",
        "id": "5db77384-9b45-4120-82da-ac1179d31444"
    },
    {
        "author": "李中",
        "paragraphs": [
            "甕中竹葉今朝熟，鑑裏桃花昨日開。",
            "爲報廣寒攀桂客，莫辭相訪共銜杯。"
        ],
        "title": "春日招宋維先輩",
        "id": "853a3691-e5b2-4307-aa40-5047768a68c0"
    },
    {
        "author": "李中",
        "paragraphs": [
            "隴頭休聽月明中，妙竹嘉音際會逢。",
            "見爾樽前吹一首，令人重憶許雲封。"
        ],
        "title": "吹笛兒",
        "id": "2c6068d4-682e-466c-9204-63b3e8347af7"
    },
    {
        "author": "李中",
        "paragraphs": [
            "解珮當時在洛濱，悠悠疑是夢中身。",
            "自從物外無消息，花謝鶯啼近十春。"
        ],
        "title": "所思",
        "id": "2b2b74d8-6197-4b41-954c-fc158f20b7da"
    },
    {
        "author": "李中",
        "paragraphs": [
            "啓鑑悠悠兩鬢蒼，病來心緒易淒涼。",
            "知音不到吟還懶，鏁印開簾又夕陽。"
        ],
        "title": "吉水縣酬夏侯秀才見寄",
        "id": "db8c0b69-51a6-490a-a192-71ff8e5f1fe1"
    },
    {
        "author": "李中",
        "paragraphs": [
            "臘雪頻頻降，成堆不可除。",
            "伴吟花莫並，銷瘴藥何如。",
            "謝女詩成處，袁安睡起初。",
            "深迷樵子徑，冷逼旅人居。",
            "惹砌催罇俎，飄窗入簿書。",
            "最宜樓上望，散亂滿空虛。"
        ],
        "title": "和友人喜雪",
        "id": "33d9e05f-2807-44d0-b346-c2a87e50f2e9"
    },
    {
        "author": "李中",
        "paragraphs": [
            "競愛松筠翠，皆憐桃李芳。",
            "如求濟世廣，桑柘願商量。"
        ],
        "title": "感事呈所知",
        "id": "f46b503d-d2b0-4e14-aa02-32ca0932294e"
    },
    {
        "author": "李中",
        "paragraphs": [
            "知君別家後，不免淚霑襟。",
            "芳草千里路，夕陽孤客心。",
            "花飛當野渡，猨叫在煙岑。",
            "霄漢知音在，何須恨陸沈。"
        ],
        "title": "送汪濤",
        "id": "31596998-4055-45fa-ab31-b5f4af167be1"
    },
    {
        "author": "李中",
        "paragraphs": [
            "童稚親儒墨，時平喜道存。",
            "酬身指書劒，賦命委乾坤。",
            "秋爽鼓琴興，月清搜句魂。",
            "與君同此志，終待至公論。"
        ],
        "title": "言志寄劉鈞秀才",
        "id": "df99118c-649d-4a44-b9a6-2b1176f017c4"
    },
    {
        "author": "李中",
        "paragraphs": [
            "尋師來靜境，神骨覺清涼。",
            "一餉逢秋雨，相留坐竹堂。",
            "石渠堆敗葉，莎砌咽寒螿。",
            "話到南能旨，怡然萬慮忘。"
        ],
        "title": "訪澄上人",
        "id": "54620419-d9b8-4b6f-86bc-52cf647dbfa5"
    },
    {
        "author": "李中",
        "paragraphs": [
            "殿宇半隳摧，門臨野水開。",
            "雲凝何代樹，草蔽此時臺。",
            "遶塔堆黃葉，沿階積綠苔。",
            "踟躕日將暮，棲鳥入巢來。"
        ],
        "title": "經古寺",
        "id": "7a476cc7-abe5-44aa-9ce0-c476bd16ea9e"
    },
    {
        "author": "李中",
        "paragraphs": [
            "巨浸常牽夢，雲遊豈覺勞。",
            "遙空收晚雨，虛閣看秋濤。",
            "必若思三島，應須釣六鼇。",
            "如通十洲去，誰信碧天高。"
        ],
        "title": "送王道士遊東海",
        "id": "2f28508b-402c-4d34-9a60-afa88d1d0448"
    },
    {
        "author": "李中",
        "paragraphs": [
            "徵賦常登限，名山管最多。",
            "吏閑民訟少，時得訪煙蘿。"
        ],
        "title": "貽青陽宰",
        "id": "18849016-0cea-4634-95e2-b1f193bed42b"
    },
    {
        "author": "李中",
        "paragraphs": [
            "十年孤跡寄侯門，入室升堂忝厚恩。",
            "遊遍春郊隨茜斾，飲殘秋月待金尊。",
            "車魚鄭重知難報，吐握周旋不可論。",
            "長慟裴回逝川上，白楊蕭颯又黃昏。"
        ],
        "title": "哭故主人陳太師",
        "id": "6fda2cb8-360e-47cd-ba79-3ed0ed55596f"
    },
    {
        "author": "李中",
        "paragraphs": [
            "萬里江山歛暮煙，旅情當此獨悠然。",
            "沙汀月冷帆初卸，葦岸風多人未眠。",
            "已聽漁翁歌別浦，更堪邊鴈過遙天。",
            "與君共俟酬身了，結侶波中寄釣船。"
        ],
        "title": "秋江夜泊寄劉鈞",
        "id": "78ee78bf-2f15-41d6-8bf2-730f090339c8"
    },
    {
        "author": "李中",
        "paragraphs": [
            "追感古今情不已，竹軒閑取史書看。",
            "欲親往哲無因見，空樹臨風襟袖寒。"
        ],
        "title": "和潯陽宰感舊絕句五首 一",
        "id": "7d490812-fde6-4481-9faf-e128f7a89ac1"
    },
    {
        "author": "李中",
        "paragraphs": [
            "潯陽物景真難及，練瀉澄江最好看。",
            "曾上虛樓吟倚檻，五峰擎雪照人寒。"
        ],
        "title": "和潯陽宰感舊絕句五首 二",
        "id": "fe3e8add-4dd6-45c6-bd61-cc32d28ba1ce"
    },
    {
        "author": "李中",
        "paragraphs": [
            "園林春媚千花發，爛熳如將畫障看。",
            "惟愛松筠多冷淡，青青偏稱雪霜寒。"
        ],
        "title": "和潯陽宰感舊絕句五首 三",
        "id": "1b3755eb-acb6-4328-b154-29bff7623a82"
    },
    {
        "author": "李中",
        "paragraphs": [
            "知君百里鳴琴處，公退千山盡日看。",
            "政化有同風偃草，更將餘力拯孤寒。"
        ],
        "title": "和潯陽宰感舊絕句五首 四",
        "id": "fd0ad010-904e-4050-b908-f5c6a499c513"
    },
    {
        "author": "李中",
        "paragraphs": [
            "昔歲尋芳忻得侶，江堤物景盡情看。",
            "就中吟戀垂楊下，撼起啼鶯晚吹寒。"
        ],
        "title": "和潯陽宰感舊絕句五首 五",
        "id": "95ea4bb9-b646-4bbf-b157-2ce6262ec7ac"
    },
    {
        "author": "李中",
        "paragraphs": [
            "昔歲遭逢在海城，曾容孤跡奉雙旌。",
            "酒邊不厭笙歌盛，花下只愁風雨生。",
            "棊接山亭松影晚，吟陪月檻露華清。",
            "音塵自此無因問，淚灑川波夕照明。"
        ],
        "title": "哭柴郎中",
        "id": "4469108d-a7d4-4ae7-8ccb-aba3eebc99d8"
    },
    {
        "author": "李中",
        "paragraphs": [
            "比尋禪客叩禪機，澄却心如月在池。",
            "松下偶然醒一夢，却成無語問吾師。"
        ],
        "title": "訪章禪老",
        "id": "d710214a-7722-4f6e-9fd2-b235e39165ab"
    },
    {
        "author": "李中",
        "paragraphs": [
            "葦岸風高宿鴈驚，維舟特地起鄉情。",
            "漁兒隔水吹橫笛，半夜空江月正明。"
        ],
        "title": "泊秋浦",
        "id": "722ab4ce-3e4d-4f7e-bb43-2503529b8b71"
    },
    {
        "author": "李中",
        "paragraphs": [
            "未達難隨衆，從他俗所憎。",
            "閑聽九秋雨，遠憶四明僧。",
            "病後倦吟嘯，貧來疎友朋。",
            "寂寥元合道，未必是無能。"
        ],
        "title": "閑居言懷",
        "id": "2d3747b5-519a-4469-9a3a-40c28a9a8a78"
    },
    {
        "author": "李中",
        "paragraphs": [
            "飄泛經彭澤，扁舟思莫窮。",
            "無人秋浪晚，一岸蓼花風。",
            "鄉里夢漸遠，交親書未通。",
            "今宵見圓月，難坐冷光中。"
        ],
        "title": "舟次彭澤",
        "id": "c8d47cae-9fb0-4f62-ab5e-28cb8247bd9c"
    },
    {
        "author": "李中",
        "paragraphs": [
            "宿投林下寺，中夜覺神清。",
            "磬罷僧初定，山空月又生。",
            "籠燈吐冷豔，嵒樹起寒聲。",
            "待曉紅塵裏，依前冒遠程。"
        ],
        "title": "宿鍾山知覺院",
        "id": "7928bb90-3612-46fc-aca9-b13dd08c1fb7"
    },
    {
        "author": "李中",
        "paragraphs": [
            "綠蘚深迎步，紅霞爛滿衣。",
            "洞天應不遠，鸞鶴向人飛。"
        ],
        "title": "遊茅山二首 一",
        "id": "03e2546a-7b4c-4198-89aa-5918711a4670"
    },
    {
        "author": "李中",
        "paragraphs": [
            "茅許仙蹤在，煙霞一境清。",
            "夷希何許叩，松徑月空明。"
        ],
        "title": "遊茅山二首 二",
        "id": "aa4b18fe-a8c4-4ccc-860f-46be39e45051"
    },
    {
        "author": "李中",
        "paragraphs": [
            "九臯羽翼下晴空，萬里心難駐玉籠。",
            "清露滴時翹蘚徑，白雲開處唳松風。",
            "歸當華表千年後，怨在瑤琴別操中。",
            "好共靈龜作儔侶，十洲三島逐仙翁。"
        ],
        "title": "鶴",
        "id": "4b5dfb4c-405b-4d50-992b-5f1d39a0875b"
    },
    {
        "author": "李中",
        "paragraphs": [
            "無奈詩魔旦夕生，更堪芳草滿長汀。",
            "故人還爽花前約，新月又生江上亭。",
            "莊夢斷時燈欲燼，蜀魂啼處酒初醒。",
            "何時得見登龍客，隔却千山萬仞青。"
        ],
        "title": "暮春吟懷寄姚端先輩",
        "id": "57f4c031-f473-443b-8045-f2072337fa5a"
    },
    {
        "author": "李中",
        "paragraphs": [
            "蓮宮舊隱塵埃外，策杖臨風拂袖還。",
            "踏雪獨尋青嶂下，聽猨重入白雲間。",
            "蕭騷紅樹當門老，斑駮蒼苔鏁徑閑。",
            "預想松軒夜禪處，虎溪圓月照空山。"
        ],
        "tags": [
            "庐山"
        ],
        "title": "送圓上人歸廬山",
        "id": "e2311b5d-9693-4efd-a83e-3f65bd33f57c"
    },
    {
        "author": "李中",
        "paragraphs": [
            "氣秀情閑杳莫羣，廬山遊去志求文。",
            "已能探虎窮騷雅，又欲囊螢就典墳。",
            "目豁乍窺千里浪，夢寒初宿五峰雲。",
            "業成早赴春闈約，要使嘉名海內聞。"
        ],
        "tags": [
            "庐山"
        ],
        "title": "送相里秀才之匡山國子監",
        "id": "3ac75fe4-a9c1-4597-84f1-d8213ace27c6"
    },
    {
        "author": "李中",
        "paragraphs": [
            "偶向蘆花深處行，溪光山色晚來晴。",
            "漁家開戶相迎接，稚子爭窺犬吠聲。"
        ],
        "title": "漁父二首 一",
        "id": "f8f2f950-17f5-47e3-8606-25731ff5ad44"
    },
    {
        "author": "李中",
        "paragraphs": [
            "雪鬢衰髯白布袍，笑攜頳鯉換村醪。",
            "慇懃留我宿溪上，釣艇歸來明月高。"
        ],
        "title": "漁父二首 二",
        "id": "4d4adc40-5075-4ca3-99ec-a9652c1ce9a9"
    },
    {
        "author": "李中",
        "paragraphs": [
            "砧杵誰家夜搗衣，金風淅淅露微微。",
            "月中獨坐不成寐，舊業經年未得歸。"
        ],
        "title": "旅次聞砧",
        "id": "ac0cdaa2-80ba-4d84-8e20-4bb152c02d45"
    },
    {
        "author": "李中",
        "paragraphs": [
            "仙翁別後無信，應共煙霞卜隣。",
            "莫把壺中祕訣，輕傳塵裏遊人。",
            "浮生日月自急，上境鶯花正春。",
            "安得一招琴酒，與君共泛天津。"
        ],
        "title": "寄楊先生",
        "id": "4c76d09f-9a06-4a16-b8bb-47bdc4fc24a9"
    },
    {
        "author": "李中",
        "paragraphs": [
            "花開葉落堪悲，似水年光暗移。",
            "身世都如夢役，是非空使神疲。",
            "良圖有分終在，所欲無勞妄思。",
            "幸有一壺清酒，且來閑語希夷。"
        ],
        "title": "對酒招陳昭用",
        "id": "e170b995-4daa-4a6b-bbfa-7591ec542d5e"
    },
    {
        "author": "李中",
        "paragraphs": [
            "長笛起誰家，秋涼夜漏賒。",
            "一聲來枕上，孤客在天涯。",
            "木末風微動，窗前月漸斜。",
            "暗牽詩思苦，不獨落梅花。"
        ],
        "title": "旅夜聞笛",
        "id": "d79bfaa4-ee69-4048-b49d-87678256b335"
    },
    {
        "author": "李中",
        "paragraphs": [
            "忽起毘陵念，飄然不可留。",
            "聽蟬離古寺，攜錫上扁舟。",
            "月出沙汀冷，風高葦岸秋。",
            "回期端的否，千里路悠悠。"
        ],
        "title": "送紹明上人之毘陵",
        "id": "c8b96cec-a734-461a-8892-c36de2ed30fb"
    },
    {
        "author": "李中",
        "paragraphs": [
            "維舟登野岸，因訪故人居。",
            "亂後知何處，荆榛匝弊廬。"
        ],
        "title": "再到山陽尋故人不遇二首 一",
        "id": "69890563-827a-4195-af62-37112cc6e1fc"
    },
    {
        "author": "李中",
        "paragraphs": [
            "欲問當年事，耕人都不知。",
            "空餘堤上柳，依舊自垂絲。"
        ],
        "title": "再到山陽尋故人不遇二首 二",
        "id": "f5f56f0a-0020-447c-b3d8-c948215ad02c"
    },
    {
        "author": "李中",
        "paragraphs": [
            "憶昔採芝廬岳頂，清宮常接絳霄人。",
            "玉書閑展石樓曉，瑤瑟醉彈琪樹春。",
            "惟恨仙桃遲結實，不憂滄海易成塵。",
            "似醒一夢歸凡世，空向彤霞寄夢頻。"
        ],
        "tags": [
            "庐山"
        ],
        "title": "寄廬山簡寂觀重道者",
        "id": "ff573e8f-c78d-46de-b966-cde05949c91e"
    },
    {
        "author": "李中",
        "paragraphs": [
            "昔歲曾居湓水頭，草堂吟嘯興何幽。",
            "迎僧常踏竹間蘚，愛月獨登溪上樓。",
            "寒翠入簷嵐岫曉，冷聲縈枕野泉秋。",
            "從拘宦路無由到，昨夜分明夢去遊。"
        ],
        "title": "思湓渚舊居",
        "id": "5b508fd6-df55-44c1-b913-fa556273b2b4"
    },
    {
        "author": "李中",
        "paragraphs": [
            "王孫昔日甚相親，共賞西園正媚春。",
            "醉臥如茵芳草上，覺來花月影籠身。"
        ],
        "title": "思朐陽春遊感舊寄柴司徒五首 一",
        "id": "d13625c5-0a52-4e07-85d3-ea6941a4fef2"
    },
    {
        "author": "李中",
        "paragraphs": [
            "煙鋪芳草正綿綿，藉草傳杯似列仙。",
            "暫輟笙歌且聯句，含毫花下破香牋。"
        ],
        "title": "思朐陽春遊感舊寄柴司徒五首 二",
        "id": "0bf88eb6-51a5-4d5b-9bdb-33968ea9e0d2"
    },
    {
        "author": "李中",
        "paragraphs": [
            "南陌風和舞蝶狂，惜春公子戀斜陽。",
            "高歌飲罷將迴轡，衣上花兼百草香。"
        ],
        "title": "思朐陽春遊感舊寄柴司徒五首 三",
        "id": "f31be9f0-026c-4786-93ce-787b214f240b"
    },
    {
        "author": "李中",
        "paragraphs": [
            "春郊飲散暮煙收，却引絲簧上翠樓。",
            "紅袖歌長金斝亂，銀蟾飛出海東頭。"
        ],
        "title": "思朐陽春遊感舊寄柴司徒五首 四",
        "id": "23131d8f-266b-46b0-807f-ecdc1e11ecec"
    },
    {
        "author": "李中",
        "paragraphs": [
            "昔年常接五陵狂，洪飲花間數十場。",
            "別後或驚如夢覺，音塵難問水茫茫。"
        ],
        "title": "思朐陽春遊感舊寄柴司徒五首 五",
        "id": "1edd9186-6010-47e2-a17d-cfeacd8c0e2d"
    },
    {
        "author": "李中",
        "paragraphs": [
            "潺潺青嶂底，來處一何長。",
            "漱石苔痕滑，侵松鶴夢涼。",
            "泛花穿竹塢，瀉月下蓮塘。",
            "想得歸何處，天涯助渺茫。"
        ],
        "title": "泉",
        "id": "36a1d100-fa9e-42e1-b803-eabbdb39e865"
    },
    {
        "author": "李中",
        "paragraphs": [
            "多士池塘好，塵中景恐無。",
            "年來養鷗鷺，夢不去江湖。",
            "泉脈通深澗，風聲起短蘆。",
            "驚魚跳藻荇，戲蝶上菰蒲。",
            "泛泛容漁艇，閑閑載酒壺。",
            "漲痕山雨過，翠積岸苔鋪。",
            "花影沈波底，煙光入座隅。",
            "曉香憐杜若，夜浸愛[蟾]蜍。",
            "步逸心難厭，看吟興不辜。",
            "憑君命奇筆，爲我寫成圖。"
        ],
        "title": "題徐五教池亭",
        "id": "4d4f3f56-0ecf-44c1-90a2-5b10653eaa0f"
    },
    {
        "author": "李中",
        "paragraphs": [
            "見說靈泉好，潺湲興莫窮。",
            "誰當秋霽後，獨聽月明中。",
            "濺石苔花潤，隨流木葉紅。",
            "何當化霖雨，濟物顯殊功。"
        ],
        "title": "遙賦義興潛泉",
        "id": "f3dabb46-25b6-4fc8-b85d-a9bc688dd4bb"
    },
    {
        "author": "李中",
        "paragraphs": [
            "決獄多餘暇，冥搜萬家空。",
            "卷簾疎雨後，鏁印夕陽中。",
            "還往多名士，編題尚古風。",
            "宦途知此味，能有幾人同。"
        ],
        "title": "和毘陵尉曹昭用見寄",
        "id": "0aec44a0-f998-4f66-a393-dfbb48ed866c"
    },
    {
        "author": "李中",
        "paragraphs": [
            "羣木方憎雪，開花長在先。",
            "流鶯與舞蝶，不見許因緣。"
        ],
        "title": "梅花",
        "id": "50a7c838-57fd-48ae-b898-e77c81bd74ac"
    },
    {
        "author": "李中",
        "paragraphs": [
            "別後音塵斷，相逢又共吟。",
            "雪霜今日鬢，煙月舊時心。",
            "艤櫂夕陽在，聽鴻秋色深。",
            "一尊開口笑，不必話升沈。"
        ],
        "title": "舟次吉水逢蔡文慶秀才",
        "id": "0cbadf48-ccd6-4a78-a930-689af07509c6"
    },
    {
        "author": "李中",
        "paragraphs": [
            "經年離象魏，孤宦在南荒。",
            "酒醒公齋冷，雨多歸夢長。",
            "志難酬國澤，術欠致民康。",
            "吾子應相笑，區區道未光。"
        ],
        "title": "新喻縣偶寄彭仁正字",
        "id": "7a2d1f99-7e58-424b-8aa5-9a3d734d595e"
    },
    {
        "author": "李中",
        "paragraphs": [
            "千門忻應瑞，偏稱上樓看。",
            "密灑虛窗曉，狂飄大野寒。",
            "園深宜竹樹，簾卷洽杯盤。",
            "已作豐年兆，黎民意盡安。"
        ],
        "title": "和彭正字喜雪見寄",
        "id": "119a47d7-a249-404e-a9ec-774210b35e8e"
    },
    {
        "author": "李中",
        "paragraphs": [
            "清明時節好煙光，英傑高吟興味長。",
            "捧日即應還禁衛，當春何惜醉朐陽。",
            "千山過雨難藏翠，百卉臨風不藉香。",
            "却是旅人悽屑甚，夜來魂夢到家鄉。"
        ],
        "title": "海上和柴軍使清明書事",
        "id": "2e8cb722-01dc-46fd-8325-eaf5e8d6c24d"
    },
    {
        "author": "李中",
        "paragraphs": [
            "三十年前共苦辛，囊螢曾寄此煙岑。",
            "讀書燈暗嫌雲重，搜句石平憐蘚深。",
            "各歷宦途悲聚散，幾看時輩或浮沈。",
            "再來物景還依舊，風冷松高猨狖吟。"
        ],
        "tags": [
            "庐山"
        ],
        "title": "壬申歲承命之任淦陽再過廬山國學感舊寄劉鈞明府",
        "id": "5e59ad78-3bb8-448e-8b17-350927114015"
    },
    {
        "author": "李中",
        "paragraphs": [
            "竹蔭亭除蘚色濃，道心安逸寂寥中。",
            "扣門時有棲禪客，灑酒多招採藥翁。",
            "江近好聽菱芡雨，徑香偏愛蕙蘭風。",
            "我慙名宦猶拘束，脫屣心情未得同。"
        ],
        "title": "留題胡參卿秀才幽居",
        "id": "246652fd-96b0-438b-8e1e-af4d3e24fdb4"
    },
    {
        "author": "李中",
        "paragraphs": [
            "池塘多謝久淹留，長得霜翎放自由。",
            "好去蒹葭深處宿，月明應認舊江秋。"
        ],
        "title": "放鷺鷥",
        "id": "d41ff93f-ae5f-4fe7-b099-b937ad850eb2"
    },
    {
        "author": "李中",
        "paragraphs": [
            "年年二月暮，散亂雜飛花。",
            "雨過微風起，狂飄千萬家。"
        ],
        "title": "柳絮",
        "id": "262acfe8-c0c8-49b4-bf63-6f9223c387d9"
    },
    {
        "author": "李中",
        "paragraphs": [
            "一種和風至，千花未放妍。",
            "草心並柳眼，長是被恩先。"
        ],
        "title": "早春",
        "id": "d32694f9-eca2-4c35-a7fc-58ec5def8870"
    },
    {
        "author": "李中",
        "paragraphs": [
            "陰去爲膏澤，晴來媚曉空。",
            "無心亦無滯，舒卷在東風。"
        ],
        "title": "春雲",
        "id": "3ee9ba83-e38d-4778-92a2-d564a109cefe"
    },
    {
        "author": "李中",
        "paragraphs": [
            "毘陵嘉景太湖邊，才子經遊稱少年。",
            "風弄輕帘沽酒市，月明紅袖採蓮船。",
            "若耶罨畫應相似，越岫吳峰盡接連。",
            "此去高吟須早返，廣寒丹桂莫遷延。"
        ],
        "tags": [
            "太湖"
        ],
        "title": "送姚端秀才遊毘陵",
        "id": "90289808-3ac4-45cc-8b5b-7f4ec5adbfaf"
    },
    {
        "author": "李中",
        "paragraphs": [
            "燕臺多事每開顏，相許論交淡薄間。",
            "飲興共憐芳草岸，吟情同愛夕陽山。",
            "露濃小徑蛩聲咽，月冷空庭竹影閑。",
            "何事此時攀憶甚，與君俱是別鄉關。"
        ],
        "title": "和朐陽載筆魯裕見寄",
        "id": "c18a3b52-78c8-4bfb-ae9d-f0179b5f7c29"
    },
    {
        "author": "李中",
        "paragraphs": [
            "往哲搜羅妙入神，隋珠和璧未爲珍。",
            "而今所得慙難繼，謬向平生著苦辛。"
        ],
        "title": "敘吟二首 一",
        "id": "f701b4c0-751d-432e-a716-d04b00b9d5d1"
    },
    {
        "author": "李中",
        "paragraphs": [
            "成僻成魔二雅中，每逢知己是亨通。",
            "言之無罪終難厭，欲把風騷繼古風。"
        ],
        "title": "敘吟二首 二",
        "id": "6d30cf87-ce23-4af4-8f75-beeb2e41eae0"
    },
    {
        "author": "李中",
        "paragraphs": [
            "隨緣駐瓶錫，心已悟無生。",
            "默坐煙霞散，閑觀水月明。",
            "竹深風倍冷，堂迥磬偏清。",
            "願作傳燈者，忘言學淨名。"
        ],
        "title": "貽毘陵正勤禪院奉長老",
        "id": "0db1fb7c-b12a-4269-aec5-23a22b3b4519"
    },
    {
        "author": "李中",
        "paragraphs": [
            "自別吾師後，風騷道甚孤。",
            "雪霜侵鬢髮，音信隔江湖。",
            "擾擾悲時世，悠悠役夢途。",
            "向公期盡節，多病怕傾壺。",
            "賤跡雖慙滯，幽情忍使辜。",
            "詩成天外句，棊覆夜中圖。",
            "落壁燈花碎，飄窗雪片麤。",
            "煮茶燒栗興，早晚復圍爐。"
        ],
        "title": "冬日書懷寄惟真大師",
        "id": "423942ed-0dd2-4d97-b825-5e517875f83b"
    },
    {
        "author": "李中",
        "paragraphs": [
            "運叶半千數，天鍾許國臣。",
            "鵬霄開羽翼，鳳闕演絲綸。",
            "顧問當清夜，從容向紫宸。",
            "立言成雅誥，正意敘彝倫。",
            "樸素偕前哲，馨香越搢紳。",
            "褒辭光萬代，優旨重千鈞。",
            "公退誰堪接，清閑道是鄰。",
            "世間身屬幻，物外意通津。",
            "弔往兼春夢，文高賦復新。",
            "琴彈三峽水，屏畫十洲春。",
            "庭冷鋪苔色，池寒浸月輪。",
            "竹風來枕簟，藥氣上衣巾。",
            "茶譜傳溪叟，棊經受羽人。",
            "清虛雖得趣，獻替不妨陳。",
            "杞梓呈才後，神仙入侍頻。",
            "孤寒皆有賴，中外亦同忻。",
            "有士曾多難，無門得望塵。",
            "忙忙罹險阻，往往耗精神。",
            "尋果巢枝願，終全負米身。",
            "[遭]逢敦孝治，蹇塞值通津。",
            "最慶清朝祿，還霑白髮親。",
            "甘柔心既遂，虛薄報何因。",
            "遠宦聯綿歷，卑棲夙夜勤。",
            "良時空愛惜，末路每悲辛。",
            "骨立駒猶病，顏凋女尚貧。",
            "而今諧顧遇，尺蠖願求伸。"
        ],
        "title": "獻中書潘舍人",
        "id": "b77dbf7e-94c1-4c72-9ebd-006acec08388"
    },
    {
        "author": "徐鉉",
        "paragraphs": [
            "旭景鸞臺上，微雲象闕間。",
            "時清政事少，日永直官閑。",
            "遠籟飛簫管，零冰響珮環。",
            "終軍年二十，默坐叩玄關。"
        ],
        "title": "早春左省寓直",
        "id": "0ff2dd5d-f454-4cf7-ba55-547b4821fe1b"
    },
    {
        "author": "徐鉉",
        "paragraphs": [
            "垂楊界官道，茅屋倚高坡。",
            "月下春塘水，風中牧豎歌。",
            "折花閑立久，對酒遠情多。",
            "今夜孤亭夢，悠揚奈爾何。"
        ],
        "title": "寒食宿陳公塘上",
        "id": "e6472e5e-a2a3-4ac8-bbfe-bd6e669e510d"
    },
    {
        "author": "徐鉉",
        "paragraphs": [
            "家聲曾與金張輩，官署今居何宋間。",
            "起得高齋臨靜曲，種成奇樹學他山。",
            "鴛鸞終日同醒醉，蘿薜常時共往還。",
            "賤子今朝獨南去，不堪迴首望清閑。"
        ],
        "title": "將去廣陵別史員外南齋",
        "id": "44b117fc-8d76-4428-8edc-191f2e89a093"
    },
    {
        "author": "徐鉉",
        "paragraphs": [
            "少長在維揚，依然認故鄉。",
            "金陵佳麗地，不道少風光。",
            "稍望吳臺遠，行登楚塞長。",
            "殷勤語江嶺，歸夢莫相妨。"
        ],
        "title": "將過江題白沙館",
        "id": "e2cd257f-3540-43c1-8a83-d4bee46ccce2"
    },
    {
        "author": "徐鉉",
        "paragraphs": [
            "京口潮來曲岸平，海門風起浪花生。",
            "人行沙上見日影，舟過江中聞櫓聲。",
            "芳草遠迷楊子渡，宿煙深映廣陵城。",
            "游人鄉思應如橘，相望須含兩地情。"
        ],
        "title": "登甘露寺北望",
        "id": "84ff2c04-2674-452c-a4d2-1ec9164614b4"
    },
    {
        "author": "徐鉉",
        "paragraphs": [
            "不共垂楊映綺寮，倚山臨路自嬌饒。",
            "游人過去知香遠，谷鳥飛來見影搖。",
            "半隔煙嵐遙隱隱，可堪風雨暮蕭蕭。",
            "城中春色還如此，幾處笙歌按舞腰。"
        ],
        "title": "山路花",
        "id": "7a26487e-20e8-4084-bb08-560b5384723f"
    },
    {
        "author": "徐鉉",
        "paragraphs": [
            "退公求靜獨臨川，楊子江南二月天。",
            "百尺翠屏甘露閣，數帆晴日海門船。",
            "波澄瀨石寒如玉，草接汀蘋綠似煙。",
            "安得乘槎更東去，十洲風外弄潺湲。"
        ],
        "title": "京口江際弄水",
        "id": "031a3154-5c09-49a5-b3cc-1c96465ca07b"
    },
    {
        "author": "徐鉉",
        "paragraphs": [
            "省署皆歸沐，西垣公事稀。",
            "詠詩前砌立，聽漏向申歸。",
            "遠思風醒酒，餘寒雨濕衣。",
            "春光已堪探，芝蓋共誰飛。"
        ],
        "title": "早春旬假獨直寄江舍人",
        "id": "7fe76500-573b-44e3-bb72-0f3f3747a49f"
    },
    {
        "author": "徐鉉",
        "paragraphs": [
            "吳公臺下舊京城，曾掩衡門過十春。",
            "別後不知新景象，信來空問故交親。",
            "宦游京口無高興，習隱鍾山限俗塵。",
            "今日喜爲華表鶴，況陪鵷鷺免迷津。"
        ],
        "title": "從駕東幸呈諸公",
        "id": "cbd77ce3-6700-4709-a829-33ec8afa57d0"
    },
    {
        "author": "徐鉉",
        "paragraphs": [
            "繚繞長隄帶碧潯，昔年游此尚青衿。",
            "蘭橈破浪城陰直，玉勒穿花苑樹深。",
            "宦路塵埃成久別，仙家風景有誰尋。",
            "那知年長多情後，重憑欄干一獨吟。"
        ],
        "title": "重游木蘭亭",
        "id": "02c923a2-c7b4-4464-a46c-e5e4a1156933"
    },
    {
        "author": "徐鉉",
        "paragraphs": [
            "縷綵成飛鷰，迎和啓蟄時。",
            "翠翹生玉指，繡羽拂文楣。",
            "詎費銜泥力，無勞剪爪期。",
            "化工今在此，翻怪社來遲。"
        ],
        "title": "賦得綵鷰",
        "id": "17a9bfce-2af3-4f2a-b5ca-2469b652665d"
    },
    {
        "author": "徐鉉",
        "paragraphs": [
            "從事蘄春興自長，蘄人應識紫薇郎。",
            "山資足後拋名路，蒓菜秋來憶故鄉。",
            "以道卷舒猶自適，臨戎談笑固無妨。",
            "如聞郡閣吹橫笛，時望青谿憶野王。"
        ],
        "title": "送魏舍人仲甫爲蘄州判官",
        "id": "f1c3a512-1818-440c-b125-074e2098cfc6"
    },
    {
        "author": "徐鉉",
        "paragraphs": [
            "憐君庭下木芙蓉，嫋嫋纖枝淡淡紅。",
            "曉吐芳心零宿露，晚搖嬌影媚清風。",
            "似含情態愁秋雨，暗減馨香借菊叢。",
            "默飲數盃應未稱，不知歌管與誰同。"
        ],
        "title": "題殷舍人宅木芙蓉",
        "id": "d44a4471-c9de-4c67-b98c-87f0dbed45fc"
    },
    {
        "author": "徐鉉",
        "paragraphs": [
            "東觀時閑暇，還修喻蜀書。",
            "雙旌馳縣道，百越從軺車。",
            "桂蠹晨餐罷，貪泉訪古初。",
            "春江多好景，莫使醉吟疎。"
        ],
        "title": "送史館高員外使嶺南",
        "id": "ce5c311d-01fa-4a30-aaba-466271c2c6f4"
    },
    {
        "author": "徐鉉",
        "paragraphs": [
            "郊外春華好，人家帶碧谿。",
            "淺莎藏鴨戲，輕靄隔雞啼。",
            "掩映紅桃谷，夤緣翠柳堤。",
            "王孫竟不至，芳草自萋萋。"
        ],
        "title": "春日紫巖山期客不至",
        "id": "e7498113-016b-4dfc-92ad-67618db85edf"
    },
    {
        "author": "徐鉉",
        "paragraphs": [
            "便返城闉尚未甘，更從山北到山南。",
            "花枝似雪春雖半，桂魄如眉日始三。",
            "松蓋遮門寒黯黯，柳絲妨路翠𣯶𣯶。",
            "登臨莫怪偏留戀，游宦多年事事諳。"
        ],
        "title": "宿蔣帝廟明日遊山南諸寺",
        "id": "91d74810-0d3e-45d1-90aa-806aa8445b3c"
    },
    {
        "author": "徐鉉",
        "paragraphs": [
            "所思何在杳難尋，路遠山長水復深。",
            "衰草滿庭空佇立，清風吹袂更長吟。",
            "忘情好醉青田酒，寄恨宜調綠綺琴。",
            "落日鮮雲偏聚散，可能知我獨傷心。"
        ],
        "title": "賦得有所思",
        "id": "28ddc2ee-b797-4756-af2b-f7bf12dd6798"
    },
    {
        "author": "徐鉉",
        "paragraphs": [
            "先生嘗已佩真形，紺髮朱顏骨氣清。",
            "道祕未傳鴻寶術，院深時聽步虛聲。",
            "遼東幾度悲城郭，吳市終應變姓名。",
            "三十六天皆有籍，他年何處問歸程。"
        ],
        "title": "贈王貞素先生",
        "id": "4208d61f-284b-475e-be78-848aee139efe"
    },
    {
        "author": "徐鉉",
        "paragraphs": [
            "幽人春望本多情，況是花繁月正明。",
            "竟夕無言亦無寐，繞堦芳草影隨行。"
        ],
        "title": "春夜月",
        "id": "4663ace2-fe92-448a-a9fb-d69d3efaf494"
    },
    {
        "author": "徐鉉",
        "paragraphs": [
            "白首棲禪者，嘗談灞滻游。",
            "能令過江客，偏起失鄉愁。",
            "室倚桃花崦，門臨杜若洲。",
            "城中無此景，將子剩淹留。"
        ],
        "title": "愛敬寺有老僧嘗游長安言秦雍間事歷歷可聽因贈此詩兼示同行客",
        "id": "76d58a80-1571-4db2-ba6f-841c13efe832"
    },
    {
        "author": "徐鉉",
        "paragraphs": [
            "今歲游山已恨遲，山中仍喜見辛夷。",
            "簪纓且免全爲累，桃李猶堪別作期。",
            "晴後日高偏照灼，晚來風急漸離披。",
            "山郎不作同行伴，折得何由寄所思。"
        ],
        "title": "游蔣山題辛夷花寄陳奉禮",
        "id": "7e1cca4b-fd18-4434-af1b-8591054bb7a2"
    },
    {
        "author": "徐鉉",
        "paragraphs": [
            "萬里春陰乍履端，廣庭風起玉塵乾。",
            "梅花嶺上連天白，蕙草堦前特地寒。",
            "晴去便爲經歲別，興來何惜徹宵看。",
            "此時鴛侶皆閑暇，贈答詩成禁漏殘。"
        ],
        "title": "和殷舍人蕭員外春雪",
        "id": "ff738be7-c3fe-46cb-961b-c4de283a1a5b"
    },
    {
        "author": "徐鉉",
        "paragraphs": [
            "賈傅棲遲楚澤東，蘭皋三度換秋風。",
            "紛紛世事來無盡，黯黯離魂去不通。",
            "直道未能勝社鼠，孤飛徒自歎冥鴻。",
            "知君多少思鄉恨，併在山城一笛中。"
        ],
        "title": "寄蘄州高郎中",
        "id": "3a414e00-3d63-442b-8d22-f493f41a3072"
    },
    {
        "author": "徐鉉",
        "paragraphs": [
            "急景駸駸度，遙懷處處生。",
            "風頭乍寒暖，天色半陰晴。",
            "久別魂空斷，終年道不行。",
            "殷勤雲上雁，爲過歷陽城。"
        ],
        "title": "寄和州韓舍人",
        "id": "d09ecd28-4f1f-4de9-9eab-a7836bec9638"
    },
    {
        "author": "徐鉉",
        "paragraphs": [
            "前年都尉沒邊城，帳下何人領舊兵。",
            "徼外瘴煙沉鼓角，山前秋日照銘旌。",
            "笙歌却返烏衣巷，部曲皆還細柳營。",
            "今日園林過寒食，馬蹄猶擬入門行。"
        ],
        "title": "從兄龍武將軍沒於邊戍過舊營宅作",
        "id": "338928c0-b7c4-4e78-8343-8ec7b47a50ad"
    },
    {
        "author": "徐鉉",
        "paragraphs": [
            "後主忘家不悔，江南異代長春。",
            "今日景陽臺上，閑人何用傷神。"
        ],
        "title": "景陽臺懷古",
        "id": "e3d7fac4-b17a-43f1-9780-2439d1459c9a"
    },
    {
        "author": "徐鉉",
        "paragraphs": [
            "仲春初四日，春色正中分。",
            "綠野徘徊月，晴天斷續雲。",
            "鷰飛猶箇箇，花落已紛紛。",
            "思婦高樓晚，歌聲不可聞。"
        ],
        "title": "春分日",
        "id": "9010faab-12b5-4001-a7f7-0449fdaeafef"
    },
    {
        "author": "徐鉉",
        "paragraphs": [
            "賤子乖慵性，頻爲省直牽。",
            "交親每相見，多在相門前。",
            "君獨疎名路，爲郎過十年。",
            "炎風久成別，南望思悠然。"
        ],
        "title": "寄駕部郎中",
        "id": "24b081e5-e3f6-4779-8693-b62ad1959028"
    },
    {
        "author": "徐鉉",
        "paragraphs": [
            "謝守高齋結構新，一方風景萬家情。",
            "羣賢詎減山陰會，遠俗初聞正始聲。",
            "水檻片雲長不去，訟庭纖草轉應生。",
            "阿連詩句偏多思，遙想池塘晝夢成。"
        ],
        "title": "和王庶子寄題兄長建州廉使新亭",
        "id": "f98aa627-faf1-45f1-9cc6-265a8c266f0e"
    },
    {
        "author": "徐鉉",
        "paragraphs": [
            "越徼稽天討，周京亂虜塵。",
            "蒼生何可奈，江表更無人。",
            "豈憚尋荒壟，猶思認後身。",
            "春風白楊裏，獨步淚霑巾。"
        ],
        "title": "謝文靖墓下作",
        "id": "45bd7a93-acd1-474a-a273-9c453b408233"
    },
    {
        "author": "徐鉉",
        "paragraphs": [
            "日覺儒風薄，誰將霸道羞。",
            "亂臣無所懼，何用讀春秋。"
        ],
        "title": "觀人讀春秋",
        "id": "6f6f5c63-04a7-453f-baed-ea7d78085059"
    },
    {
        "author": "徐鉉",
        "paragraphs": [
            "野出西垣步步遲，秋光如水雨如絲。",
            "銅龍樓下逢閑客，紅藥堦前訪舊知。",
            "亂點乍滋承露處，碎聲因想滴蓬時。",
            "銀臺鑰入須歸去，不惜餘歡盡酒巵。"
        ],
        "title": "秋日雨中與蕭贊善訪殷舍人於翰林座中作",
        "id": "a138fe7f-c6fa-41b6-9e49-4248352cf1c7"
    },
    {
        "author": "徐鉉",
        "paragraphs": [
            "經年相望隔重湖，一旦相逢在上都。",
            "塞詔官班聊慰否，埋輪意氣尚存無。",
            "由來聖代憐才子，始覺清風激懦夫。",
            "若向西岡尋勝賞，舊題名處爲躊躇。"
        ],
        "title": "送和州張員外爲江都令",
        "id": "6ad18885-a508-421b-b0cc-921ffc92bc8c"
    },
    {
        "author": "徐鉉",
        "paragraphs": [
            "聞道經行處，山前與水陽。",
            "磐聲深小院，燈影逈高房。",
            "落宿依樓角，歸雲擁殿廊。",
            "羨師閑未得，早起逐班行。"
        ],
        "title": "和明道人宿山寺",
        "id": "8c374c77-43ec-4d9b-b4d1-770f6219ee31"
    },
    {
        "author": "徐鉉",
        "paragraphs": [
            "暑服道情出，煙街薄暮還。",
            "風清飄短袂，馬健弄連環。",
            "水靜聞歸櫓，霞明見遠山。",
            "過從本無事，從此涉旬間。"
        ],
        "title": "晚歸",
        "id": "cb01ada0-22ad-41e3-b1b1-f40f48e61933"
    },
    {
        "author": "徐鉉",
        "paragraphs": [
            "揚州勝地多麗人，其間麗者名月真。",
            "月真初年十四五，能彈琵琶善歌舞。",
            "風前弱柳一枝春，花裏嬌鶯百般語。",
            "揚州帝京多名賢，其間賢者殷德川。",
            "德川初秉綸闈筆，職近名高常罕出。",
            "花前月下或遊從，一見月真如舊識。",
            "閑庭深院資賢宅，宅門嚴峻無凡客。",
            "垂簾偶坐唯月真，調弄琵琶郎爲拍。",
            "殷郎一旦過江去，鏡中嬾作孤鸞舞。",
            "朝雲暮雨鎮相隨，石頭城下還相遇。",
            "二月三月江南春，滿城濛濛起香塵。",
            "隔牆試聽歌一曲，乃是資賢宅裏人。",
            "綠窗繡幌天將曉，殘燭依依香褭褭。",
            "離腸却恨苦多情，輭障薰籠空悄悄。",
            "殷郎去冬入翰林，九霄官署轉深沉。",
            "人間想望不可見，唯向月真存舊心。",
            "我慙闒茸何爲者，長感餘光每相假。",
            "陋巷蕭條正掩扉，相攜訪我衡茅下。",
            "我本山人愚且貞，歌筵歌席常無情。",
            "自從一見月真後，至今贏得顛狂名。",
            "殷郎月真聽我語，少壯光陰能幾許。",
            "良辰美景數追隨，莫教長說相思苦。"
        ],
        "title": "月真歌",
        "id": "698cc181-ac28-4e57-b0e4-5ac453438325"
    },
    {
        "author": "徐鉉",
        "paragraphs": [
            "聞君孤櫂汎荆谿，隴首雲隨別恨飛。",
            "杜牧舊居憑買取，他年藜杖願同歸。"
        ],
        "title": "走筆送義興令趙宣輔",
        "id": "f7098bca-6ddb-45d8-8b0c-9e21f2487c01"
    },
    {
        "author": "徐鉉",
        "paragraphs": [
            "散誕愛山客，淒涼懷古心。",
            "寒風天闕晚，盡日倚軒吟。"
        ],
        "title": "天闕山絕句",
        "id": "9877e9cb-2203-455f-8e12-68fd70522f47"
    },
    {
        "author": "徐鉉",
        "paragraphs": [
            "寒燈耿耿漏遲遲，送故迎新了不欺。",
            "往事併隨殘曆日，春風寧識舊容儀。",
            "預慙歲酒難先飲，更對鄉儺羨小兒。",
            "吟罷明朝贈知己，便須題作去年詩。"
        ],
        "title": "除夜",
        "id": "37b79c8e-2d44-4d27-a87a-5100334e92e8"
    },
    {
        "author": "徐鉉",
        "paragraphs": [
            "看看潘鬢二毛生，昨日林梢又轉鶯。",
            "欲對春風忘世慮，敢言尊酒召時英。",
            "假中西閣應無事，筵上南威幸有情。",
            "不得車公終不樂，已教紅袖出門迎。"
        ],
        "title": "寄鍾謨",
        "id": "980748f7-c4cb-4750-92ff-9eeafff2c316"
    },
    {
        "author": "徐鉉",
        "paragraphs": [
            "高齋遲景雪初晴，風拂喬枝待早鶯。",
            "南省郎官名籍籍，東鄰妓女字英英。",
            "流年倏忽成陳事，春物依稀有舊情。",
            "新歲相思自過訪，不煩虛左遠相迎。"
        ],
        "title": "正初答鍾郎中見招",
        "id": "f8238528-257d-4c66-8739-23758c421c9b"
    },
    {
        "author": "徐鉉",
        "paragraphs": [
            "久作他鄉客，深慙薄宦非。",
            "不知雲上雁，何得每年歸。",
            "夜靜聲彌怨，天空影更微。",
            "往年離別淚，今夕重霑衣。"
        ],
        "title": "聞雁寄故人",
        "id": "08037e76-570b-44c9-b01f-5847fba1c9e2"
    },
    {
        "author": "徐鉉",
        "paragraphs": [
            "良宵絲竹偶成歡，中有佳人俯翠鬟。",
            "白雪飄颻傳樂府，阮郎憔悴在人間。",
            "清風朗月長相憶，佩蕙紉蘭早晚還。",
            "深夜酒空筵欲散，向隅惆悵鬢堪斑。"
        ],
        "title": "江舍人宅筵上有妓唱和州韓舍人歌辭因以寄",
        "id": "491d3756-ae5f-4e30-b20e-77b4314f582d"
    },
    {
        "author": "徐鉉",
        "paragraphs": [
            "廚冷煙初禁，門閑日更斜。",
            "東風不好事，吹落滿庭花。",
            "過社紛紛鷰，新晴淡淡霞。",
            "京都盛游觀，誰訪子雲家。"
        ],
        "title": "寒食日作",
        "id": "36c557f4-367f-4063-82ae-d4ce4ad7dc09"
    },
    {
        "author": "徐鉉",
        "paragraphs": [
            "清晨待漏獨徘徊，霄漢懸心不易裁。",
            "閣老深嚴歸翰苑，夕郎威望拜霜臺。",
            "青綾對覆蓬壺晚，赤棒前驅道路開。",
            "猶有西垣廳記在，莫忘同草紫泥來。"
        ],
        "title": "賀殷游二舍人入翰林江給事拜中丞",
        "id": "7f8e6169-8bcc-49a8-aae1-5e2dbe483619"
    },
    {
        "author": "徐鉉",
        "paragraphs": [
            "聞道張晨蓋，徘徊石首東。",
            "濬川非伯禹，落水異三公。",
            "衣濕仍愁雨，冠欹更怯風。",
            "今朝復相見，疑是葛仙翁。"
        ],
        "title": "歐陽太監雨中視決堤因墮水明日見於省中因戲之",
        "id": "c550d206-5233-4fb0-a38a-fd79d8772b3e"
    },
    {
        "author": "徐鉉",
        "paragraphs": [
            "征虜亭邊月，雞鳴伴客行。",
            "可憐何水部，今事謝宣城。",
            "風物聊供賞，班資莫繫情。",
            "同心不同載，留滯爲浮名。"
        ],
        "title": "送吳郎中爲宣州推官知涇縣",
        "id": "3469fb45-996a-472c-b081-91b2501a42e6"
    },
    {
        "author": "徐鉉",
        "paragraphs": [
            "信到得君書，知君已下車。",
            "粉闈情在否，蓮幕興何如。",
            "人望徵賢入，余思從子居。",
            "灊山真隱地，憑爲卜茅廬。"
        ],
        "title": "寄舒州杜員外",
        "id": "24f564f9-490e-47c3-8640-6d4c13b43b04"
    },
    {
        "author": "徐鉉",
        "paragraphs": [
            "我多吏事君多病，寂絕過從又幾旬。",
            "前日龍山煙景好，風前落帽是何人。"
        ],
        "title": "九月十一日寄陳郎中",
        "id": "fbe2abc4-1569-4a65-8b96-60b0f5e545bf"
    },
    {
        "author": "徐鉉",
        "paragraphs": [
            "衡門寂寂逢迎少，不見仙郎向五旬。",
            "莫問龍山前日事，菊花開却爲閑人。"
        ],
        "title": "和司門郎中陳彥",
        "id": "d0ced71f-21c8-4a86-92fe-7292e531d3a2"
    },
    {
        "author": "徐鉉",
        "paragraphs": [
            "江上多離別，居人夜擣衣。",
            "拂砧知露滴，促杵恐霜飛。",
            "漏轉聲頻斷，愁多力自微。",
            "裁縫依夢見，腰帶定應非。"
        ],
        "title": "賦得擣衣",
        "id": "f7f83c54-b0ef-4d06-8f51-205a95f37dd2"
    },
    {
        "author": "徐鉉",
        "paragraphs": [
            "獨聽空堦雨，方知愁事悲。",
            "寂寥旬假日，蕭颯夜長時。",
            "別念紛紛起，寒更故故遲。",
            "情人如不醉，定是兩相思。"
        ],
        "title": "九月三十夜雨寄故人",
        "id": "49cea7d9-7f67-47f5-aa03-7c6b00ba1c65"
    },
    {
        "author": "徐鉉",
        "paragraphs": [
            "去載分襟後，尋聞在建安。",
            "封疆正多事，尊俎若爲歡。",
            "都護空遺鏃，明君欲舞干。",
            "繞朝時不用，非是殺身難。"
        ],
        "title": "寄撫州鍾郎中",
        "id": "115008dc-81dc-4112-9448-e7c30f06d290"
    },
    {
        "author": "徐鉉",
        "paragraphs": [
            "家家門外廬山路，唯有夫君乞假游。",
            "案牘乍拋公署晚，林泉已近暑天秋。",
            "海潮盡處逢陶石，江月圓時上庾樓。",
            "此去蕭然好長往，人間何事不悠悠。"
        ],
        "tags": [
            "庐山"
        ],
        "title": "送歐陽太監游廬山",
        "id": "e1d3d081-709a-44d7-a256-386cd01b24f6"
    },
    {
        "author": "徐鉉",
        "paragraphs": [
            "一宿秋風未覺涼，數聲宮漏日猶長。",
            "林泉無計消殘暑，虛向華池費稻粱。"
        ],
        "title": "立秋後一日與朱舍人同直",
        "id": "79518155-2c59-4fbb-b4cf-f19930322676"
    },
    {
        "author": "徐鉉",
        "paragraphs": [
            "漢將承恩久，圖勳肯顧私。",
            "匈奴猶未滅，安用以家爲。",
            "郢匠雖聞詔，衡門竟不移。",
            "寧煩張老頌，無待晏嬰辭。",
            "甲乙人徒費，親鄰我自持。",
            "悠悠千載下，常作帥臣師。"
        ],
        "title": "賦得霍將軍辭第",
        "id": "cf1d8f48-0cc9-405f-8867-7bfd38e99403"
    },
    {
        "author": "徐鉉",
        "paragraphs": [
            "元帥樓船出治兵，落星山外火旗明。",
            "千帆日助江陵勢，萬里風馳下瀨聲。",
            "殺氣曉嚴波上鷁，凱歌遙駭海邊鯨。",
            "仲宣一作從軍詠，迴顧儒衣自不平。"
        ],
        "title": "和元帥書記蕭郎中觀習水師",
        "id": "c22afa36-25cc-453c-ab4b-106c58d184a6"
    },
    {
        "author": "徐鉉",
        "paragraphs": [
            "置却人間事，閑從野老游。",
            "樹聲村店晚，草色古城秋。",
            "獨鳥飛天外，閑雲度隴頭。",
            "姓名君莫問，山木與虛舟。"
        ],
        "title": "秋日盧龍村舍",
        "id": "9ee5e692-1758-4b76-91c8-dc9b692cf5a7"
    },
    {
        "author": "徐鉉",
        "paragraphs": [
            "征西府裏日西斜，獨試新爐自煮茶。",
            "籬菊盡來低覆水，塞鴻飛去遠連霞。",
            "寂寥小雪閑中過，斑駁輕霜鬢上加。",
            "算得流年無奈處，莫將詩句祝蒼華。"
        ],
        "title": "和蕭郎中小雪日作",
        "id": "b468b1a2-e395-471a-98b3-b2cc382ebda4"
    },
    {
        "author": "徐鉉",
        "paragraphs": [
            "雨霽秋光晚，亭虛野興迴。",
            "沙鷗掠岸去，谿水上堦來。",
            "客傲風欹幘，筵香菊在盃。",
            "東山長許醉，何事憶天台。"
        ],
        "title": "中書相公谿亭閑宴依韻",
        "id": "429cdb41-3b5e-43e4-b1a6-4a2cd48ad6a8"
    },
    {
        "author": "徐鉉",
        "paragraphs": [
            "珍重王光嗣，交情尚在不。",
            "蕪城連宅住，楚塞並車游。",
            "別後官三改，年來歲六周。",
            "銀鉤無一字，何以緩離愁。"
        ],
        "title": "寄饒州王郎中效李白體",
        "id": "14abc826-a06f-41e4-b6cf-610adbe682a3"
    },
    {
        "author": "徐鉉",
        "paragraphs": [
            "任公郡占好山川，谿水縈迴路屈盤。",
            "南國自來推勝境，故人此地作郎官。",
            "風光適意須留戀，祿秩資貧且喜歡。",
            "莫憶班行重迴首，是非多處是長安。"
        ],
        "title": "寄歙州呂判官",
        "id": "a2dfd91e-66de-4634-a3c4-fc0518b2c99f"
    },
    {
        "author": "徐鉉",
        "paragraphs": [
            "蔣山南望近西坊，亭館依然鎖院牆。",
            "天子未嘗過細柳，將軍尋已戍燉煌。",
            "敧傾怪石山無色，零落圓荷水不香。",
            "爲將爲儒皆寂寞，門前愁殺馬中郎。"
        ],
        "title": "宣威苗將軍貶官後重經故宅",
        "id": "3d2c76cd-6fe3-4ea8-a8a9-5c79a16a52d6"
    },
    {
        "author": "徐鉉",
        "paragraphs": [
            "新安從事舊臺郎，直氣多才不可忘。",
            "一旦江山馳別夢，幾年簪紱共周行。",
            "岐分出處何方是，情共窮通此義長。",
            "因附鄰州寄消息，接輿今日信爲狂。"
        ],
        "title": "附池州薛郎中書因寄歙州張員外",
        "id": "5c0119fd-8ea8-4933-9ea0-d673f3f47a51"
    },
    {
        "author": "徐鉉",
        "paragraphs": [
            "吾兄失意在東都，聞說襟懷任所如。",
            "已縱乖慵爲傲吏，有何關鍵制豪胥。",
            "縣齋曉閉多移病，南畝秋荒憶遂初。",
            "知道故人相憶否，嵇康不得嬾修書。"
        ],
        "title": "寄江都路員外",
        "id": "27c0900d-5719-4e49-be3a-4e74a1dca0fd"
    },
    {
        "author": "徐鉉",
        "paragraphs": [
            "句曲山前縣，依依數舍程。",
            "還同適勾漏，非是厭承明。",
            "柳谷供詩景，華陽契道情。",
            "金門容傲吏，官滿且還城。"
        ],
        "title": "張員外好茅山風景求爲句容令作此送",
        "id": "f3c6c86f-5091-4dca-9ba0-b7119bf0e460"
    },
    {
        "author": "徐鉉",
        "paragraphs": [
            "曾騎竹馬傍洪厓，二十餘年變物華。",
            "客夢等閑過驛閣，歸帆遙羨指龍沙。",
            "名垂小篆矜垂露，詩作吳吟對綺霞。",
            "歲暮定知迴未得，信來憑爲寄梅花。"
        ],
        "title": "送應之道人歸江西",
        "id": "5bc0fde3-7995-4dac-a5b2-4072e23701eb"
    },
    {
        "author": "徐鉉",
        "paragraphs": [
            "寒風蕭瑟楚江南，記室戎裝挂錦帆。",
            "倚馬未曾妨笑傲，斬牲先要厲威嚴。",
            "危言昔日嘗無隱，壯節今來信不凡。",
            "惟有杯盤思上國，酒醪甜淡菜蔬甘。"
        ],
        "title": "送元帥書記高郎中出爲婺源建威軍使",
        "id": "b8674b09-516b-46e8-a884-ebe83121767c"
    },
    {
        "author": "徐鉉",
        "paragraphs": [
            "從來未面李先生，借我西窗臥月明。",
            "二十三家同願識，素騾何日暫還城。"
        ],
        "title": "遊方山宿李道士房",
        "id": "153556cc-132b-4ea6-8184-d52b005ad81f"
    },
    {
        "author": "徐鉉",
        "paragraphs": [
            "彼美巉巖石，誰施黼藻功。",
            "回巖明照地，絕壁爛臨空。",
            "錦段鮮須濯，羅屏展易窮。",
            "不因秋蘚綠，非假晚霞紅。",
            "羽客藏書洞，樵人取箭風。",
            "靈蹤理難問，仙路去何通。",
            "返駕歸塵裏，留情向此中。",
            "迴瞻畫圖畔，遙羨面山翁。"
        ],
        "title": "題畫石山",
        "id": "4bdc0779-dfa4-4f54-8b25-516317726ab4"
    },
    {
        "author": "徐鉉",
        "paragraphs": [
            "碕岸墮縈帶，微風起細漣。",
            "綠陰三月後，倒影亂峰前。",
            "吹浪游鱗小，黏苔碎石圓。",
            "會將腰下組，換取釣魚船。"
        ],
        "title": "臨石步港",
        "id": "7bcb03fd-0659-479d-ba0b-49ba056c39d1"
    },
    {
        "author": "徐鉉",
        "paragraphs": [
            "性靈慵嬾百無能，唯被朝參遣夙興。",
            "聖主優容恩未答，丹經疎闊病相陵。",
            "脾傷對客偏愁酒，眼暗看書每媿燈。",
            "進與時乖不知退，可憐身計謾騰騰。"
        ],
        "title": "病題二首 一",
        "id": "78db4949-4c9f-4fef-b446-51453e1e67cd"
    },
    {
        "author": "徐鉉",
        "paragraphs": [
            "人間多事本難論，況是人間嬾慢人。",
            "不解養生何怪病，已能知命敢辭貧。",
            "向空咄咄煩書字，舉世滔滔莫問津。",
            "金馬門前君識否，東方曼倩是前身。"
        ],
        "title": "病題二首 二",
        "id": "0db4e706-43cc-4ac4-8085-4007eff47ae0"
    },
    {
        "author": "徐鉉",
        "paragraphs": [
            "夕郎憂國不憂身，今向天涯作逐臣。",
            "魂夢暗馳龍闕曙，嘯吟閑繞虎谿春。",
            "朝車載酒過山寺，諫紙題詩寄野人。",
            "惆悵懦夫何足道，自離羣後已同塵。"
        ],
        "title": "寄江州蕭給事",
        "id": "8e8bdf70-5797-4a26-9388-1c036ae2444c"
    },
    {
        "author": "徐鉉",
        "paragraphs": [
            "賈傅南遷久，江關道路遙。",
            "北來空見雁，西去不如潮。",
            "鼠穴依城社，鴻飛在泬寥。",
            "高低各有處，不擬更相招。"
        ],
        "title": "和江州江中丞見寄",
        "id": "5779db4d-ca4a-42cb-8a4d-ffc2063e4eff"
    },
    {
        "author": "徐鉉",
        "paragraphs": [
            "分司洗馬無人問，辭客殷勤輟棹歌。",
            "蒼蘚滿庭行徑小，高梧臨檻雨聲多。",
            "春愁盡付千盃酒，鄉思遙聞一曲歌。",
            "且共勝遊消永日，西岡風物近如何。"
        ],
        "title": "和鍾郎中送朱先輩還京垂寄",
        "id": "df59fbc4-c9ce-47e6-a03c-6c0718af2de7"
    },
    {
        "author": "徐鉉",
        "paragraphs": [
            "大藩從事本優賢，幕府仍當北固前。",
            "花繞樓臺山倚郭，寺臨江海水連天。",
            "恐君到即忘歸日，憶我遊曾歷二年。",
            "若許他時作閑伴，殷勤爲買釣魚船。"
        ],
        "title": "送郝郎中爲浙西判官",
        "id": "3690db2b-c05a-487a-8d1c-be812521d2f3"
    },
    {
        "author": "徐鉉",
        "paragraphs": [
            "榆柳開新焰，梨花發故枝。",
            "輜軿隘城市，圭組坐曹司。",
            "獨對芝泥檢，遙憐白馬兒。",
            "禁林還視草，氣味兩相知。"
        ],
        "title": "翰林游舍人清明日入院中途見過余明日亦入西省上直因寄游君",
        "id": "7f4f32c1-0a14-4281-b5f3-ae7ef7cf5432"
    },
    {
        "author": "徐鉉",
        "paragraphs": [
            "懸圃清虛乍過秋，看山尋水上茲樓。",
            "輕鷗的的飛難沒，紅葉紛紛晚更稠。",
            "風卷微雲分遠岫，浪搖晴日照中洲。",
            "躋攀況有承華客，如在南皮奉勝遊。"
        ],
        "title": "陪王庶子游後湖涵虛閣",
        "id": "26991ef0-4a6a-458a-ad28-093388ae8912"
    },
    {
        "author": "徐鉉",
        "paragraphs": [
            "把酒憑君唱柳枝，也從絲管遞相隨。",
            "逢春只合朝朝醉，記取秋風落葉時。"
        ],
        "title": "柳枝辭十二首 一",
        "id": "33470720-7ada-4e1c-af0c-6e578f86e7c9"
    },
    {
        "author": "徐鉉",
        "paragraphs": [
            "南園日暮起春風，吹散楊花雪滿空。",
            "不惜楊花飛也得，愁君老盡臉邊紅。"
        ],
        "title": "柳枝辭十二首 二",
        "id": "c578615e-08cf-4ac4-aaed-c91bc97b6908"
    },
    {
        "author": "徐鉉",
        "paragraphs": [
            "陌上朱門柳映花，簾鉤半捲綠陰斜。",
            "憑郎暫駐青驄馬，此是錢塘小小家。"
        ],
        "title": "柳枝辭十二首 三",
        "id": "c35b8e35-cc30-497c-8d47-586a098f2d90"
    },
    {
        "author": "徐鉉",
        "paragraphs": [
            "夾岸朱欄柳映樓，綠波平幔帶花流。",
            "歌聲不出長條密，忽地風迴見綵舟。"
        ],
        "title": "柳枝辭十二首 四",
        "id": "b719d33b-da81-4344-a4a7-87757ffbfa1c"
    },
    {
        "author": "徐鉉",
        "paragraphs": [
            "老大逢春總恨春，綠楊陰裏最愁人。",
            "舊游一別無因見，嫩葉如眉處處新。"
        ],
        "title": "柳枝辭十二首 五",
        "id": "6ae07455-d9f7-463a-b010-d6cab1fbeece"
    },
    {
        "author": "徐鉉",
        "paragraphs": [
            "濛濛堤畔柳含煙，疑是陽和二月天。",
            "醉裏不知時節改，漫隨兒女打鞦韆。"
        ],
        "title": "柳枝辭十二首 六",
        "id": "928a8f26-dca6-4e5a-a790-af305e2f964a"
    },
    {
        "author": "徐鉉",
        "paragraphs": [
            "水閣春來乍減寒，曉妝初罷倚欄干。",
            "長條亂拂春波動，不許佳人照影看。"
        ],
        "title": "柳枝辭十二首 七",
        "id": "62c1359d-d760-4722-8fae-ef18b7db5242"
    },
    {
        "author": "徐鉉",
        "paragraphs": [
            "柳岸煙昏醉裏歸，不知深處有芳菲。",
            "重來已見花飄盡，唯有黃鶯囀樹飛。"
        ],
        "title": "柳枝辭十二首 八",
        "id": "19cea838-66fb-4ef2-a9aa-14009c6f27fa"
    },
    {
        "author": "徐鉉",
        "paragraphs": [
            "此去仙源不是遙，垂楊深處有朱橋。",
            "共君同過朱橋去，索映垂楊聽洞簫。"
        ],
        "title": "柳枝辭十二首 九",
        "id": "5762a59d-15b6-43f0-ba85-e66073d73a02"
    },
    {
        "author": "徐鉉",
        "paragraphs": [
            "暫別揚州十度春，不知光景屬何人。",
            "一帆歸客千條柳，腸斷東風楊子津。"
        ],
        "title": "柳枝辭十二首 十",
        "id": "c68bd289-5728-464f-9847-29d7a46f3d85"
    },
    {
        "author": "徐鉉",
        "paragraphs": [
            "仙樂春來按舞腰，清聲偏似傍嬌饒。",
            "應緣鶯舌多情賴，長向雙成說翠條。"
        ],
        "title": "柳枝辭十二首 十一",
        "id": "41f8bb1c-6a33-4d2f-9038-0af59408b7c7"
    },
    {
        "author": "徐鉉",
        "paragraphs": [
            "鳳笙臨檻不能吹，舞袖當筵亦自疑。",
            "唯有美人多意緒，解依芳態畫雙眉。"
        ],
        "title": "柳枝辭十二首 十二",
        "id": "ac96d445-b720-4fde-b4f0-533957859b8f"
    },
    {
        "author": "徐鉉",
        "paragraphs": [
            "浮名浮利信悠悠，四海干戈痛主憂。",
            "三諫不從爲逐客，一身無累似虛舟。",
            "滿朝權貴皆曾忤，繞郭林泉已徧游。",
            "惟有戀恩終不改，半程猶自望城樓。"
        ],
        "title": "貶官泰州出城作",
        "id": "cc5ef5e5-1bf9-4926-b982-3c1185f4d3cc"
    },
    {
        "author": "徐鉉",
        "paragraphs": [
            "別路知何極，離腸有所思。",
            "登艫望城遠，搖樐過江遲。",
            "斷岸煙中失，長天水際垂。",
            "此心非橘柚，不爲兩鄉移。"
        ],
        "title": "過江",
        "id": "a53ce8d0-ac2a-4ecc-aa00-4653f367aca6"
    },
    {
        "author": "徐鉉",
        "paragraphs": [
            "綸闈放逐知何道，桂苑風流且暫歸。",
            "莫問升遷橋上客，身謀疎拙舊心違。"
        ],
        "title": "經東都太子橋",
        "id": "a4f32b6e-4f7d-42e8-af43-080045be6e55"
    },
    {
        "author": "徐鉉",
        "paragraphs": [
            "東京少長認維桑，書劒誰教入帝鄉。",
            "一事無成空放逐，故人相見重淒涼。",
            "樓臺寂寞官河晚，人物稀疎驛路長。",
            "莫怪臨風惆悵久，十年春色憶維揚。"
        ],
        "title": "贈維揚故人",
        "id": "041ff655-80c6-45c4-90fb-47e86b980400"
    },
    {
        "author": "徐鉉",
        "paragraphs": [
            "風緊雨淒淒，川迴岸漸低。",
            "吳州林外近，隋苑霧中迷。",
            "聚散紛如此，悲歡豈易齊。",
            "料君殘酒醒，還聽子規啼。"
        ],
        "title": "泰州道中却寄東京故人",
        "id": "9f641bb0-35ce-42e6-a543-00da88c2b94f"
    },
    {
        "author": "徐鉉",
        "paragraphs": [
            "秋風海上久離居，曾得劉公一紙書。",
            "淡水心情長若此，銀鉤蹤迹更無如。",
            "嘗憂座側飛鴞鳥，未暇江中覓鯉魚。",
            "今日京吳建朱邸，問君誰共曳長裾。"
        ],
        "title": "得浙西郝判官書未及報聞燕王移鎮京口因寄此詩問方判官田書記消息",
        "id": "e527504d-0c23-4719-8b5b-c94747ae3d51"
    },
    {
        "author": "徐鉉",
        "paragraphs": [
            "昨宵宴罷醉如泥，惟憶張公大谷梨。",
            "白玉花繁曾綴處，黃金色嫩乍成時。",
            "冷侵肺腑醒偏早，香惹衣襟歇倍遲。",
            "今旦中山方酒渴，唯應此物最相宜。"
        ],
        "title": "贈陶使君求梨",
        "id": "f6c4737c-b9d3-4cf5-8410-f296cceb839a"
    },
    {
        "author": "徐鉉",
        "paragraphs": [
            "朱雲曾爲漢家憂，不怕交親作世仇。",
            "壯氣未平空咄咄，狂言無騐信悠悠。",
            "今朝我作傷弓鳥，却羨君爲不繫舟。",
            "勞寄新詩平宿憾，此生心氣貫清秋。"
        ],
        "title": "陳覺放還至泰州以詩見寄作此答之",
        "id": "3597c41d-b221-4ea8-badc-72e04c57cb47"
    },
    {
        "author": "徐鉉",
        "paragraphs": [
            "失鄉遷客在天涯，門掩苔垣向水斜。",
            "只就鱗鴻求遠信，敢言車馬訪貧家。",
            "煙生柳岸將垂縷，雪壓梅園半是花。",
            "惆悵明朝尊酒散，夢魂相送到京華。"
        ],
        "title": "王三十七自京垂訪作此送之",
        "id": "be36ebfd-6e0b-498c-96b6-cbf92b7fde4c"
    },
    {
        "author": "徐鉉",
        "paragraphs": [
            "太守今何在，行春去不歸。",
            "筵空收管吹，郊逈儼驂騑。",
            "營外星纔落，園中露已稀。",
            "傷心梁上鷰，猶解向人飛。"
        ],
        "title": "陶使君挽歌二首 一",
        "id": "5f8d275d-0224-4cb1-83e0-5ab78a32b015"
    },
    {
        "author": "徐鉉",
        "paragraphs": [
            "始憶花前宴，笙歌醉夕陽。",
            "那堪城外送，哀挽逐歸艎。",
            "鈴閣朝猶閉，風亭日已荒。",
            "唯餘遷客淚，霑灑後池傍。"
        ],
        "title": "陶使君挽歌二首 二",
        "id": "9dab949d-6608-4122-8e01-dfd36a2c2ec3"
    },
    {
        "author": "徐鉉",
        "paragraphs": [
            "賦分多情客，經年去國心。",
            "疎鐘寒郭晚，密雪水亭深。",
            "影逈鴻投渚，聲愁雀噪林。",
            "他鄉一尊酒，獨坐不成斟。"
        ],
        "title": "雪中作",
        "id": "358fdcb0-38bf-4f6d-9bbe-9c8aa534e2a3"
    },
    {
        "author": "徐鉉",
        "paragraphs": [
            "宿露依芳草，春郊古陌旁。",
            "風輕不盡偃，日早未晞陽。",
            "耿耿依平遠，離離入望長。",
            "映空無定彩，飄逕有餘光。",
            "颭若荷珠亂，紛如爝火颺。",
            "詩人多感物，凝思繞池塘。"
        ],
        "title": "賦得風光草際浮",
        "id": "605d770e-6091-4d79-b58a-9db0a5ebbd38"
    },
    {
        "author": "徐鉉",
        "paragraphs": [
            "常年寒食在京華，今歲清明在海涯。",
            "遠巷蹋歌深夜月，隔牆吹管數枝花。",
            "鴛鸞得路音塵闊，鴻雁分飛道里賒。",
            "不是多情成二十，斷無人解訪貧家。"
        ],
        "title": "寒食成判官垂訪因贈",
        "id": "b3c67c71-418b-4a51-98bd-b5354aeef578"
    },
    {
        "author": "徐鉉",
        "paragraphs": [
            "牧叟鄒生笑語同，莫嗟江上聽秋風。",
            "君看逐客思鄉處，猶在圖山更向東。"
        ],
        "title": "送客至城西望圖山因寄浙西府中",
        "id": "f4d17183-9436-4666-89a5-852c6566379f"
    },
    {
        "author": "徐鉉",
        "paragraphs": [
            "傳神蹤迹本來高，澤畔形容媿彩毫。",
            "京邑功臣多佇望，凌煙閣上莫辭勞。"
        ],
        "title": "送寫真成處士入京",
        "id": "52b3e9a8-edb4-40e5-8b66-d9f6da5e0338"
    },
    {
        "author": "徐鉉",
        "paragraphs": [
            "茱萸房重雨霏微，去國逢秋此恨稀。",
            "目極暫登臺上望，心遙長向夢中歸。",
            "荃蘪路遠愁霜早，兄弟鄉遙羨雁飛。",
            "唯有多情一枝菊，滿杯顏色自依依。"
        ],
        "title": "九日雨中",
        "id": "0d1ac3ce-1769-4518-acd5-3d784a3e4750"
    },
    {
        "author": "徐鉉",
        "paragraphs": [
            "放逐今來漲海邊，親情多在鳳臺前。",
            "且將聚散爲閑事，須信華枯是偶然。",
            "蟬噪疎林村倚郭，鳥飛殘照水連天。",
            "此中唯欠韓康伯，共對秋風詠數篇。"
        ],
        "title": "寄外甥苗武仲",
        "id": "bf2900ff-217a-4079-bc32-fcef34e43937"
    },
    {
        "author": "徐鉉",
        "paragraphs": [
            "別路吳將楚，離憂弟與兄。",
            "斷雲驚晚吹，秋色滿孤城。",
            "信遠鴻初下，鄉遙月共明。",
            "一枝棲未穩，迴首望三京。"
        ],
        "title": "寄從兄憲兼示二弟",
        "id": "2299b8df-e88f-499b-8c7b-803919b4ac1a"
    },
    {
        "author": "徐鉉",
        "paragraphs": [
            "暮春橋下手封書，寄向江南問越姑。",
            "不道諸郎少歡笑，經年相別憶儂無。"
        ],
        "title": "附書與鍾郎中因寄京妓越賓",
        "id": "9210e240-f81c-4d6c-bf3c-a2bf98164003"
    },
    {
        "author": "徐鉉",
        "paragraphs": [
            "一幅輕綃寄海濱，越姑長感昔時恩。",
            "欲知別後情多少，點點憑君看淚痕。"
        ],
        "title": "代鍾答",
        "id": "9e33a4dd-7498-415d-abaa-c2ad2c9e7b93"
    },
    {
        "author": "徐鉉",
        "paragraphs": [
            "海陵城裏春正月，海畔朝陽照殘雪。",
            "城中有客獨登樓，遙望天邊白銀闕。",
            "白銀闕下何英英，雕鞍繡轂趨承明。",
            "閶門曉闢旌旗影，玉墀風細佩環聲。",
            "此處追飛皆俊彥，當年何事容疵賤。",
            "懷鉛晝坐紫微宮，焚香夜直明光殿。",
            "王言簡靜官司閑，朋好殷勤多往還。",
            "新亭風景如東洛，邙嶺林泉似北山。",
            "光陰暗度盃盂裏，職業未妨談笑間。",
            "有時邀賓復攜妓，造門不問都非是。",
            "酣歌呌笑驚四鄰，賦筆縱橫動千字。",
            "任他銀箭轉更籌，不怕金吾司夜吏。",
            "可憐諸貴賢且才，時情物望兩無猜。",
            "伊余獨稟狂狷性，褊量多言仍薄命。",
            "吞舟可漏豈無恩，負乘自貽非不幸。",
            "一朝削跡爲遷客，旦暮青雲千里隔。",
            "離鴻別雁各分飛，折柳攀花兩無色。",
            "盧龍渡口問迷津，瓜步山前送暮春。",
            "白沙江上曾行路，青林花落何紛紛。",
            "漢皇昔幸回中道，極目牛羊臥芳草。",
            "舊宅重游盡隟荒，故人相見多衰老。",
            "禪智寺，山光橋，風瑟瑟兮雨蕭蕭。",
            "行盃已醒殘夢斷，征途未極離魂消。",
            "海陵郡中陶太守，相逢本是隨行舊。",
            "乍申拜起已開眉，却問辛勤還執手。",
            "精廬水榭最清幽，一稅征車聊駐留。",
            "閉門思過謝來客，知恩省分寬離憂。",
            "郡齋勝境有後池，山亭菌閣互參差。",
            "有時虛左來相召，舉白飛觴任所爲。",
            "多才太守能撾鼓，醉送金船間歌舞。",
            "酒酣耳熱眼生花，暫似京華歡會處。",
            "歸來旅館還端居，清風朗月夜窗虛。",
            "駸駸流景歲云暮，天涯望斷故人書。",
            "春來憑檻方歎息，仰頭忽見南來翼。",
            "足繫紅箋墮我前，引頸長鳴如有言。",
            "開緘試讀相思字，乃是多情喬亞元。",
            "短韻三篇皆麗絕，小梅寄意情偏切。",
            "金蘭投分一何堅，銀鉤置袖終難滅。",
            "醉後狂言何足奇，感君知己不相遺。",
            "長卿曾作美人賦，玄成今有責躬詩。",
            "報章欲託還京信，筆拙紙窮情未盡。",
            "珍重芸香陳子喬，亦解貽書遠相問。",
            "寧須買藥療羈愁，只恨無書消鄙吝。",
            "游處當時靡不同，歡娛今日兩成空。",
            "天子尚應憐賈誼，時人未要嘲楊雄。",
            "曲終筆閣緘封已，翩翩驛騎行塵起。",
            "寄向中朝謝故人，爲說相思意如此。"
        ],
        "title": "亞元舍人不替深知猥貽佳作三篇清絕不敢輕酬因爲長歌聊以爲報未竟復得子喬校書示問故兼寄陳君庶資一笑耳",
        "id": "5e853f33-883c-47c7-a8c9-4602a3e4b67a"
    },
    {
        "author": "徐鉉",
        "paragraphs": [
            "早年聞有蒯先生，二十餘年道不行。",
            "抵掌曾論天下事，折腰猶悟俗人情。",
            "老還上國歡娛少，貧聚歸資結束輕。",
            "遷客臨流倍惆悵，冷風黃葉滿山城。"
        ],
        "title": "送蒯司錄歸京",
        "id": "6f60ae21-86a1-449f-a5f2-e9fe9bf116a7"
    },
    {
        "author": "徐鉉",
        "paragraphs": [
            "聞道將軍輕壯圖，螺江城下委犀渠。",
            "旌旗零落沉荒服，簪履蕭條返故居。",
            "皓首應全蘇武節，故人誰得李陵書。",
            "自憐放逐無長策，空使盧諶淚滿裾。"
        ],
        "title": "聞查建州陷賊寄鍾郎中",
        "id": "dd9cce51-0b70-4f2f-abf9-61fa4a9626d0"
    },
    {
        "author": "徐鉉",
        "paragraphs": [
            "賈生三載在長沙，故友相思道路賒。",
            "已分終年甘寂寞，豈知今日還京華。",
            "麟符上相恩偏厚，隋苑留歡日欲斜。",
            "明旦江頭倍惆悵，遠山芳草映殘霞。"
        ],
        "title": "還過東都留守周公筵上贈座客",
        "id": "b9a7c874-776d-4ff5-b801-8799fa267035"
    },
    {
        "author": "徐鉉",
        "paragraphs": [
            "江邊微雨柳條新，握節含香二使臣。",
            "兩綬對懸雲夢日，方舟齊汎洞庭春。",
            "今朝草木逢新律，昨日山川滿戰塵。",
            "同是多情懷古客，不妨爲賦弔靈均。"
        ],
        "tags": [
            "洞庭湖"
        ],
        "title": "送楊郎中唐員外奉使湖南",
        "id": "b0d4d8fd-669d-448a-ab60-9e54e732e62f"
    },
    {
        "author": "徐鉉",
        "paragraphs": [
            "常思帝里奉交親，別後光陰屈指頻。",
            "蘭佩却歸綸閣下，荆枝猶寄楚江濱。",
            "十程山水勞幽夢，滿院煙花醉別人。",
            "料得此生強健在，會須重賞昔年春。"
        ],
        "title": "表弟包潁見寄",
        "id": "bdbe6b5c-d268-424a-9223-502bbcb2727b"
    },
    {
        "author": "徐鉉",
        "paragraphs": [
            "危言危行古時人，歸向西山臥白雲。",
            "買宅尚尋徐處士，餐霞終訪許真君。",
            "容顏別後應如故，詩詠年來更不聞。",
            "今日城中春又至，落梅愁緒共紛紛。"
        ],
        "title": "寄蕭給事",
        "id": "376402d1-4dce-4044-972b-fb66b355f0c4"
    },
    {
        "author": "徐鉉",
        "paragraphs": [
            "我愛他山石，中含絕代珍。",
            "煙披寒落落，沙淺靜磷磷。",
            "翠色辭文陛，清聲出泗濱。",
            "扁舟載歸去，知是汎槎人。"
        ],
        "title": "賦石奉送鍾德林少尹員外",
        "id": "006330ba-c3c2-46e4-9645-ac915a200272"
    },
    {
        "author": "徐鉉",
        "paragraphs": [
            "念子才多命且奇，亂中拋擲少年時。",
            "深藏七澤衣如雪，却見中朝鬢似絲。",
            "舊德在人終遠大，扁舟爲吏莫推辭。",
            "孤芳自愛凌霜處，詠取文公白菊詩。"
        ],
        "title": "贈泰州掾令狐克己",
        "id": "9547f73e-b5a6-44d8-bf15-4fd3bd7387a6"
    },
    {
        "author": "徐鉉",
        "paragraphs": [
            "羨子清吟處，茅齋面碧流。",
            "解憎蓮豔俗，唯欠荻花幽。",
            "鷺立低枝晚，風驚折葉秋。",
            "贈君須種取，不必樹忘憂。"
        ],
        "title": "送荻栽與秀才朱觀",
        "id": "939561ce-a831-4b31-891a-a51744ed3d7b"
    },
    {
        "author": "徐鉉",
        "paragraphs": [
            "京江風靜喜乘流，極目遙瞻萬歲樓。",
            "喜氣蘢葱甘露晚，水煙波淡海門秋。",
            "五年不見鸞臺長，明日將陪兔苑遊。",
            "欲問平臺門下吏，相君還許吐茵不。"
        ],
        "title": "使浙西先寄獻燕王侍中",
        "id": "f3d65101-8a2c-4478-99d3-8d0fdd17083a"
    },
    {
        "author": "徐鉉",
        "paragraphs": [
            "颯颯旱天雨，涼風一夕迴。",
            "遠尋南畝去，細入驛亭來。",
            "蓑唱牛初牧，漁歌棹正開。",
            "盈庭頓無事，歸思酌金罍。"
        ],
        "title": "常州驛中喜雨",
        "id": "27ab48ec-85c4-42b4-8faf-f9f2ef73871e"
    },
    {
        "author": "徐鉉",
        "paragraphs": [
            "七夕雨初霽，行人正憶家。",
            "江天望河漢，水館折蓮花。",
            "獨坐涼何甚，微吟月易斜。",
            "今年不乞巧，鈍拙轉堪嗟。"
        ],
        "title": "驛中七夕",
        "id": "6f501519-b77a-464a-88a6-4e0ba7e6d220"
    },
    {
        "author": "徐鉉",
        "paragraphs": [
            "盛府賓寮八十餘，閉門高臥興無如。",
            "梁王苑裏相逢早，潤浦城中得信疎。",
            "狼藉盃盤重會面，風流才調一如初。",
            "願君百歲猶強健，他日相尋隱士廬。"
        ],
        "title": "贈浙西顧推官",
        "id": "2c222a47-2d1f-4447-b497-8a9fc371a3a6"
    },
    {
        "author": "徐鉉",
        "paragraphs": [
            "翠黛嚬如怨，朱顏醉更春。",
            "占將南國貌，惱殺別家人。",
            "粉汗沾巡盞，花鈿逐舞茵。",
            "明朝綺窗下，離恨兩殷勤。"
        ],
        "title": "贈浙西妓亞仙",
        "id": "654f1878-571a-4b2d-ad6d-d5b273eba014"
    },
    {
        "author": "徐鉉",
        "paragraphs": [
            "紫微垣裏舊賓從，來向吳門謁府公。",
            "奉使謬持嚴助節，登門初識魯王宮。",
            "笙歌隱隱違離後，煙水茫茫悵望中。",
            "日暮瓜洲江北岸，兩行情淚滴西風。"
        ],
        "title": "迴至瓜洲獻侍中",
        "id": "9e9cd727-1956-4b3d-b227-a095fd1b64a9"
    },
    {
        "author": "徐鉉",
        "paragraphs": [
            "故人相別動經年，候館相逢倍慘然。",
            "顧我飲冰難輟櫂，感君扶病爲開筵。",
            "河灣水淺翹秋鷺，柳岸風微噪暮蟬。",
            "欲識酒醒魂斷處，謝公祠畔客亭前。"
        ],
        "title": "邵伯埭下寄高郵陳郎中",
        "id": "d136f3c0-604e-4635-8314-4fbb98060ef3"
    },
    {
        "author": "徐鉉",
        "paragraphs": [
            "三峰煙靄碧臨谿，中有騷人理釣絲。",
            "會友少於分袂日，謫居多却在朝時。",
            "丹心歷歷吾終信，俗慮悠悠爾不知。",
            "珍重韓君與高子，殷勤書札寄相思。"
        ],
        "title": "謫居舒州累得韓高二舍人書作此寄之",
        "id": "b1ed858c-45a5-47c8-a67b-874c1a637bc6"
    },
    {
        "author": "徐鉉",
        "paragraphs": [
            "去國離羣擲歲華，病容憔悴媿丹砂。",
            "谿連舍下衣長潤，山帶城邊日易斜。",
            "幾處垂鉤依野岸，有時披褐到鄰家。",
            "故人書札頻相慰，誰道西京道路賒。"
        ],
        "title": "和張先輩見寄二首 一",
        "id": "3a8b61e2-dd27-44e4-aa4c-62181765cd71"
    },
    {
        "author": "徐鉉",
        "paragraphs": [
            "清時淪放在山州，邛竹紗巾處處游。",
            "野日蒼茫悲鵩舍，水風陰濕弊貂裘。",
            "雞鳴候旦寧辭晦，松節凌霜幾換秋。",
            "兩首新詩千里道，感君情分獨知丘。"
        ],
        "title": "和張先輩見寄二首 二",
        "id": "29db4d85-612a-4333-89f8-bb0b4d43121e"
    },
    {
        "author": "徐鉉",
        "paragraphs": [
            "羈游白社身雖屈，高步辭場道不卑。",
            "投分共爲知我者，相尋多媿謫居時。",
            "離懷耿耿年來夢，厚意勤勤別後詩。",
            "今日谿邊正相憶，雪晴山秀柳絲垂。"
        ],
        "title": "印秀才至舒州見尋別後寄詩依韻和",
        "id": "abbe850b-cf58-4496-b6d8-2ade63a84335"
    },
    {
        "author": "徐鉉",
        "paragraphs": [
            "松節凌霜久，蓬根逐吹頻。",
            "羣生各有性，桃李但爭春。"
        ],
        "title": "行園樹",
        "id": "b0bf247f-1344-48e2-98b6-d1fec55a773e"
    },
    {
        "author": "徐鉉",
        "paragraphs": [
            "揜靄愚公谷，蕭寥羽客家。",
            "俗人知處所，應爲有桃花。"
        ],
        "title": "題雷公井",
        "id": "44967ba5-12cd-40f7-8c73-af62c82a5e89"
    },
    {
        "author": "徐鉉",
        "paragraphs": [
            "賈生去國已三年，短褐閑行皖水邊。",
            "盡日野雲生舍下，有時京信到門前。",
            "無人與和投湘賦，媿子來浮訪戴船。",
            "滿袖新詩好迴去，莫隨騷客醉林泉。"
        ],
        "title": "送彭秀才",
        "id": "1a6cd84a-f7e8-43ee-a575-f7481b7c45f2"
    },
    {
        "author": "徐鉉",
        "paragraphs": [
            "正憐東道感賢侯，何幸南冠脫楚囚。",
            "睆伯臺前收別宴，喬公亭下艤行舟。",
            "四年去國身將老，百郡徵兵主尚憂。",
            "更向鄱陽湖上去，青衫憔悴淚交流。"
        ],
        "title": "移饒州別周使君",
        "id": "ba3354a0-2b2b-4b3a-b404-fbff88ca15b6"
    },
    {
        "author": "徐鉉",
        "paragraphs": [
            "慼慼逢人問所之，東流相送向京畿。",
            "自甘逐客紉蘭佩，不料平民著戰衣。",
            "樹帶荒村春冷落，江澄霽色霧霏微。",
            "時危道喪無才術，空手徘徊不忍歸。"
        ],
        "title": "避難東歸依韻和黃秀才見寄",
        "id": "270d19d7-e7b8-4b8a-b337-4d4726983ada"
    },
    {
        "author": "徐鉉",
        "paragraphs": [
            "太原郭夫子，行高文炳蔚。",
            "弱齡負世譽，一舉游月窟。",
            "仙籍第三人，時人故稱屈。",
            "昔余吏西省，傾蓋名籍籍。",
            "及我竄羣舒，向風心鬱鬱。",
            "歸來暮江上，雲霧一披拂。",
            "雷雨不下施，猶作池中物。",
            "念君介然氣，感時思奮發。",
            "示我數篇文，與古爭馳突。",
            "綵褥粲英華，理深刮肌骨。",
            "古詩尤精奧，史論皆宏拔。",
            "舉此措諸民，何憂民不活。",
            "吁嗟吾道薄，與世長迂闊。",
            "顧我徒有心，數奇身正絀。",
            "論兵屬少年，經國須儒術。",
            "夫子無自輕，蒼生正愁疾。"
        ],
        "title": "酬郭先輩",
        "id": "066e5f06-6d53-47d1-81f8-982462f0281d"
    },
    {
        "author": "徐鉉",
        "paragraphs": [
            "石渠冊府神仙署，當用明朝第一人。",
            "腰下別懸新印綬，座中皆是故交親。",
            "龍池樹色供清景，浴殿香風接近鄰。",
            "從此翻飛應更遠，徧尋三十六天春。"
        ],
        "title": "和集賢鍾郎中",
        "id": "b4ae9ca1-f1ce-42db-aa7f-c30c3e5ab987"
    },
    {
        "author": "徐鉉",
        "paragraphs": [
            "舊族知名士，朱衣宰楚城。",
            "所嗟吾道薄，豈是主恩輕。",
            "戰鼓何時息，儒冠獨自行。",
            "此心多感激，相送若爲情。"
        ],
        "title": "送劉山陽",
        "id": "8124d3a7-5ff6-47df-a138-396462fe3273"
    },
    {
        "author": "徐鉉",
        "paragraphs": [
            "茲山信岑寂，陰崖積蒼翠。",
            "水石何必多，宛有千巖意。",
            "孰知近人境，旦暮含佳氣。",
            "池影搖輕風，林光澹新霽。",
            "支頤藉芳草，自足忘世事。",
            "未得歸去來，聊爲宴居地。"
        ],
        "title": "題伏龜山北隅",
        "id": "c6fe6f55-813e-4893-84b8-418a356c69ef"
    },
    {
        "author": "徐鉉",
        "paragraphs": [
            "封疆多難正經綸，臺閣如何不用君。",
            "江上又勞爲小邑，篋中徒自有雄文。",
            "書生膽氣人誰信，遠俗歌謠主不聞。",
            "一首新詩無限意，再三吟味向秋雲。"
        ],
        "title": "送黃梅江明府",
        "id": "a0592e7d-3939-4219-be73-9eb117481305"
    },
    {
        "author": "徐鉉",
        "paragraphs": [
            "忠臣本愛君，仁人本愛民。",
            "寧知貴與賤，豈計名與身。",
            "梅生爲一尉，獻疏來君門。",
            "君門深萬里，金虎重千鈞。",
            "向永且不用，況復論子真。",
            "拂衣遂長往，高節邈無鄰。",
            "至今仙籍中，謂之梅真人。",
            "郭生負逸氣，百代繼遺塵。",
            "進退生自知，得喪吾不陳。",
            "斯民苟有幸，期子一朝伸。"
        ],
        "title": "詠梅子真送郭先輩",
        "id": "748d0d2b-0254-492c-9667-6a39b76a600b"
    },
    {
        "author": "徐鉉",
        "paragraphs": [
            "細雨輕風采藥時，褰簾隱几更何爲。",
            "豈知澤畔紉蘭客，來赴城中角黍期。",
            "多罪靜思如剉蘗，赦書纔聽似含飴。",
            "謝公制勝常閑暇，願接西州敵手棊。"
        ],
        "title": "和蕭郎中午日見寄",
        "id": "27f0295b-9f57-458e-b6a1-036fe9800ea0"
    },
    {
        "author": "徐鉉",
        "paragraphs": [
            "世亂離情苦，家貧色養難。",
            "水雲孤櫂去，風雨暮春寒。",
            "幕府才方急，騷人淚未乾。",
            "何時王道泰，萬里看鵬摶。"
        ],
        "title": "送黃秀才姑孰辟命",
        "id": "86c858b5-6d73-4511-bd0e-c776c13e52e1"
    },
    {
        "author": "徐鉉",
        "paragraphs": [
            "海內兵方起，離筵淚易垂。",
            "憐君負米去，惜此落花時。",
            "想憶看來信，相寬指後期。",
            "殷勤手中柳，此是向南枝。"
        ],
        "tags": [
            "离别",
            "送别"
        ],
        "title": "送王四十五歸東都",
        "id": "650f35ae-fd1e-4d6a-b78f-299069daaf9e"
    },
    {
        "author": "徐鉉",
        "paragraphs": [
            "田園經雨綠分畦，飛蓋閑行九里堤。",
            "拂袖清風塵不起，滿川芳草路如迷。",
            "林開始覺晴天逈，潮上初驚浦岸齊。",
            "怪得仙郎詩句好，斷霞殘照遠山西。"
        ],
        "title": "和太常蕭少卿近郊馬上偶吟",
        "id": "5ee2ecbf-37be-46f3-bb64-c4116751fd03"
    },
    {
        "author": "徐鉉",
        "paragraphs": [
            "抱甕何人灌藥畦，金銜爲爾駐平堤。",
            "村橋野店景無限，綠水晴天思欲迷。",
            "橫笛乍隨輕吹斷，歸帆疑與遠山齊。",
            "鳳城迴望真堪畫，萬戶千門蔣嶠西。"
        ],
        "title": "又和太常蕭少卿近郊馬上偶吟",
        "id": "c411f8a5-f71e-4e55-b8e1-8bd1309cdfc6"
    },
    {
        "author": "徐鉉",
        "paragraphs": [
            "歌舞送飛毬，今觥碧玉籌。",
            "管弦桃李月，簾幕鳳凰樓。",
            "一笑千場醉，浮生任白頭。"
        ],
        "title": "拋毬樂辭二首 一",
        "id": "7f5c15d7-fb51-4e1e-ab09-b2a557909a2e"
    },
    {
        "author": "徐鉉",
        "paragraphs": [
            "灼灼傳花枝，紛紛度畫旗。",
            "不知紅燭下，照見彩毬飛。",
            "借勢因期尅，巫山暮雨歸。"
        ],
        "title": "拋毬樂辭二首 二",
        "id": "af044393-436b-471b-9b89-52f3d026fa20"
    },
    {
        "author": "徐鉉",
        "paragraphs": [
            "莫折紅芳樹，但知盡意看。",
            "狂風幸無意，那忍折教殘。"
        ],
        "title": "離歌辭五首 一",
        "id": "5659dd40-2e53-4060-8051-18f6a9c76a5f"
    },
    {
        "author": "徐鉉",
        "paragraphs": [
            "朝日城南路，旌旗照綠蕪。",
            "使君何處去，桑下覓羅敷。"
        ],
        "title": "離歌辭五首 二",
        "id": "bca536cb-16fe-464e-85d5-4f517ad8a4d5"
    },
    {
        "author": "徐鉉",
        "paragraphs": [
            "事與年俱往，情將分共深。",
            "莫驚容鬢改，只是舊時心。"
        ],
        "title": "離歌辭五首 三",
        "id": "4dc8e23e-cb42-4c1b-b3f4-61cd30df3cf1"
    },
    {
        "author": "徐鉉",
        "paragraphs": [
            "暫別勞相送，佳期願莫違。",
            "朱顏不須老，留取待郎歸。"
        ],
        "title": "離歌辭五首 四",
        "id": "2d4cbe1f-fccc-473e-b9d4-0b1954548ca7"
    },
    {
        "author": "徐鉉",
        "paragraphs": [
            "拂匣收珠佩，迴燈拭薄妝。",
            "莫嫌春夜短，匹似楚襄王。"
        ],
        "title": "離歌辭五首 五",
        "id": "fd77bb34-b7f5-41ff-8768-bdc0ee0f02a5"
    },
    {
        "author": "徐鉉",
        "paragraphs": [
            "魂夢悠揚不奈何，夜來還在故人家。",
            "香濛蠟燭時時暗，戶映屏風故故斜。",
            "檀的慢調銀字管，雲鬟低綴折枝花。",
            "天明又作人間別，洞口春深道路賒。"
        ],
        "title": "夢游三首 一",
        "id": "ce1ab385-ac9b-4c73-b63a-b1389c6222f2"
    },
    {
        "author": "徐鉉",
        "paragraphs": [
            "繡幌銀屏杳靄間，若非魂夢到應難。",
            "窗前人靜偏宜夜，戶內春濃不識寒。",
            "蘸甲遰觴纖似玉，含詞忍笑膩於檀。",
            "錦書若要知名字，滿縣花開不姓潘。"
        ],
        "title": "夢游三首 二",
        "id": "7e1d1b9f-cd14-4848-b3c3-0404e56a2e22"
    },
    {
        "author": "徐鉉",
        "paragraphs": [
            "南國佳人字玉兒，芙蓉雙臉遠山眉。",
            "仙郎有約長相憶，阿母何猜不得知。",
            "夢裏行雲還倏忽，暗中攜手乍疑遲。",
            "因思別後閑窗下，織得迴文幾首詩。"
        ],
        "title": "夢游三首 三",
        "id": "613d1b85-e790-4ad7-89b2-65bfafd5ec41"
    },
    {
        "author": "徐鉉",
        "paragraphs": [
            "湘浦懷沙已不疑，京城賜第豈前期。",
            "鼓聲到晚知坊遠，山色來多與靜宜。",
            "簪屨尚應憐故物，稻粱空自媿華池。",
            "新詩問我偏饒思，還念鷦鷯得一枝。"
        ],
        "title": "和蕭少卿見慶新居",
        "id": "894ac887-5ecf-446e-b51c-a8ea2448e2b9"
    },
    {
        "author": "徐鉉",
        "paragraphs": [
            "驚蓬偶駐知多幸，斷雁重聯愜素期。",
            "當戶小山如舊識，上牆幽蘚最相宜。",
            "清風不去因栽竹，隙地無多也鑿池。",
            "更喜良鄰有嘉樹，綠陰分得近南枝。"
        ],
        "title": "又和蕭少卿見慶新居",
        "id": "1478da3a-f449-4021-bbf0-890eb06c3700"
    },
    {
        "author": "徐鉉",
        "paragraphs": [
            "下國兵方起，君家義獨聞。",
            "若爲輕世利，歸去臥溪雲。",
            "挂席衝嵐翠，攜筇破蘚紋。",
            "離情似霜葉，江上正紛紛。"
        ],
        "title": "送勳道人之建安",
        "id": "7650d501-76e6-4080-bb06-771540b037a6"
    },
    {
        "author": "徐鉉",
        "paragraphs": [
            "嘗聞黟縣似桃源，況是優游冠玳筵。",
            "遺愛非遙應臥理，祖風猶在好尋仙。",
            "朝衣舊識熏香史，祿米初營種秫田。",
            "大抵宦游須自適，莫辭離別二三年。"
        ],
        "title": "送許郎中歙州判官兼黟縣",
        "id": "4b8430b1-76b3-4779-a2f2-2103b5a99c4e"
    },
    {
        "author": "徐鉉",
        "paragraphs": [
            "問君孤櫂去何之，玉笥春風楚水西。",
            "山上斷雲分翠靄，林間晴雲入澄溪。",
            "琴心酒趣神相會，道士仙童手共攜。",
            "他日時清更隨計，莫如劉阮洞中迷。"
        ],
        "title": "送彭秀才南游",
        "id": "1801a5da-943d-4549-8a89-8eb37000e753"
    },
    {
        "author": "徐鉉",
        "paragraphs": [
            "酌酒圍爐久，愁襟默自增。",
            "長年逢歲暮，多病見兵興。",
            "夜色開庭燎，寒威入硯冰。",
            "湯師無別念，吟坐一燈凝。"
        ],
        "title": "和明上人除夜見寄",
        "id": "b26bb3dd-61a1-4f44-9a5e-105ef3eb87e1"
    },
    {
        "author": "徐鉉",
        "paragraphs": [
            "潦倒含香客，淒涼賦鵩人。",
            "未能全卷舌，終擬學垂綸。",
            "故友暌離久，音書問訊頻。",
            "相思俱老大，又見一年新。"
        ],
        "title": "正初和鄂州邊郎中見寄",
        "id": "f08d1d36-3600-43bf-864a-647a95ac2ef2"
    },
    {
        "author": "徐鉉",
        "paragraphs": [
            "之子有雄文，風標秀不羣。",
            "低飛從墨綬，逸志在青雲。",
            "柳色臨流動，春光到縣分。",
            "賢人多靜理，未爽醉醺醺。"
        ],
        "title": "送劉司直出宰",
        "id": "fe519711-c1b9-4657-addb-f61a1fc8c477"
    },
    {
        "author": "徐鉉",
        "paragraphs": [
            "梁王籍寵就東藩，還召鄒枚坐兔園。",
            "今日好論天下事，昔年同受主人恩。",
            "石頭城下春潮滿，金柅亭邊綠樹繁。",
            "唯有音書慰離別，一盃相送別無言。"
        ],
        "title": "送從兄赴臨川幕",
        "id": "198f1dc7-b7a2-4867-bc5d-7966800a2c10"
    },
    {
        "author": "徐鉉",
        "paragraphs": [
            "煩君更上築金臺，世難民勞藉俊才。",
            "自有聲名馳羽檄，不妨談笑奉尊罍。",
            "元規樓迥清風滿，匡俗山春畫障開。",
            "莫忘故人離別恨，海潮迴處寄書來。"
        ],
        "title": "送龔員外赴江州幕",
        "id": "c2ef0122-3504-49b1-a9f4-3a610e72f88f"
    },
    {
        "author": "徐鉉",
        "paragraphs": [
            "我重朱夫子，依然見古人。",
            "成名無媿色，得祿及慈親。",
            "莫歎官資屈，寧論活計貧。",
            "平生心氣在，終任靜邊塵。"
        ],
        "title": "送朱先輩尉廬陵",
        "id": "4bbf3632-36d7-433e-ae3a-6fd8d54d24dd"
    },
    {
        "author": "徐鉉",
        "paragraphs": [
            "酌此盃中物，茱萸滿把秋。",
            "今朝將送別，他日是忘憂。",
            "世亂方多事，年加易得愁。",
            "政成頻一醉，亦未減風流。"
        ],
        "title": "送鍾德林郎中學士赴東府詩 得酒",
        "id": "436420ba-25e7-4b51-be89-b1b9565f9678"
    },
    {
        "author": "徐鉉",
        "paragraphs": [
            "聞君仙袂指洪厓，我憶情人別路賒。",
            "知有歡娛游楚澤，更無書札到京華。",
            "雲開驛閣連江靜，春滿西山倚漢斜。",
            "此處相逢應見問，爲言搔首望龍沙。"
        ],
        "title": "送陳先生之洪井寄蕭少卿",
        "id": "c21c26c8-2b73-411f-a006-2a8044065681"
    },
    {
        "author": "徐鉉",
        "paragraphs": [
            "茂宰隳官去，扁舟著綵衣。",
            "湓城春酒熟，匡阜野花稀。",
            "解纜垂楊綠，開帆宿鷺飛。",
            "一朝吾道泰，還逐落潮歸。"
        ],
        "title": "送龔明府九江歸寧",
        "id": "4837f8c0-725d-44ff-8056-440f706860d5"
    },
    {
        "author": "徐鉉",
        "paragraphs": [
            "亡羊岐路媿司南，二紀窮通聚散三。",
            "老去何妨從笑傲，病來看欲嬾朝參。",
            "離腸似線常憂斷，世態如湯不可探。",
            "珍重加餐省思慮，時時斟酒壓山嵐。"
        ],
        "title": "和江西蕭少卿見寄二首 一",
        "id": "fc824129-49cd-4835-9a1c-75b9efd09e92"
    },
    {
        "author": "徐鉉",
        "paragraphs": [
            "身遙上國三千里，名在朝中二十春。",
            "金印不須辭入幕，麻衣曾此歎迷津。",
            "卷舒由我真齊物，憂喜忘心即養神。",
            "世路風波自飜覆，虛舟無計得沉淪。"
        ],
        "title": "和江西蕭少卿見寄二首 二",
        "id": "41380de0-b83c-4100-9f80-9d7c6c554dbd"
    },
    {
        "author": "徐鉉",
        "paragraphs": [
            "我愛陶靖節，吏隱從弦歌。",
            "我愛費徵君，高臥歸九華。",
            "清風激頹波，來者無以加。",
            "我志兩不遂，漂淪浩無涯。",
            "數奇時且亂，此圖今愈賒。",
            "賢哉薛夫子，高舉凌晨霞。",
            "安民即是道，投足皆爲家。",
            "功名與權位，悠悠何用誇。",
            "攜朋出遠郊，酌酒藉平沙。",
            "雲收遠天靜，江闊片帆斜。",
            "離懷與企羨，南望長咨嗟。"
        ],
        "title": "送薛少卿赴青陽",
        "id": "3811f14a-e515-4812-bbdd-c002ef38fced"
    },
    {
        "author": "徐鉉",
        "paragraphs": [
            "右史罷朝歸，之官句水湄。",
            "別我行千里，送君傾一巵。",
            "酒罷長歎息，此歎君應悲。",
            "亂中吾道薄，卿族舊人稀。",
            "胡爲佩銅墨，去此白玉墀。",
            "吏事豈所堪，民病何可醫。",
            "藏用清其心，此外慎勿爲。",
            "縣郭有佳境，千峰谿水西。",
            "雲樹杳迴合，巖巒互蔽虧。",
            "彈琴坐其中，世事吾不知。",
            "時時寄書札，以慰長相思。"
        ],
        "title": "送高起居之涇縣",
        "id": "1700c6ac-d3ea-4c25-a2a6-a30b311a9a30"
    },
    {
        "author": "徐鉉",
        "paragraphs": [
            "茅許稟靈氣，一家同上賓。",
            "仙山空有廟，舉世更無人。",
            "獨往誠違俗，浮名亦累真。",
            "當年各自勉，雲洞鎮長春。"
        ],
        "title": "宿茅山寄舍弟",
        "id": "979841ff-c472-4438-b55f-d4684c8d8a1a"
    },
    {
        "author": "徐鉉",
        "paragraphs": [
            "日入林初靜，山空暑更寒。",
            "泉鳴細巖竇，鶴淚眇雲端。",
            "拂榻安棊局，焚香戴道冠。",
            "望君殊不見，終夕憑欄干。"
        ],
        "title": "晚憇白鶴廟寄句容張少府",
        "id": "48e7b842-bbb5-4eeb-a1ed-9034324d098d"
    },
    {
        "author": "徐鉉",
        "paragraphs": [
            "南朝名士富仙才，追步東卿遂不迴。",
            "丹井自深桐暗老，祠宮長在鶴頻來。",
            "巖邊桂樹攀仍倚，洞口桃花落復開。",
            "惆悵霓裳太平事，一函真跡鎖昭臺。"
        ],
        "title": "題紫陽觀",
        "id": "52e35538-5a11-4789-a967-de60c3fa7ab1"
    },
    {
        "author": "徐鉉",
        "paragraphs": [
            "先生曾有洞天期，猶傍天壇摘紫芝。",
            "處世自能心混沌，全真誰見德支離。",
            "玉霄塵閉人長在，全鼎功成俗未知。",
            "他日飆輪謁茅許，願同雞犬去相隨。"
        ],
        "title": "贈奚道士",
        "id": "8e582ea3-2c9b-4c36-9f8c-5eb1324077ea"
    },
    {
        "author": "徐鉉",
        "paragraphs": [
            "絕境何人識，高亭萬象含。",
            "凭軒臨樹杪，送目極天南。",
            "積靄生泉洞，歸雲鎖石龕。",
            "丹霞披翠巘，白鳥帶晴嵐。",
            "仙去留虛室，龍歸漲碧潭。",
            "幽巖君獨愛，玄味我曾耽。",
            "世上愁何限，人間事久諳。",
            "終須脫羈鞅，來此會空談。"
        ],
        "title": "題碧巖亭贈孫尊師",
        "id": "04e02701-4756-4b1f-a48c-606055d6ec56"
    },
    {
        "author": "徐鉉",
        "paragraphs": [
            "平生心事向玄關，一入仙鄉似舊山。",
            "白鶴淚空晴眇眇，丹沙流澗暮潺潺。",
            "嘗嗟多病嫌中藥，擬問真經乞小還。",
            "滿洞煙霞互陵亂，何峰臺榭是蕭閑。"
        ],
        "title": "題白鶴廟",
        "id": "03a32e51-7918-4afc-9df7-ade594eece09"
    },
    {
        "author": "徐鉉",
        "paragraphs": [
            "氣爲還元正，心由抱一靈。",
            "凝神歸罔象，飛步入青冥。",
            "整服乘三素，旋綱躡九星。",
            "瓊章開後學，稽首奉真經。"
        ],
        "title": "步虛詞五首 一",
        "id": "0f73cc22-385d-440f-97e6-117507a4313e"
    },
    {
        "author": "徐鉉",
        "paragraphs": [
            "天帝黃金闕，真人紫錦書。",
            "霓裳紛蔽景，羽服迥凌虛。",
            "白鶴能爲使，班麟解駕車。",
            "靈符終願借，轉共世情疎。"
        ],
        "title": "步虛詞五首 二",
        "id": "5a2a1af4-2dea-420b-bd1e-f67d7ffaa6f1"
    },
    {
        "author": "徐鉉",
        "paragraphs": [
            "聖主過幽谷，虛皇在蘂宮。",
            "五千宗物母，七字祕神童。",
            "世上金壺遠，人間玉籥空。",
            "唯餘養身法，修此與天通。"
        ],
        "title": "步虛詞五首 三",
        "id": "f650df59-7c25-47c7-a5b9-740660d8a8cb"
    },
    {
        "author": "徐鉉",
        "paragraphs": [
            "何處求玄解，人間有洞天。",
            "勤行皆是道，謫下尚爲仙。",
            "蔽景乘朱鳳，排虛駕紫煙。",
            "不嫌園吏傲，願在玉宸前。"
        ],
        "title": "步虛詞五首 四",
        "id": "9a1e41a2-28af-4124-abf5-2a1863a84a69"
    },
    {
        "author": "徐鉉",
        "paragraphs": [
            "三素霏霏遠，盟威凜凜寒。",
            "火鈴空滅沒，星斗曉闌干。",
            "佩響流虛殿，爐煙在醮壇。",
            "蕭寥不可極，驂駕上雲端。"
        ],
        "title": "步虛詞五首 五",
        "id": "0fb969ca-d33e-4959-a258-1537421368a3"
    },
    {
        "author": "徐鉉",
        "paragraphs": [
            "瑤壇醮罷晚雲開，羽客分飛俗士迴。",
            "爲報移文不須勒，未曾游處待重來。"
        ],
        "title": "留題仙觀",
        "id": "15319d9e-68fd-4e8e-bfed-683c5898c1e1"
    },
    {
        "author": "徐鉉",
        "paragraphs": [
            "已開山館待抽簪，更要巖泉欲洗心。",
            "常被松聲迷細韻，忽流花片落高岑。",
            "便疏淺瀨穿莎徑，始有清光映竹林。",
            "何日煎茶醞香酒，沙邊同聽暝猨吟。"
        ],
        "title": "和陳洗馬山莊新泉",
        "id": "56249038-41cc-4204-b4da-beafc26a9010"
    },
    {
        "author": "徐鉉",
        "paragraphs": [
            "今宵星漢共晶光，應笑羅敷嫁侍郎。",
            "斗柄易傾離恨促，河流不盡後期長。",
            "靜聞天籟疑鳴佩，醉折荷花想豔妝。",
            "誰見宣猷堂上宴，一篇清韻振金鐺。"
        ],
        "title": "奉和七夕應令",
        "id": "2c196cad-4746-4204-8e01-9e73b9ed11e0"
    },
    {
        "author": "徐鉉",
        "paragraphs": [
            "微雲疎雨淡新秋，曉夢依稀十二樓。",
            "故作別離應有以，擬延更漏共無由。",
            "那教人世長多恨，未必天仙不解愁。",
            "博望苑中殘酒醒，香風佳氣獨遲留。"
        ],
        "title": "又和八日",
        "id": "0473eff7-13cb-446a-a88c-efa71721c4d1"
    },
    {
        "author": "徐鉉",
        "paragraphs": [
            "成名郊外掩柴扉，樹影蟬聲共息機。",
            "積雨暗封青蘚徑，好風輕透白{糹朿}衣。",
            "嘉魚始賦人爭誦，荆玉頻收國自肥。",
            "獨坐公廳正煩暑，喜吟新詠見玄微。"
        ],
        "title": "和印先輩及第後獻座主朱舍人郊居之作",
        "id": "49bbcbdc-447f-46d3-a949-1cf5fb0491ab"
    },
    {
        "author": "徐鉉",
        "paragraphs": [
            "梓澤成新致，金丹有舊情。",
            "挂冠朝睡足，隱几暮江清。",
            "藥圃分輕綠，松窗起細聲。",
            "養高寧厭病，默坐對諸生。"
        ],
        "title": "和致仕張尚書新創道院",
        "id": "917cea25-0fcd-4642-aa95-efb0627c6636"
    },
    {
        "author": "徐鉉",
        "paragraphs": [
            "登高節物最堪憐，小嶺疎林對檻前。",
            "輕吹斷時雲縹緲，夕陽明處水澄鮮。",
            "江城秋早催寒事，望苑朝稀足晏眠。",
            "庭有菊花尊有酒，若方陶令媿前賢。"
        ],
        "title": "和尉遲贊善秋暮僻居",
        "id": "3949a1fe-943b-4534-8388-18e594f57c80"
    },
    {
        "author": "徐鉉",
        "paragraphs": [
            "海門山下一漁舟，中有高人未白頭。",
            "已駕安車歸故里，尚通閨籍在龍樓。",
            "泉聲漱玉窗前落，江色和煙檻外流。",
            "今日君臣厚終始，不須辛苦畫雙牛。"
        ],
        "title": "和陳贊善致仕還京口",
        "id": "ebe7a94b-449b-442b-b180-65268641ba3b"
    },
    {
        "author": "徐鉉",
        "paragraphs": [
            "珍重還京使，殷勤話故人。",
            "別離長挂夢，寵祿不關身。",
            "趣向今成道，聲華舊絕塵。",
            "莫嗟客鬢老，詩句逐時新。"
        ],
        "title": "京使迴自臨川得從兄書寄詩依韻和",
        "id": "28f23d8f-40ca-46ad-b09e-fde005322898"
    },
    {
        "author": "徐鉉",
        "paragraphs": [
            "窗外虛明雪乍晴，簷前垂霤盡成冰。",
            "長廊瓦疊行行密，晚院風高寸寸增。",
            "玉指乍拈簪尚媿，金階時墜磬難勝。",
            "晨餐堪醒曹參酒，自恨空腸病不能。"
        ],
        "title": "陪鄭王相公賦筵前垂冰應教依韻",
        "id": "bfd40774-c6d4-4068-823c-7ae5546f7694"
    },
    {
        "author": "徐鉉",
        "paragraphs": [
            "名遂功成累復輕，鱸魚因起舊鄉情。",
            "履聲初下金華省，帆影看離石首城。",
            "化劒津頭尋故老，同亭會上問仙卿。",
            "冥鴻高舉真難事，相送何須淚滿纓。"
        ],
        "title": "送禮部潘尚書致仕還建安",
        "id": "17e63a26-31d8-4b39-9211-8962b8e463de"
    },
    {
        "author": "徐鉉",
        "paragraphs": [
            "仙郎移病暑天過，却似冥鴻避罻羅。",
            "晝夢乍驚風動竹，夜吟時覺露霑莎。",
            "情親稍喜貧居近，性嬾猶嫌上直多。",
            "望苑恩深期勿藥，青雲岐路未蹉跎。"
        ],
        "title": "和尉遲贊善病中見寄",
        "id": "3cb8c0e9-4917-48ee-829e-6a39c4cf838f"
    },
    {
        "author": "徐鉉",
        "paragraphs": [
            "往歲曾游弄水亭，齊峰濃翠暮軒橫。",
            "哀猨出檻心雖喜，傷鳥聞弦勢易驚。",
            "病後簪纓殊寡興，老來泉石倍關情。",
            "今朝池口風波靜，遙賀山前有頌聲。"
        ],
        "title": "池州陳使君見示游齊山詩因寄",
        "id": "da6b1336-d7a6-462b-be11-97ba89365cde"
    },
    {
        "author": "徐鉉",
        "paragraphs": [
            "蹇步還依列宿邊，拱辰重認舊雲天。",
            "自嗟多難飄零困，不似當年膽氣全。",
            "雞樹晚花疎向日，龍池輕浪細含煙。",
            "從來不解爲身計，一葉悠悠任大川。"
        ],
        "title": "再領制誥和王明府見賀",
        "id": "d713cdb5-e584-49c5-a66c-c879cb8ea192"
    },
    {
        "author": "徐鉉",
        "paragraphs": [
            "西掖官曹近，南溟道路遙。",
            "使星將渡漢，仙櫂乍乘潮。",
            "柳映靈和折，梅依大庾飄。",
            "江帆風淅淅，山館雨蕭蕭。",
            "陸賈真迂闊，終童久寂寥。",
            "送君何限意，把酒一長謠。"
        ],
        "title": "送高舍人使嶺南",
        "id": "36ec9510-4972-452b-9b4e-4735f0004400"
    },
    {
        "author": "徐鉉",
        "paragraphs": [
            "時情世難消吾道，薄宦流年危此身。",
            "莫歎京華同寂寞，曾經兵革共漂淪。",
            "對山開戶唯求靜，貰酒留賓不道貧。",
            "善政空多尚淹屈，不知誰是解憂民。"
        ],
        "title": "和王明府見寄",
        "id": "fa136d3a-d5ec-46ca-9811-4c6e8122141d"
    },
    {
        "author": "徐鉉",
        "paragraphs": [
            "逐客悽悽重入京，舊愁新恨兩難勝。",
            "雲收楚塞千山雪，風結秦淮一尺冰。",
            "置醴筵空情豈盡，投湘文就思如凝。",
            "更殘月落知孤坐，遙望船窗一點星。"
        ],
        "title": "和方泰州見寄",
        "id": "e6e122c0-60da-4c74-ac6d-0e70eb314b25"
    },
    {
        "author": "徐鉉",
        "paragraphs": [
            "國有承祧重，人知秉哲尊。",
            "清風來望苑，遺烈在東藩。",
            "此日升緱嶺，何因到寢門。",
            "天高不可問，煙靄共昏昏。"
        ],
        "title": "文獻太子挽歌詞五首 一",
        "id": "69cca25d-18d1-4793-a06e-604880a23be0"
    },
    {
        "author": "徐鉉",
        "paragraphs": [
            "夏啓吾君子，周儲上帝賓。",
            "音容一飄忽，功業自紛綸。",
            "露泣承華月，風驚麗正塵。",
            "空餘商嶺客，行淚下宜春。"
        ],
        "title": "文獻太子挽歌詞五首 二",
        "id": "89777efb-ae9d-4ee3-9176-90d396a8b660"
    },
    {
        "author": "徐鉉",
        "paragraphs": [
            "出處成交讓，經綸有大功。",
            "淚碑瓜步北，棠樹蒜山東。",
            "百揆方時敘，重離遂不融。",
            "故臣偏感咽，曾是歎三窮。"
        ],
        "title": "文獻太子挽歌詞五首 三",
        "id": "7d90f7b1-7943-4e36-9d37-88856a2180f9"
    },
    {
        "author": "徐鉉",
        "paragraphs": [
            "甲觀光陰促，園陵天地長。",
            "簫笳咽無韻，賓御哭相將。",
            "盛烈傳彝鼎，遺文被樂章。",
            "君臣知己分，零淚亂無行。"
        ],
        "title": "文獻太子挽歌詞五首 四",
        "id": "c18f4071-2e78-42f5-946f-bf23d73457cb"
    },
    {
        "author": "徐鉉",
        "paragraphs": [
            "綵仗清晨出，非同齒胄時。",
            "愁煙鎖平甸，朔吹繞寒枝。",
            "楚客來何補，緱山去莫追。",
            "迴瞻飛蓋處，掩袂不勝悲。"
        ],
        "title": "文獻太子挽歌詞五首 五",
        "id": "e6360316-739d-4a9f-b76b-d9864105845e"
    },
    {
        "author": "徐鉉",
        "paragraphs": [
            "家世朱門貴，官資粉署優。",
            "今爲百里長，應好五峰游。",
            "柳影連彭澤，湖光接庾樓。",
            "承明須再入，官滿莫淹留。"
        ],
        "title": "送王員外宰德安",
        "id": "19a16376-720f-4dc6-ab80-6011988e368d"
    },
    {
        "author": "徐鉉",
        "paragraphs": [
            "請以端谿潤，酬君水玉明。",
            "方圓雖異器，功用信俱呈。",
            "自得山川秀，能分日月精。",
            "巾箱各珍重，所貴在交情。"
        ],
        "title": "以端谿硯酬張員外水精珠兼和來篇",
        "id": "2f58a1b4-3e9d-49ba-9a4c-045ad3dde435"
    },
    {
        "author": "徐鉉",
        "paragraphs": [
            "故人相別動相思，此地相逢豈素期。",
            "九子峰前閑未得，五谿橋上坐多時。",
            "甘泉從幸余知忝，宣室徵還子未遲。",
            "且飲一盃消別恨，野花風起漸離披。"
        ],
        "tags": [
            "九华山"
        ],
        "title": "奉使九華山中途遇青陽薛郎中",
        "id": "c90ba907-6132-4cad-a81d-37b2a7413e87"
    },
    {
        "author": "徐鉉",
        "paragraphs": [
            "遠使程途未一分，離心常要醉醺醺。",
            "那堪彭澤門前立，黃菊蕭疎不見君。"
        ],
        "title": "奉命南使經彭澤",
        "id": "de6f64dd-f04e-4620-a646-f68c7bdb9778"
    },
    {
        "author": "徐鉉",
        "paragraphs": [
            "我持使節經韶石，君作閑游過武夷。",
            "兩地山光成獨賞，隔年鄉思暗相知。",
            "洪厓壇上長岑寂，孺子亭前自別離。",
            "珍重分岐一盃酒，強加餐飯數吟詩。"
        ],
        "title": "南都遇前嘉魚劉令言游閩嶺作此與之",
        "id": "adee5df9-b6e2-4040-bd7e-795018a65293"
    },
    {
        "author": "徐鉉",
        "paragraphs": [
            "殿影高低雲掩映，松陰繚繞步徘徊。",
            "從今莫厭簪裾累，不是乘軺不得來。"
        ],
        "title": "閣皁山",
        "id": "b6d0c77b-5307-45b7-b11f-707de7db4eb8"
    },
    {
        "author": "徐鉉",
        "paragraphs": [
            "仙鄉會應遠，王事知何極。",
            "征傳莫辭勞，玉峰聊一息。",
            "形骸已銷散，心想都凝寂。",
            "真氣自清虛，非關好松石。",
            "九仙皆積學，洞壑多遺跡。",
            "游子歸去來，胡爲但征役。"
        ],
        "title": "玉笥山留題",
        "id": "efca8adc-8a81-4453-88ac-be385d18d83f"
    },
    {
        "author": "徐鉉",
        "paragraphs": [
            "桂籍知名有幾人，翻飛相續上青雲。",
            "解憐才子寧唯我，遠作卑官尚見君。",
            "嶺外獨持嚴助節，宮中誰薦長卿文。",
            "新詩試爲重高詠，朝漢臺前不可聞。"
        ],
        "title": "廬陵別朱觀先輩",
        "id": "6d46d156-ae59-41e3-9953-3e6469ac8b1b"
    },
    {
        "author": "徐鉉",
        "paragraphs": [
            "孫家虛坐弔諸孤，張叟僧房見手書。",
            "二紀歡游今若此，滿衣零淚欲何如。",
            "腰間金印從如斗，鏡裏霜華已滿梳。",
            "珍重遠公應笑我，塵心唯此未能除。"
        ],
        "title": "文彧少卿文山郎中交好深至二紀已餘暌別數年二子長逝奉使嶺表途次南康弔孫氏之孤於其家覩文彧手書於僧室慷慨悲歎留題此詩",
        "id": "eec11621-65b0-4bc9-b09a-727d8402979a"
    },
    {
        "author": "徐鉉",
        "paragraphs": [
            "憐君送我至南康，更憶梅花庾嶺芳。",
            "多少仙山共遊在，願君百歲尚康強。"
        ],
        "title": "朱處士相與有山水之願見送至南康作此以別之",
        "id": "b6f800a0-9799-4101-8879-aefeedae2fb4"
    },
    {
        "author": "徐鉉",
        "paragraphs": [
            "嶺外春過半，途中火又新。",
            "殷勤清遠峽，留戀北歸人。"
        ],
        "title": "清明日清遠峽作",
        "id": "0a27233e-bddd-458e-9307-3bfd0ee29a26"
    },
    {
        "author": "徐鉉",
        "paragraphs": [
            "王事信靡盬，飲冰安足辭。",
            "胡爲擁征傳，乃至天南陲。",
            "天南非我鄉，留滯忽踰時。",
            "還經羽人家，豁若雲霧披。",
            "何以寬吾懷，老莊有微詞。",
            "達士無不可，至人豈偏爲。",
            "客愁勿復道，爲君吟此詩。"
        ],
        "title": "迴至南康題紫極宮裏道士房",
        "id": "5b66c765-3223-4567-afeb-453e0c543da8"
    },
    {
        "author": "徐鉉",
        "paragraphs": [
            "新安風景好，時令肅轅門。",
            "身貴心彌下，功多口不言。",
            "韜鈐家法在，儒雅素風存。",
            "簪履陪游盛，鄉閭俗化敦。",
            "臨窗山色秀，繞郭水聲喧。",
            "織絡文章麗，矜嚴道義尊。",
            "樓臺秋月靜，京庾晚雲屯。",
            "曉吹傳衙鼓，晴陽展信旛。",
            "一篇貽友好，千里倍心論。",
            "未見歸驂動，空能役夢魂。"
        ],
        "title": "和歙州陳使君見寄",
        "id": "57e77fa9-6785-44a8-a469-a9899489e2ba"
    },
    {
        "author": "徐鉉",
        "paragraphs": [
            "瓊瑤一簇帶花來，便斸蒼苔手自栽。",
            "喜見唐昌舊顏色，爲君判病酌金罍。"
        ],
        "title": "和賈員外戩見贈玉蘂花栽",
        "id": "41fb0aed-7aca-41f5-bc55-02de8afb4197"
    },
    {
        "author": "徐鉉",
        "paragraphs": [
            "仙馭期難改，坤儀道自光。",
            "閟宮新表德，沙麓舊膺祥。",
            "素帟堯門掩，凝笳畢陌長。",
            "東風慘陵樹，無復見親桑。"
        ],
        "title": "光穆皇后挽歌三首 一",
        "id": "938e761f-ef00-4b60-a759-987977885f08"
    },
    {
        "author": "徐鉉",
        "paragraphs": [
            "永樂留虛位，長陵啓夕扉。",
            "返虞嚴吉杖，復土掩空衣。",
            "功業投三母，光靈極四妃。",
            "唯應彤史在，不與露花晞。"
        ],
        "title": "光穆皇后挽歌三首 二",
        "id": "9bde1bb7-e04d-4817-91f2-9d7d61486fb9"
    },
    {
        "author": "徐鉉",
        "paragraphs": [
            "隱隱閶門路，煙雲曉更愁。",
            "空瞻金輅出，非是濯龍游。",
            "德感人倫正，風行內職修。",
            "還隨偶物化，同此思軒丘。"
        ],
        "title": "光穆皇后挽歌三首 三",
        "id": "62d40532-d242-4a6a-9d50-6b3579da4041"
    },
    {
        "author": "徐鉉",
        "paragraphs": [
            "但是豪家重牡丹，爭如丞相閣前看。",
            "鳳樓日暖開偏早，雞樹陰濃謝更難。",
            "數朵已應迷國豔，一枝何幸上塵冠。",
            "不知更許憑欄否，爛熳春光未肯殘。"
        ],
        "title": "嚴相公宅牡丹",
        "id": "edef0aad-d0b9-4a38-a9d6-bdeb2864d8e4"
    },
    {
        "author": "徐鉉",
        "paragraphs": [
            "夜靜羣動息，翩翩一鴈歸。",
            "清音天際遠，寒影月中微。",
            "何處雲同宿，長空雪共飛。",
            "陽和常借便，免與素心違。"
        ],
        "title": "侍宴賦得歸鴈",
        "id": "86316174-9edc-45f1-9611-779d507942da"
    },
    {
        "author": "徐鉉",
        "paragraphs": [
            "苑裏芳華早，皇家勝事多。",
            "弓聲達春氣，弈思養天和。",
            "煖酒紅爐火，浮舟綠水波。",
            "雪晴農事起，擊壤聽賡歌。"
        ],
        "title": "又賦早春書事",
        "id": "fd96a47b-4060-405d-8565-efab7d72de94"
    },
    {
        "author": "徐鉉",
        "paragraphs": [
            "綠樹成陰後，羣芳稍歇時。",
            "誰將新濯錦，挂向最長枝。",
            "卷箔香先入，憑欄影任移。",
            "賞頻嫌酒渴，吟苦怕霜髭。",
            "架迥籠雲幄，庭虛展繡帷。",
            "有情縈舞袖，無力罥遊絲。",
            "嫩蘂鶯偷采，柔條柳伴垂。",
            "荀池波自照，梁苑客嘗窺。",
            "玉李尋皆謝，金桃亦暗衰。",
            "花中應獨貴，庭下故開遲。",
            "委豔妝苔砌，分華借槿籬。",
            "低昂勻灼爍，濃淡疊參差。",
            "幸植王宮裏，仍逢宰府知。",
            "芳心向誰許，醉態不能支。",
            "芍藥天教避，玫瑰衆共嗤。",
            "光明烘晝景，潤膩裛輕𩅰。",
            "麗似期神女，珍如重衛姬。",
            "君王偏屬詠，七子盡搜奇。"
        ],
        "title": "依韻和令公大王薔薇詩",
        "id": "b1b8d31e-3825-4e36-aa15-e29dc9fc381b"
    },
    {
        "author": "徐鉉",
        "paragraphs": [
            "暖吹入春園，新芽競粲然。",
            "才教鷹觜拆，未放雪花妍。",
            "荷杖青林下，攜筐旭景前。",
            "孕靈資雨露，鍾秀自山川。",
            "碾後香彌遠，烹來色更香。",
            "名隨土地貴，味逐水泉遷。",
            "力藉流黃暖，形模紫筍圓。",
            "正當鑽柳火，遙想湧金泉。",
            "任道時新物，須依古法煎。",
            "輕甌浮綠乳，孤竈散餘煙。",
            "甘薺非予匹，宮槐讓我先。",
            "竹孤空冉冉，荷弱謾田田。",
            "解渴消殘酒，清神感夜眠。",
            "十漿何足饋，百榼盡堪捐。",
            "采擷唯憂晚，營求不計錢。",
            "任公因焙顯，陸氏有經傳。",
            "愛甚真成癖，嘗多合得仙。",
            "亭臺虛靜處，風月豔陽天。",
            "自可臨泉石，何妨雜管弦。",
            "東山似蒙頂，願得從諸賢。"
        ],
        "title": "和門下殷侍郎新茶二十韻",
        "id": "2c7e2906-dd7f-40f8-9ac7-b5487984292e"
    },
    {
        "author": "徐鉉",
        "paragraphs": [
            "繁陰連曙景，瑞雪灑芳辰。",
            "勢密猶疑臘，風和始覺春。",
            "縈林開玉蘂，飄座裛香塵。",
            "欲識宸心悅，雲謠慰兆人。"
        ],
        "title": "春雪應制",
        "id": "0f02f360-38cf-497e-bc77-4e1650197f29"
    },
    {
        "author": "徐鉉",
        "paragraphs": [
            "欲使新正識有年，故飄輕絮伴春還。",
            "近看瓊樹籠銀闕，遠想瑤池帶玉關。",
            "潤逐麳麰鋪綠野，暖隨杯酒上朱顏。",
            "朝來花萼樓中宴，數曲賡歌雅頌間。"
        ],
        "title": "進雪詩",
        "id": "139b8a53-0975-494d-ba27-7c52e75ba740"
    },
    {
        "author": "徐鉉",
        "paragraphs": [
            "簪組非無累，園林未是歸。",
            "世喧長不到，何必故山薇。"
        ],
        "title": "自題山亭三首 一",
        "id": "0c4afd70-dc6a-4a44-ab68-8fc93d6911fb"
    },
    {
        "author": "徐鉉",
        "paragraphs": [
            "小舫行乘月，高齋臥看山。",
            "退公聊自足，爭敢望長閑。"
        ],
        "title": "自題山亭三首 二",
        "id": "ba134a53-5d3f-42d6-9e0e-1ef27f6edb76"
    },
    {
        "author": "徐鉉",
        "paragraphs": [
            "跂石仍臨水，披襟復挂冠。",
            "機心忘未得，棊局與魚竿。"
        ],
        "title": "自題山亭三首 三",
        "id": "c05fbb51-61be-4637-8bcc-9b982c863dda"
    },
    {
        "author": "徐鉉",
        "paragraphs": [
            "暑天頻雨亦頻晴，簾外閑雲重復輕。",
            "珍重一壺酬絕唱，向風遙想醉吟聲。"
        ],
        "title": "和陳表用員外求酒",
        "id": "c753550f-debc-4e5d-9af4-ea5c8c99aa9c"
    },
    {
        "author": "徐鉉",
        "paragraphs": [
            "院靜蒼苔積，庭幽怪石欹。",
            "蟬聲當檻急，虹影向簷垂。",
            "晝漏猶憐永，叢蘭未覺衰。",
            "疎篁巢翡翠，折葦覆鸕鷀。",
            "對酒襟懷曠，圍棊旨趣遲。",
            "景皆隨所尚，物各遂其宜。",
            "道與時相會，才非世所羇。",
            "賦詩貽座客，秋事爾何悲。"
        ],
        "title": "奉和右省僕射西亭高臥作",
        "id": "9a42fee4-161a-4046-83a4-b98f8df54b00"
    },
    {
        "author": "徐鉉",
        "paragraphs": [
            "往年淦水駐行軒，引得清流似月圓。",
            "自有谿光還碧甃，不勞人力遞金船。",
            "潤滋苔蘚欺茵席，聲入杉松當管弦。",
            "珍重詩人頻管領，莫教塵土咽潺潺。"
        ],
        "title": "憶新淦觴池寄孟賓于員外",
        "id": "cf82ef7c-37ae-4d97-8300-108550244b2d"
    },
    {
        "author": "徐鉉",
        "paragraphs": [
            "湖上一陽生，虛亭啓高宴。",
            "楓林煙際出，白鳥波心見。",
            "主人忘貴達，座客容疵賤。",
            "獨慙殘照催，歸宿明光殿。"
        ],
        "title": "右省僕射後湖亭閑宴鉉以宿直先歸賦詩留獻",
        "id": "1837feb2-a799-41ef-a114-0bf26f63af79"
    },
    {
        "author": "徐鉉",
        "paragraphs": [
            "暫來城闕不從容，却佩銀魚隱玉峰。",
            "雙澗水邊欹醉石，九仙臺下聽風松。",
            "題詩翠壁稱逋客，采藥春畦狎老農。",
            "野鶴乘軒雲出岫，不知何日再相逢。"
        ],
        "title": "送孟賓于員外還新淦",
        "id": "e9b13d28-ffca-4a64-97db-9ccf725d1972"
    },
    {
        "author": "徐鉉",
        "paragraphs": [
            "多病怯煩暑，短才憂近職。",
            "跂足北窗風，遙懷浩無極。",
            "故人易成別，詩句空相憶。",
            "尺素寄天涯，淦江秋水色。"
        ],
        "title": "孟君別後相續寄書作此酬之",
        "id": "154091f0-621d-4f23-9e89-1556d972a9b0"
    },
    {
        "author": "徐鉉",
        "paragraphs": [
            "天上軒星正，雲間湛露垂。",
            "禮容過渭水，宴喜勝瑤池。",
            "彩霧籠花燭，升龍肅羽儀。",
            "君臣歡樂日，文物盛明時。",
            "簾捲銀河轉，香凝玉漏遲。",
            "華封傾祝意，觴酒與聲詩。"
        ],
        "title": "納后夕侍宴",
        "id": "4a8a5937-9527-4995-a740-ef9d611ba5e9"
    },
    {
        "author": "徐鉉",
        "paragraphs": [
            "時平物茂歲功成，重翟排雲到玉京。",
            "四海未知春色至，今宵先入九重城。"
        ],
        "title": "又三絕 一",
        "id": "18cc1c05-3eff-4c21-895c-e09e1827ee81"
    },
    {
        "author": "徐鉉",
        "paragraphs": [
            "銀燭金爐禁漏移，月輪初照萬年枝。",
            "造舟已似文王事，卜世應同八百期。"
        ],
        "title": "又三絕 二",
        "id": "8c67fbee-952d-4044-9722-0f92c0393634"
    },
    {
        "author": "徐鉉",
        "paragraphs": [
            "漢主承乾帝道光，天家花燭宴昭陽。",
            "六衣盛禮如金屋，彩筆分題似柏梁。"
        ],
        "title": "又三絕 三",
        "id": "25b64840-c9db-4f79-bb31-d489da132f98"
    },
    {
        "author": "徐鉉",
        "paragraphs": [
            "勁節生宮苑，虛心奉豫遊。",
            "自然名價重，不羨渭川侯。"
        ],
        "title": "北苑侍宴雜詠詩 竹",
        "id": "921582a6-e4ba-4c72-9f59-e218c05eda5e"
    },
    {
        "author": "徐鉉",
        "paragraphs": [
            "細韻風中遠，寒青雪後濃。",
            "繁陰堪避雨，効用待東封。"
        ],
        "title": "北苑侍宴雜詠詩 松",
        "id": "58629206-d491-451b-a17d-9a9fbe11eb62"
    },
    {
        "author": "徐鉉",
        "paragraphs": [
            "碧草垂低岸，東風起細波。",
            "橫汾從遊宴，何謝到天河。"
        ],
        "title": "北苑侍宴雜詠詩 水",
        "id": "a11faf7a-a60f-42f9-91b4-d109d7d4816c"
    },
    {
        "author": "徐鉉",
        "paragraphs": [
            "昨朝纔解凍，今日又開花。",
            "帝力無人識，誰知玩物華。"
        ],
        "title": "北苑侍宴雜詠詩 風",
        "id": "70a22830-405f-4181-8a42-d56f6d3420f1"
    },
    {
        "author": "徐鉉",
        "paragraphs": [
            "細麗披金彩，氛氳散遠馨。",
            "汎杯頻奉賜，緣解制頹齡。"
        ],
        "title": "北苑侍宴雜詠詩 菊",
        "id": "5dc8dcfa-125d-49c5-aaed-4183d6a45f46"
    },
    {
        "author": "徐鉉",
        "paragraphs": [
            "金馬辭臣賦小詩，梨園弟子唱新詞。",
            "君恩還似東風意，先入靈和蜀柳枝。"
        ],
        "title": "柳枝詞十首 一",
        "id": "bf18512a-9624-4d72-b460-700834b9d5e0"
    },
    {
        "author": "徐鉉",
        "paragraphs": [
            "百草千花共待春，綠楊顏色最驚人。",
            "天邊雨露年年在，上苑芳華歲歲新。"
        ],
        "title": "柳枝詞十首 二",
        "id": "d231dbb4-bb96-44fa-b945-7e721226b964"
    },
    {
        "author": "徐鉉",
        "paragraphs": [
            "長愛龍池二月時，𣯶𣯶金線弄春姿。",
            "假饒葉落枝空後，更有梨園笛裏吹。"
        ],
        "title": "柳枝詞十首 三",
        "id": "5c2702f5-2433-4479-8e9e-4d81ca038169"
    },
    {
        "author": "徐鉉",
        "paragraphs": [
            "綠水成文柳帶搖，東風初到不鳴條。",
            "龍舟欲過偏留戀，萬縷輕絲拂御橋。"
        ],
        "title": "柳枝詞十首 四",
        "id": "04b32110-3d0d-489a-8894-04b939b281b6"
    },
    {
        "author": "徐鉉",
        "paragraphs": [
            "百尺長條婉麴塵，詩題不盡畫難真。",
            "憑君折向人間種，還似君恩處處春。"
        ],
        "title": "柳枝詞十首 五",
        "id": "e5c1b256-5df0-4351-bbe6-8b16c719571a"
    },
    {
        "author": "徐鉉",
        "paragraphs": [
            "風暖雲開晚照明，翠條深映鳳皇城。",
            "人間欲識靈和態，聽取新詞玉管聲。"
        ],
        "title": "柳枝詞十首 六",
        "id": "f402b09f-8792-465b-9283-346c2d97301a"
    },
    {
        "author": "徐鉉",
        "paragraphs": [
            "醉折垂楊唱柳枝，金城三月走金羈。",
            "年年爲愛新條好，不覺蒼華也似絲。"
        ],
        "title": "柳枝詞十首 七",
        "id": "ac704b30-e0c6-4ca0-9dac-6b378709a5d2"
    },
    {
        "author": "徐鉉",
        "paragraphs": [
            "新春花柳競芳姿，偏愛垂楊拂地枝。",
            "天子徧教詞客賦，宮中要唱洞簫詞。"
        ],
        "title": "柳枝詞十首 八",
        "id": "cbdcc25d-8f96-4698-bd5f-7c27b141a2ed"
    },
    {
        "author": "徐鉉",
        "paragraphs": [
            "凝碧池頭蘸翠漣，鳳皇樓畔簇晴煙。",
            "新詞欲詠知難詠，說與雙成入管弦。"
        ],
        "title": "柳枝詞十首 九",
        "id": "072151e9-bc50-4577-98b3-ac44208600aa"
    },
    {
        "author": "徐鉉",
        "paragraphs": [
            "侍從甘泉與未央，移舟偏要近垂楊。",
            "櫻桃未綻梅花老，折得柔條百尺長。"
        ],
        "title": "柳枝詞十首 十",
        "id": "d21708e8-11f8-4505-b346-896c8c940613"
    },
    {
        "author": "徐鉉",
        "paragraphs": [
            "謝傅功成德望全，鸞臺初下正蕭然。",
            "摶風乍息三千里，感舊重懷四十年。",
            "西掖新官同賈馬，南朝興運似開天。",
            "文辭職業分工拙，流輩班資讓後先。",
            "每愧陋容勞刻畫，長慙頑石費彫鐫。",
            "晨趨綸掖吟春永，夕會精廬待月圓。",
            "立馬有時同草昭，聯鑣幾處共成篇。",
            "閑歌柳葉翻新曲，醉詠桃花促綺筵。",
            "少壯況逢時世好，經過寧慮歲華遷。",
            "雲龍得路須騰躍，社櫟非材合棄捐。",
            "再謁湘江猶是幸，兩還宣室竟何緣。",
            "已知瑕玷勞磨瑩，又有官司重接連。",
            "聽漏分宵趨建禮，從遊同召赴甘泉。",
            "雲開閶闔分臺殿，風過華林度管弦。",
            "行止不離宮仗影，衣裾嘗惹御爐煙。",
            "師資稷契論中禮，依止山公典小銓。",
            "多謝天波垂赤管，敢教晨景過華塼。",
            "翾飛附驥方經遠，巨楫垂風遂濟川。",
            "玉燭調時鈞軸正，台階平處德星懸。",
            "巖廊禮絕威容肅，布素情深友好偏。",
            "長擬營巢安大廈，忽驚操鉞領中權。",
            "吳門日麗龍銜節，京口沙晴鷁畫船。",
            "蓋代名高方赫赫，戀恩心切更乾乾。",
            "袁安辭氣忠仍懇，吳漢精誠直且專。",
            "却許丘明師紀傳，更容疎廣奉周旋。",
            "朱門自得施行馬，厚祿何妨食萬錢。",
            "密疏尚應勞獻替，清談唯見論空玄。",
            "東山妓樂供閑步，北牖風涼足晏眠。",
            "玄武湖邊林隱見，五城橋下櫂洄沿。",
            "曾移苑樹開紅藥，新鑿家池種白蓮。",
            "不遣前騶妨野逸，別尋逋客互招延。",
            "棊枰寂靜陳虛閣，詩筆沉吟劈彩牋。",
            "往事偶來春夢裏，閑愁因動落花前。",
            "青雲舊侶嗟誰在，白首親情倍見憐。",
            "盡日凝思殊悵望，一章追敘信精研。",
            "韶顏莫與年爭競，世慮須憑道節宣。",
            "幸喜書生爲將相，定由陰德致神仙。",
            "羊公剩有登臨興，尚子都無嫁娶牽。",
            "退象天山鎮浮競，起爲霖雨潤原田。",
            "從容自保君臣契，何必扁舟始是賢。"
        ],
        "title": "奉和宮傅相公懷舊見寄四十韻",
        "id": "5919bfe9-7f9c-4115-a56a-47efeba1154c"
    },
    {
        "author": "徐鉉",
        "paragraphs": [
            "西院春歸道思深，披衣閑聽暝猨吟。",
            "鋪陳政事留黃閣，偃息神機在素琴。",
            "玉柄暫時疎末座，瑤華頻復惠清音。",
            "開晴便作東山約，共賞煙霞放曠心。"
        ],
        "title": "右省僕射相公垂覽和詩復貽長句輙次來韻",
        "id": "096e5a2b-25a4-40f5-8c4c-c59de8d5a571"
    },
    {
        "author": "徐鉉",
        "paragraphs": [
            "秋暮天高稻穟成，落星山上會諸賓。",
            "黃花汎酒依流俗，白髮滿頭思古人。",
            "巖影晚看雲出岫，湖光遙見客垂綸。",
            "風煙不改年長度，終待林泉老此身。"
        ],
        "title": "九日落星山登高",
        "id": "4ee2fbbd-30af-42fa-b169-a15f55098b49"
    },
    {
        "author": "徐鉉",
        "paragraphs": [
            "重陽高會古平臺，吟徧秋光始下來。",
            "黃菊後期香未減，新詩捧得眼還開。",
            "每因佳節知身老，却憶前歡似夢迴。",
            "且喜清時屢行樂，是非名利盡悠哉。"
        ],
        "title": "十日和張少監",
        "id": "a817b037-7723-498e-aeea-5a47dccab5e8"
    },
    {
        "author": "徐鉉",
        "paragraphs": [
            "禁裏秋光似水清，林煙池影共離情。",
            "暫移黃閣只三載，却望紫垣都數程。",
            "滿座清風天子送，隨車甘雨郡人迎。",
            "綺霞閣上詩題在，從此還應有頌聲。"
        ],
        "title": "御筵送鄧王",
        "id": "bebcfa42-b2e1-45e1-97c4-1794e8ec2709"
    },
    {
        "author": "徐鉉",
        "paragraphs": [
            "憶共庭蘭倚砌裁，柔條輕吹獨依隈。",
            "自知佳節終堪賞，爲惜流光未忍開。",
            "采擷也須盈掌握，馨香還解滿尊罍。",
            "今朝旬假猶無事，更好登臨汎一盃。"
        ],
        "title": "和張少監晚菊",
        "id": "1675125f-a6e8-40d1-976a-f26cadf15f62"
    },
    {
        "author": "徐鉉",
        "paragraphs": [
            "聞君竹馬戲毘陵，誰道觀風自六卿。",
            "今日聲明光舊物，共看旌斾擁書生。",
            "斬蛟橋下谿煙碧，射虎亭邊草路清。",
            "應念筵中倍離恨，老來偏重十年兄。"
        ],
        "title": "送馮侍郎",
        "id": "2e50d9d9-2809-4650-ab6e-71a253a60beb"
    },
    {
        "author": "徐鉉",
        "paragraphs": [
            "曾持使節駐毘陵，長與州人有舊情。",
            "爲向驛橋風月道，舍人髭鬢白千莖。"
        ],
        "title": "又絕句寄題毘陵驛",
        "id": "cf2140b9-df12-4522-adef-86708ec89f93"
    },
    {
        "author": "徐鉉",
        "paragraphs": [
            "今夜銀河萬里秋，人言織女嫁牽牛。",
            "佩聲寥亮和金奏，燭影熒煌映玉鉤。",
            "座客亦從天子賜，更籌須爲主人留。",
            "世間盛事君知否，朝下鸞臺夕鳳樓。"
        ],
        "title": "陳侍郎宅觀花燭",
        "id": "d944d802-48d3-4c6f-b997-1f198d250c51"
    },
    {
        "author": "徐鉉",
        "paragraphs": [
            "江海分飛二十春，重論前事不堪聞。",
            "主憂臣辱誰非我，曲突徙薪唯有君。",
            "金紫滿身皆外物，雪霜垂領便離羣。",
            "鶴歸華表望不盡，玉笥山頭多白雲。"
        ],
        "title": "送蕭尚書致仕歸廬陵",
        "id": "d48d8a8d-54a1-4ef1-bc99-fe161cbbcf74"
    },
    {
        "author": "徐鉉",
        "paragraphs": [
            "落日照平流，晴空萬里秋。",
            "輕明動楓葉，點的亂沙鷗。",
            "罾網魚梁靜，籉簦稻穗收。",
            "不教行樂倦，冉冉下城樓。"
        ],
        "title": "賦得秋江晚照",
        "id": "ec431828-346d-41f1-a957-60e6ed4cec62"
    },
    {
        "author": "徐鉉",
        "paragraphs": [
            "石渠東觀兩優賢，明主知臣豈偶然。",
            "鴛鷺分行皆接武，金蘭同好共忘年。",
            "懷恩未遂林泉約，竊位空慙組綬懸。",
            "多少深情知不盡，好音相慰強成篇。"
        ],
        "title": "奉和子龍大監與舍弟贈答之什",
        "id": "3448ac9a-c1fd-47cf-a54d-cda9525c084e"
    },
    {
        "author": "徐鉉",
        "paragraphs": [
            "東觀婆娑樹，曾憐甲坼時。",
            "繁英共攀折，芳歲幾推移。",
            "往事皆陳迹，清香亦暗衰。",
            "相看宜自喜，雙鬢合垂絲。"
        ],
        "title": "史館庭梅見其毫末歷載三十今已半枯嘗僚諸公唯相公與鉉在耳覩物興感率成短篇謹書獻上伏惟垂覽",
        "id": "3bb18d8e-45e3-4b05-8c2f-6c13deec02b9"
    },
    {
        "author": "徐鉉",
        "paragraphs": [
            "禁省繁華地，含芳自一時。",
            "雪英開復落，紅藥植還移。",
            "靜想分今昔，頻吟歎盛衰。",
            "多情共如此，爭免鬢成絲。"
        ],
        "title": "太傅相公深感庭梅再成絕唱曲垂借示倍認知憐謹用舊韻攀和",
        "id": "1a3e574c-5d1b-4f89-8a38-2f5f91583d01"
    },
    {
        "author": "徐鉉",
        "paragraphs": [
            "舊眷終無替，流光自足悲。",
            "攀條感花萼，和曲許塤篪。",
            "前會成春夢，和人更己知。",
            "緣情聊借喻，爭取道言詩。"
        ],
        "title": "太傅相公以庭梅二篇許舍弟同賦再迂藻思曲有虛稱謹依韻奉和庶申感謝",
        "id": "f6fb39cd-311b-4076-910f-fdaeae3cef03"
    },
    {
        "author": "徐鉉",
        "paragraphs": [
            "潮溝橫趣北山阿，一月三游未是多。",
            "老去交親難暫捨，閑中滋味更無過。",
            "谿橋樹映行人渡，村徑風飄牧豎歌。",
            "孤櫂亂流偏有興，滿川晴日弄微波。"
        ],
        "title": "和鍾大監汎舟同游見示",
        "id": "6ae8e60e-ccc7-4ec4-ad49-17f265adc2d3"
    },
    {
        "author": "徐鉉",
        "paragraphs": [
            "寺門山水際，清淺照孱顏。",
            "客櫂晚維岸，僧房猶掩關。",
            "日華穿竹靜，雲影過堦閑。",
            "箕踞一長嘯，忘懷物我間。"
        ],
        "title": "又和游光睦院",
        "id": "3426813e-83aa-4d25-8851-785c456de00c"
    },
    {
        "author": "徐鉉",
        "paragraphs": [
            "谿路向還背，前山高復重。",
            "紛披紅葉樹，間斷白雲峰。",
            "盡日慵移櫂，何年醉倚松。",
            "自知閑未得，不敢笑周顒。"
        ],
        "title": "和張少監舟中望蔣山",
        "id": "c5a84d32-ef18-4ac9-8270-457e2b18d47f"
    },
    {
        "author": "徐鉉",
        "paragraphs": [
            "萬物慶西成，茱萸獨擅名。",
            "芳排紅結小，香透夾衣輕。",
            "宿露霑猶重，朝陽照更明。",
            "長和菊花酒，高宴奉西清。"
        ],
        "title": "茱萸詩",
        "id": "c1cbc223-a4fb-4faf-9774-9f4a15def66a"
    },
    {
        "author": "徐鉉",
        "paragraphs": [
            "臺畔西風御果新，芳香精彩麗蕭辰。",
            "柔條細葉妝治好，紫蔕紅芳點綴勻。",
            "幾朵得陪天上宴，千株長作洞中春。",
            "今朝聖藻偏流詠，黃菊無由更敢鄰。"
        ],
        "title": "奉和御製茱萸",
        "id": "58463373-cbd8-476b-a00e-68dc942965fe"
    },
    {
        "author": "徐鉉",
        "paragraphs": [
            "明光殿裏夜迢迢，多病逢秋自寂寥。",
            "蠟炬乍傳丹鳳詔，御題初認白雲謠。",
            "今宵幸識衢尊味，明日知停入閤朝。",
            "爲感君恩判一醉，不煩辛苦解金貂。"
        ],
        "title": "蒙恩賜酒旨令醉進詩以謝",
        "id": "438d4a8b-b0e9-45f0-905a-5c4b8a0df19d"
    },
    {
        "author": "徐鉉",
        "paragraphs": [
            "素豔擁行舟，清香覆碧流。",
            "遠煙分的的，輕浪汎悠悠。",
            "雨歇平湖滿，風涼運瀆秋。",
            "今朝流詠處，即是白蘋洲。"
        ],
        "title": "秋日汎舟賦蘋花",
        "id": "b407b9d8-6d1e-4a43-ac33-a9c6819a2372"
    },
    {
        "author": "徐鉉",
        "paragraphs": [
            "梁王舊館枕潮溝，共引垂藤繫小舟。",
            "樹倚荒臺風淅淅，草埋欹石[雨]修修。",
            "門前不見鄒枚醉，池上時聞鴈鶩愁。",
            "節士逢秋多感激，不須頻向此中游。"
        ],
        "title": "題梁王舊園",
        "id": "31bd2318-729d-45dc-b979-84f0e462deb6"
    },
    {
        "author": "徐鉉",
        "paragraphs": [
            "古來賢達士，馳鶩唯羣書。",
            "非禮誓弗習，違道無與居。",
            "儒家若迂闊，遂將世情疎。",
            "吾友嗣世德，古風藹有餘。",
            "幸遇漢文皇，握蘭佩金魚。",
            "俯視長沙賦，悽悽將焉如。"
        ],
        "title": "奉酬度支陳員外",
        "id": "257162d3-d669-44a7-a8dd-66f54bca50b4"
    },
    {
        "author": "徐鉉",
        "paragraphs": [
            "昔從岐陽狩，簪纓滿翠微。",
            "十年勞我夢，今日送師歸。",
            "曳尾龜應樂，乘軒鶴謾肥。",
            "含情題小篆，將去挂巖扉。"
        ],
        "title": "明道人歸西林求題院額作此送之",
        "id": "7a1b7b4e-27e9-44b8-af51-491d3f6f40c5"
    },
    {
        "author": "徐鉉",
        "paragraphs": [
            "憲署游從阻，平臺道路賒。",
            "喜君馳後乘，於此會仙槎。",
            "緩酌遲飛蓋，微吟望綺霞。",
            "相迎在春渚，暫別莫咨嗟。"
        ],
        "title": "送宣州丘判官",
        "id": "8ba95940-f556-48af-8cdc-1a12bef149cf"
    },
    {
        "author": "徐鉉",
        "paragraphs": [
            "九月三十日，獨行梁宋道。",
            "河流激似飛，林葉翻如掃。",
            "程遙苦晝短，野逈知寒早。",
            "還家亦不閑，要且還家了。"
        ],
        "title": "北使還襄邑道中作",
        "id": "b96f294d-3da1-463d-80b6-9ca3734f9b79"
    },
    {
        "author": "徐鉉",
        "paragraphs": [
            "今夕拜新月，沈沈禁署中。",
            "玉繩疎間彩，金掌靜無風。",
            "節換知身老，時平見歲功。",
            "吟看北墀暝，蘭燼墜微紅。"
        ],
        "title": "禁中新月",
        "id": "51d1077c-926f-4def-ab5e-1dc1c7029e09"
    },
    {
        "author": "徐鉉",
        "paragraphs": [
            "王門嘉禮萬人觀，況是新承置醴歡。",
            "花燭喧闐丞相府，星辰搖動遠遊冠。",
            "歌聲暫闋聞宮漏，雲影初開見露盤。",
            "帝里佳期頻賦頌，長留故事在金鑾。"
        ],
        "title": "觀吉王從謙花燭",
        "id": "d93af8ae-752e-432c-b230-479984b15e73"
    },
    {
        "author": "徐鉉",
        "paragraphs": [
            "刻燭知無取，爭先素未精。",
            "本圖忘物我，何必計輸贏。",
            "賭墅終規利，焚囊亦近名。",
            "不如相視笑，高詠兩三聲。"
        ],
        "title": "棊賭賦詩輸劉起居",
        "id": "fb68fe81-b62c-4f80-8adc-f3e30cd071cf"
    },
    {
        "author": "徐鉉",
        "paragraphs": [
            "今朝湖上送春歸，萬頃澄波照白髭。"
        ],
        "title": "春盡日游後湖贈劉起居",
        "id": "73322167-4096-4faa-b3de-7ba30a9f0dc7"
    },
    {
        "author": "徐鉉",
        "paragraphs": [
            "繡衣乘驛急如星，山水何妨寄野情。",
            "肯向九仙臺下歇，閑聽孟叟醉吟聲。"
        ],
        "title": "送察院李侍御使廬陵因寄孟員外",
        "id": "bed660c3-f848-441b-8d9b-00388a16360e"
    },
    {
        "author": "徐鉉",
        "paragraphs": [
            "南朝藩閫地，八友舊招尋。",
            "事往山光在，春晴草色深。",
            "曲池魚自樂，叢桂鳥頻吟。",
            "今日中興運，猶懷翰墨林。"
        ],
        "title": "後湖訪古各賦一題得西邸",
        "id": "bd54c32e-5332-44c9-9bb0-b7ef21ca609b"
    },
    {
        "author": "徐鉉",
        "paragraphs": [
            "禪靈橋畔落殘花，橋上離情對日斜。",
            "顧我乘軒慙組綬，羨師飛錫指煙霞。",
            "樓中西嶺真君宅，門外南州處士家。",
            "莫道空談便無事，碧雲詩思更無涯。"
        ],
        "title": "送德邁道人之豫章",
        "id": "708eb6d6-bb17-43b0-9f6a-ff632c968fcf"
    },
    {
        "author": "徐鉉",
        "paragraphs": [
            "風滿潮溝木葉飛，水邊行客駐驂騑。",
            "三朝恩澤馮唐老，萬里鄉關賀監歸。",
            "世路窮通前事遠，半生談笑此心違。",
            "離歌不識高堂慶，特地令人淚滿衣。"
        ],
        "title": "送陳祕監歸泉州",
        "id": "85d88083-5e91-4ea9-b2d6-747242b8046b"
    },
    {
        "author": "徐鉉",
        "paragraphs": [
            "清商一曲遠人行，桃葉津頭月正明。",
            "此是開元太平曲，莫教偏作別離聲。"
        ],
        "title": "又聽霓裳羽衣曲送陳君",
        "id": "0814f079-0743-44c5-ab9e-632d711f4787"
    },
    {
        "author": "徐鉉",
        "paragraphs": [
            "白鷺洲邊江路斜，輕鷗按翼滿平沙。",
            "吾徒來送遠行客，停舟爲爾長歎息。",
            "酒旗魚艇兩無猜，月影蘆花鎮相得。",
            "離筵一曲怨復清，滿座銷魂鳥不驚。",
            "人生不及水禽樂，安用虛名上麟閣。",
            "同心攜手今如此，金鼎丹砂何寂寞。",
            "天涯後會眇難期，從此又應添白髭。",
            "願君不忘分飛處，長保翩翩潔白姿。"
        ],
        "title": "又題白鷺洲江鷗送陳君",
        "id": "9dbdcd37-8aea-473d-9a10-7d16a666babf"
    },
    {
        "author": "徐鉉",
        "paragraphs": [
            "舉世重文雅，夫君更質真。",
            "曾嗟混雞鶴，終日異淄磷。",
            "詞賦離騷客，封章諫諍臣。",
            "襟懷道家侶，標格古時人。",
            "逸老誠云福，遺形未免貧。",
            "求文空得草，埋玉遂爲塵。",
            "靜想忘年契，冥思按武晨。",
            "連宵洽杯酒，分日掌絲綸。",
            "蠹簡書陳事，遺孤託世親。",
            "前賢同此歎，非我獨霑巾。"
        ],
        "title": "哭刑部侍郎喬公詩",
        "id": "ed5a4082-d507-4d8a-a9a5-d6679d8d766c"
    },
    {
        "author": "徐鍇",
        "paragraphs": [
            "瓜步妖氛滅，崑岡草樹青。",
            "終朝空望極，今日送君行。",
            "報政秋雲靜，微吟曉月生。",
            "樓中長可見，特用滅離情。"
        ],
        "title": "送程德琳郎中學士",
        "id": "4eff3617-229a-4315-94c4-980093a0d504"
    },
    {
        "author": "徐鍇",
        "paragraphs": [
            "靜對含章樹，閑思共有時。",
            "香隨荀令在，根異武昌移。",
            "物性雖搖落，人心豈變衰。",
            "唱酬勝笛曲，來往韻朱[絲]。"
        ],
        "title": "太傅相公以東觀庭梅西垣舊植昔陪盛賞今獨家兄唱和之餘俾令攀和輙依本韻伏愧斐然",
        "id": "b9dbd321-84eb-4dc1-baf4-1daa7a4321fe"
    },
    {
        "author": "徐鍇",
        "paragraphs": [
            "重歎梅花落，非關塞笛悲。",
            "論文叨接萼，末曲愧吹篪。",
            "枝逐清風動，香因白雪知。",
            "陶鈞敷左悌，更賦邵公詩。"
        ],
        "title": "太傅相公與家兄梅花詶唱許綴末篇再賜新詩俯光拙句謹奉清韻用感鈞私伏惟采覽",
        "id": "66ae3878-36e2-44f7-ae6f-d24d5976a7ac"
    },
    {
        "author": "徐鍇",
        "paragraphs": [
            "諸公長者鄭當時，事事無心性坦夷。",
            "但是登臨皆有作，未嘗相見不伸眉。",
            "生前適意無過酒，身後遺言只要詩。",
            "三日笑談成理命，一篇投弔尚應知。"
        ],
        "title": "同家兄哭喬侍郎",
        "id": "c342681c-c0e4-4c44-90f7-d247d228fd0e"
    },
    {
        "author": "徐鍇",
        "paragraphs": [
            "井梧紛墮砌，寒雁遠橫空。",
            "雨久[莓]苔紫，霜濃薜荔紅。"
        ],
        "title": "秋詞",
        "id": "62a59127-ec42-4ead-a8dc-9a7eaf5b6e12"
    },
    {
        "author": "包頴",
        "paragraphs": [
            "平生中表最情親，浮世那堪聚散頻。",
            "謝朓去吟歸省閣，劉楨猶自臥漳濱。",
            "舊游半似前生事，要路多逢後進人。",
            "且喜新吟報強健，明年相望杏園春。"
        ],
        "title": "和徐鼎臣見寄",
        "id": "749502c2-a0f7-4be8-a7e9-8a19f30596b2"
    },
    {
        "author": "鍾謨",
        "paragraphs": [
            "翩翩歸盡塞垣鴻，隱隱驚開蟄戶蟲。",
            "渭北離愁春色裏，江南家事戰塵中。",
            "還同逐客紉蘭佩，誰聽縲囚奏土風。",
            "多謝賢侯振吾道，免令搔首泣途窮。"
        ],
        "title": "貽耀州將",
        "id": "9afc707f-0640-4b4a-b740-769420d099c2"
    },
    {
        "author": "鍾謨",
        "paragraphs": [
            "三年耀武羣雄服，一日回鑾萬國春。",
            "南北通歡永無事，謝恩歸去老陪臣。"
        ],
        "title": "獻周世宗",
        "id": "e3972438-28fb-4d53-ba32-319a79fa0319"
    },
    {
        "author": "鍾謨",
        "paragraphs": [
            "一幅輕綃寄海濱，越姑長感昔時恩。",
            "欲知別後情多少，點點憑君看淚痕。"
        ],
        "title": "代京妓越賓荅徐鉉",
        "id": "8db7eb16-3521-47c6-b489-d6844aa1c81a"
    },
    {
        "author": "查文徽",
        "paragraphs": [
            "別後相思鶴信稀，郡樓南望遠峰迷。",
            "人歸仙洞雲連地，花落春林水滿溪。",
            "白髮只應悲鏡鑷，丹砂猶待寄刀圭。",
            "方平車駕今何在，常苦塵中日易西。"
        ],
        "title": "寄麻姑仙壇道士",
        "id": "10690ae2-a50f-407b-aa9e-4f3b3b9e9f8c"
    },
    {
        "author": "馬彧",
        "paragraphs": [
            "燧林芳草綿綿思，盡日相攜陟麗譙。",
            "別後巏嵍山上望，羨君時復見王喬。"
        ],
        "title": "贈韓定辭",
        "id": "6084b90d-8dd5-4cde-92de-f0b7b59e7959"
    },
    {
        "author": "韓定辭",
        "paragraphs": [
            "崇霞臺上神仙客，學辨癡龍藝最多。",
            "盛德好將銀管述，麗詞堪與雪兒歌。"
        ],
        "title": "答馬彧",
        "id": "e7b374ca-5c3a-4568-9060-0cd9721accfe"
    },
    {
        "author": "何昌齡",
        "paragraphs": [
            "經旬因雨不重來，門有蛛絲徑有苔。",
            "再向白蓮亭上望，不知花木爲誰開。"
        ],
        "title": "題楊克儉池館",
        "id": "db652f85-1276-487d-814e-796920f26d98"
    },
    {
        "author": "李羽",
        "paragraphs": [
            "塞詔東來淝水濱，時情惟望秉陶鈞。",
            "將軍一陣爲功業，忍見沙塲百戰人。"
        ],
        "title": "獻江淮郡守盧公",
        "id": "4798acb6-7d38-4d65-8696-033fadc34f56"
    },
    {
        "author": "梁藻",
        "paragraphs": [
            "翡翠戲翻荷葉雨，鷺鷥飛破竹林煙。",
            "時沽村酒臨軒酌，擬摘新茶靠石煎。"
        ],
        "title": "南山池",
        "id": "b005625f-2fa7-457f-97f0-6c8fc22ba6b4"
    },
    {
        "author": "陳沆",
        "paragraphs": [
            "啖肉先生欲上昇，黃雲踏破紫雲崩。",
            "龍腰鶴背無多力，傳與麻姑借大鵬。"
        ],
        "tags": [
            "庐山"
        ],
        "title": "嘲廬山道士",
        "id": "e0e441fe-8fac-4ae5-b493-f54e7fbfaa04"
    },
    {
        "author": "陳沆",
        "paragraphs": [
            "罷却兒女戲，放他花木生。",
            "掃地雲黏箒，耕山鳥怕牛。",
            "點入旱雲千國仰，力浮塵世一毫輕。"
        ],
        "title": "句",
        "id": "f8845da3-c254-498d-8481-8d5bd05c2c95"
    },
    {
        "author": "李詢",
        "paragraphs": [
            "札札機聲曉復晡，眼穿力盡竟何如。",
            "美人一曲成千賜，心裏猶嫌花樣疎。"
        ],
        "title": "贈織錦人",
        "id": "dd30d356-9c60-4689-afe6-df65886a2c68"
    },
    {
        "author": "韓垂",
        "paragraphs": [
            "靈山一峰秀，岌然殊衆山。",
            "盤根大江底，插影浮雲間。",
            "雷霆常間作，風雨時往還。",
            "象外懸清影，千載長躋攀。"
        ],
        "title": "題金山",
        "id": "d80bf62a-7a94-4009-ab3e-b61adc86797d"
    },
    {
        "author": "朱存",
        "paragraphs": [
            "雷轟疊鼓火翻旗，三異翩翩試水師。",
            "驚起黑龍眠不得，狂風猛雨不多時。"
        ],
        "title": "後湖",
        "id": "551d99e1-9262-4c84-bd8a-f77183a44c93"
    },
    {
        "author": "陳彥",
        "paragraphs": [
            "衡門寂寂逢迎少，不見仙郎向五旬。",
            "莫問龍山前日事，菊花開却爲閑人。"
        ],
        "title": "和徐舍人九月十一日見寄",
        "id": "750b38aa-fea0-4378-89a1-81367990b222"
    },
    {
        "author": "許堅",
        "paragraphs": [
            "星使南馳入楚重，此山偏得駐行蹤。",
            "落花滿地月華冷，寂寞舊山三四峰。"
        ],
        "title": "登游齊山",
        "id": "58ef9510-fde1-41ce-adbf-9fe5fad72f81"
    },
    {
        "author": "許堅",
        "paragraphs": [
            "地枕吳溪與越峰，前朝恩錫靈泉額。",
            "竹林晴見雁塔高，石室曾棲幾禪伯。",
            "荒碑字沒秋苔深，古池香泛荷花白。",
            "客有經年說別林，落日啼猨情脈脈。"
        ],
        "title": "遊溧陽下山寺",
        "id": "f9b773c4-38f6-45fa-a92a-22721e3b8b5a"
    },
    {
        "author": "許堅",
        "paragraphs": [
            "仙翁上昇去，丹井寄晴壑。",
            "山色接天台，湖光照寥廓。",
            "玉洞絕無人，老檜猶棲鶴。",
            "我欲掣青蛇，他時沖碧落。"
        ],
        "title": "題幽棲觀",
        "id": "9e1a5951-1619-41c7-9efe-91df3e38e555"
    },
    {
        "author": "許堅",
        "paragraphs": [
            "幾宵煙月鎖樓臺，欲寄侯門薦下才。",
            "滿面塵埃人不識，謾隨流水出山來。"
        ],
        "title": "上舍人徐鉉",
        "id": "61dadf1b-572e-49d4-8e33-893efc780576"
    },
    {
        "author": "許堅",
        "paragraphs": [
            "常恨清風千載鬱，洞天令得恣遊遨。",
            "松楸古色玉壇靜，鸞鶴不來青漢高。",
            "茅氏井寒丹已化，玄宗碑斷夢仍勞。",
            "分明有箇長生路，休向紅塵嘆二毛。"
        ],
        "title": "題茅山觀",
        "id": "da8d379c-6683-40c7-8bcd-5d26351ac27b"
    },
    {
        "author": "王感化",
        "paragraphs": [
            "旌旗赴天臺，溪山曉色開。",
            "萬家悲更喜，迎佛送如來。"
        ],
        "title": "建州節帥更代筵上獻詩",
        "id": "800c2286-cd08-4e5d-98dc-22d44e73bb4f"
    },
    {
        "author": "王感化",
        "paragraphs": [
            "碧岩深洞恣遊遨，天與蘆花作羽毛。",
            "要識此來棲宿處，上林瓊樹一枝高。"
        ],
        "title": "奉元宗命詠苑中白野鵲",
        "id": "4c7a8ac1-5430-4fc6-8bd4-ee614d350e95"
    },
    {
        "author": "王感化",
        "paragraphs": [
            "草中誤認將軍虎，山上曾爲道士羊。"
        ],
        "title": "句",
        "id": "f71327c2-8221-4a34-b813-45c0700e55d0"
    },
    {
        "author": "李家明",
        "paragraphs": [
            "玉甃垂鉤興正濃，碧池春暖水溶溶。",
            "凡鱗不敢吞香[餌]，知是君王合釣龍。"
        ],
        "title": "元宗釣魚無獲進詩",
        "id": "7a65863f-894e-40a2-8082-e2196d82c77c"
    },
    {
        "author": "李家明",
        "paragraphs": [
            "曾遭甯戚鞭敲角，又被田單火燎身。",
            "閑向斜陽嚼枯草，近來問喘爲無人。"
        ],
        "title": "詠臥牛",
        "id": "e7c48e94-5c96-49b6-b07a-41440693a8e8"
    },
    {
        "author": "李家明",
        "paragraphs": [
            "安排唐祚革強吳，盡是先生作計謨。",
            "一個孩兒{扌棄}不得，讓皇百口合何如。"
        ],
        "title": "題紙鳶止宋齊丘哭子",
        "id": "bfcb2873-5911-42b5-b375-357186a48928"
    },
    {
        "author": "李家明",
        "paragraphs": [
            "龍舟輕颭錦帆風，正值宸游望遠空。",
            "迴首皖公山色翠，影斜不到壽杯中。"
        ],
        "title": "詠皖公山",
        "id": "20a5cacf-2dd1-4d01-8e16-ef9de428f825"
    },
    {
        "author": "湯悅",
        "paragraphs": [
            "千里陵陽同[陝]服，鑿門胙土寄親賢。",
            "曙煙已別黃金殿，晚照重登白玉筵。",
            "江上浮光宜雨後，郡中遠岫列窗前。",
            "天心待報期年政，留與工師播管弦。"
        ],
        "title": "奉和聖制送鄧王牧宣城",
        "id": "2e2d26a1-d095-4897-95da-315233ab853a"
    },
    {
        "author": "湯悅",
        "paragraphs": [
            "正是花時節，思君寢復興。",
            "市沽終不醉，春夢亦無憑。",
            "嶽面懸清雨，河心走濁冰。",
            "東門一條路，離恨正相仍。"
        ],
        "title": "早春寄華下同志",
        "id": "3d363820-7f8c-4bca-b922-cc0d6e25e1fd"
    },
    {
        "author": "湯悅",
        "paragraphs": [
            "憶見萌芽日，還憐合抱時。",
            "舊歡如夢想，物態暗還移。",
            "素豔今無幾，朱顏亦自衰。",
            "樹將人共老，何暇更悲絲。"
        ],
        "title": "鼎臣學士侍郎以東館庭梅昔翰苑之毫末今復半枯向時同僚零落都盡素𩬇垂領茲唯二人感舊傷懷發於吟詠惠然好我不能無言輙次來韻攀和",
        "id": "ab9fc52c-8748-4653-8cd6-9aa1a1808a92"
    },
    {
        "author": "湯悅",
        "paragraphs": [
            "託植經多稔，頃筐向盛時。",
            "枝條雖已故，情分不曾移。",
            "莫向堦前老，還同鏡裏衰。",
            "更應憐墮葉，殘吹挂蟲絲。"
        ],
        "title": "再次前韻代梅荅",
        "id": "fddd2f11-7ef7-4229-9a95-dcbfab35e2ea"
    },
    {
        "author": "湯悅",
        "paragraphs": [
            "人物同遷謝，重成念舊悲。",
            "連華得瓊玖，合奏發塤篪。",
            "餘枿雖無取，殘芳尚獲知。",
            "問君何所似，珍重杜[秋]詩。"
        ],
        "title": "鼎臣學士侍郎楚金舍人學士以再傷庭梅詩同垂寵和清絕感歎情致俱深因成四十字陳謝",
        "id": "f746f91a-f0f9-4b89-bc69-f9f525fb9550"
    },
    {
        "author": "蕭彧",
        "paragraphs": [
            "麗漢金波滿，當筵玉斚傾。",
            "因思頻聚散，幾復換虧盈。",
            "光徹離襟冷，聲符別管清。",
            "那堪還目此，兩地倚樓情。"
        ],
        "title": "送鍾員外",
        "id": "e23f91ac-0f02-4281-8323-20aca4df7e10"
    },
    {
        "author": "蕭彧",
        "paragraphs": [
            "離情折楊柳，此別異春哉。",
            "含露東籬豔，汎香南浦杯。",
            "惜持行次贈，留插醉中迴。",
            "暮齒如能制，玉山甘判頹。"
        ],
        "title": "送德林郎中學士赴東府",
        "id": "03134fb5-0a60-4b7c-86b4-67bd53ef0ff0"
    },
    {
        "author": "孫峴",
        "paragraphs": [
            "萬物中蕭灑，修篁獨逸羣。",
            "貞姿曾冒雪，高節欲凌雲。",
            "細韻風初發，濃煙日正曛。",
            "因題偏惜別，不可暫無君。"
        ],
        "title": "送鍾員外",
        "id": "23347f25-c769-4d8e-b2f6-97a28433bfc3"
    },
    {
        "author": "謝仲宣",
        "paragraphs": [
            "送人多折柳，唯我獨吟松。",
            "若保歲寒在，何妨霜雪重。",
            "森梢逢靜境，廓落見孤峰。",
            "還似君高節，亭亭尠繼蹤。"
        ],
        "title": "送鍾員外",
        "id": "ae996842-f73a-49d2-8b43-b6857c121f45"
    },
    {
        "author": "鍾蒨",
        "paragraphs": [
            "隨陽來萬里，點點度遙空。",
            "影落長江水，聲悲半夜風。",
            "殘秋辭絕漠，無定似驚蓬。",
            "我有離羣恨，飄飄類此鴻。"
        ],
        "tags": [
            "长江"
        ],
        "title": "別諸同志",
        "id": "bcecfc1f-3f0a-4043-80f9-3e0b807cac2c"
    },
    {
        "author": "喬舜",
        "paragraphs": [
            "摻袂向江頭，朝宗勢未休。",
            "何人乘桂楫，之子過揚州。",
            "颯颯翹沙鴈，漂漂逐浪鷗。",
            "欲知離別恨，半是淚和流。"
        ],
        "title": "送德林郎中學士赴東府",
        "id": "044bdca9-a368-4d15-a60b-68a1123bbce7"
    },
    {
        "author": "王沂",
        "paragraphs": [
            "靜追蘋末興，況復值蕭條。",
            "猛勢資新鴈，寒聲伴暮潮。",
            "過山雲散亂，經樹葉飄颻。",
            "今日煙江上，征帆望望遙。"
        ],
        "title": "送鍾員外",
        "id": "3ae9cded-664d-415c-b303-e8ffa24f9d74"
    },
    {
        "author": "陳元裕",
        "paragraphs": [
            "上善湛然秋，恩波洽帝猷。",
            "謾言生險浪，豈爽見安流。",
            "汎去星槎遠，澄來月練浮。",
            "滔滔對離酌，入洛稱仙舟。"
        ],
        "title": "送德林郎中學士赴東府",
        "id": "273ea6f9-df47-4565-8c57-9cfba4c95046"
    },
    {
        "author": "孟貫",
        "paragraphs": [
            "溪山盡日行，方聽遠鐘聲。",
            "入院逢僧定，登樓見月生。",
            "露垂群木潤，泉落一岩清。",
            "此景關吾事，通宵寐不成。"
        ],
        "title": "宿山寺",
        "id": "623f0477-a29a-425f-831a-d4497e6e1c5a"
    },
    {
        "author": "孟貫",
        "paragraphs": [
            "先生雙鬢華，深谷臥雲霞。",
            "不伐有巢樹，多移無主花。",
            "石泉春釀酒，松火夜煎茶。",
            "因問山中事，如君有幾家。"
        ],
        "title": "贈棲隱洞譚先生",
        "id": "c723c4e4-958e-47f7-843f-2920a4228413"
    },
    {
        "author": "孟貫",
        "paragraphs": [
            "春至衡陽鴈，思歸塞路長。",
            "汀洲齊奮翼，霄漢共成行。",
            "雪盡翻風暖，寒收度月涼。",
            "直應到秋日，依舊返瀟湘。"
        ],
        "title": "歸鴈",
        "id": "7d74e332-3dc0-4c1d-89b1-798d2b32cfd8"
    },
    {
        "author": "孟貫",
        "paragraphs": [
            "春江多去情，相去枕長汀。",
            "數鴈別湓浦，片帆離洞庭。",
            "雨餘沙草綠，雲散岸峰青。",
            "誰共觀明月，漁歌夜好聽。"
        ],
        "tags": [
            "洞庭湖"
        ],
        "title": "春江送人",
        "id": "d9db58b5-7a49-416c-9d28-d881795a0c04"
    },
    {
        "author": "孟貫",
        "paragraphs": [
            "古今傳此嶺，高下勢崢嶸。",
            "安得青山路，化爲平地行。",
            "蒼苔留虎跡，碧樹障溪聲。",
            "欲過一回首，踟躕無限情。"
        ],
        "title": "過秦嶺",
        "id": "1c4b724a-98fd-44df-a837-f48763f6cb40"
    },
    {
        "author": "孟貫",
        "paragraphs": [
            "甌閩在天末，此去整行衣。",
            "久客逢春盡，思家冒暑歸。",
            "海雲添晚景，山瘴滅晴暉。",
            "相憶吟偏苦，不堪書信稀。"
        ],
        "title": "送吳夢誾歸閩",
        "id": "6cc88451-6931-4e93-b669-0c2b7bf69b34"
    },
    {
        "author": "孟貫",
        "paragraphs": [
            "深山宜避暑，門戶映嵐光。",
            "夏木蔭溪路，晝雲埋石牀。",
            "心源澄道靜，衣葛蘸泉涼。",
            "算得紅塵裏，誰知此興長。"
        ],
        "title": "山中夏日",
        "id": "e11b22c6-a621-44a7-8f7d-fdd28cf9b0d6"
    },
    {
        "author": "孟貫",
        "paragraphs": [
            "渡口樹冥冥，南山漸隱青。",
            "漁舟歸舊浦，鷗鳥宿前汀。",
            "靜榻懸燈坐，閑門對浪扃。",
            "相思頻到此，幾番醉還醒。"
        ],
        "title": "宿故人江居",
        "id": "d9b8f564-151c-49e1-be47-2b051da14307"
    },
    {
        "author": "孟貫",
        "paragraphs": [
            "蹉跎春又晚，天末信來遲。",
            "長憶分攜日，正當搖落時。",
            "獨遊饒旅恨，多事失歸期。",
            "君看前溪樹，山禽巢幾枝。"
        ],
        "title": "寄伍喬",
        "id": "04c539e6-5dfa-406a-848d-99f109cf578b"
    },
    {
        "author": "孟貫",
        "paragraphs": [
            "負琴兼杖藜，特地過巖西。",
            "已見竹軒閉，又聞山鳥啼。",
            "長松寒倚谷，細草暗連溪。",
            "久立無人事，煙霞歸路迷。"
        ],
        "title": "山中訪人不遇",
        "id": "8f35e245-1e06-4b64-acbf-8b6848925da7"
    },
    {
        "author": "孟貫",
        "paragraphs": [
            "世路爭名利，深山獨結茅。",
            "安情自得所，非道豈相交。",
            "百尺松當戶，千年鶴在巢。",
            "知君於此景，未欲等閑拋。"
        ],
        "title": "贈隱者",
        "id": "ef6e2036-87e4-48b8-a530-989e1366a1a8"
    },
    {
        "author": "孟貫",
        "paragraphs": [
            "聞罷城中講，來安頂上禪。",
            "夜燈明石室，清磐出巖泉。",
            "欲訪慙多事，相思恨隔年。",
            "終期息塵慮，接話虎溪邊。"
        ],
        "title": "寄暹上人",
        "id": "20dc452e-c782-4507-bf4d-3e7f999d28b2"
    },
    {
        "author": "孟貫",
        "paragraphs": [
            "閑來南渡口，迤邐看江楓。",
            "一路波濤畔，數家蘆葦中。",
            "遠汀排晚樹，深浦漾寒鴻。",
            "吟罷慵回首，此情誰與同。"
        ],
        "title": "江邊閑步",
        "id": "20e2c5f8-2d12-4251-8af4-0021dcb56cc7"
    },
    {
        "author": "孟貫",
        "paragraphs": [
            "谷口何時住，煙霞一徑深。",
            "水聲離遠洞，山色出疎林。",
            "雪彩從沾鬢，年光不計心。",
            "自言人少到，猶喜我來尋。"
        ],
        "title": "過王逸人園林",
        "id": "06c7d5bd-7e3e-4b48-b81b-f10192ec994e"
    },
    {
        "author": "孟貫",
        "paragraphs": [
            "僧話磻溪叟，平生重赤松。",
            "夜堂悲蟋蟀，秋水老芙蓉。",
            "吟坐倦垂釣，閑行多倚筇。",
            "聞名來已久，未得一相逢。"
        ],
        "title": "寄李處士",
        "id": "7f08c487-bac5-4525-a8c5-3b433e3c6715"
    },
    {
        "author": "孟貫",
        "paragraphs": [
            "掩關苔滿地，終日坐騰騰。",
            "暑氣冷衣葛，暮雲催燭燈。",
            "寂寥知得趣，疎嬾似無能。",
            "還憶舊遊否，何年別杜陵。"
        ],
        "title": "夏日寄史處士",
        "id": "f664c812-ecd9-4246-bdc0-36d9e8f910a4"
    },
    {
        "author": "孟貫",
        "paragraphs": [
            "曾於塵裏望，此景在煙霄。",
            "巖靜水聲近，山深暑氣遙。",
            "杖藜青石路，煮茗白雲樵。",
            "寄語爲郎者，誰能訪寂寥。"
        ],
        "title": "夏日登瀑頂寺因寄諸知己",
        "id": "0a9b6a4b-ce02-4c02-91a7-6f2028438df2"
    },
    {
        "author": "孟貫",
        "paragraphs": [
            "擁錫南遊去，名香幾處焚。",
            "別來無遠信，多恐在深雲。",
            "好月曾同步，幽香省共聞。",
            "相思不相見，林下葉紛紛。"
        ],
        "title": "懷果上人",
        "id": "a7cfba21-ad4c-4d1a-bac1-890660849074"
    },
    {
        "author": "孟貫",
        "paragraphs": [
            "久與鄉關阻，風塵損舊衣。",
            "水思和月泛，山憶共僧歸。",
            "林想添鄰舍，溪應改釣磯。",
            "弟兄無苦事，不用別庭闈。"
        ],
        "title": "寄故園兄弟",
        "id": "a8b1b4bf-7453-465e-944a-1fbafa8b8069"
    },
    {
        "author": "孟貫",
        "paragraphs": [
            "新秋初雨後，獨立對遙山。",
            "去鳥望中沒，好雲吟裏還。",
            "長年慙道薄，明代取身閑。",
            "從有西征思，園林嬾閉關。"
        ],
        "title": "早秋吟眺",
        "id": "23db21d3-d86d-42e5-a0db-dc43301cc6bb"
    },
    {
        "author": "孟貫",
        "paragraphs": [
            "舊山臨海色，歸路到天涯。",
            "此別各多事，重逢是幾時。",
            "江行晴望遠，嶺宿夜吟遲。",
            "珍重南方客，清風失所思。"
        ],
        "title": "送江爲歸嶺南",
        "id": "4056ef9a-8c23-47ee-868e-48596a7a3721"
    },
    {
        "author": "孟貫",
        "paragraphs": [
            "偶愛春山在，因循值暑時。",
            "風塵非所願，泉石本相宜。",
            "坐久松陰轉，吟餘蟬韻移。",
            "自慙疎野甚，多失故人期。"
        ],
        "title": "山中荅友人",
        "id": "ae06ee63-7a6a-483c-9ef8-701a5a7ed15b"
    },
    {
        "author": "孟貫",
        "paragraphs": [
            "深居少往還，卷箔早秋間。",
            "雨灑吟蟬樹，雲藏嘯狖山。",
            "炎蒸如便退，衣葛亦堪閑。",
            "靜坐得無事，酒巵聊暢顏。"
        ],
        "title": "山齋早秋雨中",
        "id": "e66e7b51-5572-434f-9dc0-e631f7838f73"
    },
    {
        "author": "孟貫",
        "paragraphs": [
            "孑然南越去，替爾畏前程。",
            "見說路岐嶮，不通車馬行。",
            "瘴煙迷海色，嶺樹帶猨聲。",
            "獨向山家宿，多應鄉思生。"
        ],
        "title": "送人遊南越",
        "id": "b3d91d9e-6933-4ec4-a883-8560ac99d2f1"
    },
    {
        "author": "孟貫",
        "paragraphs": [
            "咫尺東溪路，年來偶訪遲。",
            "泉聲迷夜雨，花片落空枝。",
            "石徑逢僧出，山牀見鶴移。",
            "貧齋有琴酒，曾許月圓期。"
        ],
        "title": "酬東溪史處士",
        "id": "08041cb7-e94d-49e2-8bd4-b9ea7e140e85"
    },
    {
        "author": "孟貫",
        "paragraphs": [
            "秋風楚江上，送子話遊遨。",
            "遠水宿何處，孤舟春夜濤。",
            "浦雲沈鴈影，山月照猨嗥。",
            "莫爲飢寒苦，便成名利勞。"
        ],
        "title": "秋江送客",
        "id": "a6906983-cde2-46ca-8bea-4acb667434cb"
    },
    {
        "author": "孟貫",
        "paragraphs": [
            "煙霞多放曠，吟嘯是尋常。",
            "猨共摘山果，僧鄰住石房。",
            "躡雲雙屐冷，採藥一身香。",
            "我憶相逢夜，松潭月色涼。"
        ],
        "title": "寄山中高逸人",
        "id": "3131504c-7888-4f19-bdd2-af70edc51814"
    },
    {
        "author": "孟貫",
        "paragraphs": [
            "浮世況多事，飄流每歎君。",
            "路岐何處去，消息幾時聞。",
            "吟裏落秋葉，望中生暮雲。",
            "孤懷誰慰我，夕鳥自成群。"
        ],
        "title": "懷友人",
        "id": "c9494fca-97a0-4480-9605-cc6dad7cea80"
    },
    {
        "author": "孟貫",
        "paragraphs": [
            "別業五湖上，春殘去路賒。",
            "還尋舊山水，重到故人家。",
            "門徑掩芳草，園林落異花。",
            "君知釣磯在，猶喜有生涯。"
        ],
        "title": "送人歸別業",
        "id": "72a9c6b6-d314-4205-8c3e-365c9f2878eb"
    },
    {
        "author": "孟貫",
        "paragraphs": [
            "高樓臨古岸，野步晚來登。",
            "江水因寒落，山雲爲雪凝。",
            "遠村雖入望，危檻不堪憑。",
            "親老未歸去，鄉愁徒自興。"
        ],
        "title": "冬日登江樓",
        "id": "f30fc2c2-f211-4207-b4fb-4aa7a97d8d04"
    },
    {
        "author": "孟貫",
        "paragraphs": [
            "草堂南澗邊，有客嘯雲煙。",
            "掃葉林風後，拾薪山雨前。",
            "野橋通竹徑，流水入芝田。",
            "琴月相親夜，更深戀不眠。"
        ],
        "title": "寄張山人",
        "id": "709fb6d7-36b2-42f6-925a-bbccf91965a1"
    },
    {
        "author": "成彥雄",
        "paragraphs": [
            "杜鵑花與鳥，怨豔兩何賒。",
            "疑是口中血，滴成枝上花。",
            "一聲寒食夜，數朵野僧家。",
            "謝豹出不出，日遲遲又斜。"
        ],
        "title": "杜鵑花",
        "id": "783b48e9-b456-4c72-a816-fb78ec2b4a1e"
    },
    {
        "author": "成彥雄",
        "paragraphs": [
            "江楓自蓊鬱，不競松筠力。",
            "一葉落漁家，殘陽帶秋色。"
        ],
        "title": "江上楓",
        "id": "768e3bac-d59d-4602-a470-80a34f966006"
    },
    {
        "author": "成彥雄",
        "paragraphs": [
            "自從君去夜，錦幌孤蘭麝。",
            "欹枕對銀缸，秦箏綠窗下。"
        ],
        "title": "夜夜曲",
        "id": "3bdd9246-d1c6-41b0-9350-0af8d67cb577"
    },
    {
        "author": "成彥雄",
        "paragraphs": [
            "曖曖村煙暮，牧童出深塢。",
            "騎牛不顧人，吹笛尋山去。"
        ],
        "title": "村行",
        "id": "40604fe3-1589-4c10-a501-07aec34ce4fc"
    },
    {
        "author": "成彥雄",
        "paragraphs": [
            "岳寺春深睡起時，虎跑泉畔思遲遲。",
            "蜀茶倩箇雲僧碾，自拾枯松三四枝。"
        ],
        "title": "煎茶",
        "id": "21877f45-1a57-4807-9421-b7d934d573ac"
    },
    {
        "author": "成彥雄",
        "paragraphs": [
            "大夫名價古今聞，盤屈孤貞更出羣。",
            "將謂嶺頭閑得了，夕陽猶挂數枝雲。"
        ],
        "tags": [
            "咏物诗",
            "咏物",
            "励志"
        ],
        "title": "松",
        "id": "5ae3e7d6-4525-4f7e-b1fb-f00b54dfb1f9"
    },
    {
        "author": "成彥雄",
        "paragraphs": [
            "纔離海島宿江濱，應夢笙歌作近鄰。",
            "減省雕梁竝頭語，畫堂中有未歸人。"
        ],
        "title": "新燕",
        "id": "7aa27ae8-0d08-440c-a0bb-f84aa1b6b3ed"
    },
    {
        "author": "成彥雄",
        "paragraphs": [
            "王孫還是負佳期，玉馬追遊日漸西。",
            "獨上郊原人不見，鷓鴣飛過落花溪。"
        ],
        "title": "會友不至",
        "id": "b959da0b-41f2-4e71-96c7-1a673e3d13f8"
    },
    {
        "author": "成彥雄",
        "paragraphs": [
            "忘餐爲戀滿枝紅，錦障頻移護晚風。",
            "客散酒酣歸未得，欄邊獨立月明中。"
        ],
        "title": "惜花",
        "id": "0d745918-a733-4461-90c0-ba05f77f2b75"
    },
    {
        "author": "成彥雄",
        "paragraphs": [
            "王母粧成鏡未收，倚欄人在水精樓。",
            "笙歌莫占清光盡，留與溪翁一釣舟。"
        ],
        "title": "中秋月",
        "id": "974f2ad8-33b5-4b1a-8eca-b6bf03a1bad7"
    },
    {
        "author": "成彥雄",
        "paragraphs": [
            "寒食尋芳遊不足，溪亭還醉綠楊煙。",
            "誰家花落臨流樹，數片殘紅到檻前。"
        ],
        "title": "暮春日宴溪亭",
        "id": "32947a7f-2073-4b93-8be4-b2d4349466fb"
    },
    {
        "author": "成彥雄",
        "paragraphs": [
            "列宿回元朝北極，爽神晞露滴樓臺。",
            "佳人卷箔臨階砌，笑指庭花昨夜開。"
        ],
        "title": "曉",
        "id": "c63c156e-182d-4b65-9689-b5aa857e7e86"
    },
    {
        "author": "成彥雄",
        "paragraphs": [
            "臺榭沈沈禁漏初，麝煙紅蠟透蝦鬚。",
            "雕籠鸚鵡將棲宿，不許鵶鬟轉轆轤。"
        ],
        "title": "夕",
        "id": "980c8a82-9fda-43be-a276-7ab9e28cb5cc"
    },
    {
        "author": "成彥雄",
        "paragraphs": [
            "銀河昨夜降醍醐，灑遍坤維萬象蘇。",
            "疑是鮫人曾泣處，滿池荷葉捧真珠。"
        ],
        "title": "露",
        "id": "177fd90a-473f-4e98-8b2f-d8e9af8f72b7"
    },
    {
        "author": "成彥雄",
        "paragraphs": [
            "古殿煙霞簇畫屏，直疑踪跡到蓬瀛。",
            "碧桃滿地眠花鹿，深院松窗擣藥聲。"
        ],
        "title": "遊紫陽宮",
        "id": "348a013e-552a-461d-a2d3-5499d4043881"
    },
    {
        "author": "成彥雄",
        "paragraphs": [
            "銅龍看却送春來，莫惜顛狂酒百杯。",
            "吟鬢就中專擬白，那堪更被二更催。"
        ],
        "title": "除夜",
        "id": "adfdb8fb-548d-41c7-af61-0ca0aeb11e96"
    },
    {
        "author": "成彥雄",
        "paragraphs": [
            "戴星先捧祝堯觴，鏡裏堪驚兩鬢霜。",
            "好是燈前偷失笑，屠蘇應不得先嘗。"
        ],
        "title": "元日",
        "id": "39b0f2b2-7e38-49ad-9273-fa6bdf685354"
    },
    {
        "author": "成彥雄",
        "paragraphs": [
            "洞房脉脉寒宵永，燭影香消金鳳冷。",
            "猧兒睡魘喚不醒，滿窗撲落銀蟾影。"
        ],
        "title": "寒夜吟",
        "id": "ae74b612-2fdf-4565-aa46-e385520b397d"
    },
    {
        "author": "成彥雄",
        "paragraphs": [
            "輕籠小徑近誰家，玉馬追風翠影斜。",
            "愛把長條惱公子，惹他頭上海棠花。"
        ],
        "title": "柳枝辭九首 一",
        "id": "cf0bd1a2-70c2-470a-8495-0c578fd77966"
    },
    {
        "author": "成彥雄",
        "paragraphs": [
            "鵝黃剪出小花鈿，綴上芳枝色轉鮮。",
            "飲散無人收拾得，月明階下伴鞦韆。"
        ],
        "title": "柳枝辭九首 二",
        "id": "51b73ef4-8018-424d-923c-c6fc4cbbf10b"
    },
    {
        "author": "成彥雄",
        "paragraphs": [
            "東君愛惜與先春，草澤無人處也新。",
            "委囑露華幷細雨，莫教遲日惹風塵。"
        ],
        "title": "柳枝辭九首 三",
        "id": "0cd52503-19d8-4253-a57d-dec6cc70f21a"
    },
    {
        "author": "成彥雄",
        "paragraphs": [
            "句踐初迎西子年，琉璃爲箒掃溪煙。",
            "至今不改當時色，留與王孫繫酒船。"
        ],
        "title": "柳枝辭九首 四",
        "id": "24371f88-4e8c-4406-a28b-60e334804faf"
    },
    {
        "author": "成彥雄",
        "paragraphs": [
            "綠楊移傍小亭栽，便擁穠煙撥不開。",
            "誰把金刀爲刪掠，放教明月入窗來。"
        ],
        "title": "柳枝辭九首 五",
        "id": "43a4bb3f-1ec9-4e63-9ca1-3cdd7b4c9c1d"
    },
    {
        "author": "成彥雄",
        "paragraphs": [
            "遠接關河高接雲，雨餘洗出半天津。",
            "牡丹不用相輕薄，自有清陰覆得人。"
        ],
        "title": "柳枝辭九首 六",
        "id": "15fa0df4-8fb4-4c1c-8e5d-6d18e10a023d"
    },
    {
        "author": "成彥雄",
        "paragraphs": [
            "掩映鶯花媚有餘，風流才調比應無。",
            "朝朝奉御臨池上，不羨青松拜大夫。"
        ],
        "title": "柳枝辭九首 七",
        "id": "febb03a8-720d-4281-91ab-3e77b3df58aa"
    },
    {
        "author": "成彥雄",
        "paragraphs": [
            "王孫宴罷曲江池，折取春光伴醉歸。",
            "怪得美人爭鬬乞，要他穠翠染羅衣。"
        ],
        "title": "柳枝辭九首 八",
        "id": "3c6a7a0a-cb70-4294-96f1-a58b63457bec"
    },
    {
        "author": "成彥雄",
        "paragraphs": [
            "殘照林梢嫋數枝，能折醉客上金堤。",
            "馬嬌如練纓如火，瑟瑟陰中步步嘶。"
        ],
        "title": "柳枝辭九首 九",
        "id": "61a046a9-c67f-485c-9116-18784a13ab58"
    },
    {
        "author": "成彥雄",
        "paragraphs": [
            "莎草放茵深護砌，海榴噴火巧橫牆。",
            "紋鱗引子跳銀海，紫燕呼雛語畫梁。"
        ],
        "title": "句",
        "id": "e7969678-cc76-4951-8731-5c358195e3fc"
    },
    {
        "author": "周庠",
        "paragraphs": [
            "昨日塵遊到幾家，就中偏省近宣麻。",
            "水田鋪座時移畫，金地譚空說盡沙。",
            "傍竹欲添犀浦石，栽松更碾味江茶。",
            "有時捻得休公卷，倚柱閑吟見落霞。"
        ],
        "title": "寄禪月大師",
        "id": "37afad39-b55f-4f65-b73a-1f8b20f9e0ca"
    },
    {
        "author": "張格",
        "paragraphs": [
            "龍華咫尺斷來音，日夕空馳詠德心。",
            "禪月字清師號別，壽春詩古帝恩深。",
            "畫成羅漢驚三界，書似張顛直萬金。",
            "莫倚名高忘故舊，曉晴閑步一相尋。"
        ],
        "title": "寄禪月大師",
        "id": "f289049e-cc32-4ff4-b79f-9912fe77226e"
    },
    {
        "author": "王鍇",
        "paragraphs": [
            "長愛吾師性自然，天心白月水中蓮。",
            "神通力遍恆沙外，詩句名高八米前。",
            "尋訪不聞朝振錫，修行唯說夜安禪。",
            "太平時節俱無事，莫惜時來話草玄。"
        ],
        "title": "贈禪月大師",
        "id": "0276959f-001e-46ce-9c3b-cb2a7e39685d"
    },
    {
        "author": "牛希濟",
        "paragraphs": [
            "滿城文武欲朝天，不覺鄰師犯塞煙。",
            "唐主再懸新日月，蜀王難保舊山川。",
            "非干將相扶持拙，自是君臣數盡年。",
            "古往今來亦如此，幾曾歡笑幾潸然。"
        ],
        "title": "奉詔賦蜀主降唐",
        "id": "58642f5b-b16f-41a3-8f17-f9eb91804e38"
    },
    {
        "author": "馮涓",
        "paragraphs": [
            "昂藏大步蠶叢國，曲頸微伸高九尺。",
            "卓女窺窗莫我知，嚴仙據案何曾識。"
        ],
        "title": "蜀獁引 一",
        "id": "c9db58a2-7f2b-47e3-9041-6d3bb59cdcff"
    },
    {
        "author": "馮涓",
        "paragraphs": [
            "自古皆傳蜀道難，爾何能過拔蛇山。",
            "忽驚登得雞翁磧，又恐礙著鹿頭關。"
        ],
        "title": "蜀獁引 二",
        "id": "662b7275-3149-4c2a-9f37-8cfa298f08da"
    },
    {
        "author": "馮涓",
        "paragraphs": [
            "不隨俗物皆成土，只待良時却補天。",
            "釜魚化作池中物，木履浮爲天際船。"
        ],
        "title": "句",
        "id": "3b1db042-e9eb-4ebd-b4eb-e533898d02a7"
    },
    {
        "author": "李浩弼",
        "paragraphs": [
            "巖下年年自寢訛，生靈餐盡意如何。",
            "爪牙衆後民隨減，溪壑深來骨已多。",
            "天子紀綱猶被弄，客人窮獨固難過。",
            "長途莫怪無人跡，盡被山王稜殺他。"
        ],
        "title": "從幸秦川賦鷙獸詩",
        "id": "013e7216-af7e-4d3d-a18f-1fe50fdf1e7d"
    },
    {
        "author": "楊玢",
        "paragraphs": [
            "四鄰侵我我從伊，畢竟須思未有時。",
            "試上含元殿基望，秋風秋草正離離。"
        ],
        "title": "批子弟理舊居狀",
        "id": "005869f9-aced-4ae8-8092-8556958c7ad4"
    },
    {
        "author": "楊玢",
        "paragraphs": [
            "紫雲樓下曲江平，鴉噪殘陽麥隴青。",
            "莫上慈恩最高處，不堪看又不堪聽。"
        ],
        "title": "登慈恩寺塔",
        "id": "4e6adcf7-546f-4f00-8077-501bc252f581"
    },
    {
        "author": "楊玢",
        "paragraphs": [
            "垂老無端用意乖，誰知道侶厭清齋。",
            "如今又采蘼蕪去，辜負張君繡靸鞋。"
        ],
        "title": "遣歌妓",
        "id": "0ddec308-c20f-4d2b-9fc9-62d8bac74227"
    },
    {
        "author": "韓昭",
        "paragraphs": [
            "閉關防老寇，孰敢振威稜。",
            "險固疑天設，山河自古憑。",
            "三川奚所賴，雙劒最堪矜。",
            "鳥道微通處，煙霞鎖百層。"
        ],
        "title": "和題劒門",
        "id": "5841457a-17e1-450d-9959-ec318bbf2355"
    },
    {
        "author": "韓昭",
        "paragraphs": [
            "吾王巡狩爲安邊，此去秦亭尚數千。",
            "夜照路岐山店火，曉通消息戍瓶煙。",
            "爲雲巫峽雖神女，跨鳳秦樓是謫仙。",
            "八駿似龍人似虎，何愁飛過大漫天。"
        ],
        "title": "從幸秦川過白衛獻詩",
        "id": "ab1665bd-e8ec-4933-96fd-9c1b7e4e91c6"
    },
    {
        "author": "楊鼎夫",
        "paragraphs": [
            "青城山峭皂江寒，欲度當時作等閑。",
            "櫂逆狂風趨近岸，舟逢怪石碎前灣。",
            "手攜弱杖倉皇處，命出洪濤頃刻間。",
            "今日深恩無以報，令人羞記雀銜環。"
        ],
        "title": "記皂江墮水事",
        "id": "edc71f03-8d6f-452b-843f-20c4251e6f4d"
    },
    {
        "author": "蔣貽恭",
        "paragraphs": [
            "世人空解競丹青，惟子通玄得墨靈。",
            "應有鬼神看下筆，豈無風雨助成形。",
            "威疑噴浪歸滄海，勢欲拏雲上杳冥。",
            "靜閉綠堂深夜後，曉來簾幕似聞腥。"
        ],
        "title": "題張道隱太山祠畫龍",
        "id": "1be8469b-9c1e-449b-a913-89e4b68f5e6b"
    },
    {
        "author": "蔣貽恭",
        "paragraphs": [
            "辛勤得繭不盈筐，燈下繅絲恨更長。",
            "著處不知來處苦，但貪衣上繡鴛鴦。"
        ],
        "tags": [
            "抒情"
        ],
        "title": "詠蠶",
        "id": "e9be50be-37eb-46ca-8272-a3fdc13664a6"
    },
    {
        "author": "李珣",
        "paragraphs": [
            "水接衡門十里餘，信船歸去臥看書。",
            "輕爵祿，慕玄虛，莫道漁人只爲魚。"
        ],
        "title": "漁父歌三首 一",
        "id": "6e2b0a66-6ed7-438a-a139-d56c413bac46"
    },
    {
        "author": "李珣",
        "paragraphs": [
            "避世垂綸不記年，官高爭得似君閑。",
            "傾白酒，對青山，笑指柴門待月還。"
        ],
        "title": "漁父歌三首 二",
        "id": "a1b29dc9-0529-427d-af4a-0081e8abdf46"
    },
    {
        "author": "李珣",
        "paragraphs": [
            "棹警鷗飛水濺袍，影侵潭面柳垂條。",
            "終日醉，絕塵勞，曾見錢塘八月濤。"
        ],
        "title": "漁父歌三首 三",
        "id": "b428affa-cdce-4c01-a7f9-d82068e72d6c"
    },
    {
        "author": "顧敻",
        "paragraphs": [
            "昔日曾看瑞應圖，萬般祥端不如無。",
            "摩訶池上分明見，仔細看來是那鶘。"
        ],
        "title": "感禿鶖潛吟",
        "id": "6ee3768c-ee3a-4e4b-b880-579f6b714a3f"
    },
    {
        "author": "張令問",
        "paragraphs": [
            "試問朝中爲宰相，何如林下作神仙。",
            "一壺美酒一爐藥，飽聽松風白晝眠。"
        ],
        "title": "與杜光庭",
        "id": "02458153-7701-4e31-9700-18c116a3df08"
    },
    {
        "author": "徐光溥",
        "paragraphs": [
            "天與黃筌藝奇絕，筆精迴感重瞳悅。",
            "運思潛通造化工，揮毫定得神仙訣。",
            "秋來奉詔寫秋山，寫在輕綃數幅間。",
            "高低向背無遺勢，重巒疊嶂何孱顏。",
            "目想心存妙尤極，研巧覈能狀不得。",
            "珍禽異獸皆自馴，奇花怪木非因植。",
            "崎嶇石磴絕遊蹤，薄霧冥冥藏半峰。",
            "娑蘿掩映迷仙洞，薜荔纍垂繳古松。",
            "月檻參橋□，僧老坐搘筇。",
            "屈原江上嬋娟竹，陶潛籬下芳菲菊。",
            "良宵祗恐鷓鴣啼，晴波但見鴛鴦浴。",
            "暮煙羃羃鏁村塢，一葉扁舟橫野度。",
            "颯颯白蘋欲起風，黯黯紅蕉猶帶雨。",
            "曲沼芙蓉香馥郁，長汀蘆荻花{艹/糓}蓛。",
            "雁過孤峰帖遠青，鹿傍小溪飲殘綠。",
            "秋山秀兮秋江靜，江光山色相輝映。",
            "雪迸飛泉濺釣磯，雲分落葉擁樵徑。",
            "張璪松石徒稱奇，邊鸞花鳥何足窺。",
            "白旻鷹逞凌風勢，薛稷鶴誇警露姿。",
            "方原畫山空巉巖，峭壁枯槎人見嫌。",
            "孫位畫水多洶湧，驚湍怒濤人見恐。",
            "若教對此定妍媸，必定伏膺懷愧悚。",
            "再三展向冕旒側，便是移山回磵力。",
            "大李小李滅聲華，獻之愷之無顏色。",
            "髣髴垂綸渭水濱，吾皇覩之思良臣。",
            "依稀荷鍤傅巖野，吾皇覩之求賢者。",
            "從茲仄展復懸旌，宵衣旰食安天下。",
            "才當老人星應候，願與南山俱獻壽。",
            "微臣稽首貢長歌，丹青景化同天和。"
        ],
        "title": "題黃居寀秋山圖",
        "id": "ed207df2-47fc-4ea2-8a45-190ce95c9373"
    },
    {
        "author": "徐光溥",
        "paragraphs": [
            "迸出班犀數十株，更添幽景向蓬壺。",
            "出來似有凌雲勢，用作丹梯得也無。"
        ],
        "title": "同劉侍郎詠笋",
        "id": "2d40b85a-570b-41c7-bc3e-32dd48dbb5dc"
    },
    {
        "author": "歐陽炯",
        "paragraphs": [
            "西嶽高僧名貫休，孤情峭拔凌清秋。",
            "天教水墨畫羅漢，魁岸古容生筆頭。",
            "時捎大絹泥高壁，閉目焚香坐禪室。",
            "忽然夢裏見真儀，脫下袈裟點神筆。",
            "高握節腕當空擲，窸窣毫端任狂逸。",
            "逡巡便是兩三軀，不似畫工虛費日。",
            "怪石安拂嵌復枯，真僧列坐連跏[趺]。",
            "形如瘦鶴精神健，頂似伏犀頭骨麤。",
            "倚松根，傍巖縫，曲錄腰身長欲動。",
            "看經弟子擬聞聲，瞌睡山童疑有夢。",
            "不知夏臘幾多年，一手搘頤偏袒肩。",
            "口開或若共人語，身定復疑初坐禪。",
            "案前臥象低垂鼻，崖畔戲猿斜展臂。",
            "芭蕉花裏刷輕紅，苔蘚文中暈深翠。",
            "硬笻杖，矮松牀，雪色眉毛一寸長。",
            "繩開梵夾兩三片，線補衲衣千萬行。",
            "林間亂葉紛紛墮，一印殘香斷煙火。",
            "皮穿木屐不曾拖，笋織蒲團鎮長坐。",
            "休公休公逸藝無人加，聲譽喧喧遍海涯。",
            "五七字句一千首，大小篆書三十家。",
            "唐朝歷歷多名士，蕭子雲兼吳道子。",
            "若將書畫比休公，只恐當時浪生死。",
            "休公休公始自江南來入秦，於今到蜀無交親。",
            "詩名畫手皆奇絕，覰你凡人爭是人。",
            "瓦棺寺裏維摩詰，舍衛城中辟支佛。",
            "若將此畫比量看，總在人間爲第一。"
        ],
        "tags": [
            "华山"
        ],
        "title": "貫休應夢羅漢畫歌",
        "id": "61d99ff5-acb2-4d62-bd4c-35e58db8822e"
    },
    {
        "author": "歐陽炯",
        "paragraphs": [
            "錦城東北黃金地，故跡何人興此寺。",
            "白眉長老重名公，曾識會稽山處士。",
            "寺門左壁圖天王，威儀部從來何方。",
            "鬼神怪異滿壁走，當簷颯颯生秋光。",
            "我聞天王分理四天下，水晶宮殿琉璃瓦。",
            "綵杖時驅狒𤝞裝，金鞭頻策騏驎馬。",
            "毗沙大像何光輝，手擎巨塔凌雲飛。",
            "地神對出寶缾子，天女倒披金縷衣。",
            "唐朝說著名公畫，周昉毫端善圖寫。",
            "張僧繇是有神人，吳道子稱無敵者。",
            "奇哉妙手傳孫公，能如此地留神蹤。",
            "斜窺小鬼怒雙目，直倚越狼高半胸。",
            "寶冠動總生威容，趨蹌左右來傾恭。",
            "臂橫鷹爪尖纖利，腰纏虎皮斑剝紅。",
            "飄飄但恐入雲中，步驟還疑歸海東。",
            "蟒蛇拖得渾身墮，精魅搦來雙眼空。",
            "當時此藝實難有，鎮在寶坊稱不朽。",
            "東邊畫了空西邊，留與後人教敵手。",
            "後人見者皆心驚，盡爲名公不敢爭。",
            "誰知未滿三十載，或有異人來間生。",
            "匡山處士名稱樸，頭骨高奇連五嶽。",
            "曾持象簡累爲官，又有蛇珠常在握。",
            "昔年長老遇奇蹤，今日門師識景公。",
            "興來便請泥高壁，亂搶筆頭如疾風。",
            "逡巡隊仗何顛逸，散漫奇形皆湧出。",
            "交加器械滿虛空，兩面或然如鬬敵。",
            "聖王怒色覽東西，劒刃一揮皆整齊。",
            "腕頭獅子咬金甲，脚底夜叉擊絡鞮。",
            "馬頭壯健多筋節，烏觜彎環如屈鐵。",
            "遍身虵虺亂縱橫，遶頷髑髏乾孑裂。",
            "眉麤眼豎髮如錐，怪異令人不可知。",
            "科頭巨卒欲生鬼，半面女郎安小兒。",
            "況聞此寺初興置，地脉沈沈當正氣。",
            "如何請得二山人，下筆咸成千古事。",
            "君不見明皇天寶年，畫龍致雨非偶然。",
            "包含萬象藏心裏，變現百般生眼前。",
            "後來畫品列名賢，唯此二人堪比肩。",
            "人間是物皆求得，此樣欲於何處傳。",
            "嘗憂壁底生雲霧，揭起寺門天上去。"
        ],
        "tags": [
            "庐山"
        ],
        "title": "題景煥畫應天寺壁天王歌",
        "id": "b432f31a-d613-4575-b2dc-072b8343b8fb"
    },
    {
        "author": "歐陽炯",
        "paragraphs": [
            "擺脫塵機上釣船，免教榮辱有流年。",
            "無繫絆，沒愁煎，須信船中有散仙。"
        ],
        "title": "漁父歌二首 一",
        "id": "bcdd13c5-2e1c-4ff8-bfba-9ab6f0260cab"
    },
    {
        "author": "歐陽炯",
        "paragraphs": [
            "風浩寒溪照膽明，小君山上玉蟾生。",
            "荷露墜，翠煙輕，撥刺遊魚幾處驚。"
        ],
        "title": "漁父歌二首 二",
        "id": "c728fe61-d03d-449a-a289-8b9bca87a014"
    },
    {
        "author": "歐陽炯",
        "paragraphs": [
            "赤城霞起武陵春，桐柏先生解守真。",
            "白石橋高曾縱步，朱陽館靜每存神。",
            "囊中隱訣多仙術，肘後方書濟俗人。",
            "自領蓬萊都水監，只憂滄海變成塵。"
        ],
        "title": "大遊仙詩",
        "id": "1d68ff6f-2852-4d89-bc66-18345bfabd43"
    },
    {
        "author": "歐陽炯",
        "paragraphs": [
            "軟碧搖煙似送人，映花時把翠蛾嚬。",
            "青青自是風流主，慢颯金絲待洛神。"
        ],
        "title": "楊柳枝",
        "id": "508a70ad-8b2d-4db2-b197-0ed342314da2"
    },
    {
        "author": "歐陽炯",
        "paragraphs": [
            "古人重到今人愛，萬局都無一局同。"
        ],
        "title": "句",
        "id": "cc4c9992-415b-450c-8d90-a7a88d8b3006"
    },
    {
        "author": "劉義度",
        "paragraphs": [
            "昨日方髽髻，如今滿頷髯。",
            "紫閣無心戀，青山有意潛。"
        ],
        "title": "感懷詩",
        "id": "ef5354e7-1410-475c-86a9-3fb10ece5269"
    },
    {
        "author": "劉羲叟",
        "paragraphs": [
            "徐徐出土非人種，枝葉難投日月壺。",
            "爲是因緣生此地，從他長養譬如無。"
        ],
        "title": "同徐學士詠笋",
        "id": "f7761c55-8be6-4a55-acb2-8f17f8dbd29f"
    },
    {
        "author": "詹敦仁",
        "paragraphs": [
            "伏羲初畫卦，蒼氏乃製字。",
            "點畫有偏旁，陰陽貴協比。",
            "古者不嫌名，周公始稱諱。",
            "始諱猶未酷，後習轉多忌。",
            "或援他代易，或變文迴避。",
            "濫觴久滋蔓，傷心日益熾。",
            "孫休命子名，吳國尊王意。",
            "𩅦𦯶𩅔{覀/升}僻，{壴臣}昷𥨆𡚕異。",
            "梁復踵已非，時亦迹舊事。",
            "𡽏杰自其一，蜀闖是其二。",
            "鄙哉化䁈名，陋矣𡏜䵎義。",
            "大唐有天下，武后擁神器。",
            "私制迄無取，古音實相類。",
            "●●●囝星，●●{厓厂=}●埊。",
            "●圀及曌●，作史難詳備。",
            "唐祚值傾危，劉龑懷僭僞。",
            "吁嗟毒蛟輩，睥睨飛龍位。",
            "龑巖雖同音，形體殊乖致。",
            "廢學愧未弘，來問辱不棄。",
            "奇字難雄博，摛文伏韓智。",
            "因誦鄙所聞，敢布諸下吏。"
        ],
        "title": "復留侯從効問南漢劉巖改名龑字音義",
        "id": "5ef074fb-669e-4ce2-9392-107b219640f3"
    },
    {
        "author": "詹敦仁",
        "paragraphs": [
            "種稻三十頃，種柳百餘[株]。",
            "稻可供飦粥，柳可爨庖廚。",
            "息耒柳陰下，讀書稻田隅。",
            "以樂堯舜道，同是耕莘夫。"
        ],
        "title": "柳堤詩",
        "id": "839bf05c-5cfd-4c14-b517-6b902ecb0e74"
    },
    {
        "author": "詹敦仁",
        "paragraphs": [
            "爭霸圖王事總非，中原失統可傷悲。",
            "從來賓主如郵傳，勝負干戈似局棊。",
            "周粟縱榮寧忍食，葛廬頻顧謾勞思。",
            "江山有待早歸去，好向鷦林擇一枝。"
        ],
        "title": "勸王氏入貢寵予以官作辭命篇",
        "id": "e69ef9f8-337a-4d5b-b840-6393fd6fda33"
    },
    {
        "author": "詹敦仁",
        "paragraphs": [
            "當年巧匠製茅亭，臺館翬飛匝郡城。",
            "萬竈貔貅戈甲散，千家羅綺管弦鳴。",
            "柳腰舞罷香風度，花臉粧勻酒暈生。",
            "試問亭前花與柳，幾番衰謝幾番榮。"
        ],
        "title": "余遷泉山城留侯招遊郡圃作此",
        "id": "2eea1e04-096c-4be4-8fe0-f2b18161964f"
    },
    {
        "author": "詹敦仁",
        "paragraphs": [
            "晉江江畔趁春風，耕破雲山幾萬重。",
            "兩足一犂無外事，使君何啻五侯封。"
        ],
        "title": "留侯受南唐節度使知郡事辟予爲屬以詩謝之",
        "id": "9668aded-df40-4a74-9b8d-433aac61c45c"
    },
    {
        "author": "詹敦仁",
        "paragraphs": [
            "掃石耕山舊子真，布衣草履自隨身。",
            "石崖壁立題詩處，知是當年鳳閣人。"
        ],
        "title": "遣子訪劉乙",
        "id": "02b6f922-6de0-4b4d-94e9-3435904f2bd4"
    },
    {
        "author": "詹琲",
        "paragraphs": [
            "憶昔永嘉際，中原板蕩年。",
            "衣冠墜塗炭，輿輅染腥膻。",
            "國勢多危厄，宗人苦播遷。",
            "南來頻灑淚，渴驥每思泉。"
        ],
        "title": "永嘉亂衣冠南度流落南泉作憶昔吟",
        "id": "c55d469b-8801-4d5e-99f6-93c4910e4523"
    },
    {
        "author": "詹琲",
        "paragraphs": [
            "一別幾經春，棲遲晉水濱。",
            "鶺鴒長在念，鴻雁忽來賓。",
            "五斗嫌腰折，朋山刺眼新。",
            "善辭如復我，四海五湖身。"
        ],
        "title": "癸卯閩亂從弟監察御史敬凝迎仕別作",
        "id": "0c3ba991-c31e-4e9a-b971-49e9ab7cc437"
    },
    {
        "author": "詹琲",
        "paragraphs": [
            "誰言悅口是甘肥，獨酌鵝兒噉翠微。",
            "蠅利薄於青紙扇，羊裘煖甚紫羅衣。",
            "心隨倦鳥甘棲宿，目送征鴻遠奮飛。",
            "擊壤太平朝野客，鳳山深處□生輝。"
        ],
        "title": "追和秦隱君辭薦之韻上陳侯乞歸鳳山",
        "id": "1b432689-4b77-43af-bdaa-ddbbc3accc2c"
    },
    {
        "author": "幸夤遜",
        "paragraphs": [
            "因登巨石知來處，勃勃元生綠蘚痕。",
            "靜即等閑藏草木，動時頃刻遍乾坤。",
            "橫天未必朋元惡，捧日還曾瑞至尊。",
            "不獨朝朝在巫峽，楚王何事謾勞魂。"
        ],
        "title": "雲",
        "id": "cf2ba782-979f-493f-a9e3-2a8d670acc35"
    },
    {
        "author": "幸夤遜",
        "paragraphs": [
            "苦教作鎮居中國，爭得泥金在泰山。",
            "纔聞暖律先偷眼，既待和風始展眉。",
            "蒙君知重惠瓊實，薄起金刀釘玉深。",
            "嚼處春冰敲齒冷，嚥時雪液沃心寒。",
            "深妝玉瓦平無壠，亂拂蘆花細有聲。",
            "日回禽影穿疎木，風遞猨聲入小樓。"
        ],
        "tags": [
            "泰山"
        ],
        "title": "句",
        "id": "4760fc44-7062-447a-ad4f-579453cc556e"
    },
    {
        "author": "丁元和",
        "paragraphs": [
            "九重天子人中貴，五等諸侯閫外尊。",
            "爭似布衣雲水客，不將名字挂乾坤。"
        ],
        "title": "詩",
        "id": "fe589d8b-6a1f-4a8f-9a91-89c870603419"
    },
    {
        "author": "張立",
        "paragraphs": [
            "四十里城花發時，錦囊高下照坤維。",
            "雖粧蜀國三秋色，難入豳風七月詩。"
        ],
        "title": "詠蜀都城上芙蓉花",
        "id": "ff001976-5c56-4a4f-aea5-90eb260269c6"
    },
    {
        "author": "張立",
        "paragraphs": [
            "去年今日到城都，城上芙蓉錦繡舒。",
            "今日重來舊遊處，此花顦顇不如初。"
        ],
        "title": "又詠蜀都城上芙蓉花",
        "id": "da34f34f-7e79-4a36-80a8-b8cbdd7e5bc9"
    },
    {
        "author": "張立",
        "paragraphs": [
            "朝廷不用憂巴蜀，稱霸何曾是蜀人。"
        ],
        "title": "句",
        "id": "85eeacbb-7277-43fb-8fc7-6f1c3fab9e28"
    },
    {
        "author": "劉昭禹",
        "paragraphs": [
            "盡日行方半，諸山直下看。",
            "白雲隨步起，危徑極天盤。",
            "瀑頂橋形小，溪邊店影寒。",
            "往來空太息，玄鬢改非難。"
        ],
        "title": "括蒼山",
        "id": "ece3d218-8c47-4087-ac2d-bee5df2095ac"
    },
    {
        "author": "劉昭禹",
        "paragraphs": [
            "常記遊靈境，道人情不低。",
            "巖房容偃息，天路許相攜。",
            "霞散曙峰外，虹生涼瀑西。",
            "何當塵役了，重去聽猨啼。"
        ],
        "title": "憶天台山",
        "id": "eca62ef4-3c94-4915-9424-f6d3f7bbbf4e"
    },
    {
        "author": "劉昭禹",
        "paragraphs": [
            "天台山下寺，冬暮景如屏。",
            "樹密風長在，年深像有靈。",
            "高鐘疑到月，遠燒欲連星。",
            "因共真僧話，心中萬慮寧。"
        ],
        "title": "冬日暮國清寺留題",
        "id": "08515c42-46bf-4df1-8eb1-29607de29d42"
    },
    {
        "author": "劉昭禹",
        "paragraphs": [
            "鼇海西邊地，宵吟景象寬。",
            "雲開孤月上，瀑噴一山寒。",
            "人異髮常綠，草靈秋不乾。",
            "無由此棲息，魂夢在長安。"
        ],
        "title": "靈溪觀",
        "id": "00916f6a-26f1-490b-83e7-5dcfebe353a8"
    },
    {
        "author": "劉昭禹",
        "paragraphs": [
            "先生入太華，杳杳絕良音。",
            "秋夢有時見，孤雲無處尋。",
            "神清峰頂立，衣冷瀑邊吟。",
            "應笑干名者，六街塵土深。"
        ],
        "title": "懷華山隱者",
        "id": "867e210c-3c08-4ec4-b6d6-2a751689d39c"
    },
    {
        "author": "劉昭禹",
        "paragraphs": [
            "秋是憶山日，禪窗露灑餘。",
            "幾懸華頂夢，應寄沃洲書。",
            "風月資吟筆，杉篁籠靜居。",
            "滿城誰不重，見著紫衣初。"
        ],
        "title": "贈惠律大師",
        "id": "d1214742-797e-4613-b64e-3e7015c6d4f1"
    },
    {
        "author": "劉昭禹",
        "paragraphs": [
            "節高終不起，死戀九華山。",
            "聖主情何切，孤雲性本閑。",
            "名傳中國外，墳在亂松間。",
            "依約曾棲處，斜陽鳥自還。"
        ],
        "tags": [
            "九华山"
        ],
        "title": "經費冠卿舊隱",
        "id": "a7890449-7174-465d-b5fa-f160a3e92b9a"
    },
    {
        "author": "劉昭禹",
        "paragraphs": [
            "一雨一番晴，山林冷落青。",
            "莫侵殘日噪，正在異鄉聽。",
            "孤館宿漳浦，扁舟離洞庭。",
            "年年當此際，那免鬢凋零。"
        ],
        "tags": [
            "洞庭湖"
        ],
        "title": "聞蟬",
        "id": "deb464e8-6dea-49d6-8f85-654d009936ef"
    },
    {
        "author": "劉昭禹",
        "paragraphs": [
            "草履初登南嶽船，銅瓶猶貯北山泉。",
            "衡陽舊寺春歸晚，門鎖寒潭幾樹蟬。"
        ],
        "tags": [
            "衡山"
        ],
        "title": "送休公歸衡",
        "id": "fa7d2d92-ac17-46b6-9096-7f85751b7d58"
    },
    {
        "author": "劉昭禹",
        "paragraphs": [
            "句向夜深得，心從天外歸。",
            "危樓聊側耳，高柳又鳴蟬。",
            "蘚色圍波井，花陰上竹樓。",
            "對面電瞋樹，當街雨趁人。",
            "春光懷玉闕，萬里起初程。",
            "江上呼風去，天邊挂席飛。",
            "漆燈尋黑洞，之字上危峰。"
        ],
        "title": "句",
        "id": "35a4db40-1b5e-4f5e-bb25-075d4956c893"
    },
    {
        "author": "李宏臯",
        "paragraphs": [
            "招靈鑄柱垂英烈，手執干戈征百越。",
            "誕今鑄柱庇黔黎，指畫風雷開五溪。",
            "五溪之險不足恃，我旅爭登若平地。",
            "五溪之衆不足平，我師輕躡如春冰。",
            "溪人畏威思納質，棄汙歸明求立誓。",
            "誓山川兮告鬼神，保子孫兮千萬春。"
        ],
        "title": "銅柱辭",
        "id": "4ca855e5-1274-430c-ac60-e30cdc5a9e15"
    },
    {
        "author": "李宏臯",
        "paragraphs": [
            "山翠參差水渺茫，秦人昔在楚封[疆]。",
            "當時避世乾坤窄，此地安家日月長。",
            "草色幾經壇杏老，巖花猶帶澗桃香。",
            "他年倘遂平生志，來著霞衣侍玉皇。"
        ],
        "title": "題桃源",
        "id": "3d6778b3-9e6b-4f20-942f-4718bc17d2df"
    },
    {
        "author": "何仲舉",
        "paragraphs": [
            "似玉來投獄，拋家去就枷。",
            "可憐兩片木，夾却一枝花。"
        ],
        "title": "李臯試詩",
        "id": "f71050f4-0261-41bc-881e-1935a37ebb01"
    },
    {
        "author": "何仲舉",
        "paragraphs": [
            "碧雲章句纔離手，紫府神仙盡點頭。",
            "樹迎高鳥歸深野，雲傍斜陽過遠山。"
        ],
        "title": "句",
        "id": "9632ea8c-ce70-4e5b-a1d3-f9fc3ffddcaf"
    },
    {
        "author": "徐仲雅",
        "paragraphs": [
            "張緒逞風流，王衍事輕薄。",
            "出門逢畊夫，顏色必不樂。",
            "肥膚如玉潔，力拗絲不折。",
            "半日無畊夫，此輩總餓殺。"
        ],
        "title": "畊夫謠",
        "id": "efb8387f-cb9f-40bd-8f0b-2df5fd8d3b78"
    },
    {
        "author": "徐仲雅",
        "paragraphs": [
            "我唐有僧號齊己，未出家時宰相器。",
            "爰見夢中逢五丁，毀形自學無生理。",
            "骨瘦神清風一襟，松老霜天鶴病深。",
            "一言悟得生死海，芙蓉吐出琉璃心。",
            "悶見有唐風雅缺，敲破冰天飛白雪。",
            "清塞清江却有靈，遺魂泣對荒郊月。",
            "格何古，天工未生誰知主。",
            "混沌鑿開雞子黃，散作純風如膽苦。",
            "意何新，織女星機挑白雲。",
            "真宰夜來調暖律，聲聲吹出嫩青春。",
            "調何雅，澗底孤松秋雨灑。",
            "嫦娥月裏學步虛，桂風吹落玉山下。",
            "語何奇，血潑乾坤龍戰時。",
            "祖龍跨海日方出，一鞭風雨萬山飛。",
            "己公己公道如此，浩浩寰中如獨自。",
            "一簟松風冷如冰，長伴巢由伸脚睡。"
        ],
        "title": "贈齊己",
        "id": "f479eec1-12a5-47b4-bb53-10a5ba462b50"
    },
    {
        "author": "徐仲雅",
        "paragraphs": [
            "門在松陰裏，山僧幾度過。",
            "藥靈丸不大，棊妙子無多。",
            "薄霧籠寒徑，殘風戀綠蘿。",
            "金烏兼玉兔，年幾奈公何。"
        ],
        "title": "贈江處士",
        "id": "43890099-7021-48b1-80c6-b59fba090b24"
    },
    {
        "author": "徐仲雅",
        "paragraphs": [
            "半已化爲石，有靈通碧湘。",
            "生逢堯雨露，老直漢風霜。",
            "月滴蟾心水，龍遺腦骨香。",
            "始於毫末後，曾見幾興亡。"
        ],
        "title": "東華觀偃松",
        "id": "69809a7d-bdad-42e6-814b-ed3f3a9b7b54"
    },
    {
        "author": "徐仲雅",
        "paragraphs": [
            "葉似新蒲綠，身如亂錦纏。",
            "任君千度剝，意氣自衝天。"
        ],
        "title": "詠椶樹",
        "id": "6ae7cedb-1dc7-404b-bf1e-20773737c8bd"
    },
    {
        "author": "徐仲雅",
        "paragraphs": [
            "內人曉起怯春寒，輕揭珠簾看牡丹。",
            "一把柳絲收不得，和風搭在玉欄杆。"
        ],
        "title": "宮詞",
        "id": "46d25e19-4b06-4464-b753-46c8c1893c1d"
    },
    {
        "author": "徐仲雅",
        "paragraphs": [
            "屋面盡生人耳朵，籬頭多是老翁鬚。",
            "平分造化雙苞去，拆破春風兩面開。",
            "雲路半開千里月，洞門斜掩一天春。",
            "鑿開青帝春風國，移下姮娥夜月樓。",
            "珠璣影冷偏黏草，蘭麝香濃却損花。",
            "山色曉堆羅黛雨，草梢春戛麝香風。",
            "衰蘭寂寞含愁綠，小杏妖嬈弄色紅。",
            "旁搜水脉湘心滿，遍揭泉根梵底通。",
            "水□滴殘青□瘦，石脂傾盡白雲空。",
            "深浦送回芳草日，急灘牽斷綠楊風。",
            "藕梢逆入銀塘裏，蘋迹潛來玉井中。",
            "敗菊籬疎臨野渡，落梅村冷隔江楓。",
            "剪開淨澗分苗稼，劃破漣漪下釣筒。"
        ],
        "title": "句",
        "id": "a74073bf-2610-4bb4-98bc-0bc1cb867265"
    },
    {
        "author": "伍彬",
        "paragraphs": [
            "前賢功及物，禹後杳難儔。",
            "不改古今色，平分南北流。",
            "寒衝山影岸，清繞荻花洲。",
            "盡是朝宗去，潺潺早晚休。"
        ],
        "title": "分水嶺",
        "id": "2360eb86-9864-4e25-83e5-e2ed2b8ae6c1"
    },
    {
        "author": "伍彬",
        "paragraphs": [
            "稚子出看莎徑沒，漁翁來報竹橋流。",
            "蹤跡未辭鴛鷺客，夢魂先到鷓鴣村。"
        ],
        "title": "句",
        "id": "f69b9031-5112-45e3-96b0-1a15d2f5206a"
    },
    {
        "author": "楊徽之",
        "paragraphs": [
            "清和春尚在，歡醉日何長。",
            "谷鳥隨柯轉，庭花奪酒香。",
            "初晴巖翠滴，向晚樹陰涼。",
            "別有堪吟處，相留宿草堂。"
        ],
        "title": "留宿廖融山齋",
        "id": "ea19971f-2e6d-440d-8bd7-3e9aeb8ec62a"
    },
    {
        "author": "楊徽之",
        "paragraphs": [
            "新霜染楓葉，皎月借蘆花。",
            "廢宅寒塘水，荒墳宿草煙。"
        ],
        "title": "句",
        "id": "15609049-0152-4bfc-aca7-d5218dc8662c"
    },
    {
        "author": "王元",
        "paragraphs": [
            "草疊到孤頂，身齊高鳥翔。",
            "勢疑撞翼軫，翠欲滴瀟湘。",
            "雲濕幽崖滑，風梳古木香。",
            "晴空聊縱目，杳杳極窮荒。"
        ],
        "title": "登祝融峰",
        "id": "4dfd526d-c8f9-4afd-8abc-fa3fa170b6d4"
    },
    {
        "author": "王元",
        "paragraphs": [
            "獨夜思君切，無人知此情。",
            "滄州歸未得，華髮別來生。",
            "孤館木初落，高空月正明。",
            "遠書多隔歲，獨念沒前程。"
        ],
        "title": "懷翁宏",
        "id": "f4468744-a0f9-40f5-b244-ae4fc19c1a7e"
    },
    {
        "author": "王元",
        "paragraphs": [
            "拂塵開素匣，有客獨傷時。",
            "古調俗不樂，正聲君自知。",
            "寒泉出澗澀，老檜倚風悲。",
            "縱有來聽者，誰堪繼子期。"
        ],
        "title": "聽琴",
        "id": "b32977ae-1a76-412c-b360-4a430274884c"
    },
    {
        "author": "王元",
        "paragraphs": [
            "韶也命何奇，生前與世違。",
            "貧棲古梵剎，終著舊麻衣。",
            "雅句僧抄遍，孤墳客弔稀。",
            "故園今孰在，應見夢中歸。"
        ],
        "title": "哭李韶",
        "id": "8f6bf7a7-90ec-4dae-9fdc-7c2e41ec35c2"
    },
    {
        "author": "王元",
        "paragraphs": [
            "三千功滿仙昇去，留得山前舊隱基。",
            "但見白雲長掩映，不知浮世幾興衰。",
            "松稍風觸霓旌動，椶葉霜霑鶴翅垂。",
            "近代無人尋異事，野泉噴月瀉秋池。"
        ],
        "title": "題鄧真人遺址",
        "id": "4bc52b54-4019-4988-895c-e29c06f787a5"
    },
    {
        "author": "王元",
        "paragraphs": [
            "伴行惟瘦鶴，尋步入深雲。"
        ],
        "title": "句",
        "id": "5153f37a-4253-4ebd-b17b-db25a2191718"
    },
    {
        "author": "廖融",
        "paragraphs": [
            "高奇一百篇，造化見工全。",
            "積思遊滄海，冥搜入洞天。",
            "神珠迷罔象，端玉匪雕鐫。",
            "休嘆不得力，離騷千古傳。"
        ],
        "title": "謝翁宏以詩百篇見示",
        "id": "4b00c212-998f-4b80-a789-09942c84b0a7"
    },
    {
        "author": "廖融",
        "paragraphs": [
            "移檜托禪子，攜家上赤城。",
            "拂琴天籟寂，欹枕海濤生。",
            "雲白寒峰晚，鳥歌春谷晴。",
            "又聞求桂檝，載月十洲行。"
        ],
        "title": "贈天台逸人",
        "id": "55549b3f-ae3b-41aa-88f6-e1ee29c9f206"
    },
    {
        "author": "廖融",
        "paragraphs": [
            "何人見植初，老樹梵王居。",
            "山鬼暗棲托，樵夫難破除。",
            "聲高秋漢迥，影倒月潭虛。",
            "盡日無僧倚，清風長有餘。"
        ],
        "title": "古檜",
        "id": "b88494f5-b7ac-4cb3-a35d-4a705e665835"
    },
    {
        "author": "廖融",
        "paragraphs": [
            "圓塘綠水平，魚躍紫蓴生。",
            "要路貧無力，深村老退耕。",
            "犢隨原草遠，蛙傍塹籬鳴。",
            "撥櫂茶川去，初逢穀雨晴。"
        ],
        "title": "題伍彬屋壁",
        "id": "211fa2a2-c8b4-4c5b-82c6-f95e92472372"
    },
    {
        "author": "廖融",
        "paragraphs": [
            "琪木扶疎繫辟邪，麻姑夜宴紫皇家。",
            "銀河旌節搖波影，珠閣笙簫吸月華。",
            "翠鳳引遊三島路，赤龍齊駕五雲車。",
            "星稀猶倚虹橋立，擬就張騫搭漢槎。"
        ],
        "title": "夢仙謠",
        "id": "62130af3-2d9c-4905-9b16-c5df2a2899f6"
    },
    {
        "author": "廖融",
        "paragraphs": [
            "神仙風格本難儔，曾從前皇翠輦遊。",
            "紅躑躅繁金殿暖，碧芙蓉笑水宮秋。",
            "寶箏鈿剝陰塵覆，錦帳香消畫燭幽。",
            "一旦色衰歸故里，月明猶夢按梁州。"
        ],
        "title": "退宮妓",
        "id": "7bf07115-ac8d-4c81-b927-e2d5e671b216"
    },
    {
        "author": "廖融",
        "paragraphs": [
            "圭竈先知曉，盆池別見天。",
            "古寺尋僧飯，寒巖衣鹿裘。",
            "雲穿擣藥屋，雪壓釣魚舟。"
        ],
        "title": "句",
        "id": "ba1e399e-4e4f-4346-b3f4-aad23d952f7b"
    },
    {
        "author": "王正己",
        "paragraphs": [
            "病起正當秋閣迥，酒醒迎對夜濤寒。",
            "爐中藥熟分僧飯，枕上琴閑借客彈。"
        ],
        "title": "贈廖融",
        "id": "c3519473-d47e-4849-8cb5-546599a0953b"
    },
    {
        "author": "王正己",
        "paragraphs": [
            "洗盂秋澗日華動，搗藥夜坐秋氣深。"
        ],
        "title": "句",
        "id": "f83fce7e-a8f3-453c-b217-3e76b04ea1ae"
    },
    {
        "author": "翁宏",
        "paragraphs": [
            "病臥瘴雲間，莓苔漬竹關。",
            "孤吟牛渚月，老憶洞庭山。",
            "壯志潛消盡，淳風竟未還。",
            "今朝忽相遇，執手一開顏。"
        ],
        "tags": [
            "洞庭湖"
        ],
        "title": "送廖融處士南遊",
        "id": "6711c65c-3dc9-4a48-bfe6-d5e2dfe66dac"
    },
    {
        "author": "翁宏",
        "paragraphs": [
            "又是春殘也，如何出翠幃。",
            "落花人獨立，微雨燕雙飛。",
            "寓目魂將斷，經年夢亦非。",
            "那堪向愁夕，蕭颯暮蟬輝。"
        ],
        "title": "春殘",
        "id": "44bf70da-4f3b-4124-ba92-095ac3c016e1"
    },
    {
        "author": "翁宏",
        "paragraphs": [
            "又是秋殘也，無聊意若何。",
            "客程江外遠，歸思夜深多。",
            "峴首飛黃葉，湘湄走白波。",
            "仍聞漢都護，今歲合休戈。"
        ],
        "title": "秋殘",
        "id": "cceebdfd-c751-4b3c-8ae9-1f77e182e83f"
    },
    {
        "author": "翁宏",
        "paragraphs": [
            "萬木橫秋裏，孤舟半夜猨。",
            "漏光殘井甃，缺影背山椒。",
            "風回山火斷，潮落岸冰高。"
        ],
        "title": "句",
        "id": "1f66ba53-8574-4e34-b4f1-1cc8b7ec524e"
    },
    {
        "author": "張觀",
        "paragraphs": [
            "未向漆園爲傲吏，定應明代作徵君。",
            "傳家奕世無金玉，樂道經年有典墳。",
            "帶雨小舟橫別澗，隔花幽犬吠深雲。",
            "到頭終爲蒼生起，休戀耕煙楚水濆。"
        ],
        "tags": [
            "衡山"
        ],
        "title": "過衡山贈廖處士",
        "id": "b83b81ec-247f-42dd-b890-97c672aa7a89"
    },
    {
        "author": "孫光憲",
        "paragraphs": [
            "門前春水白蘋花，岸上無人小艇斜。",
            "商女經過江欲暮，散拋殘食飼神鴉。"
        ],
        "title": "竹枝詞二首 一",
        "id": "bdbc2e99-1254-45ec-815d-9bfafc135a55"
    },
    {
        "author": "孫光憲",
        "paragraphs": [
            "亂繩千結絆人深，越羅萬丈表長尋。",
            "楊柳在身垂意緒，藕花落盡見蓮心。"
        ],
        "title": "竹枝詞二首 二",
        "id": "b4baa67a-4b44-43e8-8035-c0ffd46e860b"
    },
    {
        "author": "孫光憲",
        "paragraphs": [
            "閶門風暖落花乾，飛遍江城雪不寒。",
            "獨有晚來臨水驛，閑人多憑赤欄干。"
        ],
        "title": "楊柳枝詞四首 一",
        "id": "d0877bcd-f8ae-4b1d-8e0f-41854b8ae5c6"
    },
    {
        "author": "孫光憲",
        "paragraphs": [
            "有池有榭即濛濛，浸潤翻成長養功。",
            "恰似有人長點檢，著行排立向春風。"
        ],
        "title": "楊柳枝詞四首 二",
        "id": "d36ad41d-a989-4135-b64e-1f77a4026627"
    },
    {
        "author": "孫光憲",
        "paragraphs": [
            "根柢雖然傍濁河，無妨終日近笙歌。",
            "毿毿金帶誰堪比，還共黃鶯不較多。"
        ],
        "title": "楊柳枝詞四首 三",
        "id": "8b588be3-c7e7-45d4-ba24-01076e841854"
    },
    {
        "author": "孫光憲",
        "paragraphs": [
            "萬株枯槁怨亡隋，似弔吳臺各自垂。",
            "好是淮陰明月裏，酒樓橫笛不勝吹。"
        ],
        "title": "楊柳枝詞四首 四",
        "id": "1bf9bc7b-e420-4e63-9c3e-acf66a6b4497"
    },
    {
        "author": "孫光憲",
        "paragraphs": [
            "菡萏香連十頃陂，小姑貪戲採蓮遲。",
            "晚來弄水船頭濕，更脫紅裙裹鴨兒。"
        ],
        "tags": [
            "宋词三百首",
            "女子",
            "卷一·唐五代词"
        ],
        "title": "採蓮",
        "id": "5cc308c6-36fd-4be3-9cd6-2014d484b745"
    },
    {
        "author": "孫光憲",
        "paragraphs": [
            "孔雀尾拖金線長，怕人飛起入丁香。",
            "越女沙頭爭拾翠，相呼歸去背斜陽。"
        ],
        "title": "八拍蠻",
        "id": "715ce261-c362-4414-909b-4f5e3acde69a"
    },
    {
        "author": "孫光憲",
        "paragraphs": [
            "晚廚烹淡菜，春杼種橦花。"
        ],
        "title": "句",
        "id": "16b53b15-5d6f-4dab-9aa1-7e30a93474b4"
    },
    {
        "author": "劉章",
        "paragraphs": [
            "吳江浪浸白蒲春，越女初挑一樣新。",
            "纔自繡窗離玉指，便隨羅襪上香塵。",
            "石榴裙下從容久，玳瑁筵前整頓頻。",
            "今日高樓鴛瓦上，不知拋擲是何人。"
        ],
        "title": "詠蒲鞋",
        "id": "e7b56285-cbac-4d1a-ac48-8ac94f721ff3"
    },
    {
        "author": "路洵美",
        "paragraphs": [
            "簾捲竹軒清，四鄰無語聲。",
            "漏從吟裏轉，月自坐來明。",
            "草木露華濕，衣裳寒氣生。",
            "難逢知鑒者，空悅此時情。"
        ],
        "title": "夜坐",
        "id": "25688791-c0d2-4122-99a3-c43f4a81ed74"
    },
    {
        "author": "梁震",
        "paragraphs": [
            "桑田一變賦歸來，爵祿焉能凂我哉。",
            "黃犢依然花竹外，清風萬古凜荆臺。"
        ],
        "title": "荆臺道院",
        "id": "0a0cbb5c-4d31-4233-9e47-33c62f382dcb"
    },
    {
        "author": "楊夔",
        "paragraphs": [
            "城枕蕭關路，胡兵日夕臨。",
            "唯憑一炬火，以慰萬人心。",
            "春老雪猶重，沙寒草不深。",
            "如何驅匹馬，向此獨閑吟。"
        ],
        "title": "寧州道中",
        "id": "cc774e43-41a8-4f2c-9403-0d2bc3b97af0"
    },
    {
        "author": "楊夔",
        "paragraphs": [
            "下馬扣荆扉，相尋春半時。",
            "捫蘿盤磴險，疊石度溪危。",
            "松夾莓苔逕，花藏薜荔籬。",
            "臥雲情自逸，名姓厭人知。"
        ],
        "title": "尋九華王山人",
        "id": "cfeff78b-6dd5-4ac4-b3e4-ac3d9d25a5c7"
    },
    {
        "author": "楊夔",
        "paragraphs": [
            "殊鄉會面時，辛苦兩情知。",
            "有志年空過，無媒命共奇。",
            "吟餘春漏急，語舊酒巡遲。",
            "天爵如堪倚，休驚鬢上絲。"
        ],
        "title": "金陵逢張喬",
        "id": "0f775508-c849-4a82-8144-778a07957286"
    },
    {
        "author": "楊夔",
        "paragraphs": [
            "衆島在波心，曾居舊隱林。",
            "近聞飛檄急，轉憶臥雲深。",
            "賣藥唯供酒，歸舟只載琴。",
            "遙知明月夜，坐石自開襟。"
        ],
        "tags": [
            "洞庭湖"
        ],
        "title": "送鄒尊師歸洞庭",
        "id": "6604b1d2-09eb-4e98-85f4-3a58e033552a"
    },
    {
        "author": "楊夔",
        "paragraphs": [
            "一瓶離日外，行指赤城中。",
            "去自重雲下，來從積水東。",
            "攀蘿躋石徑，挂錫憩松風。",
            "迴首雞林道，唯應夢想通。"
        ],
        "title": "送日東僧遊天台",
        "id": "e5326422-4669-4ebb-a98b-e82e8c0dcb69"
    },
    {
        "author": "楊夔",
        "paragraphs": [
            "高殿拂雲霓，登臨想虎溪。",
            "風勻帆影衆，煙亂鳥行迷。",
            "北倚波濤闊，南窺井邑低。",
            "滿城塵漠漠，隔岸草萋萋。",
            "虛閣延秋磐，澄江響暮鼙。",
            "客心還惜去，新月挂樓西。"
        ],
        "title": "題甘露寺",
        "id": "472a45e3-d501-4c0c-8baf-694a965b9948"
    },
    {
        "author": "楊夔",
        "paragraphs": [
            "得意在當年，登壇秉國權。",
            "漢推周勃重，晉讓趙宣賢。",
            "儒德尼丘降，兵鈐太白傳。",
            "援毫飛鳳藻，發匣吼龍泉。",
            "歷火金難耗，零霜桂益堅。",
            "從來稱玉潔，此更讓朱妍。",
            "鴛鷺臻門下，貔貅擁帳前。",
            "去知清朔漠，行不費陶甄。",
            "獻畫符中旨，推誠契上玄。",
            "願將班固筆，書頌勒燕然。"
        ],
        "title": "送張相公出征",
        "id": "fe665d82-69e7-478d-a14b-c722edc600ca"
    },
    {
        "author": "楊夔",
        "paragraphs": [
            "谷口今逢避世才，入門瀟灑絕塵埃。",
            "漁舟下釣乘風去，藥醞留賓待月開。",
            "數片石從青嶂得，一條泉自白雲來。",
            "竹軒相對無言語，盡日南山不欲迴。"
        ],
        "title": "題鄭山人郊居",
        "id": "9b1a65f6-ce42-4e58-9d11-fbb5f4a9fbc9"
    },
    {
        "author": "楊夔",
        "paragraphs": [
            "嘿坐能除萬種情，臘高兼有賜衣榮。",
            "講經舊說傾朝聽，登殿曾聞降輦迎。",
            "幽逕北連千嶂碧，虛窗東望一川平。",
            "長年門外無塵客，時見元戎駐斾旌。"
        ],
        "title": "題宣州延慶寺益公院",
        "id": "03f121b3-ce20-48eb-ab67-2f5aeaf37617"
    },
    {
        "author": "楊夔",
        "paragraphs": [
            "高人爲縣在南京，竹遶琴堂水遶城。",
            "地古既資攜酒興，務閑偏長看山情。",
            "松軒待月僧同坐，藥圃尋花鶴伴行。",
            "百里甚堪留惠愛，莫教空說魯恭名。"
        ],
        "title": "寄當陽袁皓明府",
        "id": "6d0d93bf-937d-419a-8124-d69b874c2852"
    },
    {
        "author": "楊夔",
        "paragraphs": [
            "一道澄瀾徹底清，仙郎輕棹出重城。",
            "採蘋虛得當時稱，述職那同此日榮。",
            "劍戟步經高障黑，綺羅光動百花明。",
            "謝公攜妓東山去，何似乘春奉昭行。"
        ],
        "title": "送杜郎中入茶山修貢",
        "id": "a27ad4fa-825a-41ee-9bf5-4a606879b430"
    },
    {
        "author": "楊夔",
        "paragraphs": [
            "春江瀲瀲清且急，春雨濛濛密復疎。",
            "一曲狂歌兩行淚，送君兼寄故鄉書。"
        ],
        "title": "送鄭谷",
        "id": "994a97c9-d9ae-4e87-ba69-2c71b2f1ec99"
    },
    {
        "author": "杜建徽",
        "paragraphs": [
            "中劍斫耳缺，被箭射胛過。",
            "爲將須有膽，有膽即無賈。"
        ],
        "title": "自敘",
        "id": "24295bb5-bc88-483f-8832-61c3492962a5"
    },
    {
        "author": "沈韜文",
        "paragraphs": [
            "□□□□□□□，菰米蘋花似故鄉。",
            "不是不歸歸未得，好風明月一思量。"
        ],
        "tags": [
            "西湖"
        ],
        "title": "游西湖",
        "id": "f096b926-50af-4ea6-9476-3e38e9d91046"
    },
    {
        "author": "王繼勳",
        "paragraphs": [
            "白面山南靈慶院，茅齋道者雪峰禪。",
            "只棲雲樹兩三畝，不下煙蘿四五年。",
            "猨鳥認聲呼喚易，龍神降伏住持堅。",
            "誰知今日秋江畔，獨步醫王闡法筵。"
        ],
        "title": "贈和龍妙空禪師",
        "id": "a3a7ffa4-dd17-492e-9a67-219ccf0d6797"
    },
    {
        "author": "王繼勳",
        "paragraphs": [
            "曾看畫圖勞健羨，如今親見畫猶麄。",
            "減除天半石初泐，欠却幾株松未枯。",
            "題像閣人漁浦叟，集生臺鳥謝城烏。",
            "我來一聽支公論，自是吾身幻得吾。"
        ],
        "title": "題建造寺",
        "id": "43592b95-2043-41f6-aa40-20302d19006d"
    },
    {
        "author": "王繼勳",
        "paragraphs": [
            "掃石雲隨帚，耕山鳥傍人。"
        ],
        "title": "句",
        "id": "1a5f8013-cae3-4b86-b794-4621760aa0c2"
    },
    {
        "author": "夏鴻",
        "paragraphs": [
            "翰林遺跡鏡潭前，孤峭高僧此處禪。",
            "出爲信門興化日，坐當吾國太平年。",
            "身同瑩澈尼珠淨，語並鋒鋩慧劒堅。",
            "道果已圓名已遂，即看千匝遶香筵。"
        ],
        "title": "和贈和龍妙空禪師",
        "id": "97fcd646-dfca-408b-b751-38a0e6f7db44"
    },
    {
        "author": "劉山甫",
        "paragraphs": [
            "壞牆風雨幾經春，草色盈庭一座塵。",
            "自是神明無感應，盛衰何得却由人。"
        ],
        "title": "題青草湖神祠",
        "id": "dcd73268-dd29-4948-823b-3e659b372901"
    },
    {
        "author": "張昭",
        "paragraphs": [
            "高廟明靈再啓圖，金根玉輅幸神都。",
            "巢阿丹鳳銜書命，入昴飛星獻寶符。",
            "正撫薰弦娛赤子，忽登仙駕泣蒼梧。",
            "薦櫻鶴館笳簫咽，酌鬯金楹劒珮趨。",
            "星俎雲罍兼魯禮，朱干象箾雜巴渝。",
            "氤氳龍麝交青瑣，髣髴錫鑾下蘂珠。",
            "薦豆奉觴親玉几，配天合祖耀璿樞。",
            "受釐飲酒皇歡洽，仰俟餘靈泰九區。"
        ],
        "title": "漢宗廟樂舞辭",
        "id": "63d98bf0-16c0-44ba-a264-09d3f6e9b906"
    },
    {
        "author": "顏仁郁",
        "paragraphs": [
            "夜半呼兒趁曉耕，羸牛無力漸艱行。",
            "時人不識農家苦，將謂田中穀自生。"
        ],
        "title": "農家",
        "id": "31427f17-532e-4aa3-8c52-a70ec72b5588"
    },
    {
        "author": "顏仁郁",
        "paragraphs": [
            "栢樹松陰覆竹齋，罷燒藥竈縱高懷。",
            "世間應少山間景，雲遶青松水遶堦。"
        ],
        "title": "山居",
        "id": "a90f799a-ec06-4064-bcd3-e58c0f4e9240"
    },
    {
        "author": "王延彬",
        "paragraphs": [
            "兩衙前後訟堂清，軟錦披袍擁鼻行。",
            "雨後綠苔侵履跡，春深紅杏鎖鶯聲。",
            "因攜久醞松醪酒，自煮新抽竹筍羹。",
            "也解爲詩也爲政，儂家何似謝宣城。"
        ],
        "title": "春日寓感",
        "id": "0754a2f4-407d-4f84-9ec6-23eeca619c9e"
    },
    {
        "author": "王延彬",
        "paragraphs": [
            "延壽溪頭歎逝波，古今人事半銷磨。",
            "昔除正字今何在，所謂人生能幾何。"
        ],
        "title": "哭徐夤",
        "id": "f38412bc-17aa-4870-b73b-e823ab8f77d4"
    },
    {
        "author": "譚用之",
        "paragraphs": [
            "秋風漢北雁飛天，單騎那堪遶賀蘭。",
            "磧暗更無巖樹影，地平時有野燒瘢。",
            "貂披寒色和衣冷，劒佩胡霜隔匣寒。",
            "早晚橫戈似飛尉，擁旄深入異田單。"
        ],
        "title": "塞上 一",
        "id": "d3a88977-cdaf-4b98-a354-df1455f62106"
    },
    {
        "author": "譚用之",
        "paragraphs": [
            "鉢略城邊日欲西，遊人却憶舊山歸。",
            "牛羊集水煙黏步，鵰鶚盤空雪滿圍。",
            "獵騎靜逢邊氣薄，戍樓寒對暮煙微。",
            "橫行總是男兒事，早晚重來似漢飛。"
        ],
        "title": "塞上 二",
        "id": "3b6343ba-5951-4501-a0f9-4d3eb18bea8e"
    },
    {
        "author": "譚用之",
        "paragraphs": [
            "不將桂子種諸天，長得尋君水石邊。",
            "玄豹夜寒和霧隱，驪龍春暖抱珠眠。",
            "山中宰相陶弘景，洞裏真人葛稚川。",
            "一度相思一惆悵，水寒煙澹落花前。"
        ],
        "title": "贈索處士",
        "id": "1a18180f-bc27-4a22-b633-56912b5f4845"
    },
    {
        "author": "譚用之",
        "paragraphs": [
            "金鼎光輝照雪袍，雒陽春夢憶波濤。",
            "塵埃滿眼人情異，風雨前程馬足勞。",
            "接塞峨眉通蜀險，過山仙掌倚秦高。",
            "別來無限幽求子，應笑區區味六韜。"
        ],
        "title": "別雒下一二知己",
        "id": "d08421bc-b993-42bd-9293-84de33af3dde"
    },
    {
        "author": "譚用之",
        "paragraphs": [
            "莫學區區老一經，夷門關吏舊書生。",
            "晉朝滅後無中散，韓國亡來絕上卿。",
            "龍變洞中千谷冷，劒橫天外八風清。",
            "好攜長策干時去，免逐漁樵度太平。"
        ],
        "title": "約張處士遊梁",
        "id": "79883e4d-9f24-4ec1-8116-00328b108dce"
    },
    {
        "author": "譚用之",
        "paragraphs": [
            "鵰鶚途程在碧天，綵衣東去復何言。",
            "二千賓客舊知己，十二山河新故園。",
            "吟看桂生溪月上，醉聽鯤化海濤翻。",
            "好期聖代重相見，莫學袁生老竹軒。"
        ],
        "title": "送友人歸青社",
        "id": "a11697ae-8d15-4e35-bbbc-c9dd9f227a4f"
    },
    {
        "author": "譚用之",
        "paragraphs": [
            "孤雲無定鶴辭巢，自負焦桐不說勞。",
            "服藥幾年期碧落，驗符何處呪丹毫。",
            "子陵山曉紅雲密，青草湖平雪浪高。",
            "從此人稀見蹤跡，還應選地種仙桃。"
        ],
        "title": "送丁道士歸南中",
        "id": "10c16cc5-de29-47ea-9ccc-63b2fcc2580b"
    },
    {
        "author": "譚用之",
        "paragraphs": [
            "劒氣徒勞望斗牛，故人別後阻仙舟。",
            "殘春謾道深傾酒，好月那堪獨上樓。",
            "何處是非隨馬足，由來得喪白人頭。",
            "清風未許重攜手，幾度高吟寄水流。"
        ],
        "title": "月夜懷寄友人",
        "id": "d956b477-89b3-48dc-8064-8cfb1dced543"
    },
    {
        "author": "譚用之",
        "paragraphs": [
            "閑居何處得閑名，坐掩衡茅損性靈。",
            "破夢曉鐘聞竹寺，沁心秋雨浸莎庭。",
            "甕邊難負千杯綠，海上終眠萬仞青。",
            "珍重先生全太古，應看名利似浮[萍]。"
        ],
        "title": "閑居寄陳山人",
        "id": "8652e814-2fda-4e22-9d08-753e0e01e8ee"
    },
    {
        "author": "譚用之",
        "paragraphs": [
            "碧江頭與白雲門，別後秋霜點鬢根。",
            "長記學禪青石寺，最思共醉落花村。",
            "林間竹有湘妃淚，窗外禽多杜宇魂。",
            "未棹扁舟重回首，采薇收橘不堪論。"
        ],
        "title": "憶南中",
        "id": "c8f0a4d8-c0b2-480a-9f87-78504832fc26"
    },
    {
        "author": "譚用之",
        "paragraphs": [
            "病多慵引架書看，官職無才思已闌。",
            "穴鳳瑞時來却易，人龍別後見何難。",
            "琴樽風月閑生計，金玉松筠舊歲寒。",
            "早晚煙村碧江畔，挂罾重對蓼花灘。"
        ],
        "title": "寄友人",
        "id": "4109bc76-ad12-4d37-8fd0-459c3599f208"
    },
    {
        "author": "譚用之",
        "paragraphs": [
            "國風千載務重華，須逐浮雲背若耶。",
            "無地可歸堪種玉，有天教上且乘槎。",
            "白綸巾卸蘇門月，紅錦衣裁御苑花。",
            "他日成都却回首，東山看取謝鯤家。"
        ],
        "title": "別江上一二友生",
        "id": "954fbc7a-2615-42b8-94fa-49d4158a5a12"
    },
    {
        "author": "譚用之",
        "paragraphs": [
            "岐山高與隴山連，製錦無私服晏眠。",
            "鸚鵡語中分百里，鳳凰聲裏過三年。",
            "秦無舊俗雲煙媚，周有遺風父老賢。",
            "莫役生靈種楊柳，一枝枝折灞橋邊。"
        ],
        "title": "寄岐山林逢吉明府",
        "id": "4ed040e9-0c8d-4370-a5ed-63002d4568f6"
    },
    {
        "author": "譚用之",
        "paragraphs": [
            "十年流落賦歸鴻，誰傍昏衢駕燭龍。",
            "竹屋亂煙思梓澤，酒家疎雨夢臨邛。",
            "千年別恨調琴懶，一片年光覽鏡慵。",
            "早晚休歌白石爛，放教歸去臥羣峰。"
        ],
        "title": "感懷呈所知",
        "id": "fb845bb5-2ae9-4d16-bef1-a49d27bce731"
    },
    {
        "author": "譚用之",
        "paragraphs": [
            "誰爲梅花怨未平，一聲高喚百龍驚。",
            "風當閶闔庭初靜，月在姑蘇秋正明。",
            "曲盡綠楊涵野渡，管吹青玉動江城。",
            "臨流不欲殷勤聽，芳草王孫舊有情。"
        ],
        "title": "江上聞笛",
        "id": "cd8057a1-0811-46b9-adc7-a53bd6af094e"
    },
    {
        "author": "譚用之",
        "paragraphs": [
            "依舊池邊草色芳，故人何處憶山陽。",
            "書回科斗江帆暮，曲罷騶虞海樹蒼。",
            "吟望曉煙思桂渚，醉依殘月夢餘杭。",
            "別來南國知誰在，空對襜褕一斷腸。"
        ],
        "title": "寄孟進士",
        "id": "68dbfdcd-54c9-473e-b0f5-32775afabaac"
    },
    {
        "author": "譚用之",
        "paragraphs": [
            "織錦歌成下翠微，豈勞西去問搘機。",
            "未開水府珠先見，不掘豐城劒自輝。",
            "鼇逐玉蟾攀桂上，馬隨青帝踏花歸。",
            "相逢半是雲霄客，應笑歌牛一布衣。"
        ],
        "title": "寄閻記室",
        "id": "1e33ac15-1801-40e4-bc21-f49c2fb66a1f"
    },
    {
        "author": "譚用之",
        "paragraphs": [
            "幾年帝里阻煙波，敢向明時叩角歌。",
            "看盡好花春臥穩，醉殘紅日夜吟多。",
            "印開夕照垂楊柳，畫破寒潭老芰荷。",
            "昨夜前溪有龍鬬，石橋風雨少人過。"
        ],
        "title": "幽居寄李祕書",
        "id": "e751f62a-c733-4126-bd5b-ed000d4eea67"
    },
    {
        "author": "譚用之",
        "paragraphs": [
            "罷吟鸚鵡草芊芊，又泛鴛鴦水上天。",
            "一棹冷涵楊柳雨，片帆香挂芰荷煙。",
            "綠搖江澹萍離岸，紅點雲疎橘滿川。",
            "何處邈將歸畫府，數莖紅蓼一漁船。"
        ],
        "title": "貽釣魚李處士",
        "id": "fe9ed2e7-f3e1-47cb-b382-e0e1a8338eb7"
    },
    {
        "author": "譚用之",
        "paragraphs": [
            "芙蓉簾幕扇秋紅，蠻府新郎夜讌同。",
            "滿座馬融吹笛月，一樓張翰過江風。",
            "杯黏紫酒金螺重，談轉琱璫玉麈空。",
            "深荷良宵慰顦顇，德星池館在江東。"
        ],
        "title": "河橋樓賦得羣公夜讌",
        "id": "e595921f-d85b-41cb-ac74-fcacbb367e55"
    },
    {
        "author": "譚用之",
        "paragraphs": [
            "狂歌白鹿上青天，何似蘭塘釣紫煙。",
            "萬卷祖龍坑外物，一泓孫楚耳中泉。",
            "翩翾蠻榼薰晴浦，轂轆魚車響夜船。",
            "學取青蓮李居士，一生杯酒在神仙。"
        ],
        "title": "寄左先輩",
        "id": "a6cb2d85-b8c5-4610-88a5-683111b70f01"
    },
    {
        "author": "譚用之",
        "paragraphs": [
            "誰如南浦傲煙霞，白葛衣青稱帽紗。",
            "碧玉蜉蝣迎客酒，黃金轂轆釣魚車。",
            "吟歌雲鳥歸樵谷，臥愛神仙入畫家。",
            "他日鳳書何處覓，武陵煙樹半桃花。"
        ],
        "title": "貽費道人",
        "id": "5f14490e-3ac2-4a00-bc12-244411457d72"
    },
    {
        "author": "譚用之",
        "paragraphs": [
            "昔年南去得娛賓，頓遜杯前共好春。",
            "螘泛羽觴蠻酒膩，鳳銜瑤句蜀牋新。",
            "花憐遊騎紅隨轡，草戀征車碧遶輪。",
            "別後青青鄭南陌，不知風月屬何人。"
        ],
        "title": "寄許下前管記王侍御",
        "id": "50cbc98b-de29-4682-96dc-6b745abf1a00"
    },
    {
        "author": "譚用之",
        "paragraphs": [
            "僕射陂前是傳郵，去程鵰鶚弄高秋。",
            "吟拋芍藥裁詩圃，醉下茱萸飲酒樓。",
            "向日迥飛駒皎皎，臨風誰和鹿呦呦。",
            "明年二月仙山下，莫遣桃花逐水流。"
        ],
        "title": "秋日圃田送人隨計",
        "id": "d03a8244-7fdf-4415-874c-85c8de64a49b"
    },
    {
        "author": "譚用之",
        "paragraphs": [
            "千里崤函一夢勞，豈知雲館共蕭騷。",
            "半簾綠透偎寒竹，一榻紅侵墜晚桃。",
            "蠻酒客稀知味長，蜀琴風定覺弦高。",
            "感君巖下閑招隱，細縷金盤鱠錯刀。"
        ],
        "title": "途次宿友人別墅",
        "id": "38cbdfcd-fe34-4e15-b2e5-e2594156d018"
    },
    {
        "author": "譚用之",
        "paragraphs": [
            "暖掠紅香燕燕飛，五雲仙珮曉相攜。",
            "花開鸚鵡韋郎曲，竹亞虬龍白帝溪。",
            "富貴萬場歸紫酒，是非千載逐芳泥。",
            "不知多少開元事，露泣春叢向日低。"
        ],
        "title": "春日期巢湖舊事",
        "id": "b0d42eb3-a8e9-4fe7-a1a7-c527330cc62c"
    },
    {
        "author": "譚用之",
        "paragraphs": [
            "鵲巖煙斷玉巢欹，罨畫春塘太白低。",
            "馬踏翠開垂柳寺，人耕紅破落花蹊。",
            "千年勝概咸原上，幾代荒涼繡嶺西。",
            "碧吐紅芳舊行處，豈堪回首草萋萋。"
        ],
        "title": "再遊韋曲山寺",
        "id": "0403745c-78f8-4d78-9213-f00dd4ef2681"
    },
    {
        "author": "譚用之",
        "paragraphs": [
            "長竿一繫白龍吟，誰和騶虞發素琴。",
            "野客碧雲魂易斷，故人芳草夢難尋。",
            "天從補後星辰穩，海自潮來島嶼深。",
            "好向明庭拾遺事，莫教玄豹老泉林。"
        ],
        "title": "寄徐拾遺",
        "id": "b5931bd5-62a4-4bd1-b87f-d993d8e3c084"
    },
    {
        "author": "譚用之",
        "paragraphs": [
            "江上陰雲鎖夢魂，江邊深夜舞劉琨。",
            "秋風萬里芙蓉國，暮雨千家薜荔村。",
            "鄉思不堪悲橘柚，旅遊誰肯重王孫。",
            "漁人相見不相問，長笛一聲歸島門。"
        ],
        "tags": [
            "写雨",
            "秋天",
            "雨",
            "怀才不遇"
        ],
        "title": "秋宿湘江遇雨",
        "id": "e9a4a9d6-5dab-43f2-bd05-009dc5712b62"
    },
    {
        "author": "譚用之",
        "paragraphs": [
            "白玉堆邊蔣逕橫，空涵二十四灘聲。",
            "老無征戰軒轅國，貧有茅茨帝舜城。",
            "丹鳳晝飛羣木冷，一龍秋臥九江清。",
            "時人莫笑非經濟，還待中原致太平。"
        ],
        "title": "貽南康陳處士陶",
        "id": "fcc8b48a-691d-4af3-8155-28d22f5f0432"
    },
    {
        "author": "譚用之",
        "paragraphs": [
            "秦樹朦朧春色微，香風煙煖樹依依。",
            "邊城夜靜月初上，芳草路長人未歸。",
            "折柳且堪吟晚檻，弄花何處醉殘暉。",
            "釣鄉千里斷消息，滿目碧雲空自飛。"
        ],
        "title": "渭城春晚",
        "id": "527ad3af-c6b3-4d0b-9986-435da77e6041"
    },
    {
        "author": "譚用之",
        "paragraphs": [
            "不隨黃鶴起煙波，應笑無成返薜蘿。",
            "看盡好花春臥穩，醉殘紅日夜吟多。",
            "高添雅興松千尺，暗養清音竹數科。",
            "珍重仙曹舊知己，往來星騎一相過。"
        ],
        "title": "山中春晚寄賈員外",
        "id": "74acc08d-d1b6-415d-98ed-dd84959f28b4"
    },
    {
        "author": "譚用之",
        "paragraphs": [
            "秋池雲下白蓮香，池上吟仙寄竹房。",
            "閑頌國風文字古，靜消心火夢魂涼。",
            "三春蓬島花無限，八月銀河路更長。",
            "此境空門不曾有，從頭好語與醫王。"
        ],
        "title": "貽淨居寺新及第",
        "id": "5b776fd4-28ac-4c6a-a84d-2babe0bbc17a"
    },
    {
        "author": "譚用之",
        "paragraphs": [
            "千鍾紫酒薦菖蒲，松島蘭舟瀲灩居。",
            "曲內橘香江客笛，字中嵐氣岳僧書。",
            "吟期汗漫驅金虎，坐約丹青跨玉魚。",
            "七色花虬一聲鶴，幾時乘興上清虛。"
        ],
        "title": "江邊秋夕",
        "id": "051a88e1-e5db-4feb-a8d3-2b11d9f9ddef"
    },
    {
        "author": "譚用之",
        "paragraphs": [
            "琵琶峽口月溪邊，玉乳頭佗憶舊川。",
            "一錫冷涵蘭徑路，片帆香挂橘洲煙。",
            "苔封石錦棲霞室，水迸衣珠噴玉蟬。",
            "莫道翩翩去如夢，本來吟鳥在林泉。"
        ],
        "title": "送僧中孚南歸",
        "id": "a3a57110-6617-42c4-884f-bc1ee5591edb"
    },
    {
        "author": "譚用之",
        "paragraphs": [
            "耿耿銀河鴈半橫，夢欹金碧轆轤輕。",
            "滿窗謝練江風白，一枕齊紈海月明。",
            "楊柳敗梢飛葉響，芰荷香柄折秋鳴。",
            "誰人更唱陽關曲，牢落煙霞夢不成。"
        ],
        "title": "江館秋夕",
        "id": "376f0416-146f-4c98-af12-b5dba587fd42"
    },
    {
        "author": "譚用之",
        "paragraphs": [
            "露下銀河鴈度頻，囊中壚火幾時真。",
            "數莖白髮生浮世，一盞寒燈共故人。",
            "雲外簟涼吟嶠月，島邊花暖釣江春。",
            "何當歸去重攜手，依舊紅霞作近鄰。"
        ],
        "title": "秋夜同友人話舊",
        "id": "be9522df-c600-404e-a022-71045b77fff9"
    },
    {
        "author": "譚用之",
        "paragraphs": [
            "鑄時天匠待英豪，紫焰寒星匣倍牢。",
            "三尺何年拂塵土，四溟今日絕波濤。",
            "雄應垓下收蛇陣，滯想溪頭伴豹韜。",
            "惜是真龍懶拋擲，夜來衝斗氣何高。"
        ],
        "title": "古劍",
        "id": "7df0c4e2-5e24-4021-aae3-b25b66129fd6"
    },
    {
        "author": "譚用之",
        "paragraphs": [
            "鳥盡弓藏良可哀，誰知歸釣子陵臺。",
            "鍊多不信黃金耗，吟苦須驚白髮催。",
            "喘月吳牛知夜至，嘶風胡馬識秋來。",
            "燕歌別後休惆悵，黍已成畦菊已開。"
        ],
        "title": "寄王侍御",
        "id": "c586d8b2-d403-4237-88b5-b1337c6b48d9"
    },
    {
        "author": "譚用之",
        "paragraphs": [
            "三皇上人春夢醒，東侯老大麒麟生。",
            "洞連龍穴全山冷，窗透鼇波盡室清。",
            "計拙恥居巖麓老，氣狂慙與斗牛平。",
            "誰人爲向青編上，直傍巢由寫一名。"
        ],
        "title": "別何處士陵俊老",
        "id": "f51fc6e1-c699-47a6-a71b-fc5e9d5845d8"
    },
    {
        "author": "譚用之",
        "paragraphs": [
            "流水物情諳世態，落花春夢壓塵勞。",
            "織檻錦紋苔乍結，墮書花印菊初殘。",
            "光陰老去無成事，富貴不來爭奈何。",
            "眠雲無限好知己，應笑不歸花滿樽。"
        ],
        "title": "句",
        "id": "0d761762-f5ee-4a31-af1c-718a4b839c63"
    },
    {
        "author": "王周",
        "paragraphs": [
            "杳杳金陵路，難禁欲斷魂。",
            "雨晴山有態，風晚水無痕。",
            "遠色千檣岸，愁聲一笛村。",
            "如何遣懷抱，詩畢自開尊。"
        ],
        "title": "泊姑熟口",
        "id": "f3ead31d-ce9e-4854-b981-847252b4b3ee"
    },
    {
        "author": "王周",
        "paragraphs": [
            "柴桑分邑載圖經，屈曲山光展畫屏。",
            "最是蘆洲東北望，人家殘照隔煙汀。"
        ],
        "title": "湖口縣",
        "id": "80c53ed0-4fd7-4bad-b3b2-91e6ba802fb4"
    },
    {
        "author": "王周",
        "paragraphs": [
            "衆湖湖口繫蘭船，睡起中餐又却眠。",
            "風伯如何解迴怒，數宵檣倚碧蘆煙。"
        ],
        "title": "岳州衆湖阻風二首 一",
        "id": "4a6e6303-7dfe-422f-aa6b-4c7fc3e4f694"
    },
    {
        "author": "王周",
        "paragraphs": [
            "偶繫扁舟枕綠莎，旋移深處避驚波。",
            "曉來閑共漁人話，此去巴陵路幾多。"
        ],
        "title": "岳州衆湖阻風二首 二",
        "id": "f53b0daa-1785-4364-9cd4-0bd441beff63"
    },
    {
        "author": "王周",
        "paragraphs": [
            "遊絲垂幄雨依依，枝上紅香片片飛。",
            "把酒問春因底意，爲誰來後爲誰歸。"
        ],
        "title": "問春",
        "id": "80121679-1d9f-4e8b-95ef-a5df953cf296"
    },
    {
        "author": "王周",
        "paragraphs": [
            "花枝千萬趁春開，三月瓓珊即自回。",
            "剩向東園種桃李，明年依舊爲君來。"
        ],
        "title": "春荅",
        "id": "dda42d82-acea-4e4f-bee2-f83b23b6975e"
    },
    {
        "author": "王周",
        "paragraphs": [
            "西塞名山立翠屏，濃嵐橫入半江青。",
            "千尋鐵鏁無由問，石壁空存道者形。"
        ],
        "title": "西塞山二首 一",
        "id": "d01692ff-b859-416e-a3c7-cf7ba9dbdfeb"
    },
    {
        "author": "王周",
        "paragraphs": [
            "匹婦頑然莫問因，匹夫何去望千春。",
            "翻思岵屺傳詩什，舉世曾無化石人。"
        ],
        "title": "西塞山二首 二",
        "id": "7e58b4c8-7f40-4737-9eef-55eac0808d87"
    },
    {
        "author": "王周",
        "paragraphs": [
            "風起即千里，風回翻問津。",
            "沈思宦遊者，何啻使風人。"
        ],
        "title": "使風",
        "id": "27c989a1-0e6e-41da-801e-12bf82274e69"
    },
    {
        "author": "王周",
        "paragraphs": [
            "首出崔嵬占上遊，迥存濃翠向荆州。",
            "空聞別有回山力，却見長江曲尺流。"
        ],
        "tags": [
            "长江"
        ],
        "title": "石首山",
        "id": "d427f29d-3355-4574-8a32-c5cd2e53bcf7"
    },
    {
        "author": "王周",
        "paragraphs": [
            "兩山鬬咽喉，羣石矗牙齒。",
            "行客無限怨，橫吞一江水。"
        ],
        "title": "金口步",
        "id": "8ce50fcd-ef55-4507-abc8-08df406bbf21"
    },
    {
        "author": "王周",
        "paragraphs": [
            "渡水采桑歸，蠶老催上機。",
            "扎扎得盈尺，輕素何人衣。"
        ],
        "title": "采桑女二首 一",
        "id": "c784dee4-e753-4ad6-aaa0-4917781e0608"
    },
    {
        "author": "王周",
        "paragraphs": [
            "採桑知蠶飢，投梭惜夜遲。",
            "誰誇羅綺叢，新畫學月眉。"
        ],
        "title": "采桑女二首 二",
        "id": "ccdd125f-6b25-448e-89f8-c876fc6703e6"
    },
    {
        "author": "王周",
        "paragraphs": [
            "渡溪溪水急，水濺羅衣濕。",
            "日暮猶未歸，盈盈水邊立。"
        ],
        "title": "渡溪",
        "id": "9a12caab-9bd4-4b27-9862-381df992761d"
    },
    {
        "author": "王周",
        "paragraphs": [
            "素律鑠欲脆，青女妒復稀。",
            "月冷天風吹，葉葉乾紅飛。"
        ],
        "title": "落葉",
        "id": "bb2b70d6-9985-4b06-a850-5b51f2c98e1b"
    },
    {
        "author": "王周",
        "paragraphs": [
            "秋染棠梨葉半紅，荆州東望草平空。",
            "誰知孤宦天涯意，微雨蕭蕭古驛中。"
        ],
        "title": "宿疎陂驛",
        "id": "6bfefbd7-5c69-4928-80a8-91c582aa7b11"
    },
    {
        "author": "王周",
        "paragraphs": [
            "總角曾隨上峽船，尋思如夢可悽然。",
            "夜來孤館重來宿，枕底灘聲似舊年。"
        ],
        "title": "再經秭歸二首 一",
        "id": "b552e4ac-7559-495b-af36-aa85f4be0013"
    },
    {
        "author": "王周",
        "paragraphs": [
            "秭歸城邑昔曾過，舊識無人奈老何。",
            "獨有淒清難改處，月明聞唱竹枝歌。"
        ],
        "title": "再經秭歸二首 二",
        "id": "da2a5d28-ff7a-4cc1-8822-2d51e6eaafb5"
    },
    {
        "author": "王周",
        "paragraphs": [
            "拂拂生殘暉，層層如裂緋。",
            "天風翦成片，疑作仙人衣。"
        ],
        "title": "霞",
        "id": "811552b4-5ca3-489e-8e5c-7ae7f0f3487b"
    },
    {
        "author": "王周",
        "paragraphs": [
            "南陵直上路盤盤，平地凌雲勢萬端。",
            "堪笑巴民不厭足，更嫌山少畫山看。"
        ],
        "title": "巫山公署壁有無名氏戲書二韻",
        "id": "868f376b-2a60-4eac-8020-4ef885998e00"
    },
    {
        "author": "王周",
        "paragraphs": [
            "白日人稀到，簾垂道院深。",
            "雨苔生古壁，雪雀聚寒林。",
            "忘慮憑三樂，消閑信五禽。",
            "誰知是官府，煙縷滿鑪沈。"
        ],
        "title": "道院",
        "id": "c4e115bf-547d-4ed4-a20d-97bd569a4507"
    },
    {
        "author": "王周",
        "paragraphs": [
            "渝州江上忽相逢，說隱西山最上峰。",
            "略坐移時又分別，片雲孤鶴一枝筇。"
        ],
        "title": "會噲岑山人",
        "id": "e7d4aca2-85f0-43af-addd-88372e695c7a"
    },
    {
        "author": "王周",
        "paragraphs": [
            "巴江江水色，一帶濃藍碧。",
            "仙女瑟瑟衣，風梭晚來織。"
        ],
        "title": "巴江",
        "id": "92b8618c-a6fb-4a9e-86f3-5325206046b3"
    },
    {
        "author": "王周",
        "paragraphs": [
            "桃李栽成豔格新，數枝留得小園春。",
            "半紅半白無風雨，隨分夭容解笑人。"
        ],
        "title": "小園桃李始花偶以成詠",
        "id": "45d7f1a7-1852-4c68-880a-45c0db5c68ad"
    },
    {
        "author": "王周",
        "paragraphs": [
            "公居門館靜，旅寄萬州城。",
            "山共秋煙紫，霜幷夜月清。",
            "無愁干酒律，有句入詩評。",
            "何必須林下，方馳吏隱名。"
        ],
        "title": "公居",
        "id": "f156b7cb-fdd1-4c46-97f5-b69ae429d901"
    },
    {
        "author": "王周",
        "paragraphs": [
            "扁舟閑引望，望極更盤桓。",
            "山密礙江曲，雨多饒地寒。",
            "短莎煙苒苒，驚浪雪漫漫。",
            "難寫愁何限，鄉關在一端。"
        ],
        "title": "富池口",
        "id": "945f9cb4-87f4-47ea-a420-143c24be16b2"
    },
    {
        "author": "王周",
        "paragraphs": [
            "隱几經旬疾未痊，孤燈孤驛若爲眠。",
            "郡樓昨夜西風急，一一更籌到枕前。"
        ],
        "title": "夔州病中",
        "id": "d09b6ee3-1732-42ad-a6ff-b743b7e5d324"
    },
    {
        "author": "王周",
        "paragraphs": [
            "永日無他念，孤清吏隱心。",
            "竹聲幷雪碎，溪色共煙深。",
            "數息閑凭几，緣情默寄琴。",
            "誰知同寂寞，相與結知音。"
        ],
        "title": "題廳壁",
        "id": "c9ccc4d9-5b01-4c63-8176-865b9002617a"
    },
    {
        "author": "王周",
        "paragraphs": [
            "行過武寧縣，初晴物景和。",
            "岸回驚水急，山淺見天多。",
            "細草濃藍潑，輕煙匹練拖。",
            "晚來何處宿，一笛起漁歌。"
        ],
        "title": "過武寧縣",
        "id": "04c489ed-8305-4fd7-b7f4-cd58853c41fa"
    },
    {
        "author": "王周",
        "paragraphs": [
            "曾上青泥蜀道難，架空成路入雲寒。",
            "如何却向巴東去，三十六盤天外盤。"
        ],
        "title": "路次覆盆驛",
        "id": "9551e6ce-9f46-4162-8d67-602b5eec2e27"
    },
    {
        "author": "王周",
        "paragraphs": [
            "船檣相望荆江中，岸蘆汀樹煙濛濛。",
            "路聞隄缺水如箭，未知何日生南風。"
        ],
        "title": "藕池阻風寄同行撫牧裘駕",
        "id": "57cab9d3-0ccb-4f50-9d20-d18142571cae"
    },
    {
        "author": "王周",
        "paragraphs": [
            "冰雪肌膚力不勝，落花飛絮遶風亭。",
            "不知何事鞦韆下，蹙破愁眉兩點青。"
        ],
        "title": "無題二首 一",
        "id": "efe5901e-d44e-4622-a101-e05d9993ed72"
    },
    {
        "author": "王周",
        "paragraphs": [
            "梨花如雪已相迷，更被驚烏半夜啼。",
            "簾捲玉樓人寂寂，一鉤新月未沈西。"
        ],
        "title": "無題二首 二",
        "id": "85fedb0b-a224-4ece-ba5b-7acbc7153e65"
    },
    {
        "author": "王周",
        "paragraphs": [
            "偶泊巴東古縣前，宦情鄉思兩綿綿。",
            "不堪蠟炬燒殘淚，雨打船窗半夜天。"
        ],
        "title": "泊巴東",
        "id": "8d5159c8-0294-4685-85b2-2c09c0289b0a"
    },
    {
        "author": "王周",
        "paragraphs": [
            "粉英香萼一般般，無限行人立馬看。",
            "村女浴蠶桑柘綠，枉將顏色忍春寒。"
        ],
        "title": "道中未開木杏花",
        "id": "e3a0eee6-4f26-4c13-bfab-33d55f7c837e"
    },
    {
        "author": "王周",
        "paragraphs": [
            "公局長清淡，池亭晚景中。",
            "蔗竿閑倚碧，蓮朵靜淹紅。",
            "半引彎彎月，微生飋飋風。",
            "無思復無慮，此味幾人同。"
        ],
        "title": "西山晚景",
        "id": "1f4c9152-51b1-4351-bc6f-c4f975b17c1a"
    },
    {
        "author": "王周",
        "paragraphs": [
            "一片殘陽景，朦朧淡月中。",
            "蘭芽紆嫩紫，棃頰抹生紅。",
            "琴阮資清格，冠簪養素風。",
            "煙霄半知足，吏隱少相同。"
        ],
        "title": "自和",
        "id": "95ddac5f-5d57-441e-9f83-8d37a19a02d4"
    },
    {
        "author": "王周",
        "paragraphs": [
            "己卯至庚辰，仲夏晦之暮。",
            "吾齒右排上，一齒脫而去。",
            "呼吸缺吾防，咀嚼欠吾助。",
            "年籥惜不返，日馭走爲蠹。",
            "脣亡得無寒，舌在從何訴。",
            "輔車宜長依，髮膚可增懼。",
            "不須考前古，聊且爲近喻。",
            "有如雲中雨，雨散絕回顧。",
            "有如枝上葉，葉脫難再附。",
            "白髮非獨愁，紅顏豈私駐。",
            "何必鬱九回，何必牽百慮。",
            "開尊復開懷，引筆作長句。"
        ],
        "title": "齒落詞",
        "id": "ffd8fd96-8fa5-4475-b157-06ae7d4966b6"
    },
    {
        "author": "王周",
        "paragraphs": [
            "畫船晚過淘金磧，不見黃金惟見石。",
            "猶恐黃金價未高，見得錙銖幾多力。"
        ],
        "title": "淘金磧",
        "id": "799ce138-8f5d-4bca-a8c1-288e9697e671"
    },
    {
        "author": "王周",
        "paragraphs": [
            "大石嶺南梅欲發，南陵陂上雪初飛。",
            "苦無酒解愁成陣，又附蘭橈向秭歸。"
        ],
        "title": "施南路偶書",
        "id": "b9ba9138-357c-4a50-9204-83f39bd2c02c"
    },
    {
        "author": "王周",
        "paragraphs": [
            "仙中姑射接瑤姬，成陣清香擁路岐。",
            "半出驛牆誰畫得，雪英相倚兩三枝。"
        ],
        "title": "大石嶺驛梅花",
        "id": "d8da991e-92a4-4214-a98e-dbcf7d4df447"
    },
    {
        "author": "王周",
        "paragraphs": [
            "水中有片月，照耀嬋娟姿。",
            "庭前有孤栢，竦秀歲寒期。",
            "堅然物莫遷，寂焉心爲師。",
            "聲發響必荅，形存影即隨。",
            "雪花安結子，雪葉寧附枝。",
            "蘭死不改香，井寒豈生澌。",
            "晨鑪煙褭褭，病髮霜絲絲。",
            "丈室冰凜冽，一衲雲離披。",
            "顧此名利場，得不慙冠綏。"
        ],
        "title": "贈怤師",
        "id": "70c3591f-3d13-4637-970f-53f0a355dd6b"
    },
    {
        "author": "王周",
        "paragraphs": [
            "冷杉枯栢路盤空，毛髮生寒略略風。",
            "兩漢真仙在何處，巡香行遶蘂珠宮。"
        ],
        "title": "遊仙都觀",
        "id": "dd4278d8-f0ec-45e5-89e8-accdbba225fa"
    },
    {
        "author": "王周",
        "paragraphs": [
            "制之居首尾，俾之辨斜正。",
            "首動尾聿隨，斜取正爲定。",
            "有如提吏筆，有如執時柄。",
            "有如秉師律，有如宣命令。",
            "守彼方與直，得其剛且勁。",
            "既能濟險難，何畏涉遼敻。",
            "招招俾作主，汎汎實司命。",
            "風烏愧斟酌，畫鷁空輝映。",
            "古人存豐規，猗歟聊引證。"
        ],
        "title": "誌峽船具詩 梢",
        "id": "d7b08427-a4b6-48c9-9d30-18b5b18405ee"
    },
    {
        "author": "王周",
        "paragraphs": [
            "用之大曰艫，冠乎小者楫。",
            "通津既能濟，巨浸即橫涉。",
            "身之使者頰，虎之拏者爪。",
            "魚之撥者鬣，弩之進者筴。",
            "此實爲相須，相須航一葉。"
        ],
        "title": "誌峽船具詩 艣",
        "id": "c7c0a73c-17c9-4a0c-8315-d8e2c5830393"
    },
    {
        "author": "王周",
        "paragraphs": [
            "箭飛峽中水，鋸立峽中石。",
            "峽與水爲隘，水與石相擊。",
            "濆爲生險艱，聲發甚霹靂。",
            "三老航一葉，百丈空千尺。",
            "蒼黃徒爾爲，倏忽何可測。",
            "篙之小難制，戙之獨有力。",
            "猗嗟戙之爲，彬彬堅且直。",
            "有如用武人，森森矗戈戟。",
            "有如敢言士，落落吐胸臆。",
            "拯危居坦夷，濟險免兢惕。",
            "誌彼哲匠心，俾其來者識。"
        ],
        "title": "誌峽船具詩 戙",
        "id": "e53f4491-47b8-4cb8-8ff5-31c85a0a6946"
    },
    {
        "author": "王周",
        "paragraphs": [
            "少嘗侍先君，餘閑誦白氏。",
            "始得入峽詩，深味作詩旨。",
            "云有萬仞山，云有千丈水。",
            "自念坎壈時，尤多兢慎理。",
            "山束峽如口，水漱石如齒。",
            "孤舟行其中，薄冰猶坦履。",
            "孱顏屹焉立，洶湧勃然起。",
            "百丈爲前牽，萬險即平砥。",
            "破之以篔簹，續之以麻枲。",
            "礪之堅以節，引之直如矢。",
            "杼軸連半空，長短隨兩涘。",
            "鐵鎖枉馳名，錦纜謾稱美。",
            "長繩豈能繫，朽索何足擬。",
            "苟非𦁤之爲，胡可力行此。"
        ],
        "title": "誌峽船具詩 百丈",
        "id": "176ca419-0dac-4f58-ba00-de6345b91e88"
    },
    {
        "author": "王周",
        "paragraphs": [
            "引步攜筇竹，西園小徑通。",
            "雪欹梅蔕綠，春入杏梢紅。",
            "靜意崖穿溜，孤愁笛破空。",
            "如何將此景，收拾向圖中。"
        ],
        "title": "早春西園",
        "id": "fccb9aa6-0d69-44af-897d-97965138d613"
    },
    {
        "author": "王周",
        "paragraphs": [
            "今春從南陵，得草名金盤。",
            "金盤有仁性，生在林一端。",
            "根節歲一節，食之甘而酸。",
            "風俗競採掇，俾人防急難。",
            "巴中虵虺毒，解之如走丸。",
            "巨葉展六出，軟幹分長竿。",
            "搖搖綠玉活，褭褭香荷寒。",
            "世云暑酷月，鬱有神物看。",
            "天之產於此，意欲生民安。",
            "今之爲政者，何不反此觀。",
            "知彼苛且猛，慎勿虐而殘。",
            "一物苟失所，萬金惟可歎。",
            "莫並蒿與萊，豈羨芝及蘭。",
            "勤渠護根本，栽植當庭欄。",
            "寄言好生者，休說神仙丹。"
        ],
        "title": "金盤草詩",
        "id": "3a3fcccb-46f3-41f8-be2d-db176311f5a7"
    },
    {
        "author": "王周",
        "paragraphs": [
            "公事公言地，標名姓必臧。",
            "江山如得助，談笑若爲妨。",
            "均賦鄉原肅，詳刑郡邑康。",
            "官箴居座右，夙夜算難忘。"
        ],
        "title": "和程刑部三首 公會亭",
        "id": "972d5f94-468b-428c-9a94-610f5c3777c5"
    },
    {
        "author": "王周",
        "paragraphs": [
            "飋飋籠清籟，蕭蕭鏁翠陰。",
            "向高思盡節，從直美虛心。",
            "迥砌滋蒼蘚，幽窗伴素琴。",
            "公餘時引步，一徑靜中深。"
        ],
        "title": "和程刑部三首 碧鮮亭",
        "id": "b777d7c1-474f-4f60-bff2-4061159aa0c5"
    },
    {
        "author": "王周",
        "paragraphs": [
            "照影翻窗綺，層紋滉額波。",
            "絲青迷岸柳，茸綠蘸汀莎。",
            "片雪翹飢鷺，孤香卷嫩荷。",
            "憑欄堪入畫，時聽竹枝歌。"
        ],
        "title": "和程刑部三首 清漣閤",
        "id": "3acda17e-2d18-4c03-8e25-34c6ef7bcd7b"
    },
    {
        "author": "王周",
        "paragraphs": [
            "予念天之生，生本空疎器。",
            "五歲稟慈訓，憤悱讀書志。",
            "七歲辨聲律，勤苦會詩賦。",
            "九歲執公卷，倜儻干名意。",
            "乞薦鄉老書，幸會春官試。",
            "折桂愧巍峩，依蓮何氣味。",
            "性拙絕不佞，才短無餘地。",
            "前年會知己，薦章實非據。",
            "寧見民說平，空荷君恩寄。",
            "瞿唐抵巴渝，往來名攬轡。",
            "孤舟一水中，艱險實可畏。",
            "羣操百丈牽，臨難無苟避。",
            "濆向江底發，水在石中沸。",
            "槌鼓稱打寬，繫紉呼下緯。",
            "善惡胡可分，死生何足諱。",
            "騎衡與垂堂，非不知前喻。",
            "臨淵與履冰，非不知深慮。",
            "我今縻搢紳，善地誰人致。",
            "城孤與社鼠，巧佞誰從庇。",
            "奴顏與婢膝，醜直誰從媚。",
            "妻兒敻限越，容顏幾憔悴。",
            "致身霄漢人，呝嚱盡賢智。"
        ],
        "title": "自喻",
        "id": "f12f0006-8935-43bc-9873-29cacf1d4c40"
    },
    {
        "author": "王周",
        "paragraphs": [
            "廟前溪水流潺潺，廟中修竹聲珊珊。",
            "襄王一夢杳難問，晚晴天氣歸雲閑。"
        ],
        "title": "巫山廟",
        "id": "c3e0edb2-364d-4305-ab53-e03cf18570dc"
    },
    {
        "author": "王周",
        "paragraphs": [
            "春寒天氣下瞿塘，大壤溪前柳線長。",
            "須信孤雲是孤宦，莫將鄉思附歸艎。"
        ],
        "title": "下瞿塘寄時同年",
        "id": "45970138-c1e8-4810-815f-1bfae5bc8f7f"
    },
    {
        "author": "王周",
        "paragraphs": [
            "隨柳參差破綠芽，此中依約欲飛花。",
            "春光是處傷離思，何況歸期未有涯。"
        ],
        "title": "和杜運使巴峽地暖節物與中土異黯然有感詩三首 一",
        "id": "19eac081-6e47-40d2-8349-7836f83ae843"
    },
    {
        "author": "王周",
        "paragraphs": [
            "始看菊蘂開籬下，又見梅花寄嶺頭。",
            "攬轡巴西官局冷，幾憑春酒沃鄉愁。"
        ],
        "title": "和杜運使巴峽地暖節物與中土異黯然有感詩三首 二",
        "id": "bcf3556a-26c9-42ae-a974-30001fdeb5b1"
    },
    {
        "author": "王周",
        "paragraphs": [
            "花品姚黃冠洛陽，巴中春早羨孤芳。",
            "不知別有栽培力，流詠新詩與激昂。"
        ],
        "title": "和杜運使巴峽地暖節物與中土異黯然有感詩三首 三",
        "id": "afeaa38c-ca21-4596-b889-787a0a1c5e45"
    },
    {
        "author": "王周",
        "paragraphs": [
            "虞人初獲酉江西，長臂難將意馬齊。",
            "今日未啼頭已白，不堪深入白雲啼。"
        ],
        "title": "施南太守以猨兒爲寄作詩答之",
        "id": "a205a516-bef3-4a90-9158-4a6380280ccf"
    },
    {
        "author": "王周",
        "paragraphs": [
            "巴水走若箭，峽山開如屏。",
            "洶湧匹練白，𡷾崒濃藍青。",
            "崖空蓄雲雨，灘惡驚雷霆。",
            "神仙宅幽邃，廟貌橫杳冥。",
            "隱約可一夢，縹緲餘千齡。",
            "名利有所役，舟楫無暫停。",
            "悉宰垂[肸]蠁，祠禱希安寧。",
            "鵶鵶爾何物，飛飛來廟庭。",
            "紛紛颺寥泬，遠近隨虛舲。",
            "鐵石礪觜爪，金碧輝光翎。",
            "翔集託陰險，鵮啄貪羶腥。",
            "日既恃威福，歲久爲精靈。",
            "依草與附木，誣詭殊不經。",
            "城狐與社鼠，瑣細何足聽。",
            "況乎人假人，心闊吞滄溟。"
        ],
        "title": "巫廟",
        "id": "5ed238c5-0d65-472b-8bdc-4eda7f3b588b"
    },
    {
        "author": "劉兼",
        "paragraphs": [
            "繡衣公子宴池塘，淑景融融萬卉芳。",
            "珠翠照天春未老，管弦臨水日初長。",
            "風飄柳線金成穗，雨洗梨花玉有香。",
            "醉後不能離綺席，擬憑青帝繫斜陽。"
        ],
        "title": "貴遊",
        "id": "20ffcf8c-a46f-48be-bdb5-31f4a2e66a45"
    },
    {
        "author": "劉兼",
        "paragraphs": [
            "桐葉飛霜落井欄，菱花藏雪助衰顏。",
            "夜窗颯颯搖寒竹，秋枕迢迢夢故山。",
            "臨水釣舟橫荻岸，隔溪禪侶啓柴關。",
            "覺來依舊三更月，離緒鄉心起萬端。"
        ],
        "title": "夢歸故園 一",
        "id": "89a5aa76-391b-4cd6-b95d-465cf9570e73"
    },
    {
        "author": "劉兼",
        "paragraphs": [
            "舊館秋寒夜夢長，水簾疎影入迴塘。",
            "宦情率爾拖魚艇，客恨依然在燕梁。",
            "白鷺獨飄山面雪，紅蕖全謝鏡心香。",
            "起來不語無人會，醉倚東軒半夕陽。"
        ],
        "title": "夢歸故園 二",
        "id": "ad36f629-19a6-409f-86e3-769bf641b698"
    },
    {
        "author": "劉兼",
        "paragraphs": [
            "蜀都春色漸離披，夢斷雲空事莫追。",
            "宮闕一城荒作草，王孫猶自醉如泥。",
            "誰家玉笛吹殘照，柳市金絲拂舊堤。",
            "可惜錦江無錦濯，海棠花下杜鵑啼。"
        ],
        "title": "蜀都春晚感懷",
        "id": "cd2d5341-21a9-4a95-a4c2-9a9d8b14842b"
    },
    {
        "author": "劉兼",
        "paragraphs": [
            "幽庭凝碧亦漣漪，簷霤聲繁聒夢歸。",
            "半岫金烏纔委照，一川石燕又交飛。",
            "濯枝霢霂榴花吐，吹渚飄颻暑氣微。",
            "因憶故園閑釣處，蒼苔斑駁滿漁磯。"
        ],
        "title": "對雨",
        "id": "62426e88-a7e8-4862-b816-f26d6b7505c3"
    },
    {
        "author": "劉兼",
        "paragraphs": [
            "春霽江山似畫圖，醉垂鞭袂出康衢。",
            "猖狂亂打貔貅鼓，懶慢遲修鴛鷺書。",
            "老色漸來欺鬢髮，閑晴將欲傲簪裾。",
            "苔錢遍地知多少，買得花枝不落無。"
        ],
        "title": "春霽",
        "id": "6382c01f-4a54-434f-a784-51228010162c"
    },
    {
        "author": "劉兼",
        "paragraphs": [
            "荒僻淹留歲已深，解龜無計恨難任。",
            "守方半會蠻夷語，賀廈全忘燕雀心。",
            "夜靜倚樓悲月笛，秋寒欹枕泣霜砧。",
            "宦情總逐愁腸斷，一筯鱸魚直萬金。"
        ],
        "title": "秋夕書懷 一",
        "id": "755ee7db-5806-45b1-a48a-3fa1e39657e7"
    },
    {
        "author": "劉兼",
        "paragraphs": [
            "直氣從來不入時，掩關慵更釣磻溪。",
            "斯文未喪宣尼歎，吾道將窮阮籍悲。",
            "輕粉覆霜凝夜砌，亂金鋪菊織秋籬。",
            "南陽臥久無人問，薄命非才有可疑。"
        ],
        "title": "秋夕書懷 二",
        "id": "429b2294-e37e-4414-bec8-7ec536cba78a"
    },
    {
        "author": "劉兼",
        "paragraphs": [
            "春雲春日共朦朧，滿院梨花半夜風。",
            "宿酒未醒珠箔捲，豔歌初闋玉樓空。",
            "五湖范蠡才堪重，六印蘇秦道不同。",
            "再取素琴聊假寐，南柯靈夢莫相通。"
        ],
        "title": "春霄",
        "id": "c92574db-dd5b-45b2-a504-3fac65e0d6cb"
    },
    {
        "author": "劉兼",
        "paragraphs": [
            "素律初迴枕簟涼，松風飄泊入華堂。",
            "譚雞寂默紗窗靜，夢蝶蕭條玉漏長。",
            "歸去水雲多阻隔，別來情緒足悲傷。",
            "霜砧月笛休相引，只有離襟淚兩行。"
        ],
        "title": "秋夕書懷呈戎州郎中 一",
        "id": "c553c8d1-3f42-41e4-8216-76df46dc4dff"
    },
    {
        "author": "劉兼",
        "paragraphs": [
            "風送秋荷滿鼻香，竹聲敲玉近虛廊。",
            "夢迴故國情方黯，月過疎簾夜正涼。",
            "菱鏡也知移豔態，錦書其奈隔年光。",
            "鸞膠處處難尋覓，斷盡相思寸寸腸。"
        ],
        "title": "秋夕書懷呈戎州郎中 二",
        "id": "70220e10-577b-431d-a51e-c928b1a88b08"
    },
    {
        "author": "劉兼",
        "paragraphs": [
            "薄暮疎林宿鳥還，倚樓垂袂復憑欄。",
            "月沈江底珠輪淨，雲鎖峰頭玉葉寒。",
            "劉毅暫貧雖壯志，馮唐將老自低顏。",
            "無言獨對秋風立，擬把朝簪換釣竿。"
        ],
        "title": "晚樓寓懷",
        "id": "d1f63af2-2b60-4ca1-bbb5-9c0d65cf44df"
    },
    {
        "author": "劉兼",
        "paragraphs": [
            "金閨寂寞罷妝臺，玉筯闌干界粉腮。",
            "花落掩關春欲暮，月圓欹枕夢初迴。",
            "鸞膠豈續愁腸斷，龍劒難揮別緒開。",
            "曾寄錦書無限意，塞鴻何事不歸來。"
        ],
        "title": "征婦怨",
        "id": "01963000-36cb-4f71-ac7d-3575177a05bf"
    },
    {
        "author": "劉兼",
        "paragraphs": [
            "青鏡重磨照白鬚，白鬚撚閑意何如。",
            "故園迢遰千山外，荒郡淹留四載餘。",
            "風送竹聲侵枕簟，月移花影過庭除。",
            "秋霜滿領難消釋，莫讀離騷失意書。"
        ],
        "title": "對鏡",
        "id": "77fc7fc0-1bee-44f7-8e26-7d1fe5f8b7a3"
    },
    {
        "author": "劉兼",
        "paragraphs": [
            "多時窗外語呢喃，只要佳人捲繡簾。",
            "大廈已成須慶賀，高門頻入莫憎嫌。",
            "花間舞蝶和香趁，江畔春泥帶雨銜。",
            "栖息數年情已厚，營巢爭肯傍他簷。"
        ],
        "title": "春燕",
        "id": "0767304f-1005-41ca-9d41-5595c932082a"
    },
    {
        "author": "劉兼",
        "paragraphs": [
            "一承兌澤蒞方州，八度春光照郡樓。",
            "好景幾將官吏醉，名山時領管弦遊。",
            "空花任爾頻侵眼，老雪從他漸滿頭。",
            "歸去杜陵池閣在，只能歡笑不能愁。"
        ],
        "title": "春晚寓懷",
        "id": "afbe626e-344a-4905-b911-cbfa5155a4b7"
    },
    {
        "author": "劉兼",
        "paragraphs": [
            "二月風光似洞天，紅英翠萼簇芳筵。",
            "楚王雲雨迷巫峽，江令文章媚蜀箋。",
            "歌黛入顰春袖斂，舞衣新繡曉霞鮮。",
            "酒闌香袂初分散，笑指漁翁釣暮煙。"
        ],
        "title": "中春宴遊",
        "id": "8acdfdd7-03f4-49a5-99d5-cda2e34ea30e"
    },
    {
        "author": "劉兼",
        "paragraphs": [
            "東風滿地是梨花，只把琴心殢酒家。",
            "立處晚樓橫短笛，望中春草接平沙。",
            "雁行斷續晴天遠，燕翼參差翠幕斜。",
            "歸計未成頭欲白，釣舟煙浪思無涯。"
        ],
        "title": "春晚閑望",
        "id": "c4d93918-3bf9-44ab-adfe-3a27ef6cf590"
    },
    {
        "author": "劉兼",
        "paragraphs": [
            "搖落江天萬木空，雁行斜戛塞垣風。",
            "征閨擣月離愁遠，舊館眠雲旅夢通。",
            "郢客豈能陪下里，臯禽爭肯戀樊籠。",
            "此心曠蕩誰相會，盡在南華十卷中。"
        ],
        "title": "秋夕書事",
        "id": "368889f8-4a3d-46c4-8338-b98a706f5135"
    },
    {
        "author": "劉兼",
        "paragraphs": [
            "新秋菡萏發紅英，向晚風飄滿郡馨。",
            "萬疊水紋羅乍展，一雙鸂鶒繡初成。",
            "採蓮女散吳歌闋，拾翠人歸楚雨晴。",
            "遠岸牧童吹短笛，蓼花深處信牛行。"
        ],
        "title": "蓮塘霽望",
        "id": "25d4c636-a730-4f2c-84f2-447f883472f2"
    },
    {
        "author": "劉兼",
        "paragraphs": [
            "嘉陵江畔餞行車，離袂難分十里餘。",
            "慷慨莫誇心似鐵，留連不覺淚成珠。",
            "風光川谷梅將發，音信雲天雁未疎。",
            "立馬舉鞭無限意，會稀別遠擬何如。"
        ],
        "title": "送從弟舍人入蜀",
        "id": "cb6f0957-d7a5-41c0-8c49-78c4f4bc5a9a"
    },
    {
        "author": "劉兼",
        "paragraphs": [
            "迴車院子未迴車，三載疲民詠袴襦。",
            "借寇已承英主詔，乞骸須上老臣書。",
            "黃金蜀柳籠朱戶，碧玉湘筠映綺疏。",
            "因問滿筵詩酒客，錦江何處有鱸魚。"
        ],
        "title": "新迴車院筵上作",
        "id": "b5806765-f2d8-4d0f-9018-d0fbcb4365c4"
    },
    {
        "author": "劉兼",
        "paragraphs": [
            "屈指良交十四人，隙駒風燭漸爲塵。",
            "當初花下三秦客，只有天涯二老身。",
            "乘醉幾同遊北內，尋芳多共謁東隣。",
            "此時阻隔關山遠，月滿江樓淚滿巾。"
        ],
        "title": "寄長安鄭員外",
        "id": "5e6129cb-80f6-41dc-bc66-a502da4836d3"
    },
    {
        "author": "劉兼",
        "paragraphs": [
            "高秋咸鎬起霜風，秦漢荒陵樹葉紅。",
            "七國鬬雞方賈勇，中原逐鹿更爭雄。",
            "南山漠漠雲常在，渭水悠悠事旋空。",
            "立馬舉鞭遙望處，阿房遺址夕陽東。"
        ],
        "title": "咸陽懷古",
        "id": "0047d363-0c3d-4fab-93d6-d6ba5b620520"
    },
    {
        "author": "劉兼",
        "paragraphs": [
            "繡林紅岸落花鈿，故去新來感自然。",
            "絕塞杪春悲漢月，長林深夜泣緗弦。",
            "錦書雁斷應難寄，菱鏡鸞孤貌可憐。",
            "獨倚畫屏人不會，夢魂纔別戍樓邊。"
        ],
        "title": "春怨",
        "id": "9f280384-5f44-4bf9-b190-feb0f531d13a"
    },
    {
        "author": "劉兼",
        "paragraphs": [
            "憑高多是偶汍瀾，紅葉何堪照病顏。",
            "萬疊雲山供遠恨，一軒風物送秋寒。",
            "背琴鶴客歸松徑，橫笛牛童臥蓼灘。",
            "獨倚郡樓無限意，夕陽西去水東還。"
        ],
        "title": "登樓寓望",
        "id": "c4af037f-38fb-4694-9c7a-4d5fccf92373"
    },
    {
        "author": "劉兼",
        "paragraphs": [
            "醉卓寒筇傍水行，漁翁不會獨吟情。",
            "龜能顧印誰相重，鶴偶乘軒自可輕。",
            "簪組百年終長物，文章千古亦虛名。",
            "是非得喪皆閑事，休向南柯與夢爭。"
        ],
        "title": "江岸獨步",
        "id": "515d8d6a-f7e2-48de-8d13-7830c6293d08"
    },
    {
        "author": "劉兼",
        "paragraphs": [
            "獨上江樓望故鄉，淚襟霜笛共淒涼。",
            "雲生隴首秋雖早，月在天心夜已長。",
            "魂夢只能隨蛺蝶，煙波無計學鴛鴦。",
            "蜀箋都有三千幅，總寫離情寄孟光。"
        ],
        "title": "江樓望鄉寄內",
        "id": "3ab46fa7-c66d-4e23-84d1-741f41f0249b"
    },
    {
        "author": "劉兼",
        "paragraphs": [
            "琴中難挑孰憐才，獨對良宵酒數杯。",
            "蘇子黑貂將已盡，宋弘青鳥又空回。",
            "月穿淨牖霜成隙，風捲殘花錦作堆。",
            "欹枕夢魂何處去，醉和春色入天台。"
        ],
        "title": "命妓不至",
        "id": "9d233c37-a81d-4d35-ad20-f2e9bb389f55"
    },
    {
        "author": "劉兼",
        "paragraphs": [
            "十月芙蓉花滿枝，天庭驛騎賜寒衣。",
            "將同玉蝶侵肌冷，也遣金鵬遍體飛。",
            "夜臥始知多忝竊，晝行方覺轉光輝。",
            "深冬若得朝丹闕，太華峰前衣錦歸。"
        ],
        "title": "宣賜錦袍設上贈諸郡客",
        "id": "61dd57c4-9c30-4bdc-b52e-0c492483fc17"
    },
    {
        "author": "劉兼",
        "paragraphs": [
            "朱冠金距綵毛身，昧爽高聲已報晨。",
            "作瑞莫慚先貢楚，擅塲須信獨推秦。",
            "淮南也伴升仙犬，函谷曾容借曉人。",
            "此日卑棲隨飲啄，宰君驅我亦相馴。"
        ],
        "title": "晨雞",
        "id": "010044dc-55d1-4a60-97bf-18ed5cb30b4c"
    },
    {
        "author": "劉兼",
        "paragraphs": [
            "微雨微風隔晝簾，金爐檀炷冷慵添。",
            "桃花滿地春牢落，柳絮成堆雪棄嫌。",
            "寶瑟不能邀卓氏，綵毫何必夢江淹。",
            "宦情歸興休相撓，隼斾漁舟總未厭。"
        ],
        "title": "芳春",
        "id": "c28cd125-b380-4c40-90f2-a493f9c2fcd0"
    },
    {
        "author": "劉兼",
        "paragraphs": [
            "柳成金穗草如茵，載酒尋花共賞春。",
            "先入醉鄉君莫問，十年風景在三秦。"
        ],
        "title": "春遊 一",
        "id": "298c5bbf-a1ca-428c-a16c-63bdb0ce55e2"
    },
    {
        "author": "劉兼",
        "paragraphs": [
            "搖搖離緒不能持，滿郡花開酒熟時。",
            "羞聽黃鶯求善友，強隨綠柳展愁眉。",
            "隔雲故國山千疊，傍水芳林錦萬枝。",
            "聖主未容歸北闕，且將勤儉撫南夷。"
        ],
        "title": "春遊 二",
        "id": "b70702ea-7ddc-4528-831e-db9557ab2a19"
    },
    {
        "author": "劉兼",
        "paragraphs": [
            "重陽不忍上高樓，寒菊年年照暮秋。",
            "萬疊故山雲總隔，兩行鄉淚血和流。",
            "黃茅莽莽連邊郡，紅葉紛紛落釣舟。",
            "歸計未成年漸老，茱萸羞戴雪霜頭。"
        ],
        "title": "重陽感懷 一",
        "id": "24fad807-9684-49b6-a9ce-27286797769a"
    },
    {
        "author": "劉兼",
        "paragraphs": [
            "載花乘酒上高山，四望秋空八極寬。",
            "蜀國江山存不得，劉家豚犬取何難。",
            "張儀舊壁蒼苔厚，葛亮荒祠古木寒。",
            "獨對斜陽更惆悵，錦江東注似波瀾。"
        ],
        "title": "重陽感懷 二",
        "id": "b40e68fd-ecb8-40e4-8c1e-540d08eae0a3"
    },
    {
        "author": "劉兼",
        "paragraphs": [
            "綺筵金碧照芳菲，酒滿瑤巵水滿池。",
            "去歲南岐離郡日，今春東蜀看花時。",
            "儉蓮發臉當籌著，緒柳生腰按柘枝。",
            "座客半酣言笑狎，孔融懷抱正怡怡。"
        ],
        "title": "宴遊池館",
        "id": "85ed1d97-7497-4ffd-a8f4-c4c49a7b8e2b"
    },
    {
        "author": "劉兼",
        "paragraphs": [
            "齊朝慶裔祖敖曹，麟角無雙鳳九毛。",
            "聲價五侯爭辟命，文章一代振風騷。",
            "醉琴自寄陶家意，夢枕誰聽益郡刀。",
            "補衮應星曾奏舉，北山南海孰爲高。"
        ],
        "title": "寄高書記",
        "id": "e67f0948-dbd2-449f-82b8-39dcab768551"
    },
    {
        "author": "劉兼",
        "paragraphs": [
            "屈指依稀十五年，鸞臺秘閣位相懸。",
            "分飛淮甸雁行斷，重見江樓蟾影圓。",
            "滯跡未偕朝北闕，高才方命入西川。",
            "願君通理須還早，拜慶慈親几杖前。"
        ],
        "title": "再見從弟舍人",
        "id": "8885d398-bbd9-4de2-b527-33ea4345382a"
    },
    {
        "author": "劉兼",
        "paragraphs": [
            "朱欄芳草綠纖纖，欹枕高堂捲晝簾。",
            "處處落花春寂寂，時時中酒病懨懨。",
            "塞鴻信斷雖堪訝，梁燕詞多且莫嫌。",
            "自有卷書銷永日，霜華未用鬢邊添。"
        ],
        "title": "春晝醉眠",
        "id": "f1e80b3f-36ee-4843-b3e6-fe0e6f01a704"
    },
    {
        "author": "劉兼",
        "paragraphs": [
            "寂寂無聊九夏中，傍簷依壁待清風。",
            "壯圖奇策無人問，不及南陽一臥龍。"
        ],
        "title": "中夏晝臥",
        "id": "5d191843-cb7d-4d85-af7f-a0f55e19915e"
    },
    {
        "author": "劉兼",
        "paragraphs": [
            "忘憂何必在庭萱，是事悠悠竟可寬。",
            "酒病未能辭錦里，春狂又擬入桃源。",
            "風吹楊柳絲千縷，月照梨花雪萬團。",
            "閑泥金徽度芳夕，幽泉石上自潺湲。"
        ],
        "title": "春夕寓興",
        "id": "35155334-7e02-4412-8907-5015a699b8af"
    },
    {
        "author": "劉兼",
        "paragraphs": [
            "薄薄春雲籠皓月，杏花滿地堆香雪。",
            "醉垂羅袂倚朱欄，小數玉仙歌未闋。"
        ],
        "title": "春夜",
        "id": "0913f0e1-00e7-451b-8ef1-896f463d4237"
    },
    {
        "author": "劉兼",
        "paragraphs": [
            "小橋流水接平沙，何處行雲不在家。",
            "畢卓未來輕竹葉，劉晨重到殢桃花。",
            "琴樽冷落春將盡，幃幌蕭條日又斜。",
            "回首却尋芳草路，金鞍拂柳思無涯。"
        ],
        "title": "訪飲妓不遇招酒徒不至",
        "id": "be1e0b44-8cc6-47b3-8357-b05d07cd912c"
    },
    {
        "author": "劉兼",
        "paragraphs": [
            "柳擺輕絲拂嫩黃，檻前流水滿池塘。",
            "一筵金翠臨芳岸，四面煙花出粉牆。",
            "舞袖逐風翻繡浪，歌塵隨燕下雕梁。",
            "蠻箋象管休凝思，且放春心入醉鄉。"
        ],
        "title": "春宴河亭",
        "id": "bc01ec28-7e26-4067-9733-c4de83956f9a"
    },
    {
        "author": "劉兼",
        "paragraphs": [
            "劒關雲棧亂崢嶸，得喪何由險與平。",
            "千載龜城終失守，一堆鬼錄漫留名。",
            "季年必不延昏主，薄賞那堪激懦兵。",
            "李特後來多二世，納降歸擬盡公卿。"
        ],
        "title": "蜀都道中",
        "id": "ab792d4d-0cf0-46c5-8a44-df20d5649242"
    },
    {
        "author": "劉兼",
        "paragraphs": [
            "葉如羽蓋豈堪論，百步清陰鎖綠雲。",
            "善政已聞思召伯，英風偏稱號將軍。",
            "靜鋪講席麟經潤，高拂□枝兔影分。",
            "更有歲寒霜雪操，莫將樗櫟擬相羣。"
        ],
        "title": "萬葛樹",
        "id": "cda7e435-20d4-409f-9916-f4286a28d1cc"
    },
    {
        "author": "劉兼",
        "paragraphs": [
            "窮通分定莫淒涼，且放歡情入醉鄉。",
            "范蠡扁舟終去相，馮唐半世只爲郎。",
            "風飄玉笛梅初落，酒汎金樽月未央。",
            "休把虛名撓懷抱，九原丘隴盡侯王。"
        ],
        "title": "春夕遣懷",
        "id": "31e8a61c-63ad-4cdc-bd85-ec728a232b22"
    },
    {
        "author": "劉兼",
        "paragraphs": [
            "西齋新竹兩三莖，也有風敲碎玉聲。",
            "莫恨移來欄檻遠，譬如元本此間生。"
        ],
        "title": "西齋",
        "id": "64b78742-4d1c-447d-9816-d05eac921a2c"
    },
    {
        "author": "劉兼",
        "paragraphs": [
            "齊女屏幃失舊容，侍中冠冕有芳蹤。",
            "翅翻晚鬢尋香露，聲引秋絲逐遠風。",
            "旅館聽時髭欲白，戍樓聞處葉多紅。",
            "只知送恨添愁事，誰見凌霄羽蛻功。"
        ],
        "title": "新蟬",
        "id": "5df7a1a7-b5f6-4e68-917f-45d51ae6b368"
    },
    {
        "author": "劉兼",
        "paragraphs": [
            "分飛屈指十三年，菡萏峰前別社蓮。",
            "薄宦偶然來左蜀，孤雲何事在南燕。",
            "一封瑤簡音初達，兩處金沙色共圓。",
            "珍重湯休惠佳句，郡齋吟久不成眠。"
        ],
        "title": "寄滑州文秀大師",
        "id": "04272af5-beb9-40ec-83e6-821eea50bb7e"
    },
    {
        "author": "劉兼",
        "paragraphs": [
            "金杯不以滌愁腸，江郡芳時憶故鄉。",
            "兩岸煙花春富貴，一樓風月夜淒涼。",
            "王章莫耻牛衣淚，潘岳休驚鶴鬢霜。",
            "歸去蓮花歸未得，白雲深處有茅堂。"
        ],
        "title": "中春登樓 一",
        "id": "50a97c7b-96bc-44c3-b080-e18c455e35d3"
    },
    {
        "author": "劉兼",
        "paragraphs": [
            "古今通塞莫咨嗟，謾把霜髯敵歲華。",
            "失手已慙蛇有足，用心休爲鼠無牙。",
            "九天雲淨方憐月，一夜風高便厭花。",
            "獨倚郡樓人不會，釣舟春浪接平沙。"
        ],
        "title": "中春登樓 二",
        "id": "cb2d8f1c-82e9-4923-9661-4a628ad5aac5"
    },
    {
        "author": "劉兼",
        "paragraphs": [
            "未上亨衢獨醉吟，賦成無處博黃金。",
            "家人莫問張儀舌，國士須知豫讓心。",
            "照乘始堪沽善價，陽春爭忍混凡音。",
            "鵾鵬鱗翼途程在，九萬風雲海浪深。"
        ],
        "title": "自遣",
        "id": "33d5f4a2-cc60-46c5-9ad4-af2070cf25b7"
    },
    {
        "author": "劉兼",
        "paragraphs": [
            "彭壽殤齡共兩空，幻泡緣影夢魂中。",
            "缺圓宿會長如月，飄忽浮生疾似風。",
            "修短百年先後定，賢愚千古是非同。",
            "南柯太守知人意，休問陶陶塞上翁。"
        ],
        "title": "偶有下殤因而自遣",
        "id": "b785ca86-72a6-455b-b8f5-2d9dcfedf411"
    },
    {
        "author": "劉兼",
        "paragraphs": [
            "樂廣亡來冰鏡稀，宓妃嫫母混妍媸。",
            "且於霧裏藏玄豹，休向窗中問碧雞。",
            "百氏典墳空自苦，一堆螢雪竟誰知。",
            "門前春色芳如晝，好掩書齋任所之。"
        ],
        "title": "倦學",
        "id": "36b057ee-e776-4a4d-9f5f-9123f67dc8e8"
    },
    {
        "author": "劉兼",
        "paragraphs": [
            "去年今日到榮州，五騎紅塵入郡樓。",
            "貔虎只知迎太守，蠻夷不信是儒流。",
            "姦豪已息時將泰，疲瘵全蘇歲又周。",
            "聖主若容辭重祿，便歸煙水狎羣鷗。"
        ],
        "title": "去年今日",
        "id": "2e5b2367-1ade-4758-a224-6d54b1342d30"
    },
    {
        "author": "劉兼",
        "paragraphs": [
            "花落青苔錦數重，書淫不覺避春慵。",
            "[恣]情枕上飛莊蝶，任爾雲間騁陸龍。",
            "玉液未能消氣魄，牙籤方可滌昏蒙。",
            "起來已被詩魔引，窗外寒敲翠竹風。"
        ],
        "title": "晝寢",
        "id": "2e4ba77c-a082-4525-af10-67108892ff89"
    },
    {
        "author": "劉兼",
        "paragraphs": [
            "依約樊川似旭川，郡齋風物盡蕭然。",
            "秋庭碧蘚鋪雲錦，晚閣紅蕖簇水仙。",
            "醉筆語狂揮粉壁，歌梁塵亂拂花鈿。",
            "情懷放蕩無羈束，地角天涯亦信緣。"
        ],
        "title": "郡齋寓興",
        "id": "c1eb9ccb-d9a5-4302-bb38-0cfd417aa945"
    },
    {
        "author": "劉兼",
        "paragraphs": [
            "郡城樓閣繞江濱，風物清秋入望頻。",
            "銅鼓祭龍雲塞廟，蘆花飄市雪黏人。",
            "蓮披淨沼羣香散，鷺點寒煙玉片新。",
            "歸去杜陵池館在，且將朝服拂埃塵。"
        ],
        "title": "郡樓閑望書懷",
        "id": "79b9a822-7bf9-4d12-9754-255d5f0207bb"
    },
    {
        "author": "劉兼",
        "paragraphs": [
            "嫋嫋香英三四枝，亭亭紅豔照階墀。",
            "正當晚檻初開處，却似春闈就試時。",
            "少女不吹方熠爚，東君偏惜未離披。",
            "夜深斜倚朱欄外，擬把鄰光借與誰。"
        ],
        "title": "玉燭花",
        "id": "7d6f2c0a-7d4d-4f45-b072-f8c800fb50cd"
    },
    {
        "author": "劉兼",
        "paragraphs": [
            "曾求芳茗貢蕪詞，果沐頒霑味甚奇。",
            "龜背起紋輕炙處，雲頭翻液乍烹時。",
            "老丞倦悶偏宜矣，舊客過從別有之。",
            "珍重宗親相寄惠，水亭山閣自攜持。"
        ],
        "title": "從弟舍人惠茶",
        "id": "450bba5d-674c-4954-88fe-e72cdb16922a"
    },
    {
        "author": "劉兼",
        "paragraphs": [
            "去年曾看牡丹花，蛺蝶迎人傍彩霞。",
            "今日再遊光福寺，春風吹我入仙家。",
            "當筵芬馥歌唇動，倚檻嬌羞醉眼斜。",
            "來歲未朝金闕去，依前和露載歸衙。"
        ],
        "title": "再看光福寺牡丹",
        "id": "6cc081df-cbdb-4166-8a1c-1ba8ec2960d8"
    },
    {
        "author": "劉兼",
        "paragraphs": [
            "淡淡微紅色不深，依依偏得似春心。",
            "煙輕虢國顰歌黛，露重長門斂淚衿。",
            "低傍繡簾人易折，密藏香蘂蝶難尋。",
            "良宵更有多情處，月下芬芳伴醉吟。"
        ],
        "title": "海棠花",
        "id": "607932b6-49ce-400a-8eab-29c22551a9af"
    },
    {
        "author": "劉兼",
        "paragraphs": [
            "近窗臥砌兩三叢，佐靜添幽別有功。",
            "影鏤碎金初透月，聲敲寒玉乍搖風。",
            "無憑費叟煙波碧，莫信湘妃淚點紅。",
            "自是子猷偏愛爾，虛心高節雪霜中。"
        ],
        "title": "新竹",
        "id": "c5f18a35-a520-4e27-9a8a-bbb50590b6ad"
    },
    {
        "author": "劉兼",
        "paragraphs": [
            "素靈失律詐風流，強把芳菲半載偷。",
            "是葉葳蕤霜照夜，此花爛熳火燒秋。",
            "謝蓮色淡爭堪種，陶菊香穠亦合羞。",
            "誰道金風能肅物，因何厚薄不相侔。"
        ],
        "title": "木芙蓉",
        "id": "aa6377a0-bfc4-4271-bbf5-4d27cd90f5b7"
    },
    {
        "author": "劉兼",
        "paragraphs": [
            "我兒辭去淚雙流，蜀郡秦川兩處愁。",
            "紅葉滿山歸故國，黃茅徧地住他州。",
            "荷衣曉挂慙官吏，菱鏡秋窺訝鬢髹。",
            "好向雲泉營舊隱，莫教莊叟畏犧牛。"
        ],
        "title": "送二郎君歸長安",
        "id": "2abd0a39-8b8c-434a-a3e5-0a04b9b90fad"
    },
    {
        "author": "劉兼",
        "paragraphs": [
            "屈指平陽別社蓮，蟾光一百度曾圓。",
            "孤雲自在知何處，薄宦參差亦信緣。",
            "山郡披風方穆若，花時分袂更淒然。",
            "搖鞭相送嘉陵岸，回首羣峰隔翠煙。"
        ],
        "title": "送文英大師",
        "id": "82fa6585-5e71-4eb2-a24f-4c77605e751c"
    },
    {
        "author": "劉兼",
        "paragraphs": [
            "閑庭欹枕正悲秋，忽覺新編浣遠愁。",
            "才薄只愁安雁戶，年高空憶復漁舟。",
            "鷺翹皓雪臨汀岸，蓮嫋紅香匝郡樓。",
            "對景却慙無藻思，南金荆玉卒難酬。"
        ],
        "title": "酬勾評事",
        "id": "8b6bf724-41ad-4811-950d-30c1fce368cd"
    },
    {
        "author": "劉兼",
        "paragraphs": [
            "嘉陵江畔接榮川，兩畔旌旗下瀨船。",
            "郡印已分炎瘴地，朝衣猶惹御爐煙。",
            "蓮塘小飲香隨艇，月榭高吟水壓天。",
            "錦字莫嫌歸路遠，華夷一統太平年。"
        ],
        "title": "初至郡界",
        "id": "c3488e53-0d1f-471a-89e6-c485fb5b06bb"
    },
    {
        "author": "劉兼",
        "paragraphs": [
            "蜀路新修盡坦平，交親深幸再逢迎。",
            "正當返袂思鄉國，却似歸家見弟兄。",
            "霑澤只慙堯綍重，泝流還喜范舟輕。",
            "欲將感戀裁書旨，多少漁箋寫得成。"
        ],
        "title": "到郡後有寄",
        "id": "195043de-c9e6-4c7b-98db-f367cc71b237"
    },
    {
        "author": "劉兼",
        "paragraphs": [
            "聖朝佳節遇長春，跪捧金爐祝又焚。",
            "寶藏發來天地秀，兵戈銷後帝皇尊。",
            "太平基址千年永，混一車書萬古存。",
            "更有馨香滿芳檻，和風遲日在蘭蓀。"
        ],
        "title": "長春節",
        "id": "5f4ed997-c2b4-4ca8-8841-2ec44c9c870c"
    },
    {
        "author": "劉兼",
        "paragraphs": [
            "偶奉綸書蒞旭川，郡樓嘉致盡依然。",
            "松欹鳥道雲藏寺，月滿漁舟水浸天。",
            "望帝古祠花簇簇，錦城歸路草芊芊。",
            "有時倚檻垂雙袂，故國風光似眼前。"
        ],
        "title": "登郡樓書事",
        "id": "77b23db4-167c-4cb4-a207-75f606b754e4"
    },
    {
        "author": "劉兼",
        "paragraphs": [
            "歲稔民康絕訟論，政成公暇自由身。",
            "朝看五馬閑如社，夜擁雙姬煖似春。",
            "家計不憂憑冢子，官資無愧是朝臣。",
            "豈同齷齪祁員外，至死悲涼一婦人。"
        ],
        "title": "旭川祁宰思家而卒因述意呈秦川知己",
        "id": "9148b4d9-2717-4123-b6b4-2244559a6220"
    },
    {
        "author": "劉兼",
        "paragraphs": [
            "煙雨樓臺漸晦冥，錦江澄碧浪花平。",
            "卞和未雪荆山耻，莊舃空傷越國情。",
            "天際寂寥無雁下，雲端依約有僧行。",
            "登高欲繼離騷詠，魂斷愁深寫不成。"
        ],
        "title": "登郡樓書懷 一",
        "id": "f586c2fe-fee8-421e-bd73-71b94d555f54"
    },
    {
        "author": "劉兼",
        "paragraphs": [
            "邊郡荒涼悲且歌，故園迢遰隔煙波。",
            "琴聲背俗終如是，劍氣衝星又若何。",
            "朝客漸通書信少，釣舟頻引夢魂多。",
            "北山更有移文者，白首無塵歸去麽。"
        ],
        "title": "登郡樓書懷 二",
        "id": "9f9783f6-7082-4c36-872f-0f04daa43a25"
    },
    {
        "author": "劉兼",
        "paragraphs": [
            "莫嗔阮氏哭途窮，萬代深沈恨亦同。",
            "瑞玉豈知將抵鵲，鉛刀何事却屠龍。",
            "九夷欲適嗟吾道，五柳終歸效古風。",
            "獨倚郡樓無限意，滿江煙雨正冥濛。"
        ],
        "title": "登郡樓書懷 三",
        "id": "90b11099-8cd4-46c7-b791-75e77b51bb9a"
    },
    {
        "author": "劉兼",
        "paragraphs": [
            "官吏潛陳借寇詞，宦情鄉夢兩相違。",
            "青城錦水無心住，紫閣蓮峯有意歸。",
            "張翰鱸魚因醉憶，孟光書信近春稀。",
            "黃茅瘴色看看起，貪者猶疑別是機。"
        ],
        "title": "偶聞官吏舉請輒有一篇寄從弟舍人",
        "id": "5a913591-73bd-4bae-8ba1-24112dbedfa7"
    },
    {
        "author": "劉兼",
        "paragraphs": [
            "巧舌如簧總莫聽，是非多自愛憎生。",
            "三人告母雖投[杼]，百犬聞風只吠聲。",
            "辨玉且寬和氏罪，誣金須認不疑情。",
            "因思疇昔遊談者，六國交馳亦受烹。"
        ],
        "title": "誡是非",
        "id": "0066f9f7-a694-452c-abb3-25c34dd96bb7"
    },
    {
        "author": "劉兼",
        "paragraphs": [
            "蹄涔豈信有滄浪，螢火何堪竝太陽。",
            "淵奧未曾探禹穴，矜誇便擬越丘牆。",
            "小巫神氣終須怯，下里音聲必不長。",
            "近日冰壺多晦昧，虎皮羊質也觀光。"
        ],
        "title": "簡豎儒",
        "id": "99cd20e9-4d06-496a-9afb-e1b1955d00c8"
    },
    {
        "author": "劉兼",
        "paragraphs": [
            "橫經叉手步還趨，積善方知慶有餘。",
            "五箇小雛離學院，一行新雁入貧居。",
            "攘羊告罪言何直，舐犢牽情理豈虛。",
            "勸汝立身須苦志，月中丹桂自扶疎。"
        ],
        "title": "貽諸學童",
        "id": "645611be-6595-45d9-a52c-3f89abffd65d"
    },
    {
        "author": "孫元晏",
        "paragraphs": [
            "分擘山河即漸開，許昌基業已傾頹。",
            "黃金車與斑斕耳，早個須知入讖來。"
        ],
        "title": "吳 黃金車",
        "id": "5fdb9ab5-3dd3-4427-88cf-3f254d2ca8e1"
    },
    {
        "author": "孫元晏",
        "paragraphs": [
            "會獵書來舉國驚，祗應周魯不教迎。",
            "曹公一戰奔波後，赤壁功傳萬古名。"
        ],
        "title": "吳 赤壁",
        "id": "20faa02b-b327-4fbe-8a40-8826c4592888"
    },
    {
        "author": "孫元晏",
        "paragraphs": [
            "破產移家事亦難，佐吳從此霸江山。",
            "爭教不立功勳得，指出千囷如等閑。"
        ],
        "title": "吳 魯肅指囷",
        "id": "6cd6af9a-5019-46d5-ac95-67ff64fcc05e"
    },
    {
        "author": "孫元晏",
        "paragraphs": [
            "夜深偷入魏軍營，滿寨驚忙火似星。",
            "百口寶刀千匹絹，也應消得與甘寧。"
        ],
        "title": "吳 甘寧斫營",
        "id": "1c18b40f-01b3-45d4-ac00-6a95655c0d42"
    },
    {
        "author": "孫元晏",
        "paragraphs": [
            "欲把江山鼎足分，邢真銜冊到江南。",
            "當時將相誰堪重，徐盛將軍最不甘。"
        ],
        "title": "吳 徐盛",
        "id": "6d61e081-87e4-434a-bce7-77a9743d5471"
    },
    {
        "author": "孫元晏",
        "paragraphs": [
            "斫案興言斷衆疑，鼎分從此定雄雌。",
            "若無子敬心相似，爭得烏林破魏師。"
        ],
        "title": "吳 魯肅",
        "id": "d6b0e36d-a65b-4419-8094-86cd3337bbdf"
    },
    {
        "author": "孫元晏",
        "paragraphs": [
            "西塞山高截九垓，讖謠終日自相催。",
            "武昌魚美應難戀，曆數須歸建業來。"
        ],
        "title": "吳 武昌",
        "id": "2d75fd07-e843-44d4-a08c-8c55fa8bda80"
    },
    {
        "author": "孫元晏",
        "paragraphs": [
            "贊國經綸更有誰，蔡公相歎亦相師。",
            "貴爲丞相封侯了，歸後家人總不知。"
        ],
        "title": "吳 顧雍",
        "id": "2872e675-29c0-451d-a341-5bad5c6a6cb8"
    },
    {
        "author": "孫元晏",
        "paragraphs": [
            "幼小家貧實可哀，願征行去志難回。",
            "不探虎穴求身達，爭得人間富貴來。"
        ],
        "title": "吳 呂蒙",
        "id": "6cfeb1e4-a376-4129-af9b-23f77f91bd65"
    },
    {
        "author": "孫元晏",
        "paragraphs": [
            "好道君王遇亦難，變通靈異幾多般。",
            "介先生有神仙術，釣得鱸魚在玉盤。"
        ],
        "title": "吳 介象",
        "id": "1c52db75-b70c-44fe-98fd-0dad3b2f6b91"
    },
    {
        "author": "孫元晏",
        "paragraphs": [
            "風揭洪濤響若雷，枕波爲壘險相隈。",
            "莫言有個濡須塢，幾度曹公失志回。"
        ],
        "title": "吳 濡須塢",
        "id": "b986c272-8844-43ec-982b-63bf65c39bd9"
    },
    {
        "author": "孫元晏",
        "paragraphs": [
            "名與諸公又不同，金瘡痕在滿身中。",
            "不將御蓋宣恩澤，誰信將軍別有功。"
        ],
        "title": "吳 周泰",
        "id": "cf15431d-1ee4-44ea-b9a3-a1de1e6914d6"
    },
    {
        "author": "孫元晏",
        "paragraphs": [
            "東部張公與衆殊，共施經畧贊全吳。",
            "陳琳漫自稱雄伯，神氣應須怯大巫。"
        ],
        "title": "吳 張紘",
        "id": "a59f205d-3f8f-4ac7-abbf-dd42a07a81b6"
    },
    {
        "author": "孫元晏",
        "paragraphs": [
            "聖德招賢遠近知，曹公心計却成欺。",
            "陳韓昔日嘗投楚，豈是當歸召得伊。"
        ],
        "title": "吳 太史慈",
        "id": "8708cf61-0147-437d-b6f5-8d0f29383a48"
    },
    {
        "author": "孫元晏",
        "paragraphs": [
            "委存張公翊聖材，幾將賢德贊文臺。",
            "爭教不霸江山得，日月徵曾入夢來。"
        ],
        "title": "吳 孫堅后",
        "id": "34d95b04-ebc2-42c1-9cca-6f248da6c6ef"
    },
    {
        "author": "孫元晏",
        "paragraphs": [
            "將軍身歿有兒孤，虎子爲名教讀書。",
            "更向宮中教騎馬，感君恩重合何如。"
        ],
        "title": "吳 陸統",
        "id": "fb3ec3b1-494e-49df-b1c1-1ccdbca02e2b"
    },
    {
        "author": "孫元晏",
        "paragraphs": [
            "曆數將終勢已摧，不修君德更堪哀。",
            "被他青蓋言相誤，元是須教入晉來。"
        ],
        "title": "吳 青蓋",
        "id": "465ca3c9-d399-4f30-9dc3-7e16ec734442"
    },
    {
        "author": "孫元晏",
        "paragraphs": [
            "天命須知豈偶然，亂臣徒欲用兵權。",
            "聖謨廟畧還應別，渾不消他七寶鞭。"
        ],
        "title": "晉 七寶鞭",
        "id": "c5d1e6f6-743c-47f3-b2d5-8a7bcf9b35ae"
    },
    {
        "author": "孫元晏",
        "paragraphs": [
            "春暖江南景氣新，子鵝炙美就中珍。",
            "庾家廚盛劉公困，渾弗相貽也惱人。"
        ],
        "title": "晉 庾悅鵝炙",
        "id": "b93f39d8-e91b-4b15-b60d-2c10623550db"
    },
    {
        "author": "孫元晏",
        "paragraphs": [
            "百萬兵來逼合肥，謝玄爲將統雄師。",
            "旌旗首尾千餘里，渾不消他一局棊。"
        ],
        "title": "晉 謝玄",
        "id": "c4c82a64-7a44-4301-9a5c-77eff57f30d7"
    },
    {
        "author": "孫元晏",
        "paragraphs": [
            "尚主當初偶未成，此時誰合更關情。",
            "可憐謝混風華在，千古翻傳禁臠名。"
        ],
        "title": "晉 謝混",
        "id": "93488d4b-299c-4788-9452-49103cd43b9d"
    },
    {
        "author": "孫元晏",
        "paragraphs": [
            "陸公高論亦由衷，謙讓還慙未有功。",
            "天下忠良人欲盡，始應交我作三公。"
        ],
        "title": "晉 陸玩",
        "id": "595ff87e-6190-4cc0-8639-1e6fb7c952bf"
    },
    {
        "author": "孫元晏",
        "paragraphs": [
            "晉祚安危只此行，坦之何必苦憂驚。",
            "謝公合定寰區在，爭遣當時事得成。"
        ],
        "title": "晉 王坦之",
        "id": "4baa4b24-99d2-4e8c-81d4-4f6d9f7bc36e"
    },
    {
        "author": "孫元晏",
        "paragraphs": [
            "拋捨東山歲月遙，幾施經畧挫雄豪。",
            "若非名德喧寰宇，爭得蒲葵價數高。"
        ],
        "title": "晉 蒲葵扇",
        "id": "99fa083d-1708-4e68-b6c0-8bdf9b2bbbe8"
    },
    {
        "author": "孫元晏",
        "paragraphs": [
            "太尉門庭亦甚高，王郎名重禮相饒。",
            "自家妻父猶如此，誰更逢君得折腰。"
        ],
        "title": "晉 王郎",
        "id": "17a93474-ff61-4362-912c-760138929e9f"
    },
    {
        "author": "孫元晏",
        "paragraphs": [
            "遶牀堪壯喝盧聲，似鐵容儀衆盡驚。",
            "二十七人同舉義，幾人全得舊功名。"
        ],
        "title": "晉 劉毅",
        "id": "00b0d5a0-bf63-4f5a-9f6c-718ccc5d3a26"
    },
    {
        "author": "孫元晏",
        "paragraphs": [
            "春風濯濯柳容儀，鶴氅神情舉世推。",
            "可惜教君仗旄鉞，枉將心地託牢之。"
        ],
        "title": "晉 王恭",
        "id": "94bef8b1-78b9-432b-a5d2-2987d529ba48"
    },
    {
        "author": "孫元晏",
        "paragraphs": [
            "發遣將軍欲去時，畧無情撓只貪棊。",
            "自從乞與羊曇後，賭墅功成更有誰。"
        ],
        "title": "晉 謝公賭墅",
        "id": "f4e311a3-726f-49ba-a4bc-3c05d82abf51"
    },
    {
        "author": "孫元晏",
        "paragraphs": [
            "投箠填江語未終，謝安乘此立殊功。",
            "三台星爛乾坤在，且與張華死不同。"
        ],
        "title": "晉 苻堅投箠",
        "id": "936fd16d-0ba4-48af-9b33-fd5ec6ace67c"
    },
    {
        "author": "孫元晏",
        "paragraphs": [
            "叔寶羊車海內稀，山家女壻好風姿。",
            "江東士女無端甚，看殺玉人渾不知。"
        ],
        "title": "晉 衛玠",
        "id": "ba437da2-5f6b-4a44-8a59-3f832fd7db79"
    },
    {
        "author": "孫元晏",
        "paragraphs": [
            "吟坐因思郭景純，每言窮達似通神。",
            "到頭分命難移改，解脫清襦與別人。"
        ],
        "title": "晉 郭璞脫襦",
        "id": "608997b6-76fb-4654-bbd9-cd7ff23996d8"
    },
    {
        "author": "孫元晏",
        "paragraphs": [
            "江州樓上月明中，從事同登眺遠空。",
            "玉樹忽薶千載後，有誰重此繼清風。"
        ],
        "title": "晉 庾樓",
        "id": "175098fa-eb4c-4ba6-907e-39534452efa3"
    },
    {
        "author": "孫元晏",
        "paragraphs": [
            "容易乘虛逼帝畿，滿江艛艣與旌旗。",
            "盧循若解新亭上，勝負還應未可知。"
        ],
        "title": "晉 新亭",
        "id": "949348c9-b9a8-4f5d-a5e1-6f960941cc4c"
    },
    {
        "author": "孫元晏",
        "paragraphs": [
            "大峴纔過喜可知，指空言已副心期。",
            "公孫計策嗟無用，天與南朝作霸基。"
        ],
        "title": "宋 大峴",
        "id": "e973d8bb-6146-4668-8a2d-2bfa94711428"
    },
    {
        "author": "孫元晏",
        "paragraphs": [
            "納諫廷臣免犯顏，自然恩可霸江山。",
            "姚興侍女方承寵，放出宮闈若等閑。"
        ],
        "title": "宋 放宮人",
        "id": "8635ff72-f931-4752-b843-614a9a5a0961"
    },
    {
        "author": "孫元晏",
        "paragraphs": [
            "人主詞應不偶然，幾人曾說笑掀天。",
            "不知南苑今何在，借與張公三百年。"
        ],
        "title": "宋 借南苑",
        "id": "16eedfc4-88d7-40e8-b09e-ba8fe5aef124"
    },
    {
        "author": "孫元晏",
        "paragraphs": [
            "仗氣凌人豈可親，只將范泰是知聞。",
            "緣何喚作雲霞友，却恐雲霞未似君。"
        ],
        "title": "宋 謝澹雲霞友",
        "id": "e359f4e5-6d0b-4650-83cc-6e996b912643"
    },
    {
        "author": "孫元晏",
        "paragraphs": [
            "古迹荒基好歎嗟，滿川吟景只煙霞。",
            "烏衣巷在何人住，回首令人憶謝家。"
        ],
        "title": "宋 烏衣巷",
        "id": "5fb1b7fe-2804-435a-a8f4-245aed0fc99f"
    },
    {
        "author": "孫元晏",
        "paragraphs": [
            "負才尚氣滿朝知，高臥閑吟見客稀。",
            "獨步何人識袁尹，白楊郊外醉方歸。"
        ],
        "title": "宋 袁粲",
        "id": "c6c92013-bdc0-4fa4-9eb7-4c12cefe963a"
    },
    {
        "author": "孫元晏",
        "paragraphs": [
            "位重何如不厭貧，伯龍孤子只修身。",
            "固知生計還須有，窮鬼臨時也笑人。"
        ],
        "title": "宋 劉伯龍",
        "id": "4feb86fc-d5e8-490e-96ff-ce4828fd7b49"
    },
    {
        "author": "孫元晏",
        "paragraphs": [
            "拂衣耕釣已多時，江上山前樂可知。",
            "著却貂裘將採藥，任他人喚作漁師。"
        ],
        "title": "宋 王方平",
        "id": "bddf29a9-dd23-4223-95c5-602387e140c7"
    },
    {
        "author": "孫元晏",
        "paragraphs": [
            "戚屬羣臣盡見猜，預憂身後又堪哀。",
            "到頭委付何曾是，虛把羅襦與彥回。"
        ],
        "title": "宋 黃羅襦",
        "id": "097a9ac1-20c5-4322-9ac9-0ac9ffea0889"
    },
    {
        "author": "孫元晏",
        "paragraphs": [
            "謝家諸子盡蘭香，各震芳名滿帝鄉。",
            "惟有千金更堪重，只將高臥向齊王。"
        ],
        "title": "宋 謝朏",
        "id": "2194c81d-2200-414a-80b1-8e45650102b0"
    },
    {
        "author": "孫元晏",
        "paragraphs": [
            "運命將來各有期，好官才闕即思之。",
            "就中堪愛羊玄保，偏受君王分外知。"
        ],
        "title": "宋 羊玄保",
        "id": "806e578d-367d-4609-bbc3-ca96a46c57d1"
    },
    {
        "author": "孫元晏",
        "paragraphs": [
            "解璽傳呼詔侍中，却來高臥豈疏慵。",
            "此時忠節還希有，堪羨君王特地容。"
        ],
        "title": "齊 謝朏",
        "id": "eea51910-22c4-44ab-871a-a7ac83f764e9"
    },
    {
        "author": "孫元晏",
        "paragraphs": [
            "謝公情量已難量，忠宋心誠豈暫忘。",
            "執燭小兒渾放去，略無言語與君王。"
        ],
        "title": "齊 小兒執燭",
        "id": "3cf4b849-79d3-4f39-a383-eea07abb3aae"
    },
    {
        "author": "孫元晏",
        "paragraphs": [
            "肯與公卿作等倫，澹然名德只推君。",
            "任他車騎來相訪，簫鼓盈庭似不聞。"
        ],
        "title": "齊 王僧祐",
        "id": "661c4823-2114-4bc1-9970-d1d4daa8bc51"
    },
    {
        "author": "孫元晏",
        "paragraphs": [
            "位高名重不堪疑，懇讓儀同帝亦知。",
            "不學常流爭進取，却憂門有二台司。"
        ],
        "title": "齊 王僧虔",
        "id": "c2fe4e3f-f6ab-4df8-a6c6-8a4aad4b03b5"
    },
    {
        "author": "孫元晏",
        "paragraphs": [
            "至尊尊貴異人間，御膳天廚豈等閑。",
            "惜得裹蒸無用處，不如安霸取江山。"
        ],
        "title": "齊 明帝裹蒸",
        "id": "ecba34f9-c6e8-45e3-bee2-723a4f711bb4"
    },
    {
        "author": "孫元晏",
        "paragraphs": [
            "強哀強慘亦從伊，歸到私庭喜可知。",
            "喜字漫書三十六，到頭能得幾多時。"
        ],
        "title": "齊 鬱林王",
        "id": "abf444a2-990d-43d2-aee5-de67df71d49a"
    },
    {
        "author": "孫元晏",
        "paragraphs": [
            "顯達何曾肯繫心，築居郊外好園林。",
            "賺他謝朏出山去，贏得高名直至今。"
        ],
        "title": "齊 何氏小山",
        "id": "21f8e75b-407c-4d67-9d8d-bc303517bf4c"
    },
    {
        "author": "孫元晏",
        "paragraphs": [
            "豫章太守重詞林，圖畫陳蕃與華歆。",
            "更奠子將幷孺子，爲君千載作知音。"
        ],
        "title": "齊 王倫之",
        "id": "a1e8545d-87e4-454d-a632-ec0988107271"
    },
    {
        "author": "孫元晏",
        "paragraphs": [
            "曾步金蓮寵絕倫，豈甘今日委埃塵。",
            "玉兒還有懷恩處，不肯將身嫁小臣。"
        ],
        "title": "齊 潘妃",
        "id": "17b3a1a0-1f9f-419d-a7a8-f5ca86b7e936"
    },
    {
        "author": "孫元晏",
        "paragraphs": [
            "後見梁王未免哀，奈何無計拯傾頹。",
            "若教彼相顛扶得，爭遣明公到此來。"
        ],
        "title": "齊 王亮",
        "id": "085adf86-1ddf-4c7b-a094-c605472201da"
    },
    {
        "author": "孫元晏",
        "paragraphs": [
            "滌蕩齊宮法令新，分張宮女二千人。",
            "可憐無限如花貌，重見世間桃李春。"
        ],
        "title": "梁 分宮女",
        "id": "842fba13-93e6-45bd-90b8-549319543770"
    },
    {
        "author": "孫元晏",
        "paragraphs": [
            "齊朝太守不甘降，忠節當時動四方。",
            "義士要教天下見，且留君住待袁昂。"
        ],
        "title": "梁 馬仙埤",
        "id": "e9c3113b-d02d-47fb-a208-6e3160b8aaa8"
    },
    {
        "author": "孫元晏",
        "paragraphs": [
            "傳聞天子重儒才，特爲皇華綺宴開。",
            "今日方驚遇勍敵，此人元自北朝來。"
        ],
        "title": "梁 勍敵",
        "id": "6b9f8aa2-813e-46dd-8b1a-15ed7e121367"
    },
    {
        "author": "孫元晏",
        "paragraphs": [
            "紫茄白莧以爲珍，守任清真轉更貧。",
            "不飲吳興郡中水，古今能有幾多人。"
        ],
        "title": "梁 蔡撙",
        "id": "b6f38bc8-a6d3-4b3a-b183-eca22a7a886f"
    },
    {
        "author": "孫元晏",
        "paragraphs": [
            "曾與蕭侯醉玉桮，此時神影盡傾頹。",
            "莫云千古無靈聖，也向西川助敵來。"
        ],
        "title": "梁 楚祠",
        "id": "d26cbaab-ccf0-45bd-b0ef-3e90d4e31d78"
    },
    {
        "author": "孫元晏",
        "paragraphs": [
            "小輿升殿掌鈞台，不免無憀却憶回。",
            "應恨被他何胤誤，悔先容易出山來。"
        ],
        "title": "梁 謝朏小輿",
        "id": "02c01ff4-e324-4d1d-906e-a5668ec96029"
    },
    {
        "author": "孫元晏",
        "paragraphs": [
            "依憑金地甚虔誠，忍溺空王爲聖明。",
            "內殿設齋申禱祝，豈無功德及臺城。"
        ],
        "title": "梁 八關齋",
        "id": "d97d355f-0c96-41c6-910d-37899aaf63e0"
    },
    {
        "author": "孫元晏",
        "paragraphs": [
            "苦心詞賦向誰談，淪落周朝志豈甘。",
            "可惜多才庾開府，一生惆悵憶江南。"
        ],
        "title": "梁 庾信",
        "id": "d42dd1ac-fc7d-4487-8f36-e0a7e597321b"
    },
    {
        "author": "孫元晏",
        "paragraphs": [
            "彼此英雄各有名，石頭高臥擬爭衡。",
            "當時堪笑王僧辨，待欲將心託聖明。"
        ],
        "title": "陳 王僧辨",
        "id": "f722c666-e64d-4a02-babf-0571a029977e"
    },
    {
        "author": "孫元晏",
        "paragraphs": [
            "金翠絲黃略不舒，蚌盤清宴意何如。",
            "豈知三閣繁華日，解爲君王妙破除。"
        ],
        "title": "陳 武帝蚌盤",
        "id": "9be1afb4-54ca-4adf-bc04-758a4e5ec6ff"
    },
    {
        "author": "孫元晏",
        "paragraphs": [
            "苦諫將軍總不知，幾隨煙焰作塵飛。",
            "東山居士何人識，惟有君王却許歸。"
        ],
        "title": "陳 虞居士",
        "id": "7b05353a-6a61-4908-8b0a-9e19b9d08cfa"
    },
    {
        "author": "孫元晏",
        "paragraphs": [
            "曾佐徐陵向北遊，剖陳疑事動名流。",
            "却歸掌選清何甚，一匹花綀不肯收。"
        ],
        "title": "陳 姚察",
        "id": "0d86caf5-fc10-4ebc-8d7a-f3688857c71d"
    },
    {
        "author": "孫元晏",
        "paragraphs": [
            "前後兵師戰勝回，百餘城壘盡歸來。",
            "當時將卒應知感，況得君王爲舉哀。"
        ],
        "title": "陳 宣帝傷將卒",
        "id": "f8433b5d-4e0d-419f-be28-25b39fede0c9"
    },
    {
        "author": "孫元晏",
        "paragraphs": [
            "臨春高閣上侵雲，風起香飄數里聞。",
            "自是君王正沈醉，豈知消息報隋軍。"
        ],
        "title": "陳 臨春閣",
        "id": "28ce92a9-063a-4091-91a8-42b92556e10d"
    },
    {
        "author": "孫元晏",
        "paragraphs": [
            "結綺高宜眺海涯，上凌丹漢拂雲霞。",
            "一千朱翠同居此，爭奈恩多屬麗華。"
        ],
        "title": "陳 [結]綺閣",
        "id": "891e5f83-460a-4824-8eff-40709539ffbd"
    },
    {
        "author": "孫元晏",
        "paragraphs": [
            "多少沈檀結築成，望仙爲號倚青冥。",
            "不知孔氏何形狀，醉得君主不解醒。"
        ],
        "title": "陳 望僊閣",
        "id": "1d56783b-2d55-4497-9306-f9008d148523"
    },
    {
        "author": "孫元晏",
        "paragraphs": [
            "三閣相通綺宴開，數千朱翠遶周回。",
            "只知斷送君王醉，不道韓擒已到來。"
        ],
        "title": "陳 三閣",
        "id": "1d3b34d0-32ce-4f87-a1b5-95585c5b1317"
    },
    {
        "author": "孫元晏",
        "paragraphs": [
            "八宮妃盡賦篇章，風揭歌聲錦繡香。",
            "選得十人爲狎客，有誰能解諫君王。"
        ],
        "title": "陳 狎客",
        "id": "d8cd45dc-274f-4b7f-ba31-2f8932e6c9c1"
    },
    {
        "author": "孫元晏",
        "paragraphs": [
            "文物衣冠盡入秦，六朝繁盛忽埃塵。",
            "自從淮水乾枯後，不見王家更有人。"
        ],
        "title": "陳 淮水",
        "id": "50152499-6d45-4892-b857-6d1f1830cf14"
    },
    {
        "author": "孫元晏",
        "paragraphs": [
            "不向南朝立諫名，舊居基在事分明。",
            "令人惆悵江中令，只作篇章過一生。"
        ],
        "title": "陳 江令宅",
        "id": "df67c3cd-47fc-4b31-bca5-bf321e745d99"
    },
    {
        "author": "孫元晏",
        "paragraphs": [
            "嬿婉回風態若飛，麗華翹袖玉爲姿。",
            "後庭一曲從教舞，舞破江山君未知。"
        ],
        "title": "陳 後庭舞",
        "id": "f392e396-6adc-4339-9132-dabc6787532d"
    },
    {
        "author": "嚴識玄",
        "paragraphs": [
            "賤妾如桃李，君王若歲時。",
            "秋風一已勁，搖落不勝悲。",
            "寂寂蒼苔滿，沈沈綠草滋。",
            "繁華非此日，指輦競何辭。"
        ],
        "title": "班倢伃",
        "id": "6eab8c6e-fcf9-45cf-9750-471fc2dbf153"
    },
    {
        "author": "何象",
        "paragraphs": [
            "塞日穿痕斷，邊鴻背影飛。",
            "縹緲浮黃屋，陰沈護御衣。"
        ],
        "title": "賦得御製句朔野陣雲飛",
        "id": "fc0723bf-29c7-4277-b1d9-3c12f2f7594a"
    },
    {
        "author": "張震",
        "paragraphs": [
            "朝發鐵麟驛，夕宿金河戍。",
            "奔波急王程，一日千里路。",
            "但見容鬢改，不知歲華暮。",
            "悠悠沙漠行，王事彌多故。"
        ],
        "title": "宿金河戍",
        "id": "7b7b8b92-a509-4fb1-9b50-bca62b4ec925"
    },
    {
        "author": "丘光庭",
        "paragraphs": [
            "奐奐新宮，禮樂其融。",
            "爾德惟賢，爾□維忠。",
            "爲忠以公，斯筵是同。",
            "人之醉我，與我延賓。"
        ],
        "title": "補新宮 一",
        "id": "b0c7c934-5567-451d-8e47-1e736eb6fac0"
    },
    {
        "author": "丘光庭",
        "paragraphs": [
            "奐奐新宮，既奐而輪。",
            "其固如山，其儼如雲。",
            "其寢斯安，□□□分。",
            "我既考落，以燕羣臣。"
        ],
        "title": "補新宮 二",
        "id": "4b06c7fd-46b6-44f6-bed0-9de353df57b7"
    },
    {
        "author": "丘光庭",
        "paragraphs": [
            "奐奐新宮，既祭既延。",
            "我□□鏞，于以醉賢。",
            "有禮無愆，我有斯宮。",
            "斯宮以安，康後萬年。"
        ],
        "title": "補新宮 三",
        "id": "4d42007c-124c-4aa1-94ef-d228140bb294"
    },
    {
        "author": "丘光庭",
        "paragraphs": [
            "茅鴟茅鴟，無集我岡。",
            "汝食汝飽，莫我爲祥。",
            "願彈去汝，來彼鳳凰。",
            "來彼鳳凰，其儀有章。"
        ],
        "title": "補茅鴟 一",
        "id": "4ddba38c-4ffa-487d-89bf-468826b264de"
    },
    {
        "author": "丘光庭",
        "paragraphs": [
            "茅鴟茅鴟，無啄我雀。",
            "汝食汝飽，莫我肯略。",
            "願彈去汝，來彼瑞鵲。",
            "來彼瑞鵲，其音可樂。"
        ],
        "title": "補茅鴟 二",
        "id": "9de3b6a3-cdf9-43ed-903a-1a098af5c426"
    },
    {
        "author": "丘光庭",
        "paragraphs": [
            "茅鴟茅鴟，無搏鷅鶹。",
            "汝食汝飽，莫我爲休。",
            "願彈去汝，來彼鳲鳩。",
            "來彼鳲鳩，食子其周。"
        ],
        "title": "補茅鴟 三",
        "id": "79874942-d8cc-4d1f-9dd0-d30241d1e20d"
    },
    {
        "author": "丘光庭",
        "paragraphs": [
            "茅鴟茅鴟，無㗲我陵。",
            "汝食汝飽，莫我好聲。",
            "願彈去汝，來彼蒼鷹。",
            "來彼蒼鷹，祭鳥是徵。"
        ],
        "title": "補茅鴟 四",
        "id": "f5177fc1-3b2d-41b4-befb-c10d8b94ce8f"
    },
    {
        "author": "武翊黃",
        "paragraphs": [
            "抱璞應難辨，妍媸每自融。",
            "貞姿偏特達，微玷遇磨礱。",
            "涇渭流終異，瑕瑜自不同。",
            "半曾光透石，未掩氣如虹。",
            "縝密誠爲智，包藏豈謂忠。",
            "停看分美惡，今得值良工。"
        ],
        "title": "瑕瑜不相掩",
        "id": "1c8c0395-f63b-49cf-b055-2b10ea8afb78"
    },
    {
        "author": "李祜",
        "paragraphs": [
            "京華不啻三千里，客淚如今一萬雙。",
            "若箇最爲相憶處，青楓黃竹入袁江。"
        ],
        "title": "袁江口懷王司勳王吏部",
        "id": "ccffe9d4-a66c-41ea-b04c-f4b374c83a94"
    },
    {
        "author": "韓嶼",
        "paragraphs": [
            "一定童顏老歲華，貧寒游歷貴人家。",
            "煉成正氣功應大，養得元神道不差。",
            "舃曳鶴毛乾毾𣬬，杖攜筇節瘦槎牙。",
            "如何蓬閬不歸去，落盡蟠桃幾度花。"
        ],
        "title": "贈進士李守微",
        "id": "bafddc67-dc33-441c-8839-8d81601a9b87"
    },
    {
        "author": "李茂復",
        "paragraphs": [
            "行盡疎林見小橋，綠楊深處有紅蕉。",
            "無端眼界無分別，安置心頭不肯銷。"
        ],
        "title": "馬上有見",
        "id": "02d6505c-901e-4e90-a5da-78a864f9d4f2"
    },
    {
        "author": "李茂復",
        "paragraphs": [
            "落日西山近一竿，世間恩愛極難𢬵。",
            "近來不作顛狂事，免被冤家惡眼看。"
        ],
        "title": "自歎",
        "id": "04d056a9-ca1e-45ff-af60-7a865eb9cffa"
    },
    {
        "author": "李曜",
        "paragraphs": [
            "經年理郡少歡娛，爲習干戈間飲徒。",
            "今日臨行盡交割，分明收取媚川珠。"
        ],
        "title": "贈吳圓",
        "id": "2f09b13c-f19d-45c5-af6e-cf099e8be705"
    },
    {
        "author": "吳圓",
        "paragraphs": [
            "曳履優容日日歡，須言達德倍汍瀾。",
            "韶光今已輸先手，領得蠙珠掌上看。"
        ],
        "title": "答李曜",
        "id": "ae4156ff-c06a-446e-803b-131e304e1440"
    },
    {
        "author": "陸弘休",
        "paragraphs": [
            "新春蘂綻訾家洲，信是南方最勝游。",
            "酒滿百分殊不怕，人添一歲更堪愁。",
            "鶯聲暗逐歌聲豔，花態還隨舞態羞。",
            "莫惜今朝同酩酊，任他龜鶴與蜉蝣。"
        ],
        "title": "和訾家洲宴游",
        "id": "ccf25078-3cae-4ad7-9100-5a8512db0b7a"
    },
    {
        "author": "安錡",
        "paragraphs": [
            "倚恃才難繼，昂藏貌不恭。",
            "騎驢衝大尹，奪卷忤宣宗。",
            "馳譽超先輩，居官下我儂。",
            "司倉舊曹署，一見一心忡。"
        ],
        "title": "題賈島墓",
        "id": "13039106-f805-483a-b073-7e04517c87bf"
    },
    {
        "author": "油蔚",
        "paragraphs": [
            "憐君無那是多情，枕上相看直到明。",
            "日照綠窗人去住，鴉啼紅粉淚縱橫。",
            "愁腸只向金閨斷，白髮應從玉塞生。",
            "爲報花時少惆悵，此生終不負卿卿。"
        ],
        "title": "贈別營妓卿卿",
        "id": "41d3aec4-a237-4e5b-97d2-43957c68c4a2"
    },
    {
        "author": "胡玢",
        "paragraphs": [
            "燕來巢我簷，我屋非高大。",
            "所貴兒童善，保爾無殃禍。",
            "莫巢孀婦家，孀婦怨孤坐。",
            "妬爾長雙飛，打爾危巢破。"
        ],
        "title": "巢燕",
        "id": "3c530a5c-4785-44dd-8702-a7c2bb644f10"
    },
    {
        "author": "胡玢",
        "paragraphs": [
            "莫問桑田事，但看桑落洲。",
            "數家新住處，昔日大江流。",
            "古岸崩欲盡，平沙長未休。",
            "想應百年後，人世更悠悠。"
        ],
        "tags": [
            "庐山"
        ],
        "title": "廬山桑落洲",
        "id": "dd8476a2-6337-4d8b-a879-260811639ee2"
    },
    {
        "author": "胡玢",
        "paragraphs": [
            "本自清江石上生，移栽此處稱閑情。",
            "青雲士盡識珍木，白屋人多喚俗名。",
            "重布綠陰滋蘚色，深藏好鳥引雛聲。",
            "余今一日千迴看，每度看來眼益明。"
        ],
        "title": "石楠樹",
        "id": "dde4c549-84a9-4238-a1d4-db974bb54e6d"
    },
    {
        "author": "胡玢",
        "paragraphs": [
            "輪中別有物，光外更無空。"
        ],
        "title": "句",
        "id": "c4c54bcd-4108-4ca9-9b33-b9c796b3dc8a"
    },
    {
        "author": "盧注",
        "paragraphs": [
            "同心相遇思同歡，擎出酒胡當玉盤。",
            "盤中臲卼不自定，四座清賓注意看。",
            "可亦不在心，否亦不在面，徇客隨時自圓轉。",
            "酒胡五藏屬他人，十分亦是無情勸。",
            "爾不耕，亦不飢。",
            "爾不蠶，亦有衣。",
            "有眼不能分黼黻，有口不能明是非。",
            "鼻何尖，眼何碧，儀形本非天地力。",
            "雕鐫匠意苦多端，翠帽朱衫巧妝飾。",
            "長安斗酒十千酤，劉伶平生爲酒徒。",
            "劉伶虛向酒中死，不得酒池中拍浮。",
            "酒胡一滴不入眼，空令酒胡名酒胡。"
        ],
        "title": "酒胡子",
        "id": "d63d1035-09c2-473d-b8e0-c43e976f601a"
    },
    {
        "author": "盧注",
        "paragraphs": [
            "惆悵興亡繫綺羅，世人猶自選青娥。",
            "越王解破夫差國，一箇西施已是多。"
        ],
        "title": "西施",
        "id": "47f5de23-d195-4308-8f41-b338c254a927"
    },
    {
        "author": "胡幽貞",
        "paragraphs": [
            "一朝入紫宮，萬古遺芳塵。",
            "至今溪邊花，不敢嬌青春。"
        ],
        "title": "題西施浣紗石",
        "id": "c5944a00-b312-43f8-94ce-f59c3b2ec15c"
    },
    {
        "author": "胡幽貞",
        "paragraphs": [
            "海色連四明，仙舟去容易。",
            "天籍豈輙問，不是卑朝士。"
        ],
        "title": "歸四明",
        "id": "4b35033b-44a4-4886-98c0-32a4ec016706"
    },
    {
        "author": "狄煥",
        "paragraphs": [
            "春江正渺渺，送別兩依依。",
            "煙裏棹將遠，渡頭人未歸。",
            "漁家侵疊浪，島樹挂殘暉。",
            "況入湖湘路，那堪花亂飛。"
        ],
        "title": "送人游邵州",
        "id": "7f9a3f44-57d4-4214-9c17-56325d206675"
    },
    {
        "author": "狄煥",
        "paragraphs": [
            "天南與天北，此處影婆娑。",
            "翠色折不盡，離情生更多。",
            "雨餘籠灞岸，煙暝夾隋河。",
            "自有佳名在，秦松繼得麽。"
        ],
        "title": "題柳",
        "id": "8f2d4534-c99a-4639-8b0b-c02d34b56b4c"
    },
    {
        "author": "狄煥",
        "paragraphs": [
            "一陣雨聲歸嶽嶠，兩條寒色下瀟湘。",
            "客吟晚景停孤櫂，僧踏清陰徹上方。"
        ],
        "tags": [
            "衡山"
        ],
        "title": "詠南嶽徑松",
        "id": "31fce595-d7f2-44dc-821f-f692a1a27d16"
    },
    {
        "author": "狄煥",
        "paragraphs": [
            "數點當秋霽，不知何處峰？更無聲接續，空有影相隨。"
        ],
        "title": "句",
        "id": "ed2249ab-f00c-4a51-8add-257c5e794e72"
    },
    {
        "author": "韓溉",
        "paragraphs": [
            "朝宗漢水接陽臺，唅呀填坑吼作雷。",
            "莫見九江平穩去，還從三峽嶮巇來。",
            "南經夢澤寬浮日，西出岷山劣泛杯。",
            "直至滄溟涵貯盡，沈深不動浸昭回。"
        ],
        "title": "潯陽觀水",
        "id": "9d74df0b-604b-45dc-802c-841be59f0112"
    },
    {
        "author": "韓溉",
        "paragraphs": [
            "方圓不定性空求，東注滄溟早晚休。",
            "高截碧塘長耿耿，遠飛青嶂更悠悠。",
            "瀟湘月浸千年色，夢澤煙含萬古愁。",
            "別有嶺頭嗚咽處，爲君分作斷腸流。"
        ],
        "title": "水",
        "id": "14b55283-69b8-480c-8008-a762da10d4cc"
    },
    {
        "author": "韓溉",
        "paragraphs": [
            "倚空高檻冷無塵，往事閑徵夢欲分。",
            "翠色本宜霜後見，寒聲偏向月中聞。",
            "啼猿想帶蒼山雨，歸鶴應和紫府雲。",
            "莫向東園競桃李，春光還是不容君。"
        ],
        "title": "松",
        "id": "ffb6bc82-a940-47dc-bb6a-8ad208454518"
    },
    {
        "author": "韓溉",
        "paragraphs": [
            "雪盡青門弄影微，暖風遲日早鶯歸。",
            "如憑細葉留春色，須把長條繫落暉。",
            "彭澤有情還鬱鬱，隋堤無主自依依。",
            "世間惹恨偏饒此，可是行人折贈稀。"
        ],
        "title": "柳",
        "id": "a114e227-28f2-4877-b744-12cdb34cb7e6"
    },
    {
        "author": "韓溉",
        "paragraphs": [
            "樹色連雲萬葉開，王孫不厭滿庭栽。",
            "凌霜盡節無人見，終日虛心待鳳來。",
            "誰許風流添興詠，自憐瀟灑出塵埃。",
            "朱門處處多閑地，正好移陰覆翠苔。"
        ],
        "title": "竹",
        "id": "c457dc82-d65a-4575-af65-1a6ea5e72862"
    },
    {
        "author": "韓溉",
        "paragraphs": [
            "纔見離巢羽翼開，盡能輕颺出塵埃。",
            "人間樹好紛紛占，天上橋成草草回。",
            "幾度送風臨玉戶，一時傳喜到妝臺。",
            "若教顏色如霜雪，應與清平作瑞來。"
        ],
        "title": "鵲",
        "id": "f59dbad4-f4cd-47e4-a839-9d9597d5ab7a"
    },
    {
        "author": "韓溉",
        "paragraphs": [
            "分影由來恨不同，綠窗孤館兩何窮。",
            "熒煌短焰長疑暗，零落殘花旋委空。",
            "幾處隔簾愁夜雨，誰家當戶怯秋風。",
            "莫言明滅無多重，曾比人生一世中。"
        ],
        "title": "燈",
        "id": "4678e71d-2920-4548-a8ea-1cb759c445d3"
    },
    {
        "author": "韓溉",
        "paragraphs": [
            "門掩落花人別後，窗含殘月酒醒時。"
        ],
        "title": "句",
        "id": "710f1b9a-9b92-44a9-90f9-4d0e238fcd2b"
    },
    {
        "author": "金昌緒",
        "paragraphs": [
            "打起黃鶯兒，莫教枝上啼。",
            "啼時驚妾夢，不得到遼西。"
        ],
        "tags": [
            "唐诗三百首",
            "怀人",
            "五言绝句",
            "闺怨"
        ],
        "title": "春怨",
        "id": "b41e25f5-5a57-497f-a3a2-84bdfb9331f5"
    },
    {
        "author": "曾麻幾",
        "paragraphs": [
            "孤猨鎖檻歲年深，放出城南百丈林。",
            "綠水任從聯臂飲，青山不用斷腸吟。"
        ],
        "title": "放猨",
        "id": "18d34867-5ad9-4787-8ebd-8fd03e6a0cc1"
    },
    {
        "author": "鄭軌",
        "paragraphs": [
            "棠棣開雙萼，夭桃照兩花。",
            "分庭含佩響，隔扇偶妝華。",
            "迎風俱似雪，映綺共如霞。",
            "今宵二神女，幷在一仙家。"
        ],
        "title": "觀兄弟同夜成婚",
        "id": "3189af41-4de5-42ed-99ce-aa99ab2de0fa"
    },
    {
        "author": "劉戩",
        "paragraphs": [
            "碧山本岑寂，素琴何清幽。",
            "彈爲風入松，崖谷颯已秋。",
            "庭鶴舞白雪，泉魚躍洪流。",
            "予欲娛世人，明月難暗投。",
            "感歎未終曲，淚下不可收。",
            "嗚呼鍾子期，零落歸荒丘。",
            "死而若有知，魂兮從我游。"
        ],
        "title": "夏彈琴",
        "id": "f947de8c-92fe-4321-b627-721ffd429241"
    },
    {
        "author": "楊齊哲",
        "paragraphs": [
            "地險崤函北，途經分陝東。",
            "逶迤衆山盡，荒涼古塞空。",
            "河光流曉日，樹影散朝風。"
        ],
        "title": "過函谷關",
        "id": "e86e8bf4-f3a8-414e-94fc-007f80e4354e"
    },
    {
        "author": "劉夷道",
        "paragraphs": [
            "丹籍生涯淺，黃泉歸路深。",
            "不及江陵樹，千秋長作林。"
        ],
        "title": "傷死奴",
        "id": "40b3c2f6-393c-4968-9b1e-c3d592592d9a"
    },
    {
        "author": "楊希道",
        "paragraphs": [
            "北林鵲夜飛，南軒月初進。",
            "調弦發清徵，蕩心怯褊恡。",
            "變作離鴻聲，還入思歸引。",
            "長歎未終極，秋風飄素鬢。"
        ],
        "title": "侍宴賦得起坐彈鳴琴二首 一",
        "id": "2cabf81a-c85e-4b1a-ab19-572d4d719d3f"
    },
    {
        "author": "楊希道",
        "paragraphs": [
            "絲傳園客意，曲奏楚妃情。",
            "罕有知音者，空勞流水聲。"
        ],
        "title": "侍宴賦得起坐彈鳴琴二首 二",
        "id": "b9801b4c-510e-45b1-ba22-ebf5090704e3"
    },
    {
        "author": "楊希道",
        "paragraphs": [
            "久擅龍門質，孤竦嶧陽名。",
            "齊[娥]初發弄，趙女正調聲。",
            "嘉客勿遽反，繁弦曲未成。"
        ],
        "title": "詠琴",
        "id": "6b84794e-f7ac-43fe-9356-82bb680bfb7c"
    },
    {
        "author": "楊希道",
        "paragraphs": [
            "短長插鳳翼，洪細摹鸞音。",
            "能令楚妃歎，復使荆王吟。",
            "切切孤竹管，來應雲和琴。"
        ],
        "title": "詠笙",
        "id": "c5bc841e-5d20-49d2-a91b-61222eb792fb"
    },
    {
        "author": "楊希道",
        "paragraphs": [
            "二八如同雪，三春類早花。",
            "分行向燭轉，一種逐風斜。"
        ],
        "title": "詠舞",
        "id": "55300d72-52fa-43d6-8a05-fac0c6e4bf40"
    },
    {
        "author": "王勣",
        "paragraphs": [
            "妖姬飾靚妝，窈窕出蘭房。",
            "日照當軒影，風吹滿路香。",
            "早時歌扇薄，今日舞衫長。",
            "不應令曲誤，持此試周郎。"
        ],
        "title": "詠妓",
        "id": "2d09a638-dd14-44ac-ac17-ed416422bdca"
    },
    {
        "author": "王勣",
        "paragraphs": [
            "落日明歌席，行雲逐舞人。",
            "江前飛暮雨，梁上下輕塵。",
            "冶服看疑畫，妝臺望似春。",
            "高車勿遽返，長袖欲相親。"
        ],
        "title": "益州城西張超亭觀妓",
        "id": "bb34b393-79b9-4ebe-9760-86e6f6be66d1"
    },
    {
        "author": "王勣",
        "paragraphs": [
            "南國佳人至，北堂羅薦開。",
            "長裙隨鳳管，促柱送鸞杯。",
            "雲光身後落，雪態掌中回。",
            "到愁金谷晚，不怪玉山頹。"
        ],
        "title": "辛司法宅觀妓",
        "id": "d91474a0-27fa-4e20-b243-10acb4190cc7"
    },
    {
        "author": "郭恭",
        "paragraphs": [
            "秋至皆零落，凌波獨吐紅。",
            "托根方得所，未肯即隨風。"
        ],
        "title": "秋池一枝蓮",
        "id": "ef029348-a389-4705-8903-d17de5734933"
    },
    {
        "author": "張烜",
        "paragraphs": [
            "賤妾裁紈扇，初搖明月姿。",
            "君王看舞席，坐起秋風時。",
            "玉樹清御路，金陳翳垂絲。",
            "昭陽無分理，愁寂任前期。"
        ],
        "title": "婕妤怨",
        "id": "9236e030-9820-49e0-b5be-aef19dcaf9b3"
    },
    {
        "author": "張修之",
        "paragraphs": [
            "長門落景盡，洞房秋月明。",
            "玉階草露積，金屋網塵生。",
            "妾妒今應改，君恩昔未平。",
            "寄語臨邛客，何時作賦成。"
        ],
        "title": "長門怨",
        "id": "76519323-4e3f-4442-b757-dce23dc21c5d"
    },
    {
        "author": "梁獻",
        "paragraphs": [
            "圖畫失天真，容華坐誤人。",
            "君恩不可再，妾命在和親。",
            "淚點關山月，衣銷邊塞塵。",
            "一聞陽鳥至，思絕漢宮春。"
        ],
        "title": "王昭君",
        "id": "d1b0278c-d198-48e5-954b-fbc27eb7b526"
    },
    {
        "author": "符子珪",
        "paragraphs": [
            "芳樹宜三月，曈曈豔綺年。",
            "香交珠箔氣，陰占綠庭煙。",
            "小葉風吹長，繁花露濯鮮。",
            "遂令穠李兒，折取簪花鈿。"
        ],
        "title": "芳樹",
        "id": "605e8805-d2fa-41ff-a7e9-7140c78ef7ac"
    },
    {
        "author": "李何",
        "paragraphs": [
            "向晚小乘遊，朝來新上頭。",
            "從來許長袖，未有客難留。"
        ],
        "title": "觀妓",
        "id": "54c32e1f-8b27-41d9-a0b5-e5f2582f9dba"
    },
    {
        "author": "鄭鏦",
        "paragraphs": [
            "夜渡濁河津，衣中劒滿身。",
            "兵符劫晉鄙，匕首刺秦人。",
            "執事非無膽，高堂念有親。",
            "昨緣秦苦趙，來往大梁頻。"
        ],
        "title": "邯鄲俠少年",
        "id": "062e81ae-95dc-4d3e-b9f9-ea23451c82c5"
    },
    {
        "author": "鄭鏦",
        "paragraphs": [
            "昔日同飛燕，今朝似伯勞。",
            "情深爭擲果，寵罷怨殘桃。",
            "別殿春心斷，長門夜樹高。",
            "雖能不自悔，誰見舊衣褒。"
        ],
        "title": "玉階怨",
        "id": "9fe17dde-0803-4a16-b0af-30048872d60a"
    },
    {
        "author": "鄭鏦",
        "paragraphs": [
            "南國承歡日，東方候曉時。",
            "那能妒褒姒，祗愛笑唐兒。",
            "寶葉隨雲髻，珠絲鍛履綦。",
            "不知飛燕意，何事苦相疑。"
        ],
        "title": "婕妤怨",
        "id": "2bf75b4d-b436-4606-be25-38d14287b43f"
    },
    {
        "author": "鄭鏦",
        "paragraphs": [
            "留滯邊庭久，歸思歲月賒。",
            "黃雲同入塞，白首獨還家。",
            "宛馬隨秦草，胡人問漢花。",
            "還傷李都尉，獨自沒黃沙。"
        ],
        "title": "入塞曲",
        "id": "c85a7438-8498-42aa-a9f3-f0f89c1887b4"
    },
    {
        "author": "紇干著",
        "paragraphs": [
            "零落多依草，芳香散著人。",
            "低簷一枝在，猶占滿堂春。"
        ],
        "title": "賞殘花",
        "id": "55655ff6-aef0-4f87-b017-157afe23cee6"
    },
    {
        "author": "紇干著",
        "paragraphs": [
            "珠幡絳節曉霞中，漢武清齋待少翁。",
            "不向人間戀春色，桃花自滿紫陽宮。"
        ],
        "title": "古仙詞",
        "id": "569ed0de-4674-4941-bd23-c1a0634d26b8"
    },
    {
        "author": "紇干著",
        "paragraphs": [
            "未得鳴珂謁漢宮，江頭寂寞向春風。",
            "悲歌一曲心應醉，萬葉千花淚眼中。"
        ],
        "title": "感春詞",
        "id": "5ac2ecfc-6d6e-4a3c-a503-d23fac7c0ae2"
    },
    {
        "author": "紇干著",
        "paragraphs": [
            "鳴鞭晚日禁城東，渭水晴煙灞岸風。",
            "都傍柳陰回首望，春天樓閣五雲中。"
        ],
        "title": "灞上",
        "id": "5c47ef80-a127-446d-8ecb-31eaabcd34d0"
    },
    {
        "author": "李習",
        "paragraphs": [
            "古寺臨江間碧波，石梯深入白雲窠。",
            "僧禪寂寂無人跡，滿地落花春又過。"
        ],
        "title": "凌雲寺",
        "id": "8004b06b-41b5-43aa-ba43-ce8e418407fe"
    },
    {
        "author": "顏舒",
        "paragraphs": [
            "佳人名莫愁，珠箔上花鉤。",
            "清鏡鴛鴦匣，新妝翡翠樓。",
            "擣衣明月夜，吹管白雲秋。",
            "惟恨金吾子，年年向隴頭。"
        ],
        "title": "鳳棲怨",
        "id": "18575368-2853-4fc0-b1ee-8f98e9e0e42a"
    },
    {
        "author": "朱絳",
        "paragraphs": [
            "獨坐紗窗刺繡遲，紫荆花下囀黃鸝。",
            "欲知無限傷春意，盡在停針不語時。"
        ],
        "title": "春女怨",
        "id": "d5475f18-667a-4f89-a97a-35b1a4550ac8"
    },
    {
        "author": "徐璧",
        "paragraphs": [
            "雙燕今朝至，何時發海濱？窺簷向人語，如道故鄉春。"
        ],
        "title": "失題",
        "id": "d78cbde2-edf3-4166-9aa7-4e1115b9cccc"
    },
    {
        "author": "徐安期",
        "paragraphs": [
            "傳聞燭下調紅粉，明鏡臺前別作春。",
            "不須面上渾妝却，留著雙眉待畫人。"
        ],
        "title": "催妝",
        "id": "2a414387-9a5a-4e97-9d7e-fd0d73ee5bcd"
    },
    {
        "author": "裴延",
        "paragraphs": [
            "徒聞管弦切，不見舞腰回。",
            "賴有歌梁合，塵飛一半來。"
        ],
        "title": "隔壁聞奏伎",
        "id": "58da5236-5f49-43b6-a97f-393c061eab53"
    },
    {
        "author": "裴延",
        "paragraphs": [
            "花寒未聚蝶，色豔已驚人。",
            "懸知陌上柳，應妒手中春。"
        ],
        "title": "詠翦花",
        "id": "2773dc92-2757-46df-8715-8ba1565f79a6"
    },
    {
        "author": "陳述",
        "paragraphs": [
            "插花枝共動，含笑靨俱生。",
            "衫分兩處色，釧響一邊聲。",
            "就中還妒影，恐奪可憐名。"
        ],
        "title": "歎美人照鏡",
        "id": "c78be780-b2a1-4de6-b512-a72a355d536b"
    },
    {
        "author": "朱琳",
        "paragraphs": [
            "夫婿邊庭久，幽閨恨幾重。",
            "玉琴知別日，金鏡識愁容。",
            "懶寄雲中服，慵開海上封。",
            "年年得衣慣，且試莫裁縫。"
        ],
        "title": "開緘怨",
        "id": "fa43bc94-52d6-4a76-90cd-dd34f0cf5b1f"
    },
    {
        "author": "謝陶",
        "paragraphs": [
            "天不與人言，禍福能自至。",
            "水火雖活人，暫不得即死。",
            "蹈之焚斯須，憑之溺容易。",
            "水火與禍福，豈有先言耳。"
        ],
        "title": "雜言",
        "id": "ae5a4c42-cfac-4077-9ce9-cf56025e183d"
    },
    {
        "author": "何贊",
        "paragraphs": [
            "果決生涯向路中，西投知己話從容。",
            "雲遮劍閣三千里，水隔瞿塘十二峰。",
            "闊步文翁坊裏月，閑尋杜老宅邊松。",
            "到頭須卜林泉隱，自愧無能繼臥龍。"
        ],
        "title": "書事",
        "id": "91ded700-11dd-40e4-b093-bee065c7ed9c"
    },
    {
        "author": "解彥融",
        "paragraphs": [
            "崢嶸澈倒景，刻峭俯無地。",
            "勇進攀有緣，即嶮恐迷墜。",
            "窅然喪五蘊，蠢爾懷萬類。",
            "實際罔他尋，波羅必可致。",
            "南山繚上苑，祇樹連巖翠。",
            "北斗臨帝城，扶宮切太清。",
            "餐和裨日用，味道懿天明。",
            "綠野冷風浹，紫微佳氣晶。",
            "馴禽演法要，忍草藉經行。",
            "本願從茲適，方知物世輕。"
        ],
        "title": "鴈塔",
        "id": "a1dce452-b83c-40fc-9e05-815c7eafbbd0"
    },
    {
        "author": "董初",
        "paragraphs": [
            "新年猶尚小，那堪遠聘秦。",
            "裾衫沾馬汗，眉黛染胡塵。",
            "舉眼無相識，路逢皆異人。",
            "唯有梅將李，猶帶故鄉春。"
        ],
        "title": "昭君怨",
        "id": "524ecb86-26b8-44db-9100-a7a8d2a9bcbe"
    },
    {
        "author": "賀朝清",
        "paragraphs": [
            "湖北雨初晴，湖南山盡見。",
            "嵒嵒石帆影，如得海風便。",
            "仙穴茅山峰，彩雲時一見。",
            "邀君共探此，異籙殘幾卷。"
        ],
        "title": "南山",
        "id": "9826a309-8ef9-42b0-8903-d5cda7453f57"
    },
    {
        "author": "賀朝清",
        "paragraphs": [
            "鄉關眇天末，引領悵懷歸。",
            "羈旅久淫滯，物色屢芳菲。",
            "稍覺私意盡，行看鬔鬢稀。",
            "如何千里外，佇立霑裳衣。"
        ],
        "title": "賦得遊人久不歸",
        "id": "1fb7a86a-2c1d-410e-9a1f-20c14a758b90"
    },
    {
        "author": "楊衡",
        "paragraphs": [
            "玉纓翠珮雜輕羅，香汗微漬朱顏酡，爲君起唱白紵歌。",
            "清聲褭雲思繁多，凝笳哀琴時相和。",
            "金壺半傾芳夜促，梁塵霏霏暗紅燭。",
            "令君安坐聽終曲，墜葉飄花難再復。"
        ],
        "title": "白紵辭 一",
        "id": "4ec437fe-6347-4989-b53e-1065d2b25cd6"
    },
    {
        "author": "楊衡",
        "paragraphs": [
            "躡珠履，步瓊筵。",
            "輕身起舞紅燭前，芳姿豔態妖且妍。",
            "迴眸轉袖暗催弦，涼風蕭蕭漏水急。",
            "月華泛溢紅蓮濕，牽裙攬帶翻成泣。"
        ],
        "title": "白紵辭 二",
        "id": "8f0b9071-c9b9-487c-bf97-fc4d89de649a"
    },
    {
        "author": "唐暄",
        "paragraphs": [
            "寢室悲長簟，妝樓泣鏡臺。",
            "獨悲桃李節，不共一時開。",
            "魂兮若有感，髣髴夢中來。"
        ],
        "title": "還渭南感舊二首 一",
        "id": "288df8f2-e0e3-4ccb-8a75-e0d2e317ea7a"
    },
    {
        "author": "唐暄",
        "paragraphs": [
            "常時華室靜，笑語度更籌。",
            "恍惚人事改，冥漠委荒丘。",
            "陽原歎薤露，陰壑悼藏舟。",
            "清夜妝臺月，空想畫眉愁。"
        ],
        "title": "還渭南感舊二首 二",
        "id": "f8c01b8b-02df-44bd-b331-e48fbe26d807"
    },
    {
        "author": "唐暄",
        "paragraphs": [
            "嶧陽桐半死，延津劒一沈。",
            "如何宿昔內，空負百年心。"
        ],
        "title": "贈亡妻張氏",
        "id": "3cd6c4a3-10f0-4cb4-9d6f-8b69778997cb"
    },
    {
        "author": "李韶",
        "paragraphs": [
            "梁代真人上紫微，水盤山脚五雲飛。",
            "松杉老盡無消息，猶得千年一度歸。"
        ],
        "title": "題司空山觀",
        "id": "0500c6f9-6432-4bd8-910e-052d1ab7884b"
    },
    {
        "author": "韋鵬翼",
        "paragraphs": [
            "豈肯閑尋竹徑行，却嫌絲管好蛙聲。",
            "自從煮鶴燒琴後，背却青山臥月明。"
        ],
        "title": "戲題盱眙壁",
        "id": "7e6c9e13-cd8e-49c5-b353-3ff2260a9ace"
    },
    {
        "author": "安鴻漸",
        "paragraphs": [
            "端溪石硯宣城管，王屋松煙紫兔毫。",
            "更得孤卿老書札，人間無此五般高。"
        ],
        "title": "題楊少卿書後",
        "id": "40ba8774-1f69-4ad2-80eb-31f7255d3242"
    },
    {
        "author": "李延陵",
        "paragraphs": [
            "石林媚煙景，句曲盤江甸。",
            "南向佳氣濃，峰峰遙隱見。",
            "漸臨華陽口，微路入葱蒨。",
            "七曜懸洞宮，五雲抱山殿。",
            "銀函意誰發，金液徒堪薦。",
            "千載桃花春，秦人深不見。",
            "東溪喜相遇，貞白如會面。",
            "青鳥來去閑，紅霞朝夕變。",
            "一從化真骨，萬里乘飛電。",
            "蘿月延步虛，松花醉閑宴。",
            "幽人即長往，茂宰應交戰。",
            "明發歸琴堂，知君嬾爲縣。"
        ],
        "title": "自紫陽觀至華陽洞宿侯尊師草堂簡同遊",
        "id": "84834cee-75e6-406e-a652-c7d08a2d093d"
    },
    {
        "author": "秦尚運",
        "paragraphs": [
            "陰香裝豔入青紗，還與欹眠好事家。",
            "夢裏却成山色雨，沈山不敢鬬青華。"
        ],
        "title": "題鍾雅青紗枕",
        "id": "9a54f389-251e-4085-8cbd-66c288c60d73"
    },
    {
        "author": "張仲謀",
        "paragraphs": [
            "嘗聞燒尾便拏空，只過天門更一重。",
            "大禹未生門未鑿，可能天下總無龍。"
        ],
        "title": "題搔口",
        "id": "339f4fcf-62ee-4505-b608-b75a44161be9"
    },
    {
        "author": "馮少吉",
        "paragraphs": [
            "少卿真跡滿僧居，祗恐鍾王也不如。",
            "爲報遠公須愛惜，此書書後更無書。"
        ],
        "title": "山寺見楊少卿書壁因題其尾",
        "id": "1b29f012-6843-41d0-a61f-f6daa3d57995"
    },
    {
        "author": "殷陶",
        "paragraphs": [
            "浣花溪裏花多處，爲憶先生在蜀時。",
            "萬古只應留舊宅，千金無復換新詩。",
            "沙棚水檻鷗飛盡，樹壓村橋馬過時。",
            "山月不知人事變，夜來江上與誰期。"
        ],
        "title": "經杜甫舊宅",
        "id": "6ac4e8c5-8608-40a8-9315-c5296dbbfa79"
    },
    {
        "author": "羅炯",
        "paragraphs": [
            "二十年前此布衣，鹿鳴西上虎符歸。",
            "行時賓從光前事，到處松杉長舊圍。",
            "野老競遮官道拜，沙鷗遙避隼旟飛。",
            "春風一宿琉璃地，自有泉聲愜素機。"
        ],
        "title": "行縣至浮查寺",
        "id": "e2ab266d-3eaa-4c37-939a-8f2ea02adf57"
    },
    {
        "author": "韓雄",
        "paragraphs": [
            "共列中台貴，能齊物外心。",
            "迴車青閣晚，解帶碧芳深。",
            "夜水隨畦入，晴花度竹尋。",
            "題詩更相應，一字重千金。"
        ],
        "title": "敕和元相公家園即事寄王相公",
        "id": "a2308f16-aec3-4bd5-9bcd-24e9ebcd80e4"
    },
    {
        "author": "苗仲方",
        "paragraphs": [
            "南宮初開律，金風已戒涼。",
            "拜陵將展敬，車輅儼成行。",
            "士庶觀祠禮，公卿習舊章。",
            "郊原佳氣引，園寢瑞煙長。",
            "鹵簿辭丹闕，威儀列太常。",
            "聖心何所寄，惟德在無忘。"
        ],
        "title": "仲秋太常寺觀公輅車拜陵",
        "id": "c48d44c3-feb5-40c8-a856-05f5c027547a"
    },
    {
        "author": "陳嶰",
        "paragraphs": [
            "爛熳紅霞光照衣，苔封白石路微微。",
            "華陽洞裏何人在，落盡松花不見歸。"
        ],
        "title": "尋易尊師不遇",
        "id": "c9dc403a-a474-4498-a7b8-af589e2163fd"
    },
    {
        "author": "張起",
        "paragraphs": [
            "度嶺逢朝雪，行看馬跡深。",
            "輕標南國瑞，寒慰北人心。",
            "皎潔停丹嶂，飄颻映綠林。",
            "共君歌樂土，無作白頭吟。"
        ],
        "title": "早過棃嶺喜雪書情呈崔判官",
        "id": "9fb78251-4368-4537-ad9b-973d8f676fb6"
    },
    {
        "author": "張起",
        "paragraphs": [
            "畫閣餘寒在，新年舊燕歸。",
            "梅花猶帶雪，未得試春衣。"
        ],
        "title": "春情",
        "id": "fa3e609e-e7fb-4dc9-84f2-fdfbbf8faf9b"
    },
    {
        "author": "陳政",
        "paragraphs": [
            "崑山積良寶，大廈構衆材。",
            "馬卿委官去，鄒子背淮來。",
            "風流信多美，朝夕豫平臺。",
            "逸翮獨不羣，清才復遒上。",
            "六輔昔推名，二江今振響。",
            "英華雖外發，磨琢終內朗。",
            "四海奮羽儀，清風久播馳。",
            "沈鬱林難廁，青山翻易阻。",
            "迴首望煙霞，誰知慕儔侶。",
            "飄然不繫舟，爲情自可求。",
            "若奉西園夜，浩想北園愁。",
            "無因逐萍藻，從爾泛清流。"
        ],
        "title": "贈竇蔡二記室入蜀",
        "id": "2275179c-519b-44ea-b7fd-6b9c85b7cb14"
    },
    {
        "author": "李建業",
        "paragraphs": [
            "簇簇竟相鮮，一枝開幾番。",
            "味甘資麴{艹/糪}，香好勝蘭蓀。",
            "古道風搖遠，荒籬露壓繁。",
            "盈筐時採得，服餌近知門。"
        ],
        "title": "採菊",
        "id": "06159912-0e2d-44da-bd3f-90e42153c795"
    },
    {
        "author": "羅維",
        "paragraphs": [
            "王室符長慶，環中得水精。",
            "任圓循不極，見素質仍貞。",
            "信是天然瑞，非因樸斲成。",
            "無瑕勝玉美，至潔過冰清。",
            "未肯齊珉價，寧同雜佩聲。",
            "能銜任黃雀，亦欲應時明。"
        ],
        "title": "水精環",
        "id": "43a0813e-d591-41d7-957f-e04ad2db810f"
    },
    {
        "author": "殷益",
        "paragraphs": [
            "擁毳對芳叢，由來趣不同。",
            "髮從今日白，花是去年紅。",
            "豔色隨朝露，馨香逐晚風。",
            "何須待零落，然後始知空。"
        ],
        "title": "看牡丹",
        "id": "db641eb5-3dd5-44ae-9688-c0eb005da71a"
    },
    {
        "author": "李得",
        "paragraphs": [
            "漠漠復霏霏，爲君垣上衣。",
            "昭陽輦下草，應笑此生非。",
            "掩藹青春去，蒼茫白露稀。",
            "猶勝萍逐水，流浪不相依。"
        ],
        "title": "賦得垣衣",
        "id": "95358367-9762-480e-8cf6-f0cd0cad1dee"
    },
    {
        "author": "王邵",
        "paragraphs": [
            "寒更傳唱晚，清鏡覽衰顏。",
            "隔牖風驚竹，開簾雪滿山。",
            "灑空深巷靜，積素廣庭閑。",
            "借問袁安舍，翛然尚閉關。"
        ],
        "tags": [
            "思念",
            "写雪",
            "冬天",
            "雪"
        ],
        "title": "冬晚對雪憶胡處士",
        "id": "0d245633-9131-4afa-b96e-a23b0d9189cf"
    },
    {
        "author": "曹脩古",
        "paragraphs": [
            "荷葉罩芙蓉，圓青映嫩紅。",
            "佳人南陌上，翠蓋立春風。"
        ],
        "title": "池上",
        "id": "e326e353-777c-4656-8752-c14f3cf1309d"
    },
    {
        "author": "朱子真",
        "paragraphs": [
            "人間幾日變桑田，誰識神仙洞裏天。",
            "短促雖知有殊異，且須歡醉在生前。"
        ],
        "title": "對趙穎歌",
        "id": "1c323f45-2326-462c-9b22-88e6a8e34b61"
    },
    {
        "author": "嚴郭",
        "paragraphs": [
            "此禽輕巧少同倫，我聽長疑舌滿身。",
            "星未沒河先報曉，柳猶粘雪便迎春。",
            "頻嫌海燕巢難定，却訝林鶯語不真。",
            "莫倚清風更多事，玉樓還有晏眠人。"
        ],
        "title": "賦百舌鳥",
        "id": "6078f45d-2a0b-4386-b2e1-99188da142cc"
    },
    {
        "author": "張子明",
        "paragraphs": [
            "隻影翩翩下碧湘，傍池鴛鷺宿銀塘。",
            "雖逢夜雨迷深浦，終向晴天著舊行。",
            "憶伴幾回思片月，蛻翎多爲繫繁霜。",
            "江南塞北俱關念，兩地飛歸是故鄉。"
        ],
        "title": "孤雁",
        "id": "8c490656-abbe-416a-89f8-9453bf58e72d"
    },
    {
        "author": "李謹言",
        "paragraphs": [
            "侍宴黃昏曉未休，玉階夜色月如流。",
            "朝來自覺承恩最，笑倩傍人認繡毬。"
        ],
        "title": "水殿拋毬曲二首 一",
        "id": "0d8e8202-f326-4d56-8427-6ce20a3cc684"
    },
    {
        "author": "李謹言",
        "paragraphs": [
            "堪恨隋家幾帝王，舞裀揉盡繡鴛鴦。",
            "如今重到拋毬處，不是金鑪舊日香。"
        ],
        "title": "水殿拋毬曲二首 二",
        "id": "1674f002-ec41-4719-ba47-875daf4afdf8"
    },
    {
        "author": "吳燭",
        "paragraphs": [
            "秋色西陵滿綠蕪，繁弦急管強歡娛。",
            "長舒羅袖不成舞，却向風前承淚珠。"
        ],
        "title": "銅雀妓",
        "id": "30d10358-8e8d-4f3a-aa04-72242e7f6c4d"
    },
    {
        "author": "張保嗣",
        "paragraphs": [
            "綠羅裙上標三棒，紅粉腮邊淚兩行。",
            "抄手向前咨大使，這回不敢惱兒郎。"
        ],
        "title": "戲示諸妓",
        "id": "40804199-70c1-4391-8b58-2ff400bf2d7d"
    },
    {
        "author": "潘圖",
        "paragraphs": [
            "歸來無所利，骨肉亦不喜。",
            "黃犬却有情，當門臥搖尾。"
        ],
        "title": "末秋到家",
        "id": "1d31107b-993b-4d35-b4b2-f570994b8690"
    },
    {
        "author": "潘佐",
        "paragraphs": [
            "江畔送行人，千山生暮氛。",
            "謝安團扇上，爲畫敬亭雲。"
        ],
        "title": "送人往宣城",
        "id": "30f6eca8-526e-4d8c-8d12-8c34f6ffe803"
    },
    {
        "author": "李逸",
        "paragraphs": [
            "離亭餞落暉，臘酒減征衣。",
            "歲晚煙霞重，川寒雲樹微。",
            "戎裝千里至，舊路十年歸。",
            "還似汀洲雁，相逢又背飛。"
        ],
        "title": "洛陽河亭奉酬留守郡公追送",
        "id": "3f138b05-2a7a-4904-bfce-fd2c558281e0"
    },
    {
        "author": "沈麟",
        "paragraphs": [
            "南北東西事，人間會也無。",
            "昔曾棲玉笥，今也返玄都。",
            "雪片隨天闊，泉聲落石孤。",
            "丹霄人有約，去採石菖蒲。"
        ],
        "title": "送道士曾昭瑩",
        "id": "a54ed041-c06e-4209-b179-7917fc94e1f2"
    },
    {
        "author": "安鳳",
        "paragraphs": [
            "一自離鄉國，十年在咸秦。",
            "泣盡卞和血，不逢一故人。",
            "今日舊友別，羞此漂泊身。",
            "離情吟詩處，麻衣掩淚頻。",
            "淚別各分袂，且及來年春。"
        ],
        "title": "贈別徐侃",
        "id": "e7299df6-2342-4321-b836-2faebbda8eb5"
    },
    {
        "author": "李倫",
        "paragraphs": [
            "世久荒墟在，白雲幾代耕。",
            "市廛新草綠，里社故煙輕。",
            "不謹罹天討，來蘇豈忿兵。",
            "誰云殷鑒遠，今古在人程。"
        ],
        "title": "顧城",
        "id": "5978fe7b-d679-48bb-a306-16e01c80318a"
    },
    {
        "author": "盧子發",
        "paragraphs": [
            "輪廓休誇四字書，紅窠寫出對庭除。",
            "時時買得佳人笑，本色金錢却不如。"
        ],
        "title": "金錢花",
        "id": "39979cce-c52f-4d12-b62d-bcea5d634811"
    },
    {
        "author": "王夢周",
        "paragraphs": [
            "能師還世名還在，空閉禪堂滿院苔。",
            "花樹不隨人寂寞，數株猶自出牆來。"
        ],
        "title": "故白巖禪師院",
        "id": "f6868df3-5680-4cab-a889-b7141187f995"
    },
    {
        "author": "孫咸",
        "paragraphs": [
            "獨入玄宮禮至真，焚香不爲賤貧身。",
            "秦淮兩岸沙埋骨，湓浦千家血染塵。",
            "廬阜煙霞誰是主，虎溪風月屬何人。",
            "九江太守勤王事，好放天兵渡要津。"
        ],
        "title": "題九天使者廟",
        "id": "80ff687f-e183-4075-9376-872591fd7a31"
    },
    {
        "author": "李澣",
        "paragraphs": [
            "石室寒飆警，孫枝雅器裁。",
            "坐來山水操，弦斷弔塵埃。"
        ],
        "title": "房公舊竹亭聞琴",
        "id": "8aaf0c9b-fecf-4183-a50f-b12ce5a46b5f"
    },
    {
        "author": "錢戭",
        "paragraphs": [
            "指途清溪裏，左右唯深林。",
            "雲蔽望鄉處，雨愁爲客心。",
            "遇人多物役，聽鳥時幽音。",
            "何必滄浪水，庶茲浣塵襟。"
        ],
        "title": "清溪館作",
        "id": "6152ec54-7878-43c5-817b-00f27f4a6598"
    },
    {
        "author": "韋道遜",
        "paragraphs": [
            "日斜賓館晚，春輕麥候初。",
            "簾暄巢幕燕，池躍戲蓮魚。",
            "石聲隨流響，桐影傍巖疎。",
            "誰能千里外，獨寄八行書。"
        ],
        "title": "晚春宴",
        "id": "dbe9f655-b81e-4af2-a281-f400670cc02c"
    },
    {
        "author": "王揆",
        "paragraphs": [
            "湖外風物奇，長沙信難續。",
            "衡峰排古青，湘水湛寒綠。",
            "舟檝通大江，車輪會平陸。",
            "昔賢官是邦，仁澤流豐沃。",
            "今賢官是邦，刳啗人脂肉。",
            "懷昔甘棠花，傷今猛虎毒。",
            "然此一郡內，所樂人纔六。",
            "漕與二憲僚，守連兩通屬。",
            "高堂日暮會，深夜繼以燭。",
            "幃幕皆綺紈，器皿盡金玉。",
            "歌喉若珠纍，舞腰如素束。",
            "千態與萬狀，六人歡不足。",
            "因成快活詩，薦之堯舜目。"
        ],
        "title": "長沙六快詩",
        "id": "cd504159-7ef5-40f8-a723-947b7b40fb2d"
    }
]