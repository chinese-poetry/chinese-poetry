[
    {
        "author": "虞儔",
        "paragraphs": [
            "爛銀白璧遣誰收，米盡家家典破裘。",
            "應爲溪橋添曉溜，豈憐野渡有橫舟。",
            "侵凌蓬鬢霜千丈，浮動梅梢月一鈎。",
            "歲晚風光天必相，未甘亭上話三休。"
        ],
        "title": "雪晴後書懷  其一",
        "id": "6a190259-6192-4582-b94d-668eab168116"
    },
    {
        "author": "虞儔",
        "paragraphs": [
            "明堂杞梓必兼收，未信英雄老一裘。",
            "彭澤不妨聊束带，巴東何事嘆孤舟。",
            "會須取印大如斗，寧羨封侯曲似鈎。",
            "咄咄那庸如許事，尊前且食蛤蜊休。"
        ],
        "title": "雪晴後書懷  其二",
        "id": "c8d7be49-fdce-470e-87fb-e5892ab7f43c"
    },
    {
        "author": "虞儔",
        "paragraphs": [
            "杖藜何日返林坰，夢想西山幾草亭。",
            "叢菊暫爲三徑別，垂楊又見兩番青。",
            "宦遊知己雲中月，市道交情水上萍。",
            "多事不煩漁父問，餔糟久矣忘偏醒。"
        ],
        "title": "因次郊行韻眷然懷歸",
        "id": "9a9e4bd5-7992-4e93-8f4d-0a49e4a0e9cc"
    },
    {
        "author": "虞儔",
        "paragraphs": [
            "低唱誰家帳縷金，何如短棹泛山陰。",
            "天邊鴈斷無留影，泓下龍寒亦懶吟。",
            "著柳便隨風作態，欺梅除有月知心。",
            "晴光却喜前村動，春事從今日日深。"
        ],
        "title": "連日大雪獨坐有感  其一",
        "id": "d9f79fc3-9a16-4ce2-9a90-cf663d080718"
    },
    {
        "author": "虞儔",
        "paragraphs": [
            "呼得蒼頭數橐金，旋沽村酒過牆陰。",
            "焦琴不鼓知音斷，凍筆頻呵作意吟。",
            "擾擾漫天空眩目，看看出日爲寒心。",
            "憑君試向江邊問，又漲晴波幾尺深。"
        ],
        "title": "連日大雪獨坐有感  其二",
        "id": "09193d2d-e0b5-4000-9138-4ecb97c14715"
    },
    {
        "author": "虞儔",
        "paragraphs": [
            "漁蓑江上晚垂鈎，艇子何如喚莫愁。",
            "相伴梅花開庾嶺，寧將斗酒博梁州。",
            "夜歸深巷聞驚犬，歲稔無人見佩牛。",
            "明日樓前增偉觀，試看銀海戲羣鷗。"
        ],
        "title": "吳使君置酒見邀坐間雪作有詩即席和韻",
        "id": "98a72575-1a97-4394-abef-5a75080504f9"
    },
    {
        "author": "虞儔",
        "paragraphs": [
            "剡溪風雪正紛紛，暗想清遊已目存。",
            "頗怪扁舟遽乘興，應緣坐席不容溫。",
            "海圻聊爾誇千騎，帳底何如具一尊。",
            "回首兔園吟賞地，從今授簡致頻頻。"
        ],
        "title": "被旨暫攝四明已具舟而雪作王誠之有詩相餞次韻",
        "id": "007fc1af-27eb-4358-a88c-0658723dc2c5"
    },
    {
        "author": "虞儔",
        "paragraphs": [
            "爲瑞雖多却不宜，誰憐孤坐撥灰時。",
            "興添竹葉蛆浮甕，瘦損梅花雀抱枝。",
            "閉戶從教行跡斷，裹裘猶怯暮寒欺。",
            "天工似欲還三白，冷淡家風合有詩。"
        ],
        "title": "和漢老弟喜雪",
        "id": "81d79c4e-83c9-4579-991b-40695663cbe7"
    },
    {
        "author": "虞儔",
        "paragraphs": [
            "早歸伏日莫躊躇，晝寢從教笑宰予。",
            "奠枕清風招我老，攬衣閲月向人疎。",
            "寧無酒共公榮飲，亦有詩成阿買書。",
            "須待雨凉尋舊約，只今旱火况焚如。"
        ],
        "title": "劇暑出局徑歸打睡踰月不奉正甫談緒且頓寒詩盟有詩見問輒次韻謝不敏",
        "id": "a130bf16-961d-4b9c-a3a8-aabd454988ed"
    },
    {
        "author": "虞儔",
        "paragraphs": [
            "衡鑒高懸已自公，修嚴官禁不通風。",
            "樊牆便有河山隔，夢寐猶疑笑語同。",
            "離索暫應疎酒醆，往來爭敢遞詩筒。",
            "燈花預報楊園約，端的釵頭綴玉蟲。"
        ],
        "title": "太學秋試封彌夜深獨坐懷考試諸友",
        "id": "1f99b667-2597-40a9-9306-b4ec927de4ec"
    },
    {
        "author": "虞儔",
        "paragraphs": [
            "懶于塵土踏京華，張翰西風久憶家。",
            "江上魚肥應可鱠，田家酒熟未容賒。",
            "狂蹤泛泛渾猶梗，病眼昏昏祇欲花。",
            "爲報王孫早歸矣，莫憑芳草浪咨嗟。"
        ],
        "title": "西歸有期喜而復作",
        "id": "ee9ef81f-3bf6-4736-83b8-b48ee835d804"
    },
    {
        "author": "虞儔",
        "paragraphs": [
            "王式當年本不來，那堪歲晚犯塵埃。",
            "淮分南北誰爲梗，路適東西意自哀。",
            "錦纜千艘分玉帛，冰河萬處碎瓊瑰。",
            "只消一夜東風力，一一船頭盡撥開。"
        ],
        "title": "十二月初六日抵儀真廨舍次日即出護使客天氣嚴寒裏河冰合有厚一二尺者打凍峻急不免取山路徑走都梁",
        "id": "fafee89b-3df3-4215-b4ea-07b45d4b422f"
    },
    {
        "author": "虞儔",
        "paragraphs": [
            "神龜又復化頑銅，塊處潭心智莫窮。",
            "豈悔刳腸遊夢裏，還羞曳尾向塗中。",
            "波摇金色連山赤，星動瑶光徹夜紅。",
            "網送吾家占瑞應，向來左顧與今同。"
        ],
        "title": "和耘老弟得銅龜韻",
        "id": "56fac1ec-1c94-4411-8c52-d125b2eda1af"
    },
    {
        "author": "虞儔",
        "paragraphs": [
            "忽然薄暮暗江天，衝面凉風馬不前。",
            "五色書雲占昨日，六花瑞雪應明年。",
            "向來水旱民何罪，此去流移天盍憐。",
            "逗曉陽烏升若木，摧頹病鶴亦蹁躚。"
        ],
        "title": "冬至之二日兄弟兒姪偕過西山道院歸而微雪",
        "id": "11f53bdf-bba5-4fcf-8639-2e937c1db792"
    },
    {
        "author": "虞儔",
        "paragraphs": [
            "南坡千樹總瓊瑶，走馬來看及未消。",
            "短鬢風前愁素領，衰顔酒後借紅潮。",
            "松饒蒼鬣猶能奮，梅耿香魔苦費招。",
            "此景此時無我共，新詩吟罷獨長謠。"
        ],
        "title": "雪後過南坡  其一",
        "id": "dbd94f80-9e6d-4bb0-a944-c09470d97a0a"
    },
    {
        "author": "虞儔",
        "paragraphs": [
            "扶桑暖翅接金烏，韝上饑鷹待一呼。",
            "懸滴梅梢珠璀璨，墮花檜頂粉模糊。",
            "明年翠浪麥須好，何處青帘酒可酤。",
            "萬里江山誰畫得，天開新樣雪晴圖。"
        ],
        "title": "雪後過南坡  其二",
        "id": "4400e9e1-4a9c-4afa-8516-4443bcccec6c"
    },
    {
        "author": "虞儔",
        "paragraphs": [
            "淮北燕南昔混同，相望却恨馬牛風。",
            "往來未省誰爲伴，言語從來自不通。",
            "百歲遺民愁緒外，數聲羌笛夢魂中。",
            "徑須爭渡長淮去，三月烟塵一洗空。"
        ],
        "title": "回程泗州道中",
        "id": "24ba7b8a-ad10-4d2e-8883-55245dc76240"
    },
    {
        "author": "虞儔",
        "paragraphs": [
            "安僖折派慶源長，憲靖猗蘭奕葉芳。",
            "可但詞章誇華白，更餘政事說龔黄。",
            "兩宮密侍清閒燕，三事榮分衮繡光。",
            "生死哀榮難得似，宸綸一品贈真王。"
        ],
        "title": "挽新安恭榮王詩  其一",
        "id": "d4a04f12-8886-46c8-bba4-18ee27c50e0f"
    },
    {
        "author": "虞儔",
        "paragraphs": [
            "弁峯苕水挽將歸，北第南園自一時。",
            "過眼浮名真是夢，回頭樂事總成悲。",
            "荆蘭膝下同黄壤，鴻鴈行中失白眉。",
            "曾是汝陽門下客，凄凉空咏八哀詩。"
        ],
        "title": "挽新安恭榮王詩  其二",
        "id": "c2b30034-d6d6-4a1d-a029-b817fd238d7e"
    },
    {
        "author": "虞儔",
        "paragraphs": [
            "襲慶安僖八十春，綿綿僊李更蟠根。",
            "王封一品身尤貴，位冠三師德愈尊。",
            "華萼樓邊空墮淚，白蘋洲上重銷魂。",
            "哀榮終始公何憾，節鉞貂蟬萃一門。"
        ],
        "title": "挽崇憲靖王詩  其一",
        "id": "011c3456-5cbc-416c-aa6d-fe64eec81978"
    },
    {
        "author": "虞儔",
        "paragraphs": [
            "詔書催喚衮衣歸，富貴誰知已息機。",
            "北闕恩榮寧久戀，東山雅志肯相違。",
            "傷心水月人安在，回首湖山事亦非。",
            "他日蘇公堤畔路，祇愁老淚不勝揮。"
        ],
        "title": "挽崇憲靖王詩  其二",
        "id": "be693279-08e6-4e2b-89eb-88062b63607c"
    },
    {
        "author": "虞儔",
        "paragraphs": [
            "三年涕淚劇懸河，斷簡殘編奈若何。",
            "縱使相看青眼在，故應添得黑花多。",
            "衰遲把酒元無分，冷淡觀書亦有魔。",
            "掩卷相吁心自了，莫將文字問維摩。"
        ],
        "title": "余居太夫人憂三年淚枯老眼既除喪頗理故書似覺有味矣數日眼疾作此事又廢殊無聊頼唯有思索詩句可以度日耳",
        "id": "46c24eaa-78f7-4780-b4e3-e9f44c37dbc1"
    },
    {
        "author": "虞儔",
        "paragraphs": [
            "年來世味一毫輕，宿契詩書尚有情。",
            "魔事從教雙眼赤，內觀還覺寸心明。",
            "思量詩句嗟無補，檢校醫方恐未精。",
            "俗學可憐誇口耳，何如默坐息營營。"
        ],
        "title": "前詩謂思索詩句可以度日第恐終無益再賦一首以廣之",
        "id": "d64ab151-ae6b-4a2e-ae07-0e93d9481e51"
    },
    {
        "author": "虞儔",
        "paragraphs": [
            "四海聲名桂一枝，流年僅及手中蓍。",
            "康成未免龍蛇厄，翁子寧酬富貴期。",
            "天上玉樓須好記，人間金谷漫遺詩。",
            "宦途落寞知音絕，三撫朱絃只自悲。"
        ],
        "title": "挽吏部石似之  其一",
        "id": "f11a2043-ce9f-44ad-aad9-358c5e5f7708"
    },
    {
        "author": "虞儔",
        "paragraphs": [
            "憂國囊封豈是疎，有才無命信何如。",
            "風迴冊府三山遠，星殞郎牆一位虛。",
            "賈誼自傷終太傅，薛收若在必中書。",
            "哀哉埋玉今何地，却返當年處士廬。"
        ],
        "title": "挽吏部石似之  其二",
        "id": "628caf2b-8404-418b-886f-b4ecf5a01f9e"
    },
    {
        "author": "虞儔",
        "paragraphs": [
            "期公簪橐侍甘泉，底是上天不假年。",
            "才大難爲當世用，文高猶有後人傳。",
            "魂銷閩檄千山路，淚挽銀河七月天。",
            "會葬誰歟銘郭泰，固應無愧翠珉鎸。"
        ],
        "title": "挽吏部石似之  其三",
        "id": "41053ac6-1517-4481-9021-b77d92ce31d9"
    },
    {
        "author": "虞儔",
        "paragraphs": [
            "能爲君王獵雋英，區區循吏笑西京。",
            "忽看廣厦千間闢，蚤覺先春萬木榮。",
            "有客囊中來露穎，何人壟上去傭耕。",
            "知公造化無遺物，咫尺龍門雷電生。"
        ],
        "title": "和紹興錢參政貢院落成",
        "id": "884350c2-7381-4add-b833-2f75fe0318b1"
    },
    {
        "author": "虞儔",
        "paragraphs": [
            "當年投筆過淮山，油幕談兵故不凡。",
            "老去功名空白髮，向來簿領愧青衫。",
            "龍龕內典超金界，鴻寶遺編付玉函。",
            "况有諸孫振門戶，不須留恨黯松杉。"
        ],
        "title": "挽水東吳主簿詩",
        "id": "3110c0ef-e3e8-4209-adfd-c1d21ef6297e"
    },
    {
        "author": "虞儔",
        "paragraphs": [
            "居士胸懷壑與丘，琴山懷抱枕清流。",
            "一區宅好真揚子，萬卷書多似鄴侯。",
            "好客亦嘗陪俎豆，諸郎殊不廢箕裘。",
            "人間俯仰成千古，痛念吾鄉馬少游。"
        ],
        "title": "挽主簿楊仲遠詩",
        "id": "6216e46e-09b6-4d85-a384-7bc636d8e59d"
    },
    {
        "author": "虞儔",
        "paragraphs": [
            "平生懷抱欲凌雲，元祐名家蓋有君。",
            "况是生兒勝武子，何須不第歎劉蕡。",
            "傷哉未作河西尉，已矣還空冀北羣。",
            "從此太湖風月夜，一聲漁笛不堪聞。"
        ],
        "tags": [
            "太湖"
        ],
        "title": "挽仙尉黄公詩",
        "id": "cf28ce8f-a524-4023-82ea-725117cad4ba"
    },
    {
        "author": "虞儔",
        "paragraphs": [
            "雙脚平生不踏空，誰教仰面看飛鴻。",
            "娛親正要同萊子，爛醉何曾過阿戎。",
            "已分折腰營五斗，恐因折臂作三公。",
            "妻孥不用閒惆悵，得失從來塞上翁。"
        ],
        "title": "除日失步詩以自解",
        "id": "a63494f9-bf24-4a57-a74a-eb3b9726f9d8"
    },
    {
        "author": "虞儔",
        "paragraphs": [
            "金門誤喜綴朝班，猶自塵勞債未還。",
            "曉漏驚催門外鵠，春蠶空想管中斑。",
            "羣公神遇無全目，老我旁觀只汗顔。",
            "安得僊人修月斧，與君携手到中間。"
        ],
        "title": "丁未禮部貢院監門次張伯子判院韻兼簡正甫判院三詩  其一",
        "id": "3fbd7d40-9727-477c-aafb-d99e9d7f576e"
    },
    {
        "author": "虞儔",
        "paragraphs": [
            "禹鑿門高競化龍，桃花浪暖百川通。",
            "圖南俱運雲鵬翼，逐北誰收汗馬功。",
            "鎖鑰僅能防宿弊，權衡正好變文風。",
            "抱關碌碌真吾事，竊喜清朝取士公。"
        ],
        "title": "丁未禮部貢院監門次張伯子判院韻兼簡正甫判院三詩  其二",
        "id": "e5bb57d3-4249-4b1b-904a-85358de60cea"
    },
    {
        "author": "虞儔",
        "paragraphs": [
            "槐市同登弟子員，虀鹽燈火記初年。",
            "尋春紫陌風流在，通籍金閨步武聯。",
            "眼底要觀新事業，筆端猶著舊山川。",
            "夜窗細話行藏處，始信于君有厚緣。"
        ],
        "title": "丁未禮部貢院監門次張伯子判院韻兼簡正甫判院三詩  其三",
        "id": "f87f5daf-2944-4b88-9dc5-fbf2d7abb43b"
    },
    {
        "author": "虞儔",
        "paragraphs": [
            "吾道艱難孰使然，憂來真欲問諸天。",
            "方看驄馬避桓典，遽爲蝦蟆賦玉川。",
            "去國身輕寧絜絜，愛君意在故卷卷。",
            "瞿塘灧澦風波惡，百丈孤騫上瀨船。"
        ],
        "title": "林正甫察院出示送劉德修都運殿院詩并德修和章人事好乖置之勿復道也第一見傾蓋如平昔而萬里遠別又不能一面得非皆有不偶然者存乎勉强繼韻一寫胸中磊塊而結戀之懷又有詩所不能盡者  其一",
        "id": "49f07a59-6362-4e17-b0ed-c72c8a1e97f8"
    },
    {
        "author": "虞儔",
        "paragraphs": [
            "彈劾生風筆有神，天教末路得相親。",
            "從來名下無虛士，今見朝端第一人。",
            "銷印不知誰發難，投珠那得謂無因。",
            "何妨弭節潼江上，我亦歸歟伴隠淪。"
        ],
        "title": "林正甫察院出示送劉德修都運殿院詩并德修和章人事好乖置之勿復道也第一見傾蓋如平昔而萬里遠別又不能一面得非皆有不偶然者存乎勉强繼韻一寫胸中磊塊而結戀之懷又有詩所不能盡者  其二",
        "id": "7b8bd9c2-56cf-4d5c-aabf-e276065dc609"
    },
    {
        "author": "虞儔",
        "paragraphs": [
            "風雨連朝作伴牢，只堪痛飲讀離騷。",
            "誰知老境侵腰脚，早是多情惜鬢毛。",
            "杖屨出門還有礙，簿書堆案敢辭勞。",
            "年來俯仰終無補，尚欠歸田一著高。"
        ],
        "title": "思歸",
        "id": "cc1cf647-832d-40b6-b87e-8e5e2ed248a7"
    },
    {
        "author": "虞儔",
        "paragraphs": [
            "璧池鼓篋歲庚辰，蟾窟分枝癸未春。",
            "夾侍螭坳司記注，同升鳳掖演絲綸。",
            "靖言交契從來厚，追想音塵不復親。",
            "拘綴無由陪執拂，招魂楚些爲沾襟。"
        ],
        "title": "中書邵舍人挽詩",
        "id": "d1dc3f6c-ed55-417c-8ce6-d4dea0eec53b"
    },
    {
        "author": "虞儔",
        "paragraphs": [
            "青油談笑坐生風，便覺湖山氣象雄。",
            "霽色喜浮旌旆上，歡聲爭入鼓鼙中。",
            "中軍合用詩書帥，上馬空慙矍鑠翁。",
            "橫槊賦詩君等事，何妨寓目此時同。"
        ],
        "title": "春大閲呈郡僚",
        "id": "93dc9261-eb5a-42bc-b906-d4eda1e0dbb6"
    },
    {
        "author": "虞儔",
        "paragraphs": [
            "橫槊何人解賦詩，東方千騎出郊時。",
            "天高霽色旌旗上，地迥秋聲鼓角悲。",
            "漫授一編黄石老，相從千載赤松期。",
            "據鞍矍鑠非吾事，慙愧江湖把一麾。"
        ],
        "title": "秋大閲呈郡僚",
        "id": "6f613cf8-7317-43b5-a45e-6261f6e705bb"
    },
    {
        "author": "虞儔",
        "paragraphs": [
            "金鉦鼙鼓肅秋聲，畫㦸油幢照座明。",
            "千騎夾營橫槊氣，六花簇隊煥新晴。",
            "雍容壇上看儒將，潦倒尊前愧老兵。",
            "橫槊賦詩豪傑事，澄江休數謝宣城。"
        ],
        "title": "和使君鞏大監秋閲",
        "id": "69289749-593c-4197-8e6b-0dd4bbea774b"
    },
    {
        "author": "虞儔",
        "paragraphs": [
            "秋郊小隊暫徘徊，誰信儒門出將才。",
            "千騎控弦吳月滿，一聲鳴角楚天開。",
            "賦詩已是誇橫槊，看劍何妨更引杯。",
            "收取中原報明主，凌烟事業正相催。"
        ],
        "title": "和吳守賦秋閲之什",
        "id": "bfb01680-f470-476b-b7fa-1d2e9c75224e"
    },
    {
        "author": "虞儔",
        "paragraphs": [
            "西湖烟柳勝陽關，遮斷淮南大小山。",
            "詩好固應傾座上，酒行猶喜到花間。",
            "君王納諫寧容去，風雨愁予豈坐慳。",
            "未用疾驅催上道，鋒車有詔徑須還。"
        ],
        "tags": [
            "西湖"
        ],
        "title": "送鄧舍人將漕西淮用舍人坐上詩韻  其一",
        "id": "718397ed-c0dd-4b04-85f2-e23376438a6d"
    },
    {
        "author": "虞儔",
        "paragraphs": [
            "醉裏誰分主與賓，離觴到手莫辭頻。",
            "感懷今日知何日，屈指三春破二春。",
            "北郭忍教風送客，江湖猶頼雨留人。",
            "晚晴依舊山光好，穩穩移舟傍玉津。"
        ],
        "title": "送鄧舍人將漕西淮用舍人坐上詩韻  其二",
        "id": "7e41b472-3289-4ba6-82e7-a4d6bacc868a"
    },
    {
        "author": "虞儔",
        "paragraphs": [
            "嫋嫋酸風吹客衣，冥冥芳樹攬愁思。",
            "誰教宦路分南北，自是人生足別離。",
            "送岸飛花何太急，留人夜雨故來遲。",
            "眼前他日鳬鴻墮，莫作情疎不寄詩。"
        ],
        "title": "送別王誠之給事",
        "id": "06569ff4-8a5a-4f73-843e-535620ae8f58"
    },
    {
        "author": "虞儔",
        "paragraphs": [
            "鄉評月旦尚依然，旁郡人稱別駕賢。",
            "邂逅宦途同晚歲，游從太學記當年。",
            "誰憐冷落堪爲地，我欲吹噓送上天。",
            "薦墨未乾君已矣，漫憑楚挽慰重泉。"
        ],
        "title": "挽俞君任通判詩",
        "id": "99bef8e8-f51c-4961-869c-7bda7857a7c0"
    },
    {
        "author": "虞儔",
        "paragraphs": [
            "酒熟床頭已聖清，吟詩窗下莫悲鳴。",
            "故人明月從來共，今歲中秋定好晴。",
            "雨脚已隨荷蓋盡，風頭還逐桂花生。",
            "試謀一笑君須會，誰道尊前笑不成。"
        ],
        "title": "日來歡意頓減幸秋雨既足中秋定晴預約南坡小集觀月且屬耘老弟董其事",
        "id": "7e695da8-99df-400a-889e-a45d23dfb7c8"
    },
    {
        "author": "虞儔",
        "paragraphs": [
            "悵望淮山落木風，楚天雲霧更重重。",
            "粵從西路來東路，倏見三冬過一冬。",
            "貂敝人誰憐季子，樓高吾豈下元龍。",
            "求田問舍今良策，自覺歸歟興頗濃。"
        ],
        "title": "十一月一日早起",
        "id": "f75f80b1-c64f-402c-91ec-28941474fd30"
    },
    {
        "author": "虞儔",
        "paragraphs": [
            "經年不踏軟紅塵，偶入修門事事新。",
            "本爲湖山尋舊約，却愁風雨送行人。",
            "多情黄菊空搔首，無伴芳醪可入唇。",
            "今歲重陽殊草草，南坡歸夢夜來頻。"
        ],
        "title": "離都下",
        "id": "60d54a0d-e623-4a7c-88c6-79769d4f1570"
    },
    {
        "author": "虞儔",
        "paragraphs": [
            "青天遥望片雲無，坐待冰輪出海隅。",
            "沆瀣已垂梧葉重，嬋娟猶惜桂華孤。",
            "夜闌紅燭休更秉，春滿香醪不用沽。",
            "且放虛簷歌緩轉，恐驚三匝未棲烏。"
        ],
        "title": "十七夜待月",
        "id": "273cc028-f815-4f26-bc46-0ef2a11085bf"
    },
    {
        "author": "虞儔",
        "paragraphs": [
            "幽人睡起已三更，始信今宵不浪晴。",
            "天宇元來如許浄，月華別是一般明。",
            "風前鴈斷應無信，露下蛩吟豈不平。",
            "無頼姮娥肯留照，疾驅蟾魄度前榮。"
        ],
        "title": "是夜三鼓後睡起月色滿庭",
        "id": "15d687bd-f5dd-486c-af42-aa8982d35a1c"
    },
    {
        "author": "虞儔",
        "paragraphs": [
            "詩翁懷抱十分秋，探借重陽作勝遊。",
            "蓮社政須陶靖節，竹林未羨阮陳留。",
            "逢僧應說無生話，顧我何如不繫舟。",
            "明日黄花須斗酒，莫將容易換凉州。"
        ],
        "title": "九月八日遊報本寺",
        "id": "0652d01a-09db-475d-a701-515310b160bd"
    },
    {
        "author": "虞儔",
        "paragraphs": [
            "誰令旱魃逞神姦，悵望西疇一雨慳。",
            "日永六龍方緩轡，天高九虎政當關。",
            "不論賦入今難辦，見說流移昔未還。",
            "地上小臣真蟣蝨，禱祈無效祇慚顔。"
        ],
        "title": "連日禱雨猶未應也數語漫述皇恐之意呈簿尉  其一",
        "id": "d81b678c-f47b-4a21-8046-45d9feb4a117"
    },
    {
        "author": "虞儔",
        "paragraphs": [
            "小兒曼倩儘狂姦，試掉雷車與破慳。",
            "慰我農民須早計，憐渠歲事頗相關。",
            "齋盂并日渾忘味，詩債如山只欠還。",
            "謝令冥頑推不去，毫絲無補亦胡顔。"
        ],
        "title": "連日禱雨猶未應也數語漫述皇恐之意呈簿尉  其二",
        "id": "63701c11-75cf-438d-aa46-ab9b60acca14"
    },
    {
        "author": "虞儔",
        "paragraphs": [
            "文書堆案汗如洗，鴈鶩滿庭聲甚喧。",
            "縱有可人來眼底，了無佳思到吟邊。",
            "翠眉對我何曾展，白眼逢渠不受憐。",
            "上策從來三十六，就中除有一歸田。"
        ],
        "title": "政在簿書叢中王簿示二詩推案漫述數語",
        "id": "8deee5a1-acf5-4c36-a2c3-4603707e5025"
    },
    {
        "author": "虞儔",
        "paragraphs": [
            "先生丈室浄無塵，白紙糊簾莫笑貧。",
            "夜靜風嚴褰不動，朝來雪積欲爭新。",
            "圍爐只用深藏火，隠几還應煖似春。",
            "紙帳一床餘紙被，不妨更作獨眠人。"
        ],
        "title": "新糊小室明簾戲書",
        "id": "53b4fa8f-7d66-4c6f-9e29-011546eb974f"
    },
    {
        "author": "虞儔",
        "paragraphs": [
            "年來蹤跡漫奔波，其奈功名有命何。",
            "畫虎向人無好手，飯牛憐我有悲歌。",
            "丹心永夜燈前苦，白髮明朝鏡裏多。",
            "却謝前村鷄唱好，呼兒起舞肯蹉跎。"
        ],
        "title": "宿巢縣地藏寺枕上偶成",
        "id": "4176f4b0-b926-4293-9313-e168d71d7975"
    },
    {
        "author": "虞儔",
        "paragraphs": [
            "虎踞南山孰敢樵，盜渠名字却深逃。",
            "誰能雪裏窮三窟，縛送尊前慰老饕。",
            "試喚玉纖揎碧袖，笑看霜片落金刀。",
            "族庖堪恨無風味，紅暈蒸花更藉糟。"
        ],
        "title": "家書送白額因賦",
        "id": "be106bf7-72f9-46fe-9d7f-300878640872"
    },
    {
        "author": "虞儔",
        "paragraphs": [
            "泮水分明記舊遊，上丁祠事得重修。",
            "音遺金石疑猶在，菜有蘋蘩信可羞。",
            "老我今慚郡文學，諸生試覓汜鄉侯。",
            "緬懷安定規模遠，傑閣城西最上頭。"
        ],
        "title": "丙辰二月上丁釋奠致齋于經史閣呈郡僚",
        "id": "554f3398-272c-45b6-932e-a6d941dedb29"
    },
    {
        "author": "虞儔",
        "paragraphs": [
            "疇昔東家一畝宮，推尊昭代比天崇。",
            "絃歌未輟文斯在，俎豆親陪獻有終。",
            "采藻載歌思泮水，浴沂行詠舞雩風。",
            "自慚謬玷詩書走，未羨諸儒舍蓋公。"
        ],
        "title": "和鞏使君釋奠韻",
        "id": "c7c255d8-b4fe-465a-b506-622bd3069034"
    },
    {
        "author": "虞儔",
        "paragraphs": [
            "深深松竹隠禪房，更渡溪橋暫解裝。",
            "但喜還家無數日，不知行路過重陽。",
            "白衣送酒勞相問，黄菊依人未肯芳。",
            "珍重山僧能會意，殷勤掃榻爲燒香。"
        ],
        "title": "宿臨安童縣尉庵童尉送酒",
        "id": "116f6486-cd10-4a32-af7e-aa61fbd167d5"
    },
    {
        "author": "虞儔",
        "paragraphs": [
            "湖山夢想阻登臨，柳色門前綠未深。",
            "老去青衫誰著眼，向來白戰尚寒心。",
            "澆愁可欠杯中物，遣興聊爲洛下吟。",
            "倒指啟關春已暮，直須修禊繼山陰。"
        ],
        "title": "次林正甫韻",
        "id": "c761193b-3923-494e-991d-5ad2b3550f8d"
    },
    {
        "author": "虞儔",
        "paragraphs": [
            "莫莫休休興已闌，滿頭塵土更彈冠。",
            "鴈從北到傳書易，淮界中流遣恨難。",
            "篷底吟哦詩有味，胸中磊磈酒無歡。",
            "故人莫枉綈袍意，范叔猶能忍一寒。"
        ],
        "title": "護客高郵道中舟中讀簡齋十月詩因和其韻",
        "id": "a1e408df-f227-4170-b803-8d87b90cdd2d"
    },
    {
        "author": "虞儔",
        "paragraphs": [
            "檣頭語燕底匆匆，滿幅蒲帆送客風。",
            "合與仇謀從此逝，病兼貧至向來同。",
            "紛紛時事愁眉上，咄咄人情醉眼中。",
            "頗覺田園歸去好，固應馬首未渠東。"
        ],
        "title": "王貫之有詩留別因次其韻",
        "id": "076765b8-0607-46d9-872c-900fe96305b3"
    },
    {
        "author": "虞儔",
        "paragraphs": [
            "懷人玉樹向風前，明月中秋動隔年。",
            "勝處盃中忘爾汝，幾回紙上落雲烟。",
            "已能命駕來吳苑，未許回舟指霅川。",
            "顧我從來無此客，漁蓑那得戀江邊。"
        ],
        "title": "林子長見訪泊舟姑蘇臺下有詩因次其韻",
        "id": "aa5dde76-f03a-4d3e-9688-c8912e3cdc34"
    },
    {
        "author": "虞儔",
        "paragraphs": [
            "是非得喪一毫輕，蠻觸何勞角上爭。",
            "未可輕量天下士，渠知不是彀中英。",
            "平生我亦輕餘子，到處君安得此名。",
            "勿對秋花歎憔悴，春風回首又欣榮。"
        ],
        "title": "朱天永示僕二詩蓋有激而云者因用其韻以廣之  其一",
        "id": "e94464f3-d591-44a0-8304-5dce4a27ef06"
    },
    {
        "author": "虞儔",
        "paragraphs": [
            "彈鋏悲歌莫浪嗟，筆耕心織是生涯。",
            "區區子豈癡摹虎，事事吾猶錯畫蛇。",
            "不分縮頭幾類鼈，苦嫌怒目幾遭蛙。",
            "憑君試讀山君傳，鶴豈能言爲嫉邪。"
        ],
        "title": "朱天永示僕二詩蓋有激而云者因用其韻以廣之  其二",
        "id": "a33c1721-9e8e-45aa-875b-fbfe5893f8c3"
    },
    {
        "author": "虞儔",
        "paragraphs": [
            "脫粟羹藜未厭餐，何心華屋薦金盤。",
            "風前覓句巾常岸，月下揮觴影亦單。",
            "懶拙不堪當世用，行藏留與後人看。",
            "也知妍醜初無定，馬面相憐亦突欒。"
        ],
        "title": "漢老弟近書云欲看文字無暇作詩再用韻",
        "id": "52e2da07-c62a-424e-87f1-befb9b7cb8bd"
    },
    {
        "author": "虞儔",
        "paragraphs": [
            "拜捧雙壺急破封，蓬廬驚怪閙兒童。",
            "歡生和氣薰蒸外，春在先生醖釀中。",
            "枯涸詩腸偏借潤，飄零酒醆不憂空。",
            "更看小隊尋花柳，太守風流似醉翁。"
        ],
        "title": "太守送酒  其一",
        "id": "2d405e2a-dd30-4f6b-a0ce-bb7c17dd3e03"
    },
    {
        "author": "虞儔",
        "paragraphs": [
            "黄堂還復念酸寒，餘瀝分來玉斚寬。",
            "遽遣茅柴羞避席，快呼苜蓿彊登盤。",
            "步兵勝處輕劉子，北海狂言迕阿瞞。",
            "何似老虔春夜酌，簷花細雨洗愁端。"
        ],
        "title": "太守送酒  其二",
        "id": "8b05cf19-e0ae-4069-84d6-ece92b37cb35"
    },
    {
        "author": "虞儔",
        "paragraphs": [
            "我友溪堂愛說詩，兵厨况有酒如池。",
            "留髠一石從來慣，訪戴扁舟莫太遲。",
            "已辦鴟夷陪後乘，姑令從事作先馳。",
            "憑君試向松江望，綠漲蒲萄正渺瀰。"
        ],
        "title": "以郡醖十斗送林子長",
        "id": "b791efeb-5c79-4ae9-80d9-9aa1916c9155"
    },
    {
        "author": "虞儔",
        "paragraphs": [
            "清德如公畏四知，流光底事感圓蓍。",
            "日邊丹鳳聊棲棘，月下驚鴻尚揀枝。",
            "五十知非慚漏盡，百年彊半怪駒馳。",
            "買臣富貴猶堪待，莫誦潯陽落魄詩。"
        ],
        "title": "郁簿行年四十有九讀李太白潯陽感秋詩慨懷有作次韻勉之",
        "id": "d43364f8-fabb-42a1-9b4c-44e56bac589a"
    },
    {
        "author": "虞儔",
        "paragraphs": [
            "嬝娜柔條不自持，鎖窗深處最相宜。",
            "試教纖手簪雙鬢，莫遣新愁上兩眉。",
            "子建洛神空有賦，樂天楊柳可無詩。",
            "爲君喚起溫柔夢，春草池塘日正遲。"
        ],
        "title": "用山門記遊韻賦酴醾簡林子長不蒙寵和豈不復作書生調度耶因以詩督之",
        "id": "8d29e148-8618-4469-aa29-20e2b1d4a80b"
    },
    {
        "author": "虞儔",
        "paragraphs": [
            "溪上園亭處處新，想君屢費橐中銀。",
            "鶑窺繡戶煩三請，蝶遶花梢知幾巡。",
            "恨不即時謀載酒，恐因暇日得尋春。",
            "只愁又隔同年面，却欠尊前似主人。"
        ],
        "title": "戲簡林子長  其一",
        "id": "4da96087-8f0e-4144-b509-7523f78ab558"
    },
    {
        "author": "虞儔",
        "paragraphs": [
            "崇桃積李巧爭新，紅勝臙脂白勝銀。",
            "車騎每勞鶑命喚，藥欄聊伴蝶遊巡。",
            "何須歌舞留連夜，漫與詩篇慰藉春。",
            "珍重海棠煩問訊，肯教空谷老佳人。"
        ],
        "title": "戲簡林子長  其二",
        "id": "8dda6a8b-4418-4176-9955-c8bb77c7d8cd"
    },
    {
        "author": "虞儔",
        "paragraphs": [
            "向來一瓣爲南豐，縱使能詩也坐窮。",
            "千里望中同夜月，五言城裏带春風。",
            "人言止酒今直止，君自中書豈不中。",
            "莫道天工全憒憒，滿頭白髮亦何公。"
        ],
        "title": "簡蕭東夫",
        "id": "1495fdfc-fbf6-4a13-a0e4-83c840ca739f"
    },
    {
        "author": "虞儔",
        "paragraphs": [
            "虎丘欲到幾年華，靈運何妨不在家。",
            "風艇也遭新壩阨，芒鞋可憚去途賒。",
            "禪心默會點頭石，幻化應羞解語花。",
            "憶昔吳王舊池館，一堪行樂一堪嗟。"
        ],
        "title": "遊虎丘再用韻",
        "id": "e29551b2-eace-4849-98c6-fd37a985b518"
    },
    {
        "author": "虞儔",
        "paragraphs": [
            "宦遊曾記舊桐川，泮水淒涼愧鄭虔。",
            "怪得儒流有師法，知從鄉老得心傳。",
            "未酬龍伯連鼇手，遽作維揚跨鶴仙。",
            "太息孔門空用賦，不教一柱果擎天。"
        ],
        "title": "揚州司理章公挽詩",
        "id": "ef287b54-148f-4859-b1db-00a56fe4e98e"
    },
    {
        "author": "虞儔",
        "paragraphs": [
            "當年抗疏動宸旒，騎省烏臺許遍遊。",
            "穩穩樞庭方緩步，駸駸揆路却回頭。",
            "空餘榮錦開三徑，猶有甘棠蔽兩州。",
            "浮世功名俱一夢，不須夜壑怪移舟。"
        ],
        "title": "章樞密挽詩  其一",
        "id": "f5cf6714-fe93-4d72-b5ce-7292c500563d"
    },
    {
        "author": "虞儔",
        "paragraphs": [
            "引年歸老十星霜，養素遺榮道愈光。",
            "可但蒼生思謝傅，未應白首愧馮唐。",
            "龍光方慶千齡遇，鳳誥俄嗟一鑑亡。",
            "前輩風流磨滅盡，後生無復見堂堂。"
        ],
        "title": "章樞密挽詩  其二",
        "id": "f6d01c9b-b686-410b-a296-bf7d0c3ffce7"
    },
    {
        "author": "虞儔",
        "paragraphs": [
            "剩欲從公朝暮閒，一溪留我未容還。",
            "極思談笑三秋隔，相望林泉數里間。",
            "詩絕一時同鄭老，書堂終日憩何山。",
            "報來定有吳門信，快矣黄嘉明月灣。"
        ],
        "title": "正卿不見累日聞十二日與鄭丈舍人遊何山書此爲寄",
        "id": "a63d399f-1584-47ce-a79c-bde0cf4be485"
    },
    {
        "author": "虞儔",
        "paragraphs": [
            "蓋世聲名紫府仙，平生襟袖著山川。",
            "一麾管領秋江月，千首憑陵杜曲天。",
            "疇昔風雲餘感慨，歸來文字带芳鮮。",
            "和韓何限驚人句，應有門人李漢編。"
        ],
        "title": "次張安國舍人讀王侍郎詩有懷其人韻",
        "id": "d52b259c-ed9f-4146-984f-001935d7a78b"
    },
    {
        "author": "虞儔",
        "paragraphs": [
            "丘山何必萬牛回，櫟杜從來貴不才。",
            "無事飲多惟日醉，有聲畫好亦天開。",
            "欲謀松菊園三徑，翻訝文章水一杯。",
            "未免無衣憂卒歲，籬根慚愧候蟲催。"
        ],
        "title": "書懷  其一",
        "id": "bcd8308b-3f5f-4100-8d39-77226e1c9c00"
    },
    {
        "author": "虞儔",
        "paragraphs": [
            "宦路侵尋已倦遊，功名何敢望前修。",
            "謬紆州組三宜去，回視儒冠一忍羞。",
            "疇昔嘗窺循吏傳，只今誰是富民侯。",
            "夜來好雨催歸棹，春水茫茫漲鴨頭。"
        ],
        "title": "書懷  其二",
        "id": "e910873b-d228-4ab9-b355-c49914d9134a"
    },
    {
        "author": "虞儔",
        "paragraphs": [
            "看鏡功名不用頻，醉鄉境界幾由旬。",
            "何妨走馬來爲問，縱未成龍亦有神。",
            "生計一絲寧掛眼，閒居百事不如人。",
            "驚鴻亦有高飛意，姑傍花前過却春。"
        ],
        "title": "夜坐書懷  其一",
        "id": "6a6c4d94-0789-48ec-a3c3-c3f8dc924590"
    },
    {
        "author": "虞儔",
        "paragraphs": [
            "夢覺誰呼小玉頻，分燈魔女笑波旬。",
            "暮年禪悅渾知味，少日文章豈有神。",
            "赤脚玉川容老婢，綠珠金谷漫佳人。",
            "玄冥不是梅花主，開盡南枝付與春。"
        ],
        "title": "夜坐書懷  其二",
        "id": "0720ea75-29e7-4dde-a7ec-654929ac13d4"
    },
    {
        "author": "虞儔",
        "paragraphs": [
            "吳興太守也堪憐，十日齋厨九不烟。",
            "索漠清懷寒食夜，顛狂風雨落花天。",
            "流鶑百囀還求友，化鶴重來不是僊。",
            "待得麥秋民足食，君恩萬一許歸田。"
        ],
        "title": "春日書懷",
        "id": "12fffecd-96d1-446f-9cce-f41a9554afea"
    },
    {
        "author": "虞儔",
        "paragraphs": [
            "澹烟寒雨洗輕埃，千樹江頭探借開。",
            "莫倚風流貪畫柳，直須火急去尋梅。",
            "可能卯酒三盃罷，索取冰姿一笑回。",
            "好手河陽教落後，紛紛桃李滿輿臺。"
        ],
        "title": "用韻約宋宰諸公爲尋梅之行",
        "id": "720518f5-c3ec-4380-acf4-ed5f09929cd2"
    },
    {
        "author": "虞儔",
        "paragraphs": [
            "玉溪得得探芳期，孤負詩人盡醉歸。",
            "消息向來空驛使，畫圖老去惜明妃。",
            "香魂月墮驚春夢，翠袖天寒怯暮暉。",
            "蜂蝶卑凡渾省識，良迷桃李趁狂飛。"
        ],
        "title": "玉溪梅株柯殊絕宣和間用事者嘗圖以進竟不報今乃棄置蔬畦摧折憔悴有可憐之態昨陪諸公往觀共歎其不遇且約盛開時携壺酒爲醉賞之適因循又不果因用韻弔之",
        "id": "6da2b38a-e3d5-44ff-9b4a-05439aec3616"
    },
    {
        "author": "虞儔",
        "paragraphs": [
            "除日催人不奈頻，那堪月小不圓旬。",
            "誰能椒頌花如錦，自寫桃符筆有神。",
            "通夕留連分歲客，明朝多少賀年人。",
            "壽觴舉處慈顔喜，却是萱堂賸得春。"
        ],
        "title": "歲除",
        "id": "b1ec779d-1565-42d4-b9af-e11ce6fdb708"
    },
    {
        "author": "虞儔",
        "paragraphs": [
            "間闊忻逢諸葛豐，不應阮籍哭途窮。",
            "擬留重客傾家釀，更喜賢郎有父風。",
            "詩思憑陵烟雨上，宦情抖擻簿書中。",
            "擊鮮下舍聊乘興，未許黄堂舍蓋公。"
        ],
        "title": "述情",
        "id": "20952707-7a95-47c9-9e53-87b9d2ee7501"
    },
    {
        "author": "虞儔",
        "paragraphs": [
            "魏紫姚黄次第榮，政須親戚話真情。",
            "樓臺是處增詩興，羅綺叢中放酒行。",
            "下榻能留黄叔度，高齋端有謝宣城。",
            "却憐老令卑栖甚，目送歸鴻意自傾。"
        ],
        "title": "真情",
        "id": "4ff1b059-16a9-4860-a762-8095fed39e11"
    },
    {
        "author": "虞儔",
        "paragraphs": [
            "萬里陰雲一戰收，怪生和氣襲兼裘。",
            "崑山龍過初銜燭，暘谷烏飛不傍舟。",
            "曝背爬搔疑挾纊，凍軀傴僂快伸鈎。",
            "老農扶杖閒相過，一味豐年說不休。"
        ],
        "title": "春晴  其一",
        "id": "6b0a6f62-746e-43af-b799-6bb338ff7c45"
    },
    {
        "author": "虞儔",
        "paragraphs": [
            "結習已空摩詰袂，苦寒聊解拾遺裘。",
            "梅花已負先驅弩，竹葉隨牽下瀨舟。",
            "門外有誰驚剝啄，林間何處叫鈎輈。",
            "詩人莫費雕肝腎，付與晴窗茗椀休。"
        ],
        "title": "春晴  其二",
        "id": "51c043b5-85aa-47f0-8a97-7cfae9361a04"
    },
    {
        "author": "虞儔",
        "paragraphs": [
            "何許龍蟠雨應求，參天老木古靈湫。",
            "投誠已自刲鵝頸，激怒寧煩擲虎頭。",
            "南畝有人朝負耒，絕潢無客夜行舟。",
            "寄言神物須終惠，爲挽天河使倒流。"
        ],
        "title": "祈晴",
        "id": "791e90dd-ab94-40e4-936e-e38494dc8693"
    },
    {
        "author": "虞儔",
        "paragraphs": [
            "巖前垂溜忽涓涓，疑是池龍肯看鞭。",
            "千嶂黑雲纔過雨，一番白水又平田。",
            "潤添秔稻翻凉葉，喜入樵蘇爨晚烟。",
            "馬上歸來聞好語，荷鋤相對說豐年。"
        ],
        "title": "過西山遇雨晚晴乘凉以歸",
        "id": "cb05fc64-b8b3-4459-930d-e3ce0d3750be"
    },
    {
        "author": "虞儔",
        "paragraphs": [
            "朝雨城南柳色新，溪光溶漾宛如銀。",
            "地偏心遠開三徑，風引船回欠一巡。",
            "二月欲來正月盡，三分已過一分春。",
            "鶑啼燕舞非吾事，管領韶華自有人。"
        ],
        "title": "休日欲報謁林子長值雨不能前用小詩以謝不敏",
        "id": "b35fecb8-5db4-4896-84f2-7eea421d9b83"
    },
    {
        "author": "虞儔",
        "paragraphs": [
            "種秫詩人也未窮，百篇欲就醉顔紅。",
            "却思白墮相逢晚，不分青銅一笑空。",
            "卧甕更須防吏部，抱琴應不問新豐。",
            "何當乞與青田核，聖處時時任一中。"
        ],
        "title": "駕御带欲載糯米入城先以詩敘情因次韻只此便當執狀也",
        "id": "0aa35f56-78bd-4af3-90cc-3c0695320417"
    },
    {
        "author": "虞儔",
        "paragraphs": [
            "鄰雞催曉破秋天，一枕邯鄲便脫蟬。",
            "應了世間如夢幻，况於酒裏得天全。",
            "鴻陂曩昔聞謠鵠，下舍凄凉念擊鮮。",
            "誰遣驚風吹鴈序，不堪雪涕望新阡。"
        ],
        "title": "伯兄挽詩",
        "id": "c289076a-2844-4ec9-aebe-4ab599163e14"
    },
    {
        "author": "虞儔",
        "paragraphs": [
            "屋角勃姑時自喚，籬根絡緯競先鳴。",
            "刈禾政想頳肩重，揚粃那愁瞇目輕。",
            "考滿我應書下下，賑荒人謂策平平。",
            "回思舊歲民情惡，不但中山有啜羹。"
        ],
        "title": "曉晴",
        "id": "73a31ccb-4284-47bf-904d-ddba0beb4f25"
    },
    {
        "author": "虞儔",
        "paragraphs": [
            "明月從來忌暗投，污渠尤忌映清溝。",
            "上書未辦誅屠伯，束带何曾問督郵。",
            "袒裼直前當暴虎，善刀那見有全牛。",
            "區區三仕并三已，喜慍眉間了不留。"
        ],
        "title": "丁欽夫來宰吾縣幾三年清德美政茲不復道二詩送行意之所寓欽夫固已默喻他日見東夫告出似之發數百里一笑  其一",
        "id": "35dae9b1-90df-4572-bbec-8f5e4d6e85cd"
    },
    {
        "author": "虞儔",
        "paragraphs": [
            "綠漲春波到白蘋，高懷寧便憶鱸蓴。",
            "緣誰一笑理歸棹，爲我千巖訪古人。",
            "已狎風波浮宦海，可能霄漢隔通津。",
            "割鷄却嘆非吾事，况是勞觀亦損神。"
        ],
        "title": "丁欽夫來宰吾縣幾三年清德美政茲不復道二詩送行意之所寓欽夫固已默喻他日見東夫告出似之發數百里一笑  其二",
        "id": "ce9eb43a-7358-41a5-8bc0-733b53ee1546"
    },
    {
        "author": "虞儔",
        "paragraphs": [
            "疇昔鳴琴子賤堂，至今絃誦尚悠揚。",
            "農桑樂歲千家足，桃李春風幾度芳。",
            "疾惡政緣同伯厚，愛民何止一桐鄉。",
            "烏臺此去真朝夕，劍履還須去尚方。"
        ],
        "title": "送朱宰  其一",
        "id": "c78e63ce-1f5e-48df-85ab-bebace69734a"
    },
    {
        "author": "虞儔",
        "paragraphs": [
            "一識荆州已是榮，二年尤足慰平生。",
            "從來東粵輕公子，只有臨邛貴長卿。",
            "慘別翻令詩句鈍，臨行重把酒壺傾。",
            "故人聞道開東閣，拭目雲霄九萬程。"
        ],
        "title": "送朱宰  其二",
        "id": "9a73da09-d8b2-4bb4-b689-c46b2ed62bd7"
    },
    {
        "author": "虞儔",
        "paragraphs": [
            "城頭杖屨恣延緣，終日看山也自賢。",
            "浮蟻釀來堪把醆，飛鴻送盡且揮絃。",
            "捲殘簾幕千家雨，倚遍闌干四角天。",
            "渭北江東何處是，謫仙詩興政飄然。"
        ],
        "title": "和汪倅",
        "id": "9f9a93af-302b-4750-9fed-ec7258b8da52"
    },
    {
        "author": "虞儔",
        "paragraphs": [
            "功名雖結少年場，看鏡空驚兩鬢蒼。",
            "我已青冥甘蹭蹬，君今列宿倍輝光。",
            "寸心祇自懷三徑，尺素何妨枉一行。",
            "多謝南宮故人報，日邊消息想能詳。"
        ],
        "title": "寄同年林子長郎中",
        "id": "97b8428a-9a30-45c0-a39a-703df4214834"
    },
    {
        "author": "虞儔",
        "paragraphs": [
            "經時梅熟雨翻盆，老我無聊正杜門。",
            "日焙衣巾留白醭，年侵腰脚倦黄昏。",
            "掃除雲霧風無力，點滴軒楹漏有痕。",
            "入市乘船雖未驗，溪流已漲幾番渾。"
        ],
        "title": "苦雨",
        "id": "74f242ff-f89c-4726-b084-a31327ce6511"
    },
    {
        "author": "虞儔",
        "paragraphs": [
            "風流曼倩碧雲仙，慣見兒嬉壽母前。",
            "莫訝科名後餘子，要教富貴出長年。",
            "鵝黄新釀香浮甕，鴈翅橫秋影接天。",
            "端的姮娥消息近，南坡丹桂已開先。"
        ],
        "title": "漢老弟生朝",
        "id": "eb2faf45-8d3e-4102-ba1d-c26776e640c2"
    },
    {
        "author": "虞儔",
        "paragraphs": [
            "東風摇蕩玉奩冰，車馬從人喚不譍。",
            "頼有麴生來入座，了無魔女與分燈。",
            "夜深月色明如洗，寒在梅梢瘦不勝。",
            "却笑少年行樂地，華胥枕上太瞢騰。"
        ],
        "title": "元宵不出",
        "id": "e5e478c9-8c40-4fe6-8a9f-667b9c8e5c3d"
    },
    {
        "author": "虞儔",
        "paragraphs": [
            "第一林泉得縱觀，春風隨步著欄干。",
            "山園梅雪千株在，門納湖光十里寬。",
            "水上濕紅雲片段，亭前鮮碧玉檀欒。",
            "主人才調渾相稱，題柱詩篇一一刊。"
        ],
        "title": "出郊勸耕因游吳山清隠",
        "id": "e6bc12aa-e10a-4518-aa53-ad0188de5edd"
    },
    {
        "author": "虞儔",
        "paragraphs": [
            "舉盃邀月且留殘，覆雨翻雲意未闌。",
            "自是陰晴難準擬，莫將懷抱逐悲歡。",
            "燈前白髮驚秋半，鏡裏清光有歲寒。",
            "玉斧祇應修未就，素娥寧許等閒看。"
        ],
        "title": "中秋不見月寄耘老弟",
        "id": "43c6a0e1-200c-47b8-bc52-23173f9c85e8"
    },
    {
        "author": "虞儔",
        "paragraphs": [
            "怪底今宵眼界寬，銀潢不動蘸金盤。",
            "未應天上追時好，無奈人間別樣看。",
            "酒醆飄零驚鶴唳，笛聲哀怨起龍蟠。",
            "經年不復南樓夢，且作三人取次歡。"
        ],
        "title": "和郡人湯倅中秋月",
        "id": "d3f24e88-d842-48c0-9f10-c698099c1290"
    },
    {
        "author": "虞儔",
        "paragraphs": [
            "別駕聯鑣喜在坰，不妨修禊繼蘭亭。",
            "雅知社結池蓮白，况復詩成水荇青。",
            "問訊梅花才半樹，漸看柳絮又浮萍。",
            "風光流轉須時賞，爛醉從今莫放醒。"
        ],
        "title": "和鮑倅同湯歐二倅春日郊行",
        "id": "49313686-90e5-4e43-a8a4-afd36d8ef936"
    },
    {
        "author": "虞儔",
        "paragraphs": [
            "家山入望更貪程，造物無心雨與晴。",
            "今日莫愁明日近，一程但作兩程行。",
            "生須快意何嘗夢，久不還鄉亦自驚。",
            "親戚固應情話在，爭先僮僕已歡迎。"
        ],
        "title": "閏二月二十九日早離廣德大雨日午晚晴又雨宿黄蘗坊",
        "id": "9f84d6cf-719c-4b37-845a-b848419d1509"
    },
    {
        "author": "虞儔",
        "paragraphs": [
            "詔書催發太頻頻，千騎東來喜望塵。",
            "不爲尋芳寧較晚，固應入境便頒春。",
            "風和漸覺旌旗轉，野曠遥聞鉦鼓新。",
            "千里嗷嗷方待哺，自慙何以慰斯民。"
        ],
        "title": "赴吳興初入境",
        "id": "6756741b-cc65-478a-9ef1-c4a214d7a7a8"
    },
    {
        "author": "虞儔",
        "paragraphs": [
            "移竹應須竹醉時，不妨带笋一時移。",
            "清陰且障東西日，碧色還分上下池。",
            "歲晚雪霜成老伴，夜凉風月得新知。",
            "朅來便有親親意，玉立無言似索詩。"
        ],
        "title": "耘老弟五月十三日親往新亭種竹喜而賦詩",
        "id": "b1167479-eac5-42cc-90d7-42535f460c54"
    },
    {
        "author": "虞儔",
        "paragraphs": [
            "樓下遺蹤宛可尋，尚須賓從一來臨。",
            "三峯嵂崒渾依舊，雙闕岧嶢復見今。",
            "麻麥向來迷綠野，簪纓久矣負儒林。",
            "使君不惜褰帷問，慰我邦人望望心。"
        ],
        "title": "曾守譙樓既成邀賓從同登議闢雙門以復舊觀從士子請也  其一",
        "id": "a86fdb61-a635-4a4a-b779-52e9c3623ffd"
    },
    {
        "author": "虞儔",
        "paragraphs": [
            "傑閣危欄不許尋，境環千里望中臨。",
            "古桃風物寧非舊，甲子規模廼到今。",
            "堪笑折腰趨府事，何如長嘯入山林。",
            "故園猿鶴休驚怨，出岫孤雲豈有心。"
        ],
        "title": "曾守譙樓既成邀賓從同登議闢雙門以復舊觀從士子請也  其二",
        "id": "c9a0d567-ab76-49a7-95de-26bacb5d289c"
    },
    {
        "author": "虞儔",
        "paragraphs": [
            "度柳穿花故故遲，黄金新刷羽毛奇。",
            "驚回午夢花梢日，啼破春愁柳絮時。",
            "老去上林空好語，向來幽谷有誰知。",
            "紛紛雲雨成翻覆，求友唯君慰我思。"
        ],
        "title": "和聞鶑",
        "id": "6295af87-528c-49dd-bdce-00e88e77dc97"
    },
    {
        "author": "虞儔",
        "paragraphs": [
            "律身端合勵冰清，蒞政尤須稱物平。",
            "知是夫君深寓意，雅宜斯閣遂安名。",
            "池幽自足龜魚樂，林靜休教蟲鳥鳴。",
            "况復官閒州似斗，不妨時此濯塵纓。"
        ],
        "title": "清平閣",
        "id": "f1546855-033e-4dce-a50f-e603cf422721"
    },
    {
        "author": "虞儔",
        "paragraphs": [
            "鼯鼠相將五技窮，東來歲月太匆匆。",
            "冷官敢恨知音少，直道難教與俗同。",
            "翻憶對牀聽夜雨，不堪舉扇障西風。",
            "詩來喚起還家夢，目斷成行天際鴻。"
        ],
        "title": "用韻和仲兄",
        "id": "897eea0d-e06e-4819-b691-d5de857f0b7a"
    },
    {
        "author": "虞儔",
        "paragraphs": [
            "萬畝墳山遍野陰，幾年樵採到如今。",
            "藩籬有限重加護，斤斧無端免見侵。",
            "缺處更須頻檢校，暇時何惜一登臨。",
            "先君暗裏應傾倒，方信流長源更深。"
        ],
        "title": "遊宦十年于外歸自浙東覩西山先塋周圍林木氣象大非昔比蓋緣藩籬既徹本家樵採不以時外人侵盜復無禁理勢固應爾也今春憂居遂協謀兄弟傚先君舊來規橅創夾籬界庶外人知吾輩用意所在有所忌憚不肆侵盜而本家樵採亦有時云耳因以詩識歲月",
        "id": "fef2f070-4e3d-4833-80ca-b3a444c2494c"
    },
    {
        "author": "虞儔",
        "paragraphs": [
            "詳觀白傅一篇詩，長日何須一局碁。",
            "字細縱然勞眼力，理長尤是契心期。",
            "誇張歌酒渾相似，消遣窮愁亦自知。",
            "大節更思公出處，寥寥千載是吾師。"
        ],
        "title": "讀白樂天詩集",
        "id": "99da52cb-f87c-44ed-953c-fcce491a8214"
    },
    {
        "author": "虞儔",
        "paragraphs": [
            "黄堂通夕聽簷聲，去謁靈湫及未明。",
            "畫鷁破寒收宿靄，老龍擎日獻新晴。",
            "何須厭勝驅黄帽，况復精誠却衛兵。",
            "盡道使君能撫字，歸途爭看古陽城。"
        ],
        "title": "喜晴  其一",
        "id": "7c82d868-8280-4062-838d-658445dfd711"
    },
    {
        "author": "虞儔",
        "paragraphs": [
            "洞中龍亦讋先聲，韜斂雲陰放日明。",
            "久雨也知田父苦，十分端爲使君晴。",
            "但令渤海捐刀劍，不用天河洗甲兵。",
            "昨夜鈴齋詩欲就，鬼神聞已泣蒲城。"
        ],
        "title": "喜晴  其二",
        "id": "d556d528-c681-40b9-8e95-080c7cc7a472"
    },
    {
        "author": "虞儔",
        "paragraphs": [
            "雨占甲子向來頻，誰道開晴必換旬。",
            "雲過陽臺空有夢，雪消姑射漫凝神。",
            "林間却喜鳩呼婦，簷外何妨鵲噪人。",
            "可怕西郊泥一尺，徑須躍馬去尋春。"
        ],
        "title": "喜晴  其三",
        "id": "5c131e69-11b3-41fe-8b4d-db6169b16fcb"
    },
    {
        "author": "虞儔",
        "paragraphs": [
            "連宵驟雨喜初晴，何處殘蟬不亂鳴。",
            "晚熟豈妨秔秫好，秋聲先傍竹梧輕。",
            "紛紛雲散心安在，隠隠雷收氣未平。",
            "半蔌驚魂猶未定，老農那得不懲羹。"
        ],
        "title": "喜晴  其四",
        "id": "dc7998f0-481d-4a75-926c-9c0ac099fe77"
    },
    {
        "author": "虞儔",
        "paragraphs": [
            "雨餘天宇十分清，到處官蛙噤不鳴。",
            "殘點喜聞簷溜斷，新凉更覺葛衣輕。",
            "飛揚楚觀人無夢，畜縮胥濤怒已平。",
            "滿眼秋風歸未得，却慚千里話蓴羹。"
        ],
        "title": "喜晴  其五",
        "id": "72d84377-348e-43f0-84d6-0bf476a93029"
    },
    {
        "author": "虞儔",
        "paragraphs": [
            "西風有意作新晴，不遣中宵鶴鸛鳴。",
            "紅袂行雲仙夢斷，青燈對酒客愁輕。",
            "起看壠首禾無害，見說溪頭水已平。",
            "蓴菜鱸魚秋正美，誰能分我一杯羹。"
        ],
        "title": "喜晴  其六",
        "id": "32e5ed07-60c3-46a4-b585-dbbc96fd201c"
    },
    {
        "author": "虞儔",
        "paragraphs": [
            "廣文官舍自蕭然，好事何人與酒錢。",
            "慣伴諸生甘寂寞，倦從獧子醉妖妍。",
            "靜揮綠綺心逾適，渴飲門冬手自煎。",
            "疇昔東山懷雅尚，未須輕鄙笑臞仙。"
        ],
        "title": "諸公妓飲問政堂有誚予不來者借韻呈司戶同志  其一",
        "id": "67319f02-615c-438f-84a1-8c893822614f"
    },
    {
        "author": "虞儔",
        "paragraphs": [
            "生涯冷淡我胡然，客裏空囊愧一錢。",
            "已負酒杯同笑語，彊排詩句鬭清妍。",
            "官閒祇起樊籠嘆，內熱真猶膏火煎。",
            "試問聚蚊成一餉，何如高枕夢遊仙。"
        ],
        "title": "諸公妓飲問政堂有誚予不來者借韻呈司戶同志  其二",
        "id": "f201988e-3469-4a12-b0cf-cce73169b1ff"
    },
    {
        "author": "虞儔",
        "paragraphs": [
            "幾日齋厨愧索然，信君高會拚金錢。",
            "邇來此樂城中少，况有今宵座上妍。",
            "連放酒杯浮瀲灧，須防更漏解催煎。",
            "閉門獨坐何由羨，漫攪枯腸賦八仙。"
        ],
        "title": "諸公妓飲問政堂有誚予不來者借韻呈司戶同志  其三",
        "id": "d1220717-3b90-43b3-8efd-c6a177cad548"
    },
    {
        "author": "虞儔",
        "paragraphs": [
            "孤遊冷宦嘆徒然，安得通神十萬錢。",
            "南北阮家何似富，東西施子廼爭妍。",
            "歌筵憐我應無分，詩債憂君苦太煎。",
            "却憶金明年少事，春風得意醉羣仙。"
        ],
        "title": "諸公妓飲問政堂有誚予不來者借韻呈司戶同志  其四",
        "id": "fb1782e8-0788-4701-93b1-4e2d6198fce1"
    },
    {
        "author": "虞儔",
        "paragraphs": [
            "東家誰念我纍然，慚愧何曾十萬錢。",
            "病骨那禁三伏熱，長眉空負十分妍。",
            "睡凉喜有青奴伴，藥瞑頻呼赤脚煎。",
            "閣束簞瓢緣少味，非關辟穀要求仙。"
        ],
        "title": "諸公妓飲問政堂有誚予不來者借韻呈司戶同志  其五",
        "id": "30f7079b-f52a-4c5f-8f13-a01f32a604d5"
    },
    {
        "author": "虞儔",
        "paragraphs": [
            "巋然壇宇俯清流，須信規摹跨別州。",
            "端爲苴茅崇屏翰，要知束楚貴綢繆。",
            "治聾有酒煩分饋，宰肉何人嘆滯留。",
            "天欲吾公安社稷，未宜小試羨三休。"
        ],
        "title": "鞏使君一新社稷壇宇次汪倅韻",
        "id": "b7d61d3a-4f94-4085-9c27-32cd264c0d32"
    },
    {
        "author": "虞儔",
        "paragraphs": [
            "洞庭霜橘偶明珠，磊落堆盤照坐隅。",
            "九頌固應原取友，千頭寧與李爲奴。",
            "佳名自昔南邦貴，丹實由來北地無。",
            "此日滿懷三嘆息，惸然天地一身孤。"
        ],
        "tags": [
            "洞庭湖"
        ],
        "title": "食洞庭橘有感",
        "id": "5d17bafe-daba-4c9d-b7b9-0cb40d9fb1de"
    },
    {
        "author": "虞儔",
        "paragraphs": [
            "腕脫何須問小童，汗流聊復慰衰農。",
            "聯翩天下一輪月，簸蕩人間萬竅風。",
            "螢火招來還自照，蚊雷揮去覺羣空。",
            "散仙未辦朝閶闔，乞與羲皇笑傲中。"
        ],
        "title": "詠打扇",
        "id": "544b2d67-ec13-41af-be60-ad9892d43e9c"
    },
    {
        "author": "虞儔",
        "paragraphs": [
            "如麻密雨不收脚，妬花惡風常打頭。",
            "那無一日好天氣，只有千山供客愁。",
            "垂楊未繫金嬝娜，隔葉倦聽黄栗留。",
            "南坡是處堪欣賞，把酒還曾酹我不。"
        ],
        "title": "春晚漢老弟不來有懷南坡",
        "id": "da51e6f1-11a9-4e5e-8190-b2e090a815dc"
    },
    {
        "author": "虞儔",
        "paragraphs": [
            "簇簇坡頭錦繡叢，幾番消息問來鴻。",
            "素商未遣先驚綠，青女何妨更染紅。",
            "向日壅培曾覆簣，有時灌溉亦連筒。",
            "年來羈宦成離索，却欠看花一醉同。"
        ],
        "title": "和耘老弟南坡芙蓉",
        "id": "beb8ff02-56e8-409a-b3b4-410f761b40a9"
    },
    {
        "author": "虞儔",
        "paragraphs": [
            "四月池邊見拒霜，園丁驚問此何祥。",
            "花如雲錦翻新樣，葉似宮袍染御香。",
            "病不能陪花酒伴，詩猶堪譟鼓旗傍。",
            "諸君筆力迴元化，努力先春壓衆芳。"
        ],
        "title": "夏芙蓉  其一",
        "id": "8a792c87-7642-49be-b467-3d6e483ab039"
    },
    {
        "author": "虞儔",
        "paragraphs": [
            "老子而今兩鬢霜，未應癡絕泥禨祥。",
            "不能木末搴朝露，爭免籬邊嗅晚香。",
            "便合折來書卷畔，詎宜簪向寶釵傍。",
            "漫山千樹方芽甲，肯信人間有早芳。"
        ],
        "title": "夏芙蓉  其二",
        "id": "6222e4d9-0ce3-457c-8715-5bcdef9a6153"
    },
    {
        "author": "虞儔",
        "paragraphs": [
            "平生憂國願年豐，荒政那知技已窮。",
            "千里農桑千里雨，一番桃李一番風。",
            "宦遊老去春强半，勸相歸來日過中。",
            "自媿活人無好手，只將水旱禱天公。"
        ],
        "title": "勸農",
        "id": "bbe684b6-9e03-4183-b3af-b59bb2baefcb"
    },
    {
        "author": "虞儔",
        "paragraphs": [
            "疎林拂拂見旌旗，短鐙翩翩度翠微。",
            "十里好山供客醉，一犁春雨勸農歸。",
            "水流花出紅成隊，麥雨天連綠打圍。",
            "投老田園今晚矣，不須五十始知非。"
        ],
        "title": "石照勸農晚歸有雨",
        "id": "42894cf5-35a2-454c-bcd8-601a5bb7a305"
    },
    {
        "author": "虞儔",
        "paragraphs": [
            "春事三分破二分，山郊勸相豈虛文。",
            "通宵已過臺前雨，破曉誰耕隴上雲。",
            "士女携壺方雜遝，老癃扶杖亦歡欣。",
            "迂疎爲郡渾無補，只把豐年答聖君。"
        ],
        "title": "虎丘勸農  其一",
        "id": "04086a3f-9e5d-4adf-93f1-58b06ee358cc"
    },
    {
        "author": "虞儔",
        "paragraphs": [
            "風月聯翩別駕分，雙鳬飛舄總能文。",
            "苔痕點綠山頭石，花影浮紅水面雲。",
            "一舸鴟夷聊爾爾，千巖啼鳥自欣欣。",
            "徘徊斗粟歸田緩，堪笑癡頑老使君。"
        ],
        "title": "虎丘勸農  其二",
        "id": "dadf8478-acc7-4af6-9ab2-0028e8dc9201"
    },
    {
        "author": "虞儔",
        "paragraphs": [
            "偶從野叟問耕桑，說到春來日日忙。",
            "老盡吾蠶桑自綠，化殘胡蝶麥猶黄。",
            "迎梅已過三旬雨，秧稻初齊五月凉。",
            "天上何人調玉燭，但知擊壤樂時康。"
        ],
        "title": "五月四日過西山道院田間記老農語",
        "id": "3dbe420c-4d50-4db2-ac2f-a8c8c29f5ebf"
    },
    {
        "author": "虞儔",
        "paragraphs": [
            "怪底昌園一種梅，老枝强項獨遲開。",
            "伶俜鶴膝翻嫌瘦，皴皵龍鱗不受摧。",
            "羞把冰肌混桃李，故將粉面映莓苔。",
            "廣平鐵石心猶在，寧有詩情似玉臺。"
        ],
        "title": "次韻古梅",
        "id": "f2afb3a5-4386-4981-8dac-2b852e7537b1"
    },
    {
        "author": "虞儔",
        "paragraphs": [
            "萬山深處得重來，天目晴雲未放開。",
            "盡喜山田秧䆉䅉，那愁石徑濕莓苔。",
            "鐵冠道士今安在，玉局仙翁去不回。",
            "唯有洞中龍應禱，果能因旱起風雷。"
        ],
        "title": "二十三日被旨再往天目謝雨留數語壁間",
        "id": "5de6556b-81fe-4581-8cc0-6639e8966862"
    },
    {
        "author": "虞儔",
        "paragraphs": [
            "蒲團睡思欲濛濛，珍重賢人酒一中。",
            "夜靜喜聽懸霤雨，寒多更怯戰窗風。",
            "簷花細落渾疑夢，詩句頻催政未工。",
            "雪擁紅爐愁不寐，此時懷抱想君同。"
        ],
        "title": "和耘老弟冬夜聞雨有懷",
        "id": "42a01927-c291-4829-aea0-c41b7239058c"
    },
    {
        "author": "虞儔",
        "paragraphs": [
            "雨聲天外倒銀潢，枕上才聞喜欲狂。",
            "鼓吹不須教兩部，稻粱行慶有千倉。",
            "青缸照影花無睡，紅袂行雲夢有香。",
            "最好空階瀉簷溜，却疑並舍壓糟床。"
        ],
        "title": "夜來四鼓枕上聞雨聲喜而不寐",
        "id": "5a85ae0b-1bd4-407f-9c80-58bbf981dc62"
    },
    {
        "author": "虞儔",
        "paragraphs": [
            "一尊情話向南榮，好雨知時盆樣傾。",
            "且喜黍苗饒歲事，莫愁梧竹作秋聲。",
            "簷花夜永燈前落，池草詩成夢裏驚。",
            "端的對床尋舊約，韋郎曾賦五言城。"
        ],
        "title": "和七月初五日夜得雨",
        "id": "93e98071-290f-4fdc-b67e-77589fdbd586"
    },
    {
        "author": "虞儔",
        "paragraphs": [
            "晨光欲動尚熹微，漠漠春陰未解圍。",
            "霧掩前村迷酒旆，風吹寒色著征衣。",
            "功名底許妨行樂，出處年來果是非。",
            "一笑南坡歸夢裏，滿山桃李政芳菲。"
        ],
        "title": "道中雨",
        "id": "dbeb95dc-2942-4e26-a2f7-fc26d49a38a3"
    },
    {
        "author": "虞儔",
        "paragraphs": [
            "御府金奩出寶薰，爇來池上定知聞。",
            "龍應覆手能爲雨，岫豈無心漫出雲。",
            "秧插高田猶未遍，泉流幽澗恐難分。",
            "奉常典禮吾方與，毋作神羞視秩文。"
        ],
        "title": "龍池禱雨",
        "id": "d0f938bd-f860-446b-852f-5ee2933a1047"
    },
    {
        "author": "虞儔",
        "paragraphs": [
            "連年因旱禱叢祠，未免斯民有怨咨。",
            "擬學催科今晚矣，不能引去更何之。",
            "下田敢有百車望，好雨猶寬三日期。",
            "慚愧農家私水利，桔槔雖巧不容施。"
        ],
        "title": "過登源英濟廟祈雨",
        "id": "17c10871-7107-4ea7-a67d-3e5720b23b29"
    },
    {
        "author": "虞儔",
        "paragraphs": [
            "玉奴端不負花期，乞得東皇一笑歸。",
            "淡掃娥眉憐虢國，半勻粧面妬徐妃。",
            "有情立馬留新恨，無頼啼禽送落暉。",
            "金鉉政須和鼎實，莫嫌笛裏浪驚飛。"
        ],
        "title": "和湯倅梅花韻",
        "id": "b131590f-aeea-4f52-8e6f-bd85ad26f429"
    },
    {
        "author": "虞儔",
        "paragraphs": [
            "龍麝濃薰總不宜，幽香細細忽聞時。",
            "蜜脾懸磬無餘味，鶴膝橫陳有老枝。",
            "玉蕊檀心還得似，蠟言梔貌有誰欺。",
            "却疑不是人間物，三嗅慇懃與賦詩。"
        ],
        "title": "蠟梅  其一",
        "id": "9a8537b9-ce4c-41aa-966a-6fe1d4d03cd4"
    },
    {
        "author": "虞儔",
        "paragraphs": [
            "冰霜元不與花宜，頗怪梅花亦後時。",
            "庾嶺別來無驛使，少林忽見有橫枝。",
            "化工真幻知誰辨，詩老題評豈我欺。",
            "世味飽諳渾似蠟，對花不飲漫賡詩。"
        ],
        "title": "蠟梅  其二",
        "id": "2bcb92ef-6371-408d-9ae1-f1eba8be6f15"
    },
    {
        "author": "虞儔",
        "paragraphs": [
            "問訊江梅意未回，少林橫出不知裁。",
            "爭先頼有園夫報，折贈空驚驛使來。",
            "疎影暗香寧是伴，蠟言梔貌未須媒。",
            "主人聞說歸朝近，且趁眉間喜色開。"
        ],
        "title": "和萬舍人折贈蠟梅韻  其一",
        "id": "ce103587-c89e-48a3-a58a-c568bfa234aa"
    },
    {
        "author": "虞儔",
        "paragraphs": [
            "蠟綴枝頭春來回，緗羅休用剪刀裁。",
            "直須浮蟻相携去，應有遊蜂錯認來。",
            "暈紫檀心真似假，嬌黄粧額自能媒。",
            "年來世味渾如此，嚼蕊吹香一笑開。"
        ],
        "title": "和萬舍人折贈蠟梅韻  其二",
        "id": "da7f866c-9dca-4876-96f1-775e4e22a1d2"
    },
    {
        "author": "虞儔",
        "paragraphs": [
            "步遶名園日幾回，司花著意巧能裁。",
            "影疎雅稱燈籠映，香細疑從酒面來。",
            "破白江梅羞月妬，黏紅僊杏待春媒。",
            "何如新樣龍山種，却在京都占早開。"
        ],
        "title": "和萬舍人折贈蠟梅韻  其三",
        "id": "986265c1-1919-49d8-8ab3-7e9c497668ed"
    },
    {
        "author": "虞儔",
        "paragraphs": [
            "紛紛蜂子競生涯，每到花時輒放衙。",
            "懸室盡將花作蠟，何人翻以蠟爲花。",
            "姑從凡卉論先後，若比江梅有等差。",
            "弄假像真真像假，小兒造物未須誇。"
        ],
        "title": "夜讀邵堯夫詩戲效其體再賦蠟梅",
        "id": "73fb20e3-0bf2-4c3c-b169-85a5145798c5"
    },
    {
        "author": "虞儔",
        "paragraphs": [
            "醉張白眼望層空，作意中秋一笑同。",
            "忽訝微雲得急雨，縱妨明月有清風。",
            "連宵桂近姮娥惜，盡日槐忙舉子工。",
            "勿指凉天云即是，且須傾盡玉西東。"
        ],
        "title": "中秋夜微雨",
        "id": "40bdd760-b01f-4718-9c53-74f43365db12"
    },
    {
        "author": "虞儔",
        "paragraphs": [
            "誰與天公沃亢陽，灑塵微雨僅毫芒。",
            "只憂南畝頻年旱，敢愛北窗通夕凉。",
            "何物興雲須蜴蜥，幾時舞野定商羊。",
            "會當直入雷霆室，戲掉狂車下大荒。"
        ],
        "title": "十六日雲氣薄陰晚有雨微甚夜間頗凉恐明日未必有雨也",
        "id": "57a667bf-c010-48c1-af03-ee9ac8f3e651"
    },
    {
        "author": "虞儔",
        "paragraphs": [
            "床前蠟紙一燈明，殷殷聞雷數震驚。",
            "忽去青天無鳥跡，驟來紅樹有鶑聲。",
            "噆膚噬血寧甘死，投隙穿帷太巧生。",
            "爲爾通宵愁不寐，幾回枕上又詩成。"
        ],
        "title": "蚊  其一",
        "id": "f539f7a2-b57f-4831-97d9-60ef0ce9849a"
    },
    {
        "author": "虞儔",
        "paragraphs": [
            "青奴良夜偶相依，斑扇團團亦倦揮。",
            "我自蒙頭還引睡，渠應皤腹不能飛。",
            "多愁白髮三千丈，無分紅綃十幅圍。",
            "安得西風來一掃，固知么麽未勝威。"
        ],
        "title": "蚊  其二",
        "id": "944f7521-d7db-4126-a7b1-61aa366f2147"
    },
    {
        "author": "虞儔",
        "paragraphs": [
            "饑饉憂渠欲洊臻，大田不雨已生塵。",
            "何人有力能鞭石，老令無能漫積薪。",
            "諸佛未嘗違衆願，上蒼寧不憫斯民。",
            "誠煩仇覽登山履，爲扣巖前彼上人。"
        ],
        "title": "王簿不憚暑途親扣石金祈雨蓋有志乎民者也以小詩簡之",
        "id": "874918f9-81b3-41c0-a737-e73e8a8b70bf"
    },
    {
        "author": "虞儔",
        "paragraphs": [
            "不向龍祠小乞靈，連宵那得雨冥冥。",
            "勢方聚處中心喜，聲漸微時側耳聽。",
            "便覺田頭秧稻綠，更誇隴首麥苗青。",
            "豐登自此無公事，只有棠陰蔽廣庭。"
        ],
        "title": "委長洲趙丞禱雨陽山龍祠有應",
        "id": "352d857e-7ec6-4a75-afb4-37e8d405c166"
    },
    {
        "author": "虞儔",
        "paragraphs": [
            "傳聞神姥産英靈，雷電當時亦晦冥。",
            "好雨固宜隨禱應，夜窗曾誤幾番聽。",
            "關心病守頭空白，失喜農夫眼倍青。",
            "水溢旱乾寧有數，人間無路叩天庭。"
        ],
        "title": "再委趙丞陽山送龍禱雨  其一",
        "id": "ea1b09ec-b25c-4000-a898-b7be12682e5f"
    },
    {
        "author": "虞儔",
        "paragraphs": [
            "老龍高卧復何求，韜斂風雷自一湫。",
            "不恨如麻無雨脚，却愁生耳有禾頭。",
            "向來河內慚移粟，此去江邊欲具舟。",
            "龍若有靈須早計，霖霪莫待火西流。"
        ],
        "title": "再委趙丞陽山送龍禱雨  其二",
        "id": "cfcf1c90-6f00-4378-8da4-9b586df62bdb"
    },
    {
        "author": "虞儔",
        "paragraphs": [
            "淫雨天公不肯晴，區區香火屢哀鳴。",
            "兩年苦潦民何罪，千里分憂責匪輕。",
            "已幸早禾方露積，正憐秋稼與雲平。",
            "蓱號莫敗西成好，捩手從來易覆羹。"
        ],
        "title": "昨夜雨又作方此祈禱輒得數語述懷",
        "id": "7cc79c44-9ebc-4702-b573-dbb8656d098a"
    },
    {
        "author": "虞儔",
        "paragraphs": [
            "夜雨傾盆擣瓦溝，簷聲洶湧碎江流。",
            "安眠一枕西窗曉，飽飯十分南畝秋。",
            "老火熏天已無跡，頻年赤地更誰憂。",
            "起來喜撥床頭甕，却待今宵月滿樓。"
        ],
        "title": "七月十四日夜大雨徹曉方止田家云早晚禾自此不憂矣喜而爲詩",
        "id": "1fee2ec2-e3ec-4249-a0db-a12782a1fc8d"
    },
    {
        "author": "虞儔",
        "paragraphs": [
            "雷車誰喚阿香推，釀雨雲頭簇不開。",
            "猛熱急掀江漢立，先聲偏上竹梧來。",
            "高唐賦就何曾夢，杜曲詩成不費催。",
            "頗欲燈前同夜酌，却愁牢落餽無臺。"
        ],
        "title": "五月二十七日夜大雨前三日熱甚",
        "id": "d2467ea6-a501-4725-a78b-fa0acd17aa03"
    },
    {
        "author": "虞儔",
        "paragraphs": [
            "徹夜盆翻天井潢，迴瀾誰障百川狂。",
            "鯤方怒翼思溟海，鼠已摇牙伺太倉。",
            "秋著屏山驚客枕，潤添衣籠費鑪香。",
            "惠連應記池塘夢，近有書來說對床。"
        ],
        "title": "七月三十日大雨連宵  其一",
        "id": "a91218a1-852e-42d9-8ae0-36ddd10d3cda"
    },
    {
        "author": "虞儔",
        "paragraphs": [
            "乘槎有客泛仙潢，咋指泥塗悔我狂。",
            "此去不煩推謝令，向來寧是尼臧倉。",
            "愁驚過雁鄉心碎，喜溢浮蛆甕面香。",
            "金井老梧秋色重，時翻危葉墮銀床。"
        ],
        "title": "七月三十日大雨連宵  其二",
        "id": "b6319724-aa59-4e58-89bd-fb32f3e49504"
    },
    {
        "author": "虞儔",
        "paragraphs": [
            "此邦旱暵已連年，民亦何辜欲籲天。",
            "鳩拙林間時自喚，龍慵潭底敢安眠。",
            "忽看注雨如車軸，便覺流泉滿稻田。",
            "我亦駕言隨霹靂，一瓢傾倒馬鞍前。"
        ],
        "title": "十七日乘馬過草堂已而驟雨",
        "id": "699a5e38-0fbd-4652-a29d-3e761f379140"
    },
    {
        "author": "虞儔",
        "paragraphs": [
            "下山雖幸免顛躋，驟雨冥冥步轉迷。",
            "白馬已翻青嶂去，黄鸝猶戀綠林啼。",
            "人皆有路通霄漢，我獨無橋渡澗溪。",
            "且傍田塍欹側過，從教甲子混塗泥。"
        ],
        "title": "下山雨驟  其一",
        "id": "7ff943db-899d-4f2e-b4a5-397c1a77c3f7"
    },
    {
        "author": "虞儔",
        "paragraphs": [
            "連宵風雨太飄颻，頗訝龍吟意氣豪。",
            "三座危橋過不易，一溪湍水漲能高。",
            "棲遲王事嗟何及，咫尺威顔敢告勞。",
            "袖取豐年天上去，洗泥準擬醉香醪。"
        ],
        "title": "下山雨驟  其二",
        "id": "f124a614-21bc-4149-a2d4-7a059a725fcb"
    },
    {
        "author": "虞儔",
        "paragraphs": [
            "寶熏降自九重天，再款龍祠禮亦專。",
            "謝雨歸來還得雨，今年必定作豐年。",
            "彌天膏潤人皆喜，連日奔馳我獨賢。",
            "回首家山今不遠，固應慚恨不歸田。"
        ],
        "title": "下山雨驟  其三",
        "id": "d226eb94-dce8-40de-9d0d-94caa8a87148"
    },
    {
        "author": "虞儔",
        "paragraphs": [
            "秋到天公日日陰，林間厭聽鵓鳩鳴。",
            "向來南畝頻憂旱，此去西成只欠晴。",
            "簷有漏痕看菌出，徑無行跡認苔生。",
            "夜窗細誦秋陽賦，才謝坡仙和不成。"
        ],
        "title": "久雨",
        "id": "10111aa2-2e4d-4b94-8e75-0ba8448e0dc4"
    },
    {
        "author": "虞儔",
        "paragraphs": [
            "簷聲點滴送愁頻，夢雨連江遽一旬。",
            "杜老多情還動酌，坡公何事却傷神。",
            "渭城官柳難留客，巫峽行雲不見人。",
            "可是蓱號工灑道，東郊準備要迎春。"
        ],
        "title": "和漢老弟久雨",
        "id": "efe5388d-bd21-4ed9-9b53-71cd0a4aa53e"
    },
    {
        "author": "虞儔",
        "paragraphs": [
            "精禱能令天意回，猖狂旱魃敢爲災。",
            "龍眠熟處雷呼覺，蟻戰酣時雨趁來。",
            "耕父荷鋤歌召杜，腐儒秉筆愧鄒枚。",
            "太平知有三登象，從此官租不費催。"
        ],
        "title": "喜雨呈太守",
        "id": "c17fed0a-e551-4c1f-aa57-903c64feac72"
    },
    {
        "author": "虞儔",
        "paragraphs": [
            "一雨豐年兆可探，全勝雪瑞白成三。",
            "偏憐令尹關心切，喜對農夫洗汗慚。",
            "秔稻秀畦欣綠潤，芙蓉依水媚紅酣。",
            "詞源頓遣如泉湧，酒量懸知似海涵。"
        ],
        "title": "和廣德宋宰喜雨",
        "id": "5cc3dfd2-c982-4a3b-a90f-6424133cf808"
    },
    {
        "author": "虞儔",
        "paragraphs": [
            "龍眠熟處雷呼醒，蟻戰酣時雨趁來。",
            "凉入稻雲青漠漠，潤添田水白皚皚。",
            "但期家給皆紅腐，莫管庭空長綠苔。",
            "老令催科知自拙，推擠不法謂何哉。"
        ],
        "title": "和主簿喜雨二首  其一",
        "id": "05e7f7d5-2a52-4f22-97e6-27aca23e0116"
    },
    {
        "author": "虞儔",
        "paragraphs": [
            "年來事事與心違，墨綬塵勞莫我知。",
            "慷慨歸田雖有賦，殷勤喜雨漫賡詩。",
            "誰憐飯顆山頭瘦，却想松江水面肥。",
            "一笑桑榆收已暮，向來膏潤太踰時。"
        ],
        "title": "和主簿喜雨二首  其二",
        "id": "f5d69b22-2773-4f63-9b6a-ff93ebdfe06e"
    },
    {
        "author": "虞儔",
        "paragraphs": [
            "文書堆案眼慵開，客有可人今雨來。",
            "說劍丹心空耿耿，岸巾雪鬢欲皚皚。",
            "山田漸喜滋香稻，客位從教長紫苔。",
            "涸轍窮鱗頼濡沫，未宜曷月詠歸哉。"
        ],
        "title": "卧病枕上再用韻  其一",
        "id": "e700a5d0-fb44-441d-b9c4-668a27cd2e64"
    },
    {
        "author": "虞儔",
        "paragraphs": [
            "領邑西來物物違，只應松竹舊相知。",
            "寬心雨意濃如酒，滿眼秋懷總是詩。",
            "慚愧不才勞撫字，平生何意羨輕肥。",
            "飄然儻遂歸田賦，食蘗毋忘在莒時。"
        ],
        "title": "卧病枕上再用韻  其二",
        "id": "c57bf25f-4190-4c46-8601-412e9aebfd29"
    },
    {
        "author": "虞儔",
        "paragraphs": [
            "山雲潑墨度牆隈，信道鳴鳩喚雨來。",
            "驟瀉竹梢青羃羃，亂翻荷蓋白皚皚。",
            "尊前花落愁賒酒，地上錢流錯認苔。",
            "更願公家寬賦斂，斯民卒歲亦悠哉。"
        ],
        "title": "再用韻簡王簿  其一",
        "id": "d9b5954f-b9ea-43db-959d-4f6457c8c8b2"
    },
    {
        "author": "虞儔",
        "paragraphs": [
            "當面論交背面違，此心叔向幾人知。",
            "喜君一見便傾蓋，過我相從唯說詩。",
            "別後梅花看太瘦，向來瓠白不應肥。",
            "何如且緩東歸策，共醉橙黄橘綠時。"
        ],
        "title": "再用韻簡王簿  其二",
        "id": "899b1539-7264-4eb7-998f-772f666a490e"
    },
    {
        "author": "虞儔",
        "paragraphs": [
            "何須禱旱必桑林，試扣叢祠丐一臨。",
            "再拜爐烟方裛裛，四周雲氣已駸駸。",
            "田龜向去亡凶兆，垤鸛新來有好音。",
            "多謝神靈憐老令，肯傾膏澤慰民心。"
        ],
        "title": "徽州績溪縣六月二十五日迎汪王於縣廳祈雨未之應也七月三日率同官再禱焉酌獻方畢陰雲四合甘霔大霈因以小詩紀實",
        "id": "a99d17a9-4650-451a-a6c9-0047c41bf824"
    },
    {
        "author": "虞儔",
        "paragraphs": [
            "電幟摇摇眩目光，雷車殷殷訝空腸。",
            "咄嗟有底千峯雨，珍重無多一瓣香。",
            "秔稻氣蘇南畝喜，芭蕉聲到北窗凉。",
            "恭惟英濟綱維是，併遣炎官理去艎。"
        ],
        "title": "和主簿王伯倫喜雨",
        "id": "7cc81f30-fc14-4317-bb6e-37f2c5d9a322"
    },
    {
        "author": "虞儔",
        "paragraphs": [
            "鼎來雨喜動吟牋，頓遣醯雞舞甕天。",
            "傅野要觀新事業，巫山莫學短因緣。",
            "碧筩便好浮家釀，紅粉還羞著老年。",
            "此意自佳君自會，將詩不必衆人傳。"
        ],
        "title": "喜雨",
        "id": "5d31ac32-bd10-4dbe-834e-ff4e4f5dac7b"
    },
    {
        "author": "虞儔",
        "paragraphs": [
            "紫鸞栖棘乳溪邊，不羨羣飛漫刺天。",
            "一見交情真我輩，更將詩句洗塵緣。",
            "寧唯刮目須三日，恨不從公蚤十年。",
            "只恐秋風趣分袂，尺書儻有鴈能傳。"
        ],
        "title": "憶友人",
        "id": "2acf44b1-432c-4e05-86e5-328cd6d0cf7a"
    },
    {
        "author": "虞儔",
        "paragraphs": [
            "朝來一穗看爐烟，遽挽銀河下九天。",
            "東海不冤私自幸，南陽高卧且隨緣。",
            "佳名德雨聞前代，尺字商霖證昔年。",
            "老子婆婆那辨此，兩翁心印有人傳。"
        ],
        "title": "主簿昨示喜雨之作末章用李文饒故事非所敢聞用韻回納",
        "id": "b52ca1d3-5a37-4d60-a4e5-8ef8a98e7235"
    },
    {
        "author": "虞儔",
        "paragraphs": [
            "牆隈綠裊風前竹，池上青橫雨後峯。",
            "森然便有濠濮想，若者曾吞雲夢胸。",
            "杳無碧澗來鸂鶒，安得舊水藏蛟龍。",
            "我今齒髮亦自料，回首家山歸興濃。"
        ],
        "title": "初夏凹沼獨坐",
        "id": "e68019a1-4233-436a-b001-ad43a62c21f5"
    },
    {
        "author": "虞儔",
        "paragraphs": [
            "異鄉王粲懶登樓，腸斷淮山落木秋。",
            "塞上陰雲空漠漠，江邊艇子故悠悠。",
            "悲凉只怕聞孤鴈，浩蕩那堪沒白鷗。",
            "莫怪楚囚頻下淚，何人談話到神州。"
        ],
        "title": "俯江樓",
        "id": "aaa31615-009e-43a5-bf7d-7c57ed36fe55"
    },
    {
        "author": "虞儔",
        "paragraphs": [
            "玉琯新陽七日來，天將風月賦詩才。",
            "別來又喜逢初度，相望何由把一杯。",
            "霜後不凋門外柳，春前已折隴頭梅。",
            "團欒今夜華堂燕，應念三州數往回。"
        ],
        "title": "十一月三十日乃耘老弟生朝余是日也宿留富陽驛中念之殊不勝情因賦一詩俟到吳門有便寄去",
        "id": "c55c31d9-a830-4c35-ab00-a2dbf857a249"
    },
    {
        "author": "虞儔",
        "paragraphs": [
            "目斷銀河婉孌期，綵雲香霧轉馡馡。",
            "天孫無頼能專巧，世俗由來亦妄祈。",
            "穉子喚人占蟢網，老妻憐我泣牛衣。",
            "客星若就君平卜，更問金穰與木饑。"
        ],
        "title": "和湯倅七夕",
        "id": "5cbc1ea5-3951-4648-8114-490a7fb90199"
    },
    {
        "author": "虞儔",
        "paragraphs": [
            "下筆梅山漫不休，詩筒倏寄置書郵。",
            "分符我亦慙銅虎，問俗人誰忍佩牛。",
            "已洗圜扉亡久繫，更教彩棒息羣偷。",
            "年來况是催科拙，聚斂平生笑冉求。"
        ],
        "title": "和總管姜知閣",
        "id": "f63f6d8c-3395-4693-b18f-354e0c5e594a"
    },
    {
        "author": "虞儔",
        "paragraphs": [
            "馬上西風著面凉，翩翩烏帽更低昂。",
            "晚晴是處鴉聲喜，秋熟連阡禾穗香。",
            "穉子候門應自語，征夫指路未渠忙。",
            "歇鞍野店誰爲伴，自買村醪一舉觴。"
        ],
        "title": "和楊仲才歸途秋郊即事",
        "id": "f0be8c26-724f-4715-ba86-1bf6042b5f62"
    },
    {
        "author": "虞儔",
        "paragraphs": [
            "德星天遣出淮濆，玉節光華委十分。",
            "可但籌邊專餽餉，直須曠土盡耕耘。",
            "向來我已慚無效，此去君當勉策勳。",
            "尚有龜山風浪惡，得無遺恨雁離羣。"
        ],
        "title": "頃嘗將漕淮東林子長今膺是選因以小詩述懷庶幾古人贈言之意云  其一",
        "id": "5a4bb3cf-b981-49c3-85a4-3909f2a4ece2"
    },
    {
        "author": "虞儔",
        "paragraphs": [
            "淮邊陳迹試重論，走遍西途落木村。",
            "依舊江山連北固，承平池館羨東園。",
            "中原入望堪垂涕，古汴無情尚有痕。",
            "歲漕東南六百萬，云何異域得遊魂。"
        ],
        "title": "頃嘗將漕淮東林子長今膺是選因以小詩述懷庶幾古人贈言之意云  其二",
        "id": "f6a1c19f-1a90-47a5-a567-4daebc7b43ea"
    },
    {
        "author": "虞儔",
        "paragraphs": [
            "左螭玉立聳朝端，底事飄然便掛冠。",
            "簡記起家千載遇，光華持節萬人看。",
            "溪山好處寧終戀，鷗鷺盟前莫遽寒。",
            "已是詔書催上道，却煩尺鯉問平安。"
        ],
        "title": "送萬舍人將漕江東",
        "id": "cc48d986-6f47-415a-ac8c-637cd8e501a6"
    },
    {
        "author": "虞儔",
        "paragraphs": [
            "五千經卷乃吾心，眼力年來却不勝。",
            "且學趙州看半藏，從教舍利說三乘。",
            "循行數字難成佛，兀坐焚香也似僧。",
            "此法本來無所得，多生受記有燃燈。"
        ],
        "title": "余壬子秋丁太夫人憂因取藏經看閲至甲寅春以病眼且止然將及一半矣尚期晚歲畢此志願但兩年來有煩主藏上人昕公取送良勞因以一偈謝之",
        "id": "17cd7e18-1ee0-44ca-aa89-fd733bde6794"
    },
    {
        "author": "虞儔",
        "paragraphs": [
            "樓成疊翠相奇奇，不羨圍屏錦繡機。",
            "卜築又新王粲宅，登臨莫下董生帷。",
            "高吟得助添新卷，清賞何須貯舞衣。",
            "問舍却憐吾未就，歸心長與落霞飛。"
        ],
        "title": "耘老弟於新廳之後起樓名之曰疊翠有詩因次韻",
        "id": "8452ef80-a8b7-4454-b6fe-9a950069c1a8"
    },
    {
        "author": "虞儔",
        "paragraphs": [
            "見說江都一騎來，筠籃坏土带春回。",
            "不堪羈宦思金谷，寧有詩情似玉臺。",
            "綸閣翻階無復夢，乳溪臨檻想傳杯。",
            "殷勤分贈須聞早，社後重陽政好培。"
        ],
        "title": "求楊仲才芍藥",
        "id": "0b0aa8d4-66fa-43fa-8d8b-75f32252c892"
    },
    {
        "author": "虞儔",
        "paragraphs": [
            "一日思君一度年，家山好在落霞邊。",
            "飛鴻日去情何限，黄耳書來病已痊。",
            "欹枕池塘春草夢，閉門風雨落梅天。",
            "南坡政恐春留住，過我何時果著鞭。"
        ],
        "title": "收漢老弟近書知十全遂勿藥之喜慰可知也但未卜來期詩以見意",
        "id": "1f2e58cf-8810-40fc-8624-9f8d1df007d5"
    },
    {
        "author": "虞儔",
        "paragraphs": [
            "萬里歸飛怪底遲，豈緣鳥道嶮而奇。",
            "尚懷舊國初來日，偏恨羣芳欲盡時。",
            "回首暮山寧久住，論心殘月漫相知。",
            "何人遠道長爲客，爲爾聲聲勞夢思。"
        ],
        "title": "和聞杜鵑",
        "id": "031bbf95-af13-42ad-af74-76b264de01e8"
    },
    {
        "author": "虞儔",
        "paragraphs": [
            "此去家山僅兩程，不煩鳥語苦丁寧。",
            "烟花三月忙中過，風雨連宵夢裏聽。",
            "問鴈呼卿情大薄，聞鷄起舞意還醒。",
            "年來縱跡渾無定，渠亦相憐水上萍。"
        ],
        "title": "宿祠山報恩寺枕上聞杜鵑有感",
        "id": "5f99d2ba-977a-440a-848c-f3efd1358d26"
    },
    {
        "author": "虞儔",
        "paragraphs": [
            "公家文字足搜尋，間覽容陪夏日臨。",
            "句裏江山元自舊，筆端造化速宜今。",
            "朱扉對啟雄潭府，秀氣平分入泮林。",
            "青佩龍門行在望，躍鞭莫負使君心。"
        ],
        "title": "次韻曾使君和刪定鮑倅喜譙樓雙門復舊觀之作",
        "id": "051e3ffe-eea7-468e-9d99-56d71f6902ba"
    },
    {
        "author": "虞儔",
        "paragraphs": [
            "何人浪說四難并，此地追隨眼更清。",
            "飛蓋數移紅步幛，肩輿穩度翠圍屏。",
            "春回觴詠頻頻舉，風度笙歌處處聽。",
            "晝短夜長公莫恨，當家故事有蘭亭。"
        ],
        "title": "和王誠之羣圃勝集",
        "id": "ad7f5ec0-cf9c-4457-9f07-74fd5e64f5ba"
    },
    {
        "author": "虞儔",
        "paragraphs": [
            "弟姪團欒豈偶然，華堂綺席間嬋娟。",
            "試看今夕知何夕，頗覺新年勝舊年。",
            "黄紙除書須有命，青春作伴且隨緣。",
            "從今屢費何須惜，日辦盃觴趁和篇。"
        ],
        "title": "元日小集耘老弟有詩和韻",
        "id": "6b954863-3aa2-4dad-b8b2-dce1cf50b39b"
    },
    {
        "author": "虞儔",
        "paragraphs": [
            "按劍何由駭夜光，險心真復易羊腸。",
            "未能種橘千奴足，且欲滋蘭九畹香。",
            "俗物滿前多汩沒，玉人在側獨清凉。",
            "夜來忽有家山夢，便向清溪欲艤艎。"
        ],
        "title": "簡友人",
        "id": "0eac32eb-dbaa-479e-b2a1-873c79b012b6"
    },
    {
        "author": "虞儔",
        "paragraphs": [
            "悠然旅酌夜沉沉，漫想歌眉带淺顰。",
            "興寄鱗鴻寧有限，詩成珠玉未羞貧。",
            "尚煩瀟灑登山屐，聊慰崎嶇窮谷民。",
            "已笑割鷄非我事，頗嘗栖棘有斯人。"
        ],
        "title": "途中述懷",
        "id": "584613d8-574e-4769-b2d7-bef90a053d3e"
    },
    {
        "author": "虞儔",
        "paragraphs": [
            "先生雅意在垂虹，底事鸞栖枳棘中。",
            "幾欲上書排北闕，却應舉扇障西風。",
            "官清高枕夢魂好，興動長吟詩句工。",
            "瑣瑣升沉何足道，只憑心地與天通。"
        ],
        "title": "和郁簿",
        "id": "3b5b4fb8-6e5f-4793-b1c7-b9c47f8b5646"
    },
    {
        "author": "虞儔",
        "paragraphs": [
            "江南三月暮春天，上巳清明五日前。",
            "紅杏園林初過雨，綠楊庭院欲生烟。",
            "無花無酒傷今日，宜麥宜蠶勝去年。",
            "却怪山中時候早，樹林深處有鳴蟬。"
        ],
        "title": "清明",
        "id": "a126584a-5be6-418b-b5cf-ca379a01b9fa"
    },
    {
        "author": "虞儔",
        "paragraphs": [
            "秋與詩人著意清，不平寧作候蟲鳴。",
            "閒愁有底能千斛，久雨終當快一晴。",
            "富貴時來何足道，英雄天亦不徒生。",
            "來宵徑就姮娥約，丹桂當年種已成。"
        ],
        "title": "讀漢老弟中秋前一夕之詩似太凄切輒次韻勉釋之",
        "id": "ba44919e-c653-47aa-8e02-f4348c29b3b7"
    },
    {
        "author": "虞儔",
        "paragraphs": [
            "秋月秋花自一回，錦囊收拾靡遺才。",
            "吟餘顧兔毫端滿，賦罷文犀紙面開。",
            "十里清香供隠几，三人對影稱揮杯。",
            "笑渠冷淡爲生活，何似笙歌鼎沸催。"
        ],
        "title": "自中秋月圓木犀開後倡酬絡繹今可以止矣再書數句殿其後",
        "id": "0299ccf4-0735-4956-af0f-44b784661116"
    },
    {
        "author": "虞儔",
        "paragraphs": [
            "周南留滯玉堂仙，千騎那教下蜀川。",
            "梁上幾看明月夜，江東空想暮雲天。",
            "五年契闊音書斷，萬里歸來語笑鮮。",
            "喜有常郎天下士，肯來相對語殘編。"
        ],
        "title": "酬常丞見和",
        "id": "fba38d0e-2edd-4cd5-8273-cc09db42a8fd"
    },
    {
        "author": "虞儔",
        "paragraphs": [
            "那得朝朝瓊樹新，擁爐添炭費烏銀。",
            "試呵凍筆還搜句，淺酌香醪未計巡。",
            "過眼年華休恨晚，轉頭天令即行春。",
            "紛紛桃李誰知問，祇有寒梅是故人。"
        ],
        "title": "用韻酬翟曾二倅和章  其一",
        "id": "2e1eec87-5c3c-4341-b26d-e67565364b6a"
    },
    {
        "author": "虞儔",
        "paragraphs": [
            "詩成開府讓清新，紙掃溪藤筆弄銀。",
            "斗轉蒼龍歸北望，日行黄道傒東巡。",
            "人情自是隨時變，天意何私與物春。",
            "官裏簿書殊未了，不知花事屬何人。"
        ],
        "title": "用韻酬翟曾二倅和章  其二",
        "id": "d6b1aaa1-18b5-42fd-a165-2348a802c31f"
    },
    {
        "author": "虞儔",
        "paragraphs": [
            "市無晨飲助加餐，空愧先生苜蓿盤。",
            "尚有園人供菜把，漫勞穉子寫牌單。",
            "俸錢先自無多了，賓客從來不慣看。",
            "已誓長齋依繡佛，妻孥休怪瘦欒欒。"
        ],
        "title": "兩日絕市無肉舉家不免蔬食因書數語  其一",
        "id": "14c4ae8a-c636-4761-80ba-9949e6c1e5a2"
    },
    {
        "author": "虞儔",
        "paragraphs": [
            "山園秀色故堪餐，明月批來白玉盤。",
            "小縣經年常乏俸，頹牆過午尚懸單。",
            "婦興舉案齊眉歎，婢媿添薪墨腕看。",
            "無肉縱令人解瘦，却宜相對碧檀欒。"
        ],
        "title": "兩日絕市無肉舉家不免蔬食因書數語  其二",
        "id": "004163e7-5e28-4eac-a2d4-d90837d8fcb2"
    },
    {
        "author": "虞儔",
        "paragraphs": [
            "怪生食指動晨餐，拗項蒸毛忽滿盤。",
            "總爲饑驅嗟我老，未能飽死笑人單。",
            "不除豪氣杯中興，空有功名鏡裏看。",
            "菽水雖貧歸去好，白頭慈母要團欒。"
        ],
        "title": "兩日絕市無肉舉家不免蔬食因書數語  其三",
        "id": "02d68e25-1ec4-4c8d-97b4-0101c16a6c47"
    },
    {
        "author": "虞儔",
        "paragraphs": [
            "少年發憤欲忘餐，信木能鑽透石盤。",
            "燈火半生徒自苦，虀鹽併日不嫌單。",
            "嗟來未肯低頭拜，臭腐那須著眼看。",
            "何物馬肝猶不悟，憐渠五利竟誅欒。"
        ],
        "title": "再用韻述懷",
        "id": "52df4641-d2f1-4d86-af7e-a053d076d74b"
    },
    {
        "author": "虞儔",
        "paragraphs": [
            "聽履星辰最上頭，一麾得請暫南州。",
            "高風凜凜推前輩，政路駸駸却倦游。",
            "地近枌榆同衣錦，天低雨露密承流。",
            "只今廊廟須公等，燕寢凝香莫久留。"
        ],
        "title": "送顔尚書知泉州",
        "id": "64d4e995-229d-4e35-a5c7-318a571405f9"
    },
    {
        "author": "虞儔",
        "paragraphs": [
            "雨送行人上短篷，東君更借一帆風。",
            "桃源春水半篙穩，錦谷清溪幾曲通。",
            "遠岫天邊凝晚碧，夕陽波面泛微紅。",
            "舟行又勝山行好，兩岸芳菲一顧中。"
        ],
        "title": "臨安泛舟",
        "id": "c0c2736b-eb1a-483b-a0ce-fdd19f8a3103"
    },
    {
        "author": "虞儔",
        "paragraphs": [
            "寒天短日少晶輝，薄暮邊城鼓角悲。",
            "外使方將接踵至，淮民未有息肩期。",
            "吁嗟道路頻牽挽，表裏河山幾合離。",
            "聞道遺黎尚思漢，中原恢復定何時。"
        ],
        "title": "往瓜州護使客回程",
        "id": "0cc9ad59-4f00-4c3e-9049-42f118f5442a"
    },
    {
        "author": "虞儔",
        "paragraphs": [
            "長淮東下月西流，起視龜山勢若浮。",
            "砢岸崎嶇須列炬，波濤洶湧更行舟。",
            "今秋暴漲尤堪畏，去歲堅冰亦合憂。",
            "有底往來能屑屑，癡兒了事幾時休。"
        ],
        "title": "夜舟過龜山",
        "id": "8702956f-f114-457b-9cbe-1fd5a2294318"
    },
    {
        "author": "虞儔",
        "paragraphs": [
            "名園天氣更須新，况有彈箏甲用銀。",
            "舟欲暫回成邂逅，酒因同載作逡巡。",
            "飛花一片休嗟晚，啼鳥千巖莫怨春。",
            "未暇湖亭修故事，水嬉遍閲水邊人。"
        ],
        "title": "上巳恐可回舟略訪子長園亭然未敢爲宿諾",
        "id": "ba91bb86-b0fd-4025-b1b3-c7426bab0988"
    },
    {
        "author": "虞儔",
        "paragraphs": [
            "吹葭六管候頻頻，眉壽先儲酒十旬。",
            "鞭到土牛休袖手，斗迴天駟已馳神。",
            "花梢綵勝翻新樣，鏡裏朱顔只故人。",
            "生菜玉纖能細縷，大家醉賞滿盤春。"
        ],
        "title": "和漢老弟立春",
        "id": "0d46de8c-bb06-4b3a-a569-6029856fe229"
    },
    {
        "author": "虞儔",
        "paragraphs": [
            "東風欲動管灰飛，剪綵工夫莫恨遲。",
            "殘臘竟呈三白瑞，新春元與六花期。",
            "羊羔酒好浮瓊液，牛尾狸堪削玉肌。",
            "欲就江梅賒一笑，前村容有未開枝。"
        ],
        "title": "正月二日大雪",
        "id": "fffe8776-c1dc-468e-b729-107ca7b8a35b"
    },
    {
        "author": "虞儔",
        "paragraphs": [
            "怪生淑氣靜氛埃，知是東君一笑開。",
            "膏雨任能滋宿麥，香風先已上寒梅。",
            "交情太薄鶑猶懶，遠信難憑鴈却迴。",
            "聞道君家春最勝，十分眉嫵畫章臺。"
        ],
        "title": "和宋宰立春雨  其一",
        "id": "0e50b758-ed7d-4423-ad0b-461dd338f44c"
    },
    {
        "author": "虞儔",
        "paragraphs": [
            "鏡裏朱顔一寸埃，感時懷抱向誰開。",
            "典衣餖飣盤心菜，貰酒留連眼底梅。",
            "三月鶑花勞問訊，幾家幡勝带能迴。",
            "新來不作溫柔夢，有底詩情似玉臺。"
        ],
        "title": "和宋宰立春雨  其二",
        "id": "e4349349-a15d-4cd1-885d-eb41ce29105f"
    },
    {
        "author": "虞儔",
        "paragraphs": [
            "青旂小隊喚渠頻，新曆先看早二旬。",
            "羯鼓催花誇敏捷，舞腰迴雪鬭精神。",
            "燕飛欲傍釵頭月，鴈過纔歸陌上人。",
            "誰道土牛鞭不動，也能脚底散陽春。"
        ],
        "title": "和漢老弟迎春",
        "id": "52881853-2274-4277-821c-e67351920edf"
    },
    {
        "author": "虞儔",
        "paragraphs": [
            "煙霞痼疾自年齡，冷落江城處士星。",
            "松下茶烟青羃羃，竹間碁韻子丁丁。",
            "林泉雅許幽人往，猿鶴應羞俗駕經。",
            "沽酒抱琴還有約，要看桂子月中零。"
        ],
        "title": "社日邀溫卿溪王天仕吳欽孺遊草堂欽孺有詩因次其韻",
        "id": "6c1c1d11-cd85-4ef8-8ba4-f281605596be"
    },
    {
        "author": "虞儔",
        "paragraphs": [
            "書雲瑞應協黄鐘，人事天時訝許同。",
            "葭管陰陽消長際，朱幡新舊送迎中。",
            "嚴陵灘昔懷高節，茂苑城今愧下風。",
            "醉裏不知鄉國異，團圞相映酒顔紅。"
        ],
        "title": "冬至日泊舟嚴陵灘下",
        "id": "dd7f002b-04e2-41c3-8868-4701dba6f7a8"
    },
    {
        "author": "虞儔",
        "paragraphs": [
            "堂饋流涎玉面貍，也知臭腐出神奇。",
            "分無竹葉浮酥面，尚想梅花映雪肌。",
            "渠幸臘前能漏網，人言春後亦非時。",
            "吾儕口腹真餘事，莫倚雄豪浪賦詩。"
        ],
        "title": "和漢老弟牛尾貍韻",
        "id": "3bc0d509-8de2-4f83-95fa-ccd5c6785b73"
    },
    {
        "author": "虞儔",
        "paragraphs": [
            "夜寒那得到簾帷，前擁紅爐後翠眉。",
            "未致馬蹄沙水鼈，且嘗牛尾雪天貍。",
            "葅寒石芥愁辛鼻，鮓熟雛鵝怯带脂。",
            "端的爲渠添酒興，紅顔相映玉膚肌。"
        ],
        "title": "戲和東坡先生牛尾貍詩韻且效其體",
        "id": "60f3f463-f9c3-4ae3-a61a-ed9fd9083d43"
    },
    {
        "author": "虞儔",
        "paragraphs": [
            "仙格孤高老始成，臨池愛刷羽毛輕。",
            "未看月下婆娑舞，且聽風前嘹唳聲。",
            "向人自在有真態，伴我官閒無俗情。",
            "少待相將林下去，携筇更引鹿同行。"
        ],
        "title": "觀鶴",
        "id": "88dfe74c-0be6-443c-9df7-028a1bb902b5"
    },
    {
        "author": "虞儔",
        "paragraphs": [
            "詩情引上碧天高，侍史毋辭走送勞。",
            "栗里正思陶靖節，愚溪不數柳儀曹。",
            "只慙同隊疎頭角，莫戀樊籠損羽毛。",
            "取友如君千載士，陸機作賦豈其豪。"
        ],
        "title": "疊蒙林子長和章愈索愈奇未敢遽豎降旗猶能背城借一也",
        "id": "28b03323-eb2f-4685-ad94-070f66f4b6c1"
    },
    {
        "author": "虞儔",
        "paragraphs": [
            "黄鷄催曉破霜天，起整冠裳拜影前。",
            "又見刺文添一線，誰知泣血已三年。",
            "蟠桃海上今應熟，雙橘懷中祇自憐。",
            "未必兒童知此恨，綵衣依舊戲蹁躚。"
        ],
        "title": "甲寅十一月朔旦冬至適值先妣太夫人服闋從吉感而賦詩二首  其一",
        "id": "4c3af3a7-c462-4685-9308-ce4110011789"
    },
    {
        "author": "虞儔",
        "paragraphs": [
            "維摩應待散花天，無復稱觴壽母前。",
            "從隔蓬壺三萬里，尚期華表一千年。",
            "弟兄黄髮三人在，故舊青雲衆目憐。",
            "自愧阿奴真碌碌，不妨鑒井又蹁躚。"
        ],
        "title": "甲寅十一月朔旦冬至適值先妣太夫人服闋從吉感而賦詩二首  其二",
        "id": "b2f1dca1-54a5-47ab-a58a-76f4bf94b3cc"
    },
    {
        "author": "虞儔",
        "paragraphs": [
            "天時人事日相煎，否泰俄驚在眼前。",
            "積閏盡歸冬十月，紀元一似太初年。",
            "聯珠合璧猶重見，華髮蒼顔益可憐。",
            "三撫祥琴無意緒，當筵那忍舞蹁躚。"
        ],
        "title": "再和",
        "id": "242de507-b53c-4f00-b74b-4f05d07b12a5"
    },
    {
        "author": "虞儔",
        "paragraphs": [
            "杖屨南坡路不賒，就中景物四時佳。",
            "春林競秀烘遲日，雪岫初晴眩曉霞。",
            "炎夏清風橫一榻，澄秋明月滿千家。",
            "人生適意須行樂，况是樽前鬢未華。"
        ],
        "title": "讀樂天詩戲效其體",
        "id": "bd905bde-dbb2-4fa8-b0de-0bd31246a9ab"
    },
    {
        "author": "虞儔",
        "paragraphs": [
            "墨綬低回歎陸沉，好山渾作翠眉顰。",
            "我聊爾耳寧違俗，仕有時乎亦爲貧。",
            "老去催科非所學，向來凋瘵愧斯民。",
            "整襟再拜欒城像，幸賸殘膏丐後人。"
        ],
        "title": "同主簿過翠眉亭  其一",
        "id": "6ed8c493-a0d5-4572-a6ce-60f4eb6b3bed"
    },
    {
        "author": "虞儔",
        "paragraphs": [
            "宦情元薄且浮沉，撫字勞心祇效顰。",
            "白首論交嗟已晚，青衫捧檄祇緣貧。",
            "簡書豈不懷朋友，德意安能及吏民。",
            "誤矣折腰成底事，誰歟高枕有閒人。"
        ],
        "title": "同主簿過翠眉亭  其二",
        "id": "7723fc01-25c9-4a9b-b1ce-62f1c2c8b948"
    },
    {
        "author": "虞儔",
        "paragraphs": [
            "繚枝偃蹇傍巖隈，密葉稜層不露才。",
            "一色渾疑新釀熟，十分端爲好詩開。",
            "佳人宜與簪雲髻，上客須邀釂玉杯。",
            "只恐王孫歸未得，小山招隠故應催。"
        ],
        "title": "木犀晚來盛開寄吳守",
        "id": "e740e7e1-fc85-48cc-bc0a-2c590e6dd75d"
    },
    {
        "author": "虞儔",
        "paragraphs": [
            "緗黄襞積間琉璃，病眼看花喜欲迷。",
            "半樹斕斑藏霧豹，一秋清絕辟塵犀。",
            "誰分仙種來蟾窟，知有生香洗麝臍。",
            "天女維摩應大笑，一枝扶上髻鬟低。"
        ],
        "title": "木犀花開折贈縣宰代簡",
        "id": "2d7c607b-cb1c-40fc-8136-b3680d9b22d3"
    },
    {
        "author": "虞儔",
        "paragraphs": [
            "萬壑千巖秋欲闌，金商點綴破天慳。",
            "未須狂雨相將去，且索西風一笑還。",
            "香列酴醾薝萄右，清宜茅舍竹籬間。",
            "聞君畫柳爲眉嫵，可復扶花上髻鬟。"
        ],
        "title": "木犀初開悉離披於雨今再著花特盛因折送常丞代簡以詩兼簡孫尉",
        "id": "94ed7a89-9702-47b9-92b4-e1bdc2fb2da9"
    },
    {
        "author": "虞儔",
        "paragraphs": [
            "月娥一笑抵千金，玉粟枝頭點綴深。",
            "莫怪謫仙猶未賞，却因犬子喜相尋。",
            "漙漙白露新秋色，楚楚黄裳翠雨襟。",
            "高興已辜紅袖飲，何心相伴白頭吟。"
        ],
        "title": "和人木犀",
        "id": "1390b807-a705-4560-b8db-82393e6cd79e"
    },
    {
        "author": "虞儔",
        "paragraphs": [
            "兩行叢桂手親栽，移自深巖遠壑來。",
            "今夏蒙茸看葉長，來秋端的見花開。",
            "早時切記頻澆灌，瘦地仍須苦壅培。",
            "待得東堂枝可折，滿山桃李盡輿臺。"
        ],
        "title": "問訊木犀",
        "id": "3ac0a1ed-6330-47f5-bc79-760e4c151cbd"
    },
    {
        "author": "虞儔",
        "paragraphs": [
            "巖桂無人也自芳，月宮仙子道家粧。",
            "露漙僊掌三秋色，風動枝頭十里香。",
            "先世栽培雖地僻，近年卜築發天藏。",
            "後堂元有文犀貴，可但腰金照地光。"
        ],
        "title": "和木犀",
        "id": "703efe4e-f628-4dcc-a174-3d8ffa3adc05"
    },
    {
        "author": "虞儔",
        "paragraphs": [
            "團餠秋光入好枝，一天風露最清時。",
            "管窺豹霧巖前隠，杯泛鵝黄月下宜。",
            "子落誰賡滄海詠，叢生應有小山知。",
            "惠連更喜姮娥近，底事觀書却廢詩。"
        ],
        "title": "和耘老弟木犀詩韻且督漢老弟同賦",
        "id": "6e56dad5-b9e5-4f35-a032-9d3a4e4ab9bb"
    },
    {
        "author": "虞儔",
        "paragraphs": [
            "東堂留得最高枝，向道重開果有時。",
            "仙掌露漙秋氣重，山頭月照晚粧宜。",
            "層層黄色眉間見，拂拂清香鼻觀知。",
            "更約菊花爲老伴，四難并處可無詩。"
        ],
        "title": "和木犀再開",
        "id": "e3ae1c07-53ee-43e5-bf64-8626720936f9"
    },
    {
        "author": "虞儔",
        "paragraphs": [
            "奪得饑民鬼手中，誤恩增秩敢言功。",
            "頗聞有意徵黄霸，却坐無書遺子公。",
            "莫我愁眉勞撫字，從渠醉眼亂青紅。",
            "床頭况有韋編在，消長何妨以數窮。"
        ],
        "title": "即事  其一",
        "id": "02e4b56f-8fa7-4aa4-b446-6e325e7f958d"
    },
    {
        "author": "虞儔",
        "paragraphs": [
            "光陰老去漫匆匆，千騎南來歲又窮。",
            "竹瘦固應留晚節，梅開寧亦待春風。",
            "青冥蹭蹬何關我，白髮飄蕭恐未翁。",
            "畢竟田園歸去好，暮雲回首自江東。"
        ],
        "title": "即事  其二",
        "id": "fddb475c-2a77-4aa2-a358-39cf54bc38f3"
    },
    {
        "author": "虞儔",
        "paragraphs": [
            "歸來世事任浮沉，車馬蕭條門巷深。",
            "一榻容身無妄想，兩餐度日少關心。",
            "園收佳實隨時薦，甕有新篘待月斟。",
            "老覺閒居渾有味，不須榮宦說駸駸。"
        ],
        "title": "即事  其三",
        "id": "87f14f49-1f61-4ed5-830c-8b96821d323a"
    },
    {
        "author": "虞儔",
        "paragraphs": [
            "春工投老日駸駸，閲遍芳菲又綠陰。",
            "不復椅梧傾宿鳳，幾番淮海變鳴禽。",
            "太阿自撫爲知己，焦尾誰彈莫賞音。",
            "高下風花何足問，向來出處固無心。"
        ],
        "title": "即事  其四",
        "id": "6731e402-677e-485b-ae56-109fa7957ae7"
    },
    {
        "author": "虞儔",
        "paragraphs": [
            "珍重黄堂遺送來，淮南未數小山才。",
            "分從月裏雙株在，趁得風前一笑開。",
            "秋著屏幃蟾弄影，春生酒面蟻浮杯。",
            "姮娥自與花爲約，不愛人間羯鼓催。"
        ],
        "title": "和吳守韻送木犀",
        "id": "23914d7d-2e98-4c80-9ace-cd2a19816ddd"
    },
    {
        "author": "虞儔",
        "paragraphs": [
            "折桂東堂又一回，秋花此外祇凡才。",
            "千巖萬壑幽深處，玉露金風爛漫開。",
            "有客揮犀紛入坐，幾時清燕小持盃。",
            "作詩且與留花住，青女繁霜未要催。"
        ],
        "title": "枕上再賦",
        "id": "392ac21b-6617-49a0-b7bb-1e717932d336"
    },
    {
        "author": "虞儔",
        "paragraphs": [
            "高枝曾折記前回，晚路重逢歎滯才。",
            "天上移來和月種，人間占得及秋開。",
            "香浮翠葆花藏葉，影動燃犀酒映杯。",
            "猶有黄花堪殿後，爲渠留戀爲渠催。"
        ],
        "title": "再用韻賦木犀",
        "id": "9e82aed5-39a1-446a-9b84-7ab70e15ad9c"
    },
    {
        "author": "虞儔",
        "paragraphs": [
            "舂容聽履上星辰，玉笋班中第一人。",
            "暫藉威名分閫寄，賸留風采照廷紳。",
            "何人重記西山雨，老我空傷南浦春。",
            "此去莫貪爲郡樂，紫樞黄閣待經綸。"
        ],
        "title": "送張伯子尚書帥隆興  其一",
        "id": "247ce49e-5e11-412a-b464-83552497142f"
    },
    {
        "author": "虞儔",
        "paragraphs": [
            "十年沉落困推擠，出處於公恨不齊。",
            "本謂重來酬契闊，豈期一見又分携。",
            "風吹渭水波聲小，春壓陽關柳色低。",
            "老矣銷魂難語別，且須倒盡玉東西。"
        ],
        "title": "送張伯子尚書帥隆興  其二",
        "id": "7c33b2ca-1352-494c-bc50-5cf73c4ed9f8"
    },
    {
        "author": "虞儔",
        "paragraphs": [
            "小隊行春簇使旌，黄童白叟遞逢迎。",
            "勸耕試向何山麓，競渡還傾極樂城。",
            "畫舫驍騰喧鼓吹，紅粧凝佇傍軒楹。",
            "山公歸路人爭看，已有豐年笑語聲。"
        ],
        "title": "鞏使君勸耕汪倅有詩次韻",
        "id": "a8db6be2-b004-40cd-bd18-65c86927c898"
    },
    {
        "author": "虞儔",
        "paragraphs": [
            "去年今日到湖州，救得饑民歲又周。",
            "閲遍炎凉還自笑，坐靡廩餼更何求。",
            "淵明栗里終歸去，太史周南枉滯留。",
            "咄咄大鈞何必問，固知薄命與仇謀。"
        ],
        "title": "戲書",
        "id": "283ee63a-0265-401d-afd6-b2ffa68857c6"
    },
    {
        "author": "虞儔",
        "paragraphs": [
            "屬和何須蚌鷸持，笙歌鼎沸政相宜。",
            "勸君莫惜松醪酒，容我來看柳葉眉。",
            "春去自憐鶑命友，夜來空費雨催詩。",
            "海棠還有風流伴，留得芳菲不恨遲。"
        ],
        "title": "子長來詩乃有杜口毗那之語但天女天花未嘗見也詩以先之",
        "id": "0fb43cc6-5226-4528-b042-314ae4471e0e"
    },
    {
        "author": "虞儔",
        "paragraphs": [
            "青衫試吏古桐川，識面池陽別駕賢。",
            "但喜論交時一笑，不知爲客度三年。",
            "新來懷抱愁分袂，此去功名好著鞭。",
            "未必九華清絕地，更能留滯玉堂仙。"
        ],
        "title": "送湯倅二首  其一",
        "id": "056f37fb-6eee-4a58-958f-b7ed417b7b85"
    },
    {
        "author": "虞儔",
        "paragraphs": [
            "別乘詞鋒不費磨，江山得助想經過。",
            "離情柳色長亭暮，愁緒梅腮細雨多。",
            "渭北論文須細與，洛南問業念如何。",
            "有時尺素頻相寄，莫負東來錦鯉波。"
        ],
        "title": "送湯倅二首  其二",
        "id": "89ab7027-5170-47df-8a0a-4337fd0dc0dc"
    },
    {
        "author": "虞儔",
        "paragraphs": [
            "灝氣南坡日夕清，杖藜緣底邈無情。",
            "讀書乃爾妨行樂，覓句從來怪瘦生。",
            "况有鷄豚燕同社，政須鐘鼓報新晴。",
            "似聞巖桂花開遍，早晚携壺一就傾。"
        ],
        "title": "立秋四十日矣天氣甚凉南坡杖屨之興猶懶何也不應今年歡意頓減如此因以詩挑之",
        "id": "3351278a-41b1-411f-ad8a-0c3fa8ca5943"
    },
    {
        "author": "虞儔",
        "paragraphs": [
            "萬山深處長官貧，不慣將迎懶是真。",
            "誰解移文迴俗駕，漫勞舉扇障風塵。",
            "碧雲日暮還無信，白眼途窮易見嗔。",
            "歸去荒村望燈火，是何雞狗亦驚人。"
        ],
        "title": "出郊",
        "id": "b0a900d2-4eaa-4a77-80ad-9e311f538efb"
    },
    {
        "author": "虞儔",
        "paragraphs": [
            "紅紫爭先有底忙，姚黄晚出最芬芳。",
            "玉非蒸栗難同色，露是薔薇更染香。",
            "翠幄密遮春去路，黄雲低映曉來粧。",
            "十分喜氣眉間見，快瀉鵝兒醉洛陽。"
        ],
        "title": "姚黄牡丹",
        "id": "641d62f2-a0a9-42f4-b873-19e820f78ed5"
    },
    {
        "author": "虞儔",
        "paragraphs": [
            "新向坡頭種牡丹，更開小徑傍層壇。",
            "先生倍費栽培力，俗子那容取次看。",
            "應有司花來守護，更須插槿與遮欄。",
            "何時一醉酬心賞，屈指春風半歲寬。"
        ],
        "title": "種牡丹",
        "id": "d7589e55-5019-41f5-9516-5b307fdef16b"
    },
    {
        "author": "虞儔",
        "paragraphs": [
            "青桂留連最上枝，待君奮翼到天池。",
            "秋蓮又喜呈嘉兆，春草何勞費夢思。",
            "雅想分香風靜處，更憐並影月明時。",
            "姮娥似辦雙荷製，故遣馮夷預報知。"
        ],
        "title": "和漢老弟雙蓮詩韻",
        "id": "cfe67766-5aa6-4175-b4bf-17fa21991ed6"
    },
    {
        "author": "虞儔",
        "paragraphs": [
            "君家雙桂有高枝，便令齊飛集鳳池。",
            "底事乳溪迷簿領，相望泮水費懷思。",
            "四明人物誰能儷，萬里功名自有時。",
            "爲我雙蓮出佳句，箇中氣味許君知。"
        ],
        "title": "又主簿和雙蓮詩所以期待甚厚再韻爲謝",
        "id": "6d57aa8f-2ece-4236-9d66-b5ce43b632ee"
    },
    {
        "author": "虞儔",
        "paragraphs": [
            "鶺鴒原上思何窮，排遣新愁酒有功。",
            "不見老松孤晚歲，忍看宿草又春風。",
            "危亭徙倚前峯碧，歸路遲迴夕照紅。",
            "誰謂死生真永訣，會應相對夢魂中。"
        ],
        "title": "和松老弟同上伯兄塚",
        "id": "d0e7d4a0-ff42-4672-ae3e-f7af9cd212f0"
    },
    {
        "author": "虞儔",
        "paragraphs": [
            "倒指西城我廩高，天公自欲慰民勞。",
            "聲名敢望黄丞相，詩律間追何水曹。",
            "三徑就荒身似贅，一行作吏事如毛。",
            "只須多釀兵厨酒，聊伴先生醉後豪。"
        ],
        "title": "再用韻謝沈德遠少卿和詩",
        "id": "a8e5926e-3fa9-40d4-8c76-008f5c227fde"
    },
    {
        "author": "虞儔",
        "paragraphs": [
            "中山清賞好家風，父母猶能說此翁。",
            "誰與畫圖傳浙右，更餘詩句滿江東。",
            "日邊縱識雙鳬舄，天上難留一馬驄。",
            "投紱歸來名愈重，橐金雖盡樂何窮。"
        ],
        "title": "郁簿以侍御李公頃宰中山清賞圖詩軸相示因賦",
        "id": "9ce444b5-26d8-458a-a2a0-a99d3054c052"
    },
    {
        "author": "虞儔",
        "paragraphs": [
            "平生學道未純全，游宦何須苦著鞭。",
            "作縣又將書下考，離鄉今已跨三年。",
            "性多忤物無非罪，命與仇謀孰使然。",
            "撫字催科俱大謬，不如投檄早歸田。"
        ],
        "title": "本縣折納州粳零殘蓋從民便又且可以趣應州府期限張倅反以爲罪",
        "id": "9c5b4cd2-033f-4f8d-8f0e-ff9e979fed26"
    },
    {
        "author": "虞儔",
        "paragraphs": [
            "老龍高卧古靈湫，喚醒須煩尺簡投。",
            "澒洞溪雲隨起雨，渺瀰陂水急通溝。",
            "定看田里還豐歲，且豢雞豚作好秋。",
            "可是藍田修故事，爲民精禱益同憂。"
        ],
        "title": "七月一日知丞往衆潯潭命道士投鐵簡是日有雨二日知丞過訪共道靈驗相與感歎因以數語記之",
        "id": "2fcac99c-a872-40d4-916c-3df6301212c4"
    },
    {
        "author": "虞儔",
        "paragraphs": [
            "當年書劍走風塵，傾蓋桃花一笑春。",
            "別去交情渾似舊，向來時事幾番新。",
            "詩壇雄健看前輩，官路低回愧此身。",
            "珍重煩公問消息，雙溪烟雨政垂綸。"
        ],
        "title": "和廣德鮑宮使寄詩",
        "id": "e3e3dc53-753d-4b01-bfd5-52f9c2e2db40"
    },
    {
        "author": "虞儔",
        "paragraphs": [
            "尺素西來字字真，詩成膠漆重雷陳。",
            "連城喜子重增價，敝箒憐吾亦自珍。",
            "窮達舊聞俱有命，功命底事要知津。",
            "一樽別後開懷抱，只有湖山似可人。"
        ],
        "title": "和林子長別後寄詩",
        "id": "565125a4-53cf-4200-91fb-c30026143048"
    },
    {
        "author": "虞儔",
        "paragraphs": [
            "六花飛舞到江頭，清賞朝來破客愁。",
            "便遣郢人傳白雪，快呼從事到青州。",
            "寵珍曆象占星鳥，混一疆封驗斗牛。",
            "遥想倚欄看未足，寒江浩蕩沒輕鷗。"
        ],
        "title": "和吳守拜上方曆日之賜已而雪作約同僚登俯江樓見懷之作  其一",
        "id": "883d125a-4caf-42c8-bd6d-4addc764c478"
    },
    {
        "author": "虞儔",
        "paragraphs": [
            "天教三白瑞來麰，黄竹歌聲浪自愁。",
            "未問騎馿遊霸上，行將跨鶴上揚州。",
            "橋橫忽度行天馬，簾捲何須壓海牛。",
            "鼓吹從來殺風景，丁寧江上莫驚鷗。"
        ],
        "title": "和吳守拜上方曆日之賜已而雪作約同僚登俯江樓見懷之作  其二",
        "id": "30d7cb34-be19-4abe-a077-985f78a80be1"
    },
    {
        "author": "虞儔",
        "paragraphs": [
            "一別十年難再逢，君今浙左我淮東。",
            "功名老去終安在，出處年來恨不同。",
            "已是死灰何足溺，祇應怪事更書空。",
            "雞蟲得失無期了，莫爲元規扇障風。"
        ],
        "title": "和林正父見寄",
        "id": "e94b7aee-02d1-4d91-9021-9507072539ff"
    },
    {
        "author": "虞儔",
        "paragraphs": [
            "寸進鮎魚上竹竿，磨馿終日困團團。",
            "諸公有意故推挽，議者獻言防誕謾。",
            "胡不罷休嗟已晚，只堪付與一長嘆。",
            "杜陵有語君知否，才士從來汲引難。"
        ],
        "title": "和漢老弟",
        "id": "a7fa7e73-214b-413b-83b3-f131f9aa880f"
    },
    {
        "author": "虞儔",
        "paragraphs": [
            "相得詩人我與兄，平生無一不真情。",
            "河梁莫恨看雲別，剡棹曾經載雪行。",
            "近喜雙魚傳尺素，遠勝孤鴈带邊城。",
            "江湖老去知何用，空把葵心向日傾。"
        ],
        "title": "得黄仲本詩再和二首以寄之  其一",
        "id": "11184438-df4d-4a1e-8c9c-e3b071063a65"
    },
    {
        "author": "虞儔",
        "paragraphs": [
            "檣燕呢喃浪語人，岸花飛舞苦傷情。",
            "賸窮詩眼三千界，漫鼓琴心一再行。",
            "他日湖山還帝里，別時風雨滿江城。",
            "思君直欲令人老，流水沄沄日夜傾。"
        ],
        "title": "得黄仲本詩再和二首以寄之  其二",
        "id": "c5736bee-abe1-4ad7-b823-aad572dd858d"
    },
    {
        "author": "虞儔",
        "paragraphs": [
            "緩步詩成不用催，松門開徑破莓苔。",
            "池塘夢草人何在，風雨連山子獨來。",
            "望斷驚鴻憐片影，愁生雊雉應遊媒。",
            "僕夫忽報天將暮，又是籃輿寂寞迴。"
        ],
        "title": "和耘老弟韻",
        "id": "9ccb0a13-678b-435a-8294-a90a1cc28d8e"
    },
    {
        "author": "虞儔",
        "paragraphs": [
            "粗衣糲飯不難供，有底令人芥蔕胸。",
            "但得千奴足吾事，不須萬里建侯封。",
            "繰絲何許逢園客，學稼誰能問老農。",
            "粗喜近來薪水給，免教雨外急村舂。"
        ],
        "title": "和韻",
        "id": "0d69b853-0ec6-4a44-bc2a-a76945861761"
    },
    {
        "author": "虞儔",
        "paragraphs": [
            "香霧崇朝一炷薰，雷聲便得晚來聞。",
            "今年雖欠梅黄雨，仲夏猶敷稻綠雲。",
            "審象已能蘇大旱，卧龍何用說三分。",
            "腐儒竊有區區見，例奏囊封愧不文。"
        ],
        "title": "出郊誌喜",
        "id": "43f5051f-03f6-4b6f-b572-9a3e712ee297"
    },
    {
        "author": "虞儔",
        "paragraphs": [
            "使君事業此權輿，軍政留心盡返初。",
            "尺籍伍符須補闕，連營列戍且羣居。",
            "更觀堅利修兵甲，可但帡幪有屋廬。",
            "我亦向來飛薦墨，况聞佳頌起閻閭。"
        ],
        "title": "和吳守修蓋禁兵營屋之韻",
        "id": "ec93c63a-1e56-43f1-83dc-dfdd7e448d0c"
    },
    {
        "author": "虞儔",
        "paragraphs": [
            "平安一鴈带書來，頓解愁腸日九回。",
            "珍重梅花還庾嶺，別離楊柳自章臺。",
            "宦情落落思三徑，世事悠悠付一杯。",
            "桃李河陽無好手，南坡隨處賸栽培。"
        ],
        "title": "和漢老弟見寄二首  其一",
        "id": "dae19585-fe22-4a96-8a19-4c51fd593a3f"
    },
    {
        "author": "虞儔",
        "paragraphs": [
            "王式當年本不來，送塗未遠徑須回。",
            "自憐白璧頻遭劍，何許黄金更築臺。",
            "夜榻對眠空撫枕，寒爐孤坐懶持盃。",
            "權門氣燄堪薰炙，况是無資與甕醅。"
        ],
        "title": "和漢老弟見寄二首  其二",
        "id": "db69a478-c4b0-4bbb-b3b7-74c21194252a"
    },
    {
        "author": "虞儔",
        "paragraphs": [
            "雪意垂垂漫不收，預愁嚴凜壓貂裘。",
            "十分果是滋農穀，一片何妨上酒舟。",
            "天遠鴈飛難寄字，江寒魚懶不吞鈎。",
            "欲酬妙唱無佳思，歲惡詩人且罷休。"
        ],
        "title": "和耘老弟韻  其一",
        "id": "d570dfb7-dbaa-4683-a65d-f5aeb533b991"
    },
    {
        "author": "虞儔",
        "paragraphs": [
            "歲旱十分無一收，苦寒何許索重裘。",
            "流民豈是無常産，觸處渾如不繫舟。",
            "但願天心憐凍餒，莫教雪意大牽鈎。",
            "祇今宿麥無人種，誰問王師休未休。"
        ],
        "title": "和耘老弟韻  其二",
        "id": "c1e6720a-c616-425a-b6d6-dccc4761ef90"
    },
    {
        "author": "虞儔",
        "paragraphs": [
            "槐影侵階晝未移，筠筒忽見破愁眉。",
            "新篇誰出諸公右，此事終成一段奇。",
            "我欲潑醅浮大白，君當枉駕授前綏。",
            "相從日日南坡上，流落人間總是詩。"
        ],
        "title": "和王天任韻",
        "id": "cda4fd22-f1bf-422b-b248-2c7fbab2cbe7"
    },
    {
        "author": "虞儔",
        "paragraphs": [
            "一杯相屬豈非天，目送歸鴻付五絃。",
            "霜後黄花秋漠漠，風前丹葉暮翩翩。",
            "憑欄把酒青山共，即席賡詩紅袖傳。",
            "我亦從來無此客，敢將觴詠斷前賢。"
        ],
        "title": "和姜總管有懷南澗老人",
        "id": "39583dc6-4d66-4b39-9f88-f23f08b2df0d"
    },
    {
        "author": "虞儔",
        "paragraphs": [
            "一翻梧葉又驚秋，鬢上侵尋歲月流。",
            "夜永只憐燈作伴，詩成却欠酒澆愁。",
            "多情行雨空揚袂，何物非烟解擊甌。",
            "室有天遊魂夢好，屏山不遣污油頭。"
        ],
        "title": "和漢老弟秋夜有感  其一",
        "id": "d0c4723d-61dd-4a91-bdf2-55a0e5674c25"
    },
    {
        "author": "虞儔",
        "paragraphs": [
            "西窗風露不禁秋，時數微螢幾點流。",
            "識字故應甘寂寞，著書初不爲窮愁。",
            "倦橫如意方三鼓，渴飲門冬自一甌。",
            "喜報燈花知底事，玉蟲連夜綴釵頭。"
        ],
        "title": "和漢老弟秋夜有感  其二",
        "id": "f68a8abf-cc75-4a29-9263-947e2a4cc0ee"
    },
    {
        "author": "虞儔",
        "paragraphs": [
            "玉帛修和好，邊隅久晏寧。",
            "狼貪素谿壑，鯨浪忽滄溟。",
            "江漢危航葦，關河失固扃。",
            "兩淮先齮齕，四海漸凋零。",
            "稍喜呻吟地，重霑廟社靈。",
            "帝方恢祚運，公合在朝廷。",
            "故國非喬木，聞詩飽過庭。",
            "經綸一門事，風采四夷聽。",
            "共喜難兄弟，于今尚典刑。",
            "陵雲臨北固，雪涕陋新亭。",
            "清切郎官宿，光輝使者星。",
            "深源觀出處，李泌盛年齡。",
            "人傑今爲用，天驕盍暫停。",
            "大弨弦白羽，雄劍發新硎。",
            "貔虎三千士，芻糧十萬舲。",
            "少須姿宿飽，作氣上青冥。",
            "傳檄收天府，偏師下井陘。",
            "孑遺新雨露，幽蟄待雷霆。",
            "命服期三錫，腰鐶擁萬釘。",
            "歸來覲旒冕，早晚煥丹青。",
            "伊昔蒙傾蓋，隨羣預掣鈴。",
            "初筵叨禮數，接武奉儀型。",
            "載酒桃花浪，尋詩杜若汀。",
            "一斑窺豹管，什襲換鵝經。",
            "深汲無長綆，洪撞僅寸筳。",
            "違離念芝宇，開落幾堯蓂。",
            "生計春冰薄，先疇露葉暝。",
            "抱經羞畫虎，娛老託原鴒。",
            "忝竊空黄甲，衰殘類白丁。",
            "塵生悲破甑，晨起問儲缾。",
            "孤宦徒爲爾，長饑未遽醒。",
            "地寒誰援接，途遠更伶俜。",
            "咽絕空階蚓，微茫腐草螢。",
            "逮今施刻畫，猶得振毛翎。",
            "幕府今多士，峨冠總寧馨。",
            "暴鱗呼斗水，病顙憶林坰。",
            "薄用收雞肋，微功蓄豨芩。",
            "真成能肉骨，坐待脫拘囹。",
            "自是權輿地，宜深肺腑銘。",
            "寧聞量如海，不受一浮萍。"
        ],
        "title": "贈總領韓郎中四十韻",
        "id": "08093a1e-a3ff-434d-be18-953777ff099b"
    },
    {
        "author": "虞儔",
        "paragraphs": [
            "儲極天開秀，皇圖日又新。",
            "夢熊初卜夜，禖燕蚤祠春。",
            "瑞靄蓬萊殿，祥標析木津。",
            "準龍真帝子，眉宇只天人。",
            "少海涵輿地，前星耀紫宸。",
            "英姿生不世，雄畧動如神。",
            "仁孝蘭同毓，溫恭玉比純。",
            "雲章輝步障，月御契重輪。",
            "堯曆占蓂莢，莊年數大椿。",
            "千齡符會慶，五福自天申。",
            "鶴禁移舟夕，龍樓問寢晨。",
            "慈顔俱有喜，習俗盡還淳。",
            "湛露漙金菊，凉風動白蘋。",
            "好秋澄似洗，函夏肅無塵。",
            "羽翼商山老，簪纓望苑賓。",
            "歡呼稱壽斚，諧讌接芳裀。",
            "景邑曾開幕，郎垣偶濫巾。",
            "不才蒙眄睞，何力贊彌綸。",
            "符竹分苕水，才華想洛濱。",
            "歌詩形善祝，秉筆愧徐陳。"
        ],
        "title": "代鞏使君上東宮生日",
        "id": "66400191-9a26-49b0-b80f-711a9b1d7e1a"
    },
    {
        "author": "虞儔",
        "paragraphs": [
            "伏謁三池上，難窮一壑幽。",
            "萬山從此起，衆水盡分流。",
            "暑雨雖愆夏，陰風鎮若秋。",
            "天高還有目，地險好回頭。",
            "御府金奩賜，仙壇鐵板投。",
            "不須憂旱魃，直是起潛虯。",
            "聖主思霖切，微臣盡日留。",
            "精誠三禱罷，神聽一聞不。",
            "霶霈斯爲澤，遲回恐作羞。",
            "奉常司典禮，秋報敢忘優。"
        ],
        "title": "往天目祈雨",
        "id": "41986e73-eeaf-4f7d-87d6-bb912b92bd64"
    },
    {
        "author": "虞儔",
        "paragraphs": [
            "山中秋賞罷，溪上晚歸時。",
            "出谷秦人望，經湖謝客期。",
            "日斜愁路遠，風橫畏舟遲。",
            "章句懷文友，途程問檝師。",
            "淺沙游蚌蛤，危石起鸕鷀。",
            "落葉飛孤戍，橫塘向古祠。",
            "行行多逸興，無處不相思。"
        ],
        "title": "自雲門還泛若耶溪入鏡湖寄院中諸公",
        "id": "bf264c8f-dde4-4534-b40b-7cdd4549f47e"
    },
    {
        "author": "虞儔",
        "paragraphs": [
            "北闕書休上，東山妓不携。",
            "宦情元夢鹿，交道只黄鸝。",
            "瓜戍懷桐汭，星回直攝提。",
            "雙鳬方欲下，隻履又還西。",
            "塵土慙書劍，江山識杖藜。",
            "青冥甘蹭蹬，素手孰提撕。",
            "笑幕空巢燕，憐藩幾觸羝。",
            "茲坡何爽塏，造物復推擠。",
            "蕭寺鐘聲遠，坊門酒旆低。",
            "目行無遠近，脚力免攀躋。",
            "更喜經前圃，何妨過小溪。",
            "烟林輕曳練，雲岫近橫梯。",
            "井邑千家麗，川原四望迷。",
            "披榛通曲逕，鋤麥亂蔬畦。",
            "梅杏增奇觀，牛羊失舊蹊。",
            "道傍知苦李，霜後認紅梨。",
            "植竹行抽笋，栽楊蚤秀稊。",
            "霞蒸桃處處，露怨草凄凄。",
            "紅白宜相間，高卑未得齊。",
            "壺漿旁舍乞，飯裹小童齎。",
            "著屐應同謝，登仙不羨倪。",
            "芳菲催羯鼓，早晚映榱題。",
            "葵綠新含露，芹香舊煮泥。",
            "鴻賓天外去，鳩婦雨中啼。",
            "密蔭真堪託，安枝可以栖。",
            "應須回俗駕，未肯厭家雞。",
            "蜂識花前酒，鴉隨隴上犁。",
            "角看童子丱，齒見老人齯。",
            "靖節蓮爲社，梁侯稊覓稗。",
            "問渠何所見，公子豈知嵇。"
        ],
        "title": "和漢老弟南坡三十韻",
        "id": "0b86b5a9-91a5-4b6e-8a6b-e4d70a67ab16"
    },
    {
        "author": "虞儔",
        "paragraphs": [
            "酒者忘憂物，難教與願違。",
            "未能聊爾耳，時復一中之。",
            "全醉無乘墜，偏醒有是非。",
            "兵厨那可戀，州紱屢交馳。",
            "莫訝臺無餽，相逢蓋有時。",
            "留髠從昔慣，舍蓋有誰知。",
            "短棹能來往，經年慰別離。",
            "何嘗有此客，了事笑癡兒。"
        ],
        "title": "林子長錄舊詩來覓酒因送似之",
        "id": "5b2817e0-f72c-4077-880c-13201b76f322"
    },
    {
        "author": "虞儔",
        "paragraphs": [
            "嶽鎮凝華久，天潢析派初。",
            "長庚秋入夢，佳氣夜充閭。",
            "奕葉蘭同茂，懷珠玉不如。",
            "詞章賀白右，經術向歆餘。",
            "已近長安日，聊登使者車。",
            "著鞭先禁路，儲寶鎮皇居。",
            "家世曾重席，王門昔曳裾。",
            "彈冠慚似續，入幕借吹噓。",
            "願獻長生籙，何須鴻寶書。",
            "黑頭須兩地，玉带擁金魚。"
        ],
        "title": "代黄仲本賀趙漕",
        "id": "46a21770-30eb-4854-a5c0-585ceaaaf91e"
    },
    {
        "author": "虞儔",
        "paragraphs": [
            "平生愛竹幾成癖，到處成陰已足嘉。",
            "瀟灑未輸彭澤柳，檀欒偏映杜林花。",
            "園林日日饒春事，紅紫紛紛盡歲華。",
            "清節抱萌初入眼，金盤當饋莫摇牙。",
            "從渠燕頷誇千尺，還我鼇竿是一家。",
            "須信直鈎終有用，渭川元不釣煙霞。"
        ],
        "title": "和潘簿食筍詩",
        "id": "3e18f553-178a-4a76-b739-146f7d5bca82"
    },
    {
        "author": "虞儔",
        "paragraphs": [
            "偃息飛簷下，開軒適向東。",
            "滿床今夜月，只欠與君同。"
        ],
        "title": "新闢東軒夜間月色滿床可愛簡耘老弟",
        "id": "12a27ada-1192-4eac-b3b6-5ae019ba0674"
    },
    {
        "author": "虞儔",
        "paragraphs": [
            "年華紛代謝，時態幾沉浮。",
            "天末凉風起，何人不感秋。"
        ],
        "title": "和姜總管感秋七首  其一",
        "id": "782eafc1-b803-4771-8f2c-bc7daadb6210"
    },
    {
        "author": "虞儔",
        "paragraphs": [
            "已是詩成集，何妨酒拍浮。",
            "人生不行樂，空惜鬢驚秋。"
        ],
        "title": "和姜總管感秋七首  其二",
        "id": "440c6cb9-a5d2-41ff-8b6a-3f34e1b8e4c2"
    },
    {
        "author": "虞儔",
        "paragraphs": [
            "向道鱸魚美，須渠太白浮。",
            "季鷹歸未得，空憶五湖秋。"
        ],
        "title": "和姜總管感秋七首  其三",
        "id": "4686eb10-e01d-45f4-ac1c-50494c953966"
    },
    {
        "author": "虞儔",
        "paragraphs": [
            "柏寺官聯謬，萍蹤宦海浮。",
            "向來苕霅夢，罪我亦春秋。"
        ],
        "title": "和姜總管感秋七首  其四",
        "id": "16d249de-1656-48f5-87be-c6ca27d05067"
    },
    {
        "author": "虞儔",
        "paragraphs": [
            "故里經年別，虛舟盡日浮。",
            "有書誰與寄，目送鴈橫秋。"
        ],
        "title": "和姜總管感秋七首  其五",
        "id": "bab27884-88a8-4caa-8b8a-9e30663c282d"
    },
    {
        "author": "虞儔",
        "paragraphs": [
            "窗暗燈花結，簾疎露氣浮。",
            "晚來城上角，吹斷一天秋。"
        ],
        "title": "和姜總管感秋七首  其六",
        "id": "fcf24098-5791-4522-aa12-a34cd617baee"
    },
    {
        "author": "虞儔",
        "paragraphs": [
            "詩到齊梁後，名多李杜浮。",
            "誰能追正始，蟪小豈知秋。"
        ],
        "title": "和姜總管感秋七首  其七",
        "id": "7c0e8cba-c356-47ad-b526-70c6db8a4ebd"
    },
    {
        "author": "虞儔",
        "paragraphs": [
            "處處村舂急，家家晚爨煙。",
            "青山映丹杏，過雨轉嫣然。"
        ],
        "title": "雨過",
        "id": "3bf69e12-6861-4952-983d-240dcef7e404"
    },
    {
        "author": "虞儔",
        "paragraphs": [
            "寒食無多日，梨花又一春。",
            "鹿門山下路，真有姓龐人。"
        ],
        "title": "南坡雜興",
        "id": "fa6849ac-97f9-4e34-bb91-eada43afd2bd"
    },
    {
        "author": "虞儔",
        "paragraphs": [
            "謝雨還如禱雨時，籃輿頓撼不勝疲。",
            "兩回往返千餘里，祿馬交馳恐應之。"
        ],
        "title": "轎中疲甚作絕句",
        "id": "a3f54d32-8880-46b0-9a0c-68b2963e2662"
    },
    {
        "author": "虞儔",
        "paragraphs": [
            "三尺蒼頭佩酒壺，籃輿穩度白氈鋪。",
            "憑誰爲把無塵筆，畫取先生看雪圖。"
        ],
        "title": "歸途轎上口占",
        "id": "37bcd1c0-a8a2-4284-aa9b-9324fb20e224"
    },
    {
        "author": "虞儔",
        "paragraphs": [
            "紫鸞合在煙霄上，斂翅聊棲枳棘間。",
            "若向兩途分上下，可能句裏有江山。"
        ],
        "title": "和主簿郁同年",
        "id": "a6d40bcf-2fc6-4eca-a04a-13e879aa8211"
    },
    {
        "author": "虞儔",
        "paragraphs": [
            "冬來長夜數更籌，耿耿青燈照客愁。",
            "底事舟中能好睡，覺來身已抵瓜州。"
        ],
        "title": "登舟往瓜州護使客回程",
        "id": "4a596beb-4f9d-4b33-b75b-7897c51c9507"
    },
    {
        "author": "虞儔",
        "paragraphs": [
            "桂華天上正扶疎，萬里清光散有餘。",
            "厚約本期今夕共，翻雲覆雨獨何歟。"
        ],
        "title": "中秋前一日風雨大作林子長輒動歸興賦二絕因次其韻  其一",
        "id": "bbc016fc-611f-4c69-af8f-80bbb8e33779"
    },
    {
        "author": "虞儔",
        "paragraphs": [
            "故人別來不作疎，扁舟訪我得三餘。",
            "一杯相屬豈易得，興盡而返其然歟。"
        ],
        "title": "中秋前一日風雨大作林子長輒動歸興賦二絕因次其韻  其二",
        "id": "d2eb97b6-98ef-49a4-b5e3-84633216fbb7"
    },
    {
        "author": "虞儔",
        "paragraphs": [
            "藂陵蕆事謹秋嘗，歸路扁舟泛渺茫。",
            "剡雪無由訪安道，鑑湖空復憶知章。"
        ],
        "title": "藂陵仲秋薦獻畢回舟過鑑湖遇雨  其一",
        "id": "7e38d7f0-1800-4c24-b90c-0a11f0adea83"
    },
    {
        "author": "虞儔",
        "paragraphs": [
            "早禾割盡晚禾青，地下知章果有靈。",
            "豈憶鑑湖曾敕賜，連山雲霧雨冥冥。"
        ],
        "title": "藂陵仲秋薦獻畢回舟過鑑湖遇雨  其二",
        "id": "82ca4826-a5d2-4b83-8794-b3bbfcaa2f9e"
    },
    {
        "author": "虞儔",
        "paragraphs": [
            "土牛遲重小加鞭，無限春風纔管弦。",
            "好事東君真敏捷，也能雪裏散紅蓮。"
        ],
        "title": "立春  其一",
        "id": "f255b417-8a37-49aa-81a9-a433ee818886"
    },
    {
        "author": "虞儔",
        "paragraphs": [
            "綵勝華燈共一回，新年樂事併相催。",
            "天公預借今宵景，更放團圓好月來。"
        ],
        "title": "立春  其二",
        "id": "13ceaac9-2b23-4126-912d-f1ef92a6983d"
    },
    {
        "author": "虞儔",
        "paragraphs": [
            "花柳爭春歲歲同，美人剪綵莫言功。",
            "誰知造物初無物，只在洪鈞一轉中。"
        ],
        "title": "立春  其三",
        "id": "fa627c3e-5f87-4b7c-959f-371cfac2f4bc"
    },
    {
        "author": "虞儔",
        "paragraphs": [
            "臘雪初消柳眼寒，春風纔入酒杯寬。",
            "一年佳節知多少，屈指從今是履端。"
        ],
        "title": "立春  其四",
        "id": "f48b79d4-8889-4dcb-aa7b-f2956363ab22"
    },
    {
        "author": "虞儔",
        "paragraphs": [
            "銅瓶沁水泫微溫，便許爭春雪裏村。",
            "應爲詩人太幽獨，西窗和月伴黄昏。"
        ],
        "title": "瓶中梅二絕  其一",
        "id": "d78d7baf-6556-4c02-bc81-2a2454da1840"
    },
    {
        "author": "虞儔",
        "paragraphs": [
            "舊樣宮黄羞半額，新番絳領襯陪腮。",
            "待簪寶髻連雲重，且插銅壺借水開。"
        ],
        "title": "瓶中梅二絕  其二",
        "id": "2163881d-3e8d-4be7-87a2-32414db29195"
    },
    {
        "author": "虞儔",
        "paragraphs": [
            "自插笆籬當藥欄，旋移花木向中間。",
            "東偏只要疎疎竹，開牖莫教遮却山。"
        ],
        "title": "小軒四圍織短籬因成絕句",
        "id": "2201971b-b705-46fa-911f-8daafc37253f"
    },
    {
        "author": "虞儔",
        "paragraphs": [
            "庖人先去幾多時，頼是先生慣忍饑。",
            "捫腹只堪供一笑，窮途何事不差池。"
        ],
        "title": "歸途庖人先去遠甚饑甚戲書二絕句  其一",
        "id": "05f9a77f-badb-40c3-9a3f-f3911488eeb0"
    },
    {
        "author": "虞儔",
        "paragraphs": [
            "旌旗小隊引朝官，白叟黄童也聚觀。",
            "我似仙人正騎虎，饑腸過午未朝餐。"
        ],
        "title": "歸途庖人先去遠甚饑甚戲書二絕句  其二",
        "id": "1b5261e0-38fe-4c98-b839-0b3d9126d91e"
    },
    {
        "author": "虞儔",
        "paragraphs": [
            "珠璣璀璨忽堆盤，浴罷追凉得飽餐。",
            "不似來禽空有帖，直須同竹問平安。"
        ],
        "title": "林子長惠芡實走筆爲謝",
        "id": "334ea59c-4dab-438e-8acc-b5995090790f"
    },
    {
        "author": "虞儔",
        "paragraphs": [
            "溪毛秋後亟登盤，山色朝來併可餐。",
            "但得長爲南蕩客，何須索米向長安。"
        ],
        "title": "往年分教是邦當芡實初出時每承沈君得遠少卿旋採以相餉其味芳鮮與市中所買者大不相侔至今尚能記憶近因與林子長語及之後乃蒙其分惠亟以絕句謝之今又承少卿和章但舊目錄不講恐亦似未安也",
        "id": "66d7566e-2939-4fbb-85e8-f1d0aa21c72e"
    },
    {
        "author": "虞儔",
        "paragraphs": [
            "纍纍火齊忽堆盤，水裏硫黄得飫餐。",
            "憶得舊時風味在，故人唯有一任安。"
        ],
        "title": "昨晚目錄之句蓋聊以爲戲耳何分惠之甚速耶得非乞諸其鄰乎",
        "id": "4c7093e9-bd78-4d63-a60e-74fe12e12fb0"
    },
    {
        "author": "虞儔",
        "paragraphs": [
            "芡實嘗新又一年，溪堂風物想依然。",
            "軟溫初剝渾如舊，只欠高談驚四筵。"
        ],
        "title": "和林子長送芡實詩韻  其一",
        "id": "97998c7e-595c-4aec-a126-abc99a8825c3"
    },
    {
        "author": "虞儔",
        "paragraphs": [
            "裹送頭顱慰隔年，書傳鴻雁正翩然。",
            "詩成更想揮毫處，無數珠璣落滿筵。"
        ],
        "title": "和林子長送芡實詩韻  其二",
        "id": "ae05f18c-996c-4fb2-b4a0-be89b4aa7ae7"
    },
    {
        "author": "虞儔",
        "paragraphs": [
            "百琲明珠富有年，不須鮫客更潸然。",
            "斛量自是君家事，買取雙鬟當舞筵。"
        ],
        "title": "和林子長送芡實詩韻  其三",
        "id": "be7c08bf-8424-4ac4-a029-05e1e6715aea"
    },
    {
        "author": "虞儔",
        "paragraphs": [
            "目送歸鴻不記年，書來繫帛正茫然。",
            "也知函首初無罪，應爲懷珠供四筵。"
        ],
        "title": "和林子長送芡實詩韻  其四",
        "id": "12ccbdfe-8d64-450f-81f1-f7bd8c94bdb4"
    },
    {
        "author": "虞儔",
        "paragraphs": [
            "華池同嚥足延年，枵腹新來忽果然。",
            "再遣金罌來入社，不妨朱袖鎮當筵。"
        ],
        "title": "和林子長送芡實詩韻  其五",
        "id": "55d225fc-051d-4b1c-8638-e7ef230880bc"
    },
    {
        "author": "虞儔",
        "paragraphs": [
            "皓齒君家二八年，歌珠曾許聽纍然。",
            "雙眉松子元同味，更唾餘花傍綺筵。"
        ],
        "title": "和林子長送芡實詩韻  其六",
        "id": "b83b20b3-e738-4afe-8e57-ded08e6e4cff"
    },
    {
        "author": "虞儔",
        "paragraphs": [
            "芡盤新采辱分珍，遠勝溪毛詠采蘋。",
            "老去何心溫軟味，漫將空想調詩人。"
        ],
        "title": "謝友人寄芡實  其一",
        "id": "47be7dd4-7979-4161-9625-9c599f1d2a2d"
    },
    {
        "author": "虞儔",
        "paragraphs": [
            "鴻頭𧥄𧥄競懷珍，南蕩風光勝白蘋。",
            "試擣明珠三萬斛，與君換取墜樓人。"
        ],
        "title": "謝友人寄芡實  其二",
        "id": "124ab8fc-e7b8-41f8-9519-9d023ab5aa5f"
    },
    {
        "author": "虞儔",
        "paragraphs": [
            "躍馬青羅步幛間，松林盡處是前山。",
            "玉梅剛障春風面，殘雪融時見一斑。"
        ],
        "title": "過半山亭",
        "id": "14a2e75b-9440-45fb-ac98-fffd02164c1e"
    },
    {
        "author": "虞儔",
        "paragraphs": [
            "征車又抵東山驛，屈指前回僅兩旬。",
            "多少路人相借問，不知何事往來頻。"
        ],
        "title": "憩東山驛",
        "id": "35a2079f-5921-409e-ba4f-abc4e17c50a7"
    },
    {
        "author": "虞儔",
        "paragraphs": [
            "黄琉璃色縠波紋，持贈多慙李使君。",
            "一枕凉風吹夢去，楚山脩竹正如雲。"
        ],
        "title": "蘄守李智仲惠簟",
        "id": "fe4ce75a-dacd-4b82-ad4f-214362a78a77"
    },
    {
        "author": "虞儔",
        "paragraphs": [
            "履道宅圖還似否，樂天歸計但茫然。",
            "人生閒適須聞早，屈指今過本命年。"
        ],
        "title": "聞六月十五日廳屋以二絕句寄衢  其一",
        "id": "6378bb5a-9e39-4a3e-94c9-a4008de8b92a"
    },
    {
        "author": "虞儔",
        "paragraphs": [
            "想見榱題高數尺，莫愁囊裏費千金。",
            "明年便合多裁柳，遶屋連牆易得陰。"
        ],
        "title": "聞六月十五日廳屋以二絕句寄衢  其二",
        "id": "9bda908b-f0e5-4554-830d-83d9b267e22a"
    },
    {
        "author": "虞儔",
        "paragraphs": [
            "屏裏一斑窺豹管，釵頭千粟綴鵝黄。",
            "角巾墮曉花同夢，月帳含秋影亦香。"
        ],
        "title": "枕畔木犀",
        "id": "1e167304-ebe2-4348-aec6-3756bcc3633b"
    },
    {
        "author": "虞儔",
        "paragraphs": [
            "毗盧華藏浩無涯，菩薩何妨且在家。",
            "近日不應魔事起，看經頓覺眼昏花。"
        ],
        "title": "目痛廢看藏經",
        "id": "a62f6b35-ea60-45d0-9a73-d232fb7ec0ed"
    },
    {
        "author": "虞儔",
        "paragraphs": [
            "石瀨沈舟事可吁，萬籤出水已霑濡。",
            "本來一卷無成壞，爲問馮夷浸得無。"
        ],
        "title": "吳文炳報載藏經船壞已爲曝曬畢二首  其一",
        "id": "cc7733c7-a51a-4f3a-a728-3a5f06318a8b"
    },
    {
        "author": "虞儔",
        "paragraphs": [
            "貝葉琅函免浸淫，賢侯料理意何深。",
            "慨然憂物如憂己，已得他時援溺心。"
        ],
        "title": "吳文炳報載藏經船壞已爲曝曬畢二首  其二",
        "id": "c742398b-1a60-4ffc-9321-2384cbd55621"
    },
    {
        "author": "虞儔",
        "paragraphs": [
            "北窗枕簟稱高眠，沉水還須起篆烟。",
            "老子平生無長物，殷勤分送敢論錢。"
        ],
        "title": "以蘄簟石枕送耘老弟有詩因和來韻併分送蒸沈以助其雅趣",
        "id": "8054c72d-1999-486d-8d77-17cf39b32980"
    },
    {
        "author": "虞儔",
        "paragraphs": [
            "淮山叢桂知名久，金粟離離玉露團。",
            "老子婆娑寧辦此，秋來僅得一枝看。"
        ],
        "title": "廨舍堂前僅有木犀一株今亦開矣爲賦二絕句  其一",
        "id": "b7e39876-1e0a-4e9d-8ede-93668ec4fbd6"
    },
    {
        "author": "虞儔",
        "paragraphs": [
            "維摩丈室無人到，散盡天花結習空。",
            "猶有一枝秋色在，明窗浄几膽瓶中。"
        ],
        "title": "廨舍堂前僅有木犀一株今亦開矣爲賦二絕句  其二",
        "id": "341a5f46-12d5-498a-ae84-4304f8136c69"
    },
    {
        "author": "虞儔",
        "paragraphs": [
            "鍾山疇昔愧移文，俗駕寧容更浹辰。",
            "忽有片雲池上起，元來却是雨留人。"
        ],
        "title": "法妙觀",
        "id": "e93e22b6-6356-46ad-a6f7-5cc496cd5f52"
    },
    {
        "author": "虞儔",
        "paragraphs": [
            "淮南豬肉不論錢，下舍應須數擊鮮。",
            "過午食單毋溷我，飯來開口亦欣然。"
        ],
        "title": "戲書  其一",
        "id": "1b97dc15-4217-47de-affb-839063103feb"
    },
    {
        "author": "虞儔",
        "paragraphs": [
            "軟炊香飯杜陵老，爛煮葵羹玉局仙。",
            "飽喜饑嗔吾未免，何當辟穀去求玄。"
        ],
        "title": "戲書  其二",
        "id": "aff49c80-d0dc-49cc-b452-b134e96c1472"
    },
    {
        "author": "虞儔",
        "paragraphs": [
            "倏然尸解去何之，玄圃崑崙定不疑。",
            "華表重來千載後，誰人不是塚纍纍。"
        ],
        "title": "余家舊養二鶴今不復存因和林子長悼鶴長篇遂惻然有感口占二十八字",
        "id": "9f0d51f0-39cc-4403-a936-a22ee0e21b41"
    },
    {
        "author": "虞儔",
        "paragraphs": [
            "一爲饑驅三十年，近收朝牘賦歸田。",
            "尚賒瓶粟開三徑，敢羨庖珍食萬錢。"
        ],
        "title": "偶成二首  其一",
        "id": "fd44bffb-bc99-4951-9570-5e7c3ccbdef7"
    },
    {
        "author": "虞儔",
        "paragraphs": [
            "春菊秋花毋久溷，粗茶淡飯且隨緣。",
            "除須甘旨供慈母，自合長齋繡佛前。"
        ],
        "title": "偶成二首  其二",
        "id": "6fe2687a-9ff5-4bea-9b03-e47bee110bb8"
    },
    {
        "author": "虞儔",
        "paragraphs": [
            "想見先生喜見顔，登臨今在翠微間。",
            "茲遊便是揚州鶴，不用持錢更買山。"
        ],
        "title": "郁簿以職事出城且有登臨之勝小詩戲之",
        "id": "e8759248-dbb1-4e65-89ef-a3952328840e"
    },
    {
        "author": "虞儔",
        "paragraphs": [
            "香在幽蘭伯仲間，出塵標格自清閒。",
            "黄冠野服真相稱，掠我招詞賦小山。"
        ],
        "title": "和耘老弟玉簪花韻",
        "id": "2d3878ee-2755-4966-8ccb-bf0256ed75b5"
    },
    {
        "author": "虞儔",
        "paragraphs": [
            "卵石周圍砌作壇，更須面面作欄桿。",
            "瓜期未用相催迫，準擬來年看牡丹。"
        ],
        "title": "南坡做牡丹壇二絕  其一",
        "id": "d2aa3b43-9df2-4aad-be57-bb18181aa7f4"
    },
    {
        "author": "虞儔",
        "paragraphs": [
            "向陽姚魏動芳馨，傍砌尤宜架小亭。",
            "圍坐俯窺羣品秀，入簷平視遠山青。"
        ],
        "title": "南坡做牡丹壇二絕  其二",
        "id": "39008a70-7a2f-461e-9344-25440dc1f0d8"
    },
    {
        "author": "虞儔",
        "paragraphs": [
            "東君探借小春天，珍重霜餘曉更妍。",
            "豈是陽和私拙守，也應春色屬詩仙。"
        ],
        "title": "和姜總管送牡丹",
        "id": "26b3e1e2-4ce9-4827-9670-2f4f129bc3c9"
    },
    {
        "author": "虞儔",
        "paragraphs": [
            "筠筒吹火鼎烹油，小摘朝來露已浮。",
            "爛煮香粳供玉糝，更須春味薦貓頭。"
        ],
        "title": "和姜總管食菜羹  其一",
        "id": "f7b3d375-e0f0-4e86-b8c0-40c8d0b87141"
    },
    {
        "author": "虞儔",
        "paragraphs": [
            "未必烝壺輸鴨味，誰云湩酪敵蓴羹。",
            "先春已擬嘗新韭，最愛蕭蕭夜雨聲。"
        ],
        "title": "和姜總管食菜羹  其二",
        "id": "f12da03a-f4b0-40b4-a68a-099e874ac3e8"
    },
    {
        "author": "虞儔",
        "paragraphs": [
            "膏粱餘習言無味，藜莧枯腸語轉工。",
            "染鼎不應孤指動，來詩却得愈頭風。"
        ],
        "title": "和姜總管食菜羹  其三",
        "id": "bcf3b4eb-d5d0-4fa6-a26a-04ed1be1f780"
    },
    {
        "author": "虞儔",
        "paragraphs": [
            "介叟從來僕命騷，吟魂招得楚江濤。",
            "也知筆力千鈞重，莫怪山城紙價高。"
        ],
        "title": "讀某人江行詩軸",
        "id": "f9acc7c9-4059-4c6f-8443-d9c767569dd8"
    },
    {
        "author": "虞儔",
        "paragraphs": [
            "北關險處絕攀躋，牧馬休教識玉溪。",
            "他日君王如有問，固應曾說到淮西。"
        ],
        "title": "過石湖關",
        "id": "8d671a9b-4c24-47bb-90df-6a5ad29681cf"
    },
    {
        "author": "虞儔",
        "paragraphs": [
            "桃李向人何許懶，春風用事不教閒。",
            "羈愁先自深如海，詩債那堪積似山。"
        ],
        "title": "答吳欽孺",
        "id": "15983eaa-ca47-4764-949c-5f7753c8938b"
    },
    {
        "author": "虞儔",
        "paragraphs": [
            "天香國艷膽瓶中，眼界增明鼻觀通。",
            "多謝高軒肯相顧，家貧不辦一樽同。"
        ],
        "title": "和人六絕  其一",
        "id": "05e5189b-6fa6-429c-b5b2-af7bf137b941"
    },
    {
        "author": "虞儔",
        "paragraphs": [
            "江南二十四番風，浪蕊浮花一洗空。",
            "斷送春歸可無恨，酒壚誰復過黄公。"
        ],
        "title": "和人六絕  其二",
        "id": "6b3c5468-e21d-41af-8196-d50a51a5e289"
    },
    {
        "author": "虞儔",
        "paragraphs": [
            "未數騷人賦落英，新詩貽我底能清。",
            "筆端挽得東風住，侯喜真慚浪得名。"
        ],
        "title": "和人六絕  其三",
        "id": "73a2d5de-2196-4c40-935a-805ab38c8bf4"
    },
    {
        "author": "虞儔",
        "paragraphs": [
            "滄浪未濯軟紅塵，捧檄東來祇爲親。",
            "天女不知摩詰病，云何却現宰官身。"
        ],
        "title": "和人六絕  其四",
        "id": "80644c05-64d5-4cd6-a2ac-d6e76fc0202a"
    },
    {
        "author": "虞儔",
        "paragraphs": [
            "杜宇聲聲苦喚人，應憐書劍走風塵。",
            "家山有約蚤歸去，莫待來呼祈孔賓。"
        ],
        "title": "和人六絕  其五",
        "id": "bc7750f5-6425-4caf-8718-d601e5a08c0b"
    },
    {
        "author": "虞儔",
        "paragraphs": [
            "排悶渾無酒十旬，落紅鋪繡未嫌貧。",
            "一壺餉我勾詩興，大勝雲安麴米春。"
        ],
        "title": "和人六絕  其六",
        "id": "c7915825-e6cd-4fa5-b306-7b9adc8f8abe"
    },
    {
        "author": "虞儔",
        "paragraphs": [
            "三徑蕭蕭一冷官，菊殘荷盡擾愁端。",
            "思君一夜梅花瘦，旋覺新來带眼寬。"
        ],
        "title": "和郁簿問訊梅花",
        "id": "169a200b-2181-4574-b724-477e94565af7"
    },
    {
        "author": "虞儔",
        "paragraphs": [
            "青衫莫厭縛微官，過眼榮枯幾萬端。",
            "得意邯鄲歸一枕，從今須放酒腸寬。"
        ],
        "title": "和郁簿出郭",
        "id": "1b66138d-df3a-46ec-898e-1aa0c212b164"
    },
    {
        "author": "虞儔",
        "paragraphs": [
            "長笑劉郎賦大鈞，强將神理質諸人。",
            "泛觀萬物皆芻狗，天地誰知本不仁。"
        ],
        "title": "和郁簿",
        "id": "0ef136e9-9ed2-4c27-ba88-aa8cd5e62089"
    },
    {
        "author": "虞儔",
        "paragraphs": [
            "當年寶婺我爲州，錦里先生得唱酬。",
            "一自江頭分袂後，至今空想暮雲愁。"
        ],
        "title": "姜邦傑以四絕見寄因和之  其一",
        "id": "ead0be8c-b115-4457-a4ce-cbf2d3b89fc8"
    },
    {
        "author": "虞儔",
        "paragraphs": [
            "州縣豐登公事少，凝香燕寢只吟哦。",
            "樂天長短三千首，爭似斯民擊壤歌。"
        ],
        "title": "姜邦傑以四絕見寄因和之  其二",
        "id": "cf31fa01-9d80-40e3-9afd-31ba31d0e536"
    },
    {
        "author": "虞儔",
        "paragraphs": [
            "梅山詩集到中都，囊括三江带五湖。",
            "却許嚴詩編杜集，傍觀應作丈人烏。"
        ],
        "title": "姜邦傑以四絕見寄因和之  其三",
        "id": "b35bdf46-0eaf-4507-987b-7014a02dd6b9"
    },
    {
        "author": "虞儔",
        "paragraphs": [
            "少日清文結主知，齋壇授鉞及耆頤。",
            "人生得意今如許，須信窮人不是詩。"
        ],
        "title": "姜邦傑以四絕見寄因和之  其四",
        "id": "508c399c-0f1d-45d1-b19f-85f0d6752895"
    },
    {
        "author": "虞儔",
        "paragraphs": [
            "南浦晴來漲綠波，他鄉春事已無多。",
            "禪心總作空花觀，孤負尊前一曲歌。"
        ],
        "title": "和王宰見戲二絕  其一",
        "id": "46a52450-fc84-4f09-a8d9-bd982797c69c"
    },
    {
        "author": "虞儔",
        "paragraphs": [
            "風來瑟瑟暮生波，雨後階前榆莢多。",
            "隔葉黄鸝漫愁思，定應春晚不能歌。"
        ],
        "title": "和王宰見戲二絕  其二",
        "id": "06beafe0-adb0-4ee8-bc46-e3c532bdadb6"
    },
    {
        "author": "虞儔",
        "paragraphs": [
            "門外東風自在狂，雨晴深院日偏長。",
            "鳴鳩喚婦聲聲切，頼是年來已沐腸。"
        ],
        "title": "和林正甫韻  其一",
        "id": "d953e1c7-b85f-4d40-a634-c81eefbd6331"
    },
    {
        "author": "虞儔",
        "paragraphs": [
            "間關得侶情尤重，冷淡論交味更長。",
            "縱使出門還有礙，幾多世路險羊腸。"
        ],
        "title": "和林正甫韻  其二",
        "id": "5791eabc-9c21-4711-bcb4-90c4bc36119e"
    },
    {
        "author": "虞儔",
        "paragraphs": [
            "師門泰華一高峯，天遣雲龍處處逢。",
            "肯贈明珠須及早，蛾眉端不浪爲容。"
        ],
        "title": "和遇太學三友",
        "id": "cea4b844-2be9-4d8d-b26b-538580640f52"
    },
    {
        "author": "虞儔",
        "paragraphs": [
            "眼中犀角無餘子，膝下荆蘭總一般。",
            "縱有家聲報消息，未如一見始心安。"
        ],
        "title": "和漢老弟留衢",
        "id": "b82fd8cd-5cf1-4793-aa73-c312072aa3c4"
    },
    {
        "author": "虞儔",
        "paragraphs": [
            "夜永青缸一點明，雨聲著瓦似荷聲。",
            "何人高卧西窗下，先覺凉從枕簟生。"
        ],
        "title": "贈耘老弟韻",
        "id": "a1f9d87d-ca8e-4db0-a1d4-9f5f2a0c1e63"
    },
    {
        "author": "虞儔",
        "paragraphs": [
            "自笑爲容非白璧，從渠入耳有黄華。",
            "一行作吏渾無况，兩眼新來病有花。"
        ],
        "title": "漢老弟寄和花發多風雨人生足別離韻十絕因和之  其一",
        "id": "3cadb89a-8a6e-4bea-b0ea-1ebe0d4501b9"
    },
    {
        "author": "虞儔",
        "paragraphs": [
            "風前無頼花飛急，少待須臾莫倉卒。",
            "不堪姚魏遽飄零，尚有酴醾能秀發。"
        ],
        "title": "漢老弟寄和花發多風雨人生足別離韻十絕因和之  其二",
        "id": "b75e82b3-15c9-4547-a74f-e9d0903ba788"
    },
    {
        "author": "虞儔",
        "paragraphs": [
            "春盡園林鶑懶喚，日長官舍雀堪羅。",
            "二毛老去渾無用，一掬愁來不奈多。"
        ],
        "title": "漢老弟寄和花發多風雨人生足別離韻十絕因和之  其三",
        "id": "493ca7b3-8252-4b87-b492-c19d827c1fb2"
    },
    {
        "author": "虞儔",
        "paragraphs": [
            "幾多白白與紅紅，爭似淮山小桂叢。",
            "簿領沈迷春又過，枉教二十四番風。"
        ],
        "title": "漢老弟寄和花發多風雨人生足別離韻十絕因和之  其四",
        "id": "d1d74172-027d-4fd5-8742-82f257cb7d83"
    },
    {
        "author": "虞儔",
        "paragraphs": [
            "有酒不澆墳上土，浮花浪蕊何須數。",
            "營巢燕子恰迎風，逐婦鵓鴣還喚雨。"
        ],
        "title": "漢老弟寄和花發多風雨人生足別離韻十絕因和之  其五",
        "id": "ac3b5022-335f-4843-ba31-119ba9414d42"
    },
    {
        "author": "虞儔",
        "paragraphs": [
            "割雞自歎非初意，有底徘徊絆此身。",
            "官事未知何日了，溪邊誰識望雲人。"
        ],
        "title": "漢老弟寄和花發多風雨人生足別離韻十絕因和之  其六",
        "id": "7efc8ca0-8654-4e02-bf92-ce75ac626ead"
    },
    {
        "author": "虞儔",
        "paragraphs": [
            "三春已過二春了，十日那無一日晴。",
            "已是飄零成老醜，更憐行樂負平生。"
        ],
        "title": "漢老弟寄和花發多風雨人生足別離韻十絕因和之  其七",
        "id": "5d417660-58e5-400a-ad0d-3b8cb1281d38"
    },
    {
        "author": "虞儔",
        "paragraphs": [
            "照坐彫盤花一簇，滿甕葡萄酒新綠。",
            "那知身後更浮名，若論眼前不翅足。"
        ],
        "title": "漢老弟寄和花發多風雨人生足別離韻十絕因和之  其八",
        "id": "21592f64-6ec7-4092-b6a9-580e449fd6be"
    },
    {
        "author": "虞儔",
        "paragraphs": [
            "莫將楊柳輕攀折，人生會少多離別。",
            "芍藥留殘十日春，杜鵑啼破千山月。"
        ],
        "title": "漢老弟寄和花發多風雨人生足別離韻十絕因和之  其九",
        "id": "3d5a1407-873e-4af2-955d-075e8dd964bc"
    },
    {
        "author": "虞儔",
        "paragraphs": [
            "十首新詩逼黄絹，數行妙墨寫烏絲。",
            "摩挲老眼還驚顧，文采珊瑚鬭陸離。"
        ],
        "title": "漢老弟寄和花發多風雨人生足別離韻十絕因和之  其一○",
        "id": "3b01b2d4-ee4f-4ef7-82ba-19093243f707"
    },
    {
        "author": "虞儔",
        "paragraphs": [
            "眼底羣山入望來，攙天蒼弁獨崔嵬。",
            "年來懷抱誰關鎖，祇傍登臨醉裏開。"
        ],
        "title": "和人二絕  其一",
        "id": "63cbf283-3621-44aa-a2c5-2fd184e4dc0c"
    },
    {
        "author": "虞儔",
        "paragraphs": [
            "廣文官冷復誰堪，心事無人可共談。",
            "好雨忽來詩興動，苦無才調却懷慚。"
        ],
        "title": "和人二絕  其二",
        "id": "b777f3c4-baa9-420a-aa28-a530f1f992e9"
    },
    {
        "author": "虞儔",
        "paragraphs": [
            "嗟予意廣與才疎，天下何當貯一幮。",
            "盡把饑蚊羈海外，却驅一世入華胥。"
        ],
        "title": "蚊蟲  其一",
        "id": "ec1446d1-c9ef-4f34-a3c1-980b3e67c8f4"
    },
    {
        "author": "虞儔",
        "paragraphs": [
            "賦形微細在汙渠，終日營營爲腹虛。",
            "貪吏貪民膏血盡，不知何計與驅除。"
        ],
        "title": "蚊蟲  其二",
        "id": "c5c318c0-d882-4053-9bc0-de59a9ab1d80"
    },
    {
        "author": "虞儔",
        "paragraphs": [
            "三蘇當日振英華，下榻相看意已佳。",
            "太息樂全無復見，舊廬聞屬女真家。"
        ],
        "title": "過南京",
        "id": "3c2d96f0-2a23-4a0f-8cc0-345aa80482ad"
    },
    {
        "author": "虞儔",
        "paragraphs": [
            "夏木陰陰四月天，傷心滿目舊山川。",
            "還轅已落春歸後，始到南京聞杜鵑。"
        ],
        "title": "迴至南京聞杜鵑",
        "id": "aea65f1a-e170-4ca1-80f8-ac9d3e566fb2"
    },
    {
        "author": "虞儔",
        "paragraphs": [
            "長淮準擬濯塵埃，漢節何妨一往回。",
            "杜宇不知歸路近，樹頭聲急更相催。"
        ],
        "title": "將至泗州聞杜鵑聲甚急",
        "id": "8df2deab-a034-4314-b09e-3b57fe7746f1"
    },
    {
        "author": "虞儔",
        "paragraphs": [
            "何人金印漫垂腰，赤脚憐濃不解嬌。",
            "老去不因花妄想，沾泥柳絮似參寥。"
        ],
        "title": "謝楊仲才惠芍藥  其一",
        "id": "9cd6cd77-df18-4b5d-ad28-c5426e461257"
    },
    {
        "author": "虞儔",
        "paragraphs": [
            "白玉盤盂自一家，春工雕琢蚤萌芽。",
            "品題况有坡翁句，除却姚黄說此花。"
        ],
        "title": "謝楊仲才惠芍藥  其二",
        "id": "579b501f-4136-4c36-afee-c715a0176533"
    },
    {
        "author": "虞儔",
        "paragraphs": [
            "回首龍山憶孟嘉，詩成醉墨带烟霞。",
            "風流多謝佳公子，遣贈揚州幾度花。"
        ],
        "title": "謝楊仲才惠芍藥  其三",
        "id": "96d9414a-04c5-4661-b888-a340f45eb6c4"
    },
    {
        "author": "虞儔",
        "paragraphs": [
            "錯盤根墢似苞桑，細細分來巧作行。",
            "且趁秋灰浮季琯，更教冬線受微陽。"
        ],
        "title": "南坡種芍藥  其一",
        "id": "c532a103-3d85-4116-a030-87549a3f2a33"
    },
    {
        "author": "虞儔",
        "paragraphs": [
            "卵石周圍也自佳，茅亭穩著不須奢。",
            "何心更作揚州夢，十里春風萬本花。"
        ],
        "title": "南坡種芍藥  其二",
        "id": "18ef26fa-8c19-41d2-a0fb-7860ab8585e0"
    },
    {
        "author": "虞儔",
        "paragraphs": [
            "南坡地脈生來瘦，根墢移栽却要肥。",
            "說與園翁須早計，莫教春事與心違。"
        ],
        "title": "南坡種芍藥  其三",
        "id": "44b7d1fe-0ab2-4831-ac17-7c7be0b0c68e"
    },
    {
        "author": "虞儔",
        "paragraphs": [
            "詠梅誰復擅詩名，梅與詩人自有情。",
            "說盡梅花隨處好，喜君詩句似梅清。"
        ],
        "title": "圖南學長有詠梅十五詩各指名其處所且書以見寄因賦二絕句謝之  其一",
        "id": "ba69dd60-cc37-4c32-95af-0a1d40cee57e"
    },
    {
        "author": "虞儔",
        "paragraphs": [
            "梅格孤高不待誇，暗香浮動影橫斜。",
            "箇中風味誰相稱，只有西湖處士家。"
        ],
        "tags": [
            "西湖"
        ],
        "title": "圖南學長有詠梅十五詩各指名其處所且書以見寄因賦二絕句謝之  其二",
        "id": "abb88b3d-7a4b-4e41-abde-f7f370d4b6de"
    },
    {
        "author": "虞儔",
        "paragraphs": [
            "休詠詩人大小東，豐年雨意十分濃。",
            "使君自是爲霖手，不遣昌黎苦訟風。"
        ],
        "title": "和廣文俞同年賀太守  其一",
        "id": "6b167748-36ea-45b6-919b-dffb89a81bf5"
    },
    {
        "author": "虞儔",
        "paragraphs": [
            "三登從此數淳熙，一雨炎官遂霽威。",
            "綠潤田疇今已遍，凉生殿閣故應微。"
        ],
        "title": "和廣文俞同年賀太守  其二",
        "id": "141a5b16-4dc2-47bd-a25a-4c08d1aae317"
    },
    {
        "author": "虞儔",
        "paragraphs": [
            "人言歲稔催科易，我念民貧積欠多。",
            "政拙不歸嗟已老，空餘一飯愧廉頗。"
        ],
        "title": "和廣文俞同年賀太守  其三",
        "id": "0b231bd6-3eb9-461f-9b49-a509b0d03ee4"
    },
    {
        "author": "虞儔",
        "paragraphs": [
            "絳帳才華溢彩牋，誰嘲晝寢腹便便。",
            "側聞已上中和頌，試請重歌相府蓮。"
        ],
        "title": "和廣文俞同年賀太守  其四",
        "id": "0c553c02-03f5-4f46-8a7c-e5bbe2d50605"
    },
    {
        "author": "虞儔",
        "paragraphs": [
            "安得絲毫補吏民，下車纔度十朝曛。",
            "却慚父老相留戀，巵酒爭持壽使君。"
        ],
        "title": "余帥淮西下車纔十日移東漕二絕  其一",
        "id": "58e23e6b-0e58-45b3-8758-61a80c8cbc52"
    },
    {
        "author": "虞儔",
        "paragraphs": [
            "多少邦人意慘悽，出郊雲淡楚天低。",
            "馬頭漸指淮東去，回望孤城落照西。"
        ],
        "title": "余帥淮西下車纔十日移東漕二絕  其二",
        "id": "ff1a9881-c699-43e2-857e-82c3ac1b4f12"
    },
    {
        "author": "虞儔",
        "paragraphs": [
            "昌黎集裏知名久，山海經中取喻何。",
            "柱後惠文渠勿恃，只今散地亦投戈。"
        ],
        "title": "和萬舍人分惠鱟魚  其一",
        "id": "bcded238-586c-4582-bc6d-3c0197d04b63"
    },
    {
        "author": "虞儔",
        "paragraphs": [
            "怪形未免遭支解，香甲還應即鼎烹。",
            "便與庚桑登俎豆，何如郭索自泥行。"
        ],
        "title": "和萬舍人分惠鱟魚  其二",
        "id": "d6910c0d-78df-4670-8aa1-ae168c3cfa1b"
    },
    {
        "author": "虞儔",
        "paragraphs": [
            "架竹編茅數百家，柴門隨分映桃花。",
            "春風不辦舒州杓，習慣淮鄉木杵茶。"
        ],
        "title": "舒州清明二首  其一",
        "id": "add54def-5461-459a-a154-6e8d79f717d4"
    },
    {
        "author": "虞儔",
        "paragraphs": [
            "試著輕衫問曉晴，野棠花下有清明。",
            "不如獨上江樓去，坐聽春潮送艣聲。"
        ],
        "title": "舒州清明二首  其二",
        "id": "f2941bff-7267-488e-a09a-888459f4e6c1"
    },
    {
        "author": "虞儔",
        "paragraphs": [
            "連枝並蒂更同根，結實雙雙向小園。",
            "調鼎異時知有伴，相期携手上天門。"
        ],
        "title": "以雙梅二枝送郁簿小詩見意",
        "id": "e3fe1971-ecb8-4c52-83af-721e0e658220"
    },
    {
        "author": "虞儔",
        "paragraphs": [
            "蓱號起雨風頭好，禾稼如雲水面肥。",
            "從此豐年無一事，前歌後舞送神歸。"
        ],
        "title": "六月二十一日戊寅率同寮詣登源祖廟中迎英濟禱雨是日也雨隨車至越翼日己卯繼之至中宵方霽自辛巳至于乙酉遂沛然霑足丙戌敬送神因書二小詩以紀靈異  其一",
        "id": "7faef49f-2493-481c-8ebf-36ac0dc81bde"
    },
    {
        "author": "虞儔",
        "paragraphs": [
            "催科太拙愧無功，撫字徒勞技已窮。",
            "正直却應神誤聽，祇憑香火報年豐。"
        ],
        "title": "六月二十一日戊寅率同寮詣登源祖廟中迎英濟禱雨是日也雨隨車至越翼日己卯繼之至中宵方霽自辛巳至于乙酉遂沛然霑足丙戌敬送神因書二小詩以紀靈異  其二",
        "id": "78f1845e-e9ce-4e33-9fa9-fa06069ee459"
    },
    {
        "author": "虞儔",
        "paragraphs": [
            "伊軋籃輿度翠微，蕭疎甲隊小紅旂。",
            "杜鵑强欲知人事，苦苦聲聲勸我歸。"
        ],
        "title": "端午日被旨禱雨天目山次日至臨安縣道中  其一",
        "id": "626778d2-a8aa-4323-8c20-518b427dba59"
    },
    {
        "author": "虞儔",
        "paragraphs": [
            "綠林深處囀黄鸝，光景渾如初夏時。",
            "尚覺風頭能瑟瑟，却憂雨脚反遲遲。"
        ],
        "title": "端午日被旨禱雨天目山次日至臨安縣道中  其二",
        "id": "61da0718-5d23-4416-ae9e-a0fe8775ed00"
    },
    {
        "author": "虞儔",
        "paragraphs": [
            "紫金岩電間閃爍，寶網香雲時吐吞。",
            "况有降魔大圓鏡，豈因旱魃更遊魂。"
        ],
        "title": "偕簿尉過石照山禱雨  其一",
        "id": "eda9cea6-8517-4357-bd0d-3fa6c6bb39f8"
    },
    {
        "author": "虞儔",
        "paragraphs": [
            "怪生斗水蓄風雷，喚取龍神睡覺來。",
            "火急共爲詩準備，却愁頭上雨相催。"
        ],
        "title": "偕簿尉過石照山禱雨  其二",
        "id": "f23c33e2-a403-45a0-9423-5f6b05be157e"
    },
    {
        "author": "虞儔",
        "paragraphs": [
            "野火燒渠經幾秋，却將光彩閟深幽。",
            "塵中縱有人磨鏡，俗狀年來我亦羞。"
        ],
        "title": "偕簿尉過石照山禱雨  其三",
        "id": "ad6e9961-3b9f-4746-8b5e-f197662725c2"
    },
    {
        "author": "虞儔",
        "paragraphs": [
            "向來赤地增愁歎，更遣蜚蝗恣噬吞。",
            "稽首願天憐一雨，只今未定有驚魂。"
        ],
        "title": "偕簿尉過石照山禱雨  其四",
        "id": "4c897859-77a1-44af-8163-e5d446529126"
    },
    {
        "author": "虞儔",
        "paragraphs": [
            "一聲破柱走驚雷，割得乖龍左耳來。",
            "海水蕩雲疑欲立，電光摇幟更煩催。"
        ],
        "title": "偕簿尉過石照山禱雨  其五",
        "id": "60d090de-81f5-46b4-8ec3-274ad8d048b6"
    },
    {
        "author": "虞儔",
        "paragraphs": [
            "石應皮裏有陽秋，千載潛光待發幽。",
            "說與山靈呈伎倆，試令回顧合包羞。"
        ],
        "title": "偕簿尉過石照山禱雨  其六",
        "id": "9a880db0-87e9-486c-864a-b5e3d88d4125"
    },
    {
        "author": "虞儔",
        "paragraphs": [
            "白虹貫日憐精爽，黑蜧拏雲怪吐吞。",
            "急雨翻盆天借潤，摩挲秔稻與招魂。"
        ],
        "title": "偕簿尉過石照山禱雨  其七",
        "id": "4f397a43-5b86-4ca4-8dff-a55b572f92b5"
    },
    {
        "author": "虞儔",
        "paragraphs": [
            "墨雲沃日度輕雷，滿載隨車白雨來。",
            "更好夜凉工杼軸，籬根蚤有候蟲催。"
        ],
        "title": "偕簿尉過石照山禱雨  其八",
        "id": "ff99079c-4ee1-4a14-807c-8630c93b245c"
    },
    {
        "author": "虞儔",
        "paragraphs": [
            "百箔蠶絲麥有秋，田家此樂最閒幽。",
            "蓱號莫敗西成好，里社溪毛或可羞。"
        ],
        "title": "偕簿尉過石照山禱雨  其九",
        "id": "9cc0234f-e964-43a4-af7e-ac38113f0c91"
    },
    {
        "author": "虞儔",
        "paragraphs": [
            "問龍乞水龍何惜，縱令一雨纔涓滴。",
            "但願羣公坐廟堂，且與慶元調玉曆。"
        ],
        "title": "二絕句  其一",
        "id": "9e3ec4ae-48f0-450a-a089-083d8730eca4"
    },
    {
        "author": "虞儔",
        "paragraphs": [
            "山石崎嶇路覺遥，望中天目得能高。",
            "洞霄雙徑無緣到，從事何妨我獨勞。"
        ],
        "title": "二絕句  其二",
        "id": "3fc96357-1b09-493d-9e25-92ed3821a2a8"
    },
    {
        "author": "虞儔",
        "paragraphs": [
            "問訊春風笑語溫，軒眉花柳自村村。",
            "月娥不肯空歸去，先爲梅花洗睡昏。"
        ],
        "title": "十五日看梅花上雪銷已盡  其一",
        "id": "d7e3503c-fed0-4404-bc2d-5392c966c323"
    },
    {
        "author": "虞儔",
        "paragraphs": [
            "素面青娥月裏回，舞闌香汗粉融腮。",
            "洗粧懶趁霜鐘早，直待扶桑金鏡開。"
        ],
        "title": "十五日看梅花上雪銷已盡  其二",
        "id": "8bad7659-b43a-4446-a8a8-3d8d520d77ec"
    },
    {
        "author": "虞儔",
        "paragraphs": [
            "紺苞紫暈別家春，不屬東君自寵珍。",
            "丈室維摩元不病，何妨時有散花人。"
        ],
        "title": "和人紫笑花",
        "id": "6b7a7797-2e6d-4f7c-81ef-2b4d07ca708a"
    },
    {
        "author": "虞儔",
        "paragraphs": [
            "蠟紙燈籠雲母輕，近來勾我睡魂生。",
            "醒來驟聽空階雨，疑是糟床壓酒聲。"
        ],
        "title": "和漢老弟夜雨詩  其一",
        "id": "fa026e4a-9707-47f9-ba53-b937993811e5"
    },
    {
        "author": "虞儔",
        "paragraphs": [
            "眼看世事一毫輕，莫把浮名絆此身。",
            "却笑彭城風雨夜，枉教松竹作離聲。"
        ],
        "title": "和漢老弟夜雨詩  其二",
        "id": "15c58040-b56b-4b5f-8594-6618a8f8721e"
    },
    {
        "author": "虞儔",
        "paragraphs": [
            "掩卷支頤萬慮輕，家風元是魯儒生。",
            "短檠已入秋堂露，對榻猶便夜雨聲。"
        ],
        "title": "和漢老弟夜雨詩  其三",
        "id": "ef5c3dd2-9ff8-4eb1-87ab-cf8cc15b52c7"
    },
    {
        "author": "虞儔",
        "paragraphs": [
            "雨催詩興筆頭輕，飯顆休嘲太瘦生。",
            "華動淋漓清夜酌，竹分瀟灑暮簷聲。"
        ],
        "title": "和漢老弟夜雨詩  其四",
        "id": "c7d4c73b-db07-4fa7-a857-c0ed3e8ca0fd"
    },
    {
        "author": "虞儔",
        "paragraphs": [
            "紛紛萬事醉中輕，金石論交仗麴生。",
            "鼓吹縱無蛙兩部，歡呼時和隔牆聲。"
        ],
        "title": "和漢老弟夜雨詩  其五",
        "id": "678036ab-5407-459d-96e1-63a883c1ba5f"
    },
    {
        "author": "虞儔",
        "paragraphs": [
            "一夜龍池霹靂飛，萬山連雨出重圍。",
            "莫愁隨步衝泥滑，且得餘凉送我歸。"
        ],
        "title": "次日出山又雨",
        "id": "41974180-d928-4a76-bc8d-d87981c0bc08"
    },
    {
        "author": "虞儔",
        "paragraphs": [
            "雪樣清虛玉樣溫，桃花麤醜杏花村。",
            "可能臘月頭開盡，却恐春風眼見昏。"
        ],
        "title": "和漢老弟雪中對梅  其一",
        "id": "e011b17f-08f4-4800-b496-550296a2543b"
    },
    {
        "author": "虞儔",
        "paragraphs": [
            "雀抱寒柯窗弄影，鸞窺清沼粉勻腮。",
            "年來懷抱渾關鎖，爲爾眉頭得好開。"
        ],
        "title": "和漢老弟雪中對梅  其二",
        "id": "7cc87df1-a28e-4650-bb17-ecb242b06a53"
    },
    {
        "author": "虞儔",
        "paragraphs": [
            "青女催裝試手溫，雲移步障到江村。",
            "盈盈欲露含羞態，便面還教月斂昏。"
        ],
        "title": "和漢老弟雪中對梅  其三",
        "id": "0caf3033-ae4a-456a-9747-a3d1bf137f03"
    },
    {
        "author": "虞儔",
        "paragraphs": [
            "舞翻綠羽雙垂带，酒引紅鱗半暈腮。",
            "却是月娥憎獨步，故教瑞葉一時開。"
        ],
        "title": "和漢老弟雪中對梅  其四",
        "id": "ad220d02-e509-4e17-a763-5d175c8feb6b"
    },
    {
        "author": "虞儔",
        "paragraphs": [
            "巧爲詩翁一笑溫，白沙翠竹暮江村。",
            "天憐孤秀教松伴，一愛清香洗棗昏。"
        ],
        "title": "和漢老弟雪中對梅  其五",
        "id": "7c58209d-aa6f-4c50-ab35-883e730fffe6"
    },
    {
        "author": "虞儔",
        "paragraphs": [
            "先春破白風回面，半夏傳黄雨著腮。",
            "俯仰年華共流轉，不愁無酒且顔開。"
        ],
        "title": "和漢老弟雪中對梅  其六",
        "id": "77fe88db-e3cb-468f-a21a-e1cebeae2f3a"
    },
    {
        "author": "虞儔",
        "paragraphs": [
            "洞庭霜橘遣分珍，以侑西山眉壽春。",
            "此日吾親應念我，請君歸遺太夫人。"
        ],
        "tags": [
            "洞庭湖"
        ],
        "title": "仲南直學太夫人尊壽八十一適與余老人同庚至壽日以綠橘眉壽春爲壽小詩代簡",
        "id": "3bacd8a9-275f-4276-8d81-bb7a30e6125f"
    },
    {
        "author": "虞儔",
        "paragraphs": [
            "山名魚袋不尋常，正在西塋水口傍。",
            "往日先君親指似，果然紫綬印金章。"
        ],
        "title": "魚袋山",
        "id": "d07f5107-fd80-4015-9807-f2c5d0ea54e3"
    },
    {
        "author": "虞儔",
        "paragraphs": [
            "此身非我何由病，識破還渠大丈夫。",
            "毒藥故應無用處，不須錯認作醍醐。"
        ],
        "title": "近以續筋丹并瓜瓠送珣禪師師有偈因和  其一",
        "id": "b51c73d9-07de-49e1-9a78-152e4656681b"
    },
    {
        "author": "虞儔",
        "paragraphs": [
            "塗毒鼓中初未有，維摩室內本來虛。",
            "腦門一服須教裂，試問禪師嚥得無。"
        ],
        "title": "近以續筋丹并瓜瓠送珣禪師師有偈因和  其二",
        "id": "eba2bb2a-b82d-4b13-b8d8-703e008da69f"
    },
    {
        "author": "虞儔",
        "paragraphs": [
            "欲將何物供齋盂，慚愧初無乳與酥。",
            "滅盡世間顛倒想，元來烝鴨是烝壺。"
        ],
        "title": "近以續筋丹并瓜瓠送珣禪師師有偈因和  其三",
        "id": "5396b6fc-0cbf-48dd-a20e-7bdfd5727dc4"
    },
    {
        "author": "虞儔",
        "paragraphs": [
            "問訊維摩遣化來，上方香積甑生埃。",
            "何妨試向朱門去，會有青蓮一朵開。"
        ],
        "title": "崇上人携育王書歸行化因以山偈勉之",
        "id": "1799ea40-fa34-4c7d-91dd-fb231f410c9e"
    },
    {
        "author": "虞儔",
        "paragraphs": [
            "桃李用事能幾日，東風笑人雙鬢華。",
            "不須安石愁屢費，趁晴快賞洛城花。"
        ],
        "title": "南坡牡丹今春大爲風雨所厄遂稽勝賞世事至於不如人意十常八九因記得古詩有花發多風雨人生足別離之句惻然有感廣爲十詩云  其一",
        "id": "745ffa5a-4149-4784-80e8-0781eab04929"
    },
    {
        "author": "虞儔",
        "paragraphs": [
            "惜花常恨日不足，無奈春歸太倉卒。",
            "窗前喚起不關渠，欹枕無眠待明發。"
        ],
        "title": "南坡牡丹今春大爲風雨所厄遂稽勝賞世事至於不如人意十常八九因記得古詩有花發多風雨人生足別離之句惻然有感廣爲十詩云  其二",
        "id": "81411dc9-a8d4-48c8-b4d4-aa0365d79fd3"
    },
    {
        "author": "虞儔",
        "paragraphs": [
            "安得萬斛蒲萄波，一時快瀉金叵羅。",
            "眼底春光看有數，花前樂事苦無多。"
        ],
        "title": "南坡牡丹今春大爲風雨所厄遂稽勝賞世事至於不如人意十常八九因記得古詩有花發多風雨人生足別離之句惻然有感廣爲十詩云  其三",
        "id": "73214a09-04fc-4cda-bd9d-592735c7b0fc"
    },
    {
        "author": "虞儔",
        "paragraphs": [
            "千朵姚黄并魏紅，簇簇坡頭羅綺叢。",
            "更須殷勤油幕護，旁邊恐有妬花風。"
        ],
        "title": "南坡牡丹今春大爲風雨所厄遂稽勝賞世事至於不如人意十常八九因記得古詩有花發多風雨人生足別離之句惻然有感廣爲十詩云  其四",
        "id": "126c04fd-b456-4c53-83fb-154f55781a8e"
    },
    {
        "author": "虞儔",
        "paragraphs": [
            "空花過眼隨塵土，不如意處何須數。",
            "一春數到牡丹時，坡頭日日風和雨。"
        ],
        "title": "南坡牡丹今春大爲風雨所厄遂稽勝賞世事至於不如人意十常八九因記得古詩有花發多風雨人生足別離之句惻然有感廣爲十詩云  其五",
        "id": "8e94e63d-abc1-4d7b-b929-fc95fd9cf06c"
    },
    {
        "author": "虞儔",
        "paragraphs": [
            "讀書不知頭白早，却是儒冠多誤身。",
            "陸沈黄綬非吾意，慚愧東西南北人。"
        ],
        "title": "南坡牡丹今春大爲風雨所厄遂稽勝賞世事至於不如人意十常八九因記得古詩有花發多風雨人生足別離之句惻然有感廣爲十詩云  其六",
        "id": "468149a0-9fe5-4697-ada0-4c9e36763ae9"
    },
    {
        "author": "虞儔",
        "paragraphs": [
            "未知今日定何日，道是好晴難得晴。",
            "來怕春風花底散，歸愁暮雨樹頭生。"
        ],
        "title": "南坡牡丹今春大爲風雨所厄遂稽勝賞世事至於不如人意十常八九因記得古詩有花發多風雨人生足別離之句惻然有感廣爲十詩云  其七",
        "id": "18fdfac7-6fc8-4520-87ea-2072fc0dd8ff"
    },
    {
        "author": "虞儔",
        "paragraphs": [
            "花藤肩輿繡簾簇，壽母顔紅雙鬢綠。",
            "桃李陰中五弟兄，起舞團欒歡意足。"
        ],
        "title": "南坡牡丹今春大爲風雨所厄遂稽勝賞世事至於不如人意十常八九因記得古詩有花發多風雨人生足別離之句惻然有感廣爲十詩云  其八",
        "id": "6ddd3a56-d0f9-4896-8aca-260b8bec18cc"
    },
    {
        "author": "虞儔",
        "paragraphs": [
            "有花堪折且須折，正愁春盡難爲別。",
            "官期促我不少緩，强道千里共明月。"
        ],
        "title": "南坡牡丹今春大爲風雨所厄遂稽勝賞世事至於不如人意十常八九因記得古詩有花發多風雨人生足別離之句惻然有感廣爲十詩云  其九",
        "id": "af25b616-a6e0-4ce6-ad84-87687b4cf532"
    },
    {
        "author": "虞儔",
        "paragraphs": [
            "我輩不比少年時，陶寫政頼竹與絲。",
            "勸君莫種南塘柳，只爲行人管別離。"
        ],
        "title": "南坡牡丹今春大爲風雨所厄遂稽勝賞世事至於不如人意十常八九因記得古詩有花發多風雨人生足別離之句惻然有感廣爲十詩云  其一○",
        "id": "75337a1f-b4f6-41c7-8673-a5aa5ae772fc"
    },
    {
        "author": "虞儔",
        "paragraphs": [
            "東君屬意鶴翎紅，喜入先生盼睞中。",
            "蝴蝶亦知春事短，向人栩栩戀芳叢。"
        ],
        "title": "和鞏使君謝開府送牡丹絕句",
        "id": "73da3942-7820-45db-a15c-85e5803978b3"
    },
    {
        "author": "虞儔",
        "paragraphs": [
            "功名悔不知津早，自理菟裘吾欲老。",
            "不論花木四時春，坐對溪山終日好。"
        ],
        "title": "和陳倅寄南坡牡丹詩  其一",
        "id": "29e5886e-32b5-4d9c-8d91-96d0e7eb2e4c"
    },
    {
        "author": "虞儔",
        "paragraphs": [
            "問人執戟明光宮，何似醉鄉時一中。",
            "春來百物不入眼，頼有姚黄并魏紅。"
        ],
        "title": "和陳倅寄南坡牡丹詩  其二",
        "id": "566e3285-26c5-42b8-83c6-0bb7b6dc6bc3"
    },
    {
        "author": "虞儔",
        "paragraphs": [
            "花間待公來亦久，公歸花亦隨烏有。",
            "鳬鴻忽墮寄新詩，尚憶花前同舉酒。"
        ],
        "title": "和陳倅寄南坡牡丹詩  其三",
        "id": "2b9b32d2-f322-4834-a901-ec9ed4b776e4"
    },
    {
        "author": "虞儔",
        "paragraphs": [
            "青帝工夫在牡丹，花開時節奈春殘。",
            "坡頭况有狂風雨，莫惜金刀剪取看。"
        ],
        "title": "剪牡丹有感二絕  其一",
        "id": "49e7a148-bb66-4f49-8288-14de49579400"
    },
    {
        "author": "虞儔",
        "paragraphs": [
            "剪却牡丹春事休，鶑應惆悵蝶應羞。",
            "綠陰滿地無人見，倚遍欄干獨自愁。"
        ],
        "title": "剪牡丹有感二絕  其二",
        "id": "2a457426-ca04-4814-bb57-09a55a25f322"
    },
    {
        "author": "虞儔",
        "paragraphs": [
            "足躡經樓步步高，知公取送不辭勞。",
            "他山佛會同携手，看放光明禮白毫。"
        ],
        "title": "謝昕公取送藏經",
        "id": "9c5c7c85-871b-4c59-831d-db983a941a1c"
    },
    {
        "author": "虞儔",
        "paragraphs": [
            "明教宗風留紙上，常庵心法見毫端。",
            "若人於此能三省，成佛元來總一般。"
        ],
        "title": "慈氏院僧了通欲以常庵所書嵩明教尊僧篇付諸剞劂以永其傳以廣其流布居士歡喜因爲說偈言",
        "id": "e8b09b87-e0eb-4e6a-9148-fef2b23676b4"
    },
    {
        "author": "虞儔",
        "paragraphs": [
            "小臣安得雨隨車，聖主仁心天地如。",
            "一念九重先感格，百神效職敢躊躇。"
        ],
        "title": "自餘杭至都下終日雨隨轎來但微細不能滂沱耳",
        "id": "5633fcda-c262-42d6-a832-e483bd89dbe0"
    },
    {
        "author": "虞儔",
        "paragraphs": [
            "草堂松竹著寒輕，晚歲相看益友生。",
            "今雨不來增悵望，却煩鐘鼓報晴聲。"
        ],
        "title": "連日雨遂阻到草堂用前韻寄意",
        "id": "37df8681-d614-4e1c-879c-4ed0810040ac"
    },
    {
        "author": "虞儔",
        "paragraphs": [
            "一見花開一淚垂，花飛有底急風吹。",
            "自從臘後梅花發，愁到牡丹開盡時。"
        ],
        "title": "傷春",
        "id": "56adaae6-974b-4be4-9e57-326f69017e2f"
    },
    {
        "author": "虞儔",
        "paragraphs": [
            "溪山明處開三徑，松桂叢中擅一坡。",
            "天借纏頭千丈錦，紅雲不盡綠雲多。"
        ],
        "title": "芙蓉盛開",
        "id": "3754d0c7-ecc8-4600-a321-4ca8f5deb83f"
    },
    {
        "author": "虞儔",
        "paragraphs": [
            "宦遊木末搴芙蓉，祇有埋頭簿領叢。",
            "悵望家山天樣遠，萬枝相映落霞紅。"
        ],
        "title": "憶南坡芙蓉",
        "id": "a7d35bf4-55fc-4239-ba6b-a6e445ce4952"
    },
    {
        "author": "虞儔",
        "paragraphs": [
            "飛鳴爭啄赬虬卵，木杪斜陽幾點鴉。",
            "紅葉堪書收拾取，不妨分付鄭虔家。"
        ],
        "title": "柿熟園夫不採可嘉",
        "id": "82975b00-e1ef-415d-bce3-0a3ee4e14641"
    },
    {
        "author": "虞儔",
        "paragraphs": [
            "寒擁紅鑪酒味醇，杯盤羅列鬭時新。",
            "却思三十年前味，只有鹽虀是故人。"
        ],
        "title": "同兄弟小飲",
        "id": "31c788f1-2bff-49bf-8d31-0854a9ee1d08"
    },
    {
        "author": "虞儔",
        "paragraphs": [
            "樂天長短三千首，唐室聲名四百年。",
            "大字正堪遮老眼，向來刻畫恐無傳。"
        ],
        "title": "以長慶集送潘接伴",
        "id": "b1af19d8-4e02-4554-83e7-1f8b9c0ffe59"
    },
    {
        "author": "虞儔",
        "paragraphs": [
            "妙處由來識者難，詩盟千載不應寒。",
            "牙籤縹帙重拈出，付與詩人仔細看。"
        ],
        "title": "余在吳門再刊此集",
        "id": "f1118f18-15c8-4816-a39c-e8a2d18b12df"
    },
    {
        "author": "虞儔",
        "paragraphs": [
            "將軍萬里託封侯，太史何須嘆滯留。",
            "骨相生來無燕頷，毛錐且復事蠅頭。"
        ],
        "title": "試筆",
        "id": "8c756ce3-b3e6-4cb6-bddc-bab2e1535d2f"
    },
    {
        "author": "虞儔",
        "paragraphs": [
            "慣憑詩酒弄光陰，秋月春花伴醉吟。",
            "不覺年華成晚暮，一聲爆竹忽驚心。"
        ],
        "title": "聞爆竹",
        "id": "c8b03343-fb97-4ede-8cde-5c7333f2b03f"
    },
    {
        "author": "虞儔",
        "paragraphs": [
            "狂瀾公獨障東川，忠力能回尺五天。",
            "千騎出遊應雨止，尚須燈下理殘編。"
        ],
        "title": "郡驛阻雨",
        "id": "913c71b4-e57e-404f-92b4-62f941573cf7"
    },
    {
        "author": "虞儔",
        "paragraphs": [
            "官揀羸兵教控弦，出門寸步即拘纏。",
            "蚤知行路難如此，遊宦當初不著鞭。"
        ],
        "title": "數日官兵來揀軍轎直拘還殆盡一出不可欲往見鮑倅湯倅如隔千里因以四絕敘情  其一",
        "id": "48bf6184-8732-4739-a733-2672f0dbfdc0"
    },
    {
        "author": "虞儔",
        "paragraphs": [
            "天寒東郭猶穿履，路澀西家不借馿。",
            "近日外間風色惡，不如閉戶且觀書。"
        ],
        "title": "數日官兵來揀軍轎直拘還殆盡一出不可欲往見鮑倅湯倅如隔千里因以四絕敘情  其二",
        "id": "130ace6a-9dbf-4751-9e3b-c2ccbe82aea7"
    },
    {
        "author": "虞儔",
        "paragraphs": [
            "在陳晚矣嘆歸歟，似覺年來氣味疎。",
            "有飯不嫌長脫粟，無車那說更求魚。"
        ],
        "title": "數日官兵來揀軍轎直拘還殆盡一出不可欲往見鮑倅湯倅如隔千里因以四絕敘情  其三",
        "id": "95738a3d-147f-4a33-ae87-c5f628798561"
    },
    {
        "author": "虞儔",
        "paragraphs": [
            "不惜頑軀走路塵，祇愁徒步長官嗔。",
            "何時竹杖芒鞋去，還我江山自在身。"
        ],
        "title": "數日官兵來揀軍轎直拘還殆盡一出不可欲往見鮑倅湯倅如隔千里因以四絕敘情  其四",
        "id": "0653cfe0-5dbf-483f-8e5e-1cc53766697f"
    },
    {
        "author": "虞儔",
        "paragraphs": [
            "不到蘭扉月又弦，思君無奈寸心纏。",
            "今時迺有晏平仲，甘願親身爲執鞭。"
        ],
        "title": "再和  其一",
        "id": "d7b2b866-683b-47e1-aacb-46817f84062d"
    },
    {
        "author": "虞儔",
        "paragraphs": [
            "宦路半生真跛鼈，詞場末技止蹄馿。",
            "南山縱自能招隠，北闕如何不上書。"
        ],
        "title": "再和  其二",
        "id": "73d51a6b-b38e-4927-b983-076e62dbe3bf"
    },
    {
        "author": "虞儔",
        "paragraphs": [
            "春末牆頭梅偃蹇，歲寒窗外竹蕭疎。",
            "廣文一味清貧耳，甑有懸塵釜長魚。"
        ],
        "title": "再和  其三",
        "id": "4b2f3be0-e9c1-4965-931d-1c31280d0c4b"
    },
    {
        "author": "虞儔",
        "paragraphs": [
            "滿城數日庾公塵，性惡藍田易得嗔。",
            "莫怪向人多白眼，祇緣錯見宰官身。"
        ],
        "title": "再和  其四",
        "id": "1ccbd325-0114-469f-8806-53235b02ad2a"
    },
    {
        "author": "虞儔",
        "paragraphs": [
            "簾捲齊雲春暮天，綠陰都放淚痕邊。",
            "去年此日憑欄處，不見驂鸞駕鶴仙。"
        ],
        "title": "春大閲望郡圃齊雲樓悼亡",
        "id": "1b794766-3674-414e-a88a-038bcc40fbb6"
    },
    {
        "author": "虞儔",
        "paragraphs": [
            "月娥不管夜深寒，碾盡樓頭白玉盤。",
            "却要浮雲作帷帽，風搴時得一斑看。"
        ],
        "title": "中秋夕約二臺待月於齊雲樓夜深月方漸出亦未免有微雲掩映也",
        "id": "480a0f0b-ce7a-4ff8-8717-e540bcaf6c29"
    },
    {
        "author": "虞儔",
        "paragraphs": [
            "天人戲剪六花飛，却訝江梅開較遲。",
            "自是東皇私有約，故教林主緩爲期。"
        ],
        "title": "雪後園中探梅得數枝",
        "id": "af5903f9-30b8-4929-94f2-03f290e1c19c"
    },
    {
        "author": "虞儔",
        "paragraphs": [
            "玉環天與十分肥，弱骨豐肌不自持。",
            "一曲霓裳何足道，承恩應不任風吹。"
        ],
        "title": "偶見梅一株開花特大標格莊重尤可愛可賞世人譽梅必以清瘦斯豈不易之論耶  其一",
        "id": "31b3a41b-2ff7-4f5c-b9c6-68fe076594f5"
    },
    {
        "author": "虞儔",
        "paragraphs": [
            "無頼風前萬玉妃，爲誰春瘦不勝衣。",
            "信傳隴首香猶在，雨暗江南子始肥。"
        ],
        "title": "偶見梅一株開花特大標格莊重尤可愛可賞世人譽梅必以清瘦斯豈不易之論耶  其二",
        "id": "04158dd1-454b-470c-892f-1305f6e79f83"
    },
    {
        "author": "虞儔",
        "paragraphs": [
            "白藕分甘來玉井，碧筒薦酒吸鯨川。",
            "雪霜笑逐金刀落，便覺橫塘在眼前。"
        ],
        "title": "送藕",
        "id": "f0e970ec-4b8d-4d78-be9a-53bb69d6afd9"
    },
    {
        "author": "虞儔",
        "paragraphs": [
            "玉井蓮花十丈長，如船藕實得分嘗。",
            "碧筩象鼻誰相稱，玉骨冰肌分外凉。"
        ],
        "title": "和林子長送藕詩韻  其一",
        "id": "f8d59b31-9787-4320-a5c2-83268f279993"
    },
    {
        "author": "虞儔",
        "paragraphs": [
            "冷澹論交味正長，芡盤嘉藕欲同嘗。",
            "扁舟訪我須聞早，莫待西風八月凉。"
        ],
        "title": "和林子長送藕詩韻  其二",
        "id": "2c89035c-cef3-4514-a156-155881c5741f"
    },
    {
        "author": "虞儔",
        "paragraphs": [
            "堪笑夔蚿不自憐，漫勞胸次險山川。",
            "仕途醉眼青紅亂，何地强分愚與賢。"
        ],
        "title": "和僉判建平書懷  其一",
        "id": "1199d186-e83e-465b-8607-190c6684fce9"
    },
    {
        "author": "虞儔",
        "paragraphs": [
            "箕斂陳逋不問年，里胥促迫政騷然。",
            "關譏在野重爲穽，敢望公家不稅廛。"
        ],
        "title": "和僉判建平書懷  其二",
        "id": "3160d480-566e-4a0f-9324-d7057ed0abcb"
    },
    {
        "author": "虞儔",
        "paragraphs": [
            "只欲昏昏睡晚晴，驚飛蝴蝶夢難成。",
            "憑誰彈取山禽去，厭聽窗前聒聒聲。"
        ],
        "title": "和僉判建平書懷  其三",
        "id": "243c57a6-0280-47d0-bd74-75d5d0f4c91e"
    },
    {
        "author": "虞儔",
        "paragraphs": [
            "冷矣微官已倦遊，末哉斗食尚遲留。",
            "長裾懶向侯門曳，任爾兒童笑拙鳩。"
        ],
        "title": "和僉判建平書懷  其四",
        "id": "a8a2b20e-1fae-4e27-b94d-2119b32ba706"
    },
    {
        "author": "虞儔",
        "paragraphs": [
            "新來花鴨已能言，蒼狗誰知又變遷。",
            "不覺書空成怪事，未應嗔甚笑藍田。"
        ],
        "title": "和僉判建平書懷  其五",
        "id": "2121e075-3b2a-4c82-b428-aa43d31306e2"
    },
    {
        "author": "虞儔",
        "paragraphs": [
            "酒紅拂拂借蒼顔，一笑忘形爾汝間。",
            "早晚小槽新釀熟，能來把酒對南山。"
        ],
        "title": "郁簿詩來記向來訪逮小酌家釀一兩日又將全熟矣用韻爲約",
        "id": "914b525e-0169-4376-a5dd-cbc37eabc7c3"
    },
    {
        "author": "虞儔",
        "paragraphs": [
            "酒熟黄花亦解顔，糟床聲落夢魂間。",
            "一壺往助齊眉餉，莫遣新愁上遠山。"
        ],
        "title": "家釀新熟分送小壺  其一",
        "id": "e2168841-9ca3-40b8-a327-97c87179b9c6"
    },
    {
        "author": "虞儔",
        "paragraphs": [
            "簿書朱墨祇愁顔，毋溷維摩丈室間。",
            "俗子樵人須料理，爲言爽氣在西山。"
        ],
        "title": "家釀新熟分送小壺  其二",
        "id": "593d633a-0ac6-4088-aef6-5f96c9f8d34d"
    },
    {
        "author": "虞儔",
        "paragraphs": [
            "病起梅花未破顔，無言空伴小軒間。",
            "也知不是緣詩瘦，却笑相逢飯顆山。"
        ],
        "title": "家釀新熟分送小壺  其三",
        "id": "e169a8b0-f731-46a9-942e-388deaf8009d"
    },
    {
        "author": "虞儔",
        "paragraphs": [
            "坐畫寒灰一豆紅，梅花窗下膽瓶中。",
            "只應相伴黄昏月，情緒憐君與我同。"
        ],
        "title": "漢老弟寄詩三絕情見乎辭使人愈增離索之感依韻和其詩  其一",
        "id": "d2286fe4-1558-4f9e-92fd-215ef70bae9f"
    },
    {
        "author": "虞儔",
        "paragraphs": [
            "送盡飛鴻眼欲穿，家山政在落霞邊。",
            "快來幸有梅堪折，莫待相將柳欲眠。"
        ],
        "title": "漢老弟寄詩三絕情見乎辭使人愈增離索之感依韻和其詩  其二",
        "id": "20865f32-2756-4dde-a37d-90625193bf3f"
    },
    {
        "author": "虞儔",
        "paragraphs": [
            "屋頭鵲喜報佳音，雁足書來抵萬金。",
            "一筯庖珍真念我，朝來食炙有牛心。"
        ],
        "title": "漢老弟寄詩三絕情見乎辭使人愈增離索之感依韻和其詩  其三",
        "id": "33895d4d-9335-4fbd-a565-9411c9743eaa"
    },
    {
        "author": "虞儔",
        "paragraphs": [
            "萬髮相看萬事休，却愁縱跡又萍浮。",
            "不須屢費譏安石，有客還曾似此不。"
        ],
        "title": "和韻  其一",
        "id": "1626f15c-5fa1-44be-a2bc-fb094b389346"
    },
    {
        "author": "虞儔",
        "paragraphs": [
            "四時甘味著邊頭，百斛船中酒拍浮。",
            "但得有錢能辦此，何須左顧羨餘不。"
        ],
        "title": "和韻  其二",
        "id": "c74ba89c-0fad-4478-b0e9-02b97a6ab59d"
    },
    {
        "author": "虞儔",
        "paragraphs": [
            "莫爲彈冠忍一羞，人生富貴等雲浮。",
            "遥憐城郭重來處，得似山林獨往不。"
        ],
        "title": "乘興過道院竹輿上再和",
        "id": "7cdbed52-83c1-401e-83ac-8368124aecad"
    },
    {
        "author": "虞儔",
        "paragraphs": [
            "風前柳逞腰肢活，雨後山橫眉黛長。",
            "欲把西湖比西子，却成畫餠誑空腸。"
        ],
        "tags": [
            "西湖"
        ],
        "title": "和林正甫遐思湖上麗人絕句  其一",
        "id": "240d0c69-2912-4325-a363-d5c334dbb183"
    },
    {
        "author": "虞儔",
        "paragraphs": [
            "漢苑梅花粧額半，章臺柳葉畫眉長。",
            "恐因巫峽能來夢，莫學蘇州枉斷腸。"
        ],
        "title": "和林正甫遐思湖上麗人絕句  其二",
        "id": "43475b58-e56b-48c5-8194-c0ee1977d7b5"
    },
    {
        "author": "虞儔",
        "paragraphs": [
            "太息仙翁了俗緣，竹軒初日似當年。",
            "不禁路凍新霜滑，一誦遺詩一黯然。"
        ],
        "title": "灑掃無礙室",
        "id": "33f615ea-5134-45f8-a3f4-3a4074ac25dc"
    },
    {
        "author": "虞儔",
        "paragraphs": [
            "橫足論交萬乘輕，富春山水足平生。",
            "從教太史占星變，自是難忘故舊情。"
        ],
        "title": "釣臺  其一",
        "id": "9b22f7e0-82aa-4bdd-9825-e529726b7185"
    },
    {
        "author": "虞儔",
        "paragraphs": [
            "故人昔有劉文叔，此地今餘嚴子陵。",
            "行客漫懷千古意，相逢林下一何曾。"
        ],
        "title": "釣臺  其二",
        "id": "adcdc396-0d57-49ec-b493-bbe646110e35"
    },
    {
        "author": "虞儔",
        "paragraphs": [
            "四海斯文一范公，雲山江水兩爭雄。",
            "舊碑可惜隨煙燼，新刻摩挲恐未工。"
        ],
        "title": "釣臺  其三",
        "id": "057b097f-3cd2-4392-b57a-1ddd6981d14a"
    },
    {
        "author": "虞儔",
        "paragraphs": [
            "河南名縣固多矣，有底永城天下聞。",
            "大抵地因人後重，固知千載有知音。"
        ],
        "title": "過永城",
        "id": "e609592d-d163-4e47-90fb-eb65b2652ea6"
    },
    {
        "author": "虞儔",
        "paragraphs": [
            "床頭讀易編常絕，紙背題詩字半斜。",
            "示病維摩元不病，不妨丈室散天花。"
        ],
        "title": "和漢老弟病起",
        "id": "efafae04-7820-4be7-af5e-d4d0fbb1dea5"
    },
    {
        "author": "虞儔",
        "paragraphs": [
            "乍拋玉節去朝天，分袂江頭却黯然。",
            "只恐垂虹亭上月，今宵不忍十分圓。"
        ],
        "title": "十六日舟中送何同叔",
        "id": "ae7cfd4b-aa0a-403d-9111-89b50d4a1dbe"
    },
    {
        "author": "虞儔",
        "paragraphs": [
            "奔走年來已厭頻，那堪萬里抗邊塵。",
            "集賢說道虛傳耳，慚愧中朝第一人。"
        ],
        "title": "得集賢回字",
        "id": "053ce490-be84-40bf-8a3d-789da7771cb2"
    },
    {
        "author": "虞儔",
        "paragraphs": [
            "薰鑪斗帳自溫溫，露挹薔薇嶺外村。",
            "氣韻更如沉水潤，風流不带海嵐昏。"
        ],
        "title": "廣東漕王僑卿寄薔薇露因用韻  其一",
        "id": "daf7e864-b5f1-480e-9fd5-aa778e0a1b51"
    },
    {
        "author": "虞儔",
        "paragraphs": [
            "美人曉鏡玉粧臺，仙掌承來傅粉腮。",
            "瑩徹琉璃瓶外影，聞香不待蠟封開。"
        ],
        "title": "廣東漕王僑卿寄薔薇露因用韻  其二",
        "id": "06c006dc-49cf-4320-be8c-6ff437177a56"
    },
    {
        "author": "虞儔",
        "paragraphs": [
            "麥已化蛾猶未打，蠶雖作繭不堪繰。",
            "一年活計今如許，只望西成我廩高。"
        ],
        "title": "田家歎  其一",
        "id": "27c4f3d8-45f9-4482-8da4-e9e5b5b112ca"
    },
    {
        "author": "虞儔",
        "paragraphs": [
            "山前雨脚如麻下，田裏水頭猶屋高。",
            "祇恐無秧可重插，農夫相視敢辭勞。"
        ],
        "title": "田家歎  其二",
        "id": "46590ae3-1388-4684-830c-b579795e0529"
    },
    {
        "author": "虞儔",
        "paragraphs": [
            "紅紫摧殘春又歸，獨憐楊柳綠依依。",
            "無端亂絮因風起，漠漠晴天有雪飛。"
        ],
        "title": "春暮",
        "id": "94c21d96-b384-4727-8926-decae602f3c9"
    },
    {
        "author": "虞儔",
        "paragraphs": [
            "應爲槐黄蚤著鞭，擬隨鵰鶚上秋天。",
            "老懷已覺功名誤，只欲兒曹慰眼前。"
        ],
        "title": "二子往赴漕試意頗念之二首  其一",
        "id": "846577c0-0881-4bc8-ba23-e23180c5ccc0"
    },
    {
        "author": "虞儔",
        "paragraphs": [
            "三年大比摶鵬志，五日修途舐犢心。",
            "齊奪錦標非分外，龜泉從昔慶源深。"
        ],
        "title": "二子往赴漕試意頗念之二首  其二",
        "id": "16117a8c-b1f5-41cb-80e7-00e27351a2f1"
    },
    {
        "author": "虞儔",
        "paragraphs": [
            "軋軋籃輿出暝途，鑄錢塢裏驗青烏。",
            "忽然月在千松頂，影落瓊瑶滿地鋪。"
        ],
        "title": "往雞山視曹甥營母墳夜歸",
        "id": "4747e3a6-b2b2-4420-b049-51d04d9f57a4"
    },
    {
        "author": "虞儔",
        "paragraphs": [
            "誰戰玉龍看逐北，尚驅鹽虎欲征西。",
            "有人獨立城頭望，一派寒光在乳溪。"
        ],
        "title": "仲本寄示詩軸中有臘前觀雪見懷之章具感真情也繼韻以謝",
        "id": "0189fc98-e90b-4674-be12-05df13622ec8"
    },
    {
        "author": "虞儔",
        "paragraphs": [
            "晨觀已落園翁後，飯已來時計一疎。",
            "太息若曹誰領會，更教能賦總輸渠。"
        ],
        "title": "飯後過南坡觀雪二絕  其一",
        "id": "24461b87-9893-4b56-98cd-33f2be950f8d"
    },
    {
        "author": "虞儔",
        "paragraphs": [
            "扶筇行雪又尋梅，花下衝寒要一杯。",
            "好事有誰能問字，可須能載麴生來。"
        ],
        "title": "飯後過南坡觀雪二絕  其二",
        "id": "6d7b71a3-6a5f-4d78-804e-cbcdb64312bb"
    },
    {
        "author": "虞儔",
        "paragraphs": [
            "霏微小雨灑通宵，慘淡寒雲覆麗譙。",
            "盈尺未成平地積，六花應在半空銷。"
        ],
        "title": "微雪",
        "id": "7cb0ff62-53ac-4b94-9475-6f3b6278883c"
    },
    {
        "author": "虞儔",
        "paragraphs": [
            "忽然天外片雲飛，風雨連江浪濺衣。",
            "一笑江神真戲劇，晚晴依舊送將歸。"
        ],
        "title": "七月三日到鎮江欲過金山始登舟暴風雷雨忽大作泊抵寺岸則少霽矣回舟晚晴却遇便風",
        "id": "8e3f6f6f-1356-4ab4-bbd2-8b9aded78f6c"
    },
    {
        "author": "虞儔",
        "paragraphs": [
            "行令玄冥不敢溫，一天雪重壓江村。",
            "我慚白雪翻巴曲，天爲黄茆洗瘴昏。"
        ],
        "title": "十四日雪復作  其一",
        "id": "ee199233-2826-42cf-973c-15241a4c3551"
    },
    {
        "author": "虞儔",
        "paragraphs": [
            "寧是因風摇柳絮，又還扶雨著梅腮。",
            "先生擁褐方高卧，惡客敲門勿與開。"
        ],
        "title": "十四日雪復作  其二",
        "id": "e739b14c-6847-45fd-a01a-ba7236fce352"
    },
    {
        "author": "虞儔",
        "paragraphs": [
            "薄宦才堪雞肋比，泥塗風雪不償勞。",
            "折腰始悟青衫左，到底山林一著高。"
        ],
        "title": "連日將行泥塗風雪因作二詩一以自嘲一以自解  其一",
        "id": "2d2ac360-40ec-4ed1-884f-85033b908858"
    },
    {
        "author": "虞儔",
        "paragraphs": [
            "天公憐我太徒勞，爲散冰花洗鬰陶。",
            "翻覺籃輿清興動，風流不減剡溪高。"
        ],
        "title": "連日將行泥塗風雪因作二詩一以自嘲一以自解  其二",
        "id": "c445c05f-b940-4016-bfbc-e28bbb43f257"
    },
    {
        "author": "虞儔",
        "paragraphs": [
            "扶杖坡頭日幾回，半醒半醉爲花來。",
            "只愁秋老風吹盡，更向風前把一杯。"
        ],
        "title": "二十日南坡再賞菊",
        "id": "1f4969b7-1a0d-4c88-a912-a07397155172"
    },
    {
        "author": "虞儔",
        "paragraphs": [
            "殷勤分去幾枝菊，官滿聊爲三徑資。",
            "不是園葵何用拔，且無薏苡莫相疑。"
        ],
        "title": "移官舍菊種歸園中",
        "id": "6bfb9ad6-30e0-4add-a3d5-affc889618de"
    },
    {
        "author": "虞儔",
        "paragraphs": [
            "秋風丹桂共徘徊，應是姮娥著意來。",
            "端爲五人俱赴試，五株更遣一時開。"
        ],
        "title": "南坡丹桂五株齊開",
        "id": "4b63fa11-5ecc-43c0-9f71-e237590db34e"
    },
    {
        "author": "虞儔",
        "paragraphs": [
            "六株丹桂一時華，此去蟾宮路不賒。",
            "莫惜中秋同一賞，明年好事總吾家。"
        ],
        "title": "南坡丹桂六株一時放花真佳兆也中秋節當率諸生同賞",
        "id": "2176c45b-f548-4c08-9156-4fb395792bbe"
    },
    {
        "author": "虞儔",
        "paragraphs": [
            "菊不能言意自嗟，淵明底事不還家。",
            "東籬不負他時約，看取樽前賸著花。"
        ],
        "title": "菊少花",
        "id": "1dd2c224-a330-4bda-abd5-55246dad9302"
    },
    {
        "author": "虞儔",
        "paragraphs": [
            "一笑姮娥不問金，詩人未見已披襟。",
            "秋來想動蟾宮興，敢向風前徹夜吟。"
        ],
        "title": "和吳升之巖桂",
        "id": "73cf5ec5-d575-4701-8588-d7b9435467b2"
    },
    {
        "author": "虞儔",
        "paragraphs": [
            "官職元來莫浪求，絲絇夢裏有誰投。",
            "帝庭入侍應須此，果應恩除在仲秋。"
        ],
        "title": "夜夢有人惠絲鞋一雙次日報除左史",
        "id": "20889242-da82-4753-a536-5213a37237e2"
    },
    {
        "author": "虞儔",
        "paragraphs": [
            "香虀擣就有餘辛，細縷初飛白玉鱗。",
            "莫遣佳人頻下筯，翠娥深處要人顰。"
        ],
        "title": "夢中作虀鱠",
        "id": "34f5d5cf-a714-49b2-9d1c-2f270b565c8e"
    },
    {
        "author": "虞儔",
        "paragraphs": [
            "柳子脂韋不佩弦，癡心附麗老羈纏。",
            "廉商浪說能爲市，吏賈由來却悟鞭。"
        ],
        "title": "詠古  其一",
        "id": "41117c3a-2536-46af-8194-d583960e3047"
    },
    {
        "author": "虞儔",
        "paragraphs": [
            "杜曲詩翁霜鬢鬚，誰憐三十載騎馿。",
            "五陵車馬輸年少，枉讀平生萬卷書。"
        ],
        "title": "詠古  其二",
        "id": "7d0b7341-67cd-4353-a1ae-070ab0f0dc33"
    },
    {
        "author": "虞儔",
        "paragraphs": [
            "韓子其人崛强歟，羣兒頭角久相疎。",
            "也知自是屠龍手，溫水難教戀小魚。"
        ],
        "title": "詠古  其三",
        "id": "e0409b2d-0b3f-4983-a335-af4b009d8112"
    },
    {
        "author": "虞儔",
        "paragraphs": [
            "斗酒金鑾筆下春，脫靴力士幾曾嗔。",
            "後生不謂尋常事，驚怪先生膽是身。"
        ],
        "title": "詠古  其四",
        "id": "628427a1-885d-4f89-b3ea-78cfab2e5b4a"
    },
    {
        "author": "虞儔",
        "paragraphs": [
            "巖桂攙先還寂寞，菊花殿後尚斕斑。",
            "却應獨占西風好，乞與佳名秋牡丹。"
        ],
        "title": "前和拒霜詩似亦少貶再以一絕慰之",
        "id": "f09cdce4-6a6b-40b0-bc07-1e74df9945b6"
    },
    {
        "author": "虞儔",
        "paragraphs": [
            "相得詩人我與公，浙江從此隔西東。",
            "年來已是難爲別，更在山中風雪中。"
        ],
        "title": "姜總管相送至掃溪三十里夜雪中留別  其一",
        "id": "221cc618-ff9b-4fb0-af55-d91b810e29c0"
    },
    {
        "author": "虞儔",
        "paragraphs": [
            "杯酒淋漓意氣傾，離筵唱徹短歌行。",
            "翻然解纜人歸後，獨自篷窗聽雨聲。"
        ],
        "title": "姜總管相送至掃溪三十里夜雪中留別  其二",
        "id": "8effb998-3bd1-4d6a-8cd6-7cd0a7eab2f2"
    },
    {
        "author": "虞儔",
        "paragraphs": [
            "一麾又指浙西州，千騎東方且上頭。",
            "已約好山供望眼，更煩飛雪送行舟。"
        ],
        "title": "姜總管相送至掃溪三十里夜雪中留別  其三",
        "id": "ecaa82c5-c3e6-4444-bdbc-511fba2701f5"
    },
    {
        "author": "虞儔",
        "paragraphs": [
            "巍冠廣厦誦虞唐，冷笑諸儒屋壁藏。",
            "卷軸隨車雖土苴，末流清潤尚隄防。"
        ],
        "title": "文籍遭水",
        "id": "b8654ee6-531c-4669-921d-2afef31ac08b"
    },
    {
        "author": "虞儔",
        "paragraphs": [
            "西殿凉風合斷魂，玉奴終不負東昏。",
            "縱然榮落纔朝暮，也是曾承雨露恩。"
        ],
        "title": "槿花  其一",
        "id": "2ce2c142-3330-4cf5-b6aa-55d2b830686e"
    },
    {
        "author": "虞儔",
        "paragraphs": [
            "翠袖紅裳細錦袍，紛紛兒女鬭妖嬈。",
            "千枝萬朵遮人眼，誰覺榮枯在一朝。"
        ],
        "title": "槿花  其二",
        "id": "6193a128-1144-41a8-93ce-9ac3a918c8a6"
    },
    {
        "author": "虞儔",
        "paragraphs": [
            "光陰占取入秋來，料想西風費剪裁。",
            "朝暮相催君莫問，一邊零落一邊開。"
        ],
        "title": "槿花  其三",
        "id": "95452d50-9d67-487b-bf8d-8b65f077474a"
    },
    {
        "author": "虞儔",
        "paragraphs": [
            "草中漫說千年潤，花裏休誇百日紅。",
            "畢竟有生俱有盡，大椿朝菌得無同。"
        ],
        "title": "槿花  其四",
        "id": "519d54f8-ec04-4c10-96bd-ac8a0d945c61"
    },
    {
        "author": "虞儔",
        "paragraphs": [
            "東西斷渡欲浮槎，朝來絕市無魚蝦。",
            "我倉濕穀舂不得，客米炊來飯有沙。"
        ],
        "title": "飯有沙二絕  其一",
        "id": "5d7c6704-200c-4647-9127-09e4c21139c3"
    },
    {
        "author": "虞儔",
        "paragraphs": [
            "厨人淘米不淘沙，豈爲先生惜齒牙。",
            "烘穀旋舂供晚爨，瓶儲未可笑陶家。"
        ],
        "title": "飯有沙二絕  其二",
        "id": "7f8f834c-492a-45a0-8022-2f81e2d50a13"
    },
    {
        "author": "虞儔",
        "paragraphs": [
            "筠筒角黍楚人悲，節物驚心此一時。",
            "不作板輿迎侍計，被讒真欲弔湘纍。"
        ],
        "title": "舟中重午絕句",
        "id": "dbd418b6-618c-4e30-a487-0537dcb9fe32"
    },
    {
        "author": "虞儔",
        "paragraphs": [
            "何許瀛洲更望登，田園日涉與吾曾。",
            "怪來松菊荒三徑，底事歸兮却未能。"
        ],
        "title": "久不到南坡",
        "id": "5ab4232a-6f08-46bc-a373-d02d2acdb8a2"
    },
    {
        "author": "虞儔",
        "paragraphs": [
            "三徑應緣二仲開，定交笑指歲寒梅。",
            "却嫌桃李無區別，下有成蹊俗客來。"
        ],
        "title": "南坡雜詩  其一",
        "id": "eea5e293-ccff-47a8-8437-cb0560b52d86"
    },
    {
        "author": "虞儔",
        "paragraphs": [
            "澗下初驚鬰鬰時，十年春雨舊相知。",
            "君看稚齒昂藏處，已有蒼髯老大姿。"
        ],
        "title": "南坡雜詩  其二",
        "id": "54ea40b6-0529-4a58-b227-d53edbb3ef9b"
    },
    {
        "author": "虞儔",
        "paragraphs": [
            "先生壠上带經鋤，一雨朝來土脈蘇。",
            "盈尺槿籬須補綴，鄰翁殊未識龍雛。"
        ],
        "title": "南坡雜詩  其三",
        "id": "735e9a12-3940-4ee1-b3ab-816497420c20"
    },
    {
        "author": "虞儔",
        "paragraphs": [
            "太華峰頭開玉井，若耶溪上識紅粧。",
            "要遣秋風開菡萏，急須春雨漲池塘。"
        ],
        "title": "南坡雜詩  其四",
        "id": "3c1c6793-d535-4812-a208-fa2fad021579"
    },
    {
        "author": "虞儔",
        "paragraphs": [
            "靖節門前盡日垂，清風千載意誰知。",
            "折腰五斗非吾事，慙愧輕儇一小兒。"
        ],
        "title": "南坡雜詩  其五",
        "id": "fd1dcdc3-f640-4d0d-ab3e-d586146a6b46"
    },
    {
        "author": "虞儔",
        "paragraphs": [
            "咫尺南坡早得春，杖藜朝夕往來頻。",
            "迨今著意栽桃李，準擬他年作主人。"
        ],
        "title": "南坡雜興  其一",
        "id": "833eb546-e5c2-440d-958e-36772c820271"
    },
    {
        "author": "虞儔",
        "paragraphs": [
            "東風已放二分春，小小犁鋤手自親。",
            "多少軟紅塵裏客，豈知林下有閒人。"
        ],
        "title": "南坡雜興  其二",
        "id": "a3f1529d-f5ba-4923-afd0-17d728c9d618"
    },
    {
        "author": "虞儔",
        "paragraphs": [
            "仙翁久矣騎鯨去，華表終朝化鶴來。",
            "更待蟠桃千歲熟，慈顔應認手親培。"
        ],
        "title": "道院周圍果實皆先居士手植因長老今摘送不勝追感再成山偈",
        "id": "4216ccc8-2bed-4634-83eb-302709e26ec5"
    },
    {
        "author": "虞儔",
        "paragraphs": [
            "森嚴風味變腴甘，未必能袪睡思酣。",
            "姑爲先生寬水厄，却容歸夢到江南。"
        ],
        "title": "和林正甫碾茶  其一",
        "id": "5b07420b-bc91-42b8-9f40-f461e432eb4a"
    },
    {
        "author": "虞儔",
        "paragraphs": [
            "肝膽由來自一家，人間何許是真茶。",
            "不妨更著薑鹽伴，可但丘中詠有麻。"
        ],
        "title": "和林正甫碾茶  其二",
        "id": "93927bfd-424f-4f1a-bcce-755b53ef530f"
    },
    {
        "author": "虞儔",
        "paragraphs": [
            "十指纖纖笋透芽，滿盤紅玉剝鬚蝦。",
            "慇懃念我須分餉，更問鄰家酒得賒。"
        ],
        "title": "以蓮心茶送江倅報以剝蝦佳句",
        "id": "a4e75fbc-b17d-4a18-99dc-511026624779"
    },
    {
        "author": "虞儔",
        "paragraphs": [
            "不爲河魨賦荻芽，一壺且復薦枯蝦。",
            "燈花也似知人喜，來報歸期的不賒。"
        ],
        "title": "佳句妙醖鼎至再和以謝  其一",
        "id": "cf53a461-9e40-4b7c-aed7-4506905ca44f"
    },
    {
        "author": "虞儔",
        "paragraphs": [
            "荷葉浮錢蒲茁芽，鏡潭寧是照魚蝦。",
            "只今風月平分了，便趁鵬程萬里賒。"
        ],
        "title": "佳句妙醖鼎至再和以謝  其二",
        "id": "c4bf52a8-5fd7-411c-bc26-203cc1d73517"
    },
    {
        "author": "虞儔",
        "paragraphs": [
            "幸然頭角未相疎，交道從來笑耳餘。",
            "短棹忽來還又去，得非蝴碟夢周歟。"
        ],
        "title": "別後寄林子長",
        "id": "86367744-1cb8-4082-8584-4bf4d1b3748a"
    },
    {
        "author": "虞儔",
        "paragraphs": [
            "優缽曇花果有花，不緣詩酒到君家。",
            "聞思大士應嫌汝，枉費精神詠綺霞。"
        ],
        "title": "安奉觀音",
        "id": "f3b84ddf-26fb-4c13-9b57-a696a90668e3"
    },
    {
        "author": "虞儔",
        "paragraphs": [
            "天教英物照階除，又勝徐卿第二雛。",
            "會見五男并二女，宛如合璧與連珠。"
        ],
        "title": "和耘老弟喜衢得第三男",
        "id": "58f51cbf-eff5-4744-b6fc-cff6feb01e3d"
    },
    {
        "author": "虞儔",
        "paragraphs": [
            "拂拭青銅照病顔，勳名正墮渺茫間。",
            "緣愁白髮三千丈，蚤已朝來見一斑。"
        ],
        "title": "覽鏡有白髮  其一",
        "id": "f119519c-0a51-4edc-a5ab-b95074d1a7aa"
    },
    {
        "author": "虞儔",
        "paragraphs": [
            "割雞何惜用牛刀，老大無心賦畔牢。",
            "多少少年騰上速，幾人曾得見霜毛。"
        ],
        "title": "覽鏡有白髮  其二",
        "id": "a02f825d-757c-4fc7-af3e-3d21efcc178c"
    },
    {
        "author": "虞儔",
        "paragraphs": [
            "小摘情親自履畦，負霜含露末秋時。",
            "綠葵白薤何須說，潘岳當時恐未知。"
        ],
        "title": "和林子長惠黄芥  其一",
        "id": "3a30b974-e05f-4df7-af52-c4d20b76d11b"
    },
    {
        "author": "虞儔",
        "paragraphs": [
            "自鋤稀甲細分畦，憶在西山獨往時。",
            "便把須彌藏芥子，箇中境界有誰知。"
        ],
        "title": "和林子長惠黄芥  其二",
        "id": "74468d38-2e63-4e75-ad83-53a57621b4ce"
    },
    {
        "author": "虞儔",
        "paragraphs": [
            "欲知吾祖慶源深，山下龜泉色更澄。",
            "况有西樞銘誌在，吾詩正好刻碑陰。"
        ],
        "title": "謁先祖墓",
        "id": "53332331-025c-42ab-8648-4d6c285e113c"
    },
    {
        "author": "虞儔",
        "paragraphs": [
            "輶車行曉快新遊，更上雨花臺上頭。",
            "看不厭人渾是景，清無極處奈何秋。",
            "地完龍虎堂堂立，江泊鯨鯢衮衮流。",
            "一带黄山是淮土，依然望弗見神州。"
        ],
        "title": "雨花臺",
        "id": "4d20bc34-b182-48d2-be9b-6027c20cb483"
    },
    {
        "author": "虞儔",
        "paragraphs": [
            "花村犬吠可能無，但使三農力有餘。",
            "千畝秋成雲漠漠，一犁春事雨疎疎。",
            "登臺想見同民樂，上考何妨亦自書。",
            "祇恐雙鳬便飛起，愛身寧許伴春鋤。"
        ],
        "title": "耕綠臺",
        "id": "9a13b8e3-c912-4642-8bcf-75f4a8f46bd6"
    },
    {
        "author": "虞儔",
        "paragraphs": [
            "青熒燈火小窗前，自笑醯雞舞甕天。",
            "涉筆謾隨斯立尾，著鞭蚤覺祖生先。",
            "一觴獨進何由醉，四鼓相將底未眠。",
            "珍重梅枝爲老伴，摩挲病眼向渠憐。"
        ],
        "title": "羨監簿先出院",
        "id": "d2975df4-e5b0-4441-a4f2-fa4b9fb4b57a"
    },
    {
        "author": "虞儔",
        "paragraphs": [
            "葭琯飛灰趁早朝，便看梅柳占春嬌。",
            "金花綵勝方連晝，璧月華燈又徹宵。",
            "羅綺叢中森畫㦸，旌旗影裏間星軺。",
            "滿城遊妓歸時節，猶認雲間紫玉簫。"
        ],
        "title": "和王誠之元夕即席之作",
        "id": "5d610555-9843-4046-8293-481e9e00ad89"
    },
    {
        "author": "虞漢",
        "paragraphs": [
            "明年桃李月，春入馬蹄輕。"
        ],
        "title": "句",
        "id": "c46035c2-7695-439b-b744-be3025f4eba1"
    },
    {
        "author": "黄仲本",
        "paragraphs": [
            "丁寧莫被催科擾。"
        ],
        "title": "句  其一",
        "id": "aa3c34ed-570c-4cc4-8f74-c223fc119217"
    },
    {
        "author": "黄仲本",
        "paragraphs": [
            "好把丹衷爲上傾。"
        ],
        "title": "句  其二",
        "id": "f6aa5b8a-d42f-4a86-807d-fc7fca253d32"
    },
    {
        "author": "傅大詢",
        "paragraphs": [
            "獅子關前半篆烟，二龍飛下卓篙泉。",
            "銀河掣電連宵雨，綠野翻雲四月天。",
            "便覺春生花一縣，會看秋熟米三錢。",
            "何時卓魯登黄閣，都與寰區作有年。"
        ],
        "title": "賀雨",
        "id": "2f37e562-cf06-4b37-9ebe-9e67c6799bbf"
    },
    {
        "author": "傅大詢",
        "paragraphs": [
            "喚婦推窗索錦牋，山翁要賦弄璋篇。",
            "一年江上春將暮，三日人間月又圓。",
            "母舅故家應有持，郎官餘慶豈無傳。",
            "不妨小小爲湯餠，紫竹林邊風月天。"
        ],
        "title": "賀生子索盃",
        "id": "107aebf9-3aff-48ee-9689-5a0403e17837"
    },
    {
        "author": "傅大詢",
        "paragraphs": [
            "老子瞿曇魯仲尼，新來抱送一麟兒。",
            "已吞賈氏三英時，不數徐卿二子奇。",
            "昨夜光連奎昴宿，他年身在鳳凰池。",
            "相門有相非虛語，細聽啼聲自可知。"
        ],
        "title": "賀生次子",
        "id": "202865c9-204b-4f99-a7e9-2e8f19f6535e"
    },
    {
        "author": "傅大詢",
        "paragraphs": [
            "春風有客到門牆，院落猶聞天上香。",
            "曲水尚遲三日宴，燕山要足五枝芳。",
            "偶逢賀夏隨飛燕，不誤題書作弄璋。",
            "從此葛山壇下路，要成父子錦衣鄉。"
        ],
        "title": "賀生第五子",
        "id": "31fc4b06-9cf5-49cb-8fd8-e288ac3bff00"
    },
    {
        "author": "傅大詢",
        "paragraphs": [
            "□□森森天下奇，靈椿猶自長新枝。",
            "從來老蚌珠生時，豈是長庚夢到遲。",
            "標格銀蟾光皎潔，精神秋水碧漣漪。",
            "玉皇案吏家聲近，佇看追蹤入鳳池。"
        ],
        "title": "賀晚生子",
        "id": "cb457ddc-90aa-430c-8797-2fc497818e3d"
    },
    {
        "author": "傅大詢",
        "paragraphs": [
            "閨門六十四年春，回首平生可痛情。",
            "不肯轑羹驚好客，直能炊扊奉難兄。",
            "莫思秀水初來塈，豈料蕭州竟逝傾。",
            "一望松楸三百里，年年遥爲哭清明。"
        ],
        "title": "挽嫂",
        "id": "e88ea099-1d42-4a3e-b7da-6b7106f5a5b4"
    },
    {
        "author": "傅大詢",
        "paragraphs": [
            "三十功名四十亡，有才無壽兩堪傷。",
            "夫妻鏡裏鸞分影，兄弟群中鴈失行。",
            "數尺紅羅書姓字，一堆黄壤蓋文章。",
            "我來不敢高聲哭，只恐猿聞也斷腸。"
        ],
        "title": "哭夫",
        "id": "789c1ba7-d1ab-4e8b-be86-2f9d9eee1629"
    },
    {
        "author": "傅大詢",
        "paragraphs": [
            "白雲深處鬰孤臺，一卷青囊一酒杯。",
            "天在掌中旋日月，龍從足下起風雷。",
            "自知有分三公貴，未必何時萬乘來。",
            "經過鈴岡肯相訪，柴門認取竹新栽。"
        ],
        "title": "贈山人黎君寶",
        "id": "a621667b-bd69-4532-be76-4043de07a104"
    },
    {
        "author": "傅大詢",
        "paragraphs": [
            "酒滿金樽月滿輪，月沈輪影在金樽。",
            "更深坐久詩喉渴，一舉金樽和月吞。"
        ],
        "title": "飲月",
        "id": "fd1964ec-fdcb-42b0-b2a5-b832f617c9f4"
    },
    {
        "author": "傅大詢",
        "paragraphs": [
            "瓊宮青女妝初試，錦幄佳人睡未知。",
            "但見玉童呵手道，破寒唯有酒相宜。"
        ],
        "title": "新霜",
        "id": "30adc3d4-bf8c-405f-88fd-06f542e5154e"
    },
    {
        "author": "丁可",
        "paragraphs": [
            "大塊中間一竅開，佛龕僧榻遍巖隈。",
            "羣峰爭汎玄雲出，絕磴祇容幽鳥來。",
            "蝠穴巧藏人世界，鼇山驚現蜃樓臺。",
            "重來又與山僧別，鐘鼓無情鶴自哀。"
        ],
        "title": "題寒巖寺",
        "id": "2a80f862-3cf4-4c9b-ac76-9b117a2fe24f"
    },
    {
        "author": "丁可",
        "paragraphs": [
            "兩峰高並玉瓏鬆，絕頂浮圖插暮空。",
            "飛雨入簾烟樹暝，半天燈火幻疏紅。"
        ],
        "title": "夜對巾山題客樓",
        "id": "831a5837-9898-48ab-8605-3c4133758fd0"
    },
    {
        "author": "霍箎",
        "paragraphs": [
            "杏花巖左斸東巖，驅使淮山指顧間。",
            "招信□□總□赴，僧伽孤塔正灣環。",
            "今來古往皆陳迹，衰草斜陽祇慘顔。",
            "走馬看山真懡□，□□拾得片時閒。"
        ],
        "title": "飛步亭",
        "id": "b746d7b4-ee65-47c6-adc0-c98514fe73bb"
    },
    {
        "author": "邵浩",
        "paragraphs": [
            "三相流風遠，諸孫氣貌舒。",
            "有文皆錦繡，不琢自璠璵。",
            "樂育心無類，何言意已攄。",
            "摳衣多戶履，四海讀公書。"
        ],
        "title": "挽呂東萊二首  其一",
        "id": "4c38d223-0e13-48dc-a403-2babbdd02c3d"
    },
    {
        "author": "邵浩",
        "paragraphs": [
            "道統傳千載，儒風振一時。",
            "心誠師孔孟，業廣慕皋夔。",
            "感鳳方興歎，書麟尚措辭。",
            "一朝梁木壞，吾黨可勝悲。"
        ],
        "title": "挽呂東萊二首  其二",
        "id": "e06c2f72-dcf4-4b67-a4e2-1ed3ece70d74"
    },
    {
        "author": "任允迪",
        "paragraphs": [
            "安分丘園百不憂，生涯滿目足優游。",
            "春深甘雨桑麻長，秋霽西疇黍稻收。",
            "教子倚闌看邃說，飲牛挂策俯池流。",
            "高情更喜親朋至，白酒黄雞醉即休。"
        ],
        "title": "耕樂軒",
        "id": "b128b708-6a37-49ad-a850-cdde5d72afdf"
    },
    {
        "author": "吳會",
        "paragraphs": [
            "荆江南下越，渺渺幾長亭。",
            "一水三千里，孤帆十二程。",
            "潮來江渚白，山在海門青。",
            "昔日錢吳地，如今作帝京。"
        ],
        "title": "題錢塘",
        "id": "6903e424-0d9c-40e9-b2d5-59dc2f355dca"
    },
    {
        "author": "吳會",
        "paragraphs": [
            "言將遠行邁，來宿故人家。",
            "愛爾時相顧，回舟日欲斜。",
            "論心付杯酒，別路正梅花。",
            "不待江湖去，今朝鬢已華。"
        ],
        "title": "訪別嚴儀卿寄郭招甫",
        "id": "9a3d511d-e804-4726-aec5-83ca92a20121"
    },
    {
        "author": "胡持",
        "paragraphs": [
            "藏雲八世五登科。"
        ],
        "title": "句",
        "id": "f701c7d2-6506-448d-af31-698c597931c0"
    },
    {
        "author": "程迥",
        "paragraphs": [
            "乞得膠膠擾擾身，霜筠露菊便相親。",
            "勸君莫厭羹藜藿，違己由來更病人。"
        ],
        "title": "自題眄怡齋  其一",
        "id": "f8205f75-57d3-48f8-b126-6413d7c18d84"
    },
    {
        "author": "程迥",
        "paragraphs": [
            "六月松風萬籟寒，笙竽頻到枕屏間。",
            "夜深夢繞匡廬阜，瀑布濺珠過藥闌。"
        ],
        "tags": [
            "庐山"
        ],
        "title": "自題眄怡齋  其二",
        "id": "e26f5032-0124-4be9-9d90-3eff6e86f581"
    },
    {
        "author": "程迥",
        "paragraphs": [
            "葵花已過菊花開，萬里西風拂面來。",
            "問字今朝幾人至，細看屐齒破蒼苔。"
        ],
        "title": "自題眄怡齋  其三",
        "id": "b9d1b014-a436-408b-afe4-4e4e67f0e4af"
    },
    {
        "author": "程迥",
        "paragraphs": [
            "儒賢不自居，遠慕六一翁。",
            "洞巖天下奇，超出滁山峰。",
            "鬰積秀和氣，鍾我蓋世公。",
            "冰玉相輝映，盛事古無同。",
            "公今忽乘箕，而我來自東。",
            "列炬照幽遠，捫蘿扣玲瓏。",
            "陽崖能奪景，陰岫自藏風。",
            "巉絕異狀至，淙激洑流通。",
            "須臾鍾磬發，乃得梵王宮。",
            "亭製亦云舊，遠日增憑空。",
            "禪老霜顛毛，歷歷記前蹤。",
            "名儒天一涯，悵仰無歡悰。",
            "諸友命之賦，萬象驕莫從。",
            "異時憐湛輩，名託峴山崇。"
        ],
        "title": "尤美軒",
        "id": "858b5d74-9491-4cb5-8813-5706a2d9b02d"
    },
    {
        "author": "程迥",
        "paragraphs": [
            "吳侯所築居，密近玉真麓。",
            "翳葳祕幽奇，千載空喬木。",
            "一朝敞虛境，劃見神仙躅。",
            "拄杖步危磴，遠寄千里目。",
            "鶴憑子晉笙，鳬舉王喬足。",
            "信是隠君子，名入丹青錄。",
            "冥搜得佳句，隠然可騷僕。",
            "早聞雲錦溪，鳴榔到巖谷。",
            "寄我輞川圖，居然媚幽獨。",
            "何當櫂輕舠，飛鳥送遐矚。"
        ],
        "title": "題玉真書院",
        "id": "3d944931-b788-4159-9b67-0ddd4ee8139f"
    },
    {
        "author": "宋之瑞",
        "paragraphs": [
            "石梁橫亙不知春，閲盡憧憧幾許人。",
            "正使更無蒸餠礙，可能前路絕荆榛。"
        ],
        "title": "游石橋二絕  其一",
        "id": "88964eea-a9f0-45cf-a434-22ceacc8ac4c"
    },
    {
        "author": "宋之瑞",
        "paragraphs": [
            "應緣心在已心空，方廣那知只此中。",
            "金爵茗花時現滅，不妨遊戲小神通。"
        ],
        "title": "游石橋二絕  其二",
        "id": "e9525512-f44a-48dc-8fa5-3b9a6c74af28"
    },
    {
        "author": "宋之瑞",
        "paragraphs": [
            "天台自是神仙窟，常恨平生游未足。",
            "朅來訪古得洪陽，不憚攀躋冒炎酷。",
            "當年事往雖渺茫，至今峭壁摩空蒼。",
            "豁從洞口見穿穴，始信靈蹟由天藏。",
            "細泉滴乳散瓔珞，亂石排衙互拏攫。",
            "上施牀几看燒丹，旁布塍畦閒種藥。",
            "虛舟聊具仍馭風，靈源暗與江流通。",
            "欲携束縕恣幽討，却疑深處藏蛟龍。",
            "惜哉此境真奇絕，地偏往往成湮沒。",
            "僅存野廟傍山阿，儻非好事誰留轍。",
            "吾衰重到定無期，肯辭繭足陵丹梯。",
            "共言荆榛無路入，徒羨翠羽穿林飛。",
            "安知咫尺蓬萊隔，邂逅仙人還不識。",
            "謾書所歷記吾曹，歸向天台詫泉石。"
        ],
        "title": "洪陽洞",
        "id": "8884cad4-c9ce-4a5f-8086-6d6a4756fdf1"
    },
    {
        "author": "游少游",
        "paragraphs": [
            "石徑緣雲艱復艱，不知蕭寺駐林間。",
            "餘香滿袖花驚眼，空翠沾襟雨暝山。",
            "早晚報衙蜂擾擾，友朋相和鳥關關。",
            "我來亦被浮名縛，那得高僧一樣閒。"
        ],
        "title": "寶雲院",
        "id": "771191c9-20f8-460b-aea6-a9b956cc374e"
    },
    {
        "author": "游少游",
        "paragraphs": [
            "簿書叢裏匆匆過，小白長紅總自芳。",
            "獨到遠村渾不惡，綠陰深處野花香。"
        ],
        "title": "禪寂院三首  其一",
        "id": "56df0a2f-3d2c-4168-8e41-78772c822d22"
    },
    {
        "author": "游少游",
        "paragraphs": [
            "黄雲翻盡水平田，時有農耕破曉烟。",
            "熱氣漸深牛易喘，不須辛苦更加鞭。"
        ],
        "title": "禪寂院三首  其二",
        "id": "d9933af9-85b9-4a7c-b351-7fc6d1e6e911"
    },
    {
        "author": "游少游",
        "paragraphs": [
            "柳絲風颺馬蹄輕，又作長亭十里行。",
            "爭似老僧無一事，白雲欹枕聽鶑聲。"
        ],
        "title": "禪寂院三首  其三",
        "id": "c4d49c7f-ce8c-4bcd-bf14-ed048dc86d1a"
    },
    {
        "author": "游少游",
        "paragraphs": [
            "我本無心似白雲，應緣未見宰官身。",
            "何時鐵笛千山首，吹起梅花一點春。"
        ],
        "title": "田南寺",
        "id": "b0ce8d88-972e-415a-8d10-0d3e37440331"
    },
    {
        "author": "游少游",
        "paragraphs": [
            "誰將萬斛旃檀子，撒向千春古道場。",
            "萬壑曉風吹不斷，至今猶自滿山香。"
        ],
        "title": "香山院",
        "id": "ec51fb6f-e396-42f4-8657-8494ead2b80c"
    },
    {
        "author": "游少游",
        "paragraphs": [
            "石巖嶔巇跨龍虎，有客巖前避風雨。",
            "篆文委蛇蟠玉書，流鈴擲火煩守護。",
            "冷翁蛻骨黄金容，千年古木何嵌空。",
            "無人喚起玉霄夢，閒却碧桃丹杏風。",
            "令威白鶴去不歸，麻姑丹砂疑是非。",
            "長松滴翠挹北斗，流水泛花迷舊溪。"
        ],
        "title": "題石仙洞",
        "id": "b51ffa4f-b276-4aec-9436-bef5b2ba274b"
    },
    {
        "author": "李唐卿",
        "paragraphs": [
            "嘗聞一鯉魚，飛騰作清質。",
            "至今涵青霄，尚且浴白日。"
        ],
        "title": "飛魚港",
        "id": "713039dc-5802-4931-b3ea-2308a2c4a4de"
    },
    {
        "author": "李宗思",
        "paragraphs": [
            "邪色哇聲方漫漫，是中正氣愈駸駸。"
        ],
        "title": "句",
        "id": "fb90435f-f325-4f7d-9602-cc4865f7dac8"
    },
    {
        "author": "姚申之",
        "paragraphs": [
            "夜來得酒氣增華，興入丹梯月姊家。",
            "兩首新詩一篇賦，今年不負木犀花。"
        ],
        "title": "寓居全吳江上  其一",
        "id": "bac3fa5b-f7ba-4900-aecd-7f25706b5a8f"
    },
    {
        "author": "姚申之",
        "paragraphs": [
            "一雨通宵翦菜畦，波稜生甲晚菘齊。",
            "朝來赤脚語言好，醒酒杯羹有宿虀。"
        ],
        "title": "寓居全吳江上  其二",
        "id": "672f6a48-8897-4e81-b6b5-4c1793f6b58b"
    },
    {
        "author": "姚申之",
        "paragraphs": [
            "幅巾蕭散一枝筇，身在水雲千頃中。",
            "抹野亂山隨意碧，裊林霜葉可憐紅。"
        ],
        "title": "寓居全吳江上  其三",
        "id": "a2a55736-c14c-4262-a641-949b3bcb6b99"
    },
    {
        "author": "姚申之",
        "paragraphs": [
            "築成芋塹那憂餓，爨到扊扅真箇窮。",
            "飽坐西軒觀物變，一甌濃茗一林風。"
        ],
        "title": "寓居全吳江上  其四",
        "id": "ed47740c-bea0-45ed-a9da-810800aacc29"
    },
    {
        "author": "姚申之",
        "paragraphs": [
            "雲影翻隨宿鳥迴，斜暉猶带晚潮來。",
            "小橋低處通船過，一隊鵝兒兩道開。"
        ],
        "title": "家西小亭名水雲千頃",
        "id": "7570110e-c6a8-4e20-897f-21cd8aa7f6dd"
    },
    {
        "author": "姚申之",
        "paragraphs": [
            "崑嶺煙斂後，虞浦風定時。",
            "一舸飛兩艣，百媚生漣漪。",
            "霜清寒中人，天宇雲陸離。",
            "朝曦忽漏光，野光明荒陂。",
            "潛魚時一躍，宿鳥意遲遲。",
            "却望西津橋，千尺天投霓。",
            "豪家貴公子，香衾擁屏幃。",
            "安知蒼莽中，有境如此奇。",
            "我以饑驅出，氣軒復開眉。",
            "褚侯真懿親，襆被相追隨。",
            "長嘯開船篷，襟袖風披披。",
            "平生崔嵬胸，軒昂對天池。",
            "有景無句道，徑須酒澆之。"
        ],
        "title": "將至崑山舟中作",
        "id": "ed7c2542-78ad-4bcc-8600-b041f17afa20"
    },
    {
        "author": "薛敏思",
        "paragraphs": [
            "大隄二月柳初舒，秣馬飄然別故廬。",
            "自取通才分劇邑，誰憐修路奉除書。",
            "綠蕉丹荔千山度，瘴雨蠻煙百粵居。",
            "此去縣中花事好，早將佳績報雙魚。"
        ],
        "title": "送歐陽令之任粵中",
        "id": "f6c3bcf7-b5da-485a-a591-69f59103233a"
    },
    {
        "author": "林淳",
        "paragraphs": [
            "萬箇琅玕照碧溪，翠蘿蒼木與雲齊。",
            "山南山北皆春色，豈特風光在水西。"
        ],
        "title": "風光閣",
        "id": "8fcb0020-7fa5-4458-a7bf-713b48152730"
    },
    {
        "author": "林淳",
        "paragraphs": [
            "煙霞鬰林巒，天地橫機軸。",
            "天巧出經緯，織來雲錦簇。",
            "木杪見浮屠，突兀隠渠屋。",
            "夕照含幽微，曛紅間深綠。",
            "可望不可親，白鳥時往復。",
            "飛閣凌秋霜，危檻倚修竹。",
            "崖陰分白晝，颯爽變幽谷。",
            "隙地清絕處，他年猶可卜。",
            "山水固依然，爲我留蒼木。"
        ],
        "title": "秋霜閣吟",
        "id": "e00809bc-9fa6-493d-806a-7b4dc55d3dfd"
    },
    {
        "author": "林淳",
        "paragraphs": [
            "好山佳水照晴簷，時鼓瑶琴頌雅南。",
            "吏散庭空無箇事，一輪明月印寒潭。"
        ],
        "title": "清心堂",
        "id": "9d54dc25-6a29-4877-9914-4a9dcfb8c817"
    },
    {
        "author": "林淳",
        "paragraphs": [
            "溪西受日雲山麗，乞與溪東作錦屏。",
            "好把生絹寫歸去，光華清晝爛門庭。"
        ],
        "title": "錦照堂",
        "id": "d5a2cec7-dfc3-4c68-b42d-ce17bdbb9fb2"
    },
    {
        "author": "林淳",
        "paragraphs": [
            "種桃人去歲華更，依舊紅霞照月明。",
            "但見濃雲環百里，誰知春色滿寰瀛。"
        ],
        "title": "蒸霞亭",
        "id": "62168964-41c9-46ea-884e-9f61e27c2645"
    },
    {
        "author": "林淳",
        "paragraphs": [
            "昔來因檮雨，祝旱却重遊。",
            "洞裏龍何在，山前水自流。",
            "黄楊厄閏歲，白菊殿殘秋。",
            "正好看雲起，朱簾莫下鈎。"
        ],
        "title": "旵山",
        "id": "4addcae3-ce23-41cc-a4b0-a4a253410af5"
    },
    {
        "author": "林淳",
        "paragraphs": [
            "湛湛長溪水，飛橋遠近通。",
            "客喧墟市合，仙去釣臺空。",
            "欲辨磨崖字，忽聞遵渚鴻。",
            "僧無贊公趣，誰與論崖中。"
        ],
        "title": "琴溪",
        "id": "5a0978cf-f7f7-4993-a2d9-f92353e014bc"
    },
    {
        "author": "趙伯泌",
        "paragraphs": [
            "綽約冰姿傍短牆，天香應不讓花王。",
            "雪光相映精神爽，月色深籠意味長。",
            "惟契竹松敦晚節，不隨桃李競春芳。",
            "漫將玉笛風前弄，留取宮人學漢妝。"
        ],
        "title": "梅花",
        "id": "3e3a6b5c-a43c-4364-b0b9-92882fe1262e"
    },
    {
        "author": "楊方",
        "paragraphs": [
            "毛竹山頭雲雨昏，靖安橋下小谿渾。",
            "高陂約水歸田急，不管湍聲入縣門。"
        ],
        "title": "淳熙辛丑自武寧丞攝靖安作  其一",
        "id": "5ce85b5e-f88f-4a49-aef2-1e0f2a549142"
    },
    {
        "author": "楊方",
        "paragraphs": [
            "堂上官人似野人，村甿相見可相親。",
            "開門坐對臨溪樹，故是水邊林下身。"
        ],
        "title": "淳熙辛丑自武寧丞攝靖安作  其二",
        "id": "9bf78a03-0c93-49ad-a89d-c3e2bd4cc4c5"
    },
    {
        "author": "楊方",
        "paragraphs": [
            "對縣誰家數畝園，竹亭茅宇雜花繁。",
            "同官不可無兼局，通管溪南水竹村。"
        ],
        "title": "淳熙辛丑自武寧丞攝靖安作  其三",
        "id": "b67c3090-78fd-4062-9f67-4717348e49dd"
    },
    {
        "author": "楊方",
        "paragraphs": [
            "暮年叢薄寄鷦鷯，搔首巡簷歲月銷。",
            "留與後人還要否，一軒松竹冷蕭蕭。"
        ],
        "title": "題武寧丞廳",
        "id": "f752f394-1e99-4071-80a8-ad34958bb47f"
    },
    {
        "author": "楊方",
        "paragraphs": [
            "書生賦分合窮愁，官與休辰不肯休。",
            "清曉犯寒開省戶，誰家見雪似瀛洲。"
        ],
        "title": "館中簡張約齋  其一",
        "id": "c397f245-5cce-481d-9aaa-63112467617c"
    },
    {
        "author": "楊方",
        "paragraphs": [
            "爛銀宮闕雲端見，素柰園林月下遊。",
            "說與南湖張祕閣，速來同直道山頭。"
        ],
        "title": "館中簡張約齋  其二",
        "id": "5b72933a-c8d7-4553-a697-36085051614a"
    },
    {
        "author": "楊方",
        "paragraphs": [
            "爾根深且固，余根淺且洿。",
            "移植艮無期，嘆息將何如。"
        ],
        "title": "合歡詩",
        "id": "5ad49646-cfca-47ef-98ef-2176ea1e8cce"
    },
    {
        "author": "楊方",
        "paragraphs": [
            "尚有黄梅一樹斜，幾年叉柱惜繁花。",
            "新詩連壁皆惆悵，想見當時北客家。"
        ],
        "title": "古梅",
        "id": "850a50c6-3e71-4b5b-9a5e-92799b8e4795"
    },
    {
        "author": "楊方",
        "paragraphs": [
            "積剛自許挾浮雲，拂拭平生欲佩君。",
            "匣古年侵春暈澀，忍隨人課割鉛勳。"
        ],
        "title": "送張振古二首  其一",
        "id": "84acef6b-1d82-4639-a2b8-70cf2f9c7813"
    },
    {
        "author": "楊方",
        "paragraphs": [
            "張公不是病參軍，晚出猶將一事君。",
            "耿介只今無伴處，秋光詩好與誰聞。"
        ],
        "title": "送張振古二首  其二",
        "id": "81da73ef-bb89-4ba9-9c47-0edd24b06f95"
    },
    {
        "author": "楊咸亨",
        "paragraphs": [
            "蜀江千里東南傾，峽門橫鎖千丈鯨。",
            "吳帆蜀楫過如織，府主四海皆弟兄。",
            "城西門前二十里，客去當送來當迎。",
            "藤梢橘刺密無路，短亭四壁荒榛荆。",
            "春風淡沱酌客處，我陪後乘同郊行。",
            "碧油紅旆駐沙尾，連宵急雨鼓不鳴。",
            "元戎玉皇香案吏，俯仰茆屋無乃輕。",
            "擘山鞭石相原隰，釘頭瓦縫粟縷盈。",
            "偉哉幻書此奇觀，丹楹畫棟光崢嶸。",
            "山長波迥目力短，空濛宜雨高宜晴。",
            "危嵐滴翠染窗戶，空江倒影翻檐甍。",
            "天藏地設久相待，更爲佳處得佳名。",
            "梁間橫陳大手筆，龍蛇飛動鬼神驚。",
            "高齋百篇子美唱，峴山千載羊公情。",
            "試呼小隊訪新館，壯遊始與盛概并。",
            "披雲喚月星斗動，放舟聞鶴天水明。",
            "練光渺渺風力壯，疊鼓西上帆東征。",
            "舳艫冠蓋兩嘆息，歡謠晝亂漁樵聲。",
            "元戎故是活國手，山河指顧風塵清。",
            "淒涼三峽小遊戲，樸斲丹黝安足程。",
            "明堂梁棟要杞梓，天關一柱須公擎。",
            "紛紛故吏萬里外，燕雀行慶大厦成。",
            "賦詩抵掌者誰子，夜郎野老楊咸亨。"
        ],
        "title": "江郊亭新成賦詩二十三韻",
        "id": "9c94eb63-c6e1-4a67-83b2-52911f053957"
    },
    {
        "author": "陳讜",
        "paragraphs": [
            "天造其山，在貴之陽。",
            "二十四峰，拔地峭剛。",
            "其山維何，如彼玉蒼。",
            "宅位於離，火德之祥。",
            "南山何有，有方其巖。",
            "若堂甚夷，若門者三。",
            "穹者圓蓋，植者羽參。",
            "石像天成，匪鑿匪劖。",
            "陟彼山巔，有洞益奇。",
            "南北戶通，千里頫闚。",
            "伊晉之洪，采榮于斯。",
            "丹飛井霤，木潤草滋。",
            "昔我太宗，雲章下賁。",
            "於皇仁廟，奎文狎至。",
            "巖處有輝，神護孔閟。",
            "丕昭聖朝，聲化遠暨。",
            "南山不騫，天子萬年。",
            "南山不朽，天子萬壽。",
            "無量惟壽，與天齊久。",
            "小臣作詩，永颺於後。"
        ],
        "title": "南山",
        "id": "cb7798b3-075a-45aa-8c9b-365fa348e25a"
    },
    {
        "author": "陳讜",
        "paragraphs": [
            "地迥山奇怪，神仙喜穴居。",
            "百雲剜洞巧，五石補天餘。",
            "商野幽人夢，周南太史書。",
            "心乎愛丘壑，勝概一躊躇。"
        ],
        "title": "彈丸山",
        "id": "7ee4766e-c11a-4a67-8804-5189fe0f35fb"
    },
    {
        "author": "陳讜",
        "paragraphs": [
            "曾覽溪南勝，重來四十年。",
            "樹如人老矣，山共水依然。",
            "香玉紛堆案，晴虹對跨川。",
            "吾廬今咫尺，乘興且盤旋。"
        ],
        "title": "過溪南韓氏宅",
        "id": "2fbfb32f-a570-4a97-b8cf-8344753ec196"
    },
    {
        "author": "陳讜",
        "paragraphs": [
            "聞道騎鯨碧眼仙，黄柑手植尚依然。",
            "人間俯仰更成古，天下聲名不計年。",
            "繭紙誰能收妙墨，鷄林何用續遺編。",
            "使君爲創新堂事，若解尊賢則是賢。"
        ],
        "title": "尊賢堂",
        "id": "c23a1c96-53f8-4539-aac4-4828de487f63"
    },
    {
        "author": "陳讜",
        "paragraphs": [
            "玉色天然賽渥丹，亭亭並立倚朱欄。",
            "正緣不語偏含思，若使能行却厭看。"
        ],
        "title": "潯陽白牡丹  其一",
        "id": "597811df-d380-4547-8514-307b2b5d3c5c"
    },
    {
        "author": "陳讜",
        "paragraphs": [
            "曉來玉露浥香腮，雪態雲裳妙剪裁。",
            "不比世情隨冷暖，此花端爲老人開。"
        ],
        "title": "潯陽白牡丹  其二",
        "id": "71fa5def-992e-493b-a7e1-7cf5665776ae"
    },
    {
        "author": "陳讜",
        "paragraphs": [
            "東塘昔號神仙景，亭以洲名世亦稀。",
            "山擁髻鬟臨水鑑，花鋪雲錦出天機。",
            "好風入座清如濯，古木分行翠欲圍。",
            "每到馮欄會心處，不知香氣襲人衣。"
        ],
        "title": "十洲亭",
        "id": "2b71a9fd-db01-41fe-82b6-6cc5de06af95"
    },
    {
        "author": "陳讜",
        "paragraphs": [
            "淵源師老杜，體制陋西崑。"
        ],
        "title": "句  其一",
        "id": "189cf35d-d98f-497b-8754-45c53c32c7d1"
    },
    {
        "author": "陳讜",
        "paragraphs": [
            "竹密不知雲欲雨，山高盡見水朝宗。"
        ],
        "title": "句  其二",
        "id": "3585135b-07bf-4119-831f-0a62ef3465ea"
    },
    {
        "author": "周去非",
        "paragraphs": [
            "白雲近空山，清風動修竹。",
            "竹間何所有，曲澗聲谷谷。",
            "山迥何可窮，萬里來懸瀑。",
            "昔有君子廬，清標謝王屋。",
            "北山茲正高，邦君見良燭。",
            "吾黨詎敢忘，封植此佳木。"
        ],
        "title": "懷歔歈",
        "id": "b25a2669-6fa1-4cbf-95b6-734ba49c8abd"
    },
    {
        "author": "張抑",
        "paragraphs": [
            "雲山爛漫本難名，收拾閒情付此生。",
            "出處自知無上策，往來聊欲試同盟。",
            "門多賢轍人便靜，琴鎖師堂歲幾更。",
            "六月岸巾來借扇，頻遊應不禁船行。"
        ],
        "title": "凈相院",
        "id": "cab13d65-2b30-453a-abb5-26bc085648f1"
    },
    {
        "author": "袁采",
        "paragraphs": [
            "庭下幽花照眼醒，綠陰成幄晚風清。",
            "何時拋擲銅章去，小艇煙波弄月明。"
        ],
        "title": "縣廳書事",
        "id": "1adfd31e-810b-488b-b780-900bc25127fd"
    },
    {
        "author": "薛季宣",
        "paragraphs": [
            "鳳闕西岡，郎亭東乳。",
            "惟竹猗猗，誠臺有楚。",
            "苔痕春綠，玉李晚風。",
            "屏山坐對，青葱數峰。",
            "頹牆色弄，文杏新紅。",
            "爭鮮競秀，芳隨意遠。",
            "各稱時宜，自成深淺。",
            "妙意誰傳，叵形罨畫。",
            "羲皇晚生，先天後卦。",
            "江湖漲綠，旋拍滄洲。",
            "晴嵐翠滴，烟瘴悠悠。",
            "篁鞭破蘚，柳带縈愁。",
            "亦有江梅，花殘未落。",
            "弄音好鳥，笙簧度曲。",
            "堆如瓦鼓，幽獨是稱。",
            "兀坐頹然，邑荒無政。",
            "新陽多感，雷鼓轟天。",
            "清淮咫尺，狼烽夕煙。",
            "暮四朝三，誰爲第一。",
            "不知其它，且以永日。"
        ],
        "title": "誠臺春色",
        "id": "fb6c3c35-c4d5-43be-823f-9a88c08d6171"
    },
    {
        "author": "薛季宣",
        "paragraphs": [
            "短棹春江裏，桃花流水生。",
            "天高裝鏡浄，岸遠筆山橫。",
            "落日無窮意，丹霞逐旋明。",
            "何時遂歸志，一葉任縱橫。"
        ],
        "title": "春江夕泛二首  其一",
        "id": "e588ca4d-6191-4708-83dd-c2dcb93dcc18"
    },
    {
        "author": "薛季宣",
        "paragraphs": [
            "夕泛春江裏，扁舟萬里心。",
            "仰頭竟空碧，疏樾成清陰。",
            "浩志曷可遂，歸懷詎能尋。",
            "波隨亂山急，意若□流深。",
            "日落洲上葦，霞生霧堆金。",
            "重淵狎已貫，飄風顧難禁。",
            "巖巒多李花，冰霜積梅林。",
            "爲何縱松舟，且以開吾襟。",
            "迎送未云已，浮雲逐行吟。"
        ],
        "title": "春江夕泛二首  其二",
        "id": "db16ecac-756c-497c-a001-2f632003421c"
    },
    {
        "author": "薛季宣",
        "paragraphs": [
            "茁茁桃與李，生花故城山。",
            "修竹共娟好，流水相往還。",
            "天遠峰可續，人來心已閑。",
            "殷紅間蒼白，晚吹催潺湲。",
            "吾邑在何許，滄波對重關。",
            "煙霞蔽落日，萑葦深前灣。",
            "送客時已到，遊人意長慳。",
            "高風怒濤作，卷雪食餉間。",
            "官禁不可脫，歸哉望斕斑。"
        ],
        "title": "俞氏園林",
        "id": "b6356703-6621-487c-acc4-7dfffaf8cb2c"
    },
    {
        "author": "薛季宣",
        "paragraphs": [
            "漁家在何許，踳駮巖下石。",
            "花樹幾株芳，湖山數峰碧。",
            "窊樽亭遂古，雙闕天自闢。",
            "錦繡入茨舍，藤蘿封筀柵。",
            "吾爲江上遊，形苦世間役。",
            "心馳定沙步，舟行過簷隙。",
            "浪翁底鎸銘，太尉此居宅。",
            "豈若斯人徒，風雲相主客。"
        ],
        "title": "石門漁舍",
        "id": "0e9792c8-5d6d-4fd9-a7ca-0c6e9355c903"
    },
    {
        "author": "薛季宣",
        "paragraphs": [
            "元夕不作會，蓮燈相照明。",
            "影光嚴鐵馬，讙譟合金城。",
            "發策悶如醉，中庭空自行。",
            "月娥雲鏡暗，樽酒爲誰傾。"
        ],
        "title": "元夕",
        "id": "aa5c68ac-9465-4da2-b6a7-c7f554a4ab53"
    },
    {
        "author": "薛季宣",
        "paragraphs": [
            "曠野久晴霽，月娥添夜明。",
            "光浮渰水白，寒徹纊衣清。",
            "頗復藍關意，端爲剡縣行。",
            "灝然天宇內，應不負平生。"
        ],
        "title": "月夜郊行",
        "id": "64b6f72d-0681-48e0-93bd-f883803e6a2a"
    },
    {
        "author": "薛季宣",
        "paragraphs": [
            "非復東都會，書王春又春。",
            "退風飛宋鷁，遠狩獲西麟。",
            "孔志知安在，豳詩難重陳。",
            "焚香掩卷坐，歌詠忽臣鄰。"
        ],
        "title": "讀書三首寄景望 春秋",
        "id": "64852878-9887-49e6-ad17-b8deb5e72a8d"
    },
    {
        "author": "薛季宣",
        "paragraphs": [
            "帝江無目面，歌舞識成音。",
            "形天斷厥首，操干意岑崟。",
            "大化浩難量，懸解在明心。",
            "舒嘯東皋上，薰風五弦琴。"
        ],
        "title": "讀書三首寄景望 山海經",
        "id": "981973ca-c309-4a59-b180-592f3153110d"
    },
    {
        "author": "薛季宣",
        "paragraphs": [
            "退之强解事，剛不信神仙。",
            "所作古意詩，甘心玉井蓮。",
            "沈疴痊不見，險絕慟虛傳。",
            "頼得華陰令，聱書言豈然。"
        ],
        "title": "讀書三首寄景望 韓文",
        "id": "bb957f6c-67f5-4baa-a310-4dc651f8aa01"
    },
    {
        "author": "薛季宣",
        "paragraphs": [
            "萬古英臺面，雲泉響珮環。",
            "練衣歸洞府，香雨落人間。",
            "蝶舞疑山魄，花開想玉顔。",
            "幾如禪觀適，遊魶戲澄灣。"
        ],
        "title": "遊竹陵善權洞二首  其一",
        "id": "77d83b1e-13c5-43ce-8313-21ea54ea828d"
    },
    {
        "author": "薛季宣",
        "paragraphs": [
            "左右蝸蠻戰，晨昏燕蝠爭。",
            "九星寧曲照，三洞獨何營。",
            "世事嗟興喪，人情見死生。",
            "阿誰能種玉，還爾石田耕。"
        ],
        "title": "遊竹陵善權洞二首  其二",
        "id": "8aa8defe-9f27-4b86-8bfb-1f15b46f5f3e"
    },
    {
        "author": "薛季宣",
        "paragraphs": [
            "千里春何晚，三旬暖不回。",
            "眼青暝縣柳，粉白悶宮梅。",
            "麗水年時泛，桃花雪裏開。",
            "軒轅丘一夢，懷往意悠哉。"
        ],
        "title": "都場正月盡未見梅思雪中石門之遊作  其一",
        "id": "246d699d-33b5-4191-89a7-8475dae48fdb"
    },
    {
        "author": "薛季宣",
        "paragraphs": [
            "謝客窮幽處，仙宮隠薜蘿。",
            "二峰峨魏闕，雙瀑瀉天河。",
            "犺獚應難致，猿猴却患多。",
            "雪中山更好，淹歲定如何。"
        ],
        "title": "都場正月盡未見梅思雪中石門之遊作  其二",
        "id": "b1fe1dd2-cecf-41a3-8263-e6e375b4d051"
    },
    {
        "author": "薛季宣",
        "paragraphs": [
            "花實望先進，英華標素王。",
            "竹籬眠夜月，風雪傲寒塘。",
            "皎皎曾無對，凄凄忽有香。",
            "和羹須鼎味，盛服也霓裳。"
        ],
        "title": "梅花",
        "id": "b6a6d05f-ffa4-4e93-9c99-3a272baba061"
    },
    {
        "author": "薛季宣",
        "paragraphs": [
            "短篷負長虹，破䉬掛明月。",
            "風馬座中生，天幕波中出。",
            "高城多隠映，遠岫攙羅列。",
            "少小泛吳江，始識仙凡別。"
        ],
        "title": "吳江放船至楓橋灣",
        "id": "925cc7a3-182d-4a7b-8833-ef77a11b642e"
    },
    {
        "author": "薛季宣",
        "paragraphs": [
            "巧辯雞三足，曾窺豹兩斑。",
            "鳳衰歌已過，麟獲涕爲潸。",
            "妄作南柯郡，間爭左角蠻。",
            "夢回無箇事，風雨度前山。"
        ],
        "title": "讀春秋有感",
        "id": "6f3e1f83-8b4f-4bc0-9015-2de1e5559229"
    },
    {
        "author": "薛季宣",
        "paragraphs": [
            "人道溫陵郡，山川似洛陽。",
            "懷兄尚淹滯，敦族蹔翱翔。",
            "會見親先漢，方期變有唐。",
            "萬安秋夜月，多稱古文章。"
        ],
        "title": "送士昭兄赴南外敦宗院二首  其一",
        "id": "ef94912f-8210-44d8-96b1-8c9f4927248e"
    },
    {
        "author": "薛季宣",
        "paragraphs": [
            "憶昔南州去，松根眺邑廛。",
            "鳥啼雲裏樹，人入洞中天。",
            "載陟今時路，須航古渡船。",
            "地窮巇嶮盡，蚤晚濟平川。"
        ],
        "title": "送士昭兄赴南外敦宗院二首  其二",
        "id": "3c192f9e-5897-4b8a-8b84-867448d287e3"
    },
    {
        "author": "薛季宣",
        "paragraphs": [
            "函封傳遠邊，瞥見藁街懸。",
            "虎喙終爲噉，狼心約下賢。",
            "時無漢延壽，天奪晉苻堅。",
            "請決春秋事，陳侯訃豈然。"
        ],
        "title": "觀天德圖像二首  其一",
        "id": "b45303fb-3f5b-4a74-96fa-70fb77f3ae73"
    },
    {
        "author": "薛季宣",
        "paragraphs": [
            "鳴鏑心何悖，投鞭計亦休。",
            "傳聞廣陵散，因作畔牢愁。",
            "淝水真同道，黄池故不侔。",
            "見遺天授像，看是郅支頭。"
        ],
        "title": "觀天德圖像二首  其二",
        "id": "cbc12b04-0c8f-4bb4-9cd4-25b3b73b8006"
    },
    {
        "author": "薛季宣",
        "paragraphs": [
            "淮浦天龍戰，居巢塞馬歸。",
            "陣傷軍背水，機失寇踰淝。",
            "越石知何在，虞君恨曷依。",
            "都緣生過涉，誰爲斬何徽。"
        ],
        "title": "傷淮帥",
        "id": "c40d6fe6-0864-4392-a1f7-e1e66f7b7e31"
    },
    {
        "author": "薛季宣",
        "paragraphs": [
            "放舟谷里口，乘流楚江干。",
            "釣臺亦已墮，大舶寧長安。",
            "春度亂山綠，風回平水湍。",
            "何須問今古，劫劫難爲觀。"
        ],
        "title": "袁口回棹有感",
        "id": "bb716518-af6b-42de-8a2d-ee4f46aedf97"
    },
    {
        "author": "薛季宣",
        "paragraphs": [
            "浮生寧久客，罷沐彈冠幘。",
            "芳樹幾時紅，童髮半莖白。",
            "千月浪翻濤，百齡駒過隙。",
            "多少少年人，烏頭問華簀。"
        ],
        "title": "白髮",
        "id": "19554a41-caf9-4d28-b966-d59e3f47029b"
    },
    {
        "author": "薛季宣",
        "paragraphs": [
            "扁舟送歸客，萬籟寂無風。",
            "宿霧青郊暗，卿雲碧嶺空。",
            "水清明去鷺，天遠入征鴻。",
            "日脚中流見，委蛇走白虹。"
        ],
        "title": "樊口晨泛送程端卿",
        "id": "40367d31-8616-4916-9f4d-f2cfb858cdc7"
    },
    {
        "author": "薛季宣",
        "paragraphs": [
            "疏雨渡西關，寒溪亦厚顔。",
            "風和沈白浪，雲斂出青山。",
            "浩蕩鷗偏適，翔飛鷺自閑。",
            "可堪泥染鞅，行客馬班班。"
        ],
        "title": "寒溪堂有待",
        "id": "a628dbe2-f593-4505-8260-834242a994de"
    },
    {
        "author": "薛季宣",
        "paragraphs": [
            "漢家傳舊事，太一祀中庭。",
            "宮架崇喬嶽，銀釭耀列星。",
            "九階塵擾擾，萬室火熒熒。",
            "兀坐聞迂叟，無人尚典刑。"
        ],
        "title": "元夜齋居",
        "id": "387b41e5-3a48-4825-ba95-17296089c975"
    },
    {
        "author": "薛季宣",
        "paragraphs": [
            "一避先生席，鏗然鼓瑟希。",
            "功名窗紙薄，聲色路塵微。",
            "大禮無通問，清談浪解圍。",
            "黨人狂斐甚，猶有詠雩歸。"
        ],
        "title": "讀列女傳",
        "id": "5ddbdddb-8621-4bef-bec9-ed0fc93994ff"
    },
    {
        "author": "薛季宣",
        "paragraphs": [
            "幾許興亡事，全歸喜怒中。",
            "鸛鳴非雨候，花落任春風。",
            "龍馬符雖在，檀槐戰已空。",
            "未須悲麥秀，王道有車攻。"
        ],
        "title": "讀骨鯁集",
        "id": "f6202a0e-8e71-45f7-a6e2-40bf4b1658ac"
    },
    {
        "author": "薛季宣",
        "paragraphs": [
            "訟庭披訴者，道我似禪僧。",
            "不悟無生理，安知最上乘。",
            "修行心懶慢，溘睡日瞢騰。",
            "說法還知否，宰官非所能。"
        ],
        "title": "縣民訴事有以禪僧見況者",
        "id": "f5bf0712-dd90-4ee5-8bb9-28158ded90c0"
    },
    {
        "author": "薛季宣",
        "paragraphs": [
            "弄琴函丈者，無始到來今。",
            "韶濩五弦上，乾坤三古心。",
            "荷香流曲沼，烟雨抹寒林。",
            "閔子罷傾聽，何人知此音。"
        ],
        "title": "士昭兄琴室",
        "id": "012f5cb5-be0e-46a2-90d3-8bed61db8bec"
    },
    {
        "author": "薛季宣",
        "paragraphs": [
            "丙夜不成寐，可如心念家。",
            "人情風上草，身世眼中沙。",
            "宿鳥司更漏，黄蜂集晚衙。",
            "了忘官府事，高枕是生涯。"
        ],
        "title": "無眠",
        "id": "96a1398f-8583-4238-bb49-6c49073adf3c"
    },
    {
        "author": "薛季宣",
        "paragraphs": [
            "有欲即有累，無營了無爲。",
            "且非割雞宰，寧是牧羊兒。",
            "甲解木方遂，苞屯芽定萎。",
            "江山萬里道，好去莫遲疑。"
        ],
        "title": "武昌射圃後山與江接走植柳竹方茂每爲民家羊羣所齕日有毆羊之事昔贊皇公以祝雞翁自況走亦可謂牧羊兒矣",
        "id": "720cbaa3-bd42-4147-90ef-9e3f4dc1c5ba"
    },
    {
        "author": "薛季宣",
        "paragraphs": [
            "駒鹿何年致，它山小水濱。",
            "呦呦興念母，麌麌熟依人。",
            "物性初無定，野心時亦馴。",
            "故林迷町疃，結友幸相親。"
        ],
        "title": "乳鹿或得之近山既不可縱畜之更日而馴走命之曰山友",
        "id": "58e5e8d1-1a77-4794-a129-5283ba5b2666"
    },
    {
        "author": "薛季宣",
        "paragraphs": [
            "乳貓毛比雪，卉服絮成衣。",
            "扼鼠氣方盛，食牛形但微。",
            "紛拏殊矍鑠，上下擬騰飛。",
            "幾許明眸子，虧盈望日暉。"
        ],
        "title": "乳貓",
        "id": "de81b566-b33c-4b88-a1c9-26691cad7670"
    },
    {
        "author": "薛季宣",
        "paragraphs": [
            "萃拔秀羣芳，花間得素王。",
            "牡丹紅樹色，菡萏碧池香。",
            "融洩云何樂，熙怡日是常。",
            "問人伊謔事，士女熟相忘。"
        ],
        "title": "芍藥",
        "id": "23977ba5-7c05-4474-a601-468dc27b9061"
    },
    {
        "author": "薛季宣",
        "paragraphs": [
            "指掌視吳都，遊人望已殊。",
            "清江浮晚岸，綠野漲春湖。",
            "我乏淵明事，誰爲漫叟徒。",
            "醉心尋古記，始信不虛誣。"
        ],
        "title": "殊亭",
        "id": "3eca3ae8-d346-4e6a-b40b-84a5f7fbcf6f"
    },
    {
        "author": "薛季宣",
        "paragraphs": [
            "風雨逢寒食，天公涕亦潸。",
            "柳眉顰綠髮，花淚溼朱顔。",
            "貼嶠雲橫水，藏舟霧障灣。",
            "燒痕青已徧，若箇子推山。"
        ],
        "title": "寒食雨  其一",
        "id": "e173c9da-fd2f-433e-bb85-a7e79d2b969e"
    },
    {
        "author": "薛季宣",
        "paragraphs": [
            "客裏換春衣，寒風带雨霏。",
            "漸班榆火禁，初感塞鴻歸。",
            "柳絮鶑啼亂，梨花蝶趁飛。",
            "丘原壇祭耳，悲念切更微。"
        ],
        "title": "寒食雨  其二",
        "id": "3300f64f-05c6-4158-9acd-1abff2398c83"
    },
    {
        "author": "薛季宣",
        "paragraphs": [
            "樊楚勞形甚，將迎一遡流。",
            "棹移驚立鳥，帆遠亂浮漚。",
            "落漠江皋樹，依稀荻岸舟。",
            "烏雲鳴雨急，還我舊神遊。"
        ],
        "title": "袁口舟行值雨",
        "id": "e23e0c75-86a1-4cd3-ae0c-cbcf36f9b6a7"
    },
    {
        "author": "薛季宣",
        "paragraphs": [
            "晼晚春闌雨，酴醿花意秋。",
            "雪飛香霰集，龍鬭玉雲浮。",
            "外戶楊青眼，中唐浪白頭。",
            "夢回人不見，心醉兀悠悠。"
        ],
        "title": "酴醿雨後  其一",
        "id": "761cbc29-2392-49ed-b739-e0a4237062dd"
    },
    {
        "author": "薛季宣",
        "paragraphs": [
            "玩世無心子，成功不義侯。",
            "升沈三躍浪，聚散一浮漚。",
            "守郡官槐木，王家夢髑髏。",
            "團團天上月，猶自曲如鉤。"
        ],
        "title": "酴醿雨後  其二",
        "id": "15eaceda-02ce-4ef8-ad57-3b71b6e746c0"
    },
    {
        "author": "薛季宣",
        "paragraphs": [
            "𣒅綠吐瑶琨，泠然郭外村。",
            "仙人來玉蕊，文士立山礬。",
            "芳澤留絲素，風流付酒罇。",
            "莫言瑒酷似，香處不勝繁。"
        ],
        "title": "𣒅花唐玉蕊花介甫謂之瑒花魯直謂之山礬武昌山中多有之其葉可供染事土人用之釀酒",
        "id": "6ddff208-e10d-4753-a85e-61ae75ff4619"
    },
    {
        "author": "薛季宣",
        "paragraphs": [
            "甚雨過清明，侵淫不肯晴。",
            "天占符後甲，人意失先庚。",
            "陌路河魚上，階塘野草生。",
            "早來雲陡黑，流澍霫間成。"
        ],
        "title": "春霖未霽澍雨大作",
        "id": "88a73937-26a5-43c9-948b-f6882d624c34"
    },
    {
        "author": "薛季宣",
        "paragraphs": [
            "株守生財道，棋翻正國成。",
            "周王方虎噬，唐后獨牛耕。",
            "軍罷心忘戰，民勞勢自傾。",
            "誰如內史鉉，求伴大夫平。"
        ],
        "title": "書江表志",
        "id": "ca226da2-be53-4429-a30b-e77e6fa543b1"
    },
    {
        "author": "薛季宣",
        "paragraphs": [
            "至樂歸靈囿，棲神得睡鄉。",
            "青奴涼自愜，班友夢偏長。",
            "莫管黄粱熟，何須綠醑嘗。",
            "知他人世界，若處有虞唐。"
        ],
        "title": "夏日晝寢",
        "id": "a9495e1f-0b88-4639-8e10-7abf10c586ac"
    },
    {
        "author": "薛季宣",
        "paragraphs": [
            "夏口傷前事，毛精淚暗垂。",
            "白龜生不報，黄鵠去無期。",
            "嶺雪炎雲熾，瓜田古岸移。",
            "戰塵愁滿眼，聊付一篇詩。"
        ],
        "title": "夏口懷舊",
        "id": "7f6e4a3a-4a10-4c53-9bf7-2378e5b5b431"
    },
    {
        "author": "薛季宣",
        "paragraphs": [
            "社舞莫㛹娟，當修晉白蓮。",
            "林梢開遠嶂，花片落寒泉。",
            "鐘鼓鏗鏘甚，松篁影带妍。",
            "如來本無象，長老亦逃禪。",
            "昔者溪爲虎，如今突蹔煙。",
            "萬松晨逕滑，九曲夏雲連。",
            "畦町苗初實，池塘滴尚涓。",
            "潔齋朝五日，清浄樂三年。",
            "要祝南山壽，南山壽十千。"
        ],
        "title": "寒溪寺拈香時國喪罷宴錫已三歲二首  其一",
        "id": "756bdf34-2ed3-43e4-bf07-594b2d9a96c6"
    },
    {
        "author": "薛季宣",
        "paragraphs": [
            "朝衣結藍綬，古剎禮青蓮。",
            "蒨絢林間樹，琤瑽竹下泉。",
            "晨曦方散彩，曉宿有餘妍。",
            "聚石應聞道，無人爲說禪。",
            "路回荒翳目，江遠望生煙。",
            "略彴溪源舊，孱顔嶺岫連。",
            "清神山歷歷，洗耳澗涓涓。",
            "菩薩行觀世，封人願祝年。",
            "更須東畝粟，長穗滿三千。"
        ],
        "title": "寒溪寺拈香時國喪罷宴錫已三歲二首  其二",
        "id": "cd76f9ae-7601-4bd9-abbb-c13cb5ebdf2d"
    },
    {
        "author": "薛季宣",
        "paragraphs": [
            "國色宜炎夏，宮裝染絳紗。",
            "蒼崖陸渾火，朱景赤城霞。",
            "顔駐留瓊蕊，丹成嚥日華。",
            "東山舊遊處，遥憶武陵家。"
        ],
        "title": "石榴花",
        "id": "9e9c2c25-4b96-4dab-a9ae-9a3c53963187"
    },
    {
        "author": "薛季宣",
        "paragraphs": [
            "學問非干祿，宦遊端爲貧。",
            "生慙挽船令，羞殺采芝人。",
            "求牧知平陸，無漿賣棘津。",
            "讀書心愧否，何日是來春。"
        ],
        "title": "自訟",
        "id": "ab4c7265-9ae9-4c8f-bad0-2ba368781801"
    },
    {
        "author": "薛季宣",
        "paragraphs": [
            "上蔡游公子，真情本自愚。",
            "五刑身具論，七罪法當誅。",
            "逐兔蹤牽狗，亡秦效擊胡。",
            "明功與周召，爲問驪山徒。"
        ],
        "title": "讀李斯傳",
        "id": "ea27264d-fcd3-4257-93d7-56087c000dcc"
    },
    {
        "author": "薛季宣",
        "paragraphs": [
            "酣睡忽驚覺，空牀秋氣清。",
            "四垂來雨脚，萬壑漲灘聲。",
            "飛洒穿戎幕，凄涼悵旅情。",
            "緹幢高卧者，應更薄書生。"
        ],
        "title": "宿低寨遇雨",
        "id": "4388e2bb-285e-4cd2-870b-d7e794875796"
    },
    {
        "author": "薛季宣",
        "paragraphs": [
            "左角語爭戰，南柯聞大奔。",
            "胡爲控弦去，猶有覆車存。",
            "行客應貪路，邊城不閉門。",
            "夜眠思往舊，空淚溼牀痕。"
        ],
        "title": "至信陽宿蕭安撫寨蕭虜蔡將去歲陷信陽者",
        "id": "a37480c4-c31a-401c-8270-0a709301614e"
    },
    {
        "author": "薛季宣",
        "paragraphs": [
            "去矣鴟夷子，片帆移夕陽。",
            "意深三折臂，情結九回腸。",
            "風雨思無晦，江湖道可忘。",
            "死生猶暫別，萬里未爲長。"
        ],
        "title": "別元可元亨",
        "id": "31ff0e47-ced0-4a92-baa5-58cf0771d160"
    },
    {
        "author": "薛季宣",
        "paragraphs": [
            "父子本天性，情緣私愛暌。",
            "寧留今夕忍，無作望思悲。",
            "克己歸仁禮，回心即孝慈。",
            "同年千古意，聖相不吾欺。"
        ],
        "title": "縣有父子訟者走以魯人之法聽之喜其改悔而作",
        "id": "ed7e253f-fd8b-4b7a-b164-74a54e10e042"
    },
    {
        "author": "薛季宣",
        "paragraphs": [
            "候客樊岡道，新晴致日佳。",
            "萬般詩外意，百種夢中花。",
            "蔓綠鋪平野，江流襲漲沙。",
            "無如石頭滑，龍首粲新芽。"
        ],
        "title": "樊岡雨後瀰望皆平蕪綠草無復花矣",
        "id": "88d59c4c-4e60-43dd-abbf-d6b57b5f5d1b"
    },
    {
        "author": "薛季宣",
        "paragraphs": [
            "蹤跡五湖浪，生涯千尺綸。",
            "是非寧入耳，榮辱不關身。",
            "獵獵菰蒲暮，淒淒浦溆春。",
            "何時共蓑笠，和雨釣青蘋。"
        ],
        "title": "漁父二首  其一",
        "id": "73dd1a74-15e1-4733-ae61-f58816978c54"
    },
    {
        "author": "薛季宣",
        "paragraphs": [
            "紅蓼白蘋岸，清風江月明。",
            "萬波千尺動，四海一漚輕。",
            "濁酒醉獨酌，鮮魚饑旋烹。",
            "興來歌欵乃，煙雨過前汀。"
        ],
        "title": "漁父二首  其二",
        "id": "551b57dd-8830-4c7f-8322-5e9e3e51735e"
    },
    {
        "author": "薛季宣",
        "paragraphs": [
            "根節凌槐夏，風霜閲草春。",
            "此君椽筆健，稚子錦綳新。",
            "有待瞻淇奧，行將滿渭濱。",
            "狂鞭任奔迸，我不是饞人。"
        ],
        "title": "筠鄉新筍",
        "id": "beba37fb-5608-4056-81d8-fe05c2315d84"
    },
    {
        "author": "薛季宣",
        "paragraphs": [
            "不著金縷衣，寒窗弄明月。",
            "端宜裝淡泊，自是香蓬馞。",
            "臭味真可人，風流到華髮。",
            "試爲問東籬，定得淵明骨。"
        ],
        "title": "白菊",
        "id": "0a68d2ec-7de9-4a7d-87d1-490bb4f0a416"
    },
    {
        "author": "薛季宣",
        "paragraphs": [
            "別是南州種，寒花七里香。",
            "玉笄駢寶髻，金粟綴銀璫。",
            "自得山林趣，不爲時世裝。",
            "紫霞休騁瑞，未及野梅芳。"
        ],
        "title": "丁香花",
        "id": "99aae7f1-d271-4c12-86d5-83aad565acf4"
    },
    {
        "author": "薛季宣",
        "paragraphs": [
            "誰得東君信，風生十萬家。",
            "土牛占穀麥，灰律動蒹葭。",
            "嫩綠萌芳蕊，新紅茁綻芽。",
            "未能都免俗，春勝插春花。"
        ],
        "title": "立春",
        "id": "4ef81051-7662-4b9d-adf3-58fdf7e9eb0b"
    },
    {
        "author": "薛季宣",
        "paragraphs": [
            "怪得寒風瘦，窗明積漸加。",
            "起來裘潑水，逆視竹生花。",
            "厚貌分羣品，新裝副六珈。",
            "飄零飛落葉，轉動絞回車。",
            "無定從高下，忘形變邇遐。",
            "郊坰鋪毳罽，階砌撒江沙。",
            "灑壁侵修飾，填坑旋不漥。",
            "屋頭昂怪獸，山脊走長蛇。",
            "萬木枝都亞，中庭石盡遮。",
            "獅符蹲陡踞，龍井噴增呀。",
            "撲面輕盈甚，裝衣點綴斜。",
            "礎閑開匣鏡，碑仆插梳牙。",
            "同色連千里，虛光合萬家。",
            "壓災時世重，爲瑞老農誇。",
            "勢極雲天際，威凌凍水涯。",
            "凹兜坡崿岝，條突樹牙槎。",
            "客子衣裳怯，王孫酒力奢。",
            "影浮垂繡幌，香带落梅花。",
            "籭簸知神女，門屯想夜叉。",
            "未能三十韻，旋瀹試烹茶。"
        ],
        "title": "雪",
        "id": "6c05ee82-b1f4-42bd-a977-c37e778eaca6"
    },
    {
        "author": "薛季宣",
        "paragraphs": [
            "叱御逆軺車，愁先負弩驅。",
            "虎頭晴在望，羊角淖盈途。",
            "草莽迷行跡，湖山出畫圖。",
            "傷今又懷古，坐睡覺吳歈。"
        ],
        "title": "郊迎趙漕",
        "id": "5d0c4def-eb11-4404-88b1-b83d545b39f9"
    },
    {
        "author": "薛季宣",
        "paragraphs": [
            "會稽吳功薄，夫椒越報深。",
            "漢驅胡遠遁，周任狄來侵。",
            "頼是佛狸死，何當頡利禽。",
            "請和君信否，無故莫容心。"
        ],
        "title": "傳聞北虜請和",
        "id": "aefb6ab3-13e5-4acf-9947-52551b2b8d93"
    },
    {
        "author": "薛季宣",
        "paragraphs": [
            "霢霂雨黄梅，凝雲綰不開。",
            "心知養苗稼，眼見長莓苔。",
            "密篋幾如漬，崇墉勢欲隤。",
            "鬰蒸任炎熱，誰解酌金罍。"
        ],
        "title": "梅雨",
        "id": "d209f89b-df8d-4450-91b6-e9636cdcff6c"
    },
    {
        "author": "薛季宣",
        "paragraphs": [
            "橫塘富花柳，杳杳鏡中行。",
            "樓觀朱涵壁，洞天珉掩閎。",
            "林深暮雲合，地僻夏寒生。",
            "康樂屏巖靜，鳴榔時一聲。"
        ],
        "title": "遊飛霞洞",
        "id": "e47d6f10-7ea5-4953-937c-d57c317a2c31"
    },
    {
        "author": "薛季宣",
        "paragraphs": [
            "二江涵古寺，雙嶼聳平沙。",
            "翠浪環流浄，金城到眼奢。",
            "水光摇殿閣，塔景動龍蛇。",
            "不減蓬壺意，屯雲未許遮。"
        ],
        "title": "龍翔寺",
        "id": "f89c7169-7f73-4adb-883d-a1a80206d8fa"
    },
    {
        "author": "薛季宣",
        "paragraphs": [
            "久客多塵滓，心懷爲子開。",
            "文知龍有種，名苦雉爲媒。",
            "但得貧無累，何嗟去不來。",
            "吳門衆多士，待爾和羹梅。"
        ],
        "title": "酬張縣尉",
        "id": "7ff033ae-ff33-41b6-ad43-0be9a6113471"
    },
    {
        "author": "薛季宣",
        "paragraphs": [
            "蒼天毒我生，顧復自孩嬰。",
            "元夜維蛇夢，三山壽斝傾。",
            "星毬明烜赫，鼇島峻崢嶸。",
            "樂事都如夢，傷心母道情。"
        ],
        "title": "元夕憶世母",
        "id": "8e79209c-1daf-4ecd-bd6b-b1c46d76e528"
    },
    {
        "author": "薛季宣",
        "paragraphs": [
            "蘸染木芙蓉，深紅間淺紅。",
            "錦籠烘夕照，翠袖揖秋風。",
            "艷冶歸尤物，凄涼識化工。",
            "拒霜高節在，丹藥謾成業。"
        ],
        "title": "拒霜花",
        "id": "888a4869-50ea-46f3-9df8-332deab0047e"
    },
    {
        "author": "薛季宣",
        "paragraphs": [
            "旅枕罷殘夢，明星懸屋椽。",
            "不辭風露冷，欲了東西緣。",
            "雲馭方擎日，月輪猶印天。",
            "波波定何事，羞死地行仙。"
        ],
        "title": "早行",
        "id": "6a75e6e8-cdf1-4f86-9d4f-29499cb8f296"
    },
    {
        "author": "薛季宣",
        "paragraphs": [
            "梅月乍開霽，油雲閒卷舒。",
            "溢光穿隙日，浮祲出清虛。",
            "鼓吹蛙聲亂，笙簧竹影疏。",
            "雨來三四點，靜覺打籧篨。"
        ],
        "title": "天陰",
        "id": "76d2fefa-1d90-45e1-b238-51a5db20984f"
    },
    {
        "author": "薛季宣",
        "paragraphs": [
            "閒居百不憂，何事武昌遊。",
            "旦旦三江口，時時十里頭。",
            "箇中都是妄，此外竟何求。",
            "生被浮名累，將迎卒未休。"
        ],
        "title": "告歸郡不得請倦于將迎之勞",
        "id": "5a6bbf4b-79d5-4065-b544-48492b8c26f6"
    },
    {
        "author": "薛季宣",
        "paragraphs": [
            "攀援長者車，昧爽踏汀沙。",
            "片玉山銜水，堆金日蘸霞。",
            "風來雲外嶺，露重竹間花。",
            "好景看如客，心閒即是家。"
        ],
        "title": "昧爽寒溪送客",
        "id": "d835ab64-e299-4280-93fd-f53547473942"
    },
    {
        "author": "薛季宣",
        "paragraphs": [
            "驚起周公夢，三竿日倍高。",
            "被氈吟不用，州縣職徒勞。",
            "脂轄驅郵置，金車困賊曹。",
            "幾如陳處士，龍卧楚江皋。"
        ],
        "title": "二十三日送客寒溪還視邑事食時過節推周文猶高卧未起愒然嗟羨以詩戲之",
        "id": "3bf05334-924e-44a1-815d-5a2c0d5405af"
    },
    {
        "author": "薛季宣",
        "paragraphs": [
            "鳥迹鋪天篆，金波漾日沙。",
            "鷺拳巖積雪，風勺浪飛花。",
            "江斷客帆入，崖回山影斜。",
            "峰雲青入漢，略約二三家。"
        ],
        "title": "夏日江濱",
        "id": "ab782264-f4ff-4f9b-827c-9466efb391ef"
    },
    {
        "author": "薛季宣",
        "paragraphs": [
            "三府書交上，羣公座盡傾。",
            "量包雲夢嶺，名動洛陽城。",
            "雞肋刀焉用，牛腰軸定盈。",
            "江南望江北，無可贈梅英。"
        ],
        "title": "聞黄仲益雲夢辟書報命",
        "id": "02e0a270-8531-41e2-8b33-a906f54ded6b"
    },
    {
        "author": "薛季宣",
        "paragraphs": [
            "不假成田勢，寧堪麥秀悲。",
            "青氈梁舊物，赤幟漢威儀。",
            "剛被農家誤，俄推鼎祚移。",
            "江湖百郡地，只自黍離離。"
        ],
        "title": "讀蕭銑傳",
        "id": "bd262559-d816-40bd-bbd5-4e1b5d309d7d"
    },
    {
        "author": "薛季宣",
        "paragraphs": [
            "弔古因紬卷，傷神却皺眉。",
            "蜂房開自牖，蟻穴潰成堤。",
            "不苦南風競，長懷北馬悲。",
            "陽曦曜星月，還有餞西時。"
        ],
        "title": "讀九國志悶書",
        "id": "f9a5fe8b-5a47-488d-a1e9-643bf6761edc"
    },
    {
        "author": "薛季宣",
        "paragraphs": [
            "儒服便章甫，戎裝乍鐵衣。",
            "幾曾生共樂，猶有死同歸。",
            "著屨惟何甚，乘車未遽非。",
            "愧酬軍旅問，先見少知幾。"
        ],
        "title": "被甲",
        "id": "d7d72744-d77f-4f39-982d-7ee462874627"
    },
    {
        "author": "薛季宣",
        "paragraphs": [
            "沔曲回晨棹，驚飛羨水禽。",
            "波紋沙隠見，山影浪浮沈。",
            "色動蘆花雪，光摇日脚金。",
            "扁舟歸未得，惆悵五湖心。"
        ],
        "title": "曾陽回棹",
        "id": "08955618-711d-4f00-8dad-4dede12b022f"
    },
    {
        "author": "薛季宣",
        "paragraphs": [
            "左角蠻攻觸，南柯檀伐槐。",
            "徘諧記名字，人物委塵埃。",
            "錦里昔曾到，樊川今此來。",
            "遺風不可見，觀古意悠哉。"
        ],
        "title": "讀三國志",
        "id": "9522cd90-30f0-4038-b0ee-23475940b7e2"
    },
    {
        "author": "薛季宣",
        "paragraphs": [
            "信乃噲等伍，宏與滔比肩。",
            "饗士未爲過，出跨真能賢。",
            "物外體三極，環中無二天。",
            "傷哉千古恨，顰蹙翫陳編。"
        ],
        "title": "讀史",
        "id": "062718bd-1073-4d92-a383-11de66dabec3"
    },
    {
        "author": "薛季宣",
        "paragraphs": [
            "夢入江南路，依然識舊廬。",
            "家人話生計，兒子督程書。",
            "繚繞俗緣在，纏綿習氣餘。",
            "金雞驚悞我，安問未爲疏。"
        ],
        "title": "仵落回路得家書是夕有歸夢",
        "id": "e2692a84-dc95-4860-a829-3f505c0aef41"
    },
    {
        "author": "薛季宣",
        "paragraphs": [
            "不學老農稼，而爲田舍翁。",
            "劬勞方軫慮，定集竟何功。",
            "心惻焄蒿氣，時寒疾甚風。",
            "年時尚壇祭，廢絕意奚窮。"
        ],
        "title": "三月七日按雲陂莊還宿舊州寺懷松楸作",
        "id": "562b95d7-f1cb-42bf-8750-19eb4ea0d22d"
    },
    {
        "author": "薛季宣",
        "paragraphs": [
            "髣髴依蠻室，林端鳥道縈。",
            "煙疑雲異色，松接澗同聲。",
            "樹古龍蛇蚴，巖嵬虎豹獰。",
            "野花舞狂蝶，栩栩夢莊生。"
        ],
        "title": "山舍三首  其一",
        "id": "aef39075-c5dd-4250-9002-6b93edf08ceb"
    },
    {
        "author": "薛季宣",
        "paragraphs": [
            "塢闊廜蘇小，奇峰疊翠屏。",
            "巖頭通鳥跡，山脊走龍形。",
            "峽斷風偏勁，林幽天欲冥。",
            "流泉不知處，虛谷響泠泠。"
        ],
        "title": "山舍三首  其二",
        "id": "7162d841-63ea-451f-ac4c-2d46f55b1fa9"
    },
    {
        "author": "薛季宣",
        "paragraphs": [
            "寂寞無塵事，茅茨秀嶺連。",
            "密蘿蒙灌木，亂石隠流泉。",
            "蟬噪雲間樹，鳥飛山外天。",
            "孤雲自明滅，應達主人玄。"
        ],
        "title": "山舍三首  其三",
        "id": "eb718de9-560e-44a1-bd92-2afbe49341d9"
    },
    {
        "author": "薛季宣",
        "paragraphs": [
            "戰伐徒形似，死生俱妄爲。",
            "爭先明有法，當局自成迷。",
            "多算非關劫，成功定出奇。",
            "兩情深海若，不比看人知。"
        ],
        "title": "觀棋",
        "id": "fd249ce8-e6f8-410d-88d7-ee608b077f04"
    },
    {
        "author": "薛季宣",
        "paragraphs": [
            "羽翼假真仙，飛來秀嶺巔。",
            "道高還自正，境寂若爲禪。",
            "寓目山如礪，昂頭浪拍天。",
            "閩城多少地，羃歷带平煙。"
        ],
        "title": "昇仙寺",
        "id": "110394f4-14ec-4477-8d8d-b2a93d508774"
    },
    {
        "author": "薛季宣",
        "paragraphs": [
            "物極雖云反，寒威何太衰。",
            "東風入簾幕，生意滿林畦。",
            "古木含新綠，仙葩吐舊枝。",
            "陰晴苦不定，中夜忍聞規。"
        ],
        "title": "丙子歲春",
        "id": "e6db57a0-fbca-4d5a-8a84-546f6aa86ea1"
    },
    {
        "author": "薛季宣",
        "paragraphs": [
            "春信潮聲急，滔滔掩岸沙。",
            "客船離浦溆，漁笛起蒹葭。",
            "盪槳水光碎，轉山帆影斜。",
            "篙工指煙樹，依約有人家。"
        ],
        "title": "江行即事",
        "id": "b78efb20-daf8-4faa-a250-668a058e01fd"
    },
    {
        "author": "薛季宣",
        "paragraphs": [
            "旬浹雨銀花，山林盡綺羅。",
            "東風雲氣減，南紀日光和。",
            "皓皓污應易，涓涓滴轉多。",
            "冰生又冰釋，天道竟如何。"
        ],
        "title": "雪銷",
        "id": "416538d0-9429-4d59-9474-d45bd40492e5"
    },
    {
        "author": "薛季宣",
        "paragraphs": [
            "竊國盜仁義，驚人新見聞。",
            "腥羶冠冕俗，穢雜犬羊羣。",
            "孟獲尚七縱，匈奴非五分。",
            "啟民身薙草，爲有鴈門軍。"
        ],
        "title": "讀大定書詔",
        "id": "4988bdaf-9ea8-49d5-b150-8406112d0fee"
    },
    {
        "author": "薛季宣",
        "paragraphs": [
            "不見子都子，誠臺一壯觀。",
            "爛開梅骨峭，高聳玉峰寒。",
            "誰共雲霄目，詩亡錦繡肝。",
            "夢魂千里道，應更酒腸寬。"
        ],
        "title": "誠臺雪望懷子都五首  其一",
        "id": "06102491-14ad-4f99-9c8c-e4203d2a7168"
    },
    {
        "author": "薛季宣",
        "paragraphs": [
            "故人一相遇，七返霰瀌瀌。",
            "辭采應奇甚，顛狂即在不。",
            "尋思落帽會，乘興錦官遊。",
            "皎皎誠臺暮，詩腸獨自搜。"
        ],
        "title": "誠臺雪望懷子都五首  其二",
        "id": "d4fa900c-5431-4e9a-aaf1-b1eb15be54ef"
    },
    {
        "author": "薛季宣",
        "paragraphs": [
            "白也今良嗣，千年璧一雙。",
            "文思泉漱石，色照月明窗。",
            "樸樕空樊渚，飄零遠漢江。",
            "此情誰與度，木介響琤瑽。"
        ],
        "title": "誠臺雪望懷子都五首  其三",
        "id": "ab403697-2bc6-490e-b0b7-48e4b5109440"
    },
    {
        "author": "薛季宣",
        "paragraphs": [
            "狂遊失可人，萍聚我和君。",
            "千里共明月，幾山空白雲。",
            "擊鵰飛墮毳，嚼雪冷冰齦。",
            "百歲無多子，離居困索羣。"
        ],
        "title": "誠臺雪望懷子都五首  其四",
        "id": "c5e5ba99-8a51-41db-9a8a-c023c86bb96a"
    },
    {
        "author": "薛季宣",
        "paragraphs": [
            "掩脛誠臺雪，吟頭祇自昂。",
            "梅花開嶺路，冰玉皺池塘。",
            "良馬日千里，美人天一方。",
            "尺書不可寄，道義兩相忘。"
        ],
        "title": "誠臺雪望懷子都五首  其五",
        "id": "3b261ed3-eb58-4ae1-ad45-1867323a50c9"
    },
    {
        "author": "薛季宣",
        "paragraphs": [
            "官冷君休歎，浮名陌路車。",
            "冰山逢燠泮，豆粥併寒除。",
            "但酌樽中酒，從堆架上書。",
            "未酬題柱志，終不羨相如。"
        ],
        "title": "和賈簿",
        "id": "3425f61f-b6f8-4a2e-a9b7-b10105be9d47"
    },
    {
        "author": "薛季宣",
        "paragraphs": [
            "荼毒惟何甚，同時失所天。",
            "哀傷逢此日，懷抱憶初年。",
            "白雪明心素，青松黯墓埏。",
            "不堪陳几席，罪罟欲誰冤。"
        ],
        "title": "忌日雪",
        "id": "be3d833b-dcd3-4c04-a778-e93ee8aa821e"
    },
    {
        "author": "薛季宣",
        "paragraphs": [
            "江市彌旬雪，人行失舊蹤。",
            "梅藏香骨瘦，冰結浪花重。",
            "髣髴門前柳，昏迷郭外峰。",
            "屋簷天漢在，一雁沒清空。"
        ],
        "title": "大雪",
        "id": "7b3996a5-4316-4421-9449-ef1dd3f58098"
    },
    {
        "author": "薛季宣",
        "paragraphs": [
            "麥穗雖乾耳，秧苗未吐心。",
            "正須雲潑墨，生怕日流金。",
            "氣鬰山堂潤，風回竹逕陰。",
            "稱人三四點，爭道即爲霖。"
        ],
        "title": "喜雨",
        "id": "1620a090-1eb9-46c7-98b2-784594d54801"
    },
    {
        "author": "薛季宣",
        "paragraphs": [
            "無定若遊絲，神人薦玉衣。",
            "飄摇思遠舉，婀娜怯空歸。",
            "晚色檀心重，春寒酒力微。",
            "牽腸無柳眼，香絮雪花飛。"
        ],
        "title": "春老寒雨酴醿竟爛",
        "id": "de736eea-6c07-4130-91e1-b38a6aca2c80"
    },
    {
        "author": "薛季宣",
        "paragraphs": [
            "閑是等閑非，沈迷不自知。",
            "黄粱一夜夢，白雪數人詩。",
            "身後輸杯酒，生前對局棋。",
            "幾多亡國恨，窗几靜搘頤。"
        ],
        "title": "讀史",
        "id": "cf2f601b-bc96-4713-a09b-b13019a05461"
    },
    {
        "author": "薛季宣",
        "paragraphs": [
            "延陵七春夢，悲切意更微。",
            "頗復吳牛喘，還多代馬依。",
            "去來紛混混，今昨是非非。",
            "況在遼東鶴，千年方始歸。"
        ],
        "title": "延陵感懷",
        "id": "b67ebb5f-efff-43ec-b711-8bd8620758a3"
    },
    {
        "author": "薛季宣",
        "paragraphs": [
            "風洗朔雲靜，愁蠲淚眼晴。",
            "夜闌灰亦冷，目眩室生明。",
            "客子遠鄉巷，天公偏世情。",
            "布衾寒潑水，墜葉也心驚。"
        ],
        "title": "雪霽和智叔次諸郎曹韻二首  其一",
        "id": "f87e40ad-188f-4db9-ad42-18d6ff90994f"
    },
    {
        "author": "薛季宣",
        "paragraphs": [
            "同雲起飛絮，忽作無意晴。",
            "夢破客愁絕，魂銷天夜明。",
            "聞雞悲壯節，哀雁切鄉情。",
            "夜靜羣動息，空牀時自驚。"
        ],
        "title": "雪霽和智叔次諸郎曹韻二首  其二",
        "id": "29c9c2cc-ac4d-4e9a-b1fa-d40ba1c46e78"
    },
    {
        "author": "薛季宣",
        "paragraphs": [
            "鳳曆回龍紀，羲和御物新。",
            "崎嶇萬里道，牢落五年春。",
            "羈客聞哀雁，傷懷念昔人。",
            "米鹽能幾許，還自不由身。"
        ],
        "title": "元日",
        "id": "1f34dad1-9532-4101-aefd-fecbe7205d90"
    },
    {
        "author": "薛季宣",
        "paragraphs": [
            "憶到梯雲巷，哀傷韡鄂叢。",
            "舞鸞悲引鏡，傷雁落空弓。",
            "清夢回時雨，繁聲發夏蟲。",
            "情鍾正吾輩，匡坐泣薰風。"
        ],
        "title": "夢回二首  其一",
        "id": "e8c6ca31-7df0-4f29-a737-a58dfa85c604"
    },
    {
        "author": "薛季宣",
        "paragraphs": [
            "吾宗鮮兄弟，何事日飄零。",
            "凋落皆鵷鳳，相從謝鶺鴒。",
            "世緣那可了，魂夢也非寧。",
            "屈指傷心事，端如欲曙星。"
        ],
        "title": "夢回二首  其二",
        "id": "4ac7588e-ce09-4c84-905d-4946f3d746d4"
    },
    {
        "author": "薛季宣",
        "paragraphs": [
            "達仕租千石，虛名酒五經。",
            "豈能千日醉，未勝九年耕。",
            "識取杯中趣，知從袋裏乘。",
            "讀書無一事，官宦汩平生。"
        ],
        "title": "鄉思",
        "id": "806dcd3e-8fc9-4eb4-9db1-132af4defa90"
    },
    {
        "author": "薛季宣",
        "paragraphs": [
            "異縣臨寒食，爲情覺大難。",
            "焄蒿五精氣，破散六祠壇。",
            "墮淚紛朝雨，回腸減夜餐。",
            "誰家簫鼓咽，懽舞欲媻跚。"
        ],
        "title": "寒食二首  其一",
        "id": "92963fdd-b477-4abc-b035-06734eb7bedd"
    },
    {
        "author": "薛季宣",
        "paragraphs": [
            "五歲懷歸夢，言歸已得歸。",
            "未能逃俗累，旋復著征衣。",
            "子貢當何戰，燕人切自悲。",
            "無堪一百五，春雨作霏微。"
        ],
        "title": "寒食二首  其二",
        "id": "608e0940-6581-4aab-96e5-30004c341f8b"
    },
    {
        "author": "薛季宣",
        "paragraphs": [
            "狐死正丘首，鳶飛翰戾天。",
            "乃知司馬晉，不若慕容燕。",
            "濟亂須人傑，投機赧世賢。",
            "長江千古恨，南北幾陳編。"
        ],
        "tags": [
            "长江"
        ],
        "title": "感事",
        "id": "a1a3480d-c245-4878-b008-38751be47fc5"
    },
    {
        "author": "薛季宣",
        "paragraphs": [
            "谿𪀸滄江外，雌雄萬里心。",
            "浪花浮彩翠，煙雨弄清音。",
            "蓼岸無端艷，蓮塘底處尋。",
            "鴛鴦誰著色，知誤幾金針。"
        ],
        "title": "鸂鶒",
        "id": "dfb5c509-681d-4254-92ff-8cd77162cbe5"
    },
    {
        "author": "薛季宣",
        "paragraphs": [
            "大漠煙塵靜，三公計畫奇。",
            "定安唐廟貌，行復漢官儀。",
            "捷奏騰千里，除書滿四維。",
            "自然禽頡利，蚤晚贊無爲。"
        ],
        "title": "讀邸報二首  其一",
        "id": "a653dda4-87de-4dec-b2ca-aa982c2d940c"
    },
    {
        "author": "薛季宣",
        "paragraphs": [
            "世味刀頭蜜，人情屋上烏。",
            "榮華葉子格，升黜選仙圖。",
            "豺祭知生獸，蛇銜欲報珠。",
            "不將魂夢到，反是憶蓴鱸。"
        ],
        "title": "讀邸報二首  其二",
        "id": "4b329d43-f9b7-4523-9c5f-bb6f158f7811"
    },
    {
        "author": "薛季宣",
        "paragraphs": [
            "不改天香細，無端人意疏。",
            "重陽把杯者，今夕尚來與。",
            "白羽摇依舊，黄裳笑反初。",
            "知時自凡俗，冷暖欲焉如。"
        ],
        "title": "九月十日菊",
        "id": "dafddcad-7c94-47e7-bfe0-9a2f014cbafb"
    },
    {
        "author": "薛季宣",
        "paragraphs": [
            "圓覺聲聞夜，蒙頭大比丘。",
            "上功來莫府，如用復東周。",
            "行即昇平舊，還從汗漫遊。",
            "憑誰問淮蔡，元濟莫擒不。"
        ],
        "title": "夜聞捷音",
        "id": "327177b0-6188-403b-9c6d-283226cb9e3d"
    },
    {
        "author": "薛季宣",
        "paragraphs": [
            "春鳥弄輕微，凝陰滿院飛。",
            "蠶姑云力作，杜宇不如歸。",
            "世變知音少，人亡解語希。",
            "汗顔多反仄，濺淚溼單衣。"
        ],
        "title": "悶成",
        "id": "735b6b11-1288-41c1-849d-c06cfb3cd1f1"
    },
    {
        "author": "薛季宣",
        "paragraphs": [
            "春晝閣春愁，無情若隠憂。",
            "柔腸牽柳眼，困淚點花頭。",
            "不放春風度，從教暮雨休。",
            "哀憐無限意，小畜閔黄州。"
        ],
        "title": "春陰",
        "id": "3f374eaa-1e79-4f6d-9def-af350993a6a5"
    },
    {
        "author": "薛季宣",
        "paragraphs": [
            "自得天然艷，書窗氣吐虹。",
            "有心惟燭物，無種到施工。",
            "不管三春候，平分兩曜功。",
            "報人知喜事，誰辨悉歸空。"
        ],
        "title": "燈花",
        "id": "4764ee7f-26a9-4448-b600-e28d70adcbcf"
    },
    {
        "author": "薛季宣",
        "paragraphs": [
            "風喜檣烏順，知難喚酒杯。",
            "好溪寒已半，京洛暖應回。",
            "僧舍方飄雪，江籬欲放梅。",
            "不須愁國步，之子棟梁材。"
        ],
        "title": "送鄭景望赴國子丞詩二首  其一",
        "id": "39472e4e-22d4-4336-99f6-da1fc2ebbf2e"
    },
    {
        "author": "薛季宣",
        "paragraphs": [
            "愾我論交晚，何堪又索居。",
            "朝陽鳴必鳳，清水察無魚。",
            "百惱愁成斛，羣疑鬼載車。",
            "否臧亡可道，贏得腹詩書。"
        ],
        "title": "送鄭景望赴國子丞詩二首  其二",
        "id": "d24a3ddd-07a0-4417-b778-e259abb93239"
    },
    {
        "author": "薛季宣",
        "paragraphs": [
            "恢炱煽炎毒，萬里無來風。",
            "殿閣少微涼，況乃陌路中。",
            "紈扇可把揮，秋高網絲蟲。",
            "冰山豈足恃，見睍聿消融。",
            "進退信惟谷，黄塵奈匆匆。",
            "鄭君冰雪姿，干將依崆峒。",
            "竭蹶救頭然，巾車佐元戎。",
            "生人在熾炭，吾何憚爞隆。",
            "往聞開元帝，逃暑繡嶺宮。",
            "偪仄政浩歎，木陰見姚崇。",
            "煩溽頓以消，語識靜勝工。",
            "相期在此行，山泉養童蒙。"
        ],
        "title": "送鄭景元赴秀州判官詩",
        "id": "f7269fd1-9e21-44b6-9690-c371bbb760f0"
    },
    {
        "author": "薛季宣",
        "paragraphs": [
            "黄庭有真詣，魂升魄入淵。",
            "知機動以食，還反道自然。",
            "嘗聞鍊色石，可用補蒼天。",
            "時哉復時哉，寧教悔在前。"
        ],
        "title": "兄子象先罷公試歸知武林動靜成古風三首  其一",
        "id": "2ec670be-505d-4bcc-87a7-adb66b8d651a"
    },
    {
        "author": "薛季宣",
        "paragraphs": [
            "野鶴入雞羣，猨豈王孫輩。",
            "之人定忘物，未足言身世。",
            "丹山兩鳳皇，爲誰來噦噦。",
            "靈龜發與肣，可以卜隆殺。"
        ],
        "title": "兄子象先罷公試歸知武林動靜成古風三首  其二",
        "id": "438fcd64-f194-45ce-9c26-6f7705d865ec"
    },
    {
        "author": "薛季宣",
        "paragraphs": [
            "明珠以彈雀，得雀亦亡珠。",
            "颺鶩以當鷹，夫豈獵之徒。",
            "黄金有定價，韞櫝盍藏諸。",
            "薰風扇餘涼，吾方愛吾廬。"
        ],
        "title": "兄子象先罷公試歸知武林動靜成古風三首  其三",
        "id": "379384ef-6873-4d19-aba4-82d6cbb77aed"
    },
    {
        "author": "薛季宣",
        "paragraphs": [
            "元夜憶年時，忘情居灝灝。",
            "縣齋今夕居，曷謂傷懷抱。",
            "都緣人事非，不足年時好。",
            "世母舍我歸，屈指憂吾老。",
            "人亡不可見，此心爲草草。",
            "大人月云忌，棄我方兒褓。",
            "呱呱救嬰泣，安知請丘禱。",
            "諸父洎諸兄，下世吁何早。",
            "悲傷失所恃，涕淚流行潦。",
            "哀思動時節，不見蓮燈好。",
            "鄉居計日長，松楸倩誰埽。",
            "諸母侍何期，念舊呼穹昊。"
        ],
        "title": "元夜齋居",
        "id": "565f1b4a-1cb2-4896-a445-3d4c75283290"
    },
    {
        "author": "薛季宣",
        "paragraphs": [
            "春雨不知止，新晴旋復陰。",
            "霏霺散秋毫，虛簷水鳴琴。",
            "琤瑽響疏窗，庭除有餘音。",
            "跬步莫可縱，蒼苔看侵淫。",
            "縣齋知幾秋，中堂漏相尋。",
            "涓涓濺人衣，黯黯乏勝襟。",
            "發策漫如漬，明眸暗沈吟。",
            "翛然薄雲開，風聲到園林。",
            "坐覺筠筀芽，羅鞭粲修森。",
            "巾車過坊市，溝渠漲江潯。",
            "言歸轉通渠，舉頭見西岑。",
            "峰青霧銜白，何堪送迎心。"
        ],
        "title": "春雨",
        "id": "3785e284-7108-4873-ba7c-92ea3112f26a"
    },
    {
        "author": "薛季宣",
        "paragraphs": [
            "小雨春風裏，澄江滿漲痕。",
            "沙平波渺渺，山遠霧昏昏。",
            "短棹煙塵細，浮雲天地根。",
            "將迎倦無已，羞目舊杯尊。"
        ],
        "title": "春江小雨",
        "id": "6627ab5c-e03d-44e0-8749-fbb5acad7534"
    },
    {
        "author": "薛季宣",
        "paragraphs": [
            "春光不滿百，霧雨六旬强。",
            "眠蠶老脫殻，壠麥青已黄。",
            "愁雲密可厭，慘澹空滄茫。",
            "銅盤旦日出，障彼天一方。",
            "寒簇歎巧婦，麰蛾會飛虻。",
            "豐隆況忱祠，離畢占是常。",
            "庚午直及申，此意未遽央。",
            "使客困羈役，行留兩亡羊。"
        ],
        "title": "春雨",
        "id": "cc977945-1743-49a9-bc9a-d952f258d886"
    },
    {
        "author": "薛季宣",
        "paragraphs": [
            "陰靄結愁思，秋霖政霪澍。",
            "何天唳鳴鶴，嘹喨烏雲路。",
            "九皋聲甚遠，底處披冥霧。",
            "定知君子化，不作乘軒汙。",
            "介蟣六王師，櫛沐方暴露。",
            "芻輓苦不繼，曷保金湯固。",
            "塗泥困淪沒，無計開樊笯。",
            "傷古聽華亭，吾心向誰布。"
        ],
        "title": "雨中鶴唳",
        "id": "c9c18658-4cea-48dc-8696-b38b1847ceb3"
    },
    {
        "author": "薛季宣",
        "paragraphs": [
            "蘭生林樾間，清芬倍幽遠。",
            "野人坐官曹，茲意極不淺。",
            "西窗蔽斜日，松釵架春晚。",
            "牆陰蒔花木，憔悴根日損。",
            "植此山谷香，坐與前事反。",
            "扶疏可紉佩，心緒端有本。",
            "芽生僅盈壇，高風成九畹。",
            "羣芳顔色好，祇自誇園苑。",
            "何如淡嚼蠟，草莽曾誰混。",
            "對我靜無言，忘形如苯䔿。"
        ],
        "title": "種蘭",
        "id": "f0e1e4e9-e505-440f-b288-2c65beff9d98"
    },
    {
        "author": "薛季宣",
        "paragraphs": [
            "我讀淵明詩，頗識詩外意。",
            "坡公繼逸響，箇中有佳思。",
            "取友百世上，古來獨二士。",
            "陶固泉石人，蘇則廊廟器。",
            "出處了無同，聲名都自異。",
            "往來不可作，矧復通姓字。",
            "神交定忘形，飲食尚知味。",
            "蕤賓中聲律，片鐵猶應類。",
            "茲文在尼父，爲復昌旦事。",
            "今時道古語，莫作今世視。",
            "以我思惟心，充彼剛大氣。",
            "芥子納須彌，誰信略相似。"
        ],
        "title": "讀東坡和靖節詩",
        "id": "a2d91447-6243-4350-b38f-ac99a86b1b5b"
    },
    {
        "author": "薛季宣",
        "paragraphs": [
            "寒威折青陽，雲雨作朝暮。",
            "槎牙粲新綠，寂歷晴川樹。",
            "時至物皆春，豈在雲間露。",
            "之人止亭上，笑歌誰與晤。",
            "睠此榮與華，我亦知嘉孺。",
            "來游對溪山，識取亭中趣。"
        ],
        "title": "欣木亭詩",
        "id": "77e47455-1339-43fe-863b-9aec7d4048eb"
    },
    {
        "author": "薛季宣",
        "paragraphs": [
            "日高政好眠，披衣意何已。",
            "不得戀黄紬，弩頭非所喜。",
            "厭浥行露多，忘却佳山水。",
            "有客愛閒居，被髮吟早起。",
            "神清到天元，靜極照物始。",
            "公乎尚何其，我亦偶然耳。",
            "此事叵立談，剝剝自鳴指。",
            "動息無端環，生人定一理。"
        ],
        "title": "早起次叔瞻韻",
        "id": "59c3132e-8c88-417d-a472-99d1e9bc263d"
    },
    {
        "author": "薛季宣",
        "paragraphs": [
            "江頭閙金鉦，競渡記時序。",
            "欲弔大夫魂，正則知何許。",
            "情緣古今隔，況是都無楚。",
            "悲歌永爲戲，拯溺憑誰語。",
            "曰我舊家鄉，湖上人如堵。",
            "船戰習成風，迎神尚投黍。",
            "家居內忘物，廢聽何城阻。",
            "風聞不貳事，借問爲情緒。"
        ],
        "title": "聞競渡聲",
        "id": "5bbdacc2-f65b-42a3-86ad-79a2a131a3bc"
    },
    {
        "author": "薛季宣",
        "paragraphs": [
            "我愛酴醿花，爛漫春歸後。",
            "熏爲美人佩，韻勝青州酒。",
            "溰漼落霜霰，摇曳欹風柳。",
            "別來能幾時，夢寐依三后。",
            "一綫長新陽，萬木新凋朽。",
            "佳期尚云遠，盛意胡偏厚。",
            "秀色笑江梅，遊絲入窗牖。",
            "遥知此粲者，爲瑞朝中否。",
            "銀蟾待交映，天上彤雲久。",
            "金樽但高酌，身外閑愁剖。",
            "休言桃李華，常暘又何咎。"
        ],
        "title": "冬至和燠酴醿有華",
        "id": "aa67f2d6-afe9-4c54-b304-20811a1a28d2"
    },
    {
        "author": "薛季宣",
        "paragraphs": [
            "東畹刈真香，靜院簪瓶水。",
            "高遠不勝情，時逐微風起。",
            "和雨剪閑庭，誰作騷人語。",
            "記得舊家山，香來無覓處。"
        ],
        "title": "刈蘭",
        "id": "e69191b5-8145-4820-90d3-3ea1e4fdb35a"
    },
    {
        "author": "薛季宣",
        "paragraphs": [
            "髯翁久埋沒，歲月來成奔。",
            "當年膾魚處，齏臼徒形存。",
            "想方高會時，猛士侔雲屯。",
            "連鰲覬一釣，欲以大口吞。",
            "尺鯽剉紅雪，烹葵植蘭蓀。",
            "王餘棄玉食，銀刀亂洄沄。",
            "墮臺不禁醉，網漏如鯨鯤。",
            "座中盡羣彥，人亡失叢墦。",
            "吾遊懷此都，重到郭外村。",
            "聊興廣武歎，徘徊受辛盆。",
            "頹然鳳凰臺，路走臨津門。",
            "催歸趁人馬，誰念古帝魂。",
            "愁無有力者，窊樽負雲根。",
            "斯焉共杯飲，垂綸具盤飧。"
        ],
        "title": "石盆",
        "id": "d0ff02ff-7452-4ca2-83c1-a94d7041d7ba"
    },
    {
        "author": "薛季宣",
        "paragraphs": [
            "知止良獨艱，吾兄獨安止。",
            "不止郊園外，只止塵埃裏。",
            "脩爲止至善，孝愛止爲子。",
            "眷言兄止之，得止以爲喜。",
            "至止內泓澄，非心止弗起。",
            "止靜有餘歡，止中得妙理。",
            "勿謂止爲難，止躬徒正己。",
            "止乎吾未見，致知知止矣。",
            "兄乎止孰似，兄止無端涘。",
            "艮止視兼山，止斯千萬祀。"
        ],
        "title": "止齋和七五兄次淵明止酒詩韻",
        "id": "793f9e38-2a4a-4fbb-a9df-fc1796f81d7c"
    },
    {
        "author": "薛季宣",
        "paragraphs": [
            "二九節重陽，高風振羣木。",
            "彼菊東籬下，金英粲清馥。",
            "中有黄裳美，雅稱清人服。",
            "歲旱靡百草，芽蘗渠能育。",
            "冷淡登高會，悵望矧可復。",
            "空酌茱萸酒，帽墮慵舉目。",
            "愧乏淵明流，誠爲淵明縮。",
            "借使淵明在，淵明更悽蹙。"
        ],
        "title": "重陽無菊",
        "id": "26a9fac1-aafb-43e2-9140-e235f83e7f60"
    },
    {
        "author": "薛季宣",
        "paragraphs": [
            "兩雄不並時，丹芍彼春芳。",
            "同仁乃一視，梅桂華秋暘。",
            "梅固冰玉姿，桂不時世裝。",
            "永言異會遇，相從多異香。",
            "瑣屑辟寒金，磊落明夜光。",
            "仙人姑射山，墨允期首陽。",
            "神交際道義，語默何曾常。"
        ],
        "title": "九月猶煖梅桂有華",
        "id": "c0d40672-8c68-4070-99f6-dd0f2f0c2158"
    },
    {
        "author": "薛季宣",
        "paragraphs": [
            "盜賞自孤卿，布亡由令尹。",
            "政刃可同形，殺人在同殞。",
            "吾非古之徒，處世良不盡。",
            "仁義一蘧廬，身心兩矛盾。",
            "坐使邑中民，嗷嗷困饑窘。",
            "劫質與穿窬，公行載歸稛。",
            "道路視秦越，對此獨何忍。",
            "刑德歎誰施，茫洋空內愍。",
            "仲尼有佳對，爲發一笑辴。"
        ],
        "title": "患盜",
        "id": "65342b7f-146b-4d4b-ab9a-cf4542a089ab"
    },
    {
        "author": "薛季宣",
        "paragraphs": [
            "陽春倡者誰，欲和心已闌。",
            "故鄉渺千里，念之一辛酸。",
            "人生足離合，豈在共盤餐。",
            "胡然兒女情，苛留太無端。",
            "焉得不繫舟，使我懷抱寬。",
            "信美非吾家，會且即所安。",
            "後園桃李秋，蕪徑草木繁。",
            "酒來輒竟醉，歌强難爲歡。",
            "風雨打寒食，枯河盡瀰漫。",
            "故乏猜嫌累，誰能整其冠。",
            "惟當適意爾，曷貴呂極官。",
            "晉賢泣楚囚，衛女賦竹竿。",
            "願君憫羈思，所友路何曼。",
            "歸哉昔在陳，孔聖乏體胖。",
            "幸非艱棘徒，亦復謝欒欒。"
        ],
        "title": "又和元可二篇  其一",
        "id": "50819b1a-5676-4f0a-851d-e98d6a259a11"
    },
    {
        "author": "薛季宣",
        "paragraphs": [
            "春風動鄉情，燈火語夜闌。",
            "遥聞流星遞，鈴響接悲酸。",
            "愁人念世事，臨食或忘餐。",
            "我有無價珠，可以息爭端。",
            "致君昭代隆，坐使北顧寬。",
            "何當內修治，邇服遠自安。",
            "呢呢兒女子，青蠅語喧繁。",
            "長懷不盡憂，可若一笑歡。",
            "有酒且强醉，莫等白露漫。",
            "汾陽脫兜鍪，高祖溺儒冠。",
            "此意詎未央，抱關樂卑官。",
            "匡牀足酣眠，紅日出三竿。",
            "睠言東甌道，來歸路曼曼。",
            "非行徒爾爲，寂默體用胖。",
            "天地一大家，中庭樹欒欒。"
        ],
        "title": "又和元可二篇  其二",
        "id": "5bc5ae5f-39a5-45e6-91e7-2a11b934438c"
    },
    {
        "author": "薛季宣",
        "paragraphs": [
            "我本樂閑人，自得安閑志。",
            "鄙性習疏散，誰識榮華意。",
            "朅來復舊廬，喜獲平生志。",
            "稼穡任佃夫，家室歸中饋。",
            "中外若非我，卒歲無他事。",
            "飽飯讀詩書，瞢騰時困睡。",
            "嘲啁燕雀懽，鴻鵠心應異。",
            "三皇竟何物，況復今官寺。",
            "寒餒譟妻孥，先春輸典質。",
            "茲乃不可常，爲貧求祿仕。",
            "版籍一書名，野情那得遂。",
            "官來促我裝，去作塵埃吏。",
            "無復有消摇，真爲口腹累。",
            "把板從此行，短褐隨棄寘。",
            "素餐良不堪，邑有民人寄。",
            "衆心險山川，道微非所暨。",
            "上恐負朝家，終念家聲墜。",
            "吾民政焦嗷，爲此不能寐。",
            "格物可爲邦，舊說今難試。",
            "泥古誠腐儒，惟此知爲治。",
            "仁義舍不爲，又敢圖與利。",
            "上官如我容，刑章得就易。",
            "庶以遂其生，將久蘇疲瘁。",
            "此意尚茫然，思之或狂悖。"
        ],
        "title": "得符速走之官",
        "id": "ccaeda96-1512-42c3-a656-a99bb115c4ce"
    },
    {
        "author": "薛季宣",
        "paragraphs": [
            "谿𪀸何翩翩，鎮日煙波裏。",
            "將奈網羅何，幽閑從此始。",
            "一爲美人玩，毛羽慵復理。",
            "江湖浩蕩意，憔悴蹄涔水。",
            "昔是滄溟遊，今是樊笯底。",
            "文章豈是貴，步武難無已。",
            "丈夫感茲念，心逐冥鴻起。"
        ],
        "title": "谿𪀸",
        "id": "81c06c79-e36f-40f2-a7c2-556cd1c99652"
    },
    {
        "author": "薛季宣",
        "paragraphs": [
            "東君識歸意，社雨零齋沐。",
            "柳眼向人青，草芽隨地綠。",
            "體輕來燕疾，聲合鳴蛙矗。",
            "桃李靜無言，艷麗驚郎目。"
        ],
        "title": "社後即事",
        "id": "2b398903-7802-4ba4-a5f0-7065cc65ca45"
    },
    {
        "author": "薛季宣",
        "paragraphs": [
            "雨夏作晴天，浮雲带溶洩。",
            "西山旦驅馬，踏破蒼崖翠。",
            "寒泉漲新綠，决决鳴環佩。",
            "上有吳郊畤，九曲羊腸細。",
            "築閣聽松風，縹渺江無際。",
            "野僧喜客來，一見心已醉。",
            "竹萌薦盤餐，玉切琅玕碎。",
            "吟哦壁間詩，恍與古人對。",
            "時發一笑粲，韶聞殆忘味。",
            "清遊淡何營，不知夕將至。",
            "岸巾步箬谷，欲往叵自遂。",
            "酌此菩薩泉，爲澣濯惡世。"
        ],
        "title": "西山野步",
        "id": "6a7e856c-2a04-41b9-8edd-f16d19280c97"
    },
    {
        "author": "薛季宣",
        "paragraphs": [
            "喬松産崇岳，託迹太高亢。",
            "飄摇風雪場，踡局蛟龍狀。",
            "干霄竟何事，勁節良獨壯。",
            "下有楸桐秀，遠入煙霞望。",
            "天意固有在，人情亦云妄。",
            "苦乏柔苗蔭，直傲清霜量。",
            "居然嗟彼其，坐使出其上。",
            "至哉文身子，三以天下讓。"
        ],
        "title": "陳思王",
        "id": "a89020e1-852d-42b9-a3d6-07c0e2f549fa"
    },
    {
        "author": "薛季宣",
        "paragraphs": [
            "爲到西陽城，侘傺東坡上。",
            "舊址就荒蕪，山川寫心匠。",
            "四見聳高寒，周遭畫屏障。",
            "萬象儼朝昏，出沒煙霞狀。",
            "玄覽浩無涯，不覺滄溟漲。",
            "吾行半南州，此遊誠大壯。",
            "寸陰良可惜，無奈歸船舫。",
            "隤然快哉亭，昔夢今知妄。",
            "吳都一回橈，杯飲漥樽浪。",
            "石門隠漁舍，行復殊亭創。",
            "扣竭兩端倪，便可齊得喪。"
        ],
        "title": "步抵東坡登舟返石門",
        "id": "f547858a-5697-4710-ab6c-252df1f761c2"
    },
    {
        "author": "薛季宣",
        "paragraphs": [
            "霧雨閣天愁，胡笳閙人耳。",
            "不見霍票姚，只見黄塵起。",
            "蔣城何岧嶢，橫流混淮水。",
            "教戰鬨市人，旋柵荒殘壘。",
            "甲道軒脩竹，亭觀羅弓矢。",
            "長城萬里壞，衣带江誰恃。",
            "櫜鞬道左立，一介來行使。",
            "束带迎督郵，淵明尚深恥。"
        ],
        "title": "邊事方急有中使至雨中出郊候之",
        "id": "20ebfac1-4237-43d3-b09d-f2599ea51c23"
    },
    {
        "author": "薛季宣",
        "paragraphs": [
            "飄風吹百花，仰不見天幕。",
            "浮雲何慘慘，去我止一握。",
            "園樹暗無色，紅芳旋凋落。",
            "摘索晚來雨，如絲度城郭。",
            "愁人故多情，對此乃非樂。",
            "羽書絳囊馳，傷春重沈著。",
            "方鎬若涇陽，龍吟怨清角。",
            "歸飛內提提，紇真問生雀。"
        ],
        "title": "春陰會聞懸瓠不守",
        "id": "25c63ef9-62ff-4c2f-9e58-fc47f3faff2b"
    },
    {
        "author": "薛季宣",
        "paragraphs": [
            "冷冷雪中蛆，皎皎夏之日。",
            "藉彼凌厲地，生此柔脆質。",
            "冰山共攸遠，玉筯無定匹。",
            "安識時有暑，但保歲云慄。",
            "中和歎何居，已熱信所必。",
            "火鼠可澤浣，朝菌寧晚出。",
            "伯翳爲更名，山經注遺逸。"
        ],
        "title": "雪蛆",
        "id": "bed9d5c0-226b-4463-86b6-1267693d5ee4"
    },
    {
        "author": "薛季宣",
        "paragraphs": [
            "虎將夏中時，旋復怡亭址。",
            "茅茨覆采椽，樸拙亦可喜。",
            "建斗五移杓，殊亭更釋子。",
            "規摹雖少華，不陋復不侈。",
            "元碑碎俗令，遺集裒空紙。",
            "縱步此山椒，金聲猶屬耳。",
            "舊亭苦弗稱，新亭直殊美。",
            "書文兩奇絕，蹤蹟存布指。",
            "古人久不見，今人尚殊此。",
            "能知古今意，元始本無始。"
        ],
        "title": "新作殊亭",
        "id": "f66951ee-e7e4-42ff-864e-66ece851fb31"
    },
    {
        "author": "薛季宣",
        "paragraphs": [
            "濁酒自傾盡，陶然忘古今。",
            "橫琴寄逸響，聊以寫我心。",
            "矯矯兩白鵠，盤旋下曾林。",
            "此情誰與傳，無弦有遺音。"
        ],
        "title": "又讀陶靖節詩即次前韻傚其體  其一",
        "id": "d4e63642-d666-45e2-808c-240dc1aeb8f4"
    },
    {
        "author": "薛季宣",
        "paragraphs": [
            "萬籟夕已息，寧知身是今。",
            "浮雲翳青空，油然起無心。",
            "寄傲北窗下，驟雨落疏林。",
            "遊子爲三歎，寥寥希大音。"
        ],
        "title": "又讀陶靖節詩即次前韻傚其體  其二",
        "id": "eda0a213-55f4-4937-a804-7254ae77c34f"
    },
    {
        "author": "薛季宣",
        "paragraphs": [
            "開渠引簷溜，涓涓遶茅楹。",
            "政爾江河流，鏘如環佩聲。",
            "澄瀾漾淪漪，曲甃隨淺清。",
            "上有翔飛蚋，無殊化摶鵬。",
            "廣狹詎易量，大小終强名。",
            "何從汎天潢，同歸在寰瀛。",
            "吾慚論齊物，揚波歎平生。"
        ],
        "title": "開渠",
        "id": "f0d9e24c-ec2e-43b0-b65b-bf68d33088d1"
    },
    {
        "author": "薛季宣",
        "paragraphs": [
            "禽飛有倦時，木落還逢春。",
            "薄遊名利場，厭見陌路塵。",
            "指日得終更，□情難重陳。",
            "如此代者何，不至愁吾人。"
        ],
        "title": "瓜期代者不至",
        "id": "172e3394-76b4-4764-92dc-3c59938b0825"
    },
    {
        "author": "薛季宣",
        "paragraphs": [
            "縣道簡書密，束身急于繩。",
            "況復多難時，匈奴亟憑陵。",
            "憂危內外競，凜若憑春冰。",
            "鞭笞苦不痛，何卹寡與矜。",
            "初心豈得在，反身但兢兢。",
            "安得事大好，官籍知有承。",
            "屈指計來月，瓜期閏云增。",
            "彼乃未易到，吾行重難能。",
            "百里半九十，終更訒階升。",
            "社雨晚來急，春天霧夢夢。",
            "清淮萬胡馬，咫尺方沸騰。",
            "朞年念天遠，歸飛恨無䎖。",
            "慇懃謂典吏，用之筆緘縢。"
        ],
        "title": "代者介至",
        "id": "88fd6895-6610-40a4-83c2-d940b7c291f7"
    },
    {
        "author": "薛季宣",
        "paragraphs": [
            "密雨作春社，袁山暫登臨。",
            "迎人多野花，對鏡諧道心。",
            "于以今日態，而開去年林。",
            "平沙沒浩蕩，漲水相浮沈。",
            "草綠湖萬頃，峰青天一尋。",
            "無情雲自閑，此理吾難任。",
            "故壘雉明玉，寒溪疊重岑。",
            "朅來聽流泉，可用資鳴琴。",
            "新霽石磴滑，崩波馬蹄肣。",
            "不知日已暮，迂回樹生陰。",
            "歸路尚修阻，時哉羨靈禽。"
        ],
        "title": "袁山春望",
        "id": "419492f8-550a-42de-ace5-9875dff3a002"
    },
    {
        "author": "薛季宣",
        "paragraphs": [
            "秋菊粲真色，落若千金巵。",
            "對此好時序，馨香散幽奇。",
            "爛漫在伊昔，邂逅不可期。",
            "吾來倦逢迎，玄黄馬常馳。",
            "二子復何事，相從意熙熙。",
            "奔走塵埃間，一見蹙我眉。",
            "嚮之念佳賞，慙顔朵人頤。"
        ],
        "title": "重陽馬上看菊",
        "id": "c53564f2-fac1-4253-92bd-6060061d3baf"
    },
    {
        "author": "薛季宣",
        "paragraphs": [
            "浮槎爾喬木，來從何處村。",
            "託迹久非地，湍水撞其根。",
            "一辭古岩頭，去去隨潺湲。",
            "上有飛鷺翔，下有白浪翻。",
            "浪激信反覆，鷺去無回騫。",
            "十浮將九沈，任彼回風掀。",
            "飄泊未云已，驚落見者魂。",
            "今憑逝川波，故憑川上原。",
            "原中復何有，草木故自蕃。",
            "洄流潰前汀，薄命乃獨存。",
            "人生盡如此，株木奚足論。"
        ],
        "title": "浮槎",
        "id": "28cf7b15-d056-4c01-937e-8f55c6f7d4d8"
    },
    {
        "author": "薛季宣",
        "paragraphs": [
            "太素欲還淳，熙然萬物春。",
            "封條花爛漫，飛絮柳紛繽。",
            "玉殿神光發，金樓火色新。",
            "簷高天漢接，地遠蜀江瀕。",
            "西塞雲填谷，南湖浪拍漘。",
            "吠厖欣掉尾，饑鳥困依人。",
            "躡屣蹤存齒，翻車堊到輪。",
            "窗開羅岫失，檻倚鑿池堙。",
            "鑪炭情偏愜，冰壺意亦親。",
            "郢歌休待和，大化席紛紛。"
        ],
        "title": "雪",
        "id": "c30bfd1e-6bcf-4b7b-abbf-56b4a40a731e"
    },
    {
        "author": "薛季宣",
        "paragraphs": [
            "桃花如美人，靜有嬌春態。",
            "醉眼奈愁何，多情破新睡。",
            "裝成開笑靨，天裊腰支細。",
            "不語傍斜陽，鵠立塵寰外。",
            "煙遠鎖眉顰，東風羞娬媚。",
            "倏然歎零落，灼灼無窮意。",
            "會訪武陵源，一飲流霞味。"
        ],
        "title": "桃花",
        "id": "850f5e4b-4e8e-4786-bd83-0c3a2c690293"
    },
    {
        "author": "薛季宣",
        "paragraphs": [
            "春陰一何甚，愁結窗外花。",
            "細雨打疏竹，娟娟草新芽。",
            "眷此忽中慘，吾生浩無涯。",
            "閑讀几上書，可歎復可嗟。",
            "時流諒難追，世路亦已賒。",
            "折腰墨綬卑，坐有憂患加。",
            "官柳粲新綠，黄鸝語淫哇。",
            "把盞但心醉，天外日已斜。",
            "魄月沈半壁，歸飛噪啼鴉。",
            "仰頭望虛碧，冥冥密雲遮。",
            "風塵政昏暗，逃形乏浮槎。",
            "顧影還自笑，狂遊蕩無家。",
            "弩頭强應世，鈍若倒拔蛇。",
            "先人營舊廬，清池傍蒹葭。",
            "芳時繡文錦，翻濤散晴霞。",
            "霽色故自好，風霾益云嘉。",
            "何當舍此去，忘情傲丹葩。"
        ],
        "title": "春陰三首  其一",
        "id": "1c9ced91-4252-4f16-aafe-a9b07c078e22"
    },
    {
        "author": "薛季宣",
        "paragraphs": [
            "逼社窘陰雨，園花就凋零。",
            "翩翩蝶翅重，好鳥無一鳴。",
            "山頭霧露白，簷前砌苔青。",
            "旁瞻隔遠到，內與愁思并。",
            "縣小文書省，氍茵匝莎庭。",
            "舉頭歎世事，坐有百感生。",
            "芳林墮玉蕊，垂楊結珠纓。",
            "傷春復已半，忽忽難爲情。",
            "朅來發書簀，悼往心自冥。",
            "袖手一凝竚，意逐飛鳶行。",
            "中原政紊亂，悲角揚哀聲。",
            "有酒不解飲，何以解我酲。"
        ],
        "title": "春陰三首  其二",
        "id": "cab51857-6919-40ba-b228-63a0dbe72662"
    },
    {
        "author": "薛季宣",
        "paragraphs": [
            "社雨打春色，催落枝上花。",
            "天風振疏篁，離披亦云嘉。",
            "爲此念疇昔，官曹掇餐霞。",
            "幕蒼遠夢夢，寰中感生涯。",
            "落花故有時，摻摻筍當芽。",
            "芳菲日已老，吾遊路何賒。",
            "宇宙一悽慘，桑榆未還家。",
            "詩情不自禁，荒園鼓新蛙。"
        ],
        "title": "春陰三首  其三",
        "id": "bfd7efb7-6c98-4234-9331-10daeb141fed"
    },
    {
        "author": "薛季宣",
        "paragraphs": [
            "淵明鳴素琴，無弦有遺音。",
            "善聽非子騫，寥然賞知心。",
            "聲滿天地間，清越窮幽深。",
            "游魚漾澄瀾，宿鳥投故林。",
            "忘肉爲聞韶，羲皇到于今。"
        ],
        "title": "讀靖節詩",
        "id": "1fede287-e49d-4404-87d2-45f82c5b4c66"
    },
    {
        "author": "薛季宣",
        "paragraphs": [
            "南方有佳木，遠在漲海涯。",
            "沈水産其節，雞舌生其肌。",
            "結根松柏場，龍腦實離離。",
            "蜑獠豈知貴，斧斤斬欒枝。",
            "椓爲糠粃槽，將食犬與狶。",
            "條枚惡鬈曲，芟除棄江湄。",
            "滄流蕩回波，不與朽壤期。",
            "年代知幾閲，愈久乃見奇。",
            "根株到餘瀝，復恐分寸遺。",
            "終焉盛芬烈，蘭蓀謝芳姿。"
        ],
        "title": "跋東坡詩案",
        "id": "cf0b492c-f271-45ec-9754-5fa54c6f2a8d"
    },
    {
        "author": "薛季宣",
        "paragraphs": [
            "先天有真數，八卦因皆九。",
            "升降周六虛，利見龍無首。",
            "後天奉天時，不在先天後。",
            "得一定存三，玄中急須守。"
        ],
        "title": "還返釋言  其一",
        "id": "428a9448-8652-4225-9428-9fc100fa2deb"
    },
    {
        "author": "薛季宣",
        "paragraphs": [
            "道人與我言，熬水可丹成。",
            "陰陽忖節度，金玉爭精明。",
            "問之誰因爾，惟言火力停。",
            "毫釐謬以消，造物亦何情。"
        ],
        "title": "還返釋言  其二",
        "id": "6b4b98c2-ef03-442a-9761-f93c99317d51"
    },
    {
        "author": "薛季宣",
        "paragraphs": [
            "揉木以爲輪，寘之溪之干。",
            "微流蕩輪輻，銀濤立飛翻。",
            "三田接餘潤，九穀歸其根。",
            "灌溉有如此，愆陽何足論。"
        ],
        "title": "還返釋言  其三",
        "id": "f32d5e88-4eb3-459d-b6fe-3c6c258ec071"
    },
    {
        "author": "薛季宣",
        "paragraphs": [
            "接竹引巖泉，遠在寒谷幽。",
            "然炬火其端，高飛北山頭。",
            "可以活三軍，梅林意悠悠。",
            "倒置未爲戾，見之復何求。"
        ],
        "title": "還返釋言  其四",
        "id": "ed45b948-e5b0-4355-ae86-a508bfa4aacc"
    },
    {
        "author": "薛季宣",
        "paragraphs": [
            "陶甓與鎔金，火出資堅久。",
            "炭木已焚如，萬祀長不朽。",
            "功成在鑪竈，鑪竈憑何有。",
            "不見古軒轅，鍊寶荆山首。"
        ],
        "title": "還返釋言  其五",
        "id": "93e168aa-f908-4369-b652-0ef33a768034"
    },
    {
        "author": "薛季宣",
        "paragraphs": [
            "嘗聞曾子書，金火中外明。",
            "圓方遞含施，二景參黄庭。",
            "天端月虧盈，宛在日之情。",
            "誰何液渾金，坩鍋置煎烹。"
        ],
        "title": "還返釋言  其六",
        "id": "da618c92-fae6-4b3f-b3af-1b1ea444a8c2"
    },
    {
        "author": "薛季宣",
        "paragraphs": [
            "律管實葭灰，氣至颯以升。",
            "日至冪寒泉，水花結輕冰。",
            "應候固應然，違天亦何能。",
            "時哉復時哉，尺璧定自輕。"
        ],
        "title": "還返釋言  其七",
        "id": "888452fd-d4b5-451b-90a1-8eab8423fa15"
    },
    {
        "author": "薛季宣",
        "paragraphs": [
            "襄陽庫露真，木器塗髹漆。",
            "髹漆厚以堅，札去移凡質。",
            "蕃戎豈不詐，信是真山出。",
            "所以蛇化龍，頭角非曩日。"
        ],
        "title": "還返釋言  其八",
        "id": "f15ef38f-839a-4889-a92c-03388f9f8620"
    },
    {
        "author": "薛季宣",
        "paragraphs": [
            "苟晞有逸牛，往返日千里。",
            "烹之剖其脊，比竹雙筋起。",
            "强力有由然，物性都如此。",
            "本立而道生，人身有真理。"
        ],
        "title": "還返釋言  其九",
        "id": "523d3592-6e9d-443b-ac81-098c1eb5c6a3"
    },
    {
        "author": "薛季宣",
        "paragraphs": [
            "蚨血可還錢，書符能已瘧。",
            "感召有如斯，還丹非外作。",
            "得意以忘言，象數求還錯。",
            "無爲四時行，天遊有真樂。"
        ],
        "title": "還返釋言  其一○",
        "id": "442c1ce8-6152-4048-a136-517ead0cdabb"
    },
    {
        "author": "薛季宣",
        "paragraphs": [
            "摇兀孤舟東復西，飆從赤鼻下樊溪。",
            "驚鱗斜日銀刀亂，飛鵠滄波羽扇低。",
            "江漲清泠舞洄洑，岸頹浩蕩汩塵泥。",
            "黄昏盪槳窊樽上，笑指天閨認沐鷖。"
        ],
        "title": "樊口候參政暮歸",
        "id": "a0394193-0290-4c4f-b706-5677735f8bbc"
    },
    {
        "author": "薛季宣",
        "paragraphs": [
            "萬松晨度馬蹄疾，五水春來湖草長。",
            "官柳弄煙天已曙，山花無人風自香。",
            "濤痕石磧記江路，檜楫蘭舟摇夕陽。",
            "送我不如歸去也，啼規夾岸切愁腸。"
        ],
        "title": "聞中司還旆清旦踰樊嶺候之不遇自黄子磯乘舟而歸",
        "id": "51f1a4ff-cc6e-4083-8c89-608b695e705c"
    },
    {
        "author": "薛季宣",
        "paragraphs": [
            "虹梁新霽倚東隅，還憶松江枕太虛。",
            "味比蓴羹下鹽豉，賢爲菰菜憶鱸魚。",
            "清風帆幔輸歸客，落日蒹葭稱晚漁。",
            "會带笭箵鎮浮浪，扁舟斜掛一籧篨。"
        ],
        "title": "夜憶吳江",
        "id": "91d94639-b3f9-44d6-9fd8-6eaf19f2acc5"
    },
    {
        "author": "薛季宣",
        "paragraphs": [
            "誰將春信過中江，草木無情取次芳。",
            "裝罷美人梅破額，愁成行客柳牽腸。",
            "江灘鑿鑿添新漲，沙塞茫茫反夕陽。",
            "款段趷梯樊嶺道，幾多畦町雜蒼黄。"
        ],
        "title": "過樊山",
        "id": "3dbd0216-43f3-4013-90bc-1cb1439378b1"
    },
    {
        "author": "薛季宣",
        "paragraphs": [
            "飛出仙人壺外天，壺中日月故依然。",
            "虛明百雉龍鱗動，空翠千巒翡羽鮮。",
            "咫尺畫圖藏世界，侵尋錦繡簇山川。",
            "歸來身入寒谿路，恍若瑶林一夢還。"
        ],
        "title": "樊山春望",
        "id": "73a35323-5b60-4434-95e2-18db10ceb1f1"
    },
    {
        "author": "薛季宣",
        "paragraphs": [
            "輕舟時復到齊安，一過俞家一黯顔。",
            "江打頹牆開野徑，篁生故壘上家山。",
            "蕭騷城郭塵埃外，縹渺煙霞雲水間。",
            "便好繫船終日卧，官曹不許片時閒。"
        ],
        "title": "濟江逆田開府過西陽俞氏家林",
        "id": "68d56322-eaa2-4106-9e14-69758e2a2257"
    },
    {
        "author": "薛季宣",
        "paragraphs": [
            "年時芳草碧蒙戎，聒耳新聞甲夜風。",
            "軍吏誤應非進鼓，天王錫忍廢彤弓。",
            "剛言苻詔難傾晉，不信文王可伐崇。",
            "擊柝杜關無箇事，釣臺江月靜朦朧。"
        ],
        "title": "聞吳王城中軍戍嚴鼓",
        "id": "125c266c-ef7b-4dd3-8063-f3eb2ed354cd"
    },
    {
        "author": "薛季宣",
        "paragraphs": [
            "二千逆數到春秋，戰國興亡一轉眸。",
            "壘壁詎銷埋蚌殻，劫灰寧燼斬鵝頭。",
            "墳緣開發金成范，殿爲焚修瓦出溝。",
            "哨矢燋銅傷我意，古來爭戰幾曾休。"
        ],
        "title": "宿大城寺與寺僧行鄀子故城于壁壘間得銅矢鏃土中螺殻往往不壞僧言初作此寺發殿基下有古磚渠宮城中得銅矛矢鏃百數南城中土窖積灰埋鵝首骨猶具自甕城北望有鄀王墓僧云其傍墟塚甚多王墓常有巫者發之未開被蜂毒死巫家于懷袖間得蜂乃黄金所化",
        "id": "44f706e5-c53e-4b62-b11c-07082809b0ea"
    },
    {
        "author": "薛季宣",
        "paragraphs": [
            "罷休祈雨又祈晴，天道難知德好生。",
            "鐘鼓鏗鏘西佛寺，草茅荒穢古王城。",
            "溫輿即就涼輿便，陰氣潛消煖氣盈。",
            "棲鳳未堪雲尚密，可人日脚尚微明。"
        ],
        "title": "祈晴車中望安樂宮故址",
        "id": "7060c91b-7333-44ac-8295-9791e017bbed"
    },
    {
        "author": "薛季宣",
        "paragraphs": [
            "籧篨煙靄入浮槎，罨畫谿干阿果家。",
            "浩蕩天風飛羽蓋，繽紛法雨落曇華。",
            "阪懸飲澗猿連臂，魄褫投牢虎落牙。",
            "豈是仙翁未神聖，笑談爲我放靈鴉。"
        ],
        "title": "寒食甚雨中泛東舍谿偶晴遊張公石室三首  其一",
        "id": "3507fcd6-ce0e-46a2-b5dd-adf529333d85"
    },
    {
        "author": "薛季宣",
        "paragraphs": [
            "天遊無事月中槎，物外仙靈別是家。",
            "老蝠有方精不化，白馿絕迹眩生華。",
            "竈餘丹藥清毛骨，澗吐清泉厲齒牙。",
            "回首周郎斬蛟處，晚雲當面舞神鴉。"
        ],
        "title": "寒食甚雨中泛東舍谿偶晴遊張公石室三首  其二",
        "id": "69e242a3-71b9-493f-87f8-649afe7558d2"
    },
    {
        "author": "薛季宣",
        "paragraphs": [
            "天河重泛客星槎，便好成都訪卜家。",
            "渭水未成浮竹葉，武陵猶記落桃華。",
            "傳聞鐵騎充牛口，暗想樓船破虎牙。",
            "濁酒一杯山水綠，棹歌三疊百啼鴉。"
        ],
        "title": "寒食甚雨中泛東舍谿偶晴遊張公石室三首  其三",
        "id": "d2c24a06-dc15-4dca-8254-8458e6087f20"
    },
    {
        "author": "薛季宣",
        "paragraphs": [
            "萬死何知獄吏尊，威名蓋代古難存。",
            "二桃豈爲功高賜，一舸不容身退論。",
            "幾爲飲江思道濟，繆因圖像削王敦。",
            "沈碑千古蛟川恨，留與無窮客斷魂。"
        ],
        "title": "周將軍廟觀岳侯石像二首  其一",
        "id": "4aaf13b6-1721-4bf4-b644-7aefa07f2c06"
    },
    {
        "author": "薛季宣",
        "paragraphs": [
            "軍聲良苦聽南風，說禮敦詩也不容。",
            "鬭螘達聰良是病，戰蝸流血可同宗。",
            "親疏間入聯鑣話，真假言從躡足封。",
            "趣詔河陽長已矣，隆中悲切起人龍。"
        ],
        "title": "周將軍廟觀岳侯石像二首  其二",
        "id": "18fe4820-d126-4808-a582-f9b1febe0ad9"
    },
    {
        "author": "薛季宣",
        "paragraphs": [
            "攪人無頼是東風，埽盡春菲一雨中。",
            "窗外遠山裝暗綠，眼前佳卉夢新紅。",
            "梅生樂圃枝如綴，草合誠臺路叵通。",
            "芍藥牡丹知漸老，折來瓶水翫芳叢。"
        ],
        "title": "雨後",
        "id": "41e8fb2c-35ce-4331-80c6-6665287d4cbc"
    },
    {
        "author": "薛季宣",
        "paragraphs": [
            "晚煙暝雨不勝愁，改日仍爲退谷遊。",
            "司事守田如有意，催歸脫袴感行休。",
            "連營谷里旌旗暮，細草杯湖荷芰秋。",
            "果下馬拖泥水去，石頭路滑且夷猶。"
        ],
        "title": "連日自退谷路抵袁口",
        "id": "b4e65767-44d0-4999-943f-96098a302064"
    },
    {
        "author": "薛季宣",
        "paragraphs": [
            "好溪東赴海門秋，中有禪居湧碧流。",
            "潮信往來雙別嶼，世緣生滅幾浮漚。",
            "菱歌面面來漁鼓，燈火層層到客舟。",
            "何事瓜期外留滯，短窗斜雨不堪愁。"
        ],
        "title": "雨後憶龍翔寺",
        "id": "40a4657b-358c-47e1-ba7b-46782b47b025"
    },
    {
        "author": "薛季宣",
        "paragraphs": [
            "登臨一度一傷神，功業蹉跎萬物新。",
            "飛鳥遠歸雲外嶺，賞花頻對眼前人。",
            "茸茸雨脚南郊暮，種種茅鍼太極春。",
            "鼓掌祇供漁父笑，朅來生水拍江漘。"
        ],
        "title": "春遊懷古",
        "id": "626141ab-45e0-40cf-83e6-8a9521ba43d7"
    },
    {
        "author": "薛季宣",
        "paragraphs": [
            "介子龍蛇亦大靈，禁煙猶復雨零零。",
            "時風未辦作寒食，春事無過醉醁醽。",
            "取士語乾三禮穴，延賓爲屈五經瓶。",
            "明年此日家山路，滄漠從君看水萍。"
        ],
        "title": "寒食遣興",
        "id": "3852b975-f12c-41ff-af3e-b73fba567bb7"
    },
    {
        "author": "薛季宣",
        "paragraphs": [
            "芳叢纍纍結珠璣，雨後芬香鬰麝臍。",
            "半醉半醒春晝永，載行載笑洞仙迷。",
            "青蛇眼見遊飛霧，綠綬生愁解佩觿。",
            "舉袂與君爲此別，幸傳薰德絳囊携。"
        ],
        "title": "縣舍酴醿始有開意會走遷居簿廳",
        "id": "077ec059-cfa7-410c-9b71-cf599b47032f"
    },
    {
        "author": "薛季宣",
        "paragraphs": [
            "東風一夕報春來，管領羣芳次第開。",
            "出岫白雲如有意，照人明月幾難回。",
            "縞衣聊復歸三島，綠醑無辭舉百杯。",
            "真味不須談鼎實，等閒誰識鏁梁材。"
        ],
        "title": "落梅",
        "id": "5c0d1930-6c6a-4d25-8b51-d4745a3207f5"
    },
    {
        "author": "薛季宣",
        "paragraphs": [
            "西子苧蘿谿浣紗，李白捉月千丈波。",
            "風流東迆去不盡，玉釧猶傳金叵羅。",
            "芰荷蒲荇爭清泚，微香密與和風起。",
            "可將齋潔祀王明，爲言酌獻持杯水。"
        ],
        "title": "折枝水仙",
        "id": "00209f58-6242-43a6-938b-5b047592ed12"
    },
    {
        "author": "薛季宣",
        "paragraphs": [
            "噴人清馥偏閒庭，心醉銀釭對醁醽。",
            "高髻月娥呈素面，孤雲天蓋拂明星。",
            "腰支天裊愁縈緒，玉佩招摇尚典刑。",
            "著意政須延永夜，新條明日定飄零。"
        ],
        "title": "月下酴醿",
        "id": "78306618-4f5f-463c-a41f-0c7067f65268"
    },
    {
        "author": "薛季宣",
        "paragraphs": [
            "天與花王化日舒，可堪買酒共提壺。",
            "荒涼洛苑芳菲甚，落寞揚州氣味殊。",
            "傾國幾迷狂舞蜨，還錢不得迅飛鳬。",
            "清愁懷抱多春感，一葦懸知此意無。"
        ],
        "title": "和許簿牡丹二首  其一",
        "id": "983620ec-ba64-4d87-8515-65dad84f1584"
    },
    {
        "author": "薛季宣",
        "paragraphs": [
            "清江不解蹋長蘆，悶向花前問玉壺。",
            "秀色可餐誰是伴，濃裝獨立自應殊。",
            "醉傾鏡外歸鍾酒，飛盡人間幾血鳬。",
            "多占春風稱第一，檀心知有謝來無。"
        ],
        "title": "和許簿牡丹二首  其二",
        "id": "15f2cb75-8962-4b06-9de2-fd2b55d50472"
    },
    {
        "author": "薛季宣",
        "paragraphs": [
            "開緘豁豁皺眉舒，一首新詩酒一壺。",
            "寒食禁煙春已半，佳人傾國態懸殊。",
            "園荒不減遊羣鹿，才盡應悲短續鳬。",
            "有墨牡丹君種否，鄉邦能借一畦無。"
        ],
        "title": "復和仲蟠二首  其一",
        "id": "3f14c610-a909-4399-9040-03b256c928f6"
    },
    {
        "author": "薛季宣",
        "paragraphs": [
            "一見春紅意已舒，何須幻化入懸壺。",
            "含芳鎮日香千和，作態臨風色萬殊。",
            "曲檻乍開金縷鳳，清池斜照玉爲鳬。",
            "洛陽擬問門園在，王后如今解接無。"
        ],
        "title": "復和仲蟠二首  其二",
        "id": "7687eb21-cbc1-45e4-9361-5d3d984eb6c1"
    },
    {
        "author": "薛季宣",
        "paragraphs": [
            "杯室開門傍石泉，平生活計枕書眠。",
            "但知身世非人界，不信方家說洞天。",
            "陋巷分甘顔子樂，一瓢所得許由賢。",
            "年來把板塵埃去，笑殺商山四皓仙。"
        ],
        "title": "思鄉奉和",
        "id": "62259980-25f1-4d72-9a05-df558919d83a"
    },
    {
        "author": "薛季宣",
        "paragraphs": [
            "道學從初小況雄，文光萬丈吐長虹。",
            "凌霜壯節生來勁，噴玉清詩老更工。",
            "攀檻定須回日御，叫閽端復悟天聰。",
            "願公赤舄安狼疐，豳國何曾有變風。"
        ],
        "title": "和錢都官",
        "id": "1d990bb8-c519-4c1a-b5d3-0ba6d30a3484"
    },
    {
        "author": "薛季宣",
        "paragraphs": [
            "疇昔相要學婁空，蹉跎行即歎龍鍾。",
            "三千牘欠東方奏，十萬兵無小范胸。",
            "大愧入關歌一箭，終期出塞傳三烽。",
            "蓬萊有願占雲氣，又羨江山筆墨供。"
        ],
        "title": "和元直",
        "id": "023a7a45-54e4-4ca6-8c59-34d06ea376ee"
    },
    {
        "author": "薛季宣",
        "paragraphs": [
            "惟憐蹤蹟負平生，愧予秋空萬里清。",
            "體道信能忘聚散，論交曾復俟將迎。",
            "愁多人物輸前輩，恨有天公也世情。",
            "陽羨買田雖舊約，虞歌喜起欲誰賡。"
        ],
        "title": "和元可贈別",
        "id": "1ee5421f-62e7-4db0-9734-6b8b085649b9"
    },
    {
        "author": "薛季宣",
        "paragraphs": [
            "海宇煎熬沸鼎時，先生靜付一支頤。",
            "單辭隠几三仁在，大略平邊百世知。",
            "到了勳庸成底事，由來用捨出先幾。",
            "長槍不用毛錐子，應使毛錐自用爲。"
        ],
        "title": "王朴",
        "id": "00fc8766-2097-4fab-9ae0-162dc6c1d17a"
    },
    {
        "author": "薛季宣",
        "paragraphs": [
            "殃民政虐恐風傳，鎮日窮愁蟬腹然。",
            "化物未能參物格，高談無當若談天。",
            "雅歌清唱俱流徵，善聽多慙可絕弦。",
            "何事攔腰撞君價，絕塵奔逸正吾前。"
        ],
        "title": "酬朱張二秀才皆次其首章韻二首  其一",
        "id": "3a145cdb-120f-49c3-902d-4fdbc5c49839"
    },
    {
        "author": "薛季宣",
        "paragraphs": [
            "萬緣政爾未能佳，繪句彫鎪直謾誇。",
            "客裏懸知君有謂，宦遊當念我何奢。",
            "幾時西塞歌飛鷺，指日東籬采菊花。",
            "五斗折腰良自苦，奈今無粟飯胡麻。"
        ],
        "title": "酬朱張二秀才皆次其首章韻二首  其二",
        "id": "f08b6c6e-44e1-4d53-b96b-b9b931e18f38"
    },
    {
        "author": "薛季宣",
        "paragraphs": [
            "字學從前小藝林，誰論終古可傳心。",
            "毛錐刻劃龍蛇動，筆陣縱橫劍戟森。",
            "須省六書兼八法，由來一字值千金。",
            "世人不解張顛聖，剛把碑文鎮日臨。"
        ],
        "title": "觀法帖",
        "id": "b238a896-4b53-45b2-b379-dce3671b38f0"
    },
    {
        "author": "薛季宣",
        "paragraphs": [
            "秋香烈烈鎖房櫳，龍麝腥羶不易同。",
            "清素月中留夜魄，芬芳林下有家風。",
            "記惟密雪開梅萼，憶過疏籬采菊叢。",
            "獨有平泉舊詩句，浪誇金粟竟非工。"
        ],
        "title": "夜聞桂香",
        "id": "4824f68f-6e5f-48e3-8916-3b2a933ac6b3"
    },
    {
        "author": "薛季宣",
        "paragraphs": [
            "不矜秀色傲春風，笑倚斜陽露氣濃。",
            "秋草淒涼風索索，江天寂靜水溶溶。",
            "岸移晴綺飄仙袂，葉起丹霞照玉容。",
            "可奈少香香似可，爲傳滋味入醺醲。"
        ],
        "title": "蓼花",
        "id": "36ea211b-b7e5-43e7-ae54-ee7abdfa2453"
    },
    {
        "author": "薛季宣",
        "paragraphs": [
            "年去年來春復秋，田豐土穀浪言酬。",
            "敗家謔善崔文紀，宰社均無曲逆侯。",
            "燈燭靈壇三告祀，燕鴻邊塞兩淹留。",
            "不須飲福傾樽酒，聾過今生方始休。"
        ],
        "title": "社日",
        "id": "c2b9e0e8-0b75-43db-ade6-fd2bbc1f2835"
    },
    {
        "author": "薛季宣",
        "paragraphs": [
            "一霎重爲退谷遊，扁舟一葉浪如舟。",
            "人生百歲渾如許，借問都來幾白頭。"
        ],
        "title": "至樊口三首  其一",
        "id": "59cc7726-2ed0-469c-be28-fd8563b57012"
    },
    {
        "author": "薛季宣",
        "paragraphs": [
            "小回中入大回中，激水那堪括面風。",
            "退谷未堙聱叟笑，釣臺寧是不英雄。"
        ],
        "title": "至樊口三首  其二",
        "id": "5f57bb7c-21cb-4271-9927-c2d1c0ee279e"
    },
    {
        "author": "薛季宣",
        "paragraphs": [
            "長安當日碎樊山，聞說孫郎鑿峴還。",
            "舴艋架虛掀舞甚，可堪破舶問前灣。"
        ],
        "title": "至樊口三首  其三",
        "id": "1eb2d8e2-df46-4028-89f8-f74103f7026d"
    },
    {
        "author": "薛季宣",
        "paragraphs": [
            "斷煙疏竹鎖樓臺，鄀子如今安在哉。",
            "明滅故城無限意，紫薇花傍夕陽開。"
        ],
        "title": "宿大城寺  其一",
        "id": "a855c8c1-bdeb-41dc-b86c-1d76e14e59a4"
    },
    {
        "author": "薛季宣",
        "paragraphs": [
            "新蟬無數咽新秋，故國伊誰伴我愁。",
            "夜靜月明風動竹，也疑離殿過歌喉。"
        ],
        "title": "宿大城寺  其二",
        "id": "85a08931-f9b6-426b-b177-91a9db35d478"
    },
    {
        "author": "薛季宣",
        "paragraphs": [
            "霰雪枝頭寒已老，平蕪一夜鋪春草。",
            "江梅著子怯東風，花落滿庭渾不埽。"
        ],
        "title": "春草曲",
        "id": "284236f2-0301-4220-bd27-da014b54fac2"
    },
    {
        "author": "薛季宣",
        "paragraphs": [
            "東鄂城東安樂宮，李花練絢玉玲瓏。",
            "畫圖長喜平蕪綠，不覺身歸罨畫中。"
        ],
        "title": "樊山春望",
        "id": "8a7a4479-2140-48dc-8e93-79da2f72f983"
    },
    {
        "author": "薛季宣",
        "paragraphs": [
            "種柳栽花意已深，曾樓岳立千丈森。",
            "可須輪奐翬飛翼，會見逍遥天地心。"
        ],
        "title": "追和澹泊樓先祖詩韻",
        "id": "ae828b06-4d7f-461b-843e-4c2d15f9d3ec"
    },
    {
        "author": "薛季宣",
        "paragraphs": [
            "三年蹤迹走泥塗，走徧泥塗一事無。",
            "今日又行當日路，旁人爲我一邪歈。"
        ],
        "title": "赴調",
        "id": "8beeeee7-b882-4417-aa0e-48aef9260340"
    },
    {
        "author": "薛季宣",
        "paragraphs": [
            "盆傾暑雨兩襄陵，三插苗心悉𧉠生。",
            "一草不遺禾黍地，若爲芻秣事王征。"
        ],
        "title": "王征引",
        "id": "d6711ec2-d919-43c5-9c3d-5dce03d95adb"
    },
    {
        "author": "薛季宣",
        "paragraphs": [
            "若恨碔砆多亂玉，幾能沙礫盡披金。",
            "虞庠舊意無多子，也有簫韶拊搏音。"
        ],
        "title": "喜聞",
        "id": "435e87c4-30e7-4885-9b53-7fccf67a2666"
    },
    {
        "author": "薛季宣",
        "paragraphs": [
            "長笑飛芻饋六軍，也敺疲瘁逐征塵。",
            "楸林卓帳秋風夜，山鳥驚啁可笑人。"
        ],
        "title": "帳宿幡竿嶺",
        "id": "d8d658c9-c426-4444-9557-e94e2dbb98b0"
    },
    {
        "author": "薛季宣",
        "paragraphs": [
            "尼丘非復貳先生，逐利滔滔盡舌耕。",
            "還憶蔡侯當日事，郢州知隔幾年程。"
        ],
        "title": "黄陂縣懷古",
        "id": "5679486f-2333-435a-8bed-eb25cde4c4a3"
    },
    {
        "author": "薛季宣",
        "paragraphs": [
            "通夢周公不我欺，咿嚶無若大音希。",
            "詩人伎子知誰在，一枕鄰雞曙已暉。"
        ],
        "title": "記夢",
        "id": "d9e60832-2b02-434e-b703-d3b739ef11f8"
    },
    {
        "author": "薛季宣",
        "paragraphs": [
            "東風細細筀芽綠，畏日曛曛天晝清。",
            "萬緒不興坐兀兀，林端鶗鴃兩三聲。"
        ],
        "title": "病興即事",
        "id": "3c75fec7-dc5b-48c1-80d9-a32a261844cc"
    },
    {
        "author": "薛季宣",
        "paragraphs": [
            "朦朧夜色暗浮雲，咫尺氛埃怯戰塵。",
            "深夜鳴榔到庭戶，江湖知有釣魚人。"
        ],
        "title": "無題",
        "id": "bb078c57-2bd6-4727-b3f8-931ce179c64e"
    },
    {
        "author": "薛季宣",
        "paragraphs": [
            "異姓侯王約重陳，誰知興復自陪臣。",
            "滕公剛笑輕齊尉，大勇直須庸妄人。"
        ],
        "title": "魏勃  其一",
        "id": "08ee8a9d-49fa-472f-9541-66d69f80e573"
    },
    {
        "author": "薛季宣",
        "paragraphs": [
            "怒激三軍豈足言，漢庭股戰始能賢。",
            "齊卿不及公侯貴，擎跽偷生雄雉前。"
        ],
        "title": "魏勃  其二",
        "id": "0dce3ef6-1965-4f27-8546-c06738287b0a"
    },
    {
        "author": "薛季宣",
        "paragraphs": [
            "不用須藏用即行，未分丘壑與朝廷。",
            "聲名怪得生來盛，非但潛心醉六經。"
        ],
        "title": "書溫公集後",
        "id": "56c1473d-000e-42f5-bc1a-09766d9570f9"
    },
    {
        "author": "薛季宣",
        "paragraphs": [
            "立志嘐嘐必致君，四方觀聽一時新。",
            "周家道備驪戎變，流俗元來不誤人。"
        ],
        "title": "讀舒王日錄",
        "id": "72e24eb3-1b28-40c5-b26e-762beb3ee5b3"
    },
    {
        "author": "薛季宣",
        "paragraphs": [
            "捭闔乾坤若有神，崎嶇長短困儀秦。",
            "無聲無臭文王道，應是先生浪鼓脣。"
        ],
        "title": "讀鬼谷子",
        "id": "6fc81160-a94e-4a47-a2b9-19726e7c2838"
    },
    {
        "author": "薛季宣",
        "paragraphs": [
            "牆外梅花渾欲飛，縈人無奈柳依依。",
            "窮愁三識新年面，猶喜當陪乳燕歸。"
        ],
        "title": "新歲病起",
        "id": "c48b3399-63da-40fc-a50f-06a9ccc20086"
    },
    {
        "author": "薛季宣",
        "paragraphs": [
            "怪得朝來俯仰頻，王明用汲有深仁。",
            "無爲抱甕先生笑，機械邪歈已玩人。"
        ],
        "title": "桔槔",
        "id": "54970c37-e0ca-451e-bb6c-cb6ad72a86df"
    },
    {
        "author": "薛季宣",
        "paragraphs": [
            "桃李無情花自妍，竹根行復破苔痕。",
            "新婦抱兒未歸去，愧死鵓姑啼滿園。"
        ],
        "title": "聞鳩",
        "id": "d2a245ce-8f08-4b72-8ccb-7a3c53b34111"
    },
    {
        "author": "薛季宣",
        "paragraphs": [
            "層冰峨峨春不融，璧月皎皎夜常滿。",
            "明河入望浩無津，欲往從之人甚遠。"
        ],
        "title": "長湖以南李花彌滿山谷誠臺望之皞如也",
        "id": "dde79aba-9f20-41dc-b11c-1f142bd18c4c"
    },
    {
        "author": "薛季宣",
        "paragraphs": [
            "當初曾醉浣花春，席地棠梨當錦茵。",
            "今日酴醿飄似雪，閒忙不比舊時人。"
        ],
        "title": "酴醿花謝有感",
        "id": "e7d0eef9-55db-4e83-ac54-e234eee789ef"
    },
    {
        "author": "薛季宣",
        "paragraphs": [
            "曙煙带柳日希微，一簇魚蝦市井遲。",
            "莫訝上官深致志，雲龍曾說鎖牙旗。"
        ],
        "title": "巴口感事",
        "id": "1472b972-055a-40af-95aa-ee9260ac2082"
    },
    {
        "author": "薛季宣",
        "paragraphs": [
            "催人暖律厭飛灰，高會蓮燈懶重陪。",
            "閒到蘇仙舊遊處，熙熙不祇登春臺。"
        ],
        "title": "十四日從諸同官登西山郊壇岡次孟監務韻  其一",
        "id": "a157a164-c13c-45c9-889f-ae7d104a0639"
    },
    {
        "author": "薛季宣",
        "paragraphs": [
            "菩薩巖泉湛佛乘，澄泓無復現天燈。",
            "强歌下里酬春雪，便好爲文弔剡藤。"
        ],
        "title": "十四日從諸同官登西山郊壇岡次孟監務韻  其二",
        "id": "fd20a465-49e5-498e-be59-1741015c96a2"
    },
    {
        "author": "薛季宣",
        "paragraphs": [
            "清遊無是亦無非，陡絕圓壇一强躋。",
            "赤壁望中公瑾在，戰塵何日靜征鼙。"
        ],
        "title": "十四日從諸同官登西山郊壇岡次孟監務韻  其三",
        "id": "539afe3d-72f5-4ddb-9817-26b9afa12e26"
    },
    {
        "author": "薛季宣",
        "paragraphs": [
            "人間萬事盡浮埃，顧影窮遊莫倦陪。",
            "吳王百世不復在，祇有九仞郊天臺。"
        ],
        "title": "十四日從諸同官登西山郊壇岡次孟監務韻  其四",
        "id": "ebbead54-bc34-41ce-bc71-3767a55df971"
    },
    {
        "author": "薛季宣",
        "paragraphs": [
            "交神有道非關我，元夜虛張太乙燈。",
            "擬學昌黎慟河華，扳援石磴多藟藤。"
        ],
        "title": "十四日從諸同官登西山郊壇岡次孟監務韻  其五",
        "id": "c981b38b-5059-4bf9-bb7b-275c858dc60b"
    },
    {
        "author": "薛季宣",
        "paragraphs": [
            "不論人間是與非，崇丘礧嵬尚慵躋。",
            "登臨自有無窮意，安得閒愁衮地鼙。"
        ],
        "title": "十四日從諸同官登西山郊壇岡次孟監務韻  其六",
        "id": "4ead063f-59d1-47c6-931f-c38c568097cd"
    },
    {
        "author": "薛季宣",
        "paragraphs": [
            "公旦征淮難疐尾，仲尼去魯速吹毛。",
            "聖賢出處平生事，間不容針却中驚。"
        ],
        "title": "讀史記",
        "id": "e493ec14-f8af-4f6a-81fb-799b8a30196e"
    },
    {
        "author": "薛季宣",
        "paragraphs": [
            "稱職關東漢吏良，作公名損浩難量。",
            "試看鶡雀爲神雀，無復飛蝗食鳳皇。"
        ],
        "title": "黄霸",
        "id": "a96b9cec-7042-44a7-8034-f439a915fd81"
    },
    {
        "author": "薛季宣",
        "paragraphs": [
            "拖被蒙頭貪睡足，莎庭卧鼓喏衙遲。",
            "賓僚莫訝吾慵甚，忙裏偷閒亦暫時。"
        ],
        "title": "假日",
        "id": "ec18438d-98cf-47f9-932f-23b4960c17a2"
    },
    {
        "author": "薛季宣",
        "paragraphs": [
            "閲世光陰雲掣電，忘形蹤迹浪浮萍。",
            "翩然行逐西風去，聊復人間得此生。"
        ],
        "title": "將歸",
        "id": "47003961-763c-4fe7-880a-204a9a14f376"
    },
    {
        "author": "薛季宣",
        "paragraphs": [
            "鼾睡懶醒先處士，回光坐照老賓州。",
            "西來大笑朝天子，一宿不爲桑下留。"
        ],
        "title": "戲寄清虛先生",
        "id": "cda08014-b8ef-4f08-be85-11af7e950937"
    },
    {
        "author": "薛季宣",
        "paragraphs": [
            "一陽萌動黄宮下，正是寒威合海時。",
            "閉戶先生莫惆悵，雷行龍躍定前期。"
        ],
        "title": "聞前月時事君舉象先皆與南宮之選是日讀易詩春秋作四首  其一",
        "id": "72775cf8-d10e-415f-8572-67cababeedc0"
    },
    {
        "author": "薛季宣",
        "paragraphs": [
            "我行永久亦何傷，僕馬痡瘏不是忙。",
            "田卒污萊皇父去，憖遺將若守吾王。"
        ],
        "title": "聞前月時事君舉象先皆與南宮之選是日讀易詩春秋作四首  其二",
        "id": "2699576e-4491-46cd-8f14-8b82a5b1c129"
    },
    {
        "author": "薛季宣",
        "paragraphs": [
            "憂河之濁泣清之，每笑周人切見幾。",
            "麟史究觀王室亂，異情元不是公非。"
        ],
        "title": "聞前月時事君舉象先皆與南宮之選是日讀易詩春秋作四首  其三",
        "id": "2e0ee89a-f4be-499f-ab0e-6db86ab6907b"
    },
    {
        "author": "薛季宣",
        "paragraphs": [
            "我不知人人我知，體交無味亦何爲。",
            "朝陽鳴鳳翔千仞，却是梧桐實未離。"
        ],
        "title": "聞前月時事君舉象先皆與南宮之選是日讀易詩春秋作四首  其四",
        "id": "97f41132-1e6c-49f3-92b0-4570ff317d4c"
    },
    {
        "author": "薛季宣",
        "paragraphs": [
            "導水要窮神禹迹，驅山每恨始皇移。",
            "晉家安石非無事，高鎮神頭有著棋。"
        ],
        "title": "州圖次元修韻三首  其一",
        "id": "a95b3f86-f3bc-49ba-8714-d5386143eb34"
    },
    {
        "author": "薛季宣",
        "paragraphs": [
            "瞿聃盡道色非色，愚聖共知東是東。",
            "一紙畫圖都掌大，誰言遮壁意無窮。"
        ],
        "title": "州圖次元修韻三首  其二",
        "id": "86168936-95b1-415d-82da-f27064ce2ed3"
    },
    {
        "author": "薛季宣",
        "paragraphs": [
            "箋書莫笑蟲魚注，善學須通天地心。",
            "到盡粵南并薊北，始知前古是來今。"
        ],
        "title": "州圖次元修韻三首  其三",
        "id": "b021ac72-03c8-495e-a364-11deb6fb5d33"
    },
    {
        "author": "薛季宣",
        "paragraphs": [
            "野趣知兄愛泉石，風屏少試秋毫力。",
            "纖煤點染出雲天，萬里江山安枕席。"
        ],
        "title": "書敬仲兄枕屏",
        "id": "9aa9f760-68cb-4d55-9d11-55a12e058461"
    },
    {
        "author": "薛季宣",
        "paragraphs": [
            "浮雲何處是生涯，念絕營營即是家。",
            "洗脚渡頭歸去也，漢津無用逐靈槎。"
        ],
        "title": "歸計二首  其一",
        "id": "46631c64-1f35-4ad1-8951-bfc280f7630c"
    },
    {
        "author": "薛季宣",
        "paragraphs": [
            "置錐無地亦無錐，幸可歸來特地疑。",
            "船子月輪貧未破，羅浮焉用石頭爲。"
        ],
        "title": "歸計二首  其二",
        "id": "7fda9382-7a42-4fd8-a2ca-d35a92a53851"
    },
    {
        "author": "薛季宣",
        "paragraphs": [
            "爲聞雙鶴訪青田，便有孤雲竟目前。",
            "灘水自鳴山自綠，短篷斜挂得酣眠。"
        ],
        "title": "青田同七五兄作四首  其一",
        "id": "6ebe9a3f-7550-4485-8557-c07ab68387c9"
    },
    {
        "author": "薛季宣",
        "paragraphs": [
            "鳥雲送雨過前山，白鳥將雛向遠灣。",
            "獨立溪亭無箇事，湍流瀧石鎮潺潺。"
        ],
        "title": "青田同七五兄作四首  其二",
        "id": "479325d8-7f0e-4d5a-be35-410a07339397"
    },
    {
        "author": "薛季宣",
        "paragraphs": [
            "浩歌欵乃客銷魂，一抹煙林暝遠村。",
            "花爲忘憂人一笑，不知風雨作黄昏。"
        ],
        "title": "青田同七五兄作四首  其三",
        "id": "e20ba571-6c8d-4d5d-bf46-146f999ce179"
    },
    {
        "author": "薛季宣",
        "paragraphs": [
            "谿翁夜傍清溪立，千尺絲綸一紅粒。",
            "天空月白不見人，無聲露滴蘋蓑溼。"
        ],
        "title": "青田同七五兄作四首  其四",
        "id": "1add2f77-4b79-4fb6-b502-161ead802135"
    },
    {
        "author": "薛季宣",
        "paragraphs": [
            "浮生化國總輕塵，已自忘真那得真。",
            "無物從教儘空洞，可須容著許多人。"
        ],
        "title": "追和寶山晝睡",
        "id": "1a80830c-0470-48e1-abfa-3af2be7bf93f"
    },
    {
        "author": "薛季宣",
        "paragraphs": [
            "茹菜羹時嘗苦憶，摴蒱無路塞行期。",
            "難逢莫恨絲長斷，金鎖開緘自有時。"
        ],
        "title": "戲作贈別效東坡體次其韻",
        "id": "1e995386-b6f2-461f-a8f5-02d1afccca71"
    },
    {
        "author": "薛季宣",
        "paragraphs": [
            "十萬虛屯野次兵，不逢苻詔壽陽城。",
            "愁雲慘淡雨來急，鳴鶴一聲天未晴。"
        ],
        "title": "雨中鶴唳",
        "id": "feb19c43-5cee-4816-9f03-8d342662ab70"
    },
    {
        "author": "薛季宣",
        "paragraphs": [
            "蝎譖區區切考求，饑腸一飽又何尤。",
            "要能去蠹無遺種，寥落空林死便休。"
        ],
        "title": "啄木",
        "id": "749e831a-2cd2-448c-a649-d51bf40279c9"
    },
    {
        "author": "薛季宣",
        "paragraphs": [
            "綿蠻巧語慶青春，金線低垂柳色新。",
            "定自知時厭流蕩，歸來空谷混泥塵。"
        ],
        "title": "鶑",
        "id": "2fec1e76-1b58-4853-b49e-9eb2b1c7d7ed"
    },
    {
        "author": "薛季宣",
        "paragraphs": [
            "坐對悲風嘯晚山，征鴻不記幾回還。",
            "青銅蝕破菱花面，慵掠烏雲綰髻鬟。"
        ],
        "title": "讀鬼詩擬作二首  其一",
        "id": "5fc23192-fffc-481f-bd59-0477e3aa1348"
    },
    {
        "author": "薛季宣",
        "paragraphs": [
            "至樂紛華苦未真，至遊無朕亦無身。",
            "細看浮世多塵坌，如我得歸能幾人。"
        ],
        "title": "讀鬼詩擬作二首  其二",
        "id": "7a9b9e6c-2951-43f5-be1b-93fd2fc7b68b"
    },
    {
        "author": "薛季宣",
        "paragraphs": [
            "獵盡山東六暴强，脩明律令起秦皇。",
            "還思稅駕知無地，逐兔應當爾許忙。"
        ],
        "title": "李斯  其一",
        "id": "68949dd2-1962-43a7-b6af-c4cdd0478c94"
    },
    {
        "author": "薛季宣",
        "paragraphs": [
            "詩書灰燼便秦文，便得秦王却誤身。",
            "斯具五刑秦再世，六經還有表章人。"
        ],
        "title": "李斯  其二",
        "id": "adeac418-36bc-477b-8bdd-4e26703b34b8"
    },
    {
        "author": "薛季宣",
        "paragraphs": [
            "剛從孫卿學帝王，爲羞貧賤速危亡。",
            "威嚴無復人居上，自處應慙厠鼠方。"
        ],
        "title": "李斯  其三",
        "id": "09db7adf-0a76-466e-9b4b-d2912fb538ed"
    },
    {
        "author": "薛季宣",
        "paragraphs": [
            "意氣寧知錯感人，姬丹祕計謾危親。",
            "亡燕拜送於期首，政使荆卿趣帝秦。"
        ],
        "title": "燕太子",
        "id": "18072ce1-a21a-4403-80cd-75d677fe0e62"
    },
    {
        "author": "薛季宣",
        "paragraphs": [
            "二峰高峙夾禪扃，長落潮音逐磬聲。",
            "老僧睡起絕無事，不管波濤四面生。"
        ],
        "title": "雨後憶龍翔寺  其一",
        "id": "e856c002-6be0-42d8-9b03-e04d403ebd0c"
    },
    {
        "author": "薛季宣",
        "paragraphs": [
            "窣堵東西岌兩峰，王宮今日梵王宮。",
            "潮船八面來勍敵，都入禪師燕坐中。"
        ],
        "title": "雨後憶龍翔寺  其二",
        "id": "93870dee-47ce-47b7-8155-9d5475999c82"
    },
    {
        "author": "薛季宣",
        "paragraphs": [
            "月娥素魄溢嬋娟，金吹淒涼冷淡天。",
            "野水暝煙楓葉暮，黄花紅蓼獨嫣然。"
        ],
        "title": "秋意",
        "id": "7388048a-3559-407e-a2bd-13ce4b134bc6"
    },
    {
        "author": "薛季宣",
        "paragraphs": [
            "自闢筠鄉五畝陰，蟬聲無處不相尋。",
            "炎天喚起秋蕭索，便擬乘風遶鄧林。"
        ],
        "title": "聞蟬  其一",
        "id": "522690c1-09e1-4163-b102-ae7421244ae5"
    },
    {
        "author": "薛季宣",
        "paragraphs": [
            "新蟬無數咽琅玕，引惹涼生六月寒。",
            "已自東山譽高潔，未須丹翅擬笙鸞。"
        ],
        "title": "聞蟬  其二",
        "id": "d90bd801-c6e6-4d3b-b6a4-8198d8edc00a"
    },
    {
        "author": "薛季宣",
        "paragraphs": [
            "風迴偃水縠紋平，林末它山筆架橫。",
            "場圃未閒黄葉下，鵓鳩啼雨忽啼晴。"
        ],
        "title": "村居秋暮",
        "id": "43634fc2-3902-46a6-b54d-f8b515d8ae47"
    },
    {
        "author": "薛季宣",
        "paragraphs": [
            "君子奪朱有惡，祖師噩夢尋香。",
            "莫問兩重公案，且須一曲霓裳。"
        ],
        "title": "睡香",
        "id": "b65a561b-6119-4233-8d9d-b83f3cc3d9c4"
    },
    {
        "author": "薛季宣",
        "paragraphs": [
            "一局閒尋五木經，橛梟盧白意冥冥。",
            "未能後擲如前擲，將奈長亭又短亭。"
        ],
        "title": "摴蒱",
        "id": "cd57d553-dc2a-4782-b8fc-93361c86b363"
    },
    {
        "author": "薛季宣",
        "paragraphs": [
            "不同夷甫坐談空，爛醉鳧鷖滅沒中。",
            "聞說詩豪君是否，好磨長劍倚崆峒。"
        ],
        "title": "公叔次開窗詩漫答",
        "id": "affa3557-7845-41b9-b68c-909d308aa0da"
    },
    {
        "author": "薛季宣",
        "paragraphs": [
            "宛在一人空谷，居然九畹深林。",
            "襟袖不盈披拂，車轍無蹤可尋。"
        ],
        "title": "幽蘭次十八兄韻六言四首  其一",
        "id": "03a36d66-fc15-459e-ab18-90ad09d21601"
    },
    {
        "author": "薛季宣",
        "paragraphs": [
            "有美中郎芝砌，言采淵明菊叢。",
            "會取箇中香氣，蕭然林下家風。"
        ],
        "title": "幽蘭次十八兄韻六言四首  其二",
        "id": "bf32fcc4-1e17-4433-ab62-078b3aab2b00"
    },
    {
        "author": "薛季宣",
        "paragraphs": [
            "舞奏八風薌澤，頌聲焱氏遺音。",
            "允也不夷不惠，悠哉非古非今。"
        ],
        "title": "幽蘭次十八兄韻六言四首  其三",
        "id": "fb51cf98-ce7d-44b8-9fa1-7bca9b3c9019"
    },
    {
        "author": "薛季宣",
        "paragraphs": [
            "超出世間凡品，叵聞鼻觀餘香。",
            "春入有花不艷，院小無人自芳。"
        ],
        "title": "幽蘭次十八兄韻六言四首  其四",
        "id": "a8077ddb-8cc9-4dfc-ae0c-cc4fc2fe9fac"
    },
    {
        "author": "薛季宣",
        "paragraphs": [
            "沐雨驅車涉敗橋，平原渺渺漲江潮。",
            "華容葭葦憑誰燎，赤壁艨艟徒自燒。",
            "一路規啼情悄悄，九皋鶴唳思摇摇。",
            "道東直指松門去，酷似故鄉歸路遥。"
        ],
        "title": "詔書屯田湖北相土西鄉屬暑雨中旬轉入洪道時雨初霽谿山葱泚如在縉雲荆坑道中子規之聲相聞屬道",
        "id": "1b97e7fa-0114-4582-9c79-848040441c60"
    },
    {
        "author": "薛季宣",
        "paragraphs": [
            "幾庶都緣有若無，寧論芻狗矧蘧廬。",
            "要須非復周公夢，而亦何爲子夏書。",
            "行葦至仁均草木，中孚大信洽豚魚。",
            "窮神至命知奚事，不遠周流意六虛。"
        ],
        "title": "書顔子傳後",
        "id": "dc1cc380-94c2-47e5-854a-c7926d1103e9"
    },
    {
        "author": "薛季宣",
        "paragraphs": [
            "多謝真人警夢書，青猿馴擾尚趦趄。",
            "任從爐鼎喧風雨，爭奈神明復古初。",
            "君樂鍊形咀丹火，我甘飲水灌園蔬。",
            "惟當敬佩終焉意，子欲無言致匪虛。"
        ],
        "title": "六月三夜夢觀某人詩什其書一章四絕蓋絕筆也走讀竟太一真人來告語青猿手裏得長書靜聞丹竈風中雨之句夢而默記之寤矣作詩導意",
        "id": "18418e8e-2224-4853-9aaf-2e7933f4f40b"
    },
    {
        "author": "薛季宣",
        "paragraphs": [
            "太極非名豈自然，由知闢闔見坤乾。",
            "先天詎必違中古，上古應須得後天。",
            "至密退藏那有迹，惟幾成務尚容研。",
            "從教變易能從道，不似神龍得性全。"
        ],
        "title": "讀伊川易傳",
        "id": "396599e4-7cf1-4e0b-8c0a-f9afb9b67883"
    },
    {
        "author": "薛季宣",
        "paragraphs": [
            "經時兀兀坐筠鄉，命駕崎嶇傍夕陽。",
            "島嶼西陵開罨畫，湖山東鄂洗新裝。",
            "路侵細草迷繁綠，風落閒花憶舊香。",
            "却上渡船歸去也，不逢安道故無妨。"
        ],
        "title": "樊口見鄭崇陽不遇",
        "id": "721e5407-9c4e-4ee1-aea6-08f29d27f5e7"
    },
    {
        "author": "薛季宣",
        "paragraphs": [
            "麥夏西山日脚斜，峰雲千里盡丹霞。",
            "晴嵐榱桷水春漲，芳草園林路晚花。",
            "遠近子規啼怨抑，高低乳燕語淫哇。",
            "官身歸是何年社，信美誠臺不似家。"
        ],
        "title": "誠臺晚意",
        "id": "5e5d59f4-d46a-49d8-add6-5eaa2c0d8a8d"
    },
    {
        "author": "薛季宣",
        "paragraphs": [
            "曉入招提旋即還，去何忙遽到非閒。",
            "寒谿日出射煙霧，退谷路荒埋草菅。",
            "林盡遠峰晴歷歷，叢深流水暗潺潺。",
            "歸途鐘鼓依稀似，將謂禪居別有山。"
        ],
        "title": "晨赴寒谿寺乾龍節道場所",
        "id": "aa7c58c0-e2fa-410b-8894-391aee4618a2"
    },
    {
        "author": "薛季宣",
        "paragraphs": [
            "起人舒慘作陰晴，九十春光祇雨零。",
            "宿草未萌波漠漠，落花歸盡葉青青。",
            "風生遠嶠銜明月，霧瀲長江吐漲汀。",
            "天意乍回心自廣，片時雲路覺無形。"
        ],
        "tags": [
            "长江"
        ],
        "title": "新晴",
        "id": "3f853754-8146-4e63-a6aa-93f0ef2edcf4"
    },
    {
        "author": "薛季宣",
        "paragraphs": [
            "上元雲路玉塵飛，應是虯驂罷會歸。",
            "望合郊原人世變，映浮城郭夜燈微。",
            "連天忘却黄岡縣，際水平將赤壁磯。",
            "滾滾長江耐澄撓，浪回鷗鳥一驚翬。"
        ],
        "tags": [
            "长江"
        ],
        "title": "勝亭雪望",
        "id": "8e9a71ea-bac6-440c-9c34-da38f71b06a2"
    },
    {
        "author": "薛季宣",
        "paragraphs": [
            "澄江風定也清寒，咫尺渾疑醉夢間。",
            "雪滿後湖真是浪，雲平西塞且無山。",
            "輕鷗弄水情無限，遠雁書空時自還。",
            "靜極要當隨衆樂，歸來燈火閙朱顔。"
        ],
        "title": "和賈簿",
        "id": "110d818a-b2d3-471e-a8c7-063728ce311c"
    },
    {
        "author": "薛季宣",
        "paragraphs": [
            "携壺命侶燕江干，雪起頹垣甃玉欄。",
            "減水湖中還素浪，明雲天際失青山。",
            "無端大火寒無艷，不奈生柴苦不乾。",
            "斷岸蘆洲見殘月，一鉤忤視却前灣。"
        ],
        "title": "和賈簿勝亭雪眺",
        "id": "f2f7d1c6-d1a3-475c-880a-2d6a7bbf1e43"
    },
    {
        "author": "薛季宣",
        "paragraphs": [
            "艮止危亭欲暮春，湖山江外翠眉顰。",
            "鳥啼夕月清歌扇，花發荒原閙舞裀。",
            "吳老洞迷青草暗，陶公宅古綠蘿新。",
            "懷歸何日成歸計，不忿端居作主人。"
        ],
        "title": "艮止亭即事",
        "id": "732e480e-88f6-4018-a302-9f4e1c645adb"
    },
    {
        "author": "薛季宣",
        "paragraphs": [
            "泊船在處即吾家，鮮得熸烹爨有槎。",
            "弄景日移煙岸柳，流香風度野薇花。",
            "霞翻錦段浮江渚，水落濤紋隠岸沙。",
            "塊坐朅來無一事，夜深遠燒起殷霞。"
        ],
        "title": "泊船",
        "id": "a639e1e6-4452-435f-a7e3-ec122d843d8f"
    },
    {
        "author": "薛季宣",
        "paragraphs": [
            "楊墨衰周亦既微，仙曇變夏用戎夷。",
            "回瀾豈直萬人敵，斷簡傳將百世師。",
            "脫落間亡烏鰂墨，蠹殘寧免白魚辭。",
            "校讎歆向君無愧，聊以新詩當一瓻。"
        ],
        "title": "從孫元式假定本韓文",
        "id": "7422e721-29b6-40dd-9ebc-51bb69647fdc"
    },
    {
        "author": "薛季宣",
        "paragraphs": [
            "倒墨扶周復古文，清輝萬丈醇乎醇。",
            "七篇奧義遠相繼，六代潛光今又新。",
            "字假通才識魚魯，車慙寡學改金銀。",
            "異書喜得君無靳，此道中興知有人。"
        ],
        "title": "校畢歸之",
        "id": "360dda37-5580-4a9c-9533-eb9971c5bc03"
    },
    {
        "author": "薛季宣",
        "paragraphs": [
            "漫驅戎馬說農郊，不見田疇見白茅。",
            "洪道曉晴明水底，羊瀾春漲長林梢。",
            "紅翻大澤霞方散，青人空原草漸苞。",
            "迎畯示民民自勸，可須杯酒薦烹炮。"
        ],
        "title": "勸農出郊",
        "id": "74092148-9e93-40fb-97ad-aeb2d22bb2cd"
    },
    {
        "author": "薛季宣",
        "paragraphs": [
            "年年九日登高會，九日登高年歲閒。",
            "黄菊茱萸應故泛，茱萸黄菊故應攀。",
            "今人不在古人後，往意可如茲意閒。",
            "風帽落簷誰得見，龍山還是昔龍山。"
        ],
        "title": "九日龍山之集",
        "id": "814636a9-34da-44bb-be0a-0249dc32c4ef"
    },
    {
        "author": "薛季宣",
        "paragraphs": [
            "衝風櫛雨亂西江，弔死裴回問雪堂。",
            "叢枳界無春草主，小橋蹤在古碑荒。",
            "人存有政名空大，世遠回思恨始長。",
            "旋棹晚雲何限事，可堪瑞慶柳成行。"
        ],
        "title": "冒雨渡江弔喪彭氏造雪堂夜歸  其一",
        "id": "c987c34b-c22c-40cb-a2e4-4dbec961f649"
    },
    {
        "author": "薛季宣",
        "paragraphs": [
            "月波樓下草芊芊，浪拍三江起暝煙。",
            "願見古人人又去，欲詢往事事無傳。",
            "漥樽明滅漁家火，樊口依稀估客船。",
            "妻子迎門應怪笑，問君何謂苦愁煎。"
        ],
        "title": "冒雨渡江弔喪彭氏造雪堂夜歸  其二",
        "id": "1bd6e736-16e5-4354-9417-359bf6981040"
    },
    {
        "author": "薛季宣",
        "paragraphs": [
            "東鄰處子太優柔，醉倚闌干十二樓。",
            "清白有家傳醖藉，醇醲無味飲風流。",
            "带摇翠幄蒼蛟動，佩解虹梁綠蟻浮。",
            "嘉木自香香到骨，困人非酒欲誰酬。"
        ],
        "title": "酴醿花",
        "id": "1d04d105-868d-4c8f-8356-7597797cc636"
    }
]