[
    {
        "author": "薛季宣",
        "paragraphs": [
            "三春首出衆芳菲，笑倚東風蹙翠眉。",
            "洛浦未翔要玉佩，湯泉新浴曳袿衣。",
            "無雙可奈傾城恨，第一何堪代命爲。",
            "桑柘不花花乍可，清霜誰是不空枝。"
        ],
        "title": "牡丹",
        "id": "af806a0b-54de-40cf-a1d0-bd8943cd1b1f"
    },
    {
        "author": "薛季宣",
        "paragraphs": [
            "羣芳未許論芳馨，獨自秋天卧月明。",
            "頼有幽香洞淵奧，寧將雅趣博輕盈。",
            "德純不顯娥皇怨，道大無聞叔度清。",
            "好向深巖伴黄石，可知誰與桂花名。"
        ],
        "title": "巖桂",
        "id": "62b69bd6-3d60-4ef3-b7b5-3c292dcbcac7"
    },
    {
        "author": "薛季宣",
        "paragraphs": [
            "扁舟一葉轉寒溪，返照西陽日下西。",
            "旬浹不來江水漲，驚瀾幾欲上天閨。"
        ],
        "title": "天閨",
        "id": "f8a81143-dbd1-4558-bf6b-a3e7af8a13c3"
    },
    {
        "author": "薛季宣",
        "paragraphs": [
            "漠漠煙村一古城，郊壇離殿草茅生。",
            "青山不解知興替，銷黯開顔爲雨晴。"
        ],
        "title": "武昌懷古",
        "id": "d21ca4e6-8a88-4aba-b688-eed89f653600"
    },
    {
        "author": "薛季宣",
        "paragraphs": [
            "牆匝叢叢繡舞裀，一般顔面各精神。",
            "筠鄉不爲東君去，野草閒花滿路春。"
        ],
        "title": "筠鄉入夏野花方拆",
        "id": "06386bd9-0c86-4fc2-87f1-9d64c34df745"
    },
    {
        "author": "薛季宣",
        "paragraphs": [
            "山影殊亭日轉西，牆頭歷歷片帆移。",
            "何人喚我頻歸去，側耳疏篁怨子規。"
        ],
        "title": "艮止亭晚意",
        "id": "4e0efbfc-8114-4400-8155-5ebd22a08ab4"
    },
    {
        "author": "薛季宣",
        "paragraphs": [
            "山亭無路少徘徊，跬步狂瀾漲九垓。",
            "不是蜃樓浮海外，也應弱水限蓬萊。"
        ],
        "title": "艮止亭阻雨旬日  其一",
        "id": "e9bc19ed-ecc3-496f-8513-ad65aebdd835"
    },
    {
        "author": "薛季宣",
        "paragraphs": [
            "艮止休工未落成，做人限隔雨零零。",
            "眼前好景到不得，便是霄中望極星。"
        ],
        "title": "艮止亭阻雨旬日  其二",
        "id": "9c34d78b-00ff-4c91-b060-1bd2639e126b"
    },
    {
        "author": "薛季宣",
        "paragraphs": [
            "赤鼻磯頭橫曙煙，吳王城下浪連天。",
            "聞道東坡妙天下，爾來靡日不盤旋。"
        ],
        "title": "晚渡東坡  其一",
        "id": "a26fb4cd-55a0-408e-be40-e6dcba39d00c"
    },
    {
        "author": "薛季宣",
        "paragraphs": [
            "浮生萬事盡塵埃，瑞慶堂今榜快哉。",
            "惟有東坡舊煙柳，道人猶解指莓苔。"
        ],
        "title": "晚渡東坡  其二",
        "id": "85ad8549-5325-42b7-be7d-5022e2f64e9f"
    },
    {
        "author": "薛季宣",
        "paragraphs": [
            "帝驅貙虎舊江州，旅卜僧坊計少休。",
            "避暑有宮留不暇，遊山算却是山遊。"
        ],
        "title": "行戍西山",
        "id": "32328d5d-abc0-4bf8-b1a7-041b0752dd05"
    },
    {
        "author": "薛季宣",
        "paragraphs": [
            "可怪梁朝幾帝王，丘墟萬里變農桑。",
            "修文偃武如何故，町疃江陵盡鹿場。"
        ],
        "title": "讀蕭銑傳",
        "id": "17051827-38ce-4863-b870-ffebdfe69406"
    },
    {
        "author": "薛季宣",
        "paragraphs": [
            "萬緒絲棼汩太和，終朝所得竟無何。",
            "放心收却且危坐，始覺忘機有味多。"
        ],
        "title": "塊坐",
        "id": "ea1f1b8c-ad7c-417a-b1be-f067db9ec590"
    },
    {
        "author": "薛季宣",
        "paragraphs": [
            "大易誠知自畫前，後天不識異先天。",
            "工夫用盡還無事，巧歷勞推不盡年。"
        ],
        "title": "讀皇極經世書",
        "id": "81dab247-3271-42f6-b019-5f77233f5910"
    },
    {
        "author": "薛季宣",
        "paragraphs": [
            "妙算嘗聞勝五侯，輕生終不是良謀。",
            "秦王未許論生劫，畢事還同擦虎頭。"
        ],
        "title": "讀荆軻傳",
        "id": "f2c6b62a-1516-46bb-8b15-d6ac9cf5dec7"
    },
    {
        "author": "薛季宣",
        "paragraphs": [
            "湯文不作幾經春，叉也賢乎隠澤民。",
            "古劍胸中儘磨淬，寧如覺道樂耕莘。"
        ],
        "title": "讀劉叉集",
        "id": "f59c80f4-af32-48e1-86f8-6f32923274da"
    },
    {
        "author": "薛季宣",
        "paragraphs": [
            "聞合天符下玉麟，祝融湓浦肆時巡。",
            "西山詎必須陵井，又得餐霞十二人。"
        ],
        "title": "伯文人盆池開芙蓉十二",
        "id": "fd268901-9ce2-469c-9277-3d9078ce08ee"
    },
    {
        "author": "薛季宣",
        "paragraphs": [
            "天寶龜茲貴尚年，哇淫靡靡到今傳。",
            "尋思溱洧桑中調，幾許不如周頌篇。"
        ],
        "title": "讀近時樂府  其一",
        "id": "c45a6767-e6cf-43a9-8eb1-a9c593ad156f"
    },
    {
        "author": "薛季宣",
        "paragraphs": [
            "樂好株離幾百年，知昏漢日暗湖天。",
            "周東幸有其戎歎，却在伊川被髮前。"
        ],
        "title": "讀近時樂府  其二",
        "id": "9fcab6ff-fc14-4144-a5da-1a642ab57611"
    },
    {
        "author": "薛季宣",
        "paragraphs": [
            "桃紅李白輝相曜，車馬交關遞流照。",
            "牆頭半露是秋千，不見美人聞語笑。"
        ],
        "title": "春遊",
        "id": "33054478-e7aa-406b-9638-ed2b8c9f569b"
    },
    {
        "author": "薛季宣",
        "paragraphs": [
            "芰荷薿薿抽蘋藻，風細幽香襲懷抱。",
            "庭竹琅然振玉音，葉落委階墉不埽。"
        ],
        "title": "即事",
        "id": "f2eef5cb-5c38-4c3b-a800-9ca8bbb3c6e5"
    },
    {
        "author": "薛季宣",
        "paragraphs": [
            "小院銀瓶花落枝，驪山驚起睡楊妃。",
            "銷魂淚滴燕支雨，留得霓裳舊舞衣。"
        ],
        "title": "殘花",
        "id": "f0f05f26-c6bd-45f3-8f5d-11b21635b175"
    },
    {
        "author": "薛季宣",
        "paragraphs": [
            "天帝南遊匹馬還，紅雲作陣雨闌干。",
            "駐顔下嚥如冰雪，一粒清涼得賜丹。"
        ],
        "title": "瓶花盡落而梨花瀟灑如故",
        "id": "abdce80d-8fcd-4ba9-b67d-9101a74460f5"
    },
    {
        "author": "薛季宣",
        "paragraphs": [
            "言歸社鴈已家鄉，紫燕呢喃識舊梁。",
            "甚雨疾風寒食夜，旅人情緒一思量。"
        ],
        "title": "寒食雨",
        "id": "7cad8620-a9f1-4698-9313-640c38dfe2bf"
    },
    {
        "author": "薛季宣",
        "paragraphs": [
            "江村風色秋江渺，林薄無人閙幽鳥。",
            "長笛一聲金吹寒，知有漁舟釣紅蓼。"
        ],
        "title": "江村聞笛",
        "id": "d7969a7c-b34d-4608-92ed-6670a90cfe8d"
    },
    {
        "author": "薛季宣",
        "paragraphs": [
            "蘆花飛鴈煙村靜，一點青山波萬頃。",
            "人在孤舟喚不譍，兒言客寫瀟湘景。"
        ],
        "title": "遠景圖  其一",
        "id": "c193cf5a-a291-4004-8ff9-c3f664ca3143"
    },
    {
        "author": "薛季宣",
        "paragraphs": [
            "慘澹平煙波浩渺，隠月餘光飛白鳥。",
            "依稀一舸是漁舟，獨釣寒江天未曉。"
        ],
        "title": "遠景圖  其二",
        "id": "81568651-a0a8-46b7-b836-e1ad185dfaa3"
    },
    {
        "author": "薛季宣",
        "paragraphs": [
            "水晶簟冷鋪寒玉，翠帟高張染螺綠。",
            "陣雲鳥鷺點棋枰，一葉清旗動江曲。"
        ],
        "title": "野望",
        "id": "152ba123-a770-492f-a8aa-3de20b04bf89"
    },
    {
        "author": "薛季宣",
        "paragraphs": [
            "秋草池塘夾黄纈，莫煙淡淡蒙新月。",
            "擬將攀取贈行人，脫葉枯條不堪折。"
        ],
        "title": "衰柳",
        "id": "a03ed716-98b4-401e-91bd-a09c9a24df48"
    },
    {
        "author": "薛季宣",
        "paragraphs": [
            "神文道本可言形，退也能藏用即行。",
            "要得任牽馿狗在，無端何似借書生。"
        ],
        "title": "嘲欲借予雜稿者  其一",
        "id": "13c53106-0f2b-4c73-a4b9-6988626ae9ae"
    },
    {
        "author": "薛季宣",
        "paragraphs": [
            "郎君到底亦何知，奪卷書生真數奇。",
            "惡語故應多艾氣，殘藤無用寫來詩。"
        ],
        "title": "嘲欲借予雜稿者  其二",
        "id": "70d51446-6536-4600-aa1c-07a587745c30"
    },
    {
        "author": "薛季宣",
        "paragraphs": [
            "送客過樊谿，停橈退谷口。",
            "不見元次山，靜立躊躇久。",
            "巉巖兩石峰，猶疑入戶牖。",
            "杯湖正宜泛，堙塞僅盈肘。",
            "糞壤瘞杯樽，勿復堪賭酒。",
            "扁舟泛然者，長歌挈敝笱。",
            "浩無風塵意，將恐是聱叟。",
            "自知干進客，對面弗敢扣。",
            "從之人甚遠，慙顔爲之厚。",
            "武昌非昔人，望絕不得友。",
            "它時賦歸歟，湖谷定吾受。",
            "此心介如石，自誓向樊母。"
        ],
        "title": "送張漕還停舟樊港訪退谷",
        "id": "adf7dd23-fd4a-4f30-baf2-c4355e04b0b2"
    },
    {
        "author": "薛季宣",
        "paragraphs": [
            "江濱篆貞石，渾謂有神畫。",
            "閒作故亭遊，心知古人迹。",
            "竹疏徑微通，天遠荒自闢。",
            "長江浩無涯，滄溟贏咫尺。"
        ],
        "tags": [
            "长江"
        ],
        "title": "登怡亭故址",
        "id": "525dcacf-a08f-4ad2-ae3f-2f61a72f7dba"
    },
    {
        "author": "薛季宣",
        "paragraphs": [
            "杖履竹林遊，陟降西山道。",
            "匆匆不是閒，倍覺寒溪好。",
            "潭魚戲憑虛，注水喧幽草。",
            "埋荒古人迹，樹伐庭如埽。",
            "桴鼓又相聞，我心爲之懆。"
        ],
        "title": "行戍西山徒步抵寒溪寺",
        "id": "659c94b0-b119-4b71-877f-dce71f362b08"
    },
    {
        "author": "薛季宣",
        "paragraphs": [
            "潼華覆哥舒，陳濤僨次律。",
            "頼有李豬兒，發憤扶唐室。",
            "長城賢已遠，惟嶽峻方崇。",
            "借問南朝事，江流第一功。"
        ],
        "title": "感事",
        "id": "afedc43c-354e-4759-be1c-765b14a7e36e"
    },
    {
        "author": "薛季宣",
        "paragraphs": [
            "我家西山下，早晚空翠滴。",
            "漫仕鄂王城，西山悵難覓。",
            "不知寒溪上，好景天意錫。",
            "舉趾異川陸，千里共岑寂。",
            "丘園動歸念，魂夢時歷歷。",
            "東吳賽粵甌，信美心愈慼。",
            "古見似人喜，鄉閈今有覿。",
            "且作西山遊，笑顔忻自赧。"
        ],
        "title": "陪劉提點遊西山",
        "id": "0b1a0017-5751-4c50-aa05-8ed506ccb34e"
    },
    {
        "author": "薛季宣",
        "paragraphs": [
            "將迎苦不易，浮湛良亦難。",
            "櫜鞬候使客，無時弄江灘。",
            "上磧下南浦，風雲怒濤間。",
            "一葉舞軒昂，五水戲觀瀾。",
            "朝湖暮淮西，此遊今等閒。",
            "看盡楚山碧，信宿相與還。",
            "晴巒挂天衣，水石鳴佩環。",
            "輕舠簑笠翁，勿與人事關。",
            "相彼塵外意，心清緒爲闌。",
            "何時買扁舟，從公看孱顔。"
        ],
        "title": "送中司抵巴口",
        "id": "fdc9e66e-9027-4c34-885e-7196a994f330"
    },
    {
        "author": "薛季宣",
        "paragraphs": [
            "蒸鬰斷梅天，薰風故微細。",
            "夢春驚已度，避暑如何計。",
            "樹老山一色，蛙喧草無藝。",
            "病興意愕然，到眼多蕪穢。"
        ],
        "title": "病起",
        "id": "b28ce0da-9b22-44ab-a65e-669bda827849"
    },
    {
        "author": "薛季宣",
        "paragraphs": [
            "晚雨在林麓，朝來弄晴曦。",
            "瀾翻漾明月，粲爛生摩尼。",
            "撒殿固無事，雨天亦何爲。",
            "少須風景麗，去去將安之。"
        ],
        "title": "晚雨朝霽林端煜然望之皆寶珠也戲作四十字",
        "id": "ae11ab02-604a-4c2e-b125-71483333246a"
    },
    {
        "author": "薛季宣",
        "paragraphs": [
            "晃朗長江北，天地都無色。",
            "扁舟撐短篷，一鳥歸飛亟。",
            "遮莫凍凌兢，如人酒量增。",
            "鼇山不是照，天地一明燈。"
        ],
        "tags": [
            "长江"
        ],
        "title": "賞雪",
        "id": "4ab4a2ea-0f02-49c3-81f1-b135d81dcf6f"
    },
    {
        "author": "薛季宣",
        "paragraphs": [
            "裘褐透膚寒，𩙖剌春將半。",
            "雪作絮花飛，衮衮攙零亂。",
            "天地合清明，虛極浮江岸。",
            "鳥窮棲樹端，走狗欣挑攛。",
            "埋路已旬浹，四野都瀰漫。",
            "郊行峭無迹，惟有神光燦。",
            "茅檐過尺摧，爐火生無炭。",
            "凍死未能詩，達人方大觀。"
        ],
        "title": "二十五日雪",
        "id": "1a966103-72f5-4453-913c-78c05a62f2f7"
    },
    {
        "author": "薛季宣",
        "paragraphs": [
            "早起怪吾廬，去天才一尺。",
            "始疑大朴還，掩盡幾陳迹。",
            "比屋皆可封，列土班圭璧。",
            "照我爛輕明，却似初出日。",
            "仰頭不可見，恐是老鴉食。",
            "擬倩玉川子，叫閽聞帝席。",
            "穹壤合爲容，事乃非人力。",
            "心膽爲之寒，且退然枯荻。",
            "曲身今已直，促織休唧唧。",
            "此意可告客，苦乏鄭莊驛。",
            "履霜至堅冰，何當介如石。",
            "鵓鴣有逐婦，相從如娣姪。",
            "饑蹲苦樹顛，到夜無入室。",
            "自蠟登山屐，借問何所適。",
            "我亦無所適，皜皜期太乙。",
            "庶見太昊氏，鷁視剖我臆。"
        ],
        "title": "和賈簿雪",
        "id": "545b2f7b-e9b8-4f73-af9e-b9a8bb30d78d"
    },
    {
        "author": "薛季宣",
        "paragraphs": [
            "孤山有貞榦，不比尋常木。",
            "蟠根怪石巔，亭亭自生育。",
            "百物進相高，位閏知蹙縮。",
            "散葉傲風霜，樛木外林樕。",
            "琴桐嶧之陽，逍遥兩俱足。",
            "夸父徒我庭，如仁示其目。",
            "股掌翫何言，遂可移風俗。"
        ],
        "title": "黄楊生拳石間王彥材以爲贈且賦之走命曰孤山貞榦次韻以酬",
        "id": "1eff7a39-93a7-4ab3-a67d-33c81c26a605"
    },
    {
        "author": "薛季宣",
        "paragraphs": [
            "爲問夜何其，明滅燈將半。",
            "雨雪濺聲繁，霆電流光爛。",
            "初筵向闌珊，遊子紛繚亂。",
            "誠知宴樂娛，不怕泥塗漶。",
            "齋居靜無他，天德全弗畔。",
            "吟徹借筇頭，假山餘一爟。"
        ],
        "title": "夜深",
        "id": "2f5fe47c-a626-4453-a249-f8b04dcefe5e"
    },
    {
        "author": "薛季宣",
        "paragraphs": [
            "天公不好事，月夜雲埋月。",
            "遊人且勿遊，辜負良時節。",
            "霖霪漲塗淖，雷電騰飛雪。",
            "蓮花燈可憐，對明不同滅。"
        ],
        "title": "偶書",
        "id": "26b00610-13ce-4e6c-9339-4562b71fef31"
    },
    {
        "author": "薛季宣",
        "paragraphs": [
            "君不見決明混沌江之湄，含胎吸月懷清輝。",
            "圓浄唾將珠與璣，又不見明視中原雲月靜。",
            "跳擲回旋顧形影，生兒往往皆毛穎。",
            "由來逐物未忘機，勞生吞吐知惟時。",
            "觀美爲人奚以爲，獨坐金風塵慮省。",
            "皓月斜河星耿耿，草頭漙露侵膚冷。",
            "平生不解飲和歌，無人對月醉顔酡。",
            "月朗清秋奈月何，睡思朅來剛引領。",
            "林岫參差弄光景，不知月已沈西嶺。"
        ],
        "title": "中秋對月戲呈覓舉諸兄",
        "id": "ae91548e-464f-484c-9d54-442832d3f2be"
    },
    {
        "author": "薛季宣",
        "paragraphs": [
            "溽暑欲成雨，密雲猶在郊。",
            "開窗挹涼飆，遠山見林梢。",
            "木葉已成陰，野鳥鳴啁啁。",
            "鏡靜碧池湛，清冷無混淆。",
            "會意紛萬途，錢荷貫叢茭。",
            "寂坐一堂上，默默神明交。"
        ],
        "title": "開窗",
        "id": "ec469b40-892e-4a18-9cd4-0aa3f741843d"
    },
    {
        "author": "薛季宣",
        "paragraphs": [
            "風篠扣吾扉，有人來我語。",
            "語好不須多，都不如歸去。",
            "開門我見客，客子今何許。",
            "竹下得流虹，人言爲杜宇。",
            "杜宇昔王蜀，不自安當宁。",
            "相歸密淫遊，微行時踽踽。",
            "蛟龍失水困，哀怨成飛羽。",
            "規名釋爾雅，茲事則然否。",
            "揚雄蜀本紀，望帝亦賢主。",
            "仙去正啼規，去思傳往古。",
            "不妄信斯言，王去非輕舉。",
            "蒼天悲此民，故使規聲苦。",
            "脫屣感斯意，八極歸容與。",
            "到今惟一人，後躅追無侶。",
            "所以百世下，直指不得數。",
            "聲盡繼以血，空教瀝肝腑。",
            "其然豈其然，臣事君看取。"
        ],
        "title": "子規恨",
        "id": "8ad4f8a8-88f6-4ad9-8cca-d4e78d711728"
    },
    {
        "author": "薛季宣",
        "paragraphs": [
            "軑縣西南弦子國，使君昭代文章伯。",
            "氣吞雲夢納東坡，心在江湖輕赤壁。",
            "月波蕩漾春山色，崢嶸洲草芊芊碧。",
            "政平訟簡暇居多，杖屨逍遥神自適。",
            "到眼風光看如畫，罨畫溪干舊遊者。",
            "高亭矗立畫不如，坐歗雲屏自天寫。",
            "使君好客非春申，一夔已足無餘人。",
            "哦詩五百盡清警，立使江山景物新。",
            "江山景物古來有，前賢相與天長久。",
            "近來百草漸埋沒，頼有此詩爲一剖。",
            "使君好善人如己，鋟板巾箱波遠邇。",
            "良知何獨此麻城，天下行聞爲商起。",
            "我拘官禁儃杭葦，跂望亭高衣带水。",
            "高唐想像賦神遊，遊客言詩詩信美。",
            "空書從學穆清風，得見異書人見同。",
            "解嘲不用潘邠老，祇在先生指顧中。"
        ],
        "title": "聞齊安雜詠板成從沈守求印蒙以爲贈",
        "id": "ed343b86-f482-4789-bf35-9f12200cd742"
    },
    {
        "author": "薛季宣",
        "paragraphs": [
            "夷甫清談平子醉，晉俗浮虛喪節義。",
            "不閑胡虜哭桑林，九伯五侯無一至。",
            "洛陽宮中胡馬嘶，晉家天子行酒卮。",
            "驅出如羊晉卿士，婦辱面前爭敢知。",
            "胡兒居坐漢官立，不許紛紜但含泣。",
            "刃加頸上始覺憂，追悔前時又何及。",
            "胡塵坌起昏中土，人死如麻骼如阜。",
            "草萊萬里無舍煙，氈帳羊裘自來去。",
            "烏旗霧合胡笳咽，無援邊城腸斷絕。",
            "瑯琊匹馬竟浮江，棄寘存心堅片鐵。",
            "天驕一坐昭陽殿，九鼎遷移如轉電。",
            "禁聲不得悲楚囚，白版金陵謾龍變。",
            "數奇督運淳于伯，誅斬無名血流逆。",
            "若思不識是何人，却是帥師臨祖逖。"
        ],
        "title": "永嘉行",
        "id": "7fade9ad-1e43-4d2b-8f72-023d7f67fa18"
    },
    {
        "author": "薛季宣",
        "paragraphs": [
            "前年送客寒溪堂，桃李璀璨寒生光。",
            "今年送客寒溪道，滿望六花形欲槁。",
            "前歲今年時不同，同爲送客寒光中。",
            "寒光山積都相似，誰信冬春長有此。",
            "廣寒宮殿不勝寒，世界瓊瑶無乃是。",
            "如何名此作寒溪，炎天風色鎮淒淒。",
            "不緣送客不易到，送客情懷將何爲。",
            "君不見瑶池高宴非不奇，穆王猶自賦吾歸。"
        ],
        "title": "雪中送客寒溪堂",
        "id": "f4437e1c-31bf-474d-9191-f04f60467ac0"
    },
    {
        "author": "薛季宣",
        "paragraphs": [
            "可憐甌越湖山主，厭向黄紬聽衙鼓。",
            "鬭鴨能言名自呼，子規歸去啼聲苦。",
            "傷情羈鴈怯離羣，適意馴貓哺相乳。",
            "端是三年貧客官，方春定得離南浦。"
        ],
        "title": "可憐",
        "id": "b2cbddfb-cf35-4e02-a81f-0a7ba69bedee"
    },
    {
        "author": "薛季宣",
        "paragraphs": [
            "大隠城居無世喧，疑星塵外非人間。",
            "武都聊試五丁力，一笑天公爲解顔。",
            "翠蘿散作麻姑髻，枕漱從宜長飯毳。",
            "青山元自野人物，版築徒然飾東第。",
            "無論千假須一真，坐對北山南起雲。",
            "一丘一壑丈夫事，安在窮遊探古文。",
            "平生樂處天其假，還視王公猶土苴。",
            "它時買山歸敝廬，定須作屐隨高下。"
        ],
        "title": "假山次葉師文韻",
        "id": "ffb5231c-d35c-43d7-902d-b580ad9e0bb4"
    },
    {
        "author": "薛季宣",
        "paragraphs": [
            "秋風摘索鋪寒雪，敗葉枯條互明滅。",
            "淡蕩閒塘摇夕陽，橫斜斷岸凌高節。",
            "無言咄咄日書空，執禮拳拳意綿蕝。",
            "望極氍毹鋪糾結，漁歌何處聲淒切。"
        ],
        "title": "蘆花",
        "id": "5d5cb850-7b11-420f-a955-d653a4043de8"
    },
    {
        "author": "薛季宣",
        "paragraphs": [
            "駘蕩風光將欲暮，柔條繫日縈霏霧。",
            "寂歷閒庭芳草路，眉開青眼多情度。",
            "脈脈依依愁不茹，欲翔未定邅容與。",
            "體輕委蛻韶華去，飄泊晴天離又聚。",
            "高低上下當何住，捲春匪蹴毬先赴。",
            "小院深沈鋪月素，卿雲蟬逐凌波步。",
            "撲樕追隨無定處，冰霜峭覺回寒沍。",
            "梁王有客能辭賦，蒼凉雪苑知誰訴。",
            "浮玉神山攻寶璐，屑屑虛花奈憑據。",
            "還思道藴驚人語。"
        ],
        "title": "柳絮",
        "id": "fc2373dd-60d1-4f09-bdd2-b81436809452"
    },
    {
        "author": "薛季宣",
        "paragraphs": [
            "世間元有無窮恨，海外棠花宮錦爛。",
            "燒炙東風春未半，濃裝獨立情繚亂。",
            "博山鑪冷沈煙斷，記語洛妃池側畔。",
            "袿衣透溼飄香汗，舞罷霓裳高燭看。",
            "吳苑散花灘彼岸，亦有當初舊遊觀。",
            "棠梨古逕霞光燦，薔薇露冷衣新盥。",
            "袖卷燕支紅入腕，噴人蘭芷芳都貫。",
            "天然種性珍奇玩，嶺海誠知煎可爨。",
            "擬擷柔柯燃熾炭，裛取緗巾永傳翫。",
            "它年留得重公案。"
        ],
        "title": "香棠",
        "id": "3d8e4de5-045f-43b3-9741-73a2fc5ef13e"
    },
    {
        "author": "薛季宣",
        "paragraphs": [
            "星回斗直寅，夏臘變王春。",
            "否泰反成卦，乾坤老逼人。",
            "元正長日月，大化少逡巡。",
            "世事初無始，天時自一新。",
            "祇愁梅片片，不見草欣欣。",
            "善頌聞椒酒，蒼天拱北辰。"
        ],
        "title": "元日",
        "id": "6f7b1f30-b949-4527-a73e-e0e367a4ebab"
    },
    {
        "author": "薛季宣",
        "paragraphs": [
            "蕩蕩東家丘，百世人叵識。",
            "出類只誇辭，太極無合德。",
            "堯舜未可過，遠賢真貨殖。",
            "我欲究遺編，言非是奇特。",
            "從之如有立，卓爾既吾力。",
            "大哉贊乾元，一語覓不得。"
        ],
        "title": "孔子",
        "id": "26d4bac1-bb76-4eee-b896-443257ef3dc8"
    },
    {
        "author": "薛季宣",
        "paragraphs": [
            "見疾多朝士，爭名卒未休。",
            "急流須退勇，焉可又隨流。"
        ],
        "title": "比年士風銳進求薦章者殆如辨獄擠排詆訐無所不至客有勸予干當路者二首  其一",
        "id": "7072f336-26fc-4f5f-bfa7-11c6c0d82f42"
    },
    {
        "author": "薛季宣",
        "paragraphs": [
            "靜退方真樂，趨時未遽非。",
            "不知全道者，進退兩忘機。"
        ],
        "title": "比年士風銳進求薦章者殆如辨獄擠排詆訐無所不至客有勸予干當路者二首  其二",
        "id": "acb49553-42cb-4557-ab5c-1b2c4aec6f37"
    },
    {
        "author": "薛季宣",
        "paragraphs": [
            "鄙人病在床，政苦風寒侵。",
            "之子步池上，攀條哦柳陰。",
            "擲我珠玉辭，瘧鬼毛髮森。",
            "豁爾脫沈疴，翛然洗煩襟。",
            "何當漾輕舠，相與從茂林。",
            "清興諒不淺，此情殊未禁。",
            "强歌下里曲，賡和白雪音。",
            "請問覺軒詩，何如梁父吟。"
        ],
        "title": "痁疾中元式示詩走筆次韻",
        "id": "8ccf76a2-5bf2-407e-8ff8-4b9912ff18b6"
    },
    {
        "author": "薛季宣",
        "paragraphs": [
            "聿修去天長，却泛宮亭水。",
            "百世友淵明，放意匡廬趾。",
            "爲愛千金軀，不自知臧否。",
            "非關走庭下，腰折慙小子。",
            "少學愴難行，富貴丘所恥。",
            "一爲田園念，歸思輕脫屣。",
            "斗大印黄金，各各從所美。",
            "二士志俱得，何其尚留此。"
        ],
        "tags": [
            "庐山"
        ],
        "title": "江夢孫二首  其一",
        "id": "701ca69a-cb91-4768-9212-8cc7cffa90c5"
    },
    {
        "author": "薛季宣",
        "paragraphs": [
            "聿修去天長，元亮歸彭澤。",
            "把版豈難能，趨庭且非昔。",
            "古之盡心者，樂以所求獲。",
            "云已廢明民，寧當究安宅。",
            "大輿輻可脫，無當巵何益。",
            "君子之所爲，百世空陳迹。"
        ],
        "title": "江夢孫二首  其二",
        "id": "ec1f308c-b764-44e9-ab68-8278f95f3499"
    },
    {
        "author": "薛季宣",
        "paragraphs": [
            "南浦縱蘭橈，打頭清旦風。",
            "鳥飛圖障遠，人皺縠紋中。",
            "銜尾過千柁，頩顔無萬叢。",
            "端愁少槃瓠，生子亦羣戎。"
        ],
        "title": "巴口相地作大軍倉",
        "id": "719b0a28-7871-4a46-8fed-5743a127acb5"
    },
    {
        "author": "薛季宣",
        "paragraphs": [
            "縱步石門下，江山主意勤。",
            "漥樽酌玄酒，未飲吾已醺。",
            "淵明得聱叟，萬古真同羣。",
            "杯湖有明齊，退谷今蕕薰。",
            "我行到殊亭，西日沈就曛。",
            "陽冰著真蹟，祇恐生玄雲。",
            "回眸望西塞，慘澹波無垠。",
            "洄泛樂之子，行舟言采芹。"
        ],
        "title": "送韓國器登舟至石門視漥樽逮暮乃返",
        "id": "60d6e1b9-b448-4e51-9c52-cf13853740ea"
    },
    {
        "author": "薛季宣",
        "paragraphs": [
            "昔我客荆梁，從事清蕖幕。",
            "太倉蠹紅腐，吹竽濫東郭。",
            "去作徒勞吏，青衫走樊鄂。",
            "撫字亦何心，催科厭笞掠。",
            "借問差少愧，而今不如昨。",
            "天遊內于于，紛至攘六鑿。",
            "鑄此一錯字，爲費幾魏博。",
            "閑居幸從容，琴書有真樂。",
            "胡然令閑忙，遠謝乘軒鶴。",
            "人生百年中，藏舟固非壑。",
            "顧已習迷途，如蠶自纏縛。",
            "作詩懺當來，聊以慰寥落。"
        ],
        "title": "我客",
        "id": "5b7380bb-5611-47e9-beb6-6161108e073d"
    },
    {
        "author": "薛季宣",
        "paragraphs": [
            "日昃望雲氣，西郊將欲開。",
            "丹霞漾晴暉，清風有時來。",
            "歸坐北窗下，驚霆殷轟豗。",
            "流電掣飛雨，疾徐鼓巖雷。",
            "宛轉頹屋頭，終宵響徘徊。",
            "早起到城市，橫流繞沿洄。",
            "伊誰補漏天，吾州與蘆灰。"
        ],
        "title": "欲晴又雨終夕震電",
        "id": "6dd3528d-ac63-4448-8bbd-06fb50e6745e"
    },
    {
        "author": "薛季宣",
        "paragraphs": [
            "人生紅樹花，一謝乃其分。",
            "春風儘摇蕩，剛恨分庭糞。",
            "先賢尚龍豢，缺月何灰暈。",
            "譬如陌上塵，要是非關運。",
            "何丘示無朕，子路窮斯慍。",
            "此理未容言，呼兒課天問。"
        ],
        "title": "跋分定錄",
        "id": "e0cd6cbb-846c-4338-b4c7-d6460a192b1c"
    },
    {
        "author": "薛季宣",
        "paragraphs": [
            "袁山野火春風吹，驚飆萬馬爭奔馳。",
            "烏龜阪頭蕃草木，化作灰燼張天飛。",
            "武昌佐史皆好古，煮茗聯鑣訪城府。",
            "狂生此意復不淺，好事大家何爾汝。",
            "鄂王城闕煙蒼蒼，鄂王宮殿波茫茫。",
            "今古都盧一餉頃，不見古人虛引領。",
            "亳殷豐鎬已丘墟，蠻荆興替將焉如。",
            "死生建業信徒語，石盆古渡猶多魚。",
            "古人已去安足齒，近事紛紜尚如此。",
            "君不見淮淝去歲是豐年，如今千里無舍煙。"
        ],
        "title": "鄂城篇",
        "id": "6a230fd7-af60-47c2-bd1b-e18c165a27d4"
    },
    {
        "author": "薛季宣",
        "paragraphs": [
            "稔聞韻鄉名，不識韻鄉面。",
            "班班隠豹文，窺管時一見。",
            "譬彼闥婆城，尋逐滄流漩。",
            "聞韶在齊國，九奏何當變。",
            "王侯韻鄉人，少長居鄉縣。",
            "韻鄉指迷塗，貽我書一卷。",
            "森如入武庫，寶璧紛交薦。",
            "羣玉屣登臨，赫日吹風霰。",
            "家雞將野鶩，後素詩何絢。",
            "長安行即到，豈在臨淵羨。",
            "千金端不如，變色先生饌。",
            "從可狎江鷗，六籍居貫穿。"
        ],
        "title": "謝王尉見贈龍溪集",
        "id": "192eb809-e3bd-4aba-a011-bb0a5821451a"
    },
    {
        "author": "薛季宣",
        "paragraphs": [
            "生春煖律誰能吹，寸心萬里何當馳。",
            "威加海內念方國，也思猛士歌雲飛。",
            "狂遊不識今與古，闉闍便作潭潭府。",
            "試憑野叟問吳婆，賜不如回吾與汝。",
            "高高無事幕穹蒼，湖天無雲湖水茫。",
            "吳楚爭桑如有頃，東鄂幾人全首領。",
            "古時封國今爲墟，此心觀古應焚如。",
            "歸歟衲被蓋頭卧，何妨沸鼎遊如魚。",
            "舌柔長在强于齒，人間萬事渾如此。",
            "君不見老聃彭祖俱長年，火化仙乘□□煙。"
        ],
        "title": "二同舍賦鄂城篇見和文高格古端不可及而仙尉王文措辭侈甚可以參諸臺符羽檄間復次元韻戲酬",
        "id": "69a77ed3-387f-47d6-b50d-76a6db9bcfc1"
    },
    {
        "author": "薛季宣",
        "paragraphs": [
            "我愧子康之治密，其雨其雨而出日。",
            "靡神不宗始霶霈，將爲有年吾事畢。",
            "豈其霢霂澍霖霪，霮䨴又爲心首疾。",
            "視將圭璧走羣望，祈社禜門勤屈膝。",
            "誠知惡積怒神天，流毒匪緣寒自慄。",
            "甫田千畝垂有秋，刈穫敗之方秀實。",
            "橫流場圃澆洋洋，茁茁禾頭多耳出。",
            "仰天何怨俯何尤，退省過愆知自失。",
            "牢愁僕僕事吁嗟，風雨敢辭頻沐櫛。",
            "忱誠雖至蟣蝨微，舒慘蒼穹焉可必。",
            "都緣民困不聊生，重以凶荒神以卹。",
            "羲和叱馭黑龍僇，倏忽清明開萬室。",
            "不知帝力固全真，謂我貪天寧直筆。"
        ],
        "title": "次韻李浩然喜晴",
        "id": "02070021-e7a6-462b-9779-a7cacd79b740"
    },
    {
        "author": "薛季宣",
        "paragraphs": [
            "豈其食魚河之魴，河豚自羨江吳鄉。",
            "瞋蛙豕腹被文豹，刖如無趾黥而王。",
            "我生甌東到閩方，規魚貫見梅花裝。",
            "梅青不肯候春雪，荻芽靜笑垂飛楊。",
            "古來多魚吳武昌，薄遊三月新初嘗。",
            "西施乳嫩可奴酪，馬肝得酒尤珍良。",
            "無愁縷縷結中腸，豐美肥腯如切肪。",
            "外皮甘滑裏皮厚，令人忘却美烏郎。",
            "舉之東海來三江，會聞清濁期滄浪。",
            "白龍未免豫且困，膨脝唯唯浮魚梁。",
            "氣衝毬鞠何彭彭，地遠都無橄欖香。",
            "不知深入恣遊泳，極情性命徒爲戕。",
            "腊毒厚味能人亡，何須西子齊文姜。",
            "甚美由來必甚惡，直它一死言爲長。",
            "鮰魚俗物休相妨，良藥相傳海上方。",
            "蘆根槐子豈足貴，生鳳之腦黄龍湯。"
        ],
        "title": "河豚",
        "id": "670ae6c3-7163-4ef6-a824-c5e8f169f515"
    },
    {
        "author": "薛季宣",
        "paragraphs": [
            "武昌三月春草生，攙紅鬭白皆羣英。",
            "就中一種信奇絕，芳菲壓盡吳王城。",
            "侈非丹芍明非玉，艷陽天日擎高燭。",
            "從教深淺色相形，不以冰清爲不俗。",
            "文王自昔基靈囿，綠綬朱裳燕朋友。",
            "醺醲心醉鄂裳裳，痛飲醇醪不關酒。",
            "流烏一下新王舟，颭從火御乘丹丘。",
            "傳得飛霞在海外，千齡只自生炎洲。",
            "靈砂不到姮娥竊，幾時赤鳳來丹穴。",
            "趙壘新張漢幟時，闉闍滿望猩猩血。",
            "少陵昔漫稱詩豪，忘言跨鯉輸琴高。",
            "剛被東山興妖女，竹菰未可稱蟠桃。",
            "靈根不分生赤壁，遠在水南呈赫奕。",
            "朱鳥憑將寄德鄰，告言莫看同巾幗。"
        ],
        "title": "東坡在齊安賦海棠詩爲天下絕唱年來絕無此種許仲蟠取之武昌作詩寄示",
        "id": "7473a61f-b682-42c6-88c1-73f7607596fc"
    },
    {
        "author": "薛季宣",
        "paragraphs": [
            "寒溪送客荒徑迂，玉華璀璨晨光虛。",
            "仙遊在處見李白，山遠無地尋陶朱。",
            "雪霜天色際江岸，瓊瑶世界連廷除。",
            "飄然幾許認姑射，恍若一夢驚華胥。",
            "寶珪環璧會王路，鐵衣鋒刃交兵車。",
            "三王純素未云已，百姓渾茫方皞如。",
            "神清洞古世緣在，梁園祇是空遺書。"
        ],
        "title": "寒溪送客時李花盛開山谷彌望",
        "id": "07ce32e0-1982-436c-8bb7-f408efb5ec96"
    },
    {
        "author": "薛季宣",
        "paragraphs": [
            "啄䎘玄駒子，當緣一食耳。",
            "雪貓與䎘俱咽之，玄駒乃與䎘俱靡。",
            "古人防未然，精意本如此。",
            "相教各自慎，豈有失身理。",
            "䎘子輕此蟻，終焉食于彼。",
            "蟻亦甘啄䎘，但知䎘之美。",
            "寧知腊毒生厚味，大小相吞不摇齒。",
            "蟻微不足食，反以食䎘死。",
            "不如夏蟲獨飲露，壽不知冬亦良是。",
            "君不見慕容赫連攘臂起，楚漢存亡竟何似。"
        ],
        "title": "蟻䎘",
        "id": "b26623c1-f559-4e0a-bc9b-d8dd67e3ac4a"
    },
    {
        "author": "薛季宣",
        "paragraphs": [
            "先生非釣名，魚釣清泠水。",
            "太空長廓然，浪迹秋光涘。",
            "人憂我何憂，忘怒亦忘喜。",
            "建武非漢元，詎有留侯起。",
            "神明旋地軸，姓字更七里。",
            "雲臺已埋沒，嚴瀨殊清泚。",
            "峨峨二釣臺，高插煙霞裏。",
            "首陽遠相比，萬祀恒不圮。",
            "我來經舊廬，敢卜瞻遺几。",
            "東風迴我舟，江步時須艤。",
            "仰觀嚴象設，敬拜豁煩鄙。",
            "曾臺暢登臨，無復徒仰止。",
            "縈迂古道屈，望望扳蘿藟。",
            "崇基介巖石，特立端不倚。",
            "削成二山碧，平正章如砥。",
            "衆山鬰青葱，環合紛碨礧。",
            "清塵森萬象，觸睫同一視。",
            "古人不可見，可見安仁美。",
            "旅情殆忘返，回棹西風駛。",
            "青蒲挂一席，入望俄城市。",
            "瞥如周變秦，物物非古始。",
            "乃知主人意，待我非朱紫。",
            "送迎因下風，忙遽均倒屣。",
            "烹茶出清泉，盤饌羅雙鯉。",
            "飫之以珍饈，浣濯予塵滓。",
            "相忘語默間，不假談名理。",
            "去留唯我意，今昔交汝爾。",
            "此情固冥契，何必親之子。"
        ],
        "title": "釣臺阻風去得風便",
        "id": "2f58cb4f-ccfc-405a-966b-6da651c4cf1c"
    },
    {
        "author": "薛季宣",
        "paragraphs": [
            "登會稽，瞰長湖，漪漣萬頃皆平蕪。",
            "桑田變改唯聞說，豈信古今人事殊。",
            "往時夏后禹，道川治水勞馳驅。",
            "四支疲弊跛其足，過門弗視兒呱呱。",
            "衆流宗海出平陸，滋人巨浸因卑洿。",
            "百神效職來大計，勤民遠狩崩于嵞。",
            "名山立郡此焉始，明明功與日月俱。",
            "馬侯有漢二千石，施仁復古蘇燋枯。",
            "浚深倍薄拂古鏡，還使墝埆成膏腴。",
            "陰邪醜正富權戚，居肓如鬼捐其軀。",
            "大君良吏不復見，茫茫陳迹日就無。",
            "玻璃湛湛長芳草，蛟龍窟宅生菰蒲。",
            "前功不錄倚隳棄，誰何聚斂浮穿窬。",
            "庸情非聖決陂澤，遷移膏潤爲官租。",
            "昔人舊事已無在，猶有水則{石毚}長途。",
            "高田燥仰下沮洳，雨晹無歲均沾濡。",
            "咄哉榮利歸乃室，是邦黔首其何辜。",
            "反令二主神，淫祀煩此都。",
            "王陵委積蠹明幣，守祠澆酹傾清酤。",
            "禳禱兩無已，跳梁飽妖巫。",
            "享祭緣報誠，嘉猷委泥塗。",
            "神靈血食已非分，無爲耗黷令人吁。",
            "復績悵何從，我心徒自㤤。"
        ],
        "title": "乙亥歲東遊會稽謁禹陵過馬臻祠下詢所謂鑑湖者則已堙塞爲民田因賦",
        "id": "4fbdeea0-e2a1-4b3d-b0da-e775fc69aa43"
    },
    {
        "author": "薛季宣",
        "paragraphs": [
            "皇羲寂已久，澆俗無還淳。",
            "如何張村甿，杳杳全其真。",
            "豈不有妻孥，茅茨甘賤貧。",
            "豈不憚疲勞，務時勤耔耘。",
            "脫俗未爲貴，而今焉辟秦。",
            "青城足躋攀，那染龜城塵。",
            "枸杞薦盤蔬，殊非關養身。",
            "安常樂有餘，熙然阜長春。",
            "奚其壽而康，無知斯體仁。",
            "靜言逐臭夫，迷途少知津。",
            "猥云老人村，郊荒絕酸辛。",
            "筋骨由堅强，誰謂存其神。",
            "井蛙議滄溟，夫豈窺崖垠。",
            "作詩賦張村，逝將同野人。"
        ],
        "title": "張村",
        "id": "53d9b099-38aa-4bbb-b398-25eb966a21b6"
    },
    {
        "author": "薛季宣",
        "paragraphs": [
            "天下清且奇，無過竹與石。",
            "安得皎然者，素質照人白。",
            "靜立笑東風，篁岡蟠罅隙。",
            "望之輕以明，儼似雪初積。",
            "青草鬭欣欣，不比梅花坼。",
            "矯首不可到，獨自憑空碧。",
            "翠帷篠青青，巖崿正虛席。",
            "我疑辟俗翁，方外友三益。",
            "又是秦帝宮，傳視相如璧。",
            "人情不易知，幽致矧可射。",
            "相從知未能，灰心從此畫。"
        ],
        "title": "舟行樊港望竹間石上李花盛開",
        "id": "93b274d4-4c5f-4a44-bee1-8c53d21aaa85"
    },
    {
        "author": "薛季宣",
        "paragraphs": [
            "蘭生深谷中，香不爲人採。",
            "明珠含蚌胎，融曜鎮長在。",
            "襲來馨滿衣，磨琢未曾璀。",
            "君子行之常，出處安有改。",
            "韓王開此居，山立中𡾋嵬。",
            "窈窕二遊女，易歲昏有待。",
            "柳下學東門，百世人不逮。",
            "乃心毋自欺，匪轉焉可怠。",
            "用之建邦國，所宜烹大鼐。",
            "我來追後塵，六逸先駑駘。",
            "美人意桃李，德誼見芳茞。",
            "瞠若眩吾明，五色騰日彩。"
        ],
        "title": "遊韓魏王書堂",
        "id": "537ea4fc-1b46-4480-bef8-b79f07930bc7"
    },
    {
        "author": "薛季宣",
        "paragraphs": [
            "姈娉二美人，幽閒真種性。",
            "色秀雪窗梅，衣冠麗修正。",
            "巖巖韓稚圭，寂寞自清靜。",
            "虛室埽齋居，展禽當季孟。",
            "神遊問寒暄，不得窺信行。",
            "怪力視茫茫，久要交善敬。",
            "語之非異類，安民公有命。",
            "蓋聞楚靈均，汩羅陳死證。",
            "二子終孝慈，雙玉澄江映。",
            "當初黄鄂人，盪槳追遊泳。",
            "端午化成俗，龍舸長奔競。",
            "事神微有道，角黍勞將迎。",
            "非鬼且非仙，世士憑誰偵。"
        ],
        "title": "二女篇",
        "id": "35c51760-1046-4c53-ab59-9f364b11b5f6"
    },
    {
        "author": "薛季宣",
        "paragraphs": [
            "冷火不再然，事成難重言。",
            "我苦不憚煩，興言念丘園。",
            "丘園未得歸，行田縣西原。",
            "暑雨霑我衣，萊蕪絆我轅。",
            "熊羆百萬衆，未易輕營屯。",
            "東征到洪道，折柳臨津門。",
            "峨峨鳳皇臺，墟吳際荒村。",
            "南湖湛淪漪，𭲟渺波瀾翻。",
            "路回溪谷間，子規叫煩冤。",
            "流血良自悲，誰念望帝魂。",
            "不羞五斗腰，折支別駕尊。",
            "松門故鄉類，去路馳且奔。",
            "羽書如流星，萬室崇屏藩。",
            "荒凉舊村甿，億兆不一存。",
            "哀聲聽杜宇，側耳心昏昏。",
            "山澤久已竭，職死何足論。"
        ],
        "title": "被命行田未半而羽書至造砦者萬別駕其逼方甚繼復有聞",
        "id": "2579cb3e-1d83-4381-839b-4af3bc51edd3"
    },
    {
        "author": "薛季宣",
        "paragraphs": [
            "漢法在彝鼎，三章豈不嚴。",
            "姦宄恣暴亂，官刑廢舂鉗。",
            "未若箕山翁，頑夫偃風廉。",
            "予慙斯人徒，爲容善謙謙。",
            "敺民陷之辟，淫刑視齊殲。",
            "處事禁太速，宜犴非爲淹。",
            "丹書對婦泣，職死夫何嫌。",
            "專誅逮垂盡，吾辜倍相兼。",
            "曾聞鄒魯間，禮義人自恬。",
            "商君就有道，絳水驚閭閻。",
            "念此一歎息，歸來賦陶潛。",
            "南山信崇極，能無刺巖瞻。"
        ],
        "title": "某爲令無狀不能化服奸盜至加之刑僇仲蟠鄉丈不以爲過又哦詩以寵之是重某之不肖而播其惡于衆也感愧之劇次韻以酬",
        "id": "bc3e622a-6b3d-4e11-b1b3-24a4edfe8378"
    },
    {
        "author": "薛季宣",
        "paragraphs": [
            "先生混物化，浩若鶴與猿。",
            "詰曲此世間，翛然脫籠樊。",
            "冥心遂無物，得意亦忘言。",
            "客至不點茶，猶嗔破苔痕。",
            "相逢蜀成都，過我故縣村。",
            "遐觀夢中夢，南膜佛因緣。",
            "鄭人決真妄，子産不能賢。",
            "寥哉天地間，誰省物性偏。",
            "夢覺各有殊，從他見一邊。",
            "浩歌歸來乎，虛堂好晝眠。"
        ],
        "title": "記遊詩",
        "id": "08be25ba-ac5b-45c5-a019-2590de13a7a4"
    },
    {
        "author": "薛季宣",
        "paragraphs": [
            "歲云暮矣露爲霜，枯條脫葉衰柳黄。",
            "郊原寂歷無人鄉，獖牙之豕充稻粱，含臕以遊神氣揚。",
            "有班者虎蹲在旁，低頭妥尾不大忙。",
            "豕行過之不虎防，虎往搏之搤豕吭。",
            "豕亡故步聲喚長，虎如抱兒未遽央。",
            "豕形雖在身命亡，不如安之充虎腸。",
            "得之紙本君何從，仙人道士形已忘。",
            "解衣槃礴躶宋王，虎冠虎鞹虎跳踉，百獸望之怖以惶。",
            "寫鸇鳥雀爲罷翔，匡廬有潔清祠望。",
            "請君懸之政事堂，坐令帖伏犬與羊。",
            "君不見大索之祭通八方，盛德百世祠是常。",
            "又不見螗蜋捕蜩雀捕螗，死生得喪不可償，虎哉寧知蝟𧑐能爾戕。",
            "是非遠在天一方，君其寶之永世藏。"
        ],
        "tags": [
            "庐山"
        ],
        "title": "跋蜡虎圖",
        "id": "eb4d68e5-d17d-49b8-a477-77ee63b77de0"
    },
    {
        "author": "薛季宣",
        "paragraphs": [
            "君不見談天衍有言，九州之大惟一州，無論青冀并營幽。",
            "我其放言學鄒子，將子聽之無我尤。",
            "我騎一紙白馿子，趷梯趷塔走上南山頭。",
            "萬里以意行，一息不暫留。",
            "谽谺到空洞，且作秉燭遊。",
            "呼來混沌老蝙蝠，爾作精怪我則不。",
            "從教激風怒竅拔木折石，一去旬有五日而後返，但是有戶則可由。",
            "積蘇累塊雖云巧，達觀只與蟻壤侔。",
            "我有五雲車，駕以六蒼虯。",
            "日月行已揭，無人觸虛舟。",
            "何曾見爾懸旌鳴佩朗裝欲飛動，玉柱校立直以修。",
            "大撓甲子有窮盡，爾乃祿命難考求。",
            "皇天大地僅若一雞子，金烏玉兔銜得曉夜作箭浮。",
            "我不知爾許事，政覺兩耳風飂飂。",
            "託死不復生，一死可作道者流。",
            "況乃漢時五斗米師星河耿雙眸，石壇一坐一千歲，坐視生滅水上漚。",
            "水上漚，且罷休。",
            "休無休于無作，樂無樂于無憂。",
            "仙人與世人，壽夭如相酬。",
            "清清爰靜爰自正，此舉獨步不可儔。",
            "信是神仙足官府，蜂房戶牖封君侯。",
            "我偶作此言，不比亦不周。",
            "爲何孫卿子，謂我阮與劉。",
            "爲我謝孫子，我才愧爾天一陬。",
            "不如且飲酒，耳熱徒歌謳，可以銷遣綿綿不斷萬古之悲愁。",
            "悲愁銷遣幾時盡，萬古之後重有萬古來悠悠。"
        ],
        "title": "孫元可賦張公石室詩句語險怪辭峰秀拔讀之如神遊洞府而陵果爲之奔屬也非身行此洞不知此詩之工蓋其質似盧仝而文麗多之如又加鞭當千里一瞬其視劉叉馬異得名浪矣詩文與我過當誠無足以當之牽韻勉酬真添薪煮簀之舉",
        "id": "8cd0813f-bea0-4256-82fc-030af763016f"
    },
    {
        "author": "薛季宣",
        "paragraphs": [
            "春陰苦亡頼，巧解窮彫鎪。",
            "入我方寸間，釀成一百萬斛傷春愁。",
            "我欲挹此愁，寸田無地安愁芻。",
            "沃以一石五斗杜康酒，醉心還與愁爲謀。",
            "愁腸九轉疾車轂，擾擾萬緒何綢繆。",
            "愁思儻可織，爭奈百結不可紬。",
            "我與愁作惡，走上千尺高高樓。",
            "千尺遡雲漢，只見四極愁雲浮。",
            "都不見銅盤之日，缺月之鉤。",
            "此心莫與明，愁來壓人頭。",
            "逃形入冥室，關閉一已牢。",
            "周遮四壁間，羅幕密以綢。",
            "愁來無際畔，還能爲我添幽憂。",
            "我有龍文三尺之長劍，真剛不作繞指柔。",
            "匣以明月通天虹玉燭銀之寶室，可以陸剸犀象水斷潛伏之蛟虯。",
            "云昔黄帝軒轅氏，用斬銅頭鐵額橫行天下之蚩尤。",
            "擬將此劍斬愁斷，昏迷不見愁之喉。",
            "若士爲我言，子識愁意不。",
            "愁至不亡以，愁生有來由。",
            "閑愁不足計，空言學莊周。",
            "日中之景君莫避，處陰息景景不留。",
            "疾行嫌足音，不如莫行休。",
            "因知萬慮爲縈愁之繂，忘懷爲遣累之舟。",
            "歸來衲被蓋頭坐，從他鼻息鳴齁齁。",
            "取友造物先，汗漫相與遊。",
            "朝躋叫閶闔，夕駕棲丹丘。",
            "天公向我笑，金母爲我謳。",
            "酌我以瓊漿玉液朝陽沆瀣之濃齊，俾我眉壽長千秋。",
            "却欲强挽愁作伴，愁忽去我無處蹤跡尋行輈。",
            "惟有春華鬭春媚，一一蒨絢開明眸。",
            "又有平蕪綠野十百千萬頭鈍悶耕田牛，踏破南山特石頭。"
        ],
        "title": "春愁詩效玉川子",
        "id": "ae2fa2e7-6c8c-4e12-97ed-94a03b41f5bd"
    },
    {
        "author": "薛季宣",
        "paragraphs": [
            "荷芰藕生蓮，每憶心中苦。",
            "擬掇斷根苗，絲結千千縷。"
        ],
        "title": "古意",
        "id": "7580ec1b-36dd-4419-bc1c-10b44877027a"
    },
    {
        "author": "薛季宣",
        "paragraphs": [
            "侯婦匡坐歎，蕩子新賜冊。",
            "先自薄恩私，嬪嬙幾巾幗。"
        ],
        "title": "侯婦歎三首  其一",
        "id": "22c17f51-7693-4852-99fe-a7911cb8019b"
    },
    {
        "author": "薛季宣",
        "paragraphs": [
            "莫作侯家婦，鳲鳩理清瑟。",
            "幾許白頭人，同心綰同室。"
        ],
        "title": "侯婦歎三首  其二",
        "id": "a5c2b1d3-3696-43bf-bb5b-3ddabe3dfc4a"
    },
    {
        "author": "薛季宣",
        "paragraphs": [
            "侯婦且勿歎，金玉多滿堂。",
            "蛾眉不讓人，當奈薄情郎。"
        ],
        "title": "侯婦歎三首  其三",
        "id": "20b251a3-cfad-4fe9-8b73-d0c1f301a6ab"
    },
    {
        "author": "薛季宣",
        "paragraphs": [
            "田田白團扇，輕綃寫蟬雀。",
            "用之却炎暑，生風郎掌握。"
        ],
        "title": "團扇歌三首  其一",
        "id": "33358ccf-ded7-46d8-898c-42d84ddc7ba9"
    },
    {
        "author": "薛季宣",
        "paragraphs": [
            "團扇復團扇，羞郎引遮面。",
            "顧景强躊躇，隙月雲端見。"
        ],
        "title": "團扇歌三首  其二",
        "id": "64edcd58-640d-46b2-81b0-1404f91f142c"
    },
    {
        "author": "薛季宣",
        "paragraphs": [
            "團團白紈扇，奉君揮素手。",
            "餘凉入長夏，結交貴經久。"
        ],
        "title": "團扇歌三首  其三",
        "id": "4aaa21bf-10c8-48db-8e4e-490400e7f132"
    },
    {
        "author": "薛季宣",
        "paragraphs": [
            "胡無人，非無人。",
            "銀山蹀躞胡馬羣，甲光射日開金鱗。",
            "鏃長飛雨旌填雲，轟庭雷鼓聲轔轔。",
            "柔然之蛇陣囷蝓，傾河鞭石居逡巡。",
            "浩歌但來輕比鄰，白登豳國公當聞。",
            "帝羓久作冥漠君，高辛狗食吳將軍。",
            "胡兒弧矢非周身，控弦雖多將累人。",
            "狼跳鳥擊虛遊魂，驕矜一息爲微塵。",
            "梟雛井底蛙彌尊，餘殃積惡天公嗔。",
            "胡無人，聞不聞。",
            "衛青去病迹已陳，竇侯乳臭椒房親。",
            "胡無人，燕然錯落銘王勳。"
        ],
        "title": "胡無人行",
        "id": "c0b3f9e3-4c28-4dcb-9535-dba0d7910166"
    },
    {
        "author": "薛季宣",
        "paragraphs": [
            "人怯山西種，誰知掌上身。",
            "豬羊刀霍霍，車馬道轔轔。",
            "幕府開娘子，旂常紀亂臣。",
            "夢回清鏡對，千古茜裙新。"
        ],
        "title": "木蘭將軍祠",
        "id": "d4735540-848f-4d5a-bd9c-bb4611de5377"
    },
    {
        "author": "薛季宣",
        "paragraphs": [
            "車遥遥兮路逶迤，思夫君兮君今知。",
            "今安適兮南入楚，願爲聲兮逐君語。",
            "君不言兮聲不聞，聲何當兮言在君。"
        ],
        "title": "車遥遥篇",
        "id": "c35d2472-3e9c-4be3-9b5e-45b5d14d8aaf"
    },
    {
        "author": "薛季宣",
        "paragraphs": [
            "闕下烏雲暗黑旗，未央高會送將歸。",
            "天子傳觴從官勸，單于今正天驕兒。",
            "上林關鎖多芳菲，王嬙困睡花葳蕤。",
            "中人驚起道宣喚，和戎却自拚蛾眉。",
            "徘徊顧景傷春啼，秀色悞身生不知。",
            "工師萬死未足謝，丹青始信君難欺。",
            "冤莫冤兮長別離，盟莫渝兮徒自疑。",
            "氈車未免下宮殿，記得當年初入時。",
            "眉山淡掃雙螺垂，擬高門戶生光輝。",
            "姑姊提携父母送，不教含涕登丹墀。",
            "赭黄有淚濡龍衣，此身雖是觸事非。",
            "胡沙萬里少花木，胡中爭看真閼氏。",
            "言語不通心儘悲，琵琶琢就彈哀思。",
            "君門萬里不易到，檀槽撥斷商弦絲。",
            "窮寒絕塞人蹤稀，時有天邊霜雁飛。",
            "憑誰說與漢卿相，西施莫忘真元龜。"
        ],
        "title": "明妃曲",
        "id": "0a00ccdc-4972-4c49-9c1a-0a2ed96329e2"
    },
    {
        "author": "薛季宣",
        "paragraphs": [
            "廢圃晨遊，舊觀歷歷。",
            "三徑已荒蕪，歌酒地，悄悄無人迹。",
            "爲山傾仄，支柱皆名石。",
            "桃李無言，爲人岑寂。",
            "早綠暗紅稀春去也，歎繁華難覓。",
            "落花如積，誰與東風惜。"
        ],
        "title": "惜花引",
        "id": "746e4d11-6051-4d9a-bab9-b28ce4d0c88a"
    },
    {
        "author": "薛季宣",
        "paragraphs": [
            "楊婆兒，共戲來。",
            "白門楊柳正依依，穩稱暝鴉棲。",
            "博山鑪侈沈烟裊，儂心懽緒繆紛擾。",
            "語含別意淚空流，未掩宮闈齊閣曉。",
            "齊閣曉，祇傷悲，婆兒殺儂，那復相思。"
        ],
        "title": "楊叛兒",
        "id": "92615495-0ff1-429c-b7ee-5770f56c438c"
    },
    {
        "author": "薛季宣",
        "paragraphs": [
            "楊白華，柳眼自生息。",
            "風傳華落大江東，綰毬團絮無多力。",
            "柳眼落落不可見，淡蕩遊絲空萬億。",
            "由來宮樹未成陰，踏歌驚斷諠笳篴。"
        ],
        "title": "楊白華",
        "id": "ed985fe6-25e7-4504-afc8-6ecdc500b9fe"
    },
    {
        "author": "薛季宣",
        "paragraphs": [
            "少婦織流黄，織就中秋月。",
            "上有乘鸞女，肌膚皓冰雪。",
            "裝成一携手，奉君端暑月。",
            "感君清涼意，薰風爲君發。",
            "落葉下驚秋，與君此回訣。",
            "素質不勝愁，從衡網珠結。",
            "招摇邈煙露，青鸞影遼絕。",
            "有物感君懷，騰口知何說。",
            "分命故應然，不是君心別。"
        ],
        "title": "秋扇詞",
        "id": "2490a4b5-e607-4515-b107-7b046b174d98"
    },
    {
        "author": "薛季宣",
        "paragraphs": [
            "秋空浄無瑕，耿耿掛明月。",
            "有人捉月試騰身，騰身直上黄金闕。",
            "黄金宮闕高嵯峨，駢頭從目相誰何。",
            "仙人顧之拍手笑，使我言語能多囉。",
            "言語多囉還有考，天公何言固無口。",
            "秦書趙史欺我哉，紫氣充庭是天道。",
            "通明廣殿凝非雲，日月照曜如環循。",
            "蝦蟆老鴉恣吞啖，我欲叱之神羊嗔。",
            "夢中將謂天難知，夢回塵事故依依。",
            "天大故能成變化，覺夢不勞評是非。"
        ],
        "title": "秋空辭",
        "id": "172420f6-36bc-4668-bd42-cccc90ed5d26"
    },
    {
        "author": "薛季宣",
        "paragraphs": [
            "春飛紫燕秋飛鴻，雙成阿母長相逢。",
            "誰家窈窕窺綠窗，藕花菡萏清池風。",
            "璧璫翡翠雙明月，寶釵玉釧衣如雪。",
            "年可四三當有情，語音嬌軟疑卿卿。",
            "天公一笑回金電，不似當初不相見。"
        ],
        "title": "擬古",
        "id": "017acfee-340f-4ff4-9b4e-ea6b4ae38f11"
    },
    {
        "author": "薛季宣",
        "paragraphs": [
            "敺車逕長坊，長坊劣容綫。",
            "繚遶狹邪間，相逢記君面。",
            "君家人共知，共知不難求。",
            "朱門颺疏柳，虹梁架芳流。",
            "庭除清且閑，馳道直以修。",
            "中堂真壯哉，黄戶雙蚩頭。",
            "亭亭丹桂華，燦爛明人眸。",
            "主君三男兒，三兒例封侯。",
            "大兒尹京都，中兒相凝旒。",
            "小兒奉朝請，籠街進鳴騶。",
            "三兒俱來歸，青絲控驊騮。",
            "三兒俱上堂，大人百不憂。",
            "三兒俱入室，四座沈煙浮。",
            "蛾眉盡妖艷，三婦不可侔。",
            "大婦鼓鳴瑟，中婦彈箜篌。",
            "少婦獨凝眝，酡顔半嬌羞。",
            "丈夫且躊躇，世有此樂不。"
        ],
        "title": "相逢狹邪間",
        "id": "f45cfc7c-6c4e-43a8-8d7d-bc4e5ff1a7a8"
    },
    {
        "author": "薛季宣",
        "paragraphs": [
            "男兒多負心，女心良易知。",
            "琴音和且諧，何以得淫思。",
            "文君慕相如，慇懃夜于飛。",
            "不惜鷫鸘裘，愁成遠山眉。",
            "茂陵獨何事，爲顰效東施。",
            "興言念疇昔，卿紅怳如璣。",
            "彈作白頭吟，深心寫琴詩。",
            "郎聽弦上聲，妾志終不移。",
            "清商感人情，兩意亦以非。",
            "文君獲所願，相如悟沈迷。",
            "寧能已消渴，琴臺遂同歸。",
            "妾欲理絲桐，絲桐亮以悲。",
            "謂言無終極，當非長別離。"
        ],
        "title": "怨歌行",
        "id": "67bfc94e-0fb3-42cc-a94d-b119bc0eceeb"
    },
    {
        "author": "薛季宣",
        "paragraphs": [
            "雝雝雲間鴈，南飛北軒翥。",
            "妯娌幾多人，兒夫獨羈旅。",
            "郎書憑誰寄，妾意憑誰語。",
            "頼有雙鯉魚，尺素爲懷取。",
            "歡子今來歸，還羞入朱戶。",
            "告之莫流宕，天靜星可數。",
            "星子何昭昭，行不如歸去。"
        ],
        "title": "艷歌行",
        "id": "3cd59bdd-4333-43bc-a9f5-dc6461ac339b"
    },
    {
        "author": "薛季宣",
        "paragraphs": [
            "魚生蒲藻中，河水以爲依。",
            "傾河竭其波，魚藻當何歸。",
            "妾作君家婦，君時尚卑微。",
            "勤身紝絲纊，夜午不下機。",
            "憫君書幌勞，寧教食無薇。",
            "緝緝兒與女，號寒復啼饑。",
            "憐之小顔色，飣餖攣斑衣。",
            "君登名利場，妾喜神欲飛。",
            "今君位通侯，蚩頭建黄扉。",
            "忍令家人子，舉動生光輝。",
            "妾昔顔如花，因君損芳菲。",
            "君去春無迹，潸然淚紅璣。",
            "自憐承事君，爲他筯頭肥。",
            "妾命薄如紙，虛牀但歔欷。",
            "憶昔在家日，憨癡弄庭闈。",
            "爺娘念嬌子，深心愛其頎。",
            "人間愁未知，結髮爲君妃。",
            "姑嫜時在堂，色養親無違。",
            "慇懃百憔悴，可道才依稀。",
            "誰言當見君，崇高位巍巍。",
            "君官知漸穹，人事覺已非。",
            "非關君二三，妾貌凋寒威。",
            "恨無長門賦，可以使君磯。",
            "更長不再眠，入戶多蛜蝛。",
            "妾有青綺琴，愁來爲君揮。",
            "琴詩無別意，黄綠憂裳衣。",
            "昔作掌上珠，今逐駕下騑。",
            "珠藏不復媚，車行在觀旂。",
            "幸君且留連，知音世誠希。",
            "歲寒須見梅，何花耐凗溰。"
        ],
        "title": "妾薄命",
        "id": "646161c6-7d99-471f-83d6-06607a0d2f25"
    },
    {
        "author": "薛季宣",
        "paragraphs": [
            "羅敷秦氏女，皓腕潔如霜。",
            "寶釧瑳明月，領巾疏以長。",
            "柔桑正沃若，采采官路旁。",
            "使君從南來，一見神已傷。",
            "五馬會且止，調之逢國王。",
            "自名良家婦，狂夫漢中郎。",
            "閨門甚修整，芝蘭遠芬芳。",
            "奚爲致此語，不是邯鄲倡。",
            "去矣勿復顧，風來語流香。",
            "蕩子踏歸陌，駕言割人腸。"
        ],
        "title": "陌上桑",
        "id": "8f9ddc1e-1e60-4c64-9d8f-1f13e19daded"
    },
    {
        "author": "薛季宣",
        "paragraphs": [
            "人道從軍樂，我道從軍苦。",
            "爲問何所苦，無苦汩沒汝。",
            "汩沒何可傷，政可虜戎王。",
            "萬里浪馳逐，征役未遽央。",
            "太行汝勿登，回復九羊腸。",
            "黄河汝勿航，波流水湯湯。",
            "胡然棄平生，欲往無梯梁。",
            "夫君且淹留，後繼當汝忘。",
            "長蛇叵復夢，南山强深藏。",
            "我甲豈不堅，我馬豈不良。",
            "人生會有死，義死良所傷。",
            "將軍不汝信，談笑成奔亡。",
            "誰乎幸際會，虎服而皮羊。",
            "之子方丈食，何時飽粃糠。"
        ],
        "title": "從軍行",
        "id": "62a7cc91-140c-4aba-b809-11b5f3af771f"
    },
    {
        "author": "薛季宣",
        "paragraphs": [
            "戚戚復戚戚，如此春意闌。",
            "紅梨褪深暈，青梅結微酸。",
            "向之一悽慘，饑腸廢朝餐。",
            "姮娥五圓缺，美人隔雲端。",
            "衷情叵自禁，陡覺衣带寬。",
            "芳菲日彫謝，動作不遑安。",
            "咄哉黄栗留，接翮語何繁。",
            "小鳥得于飛，而我別所歡。",
            "夜來風雨惡，中唐水漫漫。",
            "故鄉貧亦好，楚客日南冠。",
            "男兒志四方，愧此柳下官。",
            "安得買山錢，靜處把釣竿。",
            "高懷未易償，歸有道路曼。",
            "匡坐作遐想，心體胡自胖。",
            "行行大刀頭，無生話團欒。"
        ],
        "title": "戚戚復戚戚",
        "id": "97908d75-90df-4458-8cd8-9be3ce154a73"
    },
    {
        "author": "薛季宣",
        "paragraphs": [
            "自君之出矣，珠網弦箜篌。",
            "憔悴損容色，晨朝懶梳頭。",
            "頭上雙爵釵，脫髮應難留。",
            "因心持寄君，君還知意不。",
            "金以表妾心，釵能感君眸。",
            "長安多美人，陌巷多高樓。",
            "君如有兩意，持此買名謳。",
            "妾本侯家女，生平不解愁。",
            "十九爲君婦，如今幾回秋。",
            "生兒妾樣長，君方遠行遊。",
            "妾顔益以悴，君心日悠悠。",
            "方諸空有淚，圓月難爲鉤。",
            "死灰不復然，知君亦行休。",
            "寄言天地間，于以寫我憂。"
        ],
        "title": "自君之出矣",
        "id": "a5359f56-6166-4f16-93d1-ec6fd702ed5d"
    },
    {
        "author": "薛季宣",
        "paragraphs": [
            "石上可生麻，麻生豈成畦。",
            "嫁婿得蕩子，猶如太常妻。",
            "我作少年行，長安走新街。",
            "長安三月春，桃李百花開。",
            "平康諸女兒，艷麗驚寒梅。",
            "蛾眉鬭連娟，佳期不須媒。",
            "投我以木瓜，當歌共傳盃。",
            "歌聲繫懷抱，知君在空閨。",
            "期我以立春，清明未云來。",
            "應作憶秦郎，高樓寄徘徊。",
            "鸞膠世苦無，斷續何當諧。",
            "閨中儻相憶，薰風有時回。"
        ],
        "title": "石上可種麻",
        "id": "ab6804a5-317b-43bb-842d-641ee6776972"
    },
    {
        "author": "薛季宣",
        "paragraphs": [
            "春蘭有真意，窮居在中谷。",
            "端不爲人香，無言自幽獨。",
            "我家甌浦東，筠扇鎖修竹。",
            "頎然彼粲者，夭翹散餘馥。",
            "五年客異縣，對眼囂塵俗。",
            "百華盡妖艷，信美非吾族。",
            "延陵蹔遊豫，佳期未云卜。",
            "同心弗我忘，迎人見青目。",
            "雖微九畹滋，風動情亦篤。",
            "當門謂應鋤，吾當爲之哭。"
        ],
        "title": "春蘭有真意",
        "id": "60206343-d160-4e00-ad13-821b98ccb8b5"
    },
    {
        "author": "薛季宣",
        "paragraphs": [
            "秋風生夕涼，吹我東閣帷。",
            "中有宕子婦，清歌寄愁思。",
            "爲問愁何爲，良人長別離。",
            "銀釭弔隻影，霜雪堅自持。",
            "君爲黄河流，妾作月桂枝。",
            "東西各異道，邂逅不可期。",
            "願爲衣下裳，結束隨君衣。",
            "君衣何當披，十年守空閨。"
        ],
        "title": "七哀",
        "id": "b99974af-e108-4640-969d-88c39d925909"
    },
    {
        "author": "薛季宣",
        "paragraphs": [
            "清都太皇居，窈在冥冥間。",
            "神光貫中極，希微炯非煙。",
            "紫宸邃以虛，絳闕高于天。",
            "受職徠百靈，肅雍朝九寰。",
            "大饗通明殿，張樂玉京山。",
            "九奏感人心，萬舞形物先。",
            "谷神靄清唱，黔嬴撫鳴彈。",
            "緬彼世間音，下里何㛹娟。",
            "闐闐響雷鼓，蹁躚舉雲鬟。",
            "彗孛小垂手，日月兩彈丸。",
            "陽春假優裝，投霓忽高弦。",
            "壺矢一笑電，歌風發三嘆。",
            "呼吸成千塵，神仙詎長年。",
            "峨峨帝王都，積蘇浮九埏。",
            "簫韶間猗那，鬭蟻蚊雷喧。",
            "蟲沙與猿鶴，等細不足言。",
            "遺音寄五柳，海山學成連。"
        ],
        "title": "鈞天曲",
        "id": "4f80f612-f75e-41e1-88ba-f72814bbeebb"
    },
    {
        "author": "薛季宣",
        "paragraphs": [
            "欵乃兮江湘，繚兮繞兮衡之陽。",
            "龍衣兮黼裳，帝何之兮陟方，我不見兮攪我心腸。",
            "欵乃兮蒼梧，杳兮渺兮遠隔重湖。",
            "龍駕兮鸞車，帝何之兮升遐，我不見兮泣涕漣如。",
            "雲夢兮漪淪，欵兮乃兮岣嶁峋。",
            "青天兮白雲，帝何之兮上賓，我不見兮慼此下民。"
        ],
        "title": "欵乃歌",
        "id": "207a8520-45c4-4f51-9fd3-a60799e69e6a"
    },
    {
        "author": "薛季宣",
        "paragraphs": [
            "時乎時乎，去去如車轂之運行。",
            "瞥然過目無留停，追隨無及不我待。",
            "東籬菊花無耗，迤邐真到陽冬始敷榮。",
            "落落離離𪿨礧，蔓衍布丘坂。",
            "碧爲之葉紫其莖，爭妍騁媚芬芳吐。",
            "如金如玉之繁英，含霜萬顆好顔色。",
            "節雖可尚時難并，惟重陽日月二九之嘉會。",
            "此時抱一符乾貞，年年閭里交相慶。",
            "賓朋相將相喚，携手登高陵。",
            "采茱插鬢款終日，揉挪碎蕊滿琖浮醁醽。",
            "乃今候遲閏冬孟，其如金烏自飛𩆊走𨁈。",
            "黄華從此後期拆，枉教陶令舒手望穿兩眼睛。",
            "殊不見甲茁與芽萌，花誠細事足多惜，時良不遇令我傷衷情。",
            "聖王作應五百歲，文昌歿既三千齡。",
            "中間賢君苦無輔，唐宗世民周宗榮。",
            "孔丘無位皆汲汲，到頭畢竟嗟無成。",
            "應如此花時來不吐穎，過期無用還叢生。",
            "叢生失時又無用，蹉跎畢世空冥冥。",
            "于嗟後聖不時作，使人雨淚雰零零。",
            "不如及花開，香醪但時傾。",
            "莫教花瘁後，有辜負花名。"
        ],
        "title": "菊冬榮",
        "id": "f863a901-65df-4b6c-9c24-ba3f32db92be"
    },
    {
        "author": "薛季宣",
        "paragraphs": [
            "樓頭月白良夜深，美人睡起搊胡琴。",
            "咿嚘怨抑如誠訴，四弦了不諧琴音。",
            "推琴憑欄歌一曲，爲聲不成氣不續。",
            "和愁擁面歸錦帷，曲肱展轉愁相屬。",
            "床前蛟燭光熒熒，乍明乍滅如參星。",
            "卷衾起來問高燭，能知妾意還不能。",
            "燭如不解人深意，如何伴妾長垂淚。",
            "澄思微物本無情，有懷觸目皆傷志。",
            "眠來復坐坐復眠，不交兩睫時潸然。",
            "自惟命薄多離恨，春宵鎮長遲曙天。",
            "親知問得郎書不，低頭無言墮紅雨。",
            "遲回捩淚强爲容，不成一語愁還主。",
            "何人遠自日邊歸，殷勤爲問郎歸期。",
            "待得郎歸與俱隠，不教被劾緣蛾眉。"
        ],
        "title": "樓上曲",
        "id": "ad9d5ee8-89e0-41d1-9574-35a49ea30ae8"
    },
    {
        "author": "薛季宣",
        "paragraphs": [
            "秦君植木咸陽市，秦民血作東流水。",
            "秦風薄惡法秋荼，秦郊行人半無趾。",
            "祖龍虎視吞六雄，漆城隠隠陵雲起。",
            "驪山罷休營阿房，匹夫奮臂爲侯王。",
            "重瞳隆準騁逐鹿，非冬積白何雪霜。",
            "至人知幾忍徒死，競遵大路逃彼方。",
            "從茲不復通上國，不知戈鋋不見德。",
            "耕田鑿井自希夷，安居守分無餘職。",
            "抱孫養子樂天年，羲皇何遠今其域。",
            "自從別祖來避秦，無文不記幾世人。",
            "曹劉典午任强弱，歷年六百何紛紜。",
            "山中既絕中原路，從更百代猶無聞。",
            "武陵野人事漁釣，獨遊沅溪忘故道。",
            "泝流探得桃花源，舍舟洞口窮幽討。",
            "洞中逸民忻見之，共嗟遺事詢其老。",
            "爲言上世絕塵由，殺雞命酒爭獻酬。",
            "具聞閫內戰爭事，始知違俗爲優遊。",
            "鄙夫何知尚懷土，怱怱須別還中州。",
            "塵心已萌淳樸散，桃源咫尺仙凡判。",
            "還求不得曰仙鄉，寧知死生無少閒，相望如隔一世間。",
            "到今沅山色蒼蒼，流水滔滔花泛泛。"
        ],
        "title": "武陵行",
        "id": "6cdf59bd-ed31-4280-b6f1-9c32dd19eb24"
    },
    {
        "author": "薛季宣",
        "paragraphs": [
            "沙堤大蓋何穹窿，底人佩玉鞍蒙狨。",
            "傔如熊虎馬遊龍，誰何出入咸陽宮。",
            "笑刀瓠體顔芙蓉，步趨持重爲雍容。",
            "諸侯爰統掌百工，調元爲職裨九重。",
            "萬錢一食聲鼓鐘，猶言下筯終無從。",
            "異時糠噉腸不充，家徒壁立其室蓬。",
            "抄撮語麗文彫蟲，繪爲綉句欺南宮。",
            "不分菽麥儔知儂，且無萬卷澆胸中。",
            "脂韋媕婀陳小忠，竭民膏髓自爲功。",
            "榻前觸事惟迎逢，肯思責難始爲恭。",
            "君王謂賢拜三公，門如沸湯賄賂通。",
            "財侔縣官邑侯封，積金猶欲齊灊崈。",
            "家有錢爐非範銅，賣官鬻獄揚成風。",
            "後房的燦燕支紅，皆民女婦來無蹤。",
            "有憂失得常忡忡，殺賢賊能摧英雄。",
            "汲將同類塞要衝，害苗之心饒蝗螽。",
            "忽彎射羿逢蒙弓，怡然自得豁心胸。",
            "黯如抹漆何赤衷，問人自欺咤匪躬。",
            "高自標置人盲聾，言立便擬稱儒宗。",
            "學禪逃俗坐談空，元非友朋相磨礱。",
            "世間將謂無軻雄，言出波流士與農。",
            "却矜巧宦官既穹，笑伊魯儒嗟道窮。",
            "那知達人節青松，眎而土苴及蛆蟲。",
            "古今異時理道同，姦邪未必皆令終。",
            "君不見晉朝失國隳金墉，爲奴爲胔豈惟懷愍巡北戎。"
        ],
        "title": "貴遊行",
        "id": "1433055f-01f9-4821-9424-156254518502"
    },
    {
        "author": "薛季宣",
        "paragraphs": [
            "長城役罷驪山起，秦人斷念還居里。",
            "一呼或化爲侯王，避之却是神仙子。",
            "漢家宮殿生荆棘，桃源千樹長春色。",
            "花香破鼻桃離離，只在人間人不知。",
            "夢中有客曾一到，屋舍衣裳殊草草。",
            "狗彘雞豚還治生，若度流年不知老。",
            "南華砎壁連天起，人家庭戶多流水。",
            "紅碧夭桃百種花，不似凡間錦和綺。",
            "仙人容貌閑且都，居處雖貧樂有餘。",
            "老子桃紅入雙臉，皤然只有銀爲須。",
            "仙家女兒多茜衣，桃花宜面葉宜眉。",
            "離宮茅舍略相似，別有譙麗璇爲題。",
            "仙君名氏猶屬秦，許由往往陪遊人。",
            "老人石上問行客，傳今幾世秦之君。",
            "爲言天下方南北，人鹿千齡經幾得。",
            "嗟說來時桃始華，桃子而今未成核。",
            "祖龍往日親曾見，六合連兵事攻戰。",
            "北城紫塞南陸梁，傾貲未足供輸輓。",
            "誠知黔首無聊生，側目有誅正視刑。",
            "剖心不獨商王受，當時論殺諸儒生。",
            "我本何辜一何幸，避役離鄉共亡命。",
            "石髓藥苗聊解饑，經年陡覺儕仙聖。",
            "訊今丞相胡爲者，振古如今同土苴。",
            "驚起城頭角調哀，頓覺令人小天下。",
            "秦政求仙徒爾爲，避秦役夫能至之。",
            "還知道可無心得，學道有心無乃癡。"
        ],
        "title": "夢仙謠",
        "id": "e31c7718-3928-4e6b-a020-5ccf9567b8c7"
    },
    {
        "author": "薛季宣",
        "paragraphs": [
            "上有青山，下有滄洲。",
            "步有回波，面有紅流。",
            "吞吐風雲，呼吸觜昴。",
            "審能處之可銷憂，退谷中人带笭箵。",
            "山中繚繞茅舍旁，寒泉之流激琅琅。",
            "雙石西峰我在東，無情鉤加此漫郎，性情荒浪氣志剛。",
            "東隣之人揮鉤車，胎鰾孤{魚菐}浪屋加。",
            "鉤綸相投不遑舍，聱齖會懾歸吾家。",
            "我蓑我笠聊自娛，沒溺愧彼鄰舍漁。",
            "沙門招提宅谷西，金仙宮殿雲漢齊。",
            "撞鐘擊磬禮耶毗，子欲詣之持清齋。",
            "箇中有人坐無爲，饑餐困眠氣答酡。",
            "撫掌咍然笑呵呵，吾昏將奈此子何。",
            "漫歌八曲音清泠，風高水寒三歎聲。",
            "勿哦大洞修黄庭，谷中之樂寔難名。",
            "長江北來，樊水流東，樊山水曲大回中。",
            "儵儵之魚泳油洋，鉤舟漁人鼓鳴榔。",
            "浩歌一闋清滄浪，終焉無求漫相忘。",
            "大江之東叢石起，谽谺聚石江鳴水。",
            "小回中間浪不惡，釣臺嵯峨瞰城郭。",
            "去來客船是中泊，漫成二闋回中曲。",
            "豪人仲謀當漢衰，建安之際鼎祚移。",
            "江淮萬里吳帝之，冕旒十二龍卷垂。",
            "輅車華葢日月旗，荒墟之中不可求。",
            "宮室故處春草青，長刀大劍可治生。",
            "我先田老相次耕，大夫勸相歌三成。",
            "江北洲，西陽國，蕪城桑柘彌阡陌。",
            "婦可力蠶身力穡，四歌不用愁衣食。",
            "一元大武牽何之，良田附郭吳東陲，牧童田父麻單衣。",
            "叔閑修治木駃騠，從吾真者真吾兒。",
            "西陽罷田飽飯嘻，五歌六歌神自怡。",
            "李甥叔靜蕩兩槳，弱翁將船欲安往。",
            "大回小回閑釣魚，送客便擬酣醺如。",
            "酒徒之誚謂浪名，世俗交加漫不聽。",
            "行無惡客相逢迎，醉歌七終將八成。",
            "杯樽杯湖上杯亭，浪翁杯飲醉少醒。",
            "嬉然自打舴艋行，菰蒲芰荷出青萍，仰天大笑風泠泠。",
            "杯湖西南爲退谷，壽藤累累縈壽木。",
            "涓泉奔注匯樊曲，醉耳琤瑽亂鳴玉。",
            "城中友生綰銅墨，身備四殊攸好德。",
            "漥樽日醉主與客，挾以石門天地窄。",
            "杯湖退谷人好遊，可厭之類乃所羞。",
            "忽焉草木成高丘，此遊此泛生幽憂。",
            "淵明之風繼者誰，士源孟子接武來。",
            "嚴霜皓雪春風熙，倒置日月寒溫移。",
            "來遊者子充良知，子能得之可勿疑。",
            "此道不迂不回遹，子能識之可遊佚。",
            "勉强行之今是古，谷中之人君踵武。",
            "狂生作此谷里章，意追浪叟俱商羊。",
            "松風颼飀蘭草香，與君壽考終不忘。"
        ],
        "tags": [
            "长江"
        ],
        "title": "谷里章",
        "id": "6441c070-22de-40eb-8dbb-551c55f20c1f"
    },
    {
        "author": "薛季宣",
        "paragraphs": [
            "江之廣矣，一葉航斯。",
            "東坡遠矣，企而望斯。",
            "彼草蒙茸，翳于雪堂。",
            "决决濫泉，橋亦云亡。",
            "人知其名，我懷允實。",
            "崔嵬者山，有環彼室。",
            "江之廣矣，跋而髣髴。",
            "悠哉悠哉，如泉流以出。",
            "我思古人，寥其久矣。",
            "文如爾矣，我心起矣。",
            "雪堂之圮矣，曷爲其止矣。",
            "人之匪矣，若其已矣。",
            "我之鄰斯，一江之巨。",
            "我之來斯，忽其如寓。",
            "有懷北堂，頹如以仆。",
            "相彼道人，隻眼之云具。"
        ],
        "title": "東坡",
        "id": "f712da8c-fb42-46e1-80e4-1c4af9e69fdb"
    },
    {
        "author": "薛季宣",
        "paragraphs": [
            "躍躍淵魚，言泉之涸。",
            "有束樊籠，既幽其鶴。",
            "眷言懷之，翰飛戾天。",
            "薄言存之，泳于重泉。",
            "蹙蹙何嗟，靡生靡活。",
            "胥失其淪，上下靡所。",
            "察視其淺矣，宛轉于泥。",
            "就其幽矣，安處于棲。",
            "匪我之云爲，何適何歸。",
            "曰有虞衡，莫我肯知，亦莫我肯悲。",
            "父母何其，嗚呼蒼天，蓋亦勿思。",
            "尾魚既頳，鶴樊既鳴。",
            "孰聽其聲，孰視其形。",
            "豈無高天，翱翔靡路。",
            "豈無重泉，職職靡寓。",
            "洋洋者魚，惟淵之實。",
            "鶴飛于九霄，時豈籠中物。"
        ],
        "title": "淵魚",
        "id": "93c9a691-8892-4e70-825f-6d2dc1fdc535"
    },
    {
        "author": "薛季宣",
        "paragraphs": [
            "瓦鼓垖垖，寘之誠臺。",
            "誠臺有稱，不革不銅。",
            "不尚其𪔳，自天之性。",
            "天性如之何，至質無華。",
            "有稱如之何，埏埴無加。",
            "誠哉誠哉，其儀孔嘉。",
            "瓦鼓垖垖，誠臺之上，崇基有塽。",
            "可據而居，可憑而望，湯其泱漭。",
            "瓦鼓之垖然，稱臺址之隤然，抱峰崿之嵬然。",
            "誠哉誠哉，紛會意之颸然。",
            "瓦鼓垖垖，誠臺之下，筠鄉有楚。",
            "掃地而居，修竹猗猗。",
            "垖其反古，五畝之竹兮。",
            "彼垖者鼓，在彼墺兮。",
            "在彼墺兮，稱此麓兮。",
            "誠哉誠哉，會我獨兮。",
            "瓦鼓垖垖，在彼青林，有象無音。",
            "稱臺觀之嶔岑，稱筠竹之清陰，樂稱走之誠心。",
            "豈無胡床，可將可坐。",
            "豈無鼖鼗，可鳴可播，而垖鼓以無和。",
            "誠哉誠哉，不加其埵。"
        ],
        "title": "誠臺瓦鼓詩",
        "id": "63812777-0224-4bfd-b348-109087dd8e09"
    },
    {
        "author": "薛季宣",
        "paragraphs": [
            "雲天鴻濛，煙蘿冥密。",
            "寒溪綫繞，荆江壁出。",
            "竹徑晨遊，露風飃䫻。",
            "有懷碩人，遠在清汨。",
            "不競流芳，睠此誠壹。",
            "道存語外，泓潭納日。",
            "形模比櫛，滉如日室。",
            "萬派瓜分，無往弗徹。",
            "吾心憒焉，莫可致詰。"
        ],
        "title": "端午寒溪早出",
        "id": "ef990884-3b55-41a9-8843-85a072f8f128"
    },
    {
        "author": "薛季宣",
        "paragraphs": [
            "我生之辰，六月甲戌。",
            "師伯清塵，羲和納日。",
            "粵有氛祲，南自篳門。",
            "輪囷扶疏，英如白雲。",
            "高減儲胥，來循軌道。",
            "面阻清池，岐分繚繞。",
            "玦如隄立，不即我庭。",
            "直建千房，視左爲榮。",
            "載明載滅，載高載卑。",
            "甲夜籌三，侵尋以微。",
            "外戶如之何，秋空澄霽。",
            "庭內如之何，靜無纖曀。",
            "我門我籞，豈伊異人。",
            "何吉何凶，祥讖誰詢。",
            "發書占之，日音受徵。",
            "公正司辰，廉貞變起。",
            "時維寬大，斗建移申。",
            "律中參陽，干庚歲寅。",
            "庚刑甲祿，三合離鄉。",
            "王墓加臨，金剛火强。",
            "白維王氣，金方火死。",
            "從革之占，庶乎近止。",
            "我非瞽史，詎易談天。",
            "禍福由人，無論未然。",
            "睠言常度，時曰休祥。",
            "尚疑白眚，爲沴爲殃。",
            "皇天降異，豈緣微物。",
            "霆擊飛霜，其何能忽。",
            "我顧休明，闕然靦汗。",
            "可無大戾，天爲謫見。",
            "妖星垂象，尚克隕之。",
            "酒血紅杯，亦既泯之。",
            "卬綰陰誅，尚容改悔。",
            "變見之來，庶無大罪。",
            "皇天降威，謂我修省。",
            "夕之朝之，敢忘申儆。",
            "戰戰兢兢，念此天變。",
            "蔚炳如之何，無思革面。"
        ],
        "title": "志事",
        "id": "b26e0938-7311-4a40-9e31-f1ae0ef34854"
    },
    {
        "author": "薛季宣",
        "paragraphs": [
            "莫莫昊天，莫夥烝民，感兮格兮君之仁。",
            "混茫萬宇，自都于野，余一人爰主。",
            "于何道兮，暢浹神人。",
            "于何道兮，神人我與。",
            "蕩蕩兮帝德，高高兮不極。",
            "吾不知其名兮，命焉弗得。",
            "其人則天兮，天乎其仁。",
            "吾不知其際兮，究焉無適。",
            "伊神人之交暢兮，其帝之力。"
        ],
        "title": "神人暢",
        "id": "e34ddedc-4f0c-4e5d-b214-9ced92a150c9"
    },
    {
        "author": "薛季宣",
        "paragraphs": [
            "彼美鳩雛，歸晡嗚嗚。",
            "所哺伊何，曰父母且。",
            "匪生何父，匪育何母。",
            "歷山之居，居庸可久。",
            "念念思歸，不歸何俟。"
        ],
        "title": "思歸操",
        "id": "67cbc126-333b-49b3-a620-fa844621f08e"
    },
    {
        "author": "薛季宣",
        "paragraphs": [
            "黄屋兮巍巍，人道兮委蛇，念父母兮庭闈。",
            "三牲日饋兮，夫豈不時也。",
            "憯不如在野兮，親几履也。",
            "惟昔樂而勞今兮，吾將已也。"
        ],
        "title": "舜操",
        "id": "c64ad063-850e-4bfe-ad3a-47d37292319c"
    },
    {
        "author": "薛季宣",
        "paragraphs": [
            "愾彼夏日，熇熇其暑。",
            "毒我下民，辟焉無所。",
            "愾彼夏夜，鬰蒸其雨。",
            "民之慍結，莫安其處。",
            "凱風自南，發于茂林。",
            "實彼百穀，紓我慍心。"
        ],
        "title": "南風歌",
        "id": "f13d0555-95b0-456d-94a7-48745ee42561"
    },
    {
        "author": "薛季宣",
        "paragraphs": [
            "湯湯洚水兮，懷山襄陵。",
            "浩浩滔天兮，昏墊生靈。",
            "導之入于海兮，王事有程。",
            "啟呱弗子兮，匪我忘情。"
        ],
        "title": "襄陵操",
        "id": "604b0551-7cbe-45e2-b2e4-c021405a2a6f"
    },
    {
        "author": "薛季宣",
        "paragraphs": [
            "天地肅兮陽伏藏，以時出兮萬物攸行。",
            "聲砰訇兮，蟄蟲咸作。",
            "蟄蟲不作兮，自底天亡。",
            "象震出兮惟君王，發號令兮驚四方。",
            "惽封禺之守臣兮，自爲聾聵。",
            "死霹靂之下兮，式彼天常。",
            "噫，余非好殺兮，刑憲有章。"
        ],
        "title": "霹靂引",
        "id": "c0771b35-59c2-4d30-9d2d-b6a082f4699e"
    },
    {
        "author": "薛季宣",
        "paragraphs": [
            "瞻彼薄兮，俗灝灝兮。",
            "父母邦兮，蔑强暴兮。",
            "瞻彼薄兮，俗洋洋兮。",
            "父母邦兮，蔑暴强兮。",
            "茫茫禹迹，紊其經紀。",
            "適彼薄兮，言歸父母。"
        ],
        "title": "適薄歌",
        "id": "5b8ad708-d30f-47c1-8a67-c4bc79323ed5"
    },
    {
        "author": "薛季宣",
        "paragraphs": [
            "天道渾渾兮不享，繄神器從神兮適彼西隣。",
            "泯社稷之阽危兮君無與守，將正而斃兮誰善其後。",
            "負罪囚奴兮九疇我保，庶湯孫之復兮載興商道。"
        ],
        "title": "箕子操",
        "id": "f0751e6b-295f-4236-afa8-39e6291e6cc8"
    },
    {
        "author": "薛季宣",
        "paragraphs": [
            "鳳兮鳳兮，鳥之王兮。",
            "覽德輝兮，爲嘉祥兮。",
            "匪下昌兮，我王明兮。"
        ],
        "title": "文王操",
        "id": "bba8b614-7dbd-4a39-b56d-f3de2522ee7a"
    },
    {
        "author": "薛季宣",
        "paragraphs": [
            "天命文考，翦滅大商。",
            "發將天命，戈矛有光。",
            "非余武兮，獨夫自亡。",
            "非余武兮，天啟先王。"
        ],
        "title": "克商操",
        "id": "19b732e1-b09e-4581-ad37-cf9d94b3c9db"
    },
    {
        "author": "薛季宣",
        "paragraphs": [
            "陟彼首陽，言采其薇。",
            "可以充腸，可以樂饑。",
            "采薇采薇，首陽之下。",
            "可以全身，可以安處。",
            "采薇采薇，首陽之巔。",
            "可以適己，可以窮年。",
            "在彼亦食，在此亦食。",
            "雖傾天爾力，父子有常職。"
        ],
        "title": "采薇歌",
        "id": "ec81b032-27cd-4a4e-8fb2-71f4d11fbc7c"
    },
    {
        "author": "薛季宣",
        "paragraphs": [
            "麥秀漸漸，殷商宮兮。",
            "肅肅清廟，儼惟墉兮。",
            "城郭依然，澮畎通兮。",
            "惻我心摧，悼人亡兮。",
            "寤彼盛時，阜熙雍兮。",
            "車蓋幢幢，來朝宗兮。",
            "自我成湯，德顒顒兮。",
            "恍如夢驚，留眼中兮。",
            "今我不見，內猶霿兮。"
        ],
        "title": "麥秀歌",
        "id": "9894e5b7-63c6-4b23-8e15-0fa5d5d6e368"
    },
    {
        "author": "薛季宣",
        "paragraphs": [
            "大樂和諧兮，神鳳來儀。",
            "彼周公之聖兮，余何德以堪之。"
        ],
        "title": "神鳳操",
        "id": "bafe669f-21aa-459f-b187-5e81fb1f22af"
    },
    {
        "author": "薛季宣",
        "paragraphs": [
            "陟彼丘陵，岡阜逶迤。",
            "莫適所窮，曷知所止。",
            "泰山蒼昂，西國之望。",
            "人之弗登，道舊云亡。",
            "顧瞻周道，坦平如砥。",
            "捷徑斜敧，小人所履。",
            "亶不由乎，此式遵乎。",
            "彼大路棘矣，何能久矣。"
        ],
        "tags": [
            "泰山"
        ],
        "title": "丘陵歌",
        "id": "516b3453-1830-47b6-9968-f9c58ddb6aa2"
    },
    {
        "author": "薛季宣",
        "paragraphs": [
            "雨雪霏霏，梁山之下。",
            "樸𨔤其凝，皓其郊野。",
            "凜其寒矣，曷藏曷御。",
            "親庭孔邈，孰爲溫者。",
            "台不能此處，歸途無所。",
            "台不能此處，曷其疾去。"
        ],
        "title": "梁山歌",
        "id": "547f95d6-bc35-415a-94ad-076cc2802cf3"
    },
    {
        "author": "薛季宣",
        "paragraphs": [
            "我欲仁，違離二親。",
            "自我不見，于今十春。",
            "心雖不去，情不親。",
            "聞師教有年，子不曰夫，孝終立身而始事親。",
            "求仁斯得仁，事斯語足以窮吾年，歸耕乎休。",
            "歷山之下有良田，參來其誰芸，歸耕乎休。",
            "以一貫道者，吾夫子之言也。",
            "去不我留者，年也。",
            "不可得而再事者，親也。",
            "歸耕乎休，耒耜足以待豐年也。",
            "禾黍足以奉吾親也，樂道足以富吾仁也。",
            "歸耕乎休，如是夫豈食吾貧也。"
        ],
        "title": "歸耕操",
        "id": "9e877594-6c48-4215-82f4-649ef2d4e3b0"
    },
    {
        "author": "薛季宣",
        "paragraphs": [
            "我思周道兮，適彼鎬京。",
            "遵逵孔直兮，踖踖其行。",
            "驅車潼華兮，草𦬇罥余。",
            "軸限河渭兮，濟無津梁。",
            "日銜山兮天欲夜，愁雲結兮不成雨。",
            "我心惻兮思故鄉，汾亭寂兮汾之陽。",
            "陶唐氏之遺風湣兮其若亡，睠吾徒兮狷或狂。",
            "振還轅兮去京邑，淚涂泥兮道猶澀。",
            "汾亭上兮有六世之遺書，野有田兮汾有魚，宵續經兮晝狎佃漁。",
            "闢闕里兮薙萊蕪，倡弦誦兮開羣儒。",
            "神交周孔兮獨樂有餘，神交周孔兮獨樂有餘。"
        ],
        "title": "汾亭操",
        "id": "60a2bc9d-7719-4023-b4ee-73b6f70a0c6f"
    },
    {
        "author": "薛季宣",
        "paragraphs": [
            "海山中兮四無居人，海之濤兮渺漠而無垠。",
            "浮空輿地兮，風雲濫其出沒。",
            "朝而潮夕而汐兮，浩兔烏之吐吞。",
            "彼鳥兮鳴飛，彼鹿兮跂跂。",
            "聊淹留兮歲聿其暮，鼓絲桐兮從夫君而與歸。"
        ],
        "title": "水仙操",
        "id": "6f0afa2e-d0f0-4183-be6a-80793b341fd5"
    },
    {
        "author": "薛季宣",
        "paragraphs": [
            "悠悠之川兮汎彼淘河，一江動蕩兮恬風靜而騰波。",
            "瀾翻下瀨聲渢渢兮柂師不可以告語，沈舟折首兮天其奈何。",
            "愚夫婦兮中倉不濡，行褚遷于高岸兮婦沾漬之長吁。",
            "凡之亡兮，凡存不害。",
            "渺江波之瀰漫，走于行之不濟也。",
            "嘻，命矣夫。"
        ],
        "title": "沈舟操",
        "id": "d2592147-904f-411d-8c18-2b3855e08309"
    },
    {
        "author": "薛季宣",
        "paragraphs": [
            "交情不在久，還有白頭新。",
            "雨礎知同氣，斤墁喪若人。",
            "薰焚雖有限，玉折豈無因。",
            "世事都如此，蒼天何不仁。"
        ],
        "title": "傷劉復之三首  其一",
        "id": "0b86cbc5-3466-4743-ac13-9050f5b5ebd0"
    },
    {
        "author": "薛季宣",
        "paragraphs": [
            "聞憶鱸魚去，嗟君獨見幾。",
            "若何車軸折，未迨草廬歸。",
            "殄瘁吾心懼，云亡世德稀。",
            "南風方不競，民援欲誰依。"
        ],
        "title": "傷劉復之三首  其二",
        "id": "7e07c22f-277e-4c20-b210-ba081ce95b35"
    },
    {
        "author": "薛季宣",
        "paragraphs": [
            "世念吾衰久，爲之慟却哀。",
            "知言非語到，見事直心開。",
            "吾道傷麟出，韶音憶鳳來。",
            "州鄉桃李地，編戶想悲摧。"
        ],
        "title": "傷劉復之三首  其三",
        "id": "55ee26fd-4039-45dc-9144-a5949e83891f"
    },
    {
        "author": "薛季宣",
        "paragraphs": [
            "天胡不仁兮，瘼此下民。",
            "良苦乏賢兮，賢人名去而仙。",
            "繄世途之好徑兮，正路榛塞。",
            "閶闔重重有栗階而進兮，不崇朝而折翼。",
            "鴟鶚司政兮，蝙蝠之晨。",
            "猿仁何咎兮，擯自王孫。",
            "寧是不畏兮，天實爲之。",
            "皇浩浩之充天兮，豈其已而。",
            "鴻翱翔而遵逵兮，退飛者再。",
            "摶扶摇之直上兮，竟翷翩而長逝。",
            "夫豈人爲兮，呼天不聞。",
            "人莫不死兮，不亡者存。",
            "小官之不卑兮，賢聲載路。",
            "視彭鏗其猶夭兮，後昆有裕。",
            "楙實雙而一瘁兮，哀哀者母。",
            "紛孺弱之呱前兮，蒼天太苦。",
            "生者作德兮，死者有仁。",
            "嗚呼哀哉，家國無人非余患兮，余悲夫抱志之不伸。"
        ],
        "title": "劉復之哀辭",
        "id": "40f10345-2d19-498b-8953-d122b3d87846"
    },
    {
        "author": "薛季宣",
        "paragraphs": [
            "行誼推前輩，繄公學大成。",
            "博通行祕府，威德殷長城。",
            "筆力千均重，詞源三峽傾。",
            "懷珠飆躍浪，杖策穩登瀛。",
            "奇節爲繩直，危言襲鳳鳴。",
            "弦歌風四甸，領袖服諸生。",
            "任付即山鑄，章分煮海程。",
            "錢流邦貨重，利半國租贏。",
            "政抑豪民折，人知公道行。",
            "繡衣休直指，彤矢賜專征。",
            "劍戟森營壘，邊陲卧鼓鉦。",
            "正辭平楚獄，折簡罷蠻兵。",
            "治水防云固，爲魚患不萌。",
            "藴含荆玉潤，廉與蜀江清。",
            "流馬追前躅，輕裘擁後旌。",
            "鸞聲仍噦噦，蠅矢自營營。",
            "毋謂鏐金鑠，其如衡石平。",
            "功名書冊在，冠冕擲瓢輕。",
            "棠棣輝方韡，瓊瑰夢忽驚。",
            "人間傅說謝，天上歲星明。",
            "有美稱遺愛，無窮企令聲。",
            "淚碑兼陌祭，西蜀又南荆。"
        ],
        "title": "外舅孫帥挽詩",
        "id": "9e4495fb-7c9e-432f-a788-8b392829a6be"
    },
    {
        "author": "薛季宣",
        "paragraphs": [
            "萬夫卬止配高山，德望巍峨履道安。",
            "容貌誾誾服鄉黨，風稜凜凜冠朝端。",
            "鳳鳴往格君心正，鸇擊曾聞奸膽寒。",
            "不相宅家長已矣，空教有識涕瀾汍。"
        ],
        "title": "故使制置閣學蕭公挽章  其一",
        "id": "4444b7a9-cb13-4606-b4ea-3ae5912acecd"
    },
    {
        "author": "薛季宣",
        "paragraphs": [
            "陝服它時帥五侯，盡心分主顧西憂。",
            "爲民發廩成歸節，揖盜開關記釋謀。",
            "澤施生人追灌口，法垂當世說遨頭。",
            "華陽舊志今誰續，巷祭餘哀可見收。"
        ],
        "title": "故使制置閣學蕭公挽章  其二",
        "id": "463ba548-1c55-41a4-8c1d-9c651747f9ae"
    },
    {
        "author": "薛季宣",
        "paragraphs": [
            "履賜西州事可尋，稅軺無在不棠陰。",
            "憶參盛府開巴峽，忍送靈輀入鳳林。",
            "語上故藏應筆鑑，家傳清尚只龜琴。",
            "自傷下走青衫少，慟哭無人知此心。"
        ],
        "title": "故使制置閣學蕭公挽章  其三",
        "id": "bc7d311d-9e7b-4558-a49e-d4501b70c5fe"
    },
    {
        "author": "薛季宣",
        "paragraphs": [
            "脫巾自責爲兒非，叱馭辭舟識洞微。",
            "不辨盜金緣重義，危言撩虎自知幾。",
            "惠霑神物能通夢，節感鄉閭憶葬衣。",
            "今見我公公又往，後生學古欲儔依。"
        ],
        "title": "故使制置閣學蕭公挽章  其四",
        "id": "d8ce14aa-ccb3-426d-a298-a7630cb0cc92"
    },
    {
        "author": "薛季宣",
        "paragraphs": [
            "世道久衰息，惟君尚典刑。",
            "好詩清臘雪，醇德醉春醽。",
            "考筴窮三易，傳家守一經。",
            "高風不可見，誰與勒貞銘。"
        ],
        "title": "高邦貢挽詩",
        "id": "72ce321c-c022-4506-ad72-d4255857a20e"
    },
    {
        "author": "薛季宣",
        "paragraphs": [
            "凋落傷前輩，風流屬老成。",
            "和羹方爾用，接淅已吾行。",
            "卜筮占先志，儀刑式後生。",
            "贈同開府相，哀誄易佳名。"
        ],
        "title": "張端明挽詩  其一",
        "id": "2e150683-2872-4ed2-be74-e6b8f87895ba"
    },
    {
        "author": "薛季宣",
        "paragraphs": [
            "帝功成贊育，天道與爲徒。",
            "祖帳霸陵岸，扁舟笠澤湖。",
            "送鞋非李泌，哭市有郇謨。",
            "已矣龍輀稅，依然曳尾塗。"
        ],
        "title": "張端明挽詩  其二",
        "id": "86522bb0-e28f-4a7d-acd2-59a0425ed11a"
    },
    {
        "author": "薛季宣",
        "paragraphs": [
            "蝗食虛來鳳，牛刀第割雞。",
            "解紛誰俠行，懷惠或嬰啼。",
            "寤歎傷凋落，虞歌思慘悽。",
            "鄴侯家傳在，蘭佩可童觿。"
        ],
        "title": "張思豫挽詩",
        "id": "19235ece-3dbd-478e-826e-9741d641a272"
    },
    {
        "author": "薛季宣",
        "paragraphs": [
            "載德稱賢母，宜家啟令郎。",
            "背萱傷蚤謝，蟾桂籍流芳。",
            "負米思何報，啼狶教叵忘。",
            "一篇勝得第，應喜賽錢塘。"
        ],
        "title": "許深父母挽詩",
        "id": "7e8dc312-d698-4492-a858-4bc8d5e786f6"
    },
    {
        "author": "薛季宣",
        "paragraphs": [
            "鄉黨名卿有幾人，如公學術兩離倫。",
            "貢金政告忠嘉舊，春草詩傳語句新。",
            "北虜使華中昨好，西岑野色近來親。",
            "忍觀封鬣珉岡地，藴我東朝法從臣。"
        ],
        "title": "陳蕃仲侍郎挽詩",
        "id": "d721d0fd-decf-49f5-bd47-f673e1b5d7df"
    },
    {
        "author": "薛季宣",
        "paragraphs": [
            "世盡宗韓柳，君期振古今。",
            "文場聲籍籍，武庫入森森。",
            "未契千年運，終孤百戰心。",
            "一官端溷子，遐及贊鳴琴。"
        ],
        "title": "孫元式挽詩  其一",
        "id": "a60603ca-efde-4c32-9450-2bb8fdf967b9"
    },
    {
        "author": "薛季宣",
        "paragraphs": [
            "凜凜東門會，巖巖烈士風。",
            "語高文筆外，歡溢酒杯中。",
            "契闊從睽隔，綢繆見始終。",
            "之人而不壽，吾欲問蒼穹。"
        ],
        "title": "孫元式挽詩  其二",
        "id": "da5addc4-7f3a-4d2d-9116-0a3214a3ed9d"
    },
    {
        "author": "薛季宣",
        "paragraphs": [
            "前輩傷凋落，如君尚典刑。",
            "政聲喧劇郡，直節挺明庭。",
            "江海理歸棹，乾坤託旅亭。",
            "相知不相見，如洗淚吾零。"
        ],
        "title": "周詹事操挽詩",
        "id": "c5b29581-eebe-49b0-ba2b-2e4b01b06d1e"
    },
    {
        "author": "薛季宣",
        "paragraphs": [
            "昭代開昌運，名臣取世資。",
            "權謀乘保障，彈壓治京師。",
            "方接清風會，俄驚汗漫期。",
            "此情誰與論，虞殯屬篇詩。"
        ],
        "title": "周待制淙挽詩",
        "id": "b6977ca1-dd70-42ac-83f0-87d8779c3574"
    },
    {
        "author": "薛季宣",
        "paragraphs": [
            "虛傳流水遶壺公，興化衣冠轉盼空。",
            "擬比三君扶漢室，肯同二陸起吳中。",
            "泗川始訝沈神鼎，劍浦俄驚合化龍。",
            "齠齔滿前垂白母，此情何處問蒼穹。"
        ],
        "title": "走作復之哀辭將寄諸賓之旋聞賓之下世道中哀痛之劇",
        "id": "d3334d67-b777-45bb-a514-da7a789dc13d"
    },
    {
        "author": "薛季宣",
        "paragraphs": [
            "啟憤兮申冤，訴衷情兮敶矢言。",
            "叫蒼天之無辜兮，指心以爲正。",
            "將求信于旬始兮，或咎繇之我聽。",
            "神羊不世有以觸邪兮，其誰宜爲政。",
            "親莫親于手足兮，而爲之詬病。",
            "重莫重于君臣兮，而讒言以興。",
            "余服蘭而佩芷兮，扈江蘺與蕙茝。",
            "紉留夷而緯楬車兮，以爲束带。",
            "青雲冠兮遠遊履，心曠漭兮橫四海。",
            "日月昭其清明兮，孰興雲霧。",
            "余既有此高潔兮，羌謂余爲卑污。",
            "鳳皇翔于九霄兮，燕雀與程其度。",
            "蒼蠅矢之亂白墨兮，人夫何爲乎不悟。",
            "於穆靈脩之高厚兮，天與地其作配。",
            "三辰煥其服章兮，揭招摇而爲蓋。",
            "拂白螭之純素兮，列蒼龍于左輔。",
            "朱鳥熒煌而先後兮，神龜昌揚而禦侮。",
            "東南海而西界羌兮，商於崇其北戶。",
            "愉昭明而震起兮，諶發揮于天下。",
            "余日望其遵此途兮，放意咸池。",
            "乘王虯兮俱奮飛，開閶門兮造東父，逍遥遊兮太微。",
            "何鴟鴞兮名鳳皇，駕金車兮翱翔。",
            "之桑間兮溱洧之側，樂盤遊兮三旬不息。",
            "余心隠憂兮，惟靈脩之故也。",
            "靚修飾而娟娟兮，而以爲惡也。",
            "余靜好而弗余親兮，蹲踏蛾眉之妒也。",
            "足頓地而不我知冤兮，仰天而不吾訃也。",
            "省吾私而內不止疚兮，此固天之數也。",
            "悲幽幽兮楚宮深，望漠漠兮楚雲陰。",
            "指天極兮清高，聊適我兮遐心。",
            "吸正陽與沆瀣兮，于夕陰與清旦。",
            "騎朝霞而御白蜺兮，以遊以衍。",
            "和六氣而與居兮，不知我之爲物。",
            "升天入地兮，倏來往忽。",
            "靈脩可告語而獻之兮，將我從而我咈。",
            "重曰：皇蒼愉和，物無它兮。",
            "陰靄飛騰，儼惟瑕兮。",
            "雲收風靜，恬靜嘉兮。",
            "悠悠我心，可如何兮。"
        ],
        "title": "九奮 啟憤",
        "id": "cb895d80-2e39-46ad-bc93-02c7b83af1da"
    },
    {
        "author": "薛季宣",
        "paragraphs": [
            "怨春風之不仁兮，既發我羣芳與衆葩。",
            "羌無遠而不屆兮，爛錦綺之紛華。",
            "柳青青兮花漫漫，黄鸝擲兮聲度轉。",
            "香襲衣兮馡馡滿路，又吹殘兮何故。",
            "匪黔嬴之媢嫉兮，是殘醜類。",
            "摧傷物之通美兮，且以成其獨異。",
            "彼丹葩兮適榮樹端，今飄零兮匝地漫漫。",
            "昔芬馨兮襲人旖旎，今質存兮已魄然而少氣。",
            "野之草兮，昔芽萌其嫩綠。",
            "今生砌兮，亦盤盤而錯錯。",
            "余啟卜于靈氛兮，問其何故。",
            "靈氛視余以其繇兮，曰皇之常度。",
            "在天地萬物其盡然兮，夫子何疑。",
            "暢其理而誠告兮，子其知之。",
            "曰人生百年猶樹花兮，三春發榮粲其葩兮。",
            "光彩馨香能幾何兮，壹昔飄風竟辭柯兮。",
            "彼隨飆兮展轉，或歸根兮或遠。",
            "或一墜于庭闈兮，或遂沈于坑圊。",
            "風何知而花何有兮，子之心焉眷眷。",
            "嗟世態之汩于是非兮，孰通其說。",
            "西施見斥兮嫫母爲說，毀棄尺璧兮鼠璞見珍，明月沈埋兮魚目爲蠙。",
            "美自美而惡自惡兮，贋與真其誰分。",
            "春與秋其代謝兮，子何與而傷春。",
            "餘不得此之高意兮，懷達人之至言。",
            "斯從事于來今兮豈然。"
        ],
        "title": "九奮 怨春風",
        "id": "ca5ca1db-0266-48c9-84b7-20016b565d55"
    },
    {
        "author": "薛季宣",
        "paragraphs": [
            "桂枻兮蘭舟，去景兮悠悠。",
            "維赤岸兮裴回，睠丹陽兮夷猶。",
            "中腸鬰結兮神情惝怳，思夫君兮聊淹留。",
            "浮涔江兮放于沱漢，泛淪漪兮極其汗漫。",
            "悵始異而終同兮匪它，回波瀾兮顧復之豈遠。",
            "婉清揚兮採蓮女，要美人兮北渚。",
            "㨫芳蘅與若英兮備雜菜之芬馨，將日昃之與期兮指潛波而爲盟。",
            "羲和晻曀其西入兮暮雲合而美人不見，怨芳心兮泣蘪蕪余以衍。",
            "秋風起兮飆飀蕭索，幽蘭秀兮芙蓉亂落。",
            "感北江之東注兮泝洄之宛宛，羌順天而不極兮蕩波之有沔。",
            "鳴鳩雨而逐婦兮言歸以霽，動人情兮弔孤影而零涕。",
            "去靈脩而自放兮余心不忍，回素首而不見其形兮于斯焉其逾逝。",
            "亂曰：冶余容兮安閑自喜，蓀窈窕而不我嘉兮何以。",
            "苟承恩之不在貌兮蒼天謂何，分此生兮已矣。"
        ],
        "title": "九奮 去郢",
        "id": "a0d3f563-f927-4452-ba14-cfdff8c3ba10"
    },
    {
        "author": "薛季宣",
        "paragraphs": [
            "愁城結余之方寸兮，羅累千之雉堞。",
            "繚其外惟怨水兮，如褰裳之不可涉。",
            "揖輸般俾攻以械兮，訴余曰罔克。",
            "礪利刃而斬其關兮，礙重門而莫得。",
            "登東丘而延佇兮，見滄溟之滉瀁。",
            "深湛漫兮，受百川之漭漭。",
            "朝與夕有汐潮兮，冉冉來而西漲。",
            "江河之波倒流而西傾兮，泝崇丘而以上。",
            "欻忽洄流兮已往，來孰使之然兮去誰與讓。",
            "曰夏后之勤勞兮，導川流之歸王。",
            "執玉帛而朝萬邦兮，淩會稽而會計。",
            "穆百神之受其職兮，罔或不至。",
            "瑣防風氏之恃修軀兮，朝宗敢後。",
            "缺我析兮破齊斧，骨專車兮以徇于天下。",
            "于越守東藩而奉其祀兮，盛侵淫于中世。",
            "句踐王兮始大，北爭衡兮吳會。",
            "棲會稽而幾不免其身兮，惟種蠡之與謀。",
            "朝嘗膽以苦身兮，將反之于寇讎。",
            "吳夫差之不仁兮，忍闔廬之餘恨。",
            "甘蟲蠹心兮，尚不靦乎其面。",
            "說妖女而築姑蘇兮，咈胥臣之悶悶。",
            "乘鴟夷而蹈斤溝兮，不及夫椒之親見。",
            "麋鹿遊于吳宮兮，火災興于探燕。",
            "羌伯越于中原兮，通舟梁于梁宋。",
            "痛曾孫之殞其緒兮，西面朝于雲夢。",
            "鄂渚豫章有虎狼之遺跡兮，曾不知其所重。",
            "虛鍾離而徠封豕兮，寧待我師之所控。",
            "心招摇兮故丘，將蹈海兮襲滄流。",
            "望鯨鯢兮山峙，蹇産吾心兮索然無氣。"
        ],
        "title": "九奮 東首",
        "id": "f57c74ef-0313-4a87-85d5-fe00a2c836c7"
    },
    {
        "author": "薛季宣",
        "paragraphs": [
            "越夏首兮西泝，張青蒲兮疾去。",
            "鷁吻低徊兮翱翔風便，回首東冥兮日遠。",
            "睇蘭洲兮芳杜若，羌吾好兮不得泊。",
            "聞持鼓兮𩐨𩐨，余心結兮尚何樂。",
            "西風駛兮江皋，舟迎風兮遡流。",
            "進將寸兮退尺，凝遠眺兮江水幽幽。",
            "江風號兮漫天素濤，走魦逼人兮將吞舟。",
            "余奈何兮倏忽，下有蛟龍兮出沒。",
            "江豚得意兮若神，肆跳梁兮衝突。",
            "泊兮恍，烏雲潑墨兮吾上。",
            "天地變兮不可測，渠泉飛兮無峭壁。",
            "儃徊余桂棹兮，蘋叢至止。",
            "曳方竹而相羊兮，㨫芝中沚。",
            "蘇椒紅兮和羹，搴辛夷兮用餌。",
            "雜薦兮蓀蘭，載敶兮薜芷。",
            "風細細兮波停，縱余舸兮于征。",
            "長歌自放，顧一返兮屏營。",
            "倡曰：扁舟大江，遡狂風兮。",
            "下地登天，轉飄蓬兮。",
            "人之死生，將彼舸之攸同兮。",
            "停橈待濟，考攸終兮。",
            "賡曰：逆天理兮，雖大而覆。",
            "順其然兮，百福攸助。",
            "叛水性而余求兮，噫其何故。"
        ],
        "title": "九奮 遡江",
        "id": "18cd7a59-b69b-4a75-821f-3d20d946d587"
    },
    {
        "author": "薛季宣",
        "paragraphs": [
            "巴丘兮崢嶸，嶔岑兮洞庭。",
            "秋霖兮閣淚，春草兮愁生。",
            "巴之蛇兮修之，雲英甲兮火晶。",
            "戟微手足兮惟行，雲霧飛騰兮匪翼。",
            "知絀信兮天性，展轉委蛇兮至行。",
            "朝之遊兮衡岳，莫飯流兮湘曲。",
            "鹿焱起兮中洲，人之逐兮悠悠。",
            "紛繚亂兮海波弗靜，逐之顛者相望兮莫得持其腰領。",
            "鹿冠元兮森槎千角，蛇銜取兮不畏觸。",
            "歲三遷而解甲兮骼髏具吐，羌有獲兮故無取。",
            "象巨牙之雙植兮，肥腯頑健。",
            "肉雞兔虎龍而牛幹兮，得鼠狶爲首面。",
            "性羊狠而馬行兮，狗猴心而蛇變。",
            "既備此十二神象兮，害于田其不遠。",
            "蜿蜒蛇之怒兮，吸無勞乎宛轉。",
            "雖有此修鼻駢齒兮，寧復餐而以卷。",
            "不勞咀此齒牙兮，害以蛇除。",
            "珠顯灼而光明兮，不在短狐之毀譽。",
            "遊蘭若兮芳洲，卧香蒲兮翔素流。",
            "芷岡兮戲豫，丹穴兮優游。",
            "何蜂蟲之陰戾瑣微兮藏形于闇，騎蛇頭而啜之兮墮厥頤而脫頷。",
            "阜堆骨兮名陵，風悲雨泣兮千齡萬齡。",
            "象種繁兮蛇既斃，欲吞之兮誰能舍。",
            "鹿奔兮其復獲，登蛇丘兮涕零零。"
        ],
        "tags": [
            "洞庭湖"
        ],
        "title": "九奮 賦巴丘",
        "id": "b4cee23c-93dd-4831-882b-2bf58c3e4040"
    },
    {
        "author": "薛季宣",
        "paragraphs": [
            "解荃維兮放蘭舸，蹇南越兮洞庭波。",
            "噴浪花兮飛白雪，身何居兮入明月。",
            "聊凝神兮隠處，夢龍宮兮波之下。",
            "珍珠庭兮紫貝闕，璆琳宮兮犀甲戶。",
            "朝龍君兮殿堂，芰荷巾兮蘋藻裳。",
            "圭琉璃兮荇带，佩美玉兮琅璫。",
            "龍君遊兮何之，水晶宮兮丹水湄。",
            "驂蒼虯兮飛廉御，豐隆車兮爲後屬。",
            "磣磹驅駝其左右兮使風伯爲清路，都離宮兮忘反。",
            "命羣臣兮燕衎，葅蘩藴兮形鹽。",
            "列鯨胎兮黿卵，張鈞天兮廣漠野。",
            "鼓蛇鼖兮雷鼉鼓，鏗浮磬兮□龍鍾。",
            "歌湘靈兮奇相，舞三行兮清酤。",
            "戛止兮柷敔，觀其臣之就位兮厥令尹曰瞋。",
            "鮭總羣蝦而將之兮，胄乃元惟鮑魚。",
            "緣蛙聲之聒聒兮，位高于五諫。",
            "鱣魚大而無庸兮，處之冗散。",
            "鬰鬰余心之惛默兮，周章而蹇産。",
            "欲敶詞而夢覺兮，嗟言之而已晚。",
            "怱怱余見斯情物兮，徒臨流而惋歎。"
        ],
        "tags": [
            "洞庭湖"
        ],
        "title": "九奮 記夢",
        "id": "ec8fe5e5-a627-481f-ba6b-ee62616a22c7"
    },
    {
        "author": "薛季宣",
        "paragraphs": [
            "行吟兮大澤，邈無人兮臨水石。",
            "被髮兮徙倚彷徨，遇隠淪兮嘉客。",
            "艤漁舟而前致恭兮，問余以名何。",
            "徒摇爾精兮，燋然爾形。",
            "曰原楚卿之貴戚兮，三閭次也。",
            "同王姓而氏惟屈兮，靈均先人之字也。",
            "世滔淫而混濁兮，我惟潔清。",
            "彼醉者之紛拏兮，同怒余之獨醒。",
            "漁父愀然而教之兮，曰聖人之致一。",
            "不必動而營皇兮，卓時中之變物。",
            "貴莫貴于和光兮，太潔在情之甚嫉。",
            "混濁世兮胡不揚波而泥淈，衆皆醉兮尚可餔糟而醨歠。",
            "不同人而求自異兮，宜一朝之見絀。",
            "指清流之灝灝兮，余將以逝。",
            "方浴茝而沐芳兮，振衣冠而卒歲。",
            "不自塵其皓皓兮，受汶汶而蒙世。",
            "父行歌而鼓枻兮，舟飄飄然無凝滯。",
            "歌滄浪之水兮時乎清濁，斯濯纓兮斯濯足。",
            "望斯人兮摇摇，欲從之兮無由。",
            "煙雲邈兮不可見，嗟斯人兮已遠。"
        ],
        "title": "九奮 行吟",
        "id": "e657e9f4-d867-4135-a508-48e132d6616f"
    },
    {
        "author": "薛季宣",
        "paragraphs": [
            "觀吾生兮何爲乎今之世，永悲傷兮耿耿夜長而鮮寐。",
            "臨清湘兮思逝無舟，倀欲行兮不濟。",
            "擬飛騰兮假羽翰于黄鵠，鵠已亡兮曾是余之能服。",
            "將解衣而下遊兮潛川不貫，懼射工之余中兮備蛟龍之芻豢。",
            "登衡山之嵯峨兮柏松委靡，怨飄風之怒狂兮害于物理。",
            "猨狖嘯侶兮上獲我冠，荆榛塞路兮下穿我履。",
            "望蒼梧兮將重華之云愬，巉九疑之不可辯兮又藐然其煙霧。",
            "殺竹枝而求淚班兮思二妃之榘度，哀靈脩之返無期兮蓀舍茲將安寓。",
            "首陽河瀆遠而不可適兮，視申子夷齊其有故。",
            "將從此汨羅之水兮，儻務成之或遇。",
            "悲女嬃之嬋媛兮，臨流而止余。",
            "涕滂沱兮，心悲江渚。",
            "念我獨兮，斯不可以久處。",
            "心如石而莫轉兮，吾其此介。",
            "與子別兮余將于邁，褰余衣兮不我止，蹈清泠兮余乃已。",
            "抱巨石兮懷沙，諶同流兮灝波。",
            "其窮幽兮眇眇，皇合德兮太皓。"
        ],
        "tags": [
            "衡山"
        ],
        "title": "九奮 沈湘",
        "id": "e07cdc0b-cbdf-482b-b6bd-68910a2a7a6c"
    },
    {
        "author": "薛季宣",
        "paragraphs": [
            "不如歸去，巴江春暮。",
            "腸斷口無聲，早夜啼紅雨。",
            "尋思帝蜀時，驪龍魚服不知非。",
            "相婦未饒姬妾貌，流紅長恨不如歸。"
        ],
        "title": "九禽言  其一",
        "id": "e2099ede-cee2-4d02-9d8d-6c768d59be4d"
    },
    {
        "author": "薛季宣",
        "paragraphs": [
            "婆餠焦，胡不歸，熾炭炎炎不識兒。",
            "兒饑不敢取，兒苦長自啼。",
            "父母生兒忍不字，棄兒父母生何爲。"
        ],
        "title": "九禽言  其二",
        "id": "99dffcc0-48e6-404d-ae7c-e183517e46b0"
    },
    {
        "author": "薛季宣",
        "paragraphs": [
            "脫脚布袴，從教暴露。",
            "已自不能羞，有甚供租賦。",
            "官家官家聽我語，我本農家困徵取。",
            "祇今爲鳥心不忘，願王一念農家苦。"
        ],
        "title": "九禽言  其三",
        "id": "6b8b4e5f-4c7b-41b0-af57-0ed570e1464a"
    },
    {
        "author": "薛季宣",
        "paragraphs": [
            "蠶姑力作，繰絲一百箔。",
            "五月罷蠶繅，炎天勤織絡。",
            "今年州府急催科，輕綃織成不得著。",
            "蔽體無褌獨蠶婦，百箔絲蠶枉辛苦。",
            "貴人不念有寒人，一曲千縑賜倡女。"
        ],
        "title": "九禽言  其四",
        "id": "c0f44ef6-deae-4184-8d05-51c53f1c8d39"
    },
    {
        "author": "薛季宣",
        "paragraphs": [
            "新婦抱兒歸，天清曜日暉。",
            "陰雲凝霧雨，新婦抱兒去。",
            "窶窶勃姑鳥，此情那可曉。",
            "有兒有婦不作窠，教去教歸幾時了。",
            "謝豹謝豹獨何心，挈我裳衣無處尋。",
            "白露漙兮風勁，紅葉下兮秋深。",
            "我寒終不辭，皇天故不私。",
            "請看穴土重泉下，對人靦面何爲者。"
        ],
        "title": "九禽言  其五",
        "id": "fe0da630-84de-46e3-b3e3-2b0a4423328f"
    },
    {
        "author": "薛季宣",
        "paragraphs": [
            "泥滑滑，山岡路。",
            "一步一躊躇，行前復回顧。",
            "如膏兮小雨，膠膠兮薄土。",
            "失足無多來往人，撲落洪崖不堪數。",
            "戰兢驅馿行不前，苦是昏黄無逆旅。"
        ],
        "title": "九禽言  其六",
        "id": "d9cafc45-0207-47c3-97df-06636ef99449"
    },
    {
        "author": "薛季宣",
        "paragraphs": [
            "行不得也哥哥，途遠山高奈何。",
            "畏日流金兮長夏，蔭人有樾兮無柯。",
            "足繭兮撐獰，口渴兮煙生。",
            "思量有底虧人處，不處高堂長路行。"
        ],
        "title": "九禽言  其七",
        "id": "2c846652-8940-4cbd-a25c-49db8cc80cc5"
    },
    {
        "author": "薛季宣",
        "paragraphs": [
            "提葫蘆，沽美酒。",
            "舞春風，卧花柳。",
            "且作醉鄉遊，此身非我有。",
            "與君看取壠頭墳，人在誰知不長久。"
        ],
        "title": "九禽言  其八",
        "id": "dad6e229-2d54-4bc1-8e5a-ad1908f6b6aa"
    },
    {
        "author": "薛季宣",
        "paragraphs": [
            "眼看嘉木斧斤摧，竹路凄凉孰不哀。",
            "高論每聞前席聽，讜言曾欲挽裾回。",
            "膏銷果見龔生夭，芻奠空悲徐孺來。",
            "儒效俗傳今若此，蒼蒼福善竟悠哉。"
        ],
        "title": "挽薛艮齋",
        "id": "5471a109-efc6-433d-a645-70f8c9f2ef00"
    },
    {
        "author": "樓錫",
        "paragraphs": [
            "但愛窗間冬日暖，不知門外北風涼。"
        ],
        "title": "句",
        "id": "f1e2d10d-95f2-4f9e-99e7-8351d47c3c31"
    },
    {
        "author": "劉清之",
        "paragraphs": [
            "誰云兩州牧，擇笏望轅門。",
            "渠亦髭鬚好，公今德義尊。"
        ],
        "title": "和朱晦菴",
        "id": "5b22b003-8b66-4930-a776-3a7a9bc86db2"
    },
    {
        "author": "劉清之",
        "paragraphs": [
            "青山鎖斷紅塵路，石柱干霄藏洞府。",
            "老蛟據窟不可窺，千古流泉替渠舞。",
            "真墟容我輒躋攀，心曠方知白日閒。",
            "飛仙一去忽已遠，坐對松梢雲往還。"
        ],
        "title": "洞霄宮",
        "id": "6e1d5382-df68-42b6-854f-f97b2b49d449"
    },
    {
        "author": "劉清之",
        "paragraphs": [
            "朝來拔脚塵埃底，共訪人間小有天。",
            "喚醒幾年朱墨夢，胸中丘壑故依然。"
        ],
        "title": "遊洪陽洞  其一",
        "id": "f46b9480-7296-4d07-82b1-c0f4d4b4ca10"
    },
    {
        "author": "劉清之",
        "paragraphs": [
            "稚川仙去憶浮丘，携客巖前問舊遊。",
            "懷古臨風一杯酒，荻花楓葉不勝秋。"
        ],
        "title": "遊洪陽洞  其二",
        "id": "9dc898b6-aeac-4c8c-80ed-664be9044633"
    },
    {
        "author": "劉清之",
        "paragraphs": [
            "天孫歲晚會湘靈，倒瀉銀河合洞庭。",
            "上下天光唯一白，中間山色不多青。",
            "荆潭萬里收塵滓，宇宙連宵失晦明。",
            "莫道人間少仙境，詩魂酒魄一時醒。"
        ],
        "tags": [
            "洞庭湖"
        ],
        "title": "洞庭湖",
        "id": "f969db56-1457-4d65-a0e3-20e4dafa1112"
    },
    {
        "author": "劉清之",
        "paragraphs": [
            "愁非爲宋玉，亦不因莫愁。"
        ],
        "title": "句",
        "id": "a4b1dbba-995e-4c52-a434-7b929a70d488"
    },
    {
        "author": "俞亨宗",
        "paragraphs": [
            "疏疏瘦蕊含清馥，矯矯虬枝綴碧苔。",
            "疑是髯龍離雪殿，蒼鱗遥駕玉妃來。"
        ],
        "title": "古梅",
        "id": "9dc77bb7-3baa-486a-bc44-7a8462922d77"
    },
    {
        "author": "何佾",
        "paragraphs": [
            "斷橋截鐙亦堪憐，始信林間別有天。",
            "微見兵機第一義，朱轓暫席廣文氈。"
        ],
        "title": "送王龜齡",
        "id": "ccbcb43e-f909-4d5f-99fa-da59ccb4128c"
    },
    {
        "author": "何佾",
        "paragraphs": [
            "滕王閣上煙波遠，孺子亭中花竹深。"
        ],
        "tags": [
            "滕王阁"
        ],
        "title": "句",
        "id": "7f6fb7c3-b6e7-4378-a3e4-16aafebb40a4"
    },
    {
        "author": "魏幾",
        "paragraphs": [],
        "title": "句",
        "id": "646ba9b4-8166-4fe2-b102-bd2ea04d519b"
    },
    {
        "author": "唐季度",
        "paragraphs": [
            "多士將安放，先生今則亡。",
            "正宗傳道德，餘事見文章。",
            "遽作兩楹夢，空遺百世芳。",
            "哲人胡不壽，天理竟難量。"
        ],
        "title": "挽東萊先生  其一",
        "id": "bf11b820-6ba9-49ba-906a-fee295ee45ad"
    },
    {
        "author": "唐季度",
        "paragraphs": [
            "交友昔嘗與，真誠久愈孚。",
            "公雖推齒序，我實仰師模。",
            "提耳言猶在，終身誓不渝。",
            "神馳埋玉處，慟哭向長途。"
        ],
        "title": "挽東萊先生  其二",
        "id": "32ca160f-e383-4183-9247-e52fec76c146"
    },
    {
        "author": "唐季度",
        "paragraphs": [
            "不記開山日，煉丹惟葛仙。",
            "清泉沿石滴，孤嶂與天連。",
            "只就巖爲屋，何須木作椽。"
        ],
        "title": "倩真觀",
        "id": "077ccc72-d2b5-43e8-a36a-31a1d6f2cf19"
    },
    {
        "author": "陳士楚",
        "paragraphs": [
            "山光一洗紅塵眼，長松夾道摇青繖。",
            "回頭下瞰百川溶，亭皋小立淩剛風。",
            "傑閣玲瓏朱綠戶，何年蓬萊移左股。",
            "山僧見客不斂眉，梵唄琅琅應魚鼓。",
            "欲携三尺彈龜山，淳風一去不復還。",
            "仞牆草長章逢少，幾百年來風月閑。",
            "嗟哉賢聖遠復遠，天高地下日易晚。"
        ],
        "title": "和林艾軒城山國清塘韵",
        "id": "938cc9c5-349c-4963-aed1-8e2d2bc9d4cb"
    },
    {
        "author": "李松齡",
        "paragraphs": [
            "先生斂經綸，籌帷贊西方。",
            "一朝去幕府，委佩朝明光。",
            "召見天歎晚，占對何琅琅。",
            "小試分顧憂，持麾來邊疆。",
            "善政期必聞，明訓思對揚。",
            "朝夕懼有闕，蕭然坐斯堂。",
            "訟缿亦已空，燕寢凝清香。",
            "他年報政歸，從渠愛甘棠。"
        ],
        "title": "題聞政堂",
        "id": "e6ae3513-1f4b-4712-b1fe-8b7ced5116a5"
    },
    {
        "author": "竇從周",
        "paragraphs": [
            "榜人理行艫，日出江水平。",
            "扶桑渺何許，萬里浮滄溟。",
            "上人國之彥，夙悟最上乘。",
            "慕此中華風，一錫事游行。",
            "名山與奧谷，足跡已徧經。",
            "曰予處闤闠，幸矣識韓荆。",
            "論詩坐終日，問法天花零。",
            "相得臭味同，藹藹芝蘭馨。",
            "豈比錢刀徒，市利紛以營。",
            "去去須臾間，何以展我情。",
            "江草色萋萋，江花亦冥冥。",
            "浮雲聚復散，不能常合并。"
        ],
        "title": "送僧還日本",
        "id": "423a2e24-c958-45be-9394-01c8511f7a08"
    },
    {
        "author": "周孚",
        "paragraphs": [
            "二年窮谷斸黄精，兩見騷人賦落英。",
            "萬事吾今負初願，百年君亦厭虛名。",
            "花開花落春還夏，窗暗窗明雨又晴。",
            "莫讀離騷但飲酒，從來前輩戒秋聲。"
        ],
        "title": "次韻陳可復見贈",
        "id": "45020c82-9dd9-475b-8cea-6a344123daab"
    },
    {
        "author": "周孚",
        "paragraphs": [
            "之子固絕俗，少年甘寂寥。",
            "田園一蚊睫，書卷百牛腰。",
            "雪徑晴猶凍，烟江晚不潮。",
            "箇中勤著語，老耳欲聞韶。"
        ],
        "title": "贈蕭光祖",
        "id": "1f882828-9d77-4033-a808-bdaa7c3cdf27"
    },
    {
        "author": "周孚",
        "paragraphs": [
            "先君捐館時，親舊止四五。",
            "丁寧奉遺訓，我沒誰撫汝。",
            "孤生卧苫塊，泣血誦此語。",
            "楊公十年舊，不見五年許。",
            "兩萍忽相遇，握手涕如雨。",
            "高懷幾骨肉，老語傾肺腑。",
            "生死見交情，公固不愧古。",
            "嗚呼英銳氣，又掩泉下土。",
            "我行田野間，陳迹時一覩。",
            "尚餘舊題壁，猶有所畦圃。",
            "二兒吾未識，必有稱家主。",
            "寥寥先友記，文缺久不補。",
            "渠如能綴緝，吾敢憚覼縷。",
            "但得行實完，雖遲不猶愈。"
        ],
        "title": "哭楊虞臣丈",
        "id": "d299ef2d-d592-4a1c-be6a-4b409fec9ed6"
    },
    {
        "author": "周孚",
        "paragraphs": [
            "鍾山昔游眺，蒼翠莫崚嶒。",
            "不覩騎鯨像，空瞻下馬陵。",
            "斯文今墮地，夫子獨傳燈。",
            "剩欲摳衣問，嗟予病未能。"
        ],
        "title": "贈蕭希仁  其一",
        "id": "4d89d67e-1781-4e70-b47b-e83dcab8e827"
    },
    {
        "author": "周孚",
        "paragraphs": [
            "趙子老巖壑，壯心輕世儒。",
            "曾無一湔祓，但看百喑嗚。",
            "已作山頭雀，誰憐屋上烏。",
            "知公主清議，試與一噓枯。"
        ],
        "title": "贈蕭希仁  其二",
        "id": "fded45d9-6cf8-4339-8b0f-8fc9b2ed21fa"
    },
    {
        "author": "周孚",
        "paragraphs": [
            "楚水茫茫覿面難，燕鴻冉冉寄書還。",
            "自知荒澤誰爲雨，却怪孤雲未出山。"
        ],
        "title": "寄日新",
        "id": "3add5501-d756-4667-81bc-88e4fddbd53f"
    },
    {
        "author": "周孚",
        "paragraphs": [
            "不盡揚雄一鴟酒，却吟平子四愁詩。",
            "酒能作病終何益，詩解窮人亦漫爲。",
            "便死正應如土偶，縱貧那可恨毛錐。",
            "如今只有荆卿在，能記田光少壯時。"
        ],
        "title": "病起次韻子和",
        "id": "77a65348-3056-400c-b2f0-61cb12be8781"
    },
    {
        "author": "周孚",
        "paragraphs": [
            "久耽筆硯棄犁鋤，石友申申或駡予。",
            "涉世何殊枕中夢，誤人今信案頭書。",
            "不堪秋菊彫荒徑，欲趁春帆返敝廬。",
            "回首交游幸無辱，蒯緱雖短不彈魚。"
        ],
        "title": "別閭丘諸公之臨安",
        "id": "4c161572-5ab6-497b-9b68-10dcdfd73254"
    },
    {
        "author": "周孚",
        "paragraphs": [
            "江山共清煥，魚鳥亦蕭散。",
            "歸與三畝園，趁此秋未晚。"
        ],
        "title": "別仲時  其一",
        "id": "0c1738fa-af35-409e-8115-3183b10fe682"
    },
    {
        "author": "周孚",
        "paragraphs": [
            "當年丘壑心，皎皎秋夜月。",
            "那知蹭蹬間，秋風彫壯髮。"
        ],
        "title": "別仲時  其二",
        "id": "289c6a40-91b7-4d22-8f47-d4847e061c1a"
    },
    {
        "author": "周孚",
        "paragraphs": [
            "童烏已黄土，其奈太玄何。",
            "尚喜熊兒在，能爲田父歌。"
        ],
        "title": "別仲時  其三",
        "id": "cbbf33ed-1195-4f1a-87a3-676d30361b46"
    },
    {
        "author": "周孚",
        "paragraphs": [
            "窗隙風微度，簷頭月半欹。",
            "當君感秋日，是我到家時。"
        ],
        "title": "別仲時  其四",
        "id": "e52cbd92-5467-450e-9bf4-d2646083418d"
    },
    {
        "author": "周孚",
        "paragraphs": [
            "窮愁好著書，到此已絕筆。",
            "十年意外謗，庶可弭萬一。"
        ],
        "title": "別仲時  其五",
        "id": "c1e5763c-e7c9-4e8f-a964-f1938dc4fb14"
    },
    {
        "author": "周孚",
        "paragraphs": [
            "久識死爲滅，正緣情未忘。",
            "宿因吾已斷，惡債爾先償。",
            "臨老翻如衍，平生錯笑商。",
            "莫風吹雨至，老淚併淋浪。"
        ],
        "title": "哭畋",
        "id": "4940a41e-53c3-4912-b2ba-7d6a39a7c910"
    },
    {
        "author": "周孚",
        "paragraphs": [
            "筠簟欹眠露夜，蒲團趺坐花時。",
            "莫歎老驥千里，且喜鷦鷯一枝。"
        ],
        "title": "偶成六言",
        "id": "638ed141-7e2c-4c68-96fc-4ac7e2fbbf0d"
    },
    {
        "author": "周孚",
        "paragraphs": [
            "前人久零落，我亦老東南。",
            "閲士幾千百，如君止二三。",
            "歸耕持長策，祛病憶玄談。",
            "何日相隨去，誅茅共製菴。"
        ],
        "title": "贈宋公佐  其一",
        "id": "6db301ad-39e8-4ec1-a30f-f1a2f9ba8801"
    },
    {
        "author": "周孚",
        "paragraphs": [
            "鬢髮傷今白，艱難憶昨經。",
            "君猶厠跛鼈，我合棄流螢。",
            "老樹秋淒瑟，寒風晝窈冥。",
            "山房半酣坐，差勝楚人醒。"
        ],
        "title": "贈宋公佐  其二",
        "id": "72c17f9c-32e8-4cb9-9786-0ae28bd0dac8"
    },
    {
        "author": "周孚",
        "paragraphs": [
            "駸駸鬚鬢蒼，冉冉歲月換。",
            "良田未易求，蠹簡不喜看。",
            "君兮何爲者，冠佩立憲憲。",
            "苦來湔祓我，丹繪施朽炭。",
            "深慚鴻鵠姿，肯作荆雞伴。",
            "我窮豈中郎，君才實元歎。",
            "相從琢磨地，枯几媲塵案。",
            "尺書中夜至，索去不少緩。",
            "扁舟下東南，春水綠平岸。",
            "遥知醉吟處，詞翰兩璀璨。",
            "悲懽難一揆，欲別先自斷。",
            "寄我子夜歌，酬君秋雨歎。"
        ],
        "title": "送宋元輔",
        "id": "a736bfda-3b59-4260-b207-4c1e0c718747"
    },
    {
        "author": "周孚",
        "paragraphs": [
            "誰謂子青眼，不嫌余白頭。",
            "共穿康樂屐，來醉仲宣樓。",
            "風定江猶怒，雲高雨欲休。",
            "西山多爽氣，吾忍賦悲秋。"
        ],
        "title": "公佐座上分韻得樓字",
        "id": "b7edeb21-0e70-40be-b08a-004e51ad3316"
    },
    {
        "author": "周孚",
        "paragraphs": [
            "銅瓶烏几伴棲遲，無復風流似舊時。",
            "病憶老親空囓指，貧逢兒輩亦低眉。",
            "世塗何異兩蝸角，士價今輕五羖皮。",
            "滿眼雲山不歸去，問誰縛汝竟無辭。"
        ],
        "title": "歲莫不樂",
        "id": "c6a102b1-608a-4338-876a-cef4cb45786c"
    },
    {
        "author": "周孚",
        "paragraphs": [
            "世態休論黠與癡，賓鴻社燕各隨時。",
            "稍令有地堪容膝，可復從人再炙眉。",
            "不憤寒梅呈素面，自憐老檜剝蒼皮。",
            "年來懷抱已如此，歸對交游有愧辭。"
        ],
        "title": "次前韻呈公佐仲賢",
        "id": "967f6e30-18ec-4cde-b4e7-2e3cdf66d3fb"
    },
    {
        "author": "周孚",
        "paragraphs": [
            "石友今年斷不來，紛紛沒馬但黄埃。",
            "自憐老臂今三折，安得愁腸不九迴。"
        ],
        "title": "次韻洪致遠春日絕句二首  其一",
        "id": "89dc4137-9fef-4fa1-a4f0-64a0a8f13eb8"
    },
    {
        "author": "周孚",
        "paragraphs": [
            "卧病塵尊久不開，知君新棹酒船回。",
            "似嫌白髮非春事，不向東風遣信來。"
        ],
        "title": "次韻洪致遠春日絕句二首  其二",
        "id": "45bcd6aa-1caf-4ce7-8bce-e8f8ee0599a1"
    },
    {
        "author": "周孚",
        "paragraphs": [
            "轉蓬相遇紫髯城，老眼昏昏喜再明。",
            "與世多違真俗債，於身無益是虛名。",
            "試將休歇償前境，莫把文章眩後生。",
            "若相鍾山有閑地，早令秋雁與傳聲。"
        ],
        "title": "送張子和之金陵",
        "id": "a5569880-5c11-4b03-865e-f68451cc5f19"
    },
    {
        "author": "周孚",
        "paragraphs": [
            "桑梓與君舊，來南更同州。",
            "雖云漂泊地，墜好敢不修。",
            "蕭條霸陵飲，寂寞斜川遊。",
            "相從能幾何，歲月僅一周。",
            "未竟室中語，已促江上舟。",
            "舟行不宜冬，烈風無時休。",
            "非不欲挽君，恐鬰活國謀。",
            "惰農不自安，乃亦歲有秋。",
            "力田苟逢年，一畝千鍾收。",
            "富貴今其時，君行勿夷猶。"
        ],
        "title": "送仲時赴銓試",
        "id": "ea85734d-27fa-41d2-8411-476cadb6b1e9"
    },
    {
        "author": "周孚",
        "paragraphs": [
            "蘭焚以其香，樗壽以其散。",
            "萬物無不然，愧我知之晚。"
        ],
        "title": "公佐索詩次別仲時小詩韻遺之五首  其一",
        "id": "021c7ee3-50ec-4309-bdce-88314c7c1b27"
    },
    {
        "author": "周孚",
        "paragraphs": [
            "莫競夢中鹿，且視指端月。",
            "儻能心地明，萬事一毫髮。"
        ],
        "title": "公佐索詩次別仲時小詩韻遺之五首  其二",
        "id": "4d905cbb-d56e-4fcc-93d8-68e823f35534"
    },
    {
        "author": "周孚",
        "paragraphs": [
            "朱絲徽黄金，問子用此何。",
            "從來履霜操，不及懊儂歌。"
        ],
        "title": "公佐索詩次別仲時小詩韻遺之五首  其三",
        "id": "4aba0096-c4fc-4f49-a2f4-ee6aa37e1d43"
    },
    {
        "author": "周孚",
        "paragraphs": [
            "今年苦風雨，老屋半傾欹。",
            "投足猶無地，君來正此時。"
        ],
        "title": "公佐索詩次別仲時小詩韻遺之五首  其四",
        "id": "5bbf4802-8770-4588-b376-1870626aba11"
    },
    {
        "author": "周孚",
        "paragraphs": [
            "欲書歸田具，請子試濡筆。",
            "先之蠟屐雙，侑以藜杖一。"
        ],
        "title": "公佐索詩次別仲時小詩韻遺之五首  其五",
        "id": "47f2c57e-a91b-4359-bad1-61671375439c"
    },
    {
        "author": "周孚",
        "paragraphs": [
            "君不見伯倫平生老閉關，祗有一頌留人間。",
            "懷鉛抱槧亦何益，惠子五車終不傳。",
            "我今所見蓋如此，堆案文書藏鼠矢。",
            "自知老境要灰心，却笑少時空血指。",
            "勞君日日來徵詩，試欲把筆心自疑。",
            "無鹽已老稍識恥，安敢唐突西施爲。",
            "古人作詩有成法，句欲圓轉字欲活。",
            "始循規矩後變化，如以金丹蛻凡骨。",
            "君試停杯參此語，莫笑前人用心苦。",
            "祗今孰是前輩詩，風漪作文君看取。"
        ],
        "title": "洪致遠屢來問詩作長句遺之",
        "id": "22188277-40c3-411e-80ef-fbefdaaec78e"
    },
    {
        "author": "周孚",
        "paragraphs": [
            "干時雙落莫，觸事兩趑趄。",
            "意廣子知我，命窮天喪予。",
            "哀音來澗壑，老淚溼衿裾。",
            "從此南岡下，經年獨荷鉏。"
        ],
        "title": "哭柳仲和",
        "id": "37778b53-1e0c-4331-a746-5ad42fca9a11"
    },
    {
        "author": "周孚",
        "paragraphs": [
            "纖纖輕草不勝鋤，忽有新詩來起予。",
            "十載光陰消蠹簡，兩家生計共蝸廬。",
            "久知吾子傳真訣，試與衰翁辯贋書。",
            "何日一筇真過我，共炊香稻擷園蔬。"
        ],
        "title": "答閭丘仲時見寄",
        "id": "524d9d2a-0da5-4d7c-bd67-4d5b117a1c31"
    },
    {
        "author": "周孚",
        "paragraphs": [
            "起踏寒溪雨，來嘗老屋茶。",
            "論年我蒲柳，涉世子龍蛇。",
            "嫩綠初還水，嬌紅半著花。",
            "澆春可無酒，試與問西家。"
        ],
        "title": "贈致遠  其一",
        "id": "85b70243-7bc5-40dc-9740-9ee63d85dbf5"
    },
    {
        "author": "周孚",
        "paragraphs": [
            "世正矜投筆，人誰話濯纓。",
            "君窮猶鬼瞰，我病亦天黥。",
            "古寺雲埋徑，官濠柳暗城。",
            "便應從此去，已負白鷗盟。"
        ],
        "title": "贈致遠  其二",
        "id": "f062fa57-b07a-4634-920f-44156d867ecb"
    },
    {
        "author": "周孚",
        "paragraphs": [
            "小柳志超逸，病毛才崛奇。",
            "俱爲一抔土，但有百篇詩。",
            "漠漠江山靜，怱怱歲月移。",
            "黄塵沒馬首，頼子一伸眉。"
        ],
        "title": "贈致遠  其三",
        "id": "d09ccf2e-153c-4721-81f3-2a0bc00daf92"
    },
    {
        "author": "周孚",
        "paragraphs": [
            "畋也頗豐下，本期渠克家。",
            "才令配晨月，又復摘秋瓜。",
            "寒泊堪秧稻，荒池足漚麻。",
            "熊兒幸無恙，聊伴老生涯。"
        ],
        "title": "贈致遠  其四",
        "id": "e3c58ad5-46f3-4015-82b8-dcc291cd9bae"
    },
    {
        "author": "周孚",
        "paragraphs": [
            "堤邊楊柳發新枝，歎息春工又一時。",
            "對景不爲千日醉，語離還賦四愁詩。",
            "窮途至此空回首，老色如今各到絲。",
            "粗有一廛歸去好，犁鉏何地不相宜。"
        ],
        "title": "留別致遠",
        "id": "fc41a0ac-67d6-41ee-9aa9-e0d58e57584a"
    },
    {
        "author": "周孚",
        "paragraphs": [
            "潦收秋澗靜，木落莫山稠。",
            "石路果能滑，杖藜聊此留。",
            "夜房憎豹脚，朝飯憶貓頭。",
            "爲語湯從事，無忘馬少游。"
        ],
        "title": "宿崇福庵顯上人房",
        "id": "ed01f552-d8aa-4f6f-968b-8708506164e3"
    },
    {
        "author": "周孚",
        "paragraphs": [
            "故人同我去，清旦杖崇岡。",
            "寒日無留照，驚鴻有斷行。",
            "聊將一日款，少洗十年忙。",
            "衰病不相棄，我廬今未荒。"
        ],
        "title": "同伯庸游甘露有感次仲賢韻二首  其一",
        "id": "00d3f4c1-f004-4d4b-9fd7-6ddaa9157578"
    },
    {
        "author": "周孚",
        "paragraphs": [
            "縱談四壁靜，宴坐一鈴鳴。",
            "老火漸消晝，寒窗忽報晴。",
            "凄涼魯兩士，赫奕漢三明。",
            "俱作南柯夢，令人骨亦驚。"
        ],
        "title": "同伯庸游甘露有感次仲賢韻二首  其二",
        "id": "4e237e65-cf1a-4dbc-b84c-b8576b3653bc"
    },
    {
        "author": "周孚",
        "paragraphs": [
            "柳絮翩翩燕子飛，小園風物總宜詩。",
            "今年已解穰侯印，輸與三生杜牧之。"
        ],
        "title": "口占贈致遠",
        "id": "67bf2134-556e-4566-89b6-a64079b105d3"
    },
    {
        "author": "周孚",
        "paragraphs": [
            "奕奕新詩飽琢磨，精靈如此竟誰過。",
            "共聽鶗鴂春將老，舊記驪駒子試歌。",
            "坐病已孤新歲酒，忍窮思種故山禾。",
            "祇今石鼓文多缺，誰爲銓量掘臼科。"
        ],
        "title": "次韻仲時春莫懷歸",
        "id": "40f8030c-184e-4e55-a427-42bd6c65975c"
    },
    {
        "author": "周孚",
        "paragraphs": [
            "肺病侵陵倦出游，寒窗棐几即菟裘。",
            "百年忽忽從渠轉，萬事昏昏只麽休。",
            "學道幾人能杜口，趨功誰子不焦頭。",
            "留君試話人間事，翠竹黄花最耐秋。"
        ],
        "title": "次韻安民",
        "id": "854a4bd0-3c02-437b-b14e-4a788062bb9c"
    },
    {
        "author": "周孚",
        "paragraphs": [
            "閒階塵沒屨，隙戶風翻裳。",
            "欹傾數椽屋，易知獨難忘。",
            "爲此室中人，久薰知己香。",
            "蘭彫潘洪逝，璧碎韓呂亡。",
            "非渠妙語言，何以浣我腸。",
            "蒲團兩默坐，寒窗墮斜陽。",
            "我炙彼能嗜，歎息時拊牀。",
            "緬思爭奪境，其險劇太行。",
            "病馬已虺隤，三徑可忍荒。",
            "相期荷鋤歸，歲晏天欲霜。"
        ],
        "title": "贈宋安民",
        "id": "91daceed-4040-489d-8b26-fff3bdbcf392"
    },
    {
        "author": "周孚",
        "paragraphs": [
            "霜風振枯條，掩戶日已夕。",
            "老屐不出游，畏此寒懔慄。",
            "挑燈對空爐，蟲聲喧四壁。",
            "翻書娛兩眥，渺渺玄霧隔。",
            "爬搔餘倦酲，城鼓聽歷歷。",
            "狸奴木上坐，相對成二客。",
            "殷勤謝爾曹，伴我此岑寂。",
            "干時悔前猛，學道飽新得。",
            "請看警露鶴，何似遇風鷁。",
            "懷情鬰不語，簷月已半仄。"
        ],
        "title": "夜坐偶作",
        "id": "4c176551-7473-4f04-b7f4-e76e0b4a461b"
    },
    {
        "author": "周孚",
        "paragraphs": [
            "正歎淹黄綬，俄驚啟素車。",
            "生真元亮似，老更伯喈如。",
            "誰哭三年墓，空傳萬卷書。",
            "蚳蠓可無念，身世本蘧廬。"
        ],
        "title": "巫主簿挽詞",
        "id": "e1c6e5ac-da47-421c-982a-c4c89830d030"
    },
    {
        "author": "周孚",
        "paragraphs": [
            "正諦危欲斷，誰膠能續絃。",
            "要爲師子吼，莫看野狐禪。",
            "小住真聊爾，相逢獨巋然。",
            "同床有佳夢，或許老夫圓。"
        ],
        "title": "贈陳道人",
        "id": "ead7cebd-5029-4d04-aa9f-92eeb4f3b66d"
    },
    {
        "author": "周孚",
        "paragraphs": [
            "炎暑不可觸，相逢正此時。",
            "初無一日雅，肯誦十年詩。",
            "語際傾心劇，忙中識面遲。",
            "幽貞可潛伏，君智固如龜。"
        ],
        "title": "次韻贈林義之  其一",
        "id": "d705fa37-3efc-453b-839d-e1e8f82faa15"
    },
    {
        "author": "周孚",
        "paragraphs": [
            "我已劉楨病，君仍屈子醒。",
            "俱爲石碌碌，不改柏青青。",
            "吉語時占鵲，窮途恥聚螢。",
            "何時一杯酒，相對話飄零。"
        ],
        "title": "次韻贈林義之  其二",
        "id": "f81c19fe-67b7-4271-91fe-cf233c483fb8"
    },
    {
        "author": "周孚",
        "paragraphs": [
            "老棄泮宮籍，日與學子疎。",
            "英英佳公子，乃肯過我廬。",
            "觸熱生積疴，子意何勤渠。",
            "逐臭海夫癖，不幸今子如。",
            "惜無一尊酒，冰瓜配園蔬。",
            "持家今十年，但有數冊書。",
            "斯文等圭璧，後生多璠璵。",
            "我田失耕耘，政欲頼子鋤。",
            "晚雨濕不借，新涼到蘧蒢。",
            "勿嗔折柬邀，衰年出無輿。"
        ],
        "title": "贈朱德裕  其一",
        "id": "6a7a2636-7c08-4e29-85cf-2b120128746f"
    },
    {
        "author": "周孚",
        "paragraphs": [
            "高冠岌雲霓，修佩綴蘭茝。",
            "潘洪已鬼錄，尚喜之子在。",
            "平生詩作魔，見子始追悔。",
            "奕奕清圓句，極力有不逮。",
            "政緣一飯先，厚禮辱始隗。",
            "莫年專一壑，謗語溢四海。",
            "逢人欲話子，恐子重得罪。",
            "古學寒如灰，到此已千載。",
            "非無力學士，始勵終則怠。",
            "子兮其勉旃，河清寧可待。"
        ],
        "title": "贈朱德裕  其二",
        "id": "dccc3047-5183-40ed-ab9d-04871058ecba"
    },
    {
        "author": "周孚",
        "paragraphs": [
            "不妨一斛貯檳榔，蘭玉詵詵已雁行。",
            "可是譽兒元有癖，未應辟穀獨無方。",
            "玉川此際貧雖甚，稠錫他年債已償。",
            "世事乘除君記取，擊鮮從古是諸郎。"
        ],
        "title": "戲洪致遠",
        "id": "3b688043-51a5-4516-a4f2-21b804397e11"
    },
    {
        "author": "周孚",
        "paragraphs": [
            "楚國兩名士，鶴居雞鶩羣。",
            "有誰沾賸馥，獨子嗣清芬。",
            "到睡唯黄妳，扶衰祗紫君。",
            "猶勝馳宦子，揮汗讀移文。"
        ],
        "title": "次韻龔良臣見贈",
        "id": "d9c6cbcf-16c8-44c9-ac1a-8e9d3243ce6e"
    },
    {
        "author": "周孚",
        "paragraphs": [
            "寂寞城西寺，重來已素秋。",
            "未霜芳草合，欲雨暮雲稠。",
            "濁酒羸方戒，新詩困復休。",
            "翩然會心處，煙徑有歸牛。"
        ],
        "title": "與高伯庸同游王氏墳庵歸而閭丘仲時詩至因次韻貽顯庵主以紀一時事二首  其一",
        "id": "9f3803d2-c13e-4507-bc67-f0e710441511"
    },
    {
        "author": "周孚",
        "paragraphs": [
            "法水堪湔垢，僧爐自淬塵。",
            "飯炊雲子熟，茶泛乳花勻。",
            "草草情何厚，怱怱迹易陳。",
            "他年輞川上，爲畫兩綸巾。"
        ],
        "title": "與高伯庸同游王氏墳庵歸而閭丘仲時詩至因次韻貽顯庵主以紀一時事二首  其二",
        "id": "5b6d956d-8417-452b-9b6a-cfbfeeca8238"
    },
    {
        "author": "周孚",
        "paragraphs": [
            "平生四海龔夫子，昔日窮愁今尚爾。",
            "車如雞棲馬如狗，笑指塵編作知己。",
            "羣兒不識老彌明，一語落紙慚且驚。",
            "森森老幹蒼檜聳，寥寥雅奏黄鍾鳴。",
            "萬牛不來羞自獻，正與古人同此歎。",
            "霜髯雪鬢可奈何，但願窮年常飽飯。",
            "北風凜凜冬欲殘，日莫更復衣裳單。",
            "黄金如粟趙居士，儻有綈袍遮此寒。"
        ],
        "title": "贈龔良臣并柬雙融趙居士",
        "id": "7c683849-58da-4437-a571-e1c016bc0510"
    },
    {
        "author": "周孚",
        "paragraphs": [
            "乃翁墓木已秋聲，喜向諸郎識老成。",
            "舞拙固應緣短袖，詩高或許是長城。",
            "莫驚濁世還分袂，聞有清淮可濯纓。",
            "歲計不贏親已老，肯因腰直厭逢迎。"
        ],
        "title": "送趙師孟",
        "id": "db3893be-c123-4495-8f6a-cfbcf255dd2d"
    },
    {
        "author": "周孚",
        "paragraphs": [
            "今年歲在巳，公果閉佳城。",
            "竟不登三事，誰能作九京。",
            "群公謾推轂，故客獨沾纓。",
            "遺德憑誰紀，平生不近名。"
        ],
        "title": "高仲威總管挽詞二首  其一",
        "id": "57188390-4283-4513-b911-e091583b931b"
    },
    {
        "author": "周孚",
        "paragraphs": [
            "憶在多艱日，君王歎鼓鼙。",
            "來從三晉遠，獨與二高齊。",
            "佳賦方驚鵩，流年已夢雞。",
            "生前橫槊手，還傍漢征西。"
        ],
        "title": "高仲威總管挽詞二首  其二",
        "id": "a0b87e4f-dbcf-40c4-8cba-9c146aace428"
    },
    {
        "author": "周孚",
        "paragraphs": [
            "蓋世功名黍一炊，驚心歲月轂雙馳。",
            "五漿先饋那須爾，二豎相凌少避之。",
            "種種鬢毛吾欲老，翩翩書札子能奇。",
            "黄花無語秋將暮，莫惜玄談與解頤。"
        ],
        "title": "次韻朱德裕見贈時予病初起",
        "id": "29adadd8-8f51-4600-8c85-5342d5739ca6"
    },
    {
        "author": "周孚",
        "paragraphs": [
            "橘綠橙黄歲已秋，疎籬戢戢上牽牛。",
            "無方可已憤懣疾，屬子一來開此愁。"
        ],
        "title": "病中柬課會諸友二首  其一",
        "id": "25b433a4-ae37-4058-80c5-1260c995de9a"
    },
    {
        "author": "周孚",
        "paragraphs": [
            "寒螿唧唧報更遲，秀目疎眉費夢思。",
            "須信愈風元是檄，可能袪瘧不因詩。"
        ],
        "title": "病中柬課會諸友二首  其二",
        "id": "8e754bda-0056-4464-8fcb-0b0fff48234a"
    },
    {
        "author": "周孚",
        "paragraphs": [
            "蒲團枯几度春秋，自笑沐猴騎土牛。",
            "奇病撩人仍止酒，問君何計可攻愁。"
        ],
        "title": "良臣和前韻見貽復次韻二首  其一",
        "id": "036402cb-ca92-47e8-af59-3f5d5827691a"
    },
    {
        "author": "周孚",
        "paragraphs": [
            "久將農圃學樊遲，欲賦三都愧左思。",
            "尚喜彭城漢夫子，肯加湔祓與新詩。"
        ],
        "title": "良臣和前韻見貽復次韻二首  其二",
        "id": "5a28cd12-b383-441f-b0da-79597039c3d5"
    },
    {
        "author": "周孚",
        "paragraphs": [
            "嘗聞老潘句，今日復題詩。",
            "積潦朝猶淺，歸雲曉更遲。",
            "斷無桃葉唱，數負菊花期。",
            "日莫還孤坐，寒燈頗見知。"
        ],
        "title": "九日風雨謾興",
        "id": "c990f8f1-7f2e-4917-a965-c9340a29eb26"
    },
    {
        "author": "周孚",
        "paragraphs": [
            "無正文。"
        ],
        "title": "即事次杜牧之韻",
        "id": "da54dbc0-357b-46bd-b1b8-a1818942119b"
    },
    {
        "author": "周孚",
        "paragraphs": [
            "不向辛夷樹下行，老來無意賦閒情。",
            "可能尚似韓夫子，猶有兒曹識姓名。"
        ],
        "title": "龔良臣知狀二首  其一",
        "id": "44bb2d94-6e59-4df7-8664-56dc30c52f4b"
    },
    {
        "author": "周孚",
        "paragraphs": [
            "昔時鄴下劉公幹，今日周南太史公。",
            "兩鬢似霜鬚似戟，不應孤負北窗風。"
        ],
        "title": "龔良臣知狀二首  其二",
        "id": "1151610c-40c9-4921-ad5b-a84d32021c1b"
    },
    {
        "author": "周孚",
        "paragraphs": [
            "江北江南歲已霜，老筇無伴自徜徉。",
            "冥冥小雨朝猶劇，寂寂殘花晚更香。",
            "自古隙駒如歲月，只今芻狗是文章。",
            "虛名滿世知何益，付與羣兒自較量。"
        ],
        "title": "郊行",
        "id": "457113d1-76ad-410a-94ef-49e1c5d3f8c5"
    },
    {
        "author": "周孚",
        "paragraphs": [
            "漠漠冥冥氛祲多，人間何地可婆娑。",
            "窮途正苦身爲累，老境仍嫌病作魔。",
            "此日蒼生望安石，向時老將憶廉頗。",
            "周宣漢武規摹在，誰爲君王賦伐柯。"
        ],
        "title": "即事二首  其一",
        "id": "00c965c3-655e-4ecd-831b-38f2167ef1cb"
    },
    {
        "author": "周孚",
        "paragraphs": [
            "曀曀長空蔽夕雲，杖藜徙倚莫江濱。",
            "孤城風土偏愁客，別岸煙埃欲污人。",
            "謾說一言能悟漢，久疑三戶解亡秦。",
            "風饕雪虐鑾輿地，湖海無能泣病臣。"
        ],
        "title": "即事二首  其二",
        "id": "f7461562-e6a5-491e-b61c-6f406bc88701"
    },
    {
        "author": "周孚",
        "paragraphs": [
            "曩哦佛狸謠，別我江上宅。",
            "不憂道里遠，但恐生死隔。",
            "怱怱分袂去，悲風動悽惻。",
            "寄聲來問我，何忍試鋒鏑。",
            "憔悴山澤間，藜莧尚可食。",
            "寒蝸戀餘涎，欲去我未得。",
            "作書思報子，霜雁正戢翼。",
            "邇來聞吉語，草木有佳色。",
            "驚雷斃梟獍，甘雨厭螟𧎬。",
            "崎嶇各不死，仰荷天地德。",
            "平生長卿舍，依舊立四壁。",
            "君歸亦莫緩，歲晚霜露逼。",
            "相期津上亭，瀝酒酹餘厄。"
        ],
        "title": "寄閭丘仲",
        "id": "1d73962f-a827-4095-a3fa-2edee0d7419f"
    },
    {
        "author": "周孚",
        "paragraphs": [
            "君家月旦擅新評，尚復常談記老生。",
            "可但龍蝦元異族，不妨箕斗是虛名。",
            "孤懷曩日誰能會，危語今年子不驚。",
            "更欲爲渠傾底裏，曉風澀雨未全晴。"
        ],
        "title": "次龔良臣韻有感予嘗言一事而驗",
        "id": "27a6ff9e-a8ec-4ad0-85b1-0477c919ec5b"
    },
    {
        "author": "周孚",
        "paragraphs": [
            "瘦筇盤礴越江邊，笑我孤燈照夜禪。",
            "當日期穿水牯鼻，莫年猶著野狐涎。",
            "忙中弦望驚三易，聖處階庭讓一先。",
            "曾約芒鞋踐雲雨，快來相見已新年。"
        ],
        "title": "寄陳道人",
        "id": "4c779b23-b846-4b4f-bcf7-c82f1ca8b9dd"
    },
    {
        "author": "周孚",
        "paragraphs": [
            "索寞干戈際，交游不棄遺。",
            "君真斲鼻手，我愧折肱醫。",
            "末學窮何用，虛名老不宜。",
            "寒窗但塵稿，難療十年饑。"
        ],
        "title": "謝時卿見過作此謝之并簡德瞻二首  其一",
        "id": "64ce184c-0963-44a4-bbe7-a40d62b8a913"
    },
    {
        "author": "周孚",
        "paragraphs": [
            "余髮已種種，子來真枉生。",
            "深勤兩鳬集，何止一牛鳴。",
            "晚徑泥猶滑，春江岸欲平。",
            "論詩方有味，爲我老彌明。"
        ],
        "title": "謝時卿見過作此謝之并簡德瞻二首  其二",
        "id": "64279884-06c8-4287-90af-4d47bbb91ed5"
    },
    {
        "author": "周孚",
        "paragraphs": [
            "憶昨傳丹詔，寒盟罪羯胡。",
            "分攻自西蜀，指日會東都。",
            "聖慮雖天合，臣材與古殊。",
            "居安空矍鑠，臨難竟侏儒。",
            "騎病嘶枯枿，兵寒隠敗郛。",
            "積尸朝嘯鵩，遺廩夜栖烏。",
            "漢水空滋楚，淮山不蔽吳。",
            "四方俱臬兀，一死在須臾。",
            "避地憐之子，傳聲喚病夫。",
            "攝衣俱邂逅，攬轡復踟躕。",
            "疢動羸方甚，寒凌喘未蘇。",
            "凄凉一抔土，牢落十年雛。",
            "生計哀難捨，交情愧不渝。",
            "深勞魚喣沫，甘作鳥棲枯。",
            "咄咄形容變，駸駸歲月徂。",
            "嘗疑冒頓惡，未受郅支誅。",
            "神武俄潛運，明徵果不誣。",
            "六龍才蹀躞，羣鼠已雎盱。",
            "蠆尾興談次，旄頭落坐隅。",
            "造謀由肘腋，償禍見頭顱。",
            "佳氣盤空極，妖氛掃地無。",
            "微生脫紛擾，一笑起疲駑。",
            "喜極翻搔首，狂深屢挽鬚。",
            "飄流免僮僕，團聚對妻孥。",
            "敗簡欣重緝，頹垣得再圬。",
            "殘年貸蒲柳，餘慶望桑榆。",
            "短艇來何晚，明窗晝可娛。",
            "作詩嘲懶慢，喚酒濯艱虞。",
            "我病猶能此，君行莫厭迂。",
            "相思倚江閣，寒雁下平蕪。"
        ],
        "title": "兵定後寄仲時",
        "id": "a90ce026-a7f1-4a7f-90e3-936747d6c8f3"
    },
    {
        "author": "周孚",
        "paragraphs": [
            "衝風凜欲冰，積雪寒未掃。",
            "春光來何遲，雙鬢倏已老。",
            "悲吟北窗下，孤坐對參昴。",
            "不憂釜生魚，漫謂詩可飽。",
            "平生賞音人，團聚苦不早。",
            "陳翁氣金玉，蔡子文斧藻。",
            "倉皇一駭散，各適千里道。",
            "悠悠殘歲月，忽忽老懷抱。",
            "道腴雖自味，俗况固難好。",
            "無疑趙居士，欲剗佛殿草。"
        ],
        "title": "夜坐有懷",
        "id": "357602ae-eddf-4748-a52e-03e149991857"
    },
    {
        "author": "周孚",
        "paragraphs": [
            "故人應白髮，今我尚華顛。",
            "舊約鷗能記，新詩雁不傳。",
            "功名畫地餠，歲月下江船。",
            "回首題詩處，淒涼已去年。"
        ],
        "title": "元日懷陳道人并憶焦山舊遊二首  其一",
        "id": "c400e48e-bd33-47ec-b17a-0da89da556c3"
    },
    {
        "author": "周孚",
        "paragraphs": [
            "昨偕趙居士，同宿贊公房。",
            "樹暗朝疑雨，山寒夜得霜。",
            "經營煉丹地，拂拭坐禪床。",
            "忽忽紅塵裏，深慚鉢飯香。"
        ],
        "title": "元日懷陳道人并憶焦山舊遊二首  其二",
        "id": "241e397e-7a7e-4228-885c-13471ec150f6"
    },
    {
        "author": "周孚",
        "paragraphs": [
            "大儒夔踸踔，小儒鶴俛啄。",
            "二子雖楚産，獨不困俗學。",
            "我見三歎息，渭清涇自濁。",
            "祝君但默坐，嶽嶽須折角。"
        ],
        "title": "贈朱德裕宋安民以學詩如學仙爲韻五首  其一",
        "id": "fde9453f-26f8-412a-8f4f-7fd508ddab6b"
    },
    {
        "author": "周孚",
        "paragraphs": [
            "材俊千里駒，學問五總龜。",
            "前輩爲青眼，多士推白眉。",
            "屬我病作祟，濁醪不同持。",
            "山林有成約，捧盤盟此詩。"
        ],
        "title": "贈朱德裕宋安民以學詩如學仙爲韻五首  其二",
        "id": "89d848fa-0680-4f9c-9780-d65a32d30314"
    },
    {
        "author": "周孚",
        "paragraphs": [
            "卒卒不會面，死生兩蟾蜍。",
            "相望一牛鳴，可忍自作疎。",
            "瀝酒不醉我，徵詩又遺予。",
            "膠漆自爲堅，愧我今不如。"
        ],
        "title": "贈朱德裕宋安民以學詩如學仙爲韻五首  其三",
        "id": "759e0aac-2e9b-45ec-9cee-49fe2f81479e"
    },
    {
        "author": "周孚",
        "paragraphs": [
            "孰知詩窮人，而我乃妄學。",
            "殷勤平生友，饋我破瘕藥。",
            "百年燈落爐，萬事風隕雹。",
            "誰能强自苦，清坐亦差樂。"
        ],
        "title": "贈朱德裕宋安民以學詩如學仙爲韻五首  其四",
        "id": "33aa09b6-9b86-41a4-b3d8-454bea1ffc5a"
    },
    {
        "author": "周孚",
        "paragraphs": [
            "佐飯止三韭，庇身唯尺椽。",
            "永絕富貴想，薄有香火緣。",
            "尚憂貪嗔癡，更著後者鞭。",
            "定傾與援溺，稽首西方仙。"
        ],
        "title": "贈朱德裕宋安民以學詩如學仙爲韻五首  其五",
        "id": "7f0a98a6-6e4b-4287-8840-6d80053a66e5"
    },
    {
        "author": "周孚",
        "paragraphs": [
            "鍾山一馬駒，蹀躞九軌路。",
            "才高難爲兄，質妙不愧父。",
            "頃嘗造其室，握手宛如故。",
            "孤燈留我語，碧眼照窗戶。",
            "寒珠湛塵源，朝日破昏霧。",
            "相期白蓮社，此意何可負。",
            "當時座間客，子亦同此趣。",
            "怱怱不再見，忽復歲云莫。",
            "衝風戰夜窗，山氣想凝沍。",
            "扁舟欲問訊，恐觸蛟鰐怒。",
            "吾儕晚聞道，歲月忍虛度。",
            "聲名身外鴆，文采性中蠹。",
            "當求一轉語，共證十載誤。",
            "春江兩涘平，偕子稽首去。"
        ],
        "title": "懷焦山圜禪師贈趙居士",
        "id": "7d29c7ac-c95e-48b2-8c03-a20f53a046b7"
    },
    {
        "author": "周孚",
        "paragraphs": [
            "傳聲趙居士，勝踐不應遲。",
            "舊約梅開日，俄經麥秀時。",
            "殘花猶可醉，小雨尚能詩。",
            "莫作京塵客，空成了事癡。"
        ],
        "title": "促趙彥章山行",
        "id": "96ba258f-3b5a-48cc-b8ea-7522a7632ba6"
    },
    {
        "author": "周孚",
        "paragraphs": [
            "雪埋斷麓元曾到，風度疎櫺始再來。",
            "春盡幽園尚紅藥，雨餘荒徑自蒼苔。",
            "短筇扶病吾猶力，古錦囊詩子合開。",
            "第恐平生老無著，不能縛律似宗雷。"
        ],
        "title": "再到焦山示度書記",
        "id": "84368ffd-ee54-4d48-b954-220efd151e2d"
    },
    {
        "author": "周孚",
        "paragraphs": [
            "一筇歷遍海邊山，每見鐘魚便破顔。",
            "瘦柏形骸雖已老，斷雲蹤跡本來閒。",
            "向來危死干戈際，此去相望夢寐間。",
            "十載光陰已虛度，欲加訶斥待君還。"
        ],
        "title": "送陳道人之金陵",
        "id": "7b6eaabb-f981-4dac-9f00-568eeb763888"
    },
    {
        "author": "周孚",
        "paragraphs": [
            "三生石上老徽之，水竹風流自一時。",
            "春砌陰陰翻敗籜，夜窗寂寂戰寒枝。",
            "已專嵇阮生前境，尚記羊何別後詩。",
            "開徑相從定何日，即今已恨十年遲。"
        ],
        "title": "題蘇庭藻竹堂",
        "id": "643eaade-44ca-4e49-a7b2-788ef2c860d5"
    },
    {
        "author": "周孚",
        "paragraphs": [
            "漫漫疑爭地，疎疎巧避牆。",
            "少紓黄落恨，聊貸白間涼。",
            "秀色浸朝几，寒聲到夜牀。",
            "何須渭川口，玉立萬夫長。"
        ],
        "title": "次韻度上人窗下竹",
        "id": "a93af670-d000-43f5-b1df-8d5211c95ce9"
    },
    {
        "author": "周孚",
        "paragraphs": [
            "迷途誰解反三隅，半是騎馿更覓馿。",
            "一滈未逢師子吼，千章虛讀野狐書。"
        ],
        "title": "讀佛書",
        "id": "7c591ae9-781e-4757-bc34-6b408a2d14e9"
    },
    {
        "author": "周孚",
        "paragraphs": [
            "衰老何蕭索，親朋半別離。",
            "未終梅室語，已賦竹堂詩。",
            "惡況吾方劇，來書子勿遲。",
            "寒藤綰蛇蚓，相記待他時。"
        ],
        "title": "送日新之池州即席時蘇庭藻行方一日庭藻所居名竹堂而梅室日新自號也日新求予舊詩事冗未暇寫",
        "id": "fec5555c-332b-4ff7-ba19-a1cd35d2d377"
    },
    {
        "author": "周孚",
        "paragraphs": [
            "寒林經雨葉全彫，莫向茅齋怨寂寥。",
            "小杜科名縱濡滯，老元詩律尚嫖姚。",
            "窮營敗屋堪容膝，病策寒藤勝折腰。",
            "紬史翻經有成約，不應從此厭招邀。"
        ],
        "title": "贈宋安民失解",
        "id": "5074de98-293a-47f2-a300-8b6000981fb6"
    },
    {
        "author": "周孚",
        "paragraphs": [
            "十年仲蔚蓬蒿宅，老屐今朝到此間。",
            "驚怪名駒甘伏櫪，坐令倦鳥苦思山。",
            "嬋娟未嫁猶遭妬，矍鑠雖侯可勝閒。",
            "一首陶公舊詩賦，要須健筆挽令還。"
        ],
        "title": "朱德裕隠軒",
        "id": "b936909a-25e0-41bd-9d9d-440a6e2d69f7"
    },
    {
        "author": "周孚",
        "paragraphs": [
            "衰病今年劇，陰寒此際頻。",
            "煙溪長作暝，霜葉不成春。",
            "北貢來何緩，西師信未真。",
            "平生繞朝策，吾亦愧斯人。"
        ],
        "title": "十月即事呈彥章  其一",
        "id": "6c9fd006-2c46-4eec-9a9f-ba710c8e868f"
    },
    {
        "author": "周孚",
        "paragraphs": [
            "須髮五分白，相看倍愴然。",
            "死吾元有命，窮子定非天。",
            "蓬轉甘今日，絲懸憶去年。",
            "遥憐清夜夢，亦墮白鷗邊。"
        ],
        "title": "十月即事呈彥章  其二",
        "id": "41bb83d6-f9b2-4744-a543-1374b6978d8a"
    },
    {
        "author": "周孚",
        "paragraphs": [
            "晚雨澤叢艾，驚風倒枯松。",
            "蒼蒼固無神，此語疑可從。",
            "十年江南岸，與君每從容。",
            "披翻俱敗簡，登眺同老筇。",
            "平生毀譽半，意子陳元龍。",
            "方期萬里行，忽與二豎逢。",
            "哀音憶初聞，一慟幾摧胸。",
            "歲月逝不留，炎曦已成冬。",
            "惟昔在世日，最厚龐與龔。",
            "聯翩奇禍作，摧此西峙峰。",
            "淒然荷鋤地，誰復伴老慵。",
            "稚兒亦可憐，見我猶能恭。",
            "勿說山巨源，吾今愧渠儂。"
        ],
        "title": "哭高伯庸",
        "id": "3b695f48-69ee-477a-86fa-0073366ac55c"
    },
    {
        "author": "周孚",
        "paragraphs": [
            "歲莫忽不樂，哦詩憶同裳。",
            "百憂從中來，孰謂酒可忘。",
            "昔我二三友，芳蘭閟孤香。",
            "悠悠十載間，屈指略喪亡。",
            "搴花欲誰遺，悵然結中腸。",
            "二子後來秀，雙鳳鳴朝陽。",
            "胡不相暖熱，矧我病在床。",
            "只應鵬與鷃，飛舞不並行。",
            "春圃可擷秀，曉陂可墾荒。",
            "會將兩芒屨，同踐林下霜。"
        ],
        "title": "歲莫有懷存沒次舊韻柬德裕安民",
        "id": "b11e2ce8-c1a6-43ae-88b0-7ccf325008a4"
    },
    {
        "author": "周孚",
        "paragraphs": [
            "蘇子文章舊起予，英英寒玉琢冰壺。",
            "十年不見空青眼，一日相逢各白鬚。",
            "可是封侯須望尉，只今著論又潛夫。",
            "青燈寂寞秋堂夜，歎息寒衾夢亦無。"
        ],
        "title": "寄蘇庭藻二首  其一",
        "id": "5d198de5-fa72-43f3-b7d5-ebeb72a1cad8"
    },
    {
        "author": "周孚",
        "paragraphs": [
            "雙井原頭秋草合，峨眉山下莫煙深。",
            "看人競改元和格，期子重賡正始音。",
            "高論與時終落落，新詩過我太駸駸。",
            "著鞭一語君須記，世事由來畏有心。"
        ],
        "title": "寄蘇庭藻二首  其二",
        "id": "59e45ff2-3639-4135-a6c7-9b4a88a0b2aa"
    },
    {
        "author": "周孚",
        "paragraphs": [
            "衝風衝雨何時了，忽忽歸來歲又冬。",
            "老弟世緣真嚼蠟，病兄術業亦屠龍。",
            "寒燈眩目何妨暗，濁酒澆胸莫厭濃。",
            "龐子高郎已蕪沒，兩窮相對且從容。"
        ],
        "title": "喜日新至",
        "id": "b7851ac1-f9c5-4e12-aa6c-a84487c17891"
    },
    {
        "author": "周孚",
        "paragraphs": [
            "寒窗一再雨，幽徑兩三花。",
            "老境吾猶健，春筵此最佳。",
            "清尊泛寒蟻，醉墨落栖鴉。",
            "笑語崔夫子，相逢即是家。"
        ],
        "title": "次崔端甫韻席上",
        "id": "5a9c2289-d16c-4107-b7db-f671b0b828fb"
    },
    {
        "author": "周孚",
        "paragraphs": [
            "老去塵冠恥再彈，只將尊酒對青山。",
            "已忘穴蟻三生夢，長伴江鷗一味閒。",
            "止許傍城開竹徑，會容扶策叩柴關。",
            "平生月旦鄉評在，著我諸晁伯仲間。"
        ],
        "title": "贈游元著",
        "id": "e090cc8f-90af-4af8-9c87-acb64af22ea4"
    },
    {
        "author": "周孚",
        "paragraphs": [
            "自愧升堂舊，鄉閭復外姻。",
            "那知伏枕日，正值輟舂辰。",
            "帉帨方長夜，蘋蘩忍獨春。",
            "誰傳絳帳學，季子本天麟。"
        ],
        "title": "代人張撫幹母挽辭",
        "id": "cf532dbc-2e87-4a56-acab-8cdde5aac067"
    },
    {
        "author": "周孚",
        "paragraphs": [
            "老屋愔愔晝掩門，清才妙質苦思君。",
            "屠龍每歎平生學，下馬誰尋此日墳。",
            "痛惜黄罏埋玉樹，憶曾玄鶴困雞羣。",
            "西華牢落今安否，見說居蕕不改薰。"
        ],
        "title": "龔良臣無恙日手抄珪粹中詩數十篇見遺良臣既沒於書篋中見之愴然有感因次珪卒章韻以寓哀",
        "id": "dceb7db9-cb4e-4040-8d11-cf52f3c123e2"
    },
    {
        "author": "周孚",
        "paragraphs": [
            "人如景德咸平際，文到貞元大歷間。",
            "種樹有誰甘避世，著書喜子未藏山。",
            "自憐斥鷃空溟海，須信名駒合帝閑。",
            "十載天荒誰與破，政須力奪錦標還。"
        ],
        "title": "次間字韻送德裕太學試",
        "id": "325cc07c-4756-4863-9370-410239743522"
    },
    {
        "author": "周孚",
        "paragraphs": [
            "與子相從自小年，孰知術業是家傳。",
            "胸中雄略堪推轂，筆下新詩近著鞭。",
            "共歎飄蓬真命爾，相看樗散却天然。",
            "紫萸黄菊何時辦，要拍洪崖醉後肩。"
        ],
        "title": "次崔隠叟韻贈端甫",
        "id": "7ce7e6f7-4265-41e9-902f-3edbd9b8b52c"
    },
    {
        "author": "周孚",
        "paragraphs": [
            "小雨冥冥欲作泥，晨光不負老人期。",
            "綠陰蒼蘚初分坐，白石清泉共賦詩。",
            "酌醴焚魚謾今日，賣刀買犢定何時。",
            "傷心紫閣飛楊老，千載茫茫只斷碑。"
        ],
        "title": "清明日余與諸友游招隠山寺酌酒宋氏園亭謁蘇才翁墓而歸",
        "id": "ab5ebac4-4e60-4b9c-b04c-19b5b5484e83"
    },
    {
        "author": "周孚",
        "paragraphs": [
            "正似冉溪溪上，祇欠八愚老翁。",
            "陂外縈青繚白，風前駭綠紛紅。"
        ],
        "title": "觸目六言二首  其一",
        "id": "570a4072-3ddd-4283-bfaa-497e4969be39"
    },
    {
        "author": "周孚",
        "paragraphs": [
            "陂空鳬鶩何在，寺古鍾魚或無。",
            "山氣陰陰欲雨，僕姑端解欺予。"
        ],
        "title": "觸目六言二首  其二",
        "id": "e51f5f95-ac32-436f-914c-bf3a0643ccf1"
    },
    {
        "author": "周孚",
        "paragraphs": [
            "昔別柳未花，濃綠今映門。",
            "日月不吾淹，盜驥更驚奔。",
            "佳人渺天末，有志誰與言。",
            "床頭覓塵編，遮此老眼昏。"
        ],
        "title": "朱德裕以言念君子爲韻賦詩見寄次韻答之四首  其一",
        "id": "e50a8d70-2133-4294-b45a-7845ca118532"
    },
    {
        "author": "周孚",
        "paragraphs": [
            "句曲一老翁，早歲困鉛槧。",
            "整冠纓爲絕，晚境尤可念。",
            "聞君從之游，琢磨去瑕玷。",
            "何時雷夫子，斸此兩龍劍。"
        ],
        "title": "朱德裕以言念君子爲韻賦詩見寄次韻答之四首  其二",
        "id": "26820c60-afc0-4724-8ac5-7cee04bb7212"
    },
    {
        "author": "周孚",
        "paragraphs": [
            "奏金蟋蟀間，子亦有異聞。",
            "引吭與相和，愧我言不文。",
            "交情諒石友，風味真麴君。",
            "可無一杯水，與我湔垢氛。"
        ],
        "title": "朱德裕以言念君子爲韻賦詩見寄次韻答之四首  其三",
        "id": "0e557805-7f09-43e1-883b-fd6b34474cb6"
    },
    {
        "author": "周孚",
        "paragraphs": [
            "奪薰以其蕕，敗素以其紫。",
            "古來辟世士，政復門掃軌。",
            "君看草玄翁，肯邇夸毗子。",
            "芳蘭生深林，如此乃士耳。"
        ],
        "title": "朱德裕以言念君子爲韻賦詩見寄次韻答之四首  其四",
        "id": "a49ced51-e8b0-4837-81d0-3805aa34dcf0"
    },
    {
        "author": "周孚",
        "paragraphs": [
            "突兀蒼崖百丈餘，憶曾隨處小躊躇。",
            "江非灧澦吾何畏，山似楞伽子合居。",
            "當日勝遊同轉轂，邇來清境屬舂鉏。",
            "支郎不念平生友，華髮刁騷已映梳。"
        ],
        "title": "焦山度書記以詩見寄因次韻",
        "id": "618b31fc-a455-47a6-a7d4-75a035d3fcd1"
    },
    {
        "author": "周孚",
        "paragraphs": [
            "人生多憂虞，此語傳自古。",
            "詩書不賙饑，士亦倍齟齬。",
            "憶子少年時，落筆敏風雨。",
            "自言名家駒，朝冀夕秣楚。",
            "那知十載後，敗甑不炊午。",
            "括囊經濟策，鬰鬰卧環堵。",
            "呻吟誰與伴，壞壁響饑鼠。",
            "長松要霜雪，念子果如許。",
            "窮通何必較，人世幾寒暑。",
            "生前千駟馬，身後一丘土。",
            "那知五君詠，老魄棄大數。",
            "安得彭城生，從旁證吾語。"
        ],
        "title": "勉洪致遠龔良臣與致遠善時已亡",
        "id": "1c676b5c-79af-4d22-afde-25b73340a981"
    },
    {
        "author": "周孚",
        "paragraphs": [
            "參墟有神草，飽歷雪霜寒。",
            "黄鵠何緣致，玄珠欲報難。",
            "仍煩一藜杖，來對兩蒲團。",
            "卧病干戈裏，勞君爲控摶。"
        ],
        "title": "次德裕餉人參韻",
        "id": "f992f3f8-2a04-4ec6-8354-fcb3261cf53a"
    },
    {
        "author": "周孚",
        "paragraphs": [
            "一牛鳴地無多遠，褦襶經過恐不宜。",
            "風雨瀟瀟自蠶月，光陰忽忽又瓜時。",
            "緬懷勝踐真成夢，尚喜窮居不廢詩。",
            "肯赴涼秋通夕約，短缾儲粟爲君炊。"
        ],
        "title": "雨自四月至七月暑熱不能堪作此寄德裕安民二首  其一",
        "id": "6cb0bd95-cb17-4124-aaa7-da6509867604"
    },
    {
        "author": "周孚",
        "paragraphs": [
            "纔晴便有蒸炊厄，未雨先懷重膇憂。",
            "豈爲形骸悲莫景，政因風土憶中州。",
            "雷麋老木誰能賦，鳶墮空江始欲愁。",
            "解洗新亭邇來恨，清談還待賈長頭。"
        ],
        "title": "雨自四月至七月暑熱不能堪作此寄德裕安民二首  其二",
        "id": "dddd0656-e29d-4db2-8dbe-2376f405a546"
    },
    {
        "author": "周孚",
        "paragraphs": [
            "一室閲清晝，妙年人所難。",
            "知心有黄妳，覿面只蒼官。",
            "且喜龐公健，誰憐范叔寒。",
            "升沈有流轉，吾亦夢槐安。"
        ],
        "title": "次戴教授題德裕隠軒韻二首  其一",
        "id": "63f6e025-254d-4bc1-85f8-e83452c17d75"
    },
    {
        "author": "周孚",
        "paragraphs": [
            "歎息朱夫子，新詩手自編。",
            "正應前輩似，不厭老夫看。",
            "駑馬難言駕，修塗更贈鞭。",
            "風聲與富貴，他日定雙全。"
        ],
        "title": "次戴教授題德裕隠軒韻二首  其二",
        "id": "da7c7bd4-bea1-412d-9cf4-2f3866d40fa8"
    },
    {
        "author": "周孚",
        "paragraphs": [
            "長年無好懷，一病動辰浹。",
            "淒然清鏡中，衰鬢不勝鑷。",
            "自憐鬼見笑，甘受天所厭。",
            "坐令金石友，散作霜後葉。",
            "崔郎雕龍裔，翩翩古游俠。",
            "不忘平生言，經過頗稠疊。",
            "憶昨賦新詩，賈孟困凌躡。",
            "情高破天慳，語妙出月脅。",
            "老秋餘幾日，叢菊抱寒蝶。",
            "何時跫然來，一笑起衰薾。",
            "寒醅對梨棗，不惜倒箱笈。",
            "但恐食無魚，令君反彈鋏。"
        ],
        "title": "莫秋贈端甫",
        "id": "80a1c3e2-450b-41e2-b9c1-f4584de0e636"
    },
    {
        "author": "周孚",
        "paragraphs": [
            "黔安老居士，平日謾爲官。",
            "梁壞哀何補，韶亡續更難。",
            "真爲漢玄歎，寧作楚累看。",
            "會買皋比去，蘄無負此冠。"
        ],
        "title": "次韻朱德裕讀豫章詩",
        "id": "9b47b62d-6c6e-43fd-b36b-4be6e2dcce1c"
    },
    {
        "author": "周孚",
        "paragraphs": [
            "平生紈綺場，寧食三年艾。",
            "江山豈宿緣，老去尚餘愛。",
            "茲晨幸休暇，共步青蓮界。",
            "風漪湛如熨，霜葉紅可畫。",
            "道人喜客至，棐几共清話。",
            "從容得一飽，老□□□□。",
            "起遵岩下路，芒屨濯湍瀨。",
            "摩挲華陽碑，一讀一感慨。",
            "高名竟誰氏，陵谷已遷壞。",
            "緬懷九轉丹，吾老庸可待。",
            "陳翁熬六藥，朱郎研八卦。",
            "雖云竹林集，尚欠二子在。",
            "發春吾將遨，負約幸無再。"
        ],
        "title": "冬日予與六人者游焦山謁圜禪師訪瘞鶴銘斷碑及焦公丹臺愴然有懷兼柬朱陳二友陳方病目而朱校易未畢",
        "id": "50c4c8f9-4a54-4d0e-8a1d-eceeb48a7a79"
    },
    {
        "author": "周孚",
        "paragraphs": [
            "瓠落不解器，骯髒無緣官。",
            "朱郎抱此恨，終歲常鮮歡。",
            "家書破萬卷，生計才一簞。",
            "積憂苦熏心，獨以詩自寬。",
            "清於蟲鳴秋，淡若雲出山。",
            "老眼久無人，一見爲解顔。",
            "菰蒲葭葦中，英才得任安。",
            "向來三日款，共此一室閒。",
            "人事每乖悞，比復會面難。",
            "駸駸爭奪徒，臨淵涉危湍。",
            "日月老鬚鬢，百挽不一還。",
            "那知箕潁波，可以濯肺肝。",
            "我形已支離，乃學仍汗漫。",
            "會營南山廬，相與同歲寒。"
        ],
        "title": "讀呂居仁詩有味其言因錄致德裕隠軒中且次其韻余嘗有蒼烟窮谷之約於德裕故末章及之",
        "id": "0d50a49d-c05a-4f91-919e-8cf5367c1b88"
    },
    {
        "author": "周孚",
        "paragraphs": [
            "一別幾晦朔，向絺今復裘。",
            "相思未能往，四序忽已周。",
            "緬惟君所廬，蒼波繞孤洲。",
            "枯筇支老病，嘗得一再遊。",
            "風軒納飛鳥，煙涯辨歸牛。",
            "舊游固在茲，慘慘增離憂。",
            "劇思脫塵累，去作十日留。",
            "枯桑號寒風，斷岸維敗舟。",
            "騎衡古有戒，誰復知我愁。",
            "遥瞻經行處，寒山卧蒼虬。",
            "惟子妙詞章，出語鯁不柔。",
            "向來晝澈輩，許子參其流。",
            "江山固自佳，況復更凜秋。",
            "玉唾疊箱籯，以暗未肯投。",
            "不應結綠價，敢以燕石讎。",
            "封題定何時，思子今白頭。"
        ],
        "title": "追次米元章游焦山韻寄度上人",
        "id": "b30e8396-04dd-4601-a734-db24c9e8b2d4"
    },
    {
        "author": "周孚",
        "paragraphs": [
            "戛戛寒風襲敝裘，積蘇宮觀恍神遊。",
            "要尋仙客攀琪樹，更倩王孫記玉樓。"
        ],
        "title": "次韻彥章雪中見寄二絕句兼柬陳道人  其一",
        "id": "e28b7e8b-2d10-4760-8e35-a777aebfeed5"
    },
    {
        "author": "周孚",
        "paragraphs": [
            "老耕南郭一畦田，飽食安眠久愧天。",
            "更與殷勤厭螟螣，一冬三白記今年。"
        ],
        "title": "次韻彥章雪中見寄二絕句兼柬陳道人  其二",
        "id": "78decd76-df2a-45b8-9d41-c19593646cfe"
    },
    {
        "author": "周孚",
        "paragraphs": [
            "西都舊事君須記，東潁新詩我未能。",
            "來伴支筇眺斜日，晚山相對玉崚嶒。"
        ],
        "title": "用獨樂園故事以雪水烹茶招彥章",
        "id": "718460db-5a9a-472f-bf27-62cb7faec384"
    },
    {
        "author": "周孚",
        "paragraphs": [
            "俗物敗人意，子來真醒心。",
            "陸沉何用歎，白墮不妨深。",
            "老去慚連璧，情親記斷金。",
            "歸途更清絕，天迥月低林。"
        ],
        "title": "呂城與蘇庭藻飲",
        "id": "7afe21f4-f4be-4103-8f07-739fd4e73062"
    },
    {
        "author": "周孚",
        "paragraphs": [
            "愔愔病骨冷難勝，未覺山陰興可乘。",
            "度雁寒窗空有影，戰風老木定生冰。",
            "瑶林琪樹憑誰賦，縞带銀盃說可徵。",
            "半臂騎馿今健否，夜堂孤坐對青燈。"
        ],
        "title": "雪夜懷德裕",
        "id": "60416b8d-1d26-4d0a-8042-4a9cf592ef0d"
    },
    {
        "author": "周孚",
        "paragraphs": [
            "十年卧病江湖上，今日蘇郎解寄書。",
            "末路何人肯憐客，窮途惟子獨知余。",
            "蒼苔紅葉詩應好，紫燕黄鸝夏正初。",
            "耆舊彫零無可語，差彊人意正思渠。"
        ],
        "title": "得蘇四庭藻書",
        "id": "4960962c-bc19-4537-b53a-697544d5960c"
    },
    {
        "author": "周孚",
        "paragraphs": [
            "風流王武子，一見一番新。",
            "處世誠名士，於余復外姻。",
            "追尋元自熟，招喚不須頻。",
            "孤負名園興，衰年實厭春。"
        ],
        "title": "嘉甫有西園之約病未能往",
        "id": "3d82f655-55d4-4a4b-94b2-714884f85bf1"
    },
    {
        "author": "周孚",
        "paragraphs": [
            "芳草綠如積，阿連殊未回。",
            "空令掃門待，不見寄書來。",
            "乳燕時能舞，殘花尚或開。",
            "老盆當貯酒，忍遣復塵埃。"
        ],
        "title": "懷日新",
        "id": "1b6a7a54-3316-429a-8297-b42918014c59"
    },
    {
        "author": "周孚",
        "paragraphs": [
            "幽園不到已經時，尚記山翁倒接䍦。",
            "老柳吹綿渾似夢，斷雲閣雨政關詩。",
            "自憐藥裹方撩我，試問棋枰欲對誰。",
            "聞道春風木芍藥，斷畦猶有翦殘枝。"
        ],
        "title": "奉寄西園主人",
        "id": "e2a41a48-ae10-4345-a8eb-91920fce0e44"
    },
    {
        "author": "周孚",
        "paragraphs": [
            "卜居厭近市，臨老心亦煩。",
            "目眩車馬塵，耳聵歌吹喧。",
            "朝旗與莫柝，況復戎旅屯。",
            "養疴定何所，城南有名園。",
            "槐柳森欲合，桃李粲以繁。",
            "芳塘艷積雨，疎牖明朝暾。",
            "豈惟蘇病眼，亦可清吟魂。",
            "主人衛霍家，列戟藩朱門。",
            "馬埒編金錢，豪習今尚存。",
            "乃能容此老，厚意可得言。",
            "十年客此邦，要以桑梓論。",
            "隔牆竟駡仝，奉巵孰留髠。",
            "今日復何日，媿此地主恩。",
            "他年贊易室，憑君記虞翻。"
        ],
        "title": "王嘉甫許借清賞堂讀書",
        "id": "1881d0ab-9648-4333-af26-c9ace31e186e"
    },
    {
        "author": "周孚",
        "paragraphs": [
            "十年卧江漢，一旦別衡茆。",
            "聖澤霑膚寸，微材愧斗筲。",
            "明廷看丹鳳，幽壑憶神蛟。",
            "弱歲虛游渙，今年彊戰殽。",
            "當渠觸鋒矢，頼子續絃膠。",
            "膏馥雖資甫，酸寒未改郊。",
            "簡書行自縛，松桂不勝嘲。",
            "豈止慚聱叟，尤深笑石交。",
            "名駒猶伏櫪，病鶴反離巢。",
            "歎息幽貞吉，吾今負此爻。"
        ],
        "title": "調官畢寄蘇四",
        "id": "36b2d657-a4a9-4f64-b925-12a08d6d6d9b"
    },
    {
        "author": "周孚",
        "paragraphs": [
            "寂寂霜林噪莫鴉，萍蓬相遇各天涯。",
            "石翁舊話誰能會，鍾阜親孫子最佳。",
            "老境歸根真落葉，新詩蛻骨定靈砂。",
            "相期絕學捐書去，病眼今年我亦花。"
        ],
        "title": "贈智棻上人",
        "id": "c5856b18-fd37-4fa4-ad38-11c4240eb756"
    },
    {
        "author": "周孚",
        "paragraphs": [
            "斯文久寒盟，袖手空歲月。",
            "緬懷建安初，絕歎永嘉末。",
            "逢君雲陽城，尚得慰饑渴。",
            "袖中百篇詩，與世殊軌轍。",
            "不補義山亡，可續浪仙絕。",
            "此言吾敢妄，老臂常九折。",
            "向來雖數見，邇者間何闊。",
            "髯丁亦吾黨，十載猶裋褐。",
            "賡酬得佳句，渠疐君則跋。",
            "窮途鬻滯貨，寒餓何自脫。",
            "信知丘壑願，不受軒冕奪。",
            "吾聞十五都，正以荆璧割。",
            "士價五羖皮，未售已白髮。",
            "大明輝中天，蔀屋未有察。",
            "君其混龍蝦，吾亦老獱獺。"
        ],
        "title": "題朱德裕詩卷後丁元暉携來",
        "id": "cabb7350-96dd-4df7-ab88-a9a62b95049d"
    },
    {
        "author": "周孚",
        "paragraphs": [
            "水凍全收綠，山寒不解青。",
            "崎嶇頼藜杖，憩息得丘亭。",
            "問歲方鶬鴰，懷人更脊令。",
            "雪崖差可眺，風樹不堪聽。"
        ],
        "title": "郊行懷日新時得書而余病方愈二首  其一",
        "id": "e2c065b7-5603-4d94-9cc7-742b64404261"
    },
    {
        "author": "周孚",
        "paragraphs": [
            "衰嬾何人記，當家子最賢。",
            "手書憐我老，肺病爲渠痊。",
            "得句煩歸雁，傾杯約莫蟬。",
            "塵埃老雙鬢，相見定疑年。"
        ],
        "title": "郊行懷日新時得書而余病方愈二首  其二",
        "id": "6bf2bff3-592f-49bd-ba52-f2feaad50475"
    },
    {
        "author": "周孚",
        "paragraphs": [
            "此身真是一長亭，却笑渠儂說養生。",
            "高枕從今謝奔走，短筇元自厭逢迎。",
            "羸骸爵躍渾無日，老語蟬聯倍有情。",
            "須信江州史君在，肯從籃轝見淵明。"
        ],
        "title": "病足王嘉甫見過",
        "id": "5d1c6766-d5b1-43b0-a931-9c07021b2a05"
    },
    {
        "author": "周孚",
        "paragraphs": [
            "陳稻那能白，寒爐或似紅。",
            "雲低將作雨，樹老不禁風。",
            "流落身俱客，摧頹鬢已翁。",
            "相看一杯酒，老子不書空。"
        ],
        "title": "呈伯永",
        "id": "87b2fd28-e7bd-4de8-993e-d10e4dc2f40c"
    },
    {
        "author": "周孚",
        "paragraphs": [
            "舊歲元無幾，餘殃尚復留。",
            "從誰縮地脈，空自怨天囚。",
            "未有飛鳬便，深懷得馬憂。",
            "殷勤木上坐，與結百年游。"
        ],
        "title": "足病未愈",
        "id": "2ce55166-aca6-4004-bed4-95a4f6c7843e"
    },
    {
        "author": "周孚",
        "paragraphs": [
            "南去關河雪正深，尚煩歸雁與傳音。",
            "沄沄逝水經新歲，落落寒松只舊心。",
            "別後渼陂誰與賦，老來梁父不須吟。",
            "毀車殺馬吾何敢，抱甕相從老漢陰。"
        ],
        "title": "次韻寄日新",
        "id": "9d259f83-1f07-4dd4-b4c8-fda572775839"
    },
    {
        "author": "周孚",
        "paragraphs": [
            "寒衣襲夏絺，夕飯薦秋菊。",
            "吾家邑中黔，標致頗投俗。",
            "挽渠萬牛難，得子一夔足。",
            "向來山林盟，相信不待卜。",
            "那知語離處，老樹已重綠。",
            "匆匆一樽酒，雞黍招近屬。",
            "杯行子何在，小雨暗崖谷。",
            "富貴朝露晞，歲月流電速。",
            "懷哉十日飲，傷此千里目。",
            "徘徊黄金花，采采不盈掬。"
        ],
        "title": "與一二親舊小飲有懷日新次其所寄詩韻寄之",
        "id": "575b8b85-6425-4661-97f7-988f94ecc303"
    },
    {
        "author": "周孚",
        "paragraphs": [
            "一龍一蛇玩世人，三沐三薰保家子。",
            "平時面交渠所憎，此日足音吾爲喜。",
            "高標朔雪凜松檜，妙句春波泛蘋芷。",
            "共驚騏驥甘伏櫪，誰言嬙施羞倚市。",
            "袖中漫刺不復惜，自笑衰翁安致此。",
            "窮途相從蕙增歎，老語未盡罍先恥。",
            "要令清明遍奴隸，勿使光芒雜泥滓。",
            "一杯屬子須勉旃，愛莫助之吾老矣。"
        ],
        "title": "德裕見過次舊所題隠軒韻謝之",
        "id": "d112c083-73e9-4796-a2ec-f7903e9b5aa2"
    },
    {
        "author": "周孚",
        "paragraphs": [
            "窮閻無邸報，病耳信塗傳。",
            "黄鵠來嚴道，朱羆化羽淵。",
            "秋雲那蔽日，夏潦漫稽天。",
            "歎息韋劉輩，牽連亦外遷。"
        ],
        "title": "二月即事",
        "id": "04350ab7-967d-4322-a183-6aec34fbce49"
    },
    {
        "author": "周孚",
        "paragraphs": [
            "經年旅食厭菖蔓，雪後征衣亦自單。",
            "憶子最憐三虎怒，愛渠欲挽萬牛難。",
            "向來老筆那容棄，此去塵冠尚可彈。",
            "敗絮不溫吾自爾，一杯濁酒禦春寒。"
        ],
        "title": "贈耿介邦石",
        "id": "1a85b757-9857-4ff0-8981-30f851b83da9"
    },
    {
        "author": "周孚",
        "paragraphs": [
            "石翁山邊初見子，僧寶遺珠無乃是。",
            "當年不負澄觀詩，晚歲還供玉川米。",
            "河潤九里人所傳，我窮累渠今溘然。",
            "秋風宿草荒墓田，再來阿練吾無緣。"
        ],
        "title": "哭智棻上人",
        "id": "5007084b-6df2-4d83-b1ad-a9c0e8c03be8"
    },
    {
        "author": "周孚",
        "paragraphs": [
            "得自海南天，修來治歷年。",
            "聊爲佛陀供，豈上燄摩緣。",
            "俗垢元無染，心珠要自圓。",
            "他年如許壽，不負趙州禪。"
        ],
        "title": "以蠻菩提數珠送王嘉甫",
        "id": "a571de79-3f72-4242-b4bc-b7b0bdca3d1d"
    },
    {
        "author": "周孚",
        "paragraphs": [
            "江縣明寒食，書齋老禿翁。",
            "衰懷元自異，勝踐偶然同。",
            "渚柳絲絲綠，山桃樹樹紅。",
            "阿連不在眼，愁滿夕陽中。"
        ],
        "title": "寒食日與郭積之郊行飲中懷日新時春寒甚二首  其一",
        "id": "7788f295-b21e-4c28-a237-533d6903a6b5"
    },
    {
        "author": "周孚",
        "paragraphs": [
            "貂狐猶夙債，餳粥有佳招。",
            "共覓竹間寺，更尋溪上橋。",
            "平湖認龍目，斷嶺記蜂腰。",
            "笑度荒陂去，風吹酒半消。"
        ],
        "title": "寒食日與郭積之郊行飲中懷日新時春寒甚二首  其二",
        "id": "cd8138ab-f477-4ce2-a7f2-88b4aa1ce375"
    },
    {
        "author": "周孚",
        "paragraphs": [
            "忽忽三看斗柄回，邇來病鶴已摧頹。",
            "乞醫耆域吾方爾，問疾毗耶子合來。",
            "歎息赤髭渾似舊，喜懽青眼不徒開。",
            "何時趺坐寒窗下，共聽崩崖萬壑雷。"
        ],
        "title": "度上人自閩中來",
        "id": "70c76cbf-e0b7-45c5-a8fe-344e2e399440"
    },
    {
        "author": "周孚",
        "paragraphs": [
            "匆匆餉子一杯茶，老眼蒙籠似有花。",
            "莫倚淫坊現摩詰，便望神呪禦登伽。"
        ],
        "title": "調趙雙融居士二首  其一",
        "id": "a85a5026-eabc-44b7-adc6-95fc9aeb0714"
    },
    {
        "author": "周孚",
        "paragraphs": [
            "平生不領魔宮女，此老今參欲界禪。",
            "莫道貧無卓錐地，只今家有散花天。"
        ],
        "title": "調趙雙融居士二首  其二",
        "id": "43df89aa-c44f-4ab2-984f-f1a0f8f0b088"
    },
    {
        "author": "周孚",
        "paragraphs": [
            "渺渺城東路，焦仙有舊廬。",
            "嘗聞大雄讖，真合懶融居。",
            "貧病飄流際，艱難問訊初。",
            "一庵容聽法，吾老合捐書。"
        ],
        "title": "寄焦山圜禪師二首  其一",
        "id": "1b97b9ec-0cb5-4ac7-9bc7-e1d98066e2bc"
    },
    {
        "author": "周孚",
        "paragraphs": [
            "憶昨扁舟去，春江淥水波。",
            "相逢一瞬頃，所得萬金多。",
            "妙解忘羈絆，初心寄琢磨。",
            "靈山他日會，爲記老頭陀。"
        ],
        "title": "寄焦山圜禪師二首  其二",
        "id": "c83962ab-5d5d-4b30-b3c3-20245178414d"
    },
    {
        "author": "周孚",
        "paragraphs": [
            "子家本南燕，我籍亦東魯。",
            "天涯兩淪落，遷徙無定所。",
            "一朝聞剝啄，三歲想眉宇。",
            "跫然轉蓬地，剩欲相就語。",
            "風帆不貸人，索別遽如許。",
            "子才於用多，蓄眼吾未覩。",
            "布衣諸生耳，而乃中健武。",
            "恢恢獵德網，取士倍於古。",
            "韓間寧負秦，晉材仍用楚。",
            "由余初不棄，況子自中土。",
            "匆匆一杯酒，吾爲子起舞。"
        ],
        "title": "送王季裴往行在",
        "id": "33612af5-6d69-4a15-852e-7f9fb695de21"
    },
    {
        "author": "周孚",
        "paragraphs": [
            "一杯濁酒潑春缸，喜向燈前見老龐。",
            "傾坐清談信冰玉，傳家妙語更澄江。",
            "此時杜老錢三百，何日虞卿璧一雙。",
            "聞道平生同學友，半驅箱馬踏逢逢。"
        ],
        "title": "贈謝德瞻",
        "id": "6c04808c-5e5a-4bf2-a048-29c09f0834de"
    },
    {
        "author": "周孚",
        "paragraphs": [
            "好在東吳客，歸期尚未聞。",
            "已看梅里月，可憶蒜山雲。",
            "仕路雖投劍，詩壇定策勳。",
            "他年一盂飯，扶耒待君分。"
        ],
        "title": "寄日新",
        "id": "f6cfd6e0-33c4-4d0a-984d-30a11a708dd4"
    },
    {
        "author": "周孚",
        "paragraphs": [
            "阿連清標真拔俗，人道妙年能顧曲。",
            "那知晚歲厭囂塵，歸種寒花伴幽獨。",
            "西湖絕境天爲破，東閣新詩手親錄。",
            "澤門之晳何足道，相對風擂兩冰玉。",
            "今年還問破山禪，老樹駸駸子當熟。",
            "定將妙語絕根源，可但閑房麗花木。",
            "平生最憐三虎怒，老境真成一夔足。",
            "何當襆被過君家，共挽長條醉酃淥。"
        ],
        "tags": [
            "西湖"
        ],
        "title": "題日新梅室向在杭日所居有此今遷居虞山矣禪房花木深常建題虞山寺詩也虞山舊名破山",
        "id": "440c0f82-bb74-4dd0-ad7c-b9eae858bf1b"
    },
    {
        "author": "周孚",
        "paragraphs": [
            "日吾來此居，時已聞子名。",
            "墮地驥騄俊，破殻陵伽鳴。",
            "過我不憚勞，琳琅照柴荆。",
            "圖史備商榷，辭章歎縱橫。",
            "夤緣託末契，歲月今崢嶸。",
            "相望百里遠，尚記十載情。",
            "袖中河梁句，規摹漢西京。",
            "賞子圭璧姿，愧我蜩蛩聲。",
            "城麋反見迫，欲語還自驚。",
            "斯文煨燼餘，作者夷跖并。",
            "苦苣不耐秀，涇流自爲清。",
            "差池百年內，望子爲長城。",
            "已知蓄積富，更在淘汰精。",
            "君看上歲田，寧可鹵莽耕。",
            "石槃久則穿，誓勿寒此盟。",
            "床頭有濁酒，會與子同傾。"
        ],
        "title": "崔仲才問詩於予作此贈之",
        "id": "12eb315b-5afb-4722-8812-aebbb827b886"
    },
    {
        "author": "周孚",
        "paragraphs": [
            "棘人元自瘦，況復病相侵。",
            "鍾趙妖猶昔，岐雷術謾今。",
            "昏昏藥應倦，忽忽日殊深。",
            "安得詹何輩，瀾翻慰此心。"
        ],
        "title": "大疫聞德厚病雖少愈而苦未能愈",
        "id": "4e8fce38-0d8b-4de1-a8b7-3c1bb031f256"
    },
    {
        "author": "周孚",
        "paragraphs": [
            "頃年來卜西里居，知與吾子同枌榆。",
            "趙郎過我問信初，袖中售子所著書。",
            "短牋小字紛蚍蜉，我初讀之意魁梧。",
            "聞若不識深愧渠，驚風翩翩下履鳬。",
            "握手正自山澤癯，短人雖短才則殊。",
            "囊中錐見難須臾，如君精悍誰能如。",
            "反以一飯先老夫，窮年翰墨同染濡。",
            "當時此約何可渝，歲月忽忽霜生鬚。",
            "空房肺疾愁相如，跫然叩戶今則疎。",
            "斯文綴緝誰助余，顛沛望子一臂扶。",
            "前村雨足瓜芋區，向日敝廬新糞除。",
            "祝子來過勿躊躇，堆床敗簡翻蠹魚，共倒濁酒羹瓠壺。"
        ],
        "title": "德裕久不見過賦此詩邀之",
        "id": "407bb5c7-ab95-4870-9f79-c7a0374cb1d6"
    },
    {
        "author": "周孚",
        "paragraphs": [
            "老矣木居士，蒼皮今幾圍。",
            "輪囷卧澗壑，吾與汝同歸。"
        ],
        "title": "戲題枯木",
        "id": "8ed94c71-2735-47b2-875b-1398e9ad67b4"
    },
    {
        "author": "周孚",
        "paragraphs": [
            "視世崔郎一吷，反予趙子三隅。",
            "千里看兩鴻鵠，一詩重百車渠。"
        ],
        "title": "贈仲才子和六言二首  其一",
        "id": "09c029b7-5236-4adc-91ee-d2e9928bb245"
    },
    {
        "author": "周孚",
        "paragraphs": [
            "著論信子真輩，疾惡真元叔徒。",
            "雕龍固擅當世，希驥不應老夫。"
        ],
        "title": "贈仲才子和六言二首  其二",
        "id": "ab78703c-be58-43a6-a604-9aa6e50b2ce8"
    },
    {
        "author": "周孚",
        "paragraphs": [
            "吾生較此翁，已落二紀後。",
            "一時偶蹉跌，千載難邂逅。",
            "悠悠牂柯水，冉冉峨眉雲。",
            "自恨詩語拙，莫慰沉湘魂。"
        ],
        "title": "題豫章先生像予嘗作看雲圖詩二首  其一",
        "id": "e66a68ad-b65a-4591-9924-d2474cfec309"
    },
    {
        "author": "周孚",
        "paragraphs": [
            "今朝開此圖，英氣尚髣髴。",
            "酌予中郎酒，酹此浪仙佛。",
            "束髮守孤學，觸事多駡譏。",
            "九原不可作，吾老欲安歸。"
        ],
        "title": "題豫章先生像予嘗作看雲圖詩二首  其二",
        "id": "5c561543-0697-41c3-b163-82dc5c473bd2"
    },
    {
        "author": "周孚",
        "paragraphs": [
            "閲人固無多，每爲子傾倒。",
            "雖非矍鑠翁，竟是鮮健老。"
        ],
        "title": "以老驥伏櫪志在千里爲韻作八小詩贈伯永  其一",
        "id": "c24f8d96-9c98-43ec-ac7d-8ce395f931bb"
    },
    {
        "author": "周孚",
        "paragraphs": [
            "收駒汧渭間，誰識此老驥。",
            "伏櫪我何傷，著鞭渠可畏。"
        ],
        "title": "以老驥伏櫪志在千里爲韻作八小詩贈伯永  其二",
        "id": "ecf920c9-3952-40ca-9c57-da52e11c6fd8"
    },
    {
        "author": "周孚",
        "paragraphs": [
            "抵寒唯粗絺，調饑但晚粟。",
            "切勿笑此翁，此翁吾所伏。"
        ],
        "title": "以老驥伏櫪志在千里爲韻作八小詩贈伯永  其三",
        "id": "ed9d3868-8023-4d4a-ba0a-2ee6e8037a31"
    },
    {
        "author": "周孚",
        "paragraphs": [
            "行須置町畦，禪要著槽櫪。",
            "覆我千日酒，面君九年壁。"
        ],
        "title": "以老驥伏櫪志在千里爲韻作八小詩贈伯永  其四",
        "id": "a13dd36b-b024-45ac-bc77-f8ebf3768eaa"
    },
    {
        "author": "周孚",
        "paragraphs": [
            "忽忽把臂間，各不負初志。",
            "淵明荷鋤翁，子雲執戟史。"
        ],
        "title": "以老驥伏櫪志在千里爲韻作八小詩贈伯永  其五",
        "id": "648a5601-54bd-41e2-9b45-b8795e95f0bd"
    },
    {
        "author": "周孚",
        "paragraphs": [
            "澂心秋月明，觸事浮雲坏。",
            "鳬鶴置勿論，凡楚竟誰在。"
        ],
        "title": "以老驥伏櫪志在千里爲韻作八小詩贈伯永  其六",
        "id": "a66c4688-3001-4f87-ad6e-fdc840f778bb"
    },
    {
        "author": "周孚",
        "paragraphs": [
            "不取禾三百，同箋偈八千。",
            "歸歟建德國，吾馬不須鞭。"
        ],
        "title": "以老驥伏櫪志在千里爲韻作八小詩贈伯永  其七",
        "id": "cdfa9cc8-50ca-4881-b8e6-2108ad25184f"
    },
    {
        "author": "周孚",
        "paragraphs": [
            "人生老戒貪，金隄捍河水。",
            "他年渝此約，何面視邑里。"
        ],
        "title": "以老驥伏櫪志在千里爲韻作八小詩贈伯永  其八",
        "id": "1f5e009f-b478-42f4-a67b-b3fa05ed75a7"
    },
    {
        "author": "周孚",
        "paragraphs": [
            "覆塊初驚綠未蘇，轉頭飛雪上齋盂。",
            "腥鹹此際寧愁子，餠拓今年不負吾。",
            "蜀豉加鹽還記否，湘蒿薦筯有詩無。",
            "爲君一洗南烹惡，從此儒仙莫怨臞。"
        ],
        "title": "今秋麥大熟北客所願也戲作詩寄王季裴",
        "id": "cc712ada-70ca-4a57-8040-614f52b6977d"
    },
    {
        "author": "周孚",
        "paragraphs": [
            "汗垢不可耐，晚涼眉始開。",
            "孤筇信步去，老袂覺風來。",
            "驚犬那須爾，癡蚊安在哉。",
            "寥寥初月上，却照老夫回。"
        ],
        "title": "晚步",
        "id": "20341448-0021-4249-a246-5d5e83dafde2"
    },
    {
        "author": "周孚",
        "paragraphs": [
            "三吳望百越，霜鶻亦逡巡。",
            "疊疊山愁客，涔涔瘴迫人。",
            "老慵吾自厭，聲聞子當頻。",
            "莫作飄流想，寒梅不負春。"
        ],
        "title": "與游子卿別久矣比聞其調官端州有懷其人二首  其一",
        "id": "640e3b8b-dc2a-4607-881d-dc5dc8db8463"
    },
    {
        "author": "周孚",
        "paragraphs": [
            "子宦高要去，扁舟早晚回。",
            "曾逢歸雁否，幾見墮鳶來。",
            "老去腰猶折，誰能轂少推。",
            "他年相遇處，吾馬亦虺隤。"
        ],
        "title": "與游子卿別久矣比聞其調官端州有懷其人二首  其二",
        "id": "c06a3c82-f3a6-402d-8ab8-109537f5edab"
    },
    {
        "author": "周孚",
        "paragraphs": [
            "長號西山雲，見子單閼夏。",
            "孤生九死餘，相遇天所借。",
            "崎嶇易寒暑，荏苒問田舍。",
            "流萍忽復散，皓月耿清夜。",
            "孤筇子何往，征馬吾屢跨。",
            "空餘碧雲詩，十襲閟蘭麝。",
            "匡廬富清景，得子更增價。",
            "他年東林遊，吾猶厠陶謝。"
        ],
        "tags": [
            "庐山"
        ],
        "title": "懷顯上人時在江州次其舊所作詩韻寄之己卯夏予始識之于城西王氏墳庵",
        "id": "e7a6a5b8-7b9f-4fe2-88bb-051afe5620fc"
    },
    {
        "author": "周孚",
        "paragraphs": [
            "綠樹陰陰噪莫蟬，雀羅門戶更蕭然。",
            "平生流輩今誰在，鄉里衣冠子最賢。",
            "老境幸逢傾蓋語，畏途當記說車篇。",
            "荷鋤端欲相隨去，却恨初無二頃田。"
        ],
        "title": "寄湯朝美",
        "id": "4e6ec78d-ca4f-4d1c-94dd-a9137f05fa74"
    },
    {
        "author": "周孚",
        "paragraphs": [
            "踽踽身何向，飄飄意自佳。",
            "流年感秋燕，幽興續晨鴉。",
            "朱墨終年累，江山著處家。",
            "寒泉無用汲，吾病不禁茶。"
        ],
        "title": "八月九日晨步至鶴林寺遇一上人",
        "id": "12a38b82-d5cf-4169-8a9b-ea0c0ac14a06"
    },
    {
        "author": "周孚",
        "paragraphs": [
            "萬事紛紛一夢中，虛堂相對且從容。",
            "蟄龍老鶴知何往，社燕秋鴻喜再逢。",
            "陳迹只今空自記，莫年非子欲誰從。",
            "蒼崖促轡還如許，孤負黄花酒一鍾。"
        ],
        "title": "張彥勛自建康來相見留三宿而去且言李先生新亡張友聖俞之亡久矣",
        "id": "03b13685-53b0-4152-9baf-f75b3caada1f"
    },
    {
        "author": "周孚",
        "paragraphs": [
            "卧病久不出，四郊霜葉紅。",
            "摧頹元屬我，鮮健不知翁。",
            "莫惜書頻寄，深思酒一中。",
            "移心未得法，君去亦匆匆。"
        ],
        "title": "病起懷陳道人",
        "id": "718f360f-879f-4e90-a49d-0eba8e0e8771"
    },
    {
        "author": "周孚",
        "paragraphs": [
            "詩來君馬歎玄黄，正坐鹽車道路長。",
            "倒壑枯槎無復綠，並巖殘菊尚餘香。",
            "眼看落日還應眩，心對寒溪却暫涼。",
            "昔日維摩君記否，邇來衰病亦懷鄉。"
        ],
        "title": "崔子虛以公檄出糴作詩寄葉伯永且言其道途之艱因次韻以寄",
        "id": "94514bc3-0da1-4f3e-89c3-e3b899536608"
    },
    {
        "author": "周孚",
        "paragraphs": [
            "濁酒青燈語夜深，短琴相與作南音。",
            "當時懷越悲莊舄，此日游吳憶季心。",
            "日莫饑鴉無定止，天寒孤雁自悲吟。",
            "遥憐策杖蒼煙外，舍北梅花正背陰。"
        ],
        "title": "再次深字韻寄日新",
        "id": "231f53f8-8cd5-490b-9689-a7d0757ed071"
    },
    {
        "author": "周孚",
        "paragraphs": [
            "光風轉芳樹，子向毗陵去。",
            "霜風振枯荄，子自海陵來。",
            "悠悠萬里江，一葦安可杭。",
            "浮杯不作難，子亦石肺腸。",
            "文章一小技，知我獨子耳。",
            "食貧强折腰，此復愧於子。",
            "草草具一餐，芋火對嬾殘。",
            "孤筇勿遽往，歲莫方沍寒。"
        ],
        "title": "喜陳道人自泰州來作此詩留之",
        "id": "fe877b8d-efa7-4b60-8cb8-0bc5ee076f1c"
    },
    {
        "author": "周孚",
        "paragraphs": [
            "陽虛已宜病，冬癘復參同。",
            "老耳時吹雨，羸軀未可風。",
            "昔鍼空自驗，今檄竟誰工。",
            "製帽狐皮在，兒童勿笑翁。"
        ],
        "title": "頭風",
        "id": "77569dc0-198b-44f1-a347-ce7757054408"
    },
    {
        "author": "周孚",
        "paragraphs": [
            "夙疴苦牽纏，舊學久廢忘。",
            "閉門老叔夜，慵惰古無上。",
            "朋知音問絕，正復相觖望。",
            "獨餘思子心，砥柱閲寒浪。",
            "作書往問訊，聞子亦微恙。",
            "深憐三醫勤，却歎五鬼妄。",
            "新詩勤諷誦，渠魄自應喪。",
            "吾儕曉天星，齒髮已非壯。",
            "羈孤寡會合，尚復困此障。",
            "衝風戰寒林，落日翳疊嶂。",
            "軒車何來遲，爲子倒家釀。"
        ],
        "title": "再寄湯朝美",
        "id": "5e746c91-e846-4a61-8403-706b88a6a322"
    },
    {
        "author": "周孚",
        "paragraphs": [
            "涉世殊無味，言詩粗有芽。",
            "爾能明瑟僩，吾不憚車斜。",
            "老管元江葦，寒牋更蜀麻。",
            "因書寄癡叔，剩爲乃翁誇。"
        ],
        "title": "命瞻錄近詩寄日新",
        "id": "a96c636a-77d6-4fdf-8626-cec516313b8b"
    },
    {
        "author": "周孚",
        "paragraphs": [
            "艤舟洞庭三日雪，一夢十年今白髮。",
            "君家此圖忽墮前，便擬寒流泛秋葉。",
            "玉花淅淅紛長空，征鴻不度天無風。",
            "批巖暗水咽哀玉，並溪古木僵寒銅。",
            "李成不生郭熙死，問君今世誰能此。",
            "羣兒丹鉛較形似，我識此翁非畫史。",
            "坐來正復靦我顔，試問倦鳥何時還。",
            "少文已老塵埃間，從翁乞我松陵山。"
        ],
        "tags": [
            "洞庭湖"
        ],
        "title": "游元著作江天莫雪圖贈朱元禮要余賦",
        "id": "3388aa14-400b-42d8-a932-236c8e615c72"
    },
    {
        "author": "周孚",
        "paragraphs": [
            "衝寒索去一何忙，當日詩盟忍遽忘。",
            "薄宦於人信箕斗，老懷惟子不參商。",
            "自憐勝日方懸榻，好趁春風便促裝。",
            "弱歲宦心雖浄盡，新年佛法要商量。"
        ],
        "title": "正月五日寄陳道人",
        "id": "f277fc1e-5330-4003-8109-d6a383ad8488"
    },
    {
        "author": "周孚",
        "paragraphs": [
            "不作馬前拜，肯爲牛下歌。",
            "窮途食蘗易，荒歲啗瓜多。",
            "士固難推挽，渠仍不揣摩。",
            "黄禾起羸馬，歎息奈君何。"
        ],
        "title": "贈伯永",
        "id": "55332177-0e4c-4432-acf4-7f0a3c352bae"
    },
    {
        "author": "周孚",
        "paragraphs": [
            "知君投老竟誰逢，摩度羅城宿契同。",
            "妙語幸陪三日款，病懷頓失十年窮。",
            "向時尺鷃嗟渠輩，今日冥鴻信此翁。",
            "莫惜平生太玄草，君山元自識揚雄。"
        ],
        "title": "奉寄滿足窟主王雅州所居也",
        "id": "717a63ce-8fa9-47a3-8280-078614deba07"
    },
    {
        "author": "周孚",
        "paragraphs": [
            "漕河千里流，十日可往返。",
            "風帆晝夜至，子獨音問罕。",
            "平生錐畫沙，落紙龍蛇滿。",
            "不應孟公豪，直作叔夜懶。",
            "豈云附炎熱，正恐厭衰散。",
            "交遊半鬼籙，老病僅餘喘。",
            "久爲後輩玩，智與髮俱短。",
            "徵書子勿怪，炙手借餘暖。",
            "向時蘇季子，堅操石可轉。",
            "邇來亦效顰，煩子更推挽。",
            "併將百篇詩，慰此昏病眼。"
        ],
        "title": "寄日新并柬蘇庭藻時在秀州",
        "id": "ca8f47cc-789d-4d3b-9e6d-b4584c68e205"
    },
    {
        "author": "周孚",
        "paragraphs": [
            "子來始晨炊，飯麋語未盡。",
            "豐鍾九秋鳴，歷歷有餘韻。",
            "朞年不見子，子學乃頓進。",
            "吾州士冀北，子實千里駿。",
            "緬懷十載語，至此方盡信。",
            "滔滔大河流，可借九里潤。",
            "衰年舊學廢，得安闕親近。",
            "明窗兩趺坐，日永失餘困。",
            "世情貧更薄，吾貨老亦鈍。",
            "得與田蘇游，從今復何恨。"
        ],
        "title": "閭丘仲時清晨見過作此詩遺之",
        "id": "4f943b3c-9f45-49ea-94e4-7c79f049e03e"
    },
    {
        "author": "周孚",
        "paragraphs": [
            "頃年聞子名，蹀躞天馬駒。",
            "初疑但秦豪，豈料還魯儒。",
            "理當久騫騰，術業誰不如。",
            "尚淹惠文冠，更讀城旦書。",
            "一語不相應，屢捋猛虎須。",
            "長松表寒林，信與蘿蔦殊。",
            "塵埃堛胸次，一見氣少蘇。",
            "念子如孤雲，漠漠天一隅。",
            "骯髒固當爾，顛沛誰爲扶。",
            "子看獨鶴歸，睢盱有羣烏。",
            "勉旃太行路，勿令摧子車。"
        ],
        "title": "贈楊德雋",
        "id": "6b7b7bb7-25c2-4a92-8289-1e659af3f023"
    },
    {
        "author": "周孚",
        "paragraphs": [
            "幽憂忽忽未能除，濁酒相逢輒倩沽。",
            "老語參同真石友，高懷一見只臞儒。",
            "當時共歎遼東鶴，此日還思葉縣鳬。",
            "老柳吹綿春有幾，會須重醉紫瓊腴。"
        ],
        "title": "寄東觀聶道士",
        "id": "1beeea3d-1cdf-4a99-ae2a-5a97fa1ecb8b"
    },
    {
        "author": "周孚",
        "paragraphs": [
            "風流楊伯起，相遇紫髯城。",
            "逸思何軒豁，高懷更坦平。",
            "秦冠空自累，漢賦幾時成。",
            "莫作敲榜想，鴛鴦亦易驚。"
        ],
        "title": "戲贈楊德駿",
        "id": "4cf3cbee-d5fd-44e2-acb9-deee5c9e28a6"
    },
    {
        "author": "周孚",
        "paragraphs": [
            "相從嘗恨十年遲，握手匆匆每日疑。",
            "風艇烟帆還此日，隙燈籬井定何時。",
            "試看子學猶難售，須信吾窮未易醫。",
            "千里同風杜夫子，可能時寄彈丸詩。"
        ],
        "title": "送廷藻兼呈楚州通守杜丈",
        "id": "a3cbd38c-5fab-46a0-92ea-ecefe64aa305"
    },
    {
        "author": "周孚",
        "paragraphs": [
            "老去休嗟見事遲，蘇郎有語不當疑。",
            "驚看渠學非前日，悔奉公遊已後時。",
            "褦襶只今還自笑，膏肓從昔更誰醫。",
            "時花俚服空爭巧，須信人間自有詩。"
        ],
        "title": "次前韻呈杜丈",
        "id": "71685dd7-2cbc-41f4-951b-920a3a120b98"
    },
    {
        "author": "周孚",
        "paragraphs": [
            "短章韻塤箎，大篇諧韶濩。",
            "詩中晏平仲，執鞭所欣慕。",
            "相望一水遠，匏繫未得去。",
            "軒車賁窮巷，閭里亦驚誤。",
            "向時蘇季子，嘗有過情譽。",
            "輕身先匹夫，豈不以渠故。",
            "茅簷一席地，坐語西日莫。",
            "袖中石鼎詩，未出吾已懼。",
            "十年風雅學，狹徑多窘步。",
            "譬如策駑跛，行此九折路。",
            "書須圯下得，禪有鼇山悟。",
            "祈公不惜口，更舉末後句。"
        ],
        "title": "謝杜丈見過",
        "id": "06096c72-1e38-4786-9fcc-24155e49e6c7"
    },
    {
        "author": "周孚",
        "paragraphs": [
            "愔愔山月照峨眉，未暇西游鬢已絲。",
            "勝日來陪巨卿友，莫年親見德雲師。",
            "解除鬚髮元非錯，肯老山林更自奇。",
            "趺坐繩床兩無語，此心真有幾人知。"
        ],
        "title": "同范三哥訪鑒長老鑒犍爲人而挂錫金山",
        "id": "b047fe74-7033-4ed7-8607-96226fdfe4ba"
    },
    {
        "author": "周孚",
        "paragraphs": [
            "君行社燕前，老意倍淒然。",
            "離思秋聲裏，歸程夕照邊。",
            "久藏和氏璧，行著祖生鞭。",
            "爲語同門友，吾貧亦去年。"
        ],
        "title": "口占送汪元章兼柬述之同年",
        "id": "81a6421b-48b5-4b5b-998f-4d5c61921e17"
    },
    {
        "author": "周孚",
        "paragraphs": [
            "弱歲元知有此翁，寸莛嘗記昔舂容。",
            "貞元名士渾無幾，正始遺音僅此逢。",
            "別後篇章應自課，老來伏臘定誰供。",
            "飛鴻過盡空回首，倦客新年更自慵。"
        ],
        "title": "有懷杜丈仲微",
        "id": "4759cf49-ef78-4462-868f-11f483a68a1a"
    },
    {
        "author": "周孚",
        "paragraphs": [
            "此郎筆力如江漢，收卷波瀾作此嬉。",
            "三歎方驚永嘉末，兩章還到建安時。",
            "祗知妙語能祛瘧，可悟虛名不療饑。",
            "同病同憂有如此，向來吾亦蠹魚癡。"
        ],
        "title": "次韻德裕",
        "id": "ac43974b-c96b-46d3-9a71-1049670d1617"
    },
    {
        "author": "周孚",
        "paragraphs": [
            "不厭屠龍學，吾衰祇見公。",
            "勤如袁伯業，清甚陸龜蒙。",
            "身健何妨老，詩工莫厭窮。",
            "要爲千歲託，試判一生功。"
        ],
        "title": "題劉元畸書舍",
        "id": "a0e956de-fedd-416f-b213-92cea2593387"
    },
    {
        "author": "周孚",
        "paragraphs": [
            "天公殊憒憒，此語不須疑。",
            "已失黔婁婦，還亡伯道兒。",
            "孤亭時一慟，行路不勝悲。",
            "會倩韶鈞手，重爲楚些詞。"
        ],
        "title": "劉氏慈義亭",
        "id": "7fdf4dad-e58e-462e-98d6-9deb4e642557"
    },
    {
        "author": "周孚",
        "paragraphs": [
            "與翁家世俱東魯，不記翁遊曾到楚。",
            "看翁寫此六幅圖，怪翁筆力能如許。",
            "孤煙合處漁著村，老雁歸時帆入浦。",
            "丹楓翻翻江氣寒，莫雪初晴山月吐。",
            "杜陵野老經行處，度支病郎用心苦。",
            "惟翁妙思自暗同，楚玉何曾識神女。",
            "信知胸中著雲夢，不止豪端挾風雨。",
            "祇今小紙弄姿態，氣韻酸寒終愧古。",
            "蜀山秦樹各異狀，所向一律人笑汝。",
            "誰能爲證張與吳，十年此病翁今無。"
        ],
        "title": "題游元著瀟湘晚景圖",
        "id": "7294287b-1b60-4ad3-b208-4e6e7747e7d5"
    },
    {
        "author": "周孚",
        "paragraphs": [
            "踏遍荆吳鬢欲華，夢中煙雨暗三巴。",
            "白鹽赤米猶能飯，碧巘清流便當家。",
            "子黨昔誰憐范叔，吾門今始識劉叉。",
            "鸒斯賊食雖堪笑，相祝無勞置齒牙。"
        ],
        "title": "秦士史慶臣好詩而喜俠飲之酒而贈以是詩",
        "id": "61ff9e42-2598-481b-81a0-b76d6cc02701"
    },
    {
        "author": "周孚",
        "paragraphs": [
            "政簡官多暇，刑清獄屢空。",
            "嘗從父老語，俱話使君功。",
            "鴻寶寧資汝，黄麻正待公。",
            "仁人自宜壽，天意與民同。"
        ],
        "title": "陳季陵侍郎生日二首  其一",
        "id": "18a2d7fd-07c3-4272-904b-8d9d5cc142e9"
    },
    {
        "author": "周孚",
        "paragraphs": [
            "聖世唐虞際，公才稷契間。",
            "清仍能律俗，直更不容姦。",
            "比歲頻分閫，今年定賜環。",
            "從來香案吏，合自廣桑山。"
        ],
        "title": "陳季陵侍郎生日二首  其二",
        "id": "6437b221-2bf5-431e-b8b8-86bab89f1f54"
    },
    {
        "author": "周孚",
        "paragraphs": [
            "韓時孤憤客，楚境獨醒翁。",
            "莫景還誰似，高懷只子同。",
            "已亡千日醉，可更十年窮。",
            "吳稻新舂白，猶堪慰轉蓬。"
        ],
        "title": "史慶臣止酒",
        "id": "eadb2dd6-e13c-4037-972c-46126604ac4e"
    },
    {
        "author": "周孚",
        "paragraphs": [
            "獨鶴投林畏莫鴉，向時入蜀强劉巴。",
            "瘴鄉自古難爲客，老境無人不念家。",
            "一飯肯來從我覓，百錢何惜爲君叉。",
            "粗繒大布差安穩，莫學渠儂戲虎牙。"
        ],
        "title": "慶臣和巴字韻見遺復次韻",
        "id": "469cfda9-d996-4c72-912b-0086a642628a"
    },
    {
        "author": "周孚",
        "paragraphs": [
            "君才元落落，吾語只平平。",
            "意廣真堪笑，情親却自驚。",
            "瘦筇殊未到，短笛爲誰橫。",
            "肺病雖羸甚，猶能倒屣迎。"
        ],
        "title": "次湯士美送蔡季任韻寄士美二首  其一",
        "id": "dd47ee98-825d-43ce-91da-ff26d0a572aa"
    },
    {
        "author": "周孚",
        "paragraphs": [
            "洮湖南北路，投老始來游。",
            "少作三年別，當爲二頃謀。",
            "間關元遍歷，衰謝合歸休。",
            "更問西莊友，能容此客不。"
        ],
        "title": "次湯士美送蔡季任韻寄士美二首  其二",
        "id": "b0a74624-d695-4bcc-8e49-d916cfa673f3"
    },
    {
        "author": "周孚",
        "paragraphs": [
            "寒江不療風雅渴，一讀新詩黑華髮。",
            "鳴岡雛鳳固自諧，歷塊名駒寧復蹶。",
            "十年韜縮不願售，須信柙藏定干越。",
            "昔人羈窮正坐此，落落君心抵金鐵。",
            "蟄蟲欲作雷破柱，大勝秋蛩弔寒月。",
            "猗那清廟君所知，莫學杜陵老翁窮徹骨。"
        ],
        "title": "次韻士美求予舊詩之句",
        "id": "90824198-dbc7-4ec6-bc20-c53f215754be"
    },
    {
        "author": "周孚",
        "paragraphs": [
            "閲子西山遺墨，愛渠東周故家。",
            "欲與俱鳴此日，只今老眼昏花。"
        ],
        "title": "次韻邵公濟六言三首贈史千史自云嘗從邵學  其一",
        "id": "c604b53e-140f-4aad-9974-89ce5fb531f1"
    },
    {
        "author": "周孚",
        "paragraphs": [
            "學須有委有源，約略爲君一言。",
            "淳夫迂叟舊客，無己醉翁嫡孫。"
        ],
        "title": "次韻邵公濟六言三首贈史千史自云嘗從邵學  其二",
        "id": "7b5ae34b-9683-408f-8d73-ba473973f157"
    },
    {
        "author": "周孚",
        "paragraphs": [
            "貯腹古文奇字，發篋長歌短行。",
            "挽子縱談今夕，小風時動簾旌。"
        ],
        "title": "次韻邵公濟六言三首贈史千史自云嘗從邵學  其三",
        "id": "8f592da4-fa54-4d0b-9f43-48219daa0e74"
    },
    {
        "author": "周孚",
        "paragraphs": [
            "君家堂下錦千堆，老眼春風亦快哉。",
            "勝日久孤三徑約，浹辰深愧兩書來。",
            "公租已辦應多暇，家釀重開定幾回。",
            "會挽蜀狂成一醉，莫嗔屐齒破蒼苔。"
        ],
        "title": "寄湯朝美",
        "id": "0c4d9c8e-f2d3-4b34-a3a3-bae5c44ef6d2"
    },
    {
        "author": "周孚",
        "paragraphs": [
            "憤時膽如斗，論事須磔蝟。",
            "閲人習熟中，見子差吐氣。",
            "十年卧岷峨，一芥視富貴。",
            "只今五窮迫，歎息一飽未。",
            "子才固崎嶔，渠眼亦髣髴。",
            "黄金賤鍾期，此語可歔欷。",
            "中山兩公子，好義吾所畏。",
            "深憎涇渭雜，屢斥蜩螗沸。",
            "尺書獨喚子，如子亦差慰。",
            "相從一語合，肯顧百金費。",
            "孤松危欲死，莫惜加灌溉。",
            "向來監河侯，吾慚可勝諱。"
        ],
        "title": "史慶臣貧甚湯朝美士美以書招之作詩以餞其行",
        "id": "c4a8336d-3da2-418a-b327-e9c1b3927b32"
    },
    {
        "author": "周孚",
        "paragraphs": [
            "詩似梅翁不易當，公今後出更專場。",
            "自來不數王楊輩，平處猶參沈鮑行。",
            "梅柳作新還此際，江山增重信吾鄉。",
            "會須乞取飛霞佩，老藉猶能與頡頏。"
        ],
        "title": "次韻陳丈陳丈宣城人歐公詩云共防梅老敵難當",
        "id": "e57ca827-cb88-47cd-9ba8-763ac50be98e"
    },
    {
        "author": "周孚",
        "paragraphs": [
            "匆匆別後已經年，堂下新篁又長鞭。",
            "何日來成渼陂集，只今空寄陝郊篇。",
            "封丘正自妨吾樂，畏壘誰能識子賢。",
            "俱坐先秦古書累，吾儕流落本非天。"
        ],
        "title": "次韻蘇庭藻見寄庭藻所居號竹堂",
        "id": "84ec3fb9-2590-4be1-8238-eaf394111d5b"
    },
    {
        "author": "周孚",
        "paragraphs": [
            "往時百仞山，丹樓麗朝日。",
            "江天富佳致，收攬不遺一。",
            "匆匆熙豐事，電往那可詰。",
            "故基誰爲徙，勝槩從此失。",
            "如窺一面網，反隨三凌室。",
            "幽懷鬰塵霧，老眼暗髹漆。",
            "雖云一牛鳴，每至輒悔出。",
            "使君改築意，正欲名稱實。",
            "丁丁斤斧功，趁此玄月畢。",
            "扁榜照華榱，仍須此翁筆。"
        ],
        "title": "登多景樓分樓高天一握爲韻得一字樓非舊址惟東面可眺三隅暗甚時方改作榜稱米元章書蓋僞也語寺僧當易之",
        "id": "cb0ab750-e5d5-48fb-b523-a4c1fc94fdcb"
    },
    {
        "author": "周孚",
        "paragraphs": [
            "蜿蜒一徑踏蒼龍，趁此霜林葉未紅。",
            "翠壁噓雲疑欲雨，滄江翻浪故多風。",
            "凄涼遺事從誰問，邂逅清遊與子同。",
            "會向詩翁覓新句，落霞孤鶩本非工。"
        ],
        "title": "步至石翁山送江亭下贈同游是山予意昔有石姓居之今說怪甚",
        "id": "5e9ca012-195b-417a-b99e-2b1fdd610b50"
    },
    {
        "author": "周孚",
        "paragraphs": [
            "兩屨下峨岷，舊聞渠可人。",
            "相逢老史族，仍是少公親。",
            "濁酒能澆月，新詩不負春。",
            "旁觀還伎癢，吾亦捧心顰。"
        ],
        "title": "次韻史康時見贈",
        "id": "40ee6441-73a5-42e4-a1fb-7c7b9dcb6806"
    },
    {
        "author": "周孚",
        "paragraphs": [
            "茲山聳孤秀，正自愜公心。",
            "頓覺天能近，都亡地可臨。",
            "煙江殊衮衮，霜柳尚沉沉。",
            "但恨無陶謝，芳醪只獨斟。"
        ],
        "title": "次知府侍郎九日登送江亭韻",
        "id": "bbfa8393-acd1-42cd-b2b6-77b87d4f2de6"
    },
    {
        "author": "周孚",
        "paragraphs": [
            "我屋與君室，濟河南北州。",
            "相逢楚天晚，却看蜀江流。",
            "老境渾能迫，妖氛竟未收。",
            "何時一廛地，歸種故園秋。"
        ],
        "title": "寄辛幼安二首  其一",
        "id": "5899f43e-3f35-458b-84e3-f60eed37a360"
    },
    {
        "author": "周孚",
        "paragraphs": [
            "別去才三月，人來已兩書。",
            "老懷多弛曠，厚意獨勤渠。",
            "共歎飄流際，能收謗駡餘。",
            "春風綠林壑，還佇短轅車。"
        ],
        "title": "寄辛幼安二首  其二",
        "id": "6e38105d-551f-47e8-be38-30a00f8462d0"
    },
    {
        "author": "周孚",
        "paragraphs": [
            "二年五經過，子亦倦行役。",
            "踵門覓一廛，正爾不能得。",
            "窮愁侵兩鬢，無酒灑胸臆。",
            "見溺不解援，我空三歎息。"
        ],
        "title": "次韻程道徽三首  其一",
        "id": "c5f71c67-4ef0-47c0-a9f6-656ba2eaebe7"
    },
    {
        "author": "周孚",
        "paragraphs": [
            "子家江濫觴，還送江入海。",
            "淒淒兕虎歎，屈指已十載。",
            "饑唯三韭足，寒止一衲在。",
            "試問十二宮，從來誰主宰。"
        ],
        "title": "次韻程道徽三首  其二",
        "id": "83aa53a9-7d4c-4970-992a-7581dc7f7536"
    },
    {
        "author": "周孚",
        "paragraphs": [
            "宿草被三徑，呼兒不須鋤。",
            "從來駟馬客，肯顧蝸牛廬。",
            "那知傾蓋交，向我情不疎。",
            "惜無一端綺，報子雙鯉魚。"
        ],
        "title": "次韻程道徽三首  其三",
        "id": "50d99512-cbb4-4832-b22e-60b97019be36"
    },
    {
        "author": "周孚",
        "paragraphs": [
            "小室頗修潔，短窗亦虛明。",
            "讎書豈不佳，念汝翻愴情。",
            "憶昨乾元初，春風被簷楹。",
            "炙背俯晴軒，鏗然讀書聲。",
            "忽起四方志，遽作千里行。",
            "別來四寒暑，歸計猶未成。",
            "買桂炊白玉，崎嶇客都城。",
            "兩鬢不受愁，應已白髮生。",
            "斗粟能幾何，終年費經營。",
            "短鞭望馬腹，我亦饑寒并。",
            "老懷少機械，世路多溝坑。",
            "安得沮溺田，與子窮歲耕。"
        ],
        "title": "夜坐懷日新",
        "id": "bd9cc858-a937-4e69-8af7-d6ce83041fd8"
    },
    {
        "author": "周孚",
        "paragraphs": [
            "城外長淮綠渺瀰，此行聊復雁門踦。",
            "邊烽已息何妨醉，民訟全希尚可詩。",
            "昭代聲名方此振，中年離別未須悲。",
            "溧陽老尉還天幸，政自扳援得退之。"
        ],
        "title": "送杜丈仲微赴山陽倅",
        "id": "63021547-d171-4166-adb7-b3a7c9f9ae4e"
    },
    {
        "author": "周孚",
        "paragraphs": [
            "鬰鬰東岡柏自青，惜無大藥駐頹齡。",
            "忽驚優孟重來楚，但怪蘇耽却姓丁。",
            "千里自來須驥騄，兩豪於子信螟蛉。",
            "隙駒歲月那容玩，老語從今便當銘。"
        ],
        "title": "亡友高伯庸滑稽玩世屢與人忤而見余則加敬人共怪之亡八年矣今慶臣風度大略相似而所忤所敬又極同也感歎之餘次慶臣韻贈慶臣",
        "id": "19eb433b-5684-4538-806d-c132c07467e3"
    },
    {
        "author": "周孚",
        "paragraphs": [
            "今時潁川守，往日太丘翁。",
            "已革因循弊，兼收撫字功。",
            "民言方頌此，天意曲酬公。",
            "莫把彭籛比，恐非斟雉同。"
        ],
        "title": "陳使君生日二首  其一",
        "id": "305668fa-6887-4faf-be6d-50a5b86a1fc2"
    },
    {
        "author": "周孚",
        "paragraphs": [
            "控鯉雲煙外，釣龍溪水邊。",
            "遺蹤猶可見，故老不虛傳。",
            "道豈容捐物，功須解補天。",
            "看渠落公後，縱健只臞仙。"
        ],
        "title": "陳使君生日二首  其二",
        "id": "ed26363e-0f13-488d-835b-8843840dda26"
    },
    {
        "author": "周孚",
        "paragraphs": [
            "使長河作酥酪，真赤手攬象犀。",
            "斯文誰解捉搦，此老大能滑稽。"
        ],
        "title": "讀劉丈元畸四傳戲題二首  其一",
        "id": "e8c1b6fb-dfdb-4a71-a49f-81ebd548c74b"
    },
    {
        "author": "周孚",
        "paragraphs": [
            "知音止老柳州，如君亦奚斯流。",
            "真復煩管城子，端不數下邳侯。"
        ],
        "title": "讀劉丈元畸四傳戲題二首  其二",
        "id": "998a50af-3173-42dd-a55e-195894df5d34"
    },
    {
        "author": "周孚",
        "paragraphs": [
            "百丈寒巖塔，孤篷倦客船。",
            "來迎十里外，相識五年前。",
            "天迥方斜日，林深忽暝烟。",
            "平生戒三宿，爲汝復淒然。"
        ],
        "title": "丙戌重五後一日予與同舟三人游虎丘庚寅歲予亦以是日至楓橋望虎丘塔迫日莫歎息而去",
        "id": "47f421a0-6b0c-49f1-af0a-4649a81db433"
    },
    {
        "author": "周孚",
        "paragraphs": [
            "破壁荒垣誰解新，渠儂方向阿師勤。",
            "遥知豎拂拈椎處，不負青山起白雲。"
        ],
        "title": "送鑒老住禾山二首  其一",
        "id": "d443db9d-6ba8-4240-b1fb-c15358e796b5"
    },
    {
        "author": "周孚",
        "paragraphs": [
            "黄流渺渺獨浮杯，俊鶻沖天亦快哉。",
            "玉麈談玄他日事，不妨兼带此山來。"
        ],
        "title": "送鑒老住禾山二首  其二",
        "id": "f52f83f7-c630-49ec-a35e-4f22fe59d062"
    },
    {
        "author": "周孚",
        "paragraphs": [
            "力田不罪歲，吾猶識斯人。",
            "氣清色坦夷，可畏還可親。",
            "五年鹿門遊，莫辨主與賓。",
            "老屋每下榻，寒庖屢分珍。",
            "人生會合難，朝吳莫燕秦。",
            "忽隨湖雁去，坐見江梅春。",
            "滄波與天連，音問何由頻。",
            "向來燕居室，蕭然淡無塵。",
            "簿書換清談，歎息生一貧。",
            "新陽革故歲，我復效此顰。",
            "吾人亦何事，政愧祁孔賓。",
            "何時此山南，得與翁並鄰。"
        ],
        "title": "獨遊因勝有懷蘇丈信臣時任衡州幕予明年亦官淮上矣",
        "id": "b94dfd94-7204-411f-82af-88a21c902f05"
    },
    {
        "author": "周孚",
        "paragraphs": [
            "小雨催春杏半紅，轉頭庭戶已秋風。",
            "劉楨昔病雖差愈，侯喜今詩竟未工。",
            "瘦馬羸僮還自笑，綠尊黄菊定誰同。",
            "十年塞耳人間語，剩欲從公一破聾。"
        ],
        "title": "寄仲微杜丈",
        "id": "009ab678-a4c3-40e5-81c0-b5b748dc23a5"
    },
    {
        "author": "周孚",
        "paragraphs": [
            "嶷嶷陳夫子，高名天壤間。",
            "讀書能妙斲，行己有深閑。",
            "句法窺唐杜，文章規漢班。",
            "九原埋玉樹，遺簡仰高山。"
        ],
        "title": "題后山集後次可正平韻  其一",
        "id": "e6a96849-34e6-414e-9550-b3ed78e724ca"
    },
    {
        "author": "周孚",
        "paragraphs": [
            "甚美元非惡，嗟公墮此間。",
            "真爲四君次，可厭七年閑。",
            "汴泗空千載，晁何僅一班。",
            "淒涼大陽履，埋沒若河山。"
        ],
        "title": "題后山集後次可正平韻  其二",
        "id": "6f28258d-8b0b-4f91-ad25-8360194587be"
    },
    {
        "author": "周孚",
        "paragraphs": [
            "每憎雞藎穀，自許鳳鳴岡。",
            "論事方劉向，修文遽卜商。",
            "高名寧泯沒，老意自淒涼。",
            "歎息褚中惠，此生那可忘。"
        ],
        "title": "哭員著作",
        "id": "8cb3af0e-acaa-4ae1-9dca-ffa69cdb43f0"
    },
    {
        "author": "周孚",
        "paragraphs": [
            "登臨才昨日，時序亦匆匆。",
            "敗幕無巢燕，寒空有斷鴻。",
            "老懷空對月，病骨不禁風。",
            "遠水澄寒練，令人憶謝公。"
        ],
        "title": "登普照山有懷宛陵陳丈侍郎二首  其一",
        "id": "76421062-6958-4c01-9056-77c7c9f7d01e"
    },
    {
        "author": "周孚",
        "paragraphs": [
            "遥聞宛陵老，猶寄梵王宮。",
            "穫稻雖終畝，誅茅未畢工。",
            "斯文元有托，吾道豈終窮。",
            "莫作居東想，君王識鄭崇。"
        ],
        "title": "登普照山有懷宛陵陳丈侍郎二首  其二",
        "id": "5a05ead9-c92a-4120-9b1c-6815e14c50c9"
    },
    {
        "author": "周孚",
        "paragraphs": [
            "富貴移人或望塵，獨於衰病却情親。",
            "瀾翻未聽渠儂語，骯髒懸知我輩人。",
            "正續黄粱今日夢，敢尋紫陌向時春。",
            "三年兩踏蓬蒿徑，此客他時不是新。"
        ],
        "title": "鄧才卿同年兩顧敝廬病睡不克見別後次庭藻送行韻謝之",
        "id": "844a6dff-ce7a-4404-8d7b-8e9ed4b2c525"
    },
    {
        "author": "周孚",
        "paragraphs": [
            "羣書諷誦不離口，君才豈止王季友。",
            "力探千載自青眼，智效一官今白首。",
            "三年拄頰京江上，車如雞栖馬如狗。",
            "旁人竊歎君則笑，一鬨從來有奇偶。",
            "椎鼓發船忽復去，聚散匆匆一翻手。",
            "涇川綠漲三百里，試脫征衣濯塵垢。",
            "人間至計只樗櫟，身外虛名本箕斗。",
            "君歸更問且過翁，富貴何如一杯酒。"
        ],
        "title": "送劉元畸解官歸宣城兼問訊侍郎陳丈",
        "id": "19b1ffb4-97a6-4516-8adf-04ef16b39fa4"
    },
    {
        "author": "周孚",
        "paragraphs": [
            "一日抵三歲，子行踰十旬。",
            "昔如宮應商，今若參與辰。",
            "力挽殊未來，歎息寒江濱。",
            "附書雙鯉魚，滄波正奫淪。",
            "平生金石交，如子不數人。",
            "飽更松桂秋，不羨桃李春。",
            "向來相期處，可但髯絕倫。",
            "一朝忽去眼，那能不酸辛。",
            "悠悠世網中，雙鬢各已新。",
            "豈無耦耕約，奈此離別頻。",
            "富貴朝露耳，莫負頭上巾。",
            "歸來建德國，與子同問津。"
        ],
        "title": "寄史伯强",
        "id": "e0670690-5aab-4163-972c-28c52fc2a9db"
    },
    {
        "author": "周孚",
        "paragraphs": [
            "扁舟渺渺入平湖，秋葉經霜半已無。",
            "不是幽林欠殘雪，爲君題作剡溪圖。"
        ],
        "title": "戲題小庵畫軸三首  其一",
        "id": "57d630db-fab4-48fd-b0be-568da0e7de54"
    },
    {
        "author": "周孚",
        "paragraphs": [
            "一落縶維中，永別嘯雲友。",
            "秋月耿寒林，時來夢中否。"
        ],
        "title": "戲題小庵畫軸三首  其二",
        "id": "d703983c-58ff-463e-921e-df279c4b71c7"
    },
    {
        "author": "周孚",
        "paragraphs": [
            "當時餓鴟箭，驚皇無復魂。",
            "困卧階下草，深愧主人恩。"
        ],
        "title": "戲題小庵畫軸三首  其三",
        "id": "69681d6e-79f5-4dd5-a0f9-24c7ed22aa57"
    },
    {
        "author": "周孚",
        "paragraphs": [
            "簞瓢從古亦山雌，歎息渠儂定可師。",
            "挽士真難九牛尾，酬君誰可五羊皮。",
            "過逢政自艱難際，感慨俱非少壯時。",
            "樗散鄭虔官益冷，得錢沽酒不須疑。"
        ],
        "title": "次韻侯彥康",
        "id": "3a9964ed-3b22-4446-8c04-fff8ae88ebc3"
    },
    {
        "author": "周孚",
        "paragraphs": [
            "賣藥長安市，退藏三十秋。",
            "來從阿戎語，始與德公遊。",
            "一別俄黄壤，遥憐尚黑頭。",
            "心知漆燈在，應爲此翁留。"
        ],
        "title": "朱毅夫挽詞",
        "id": "4be95d22-1870-458a-a625-7823c63b1ba4"
    },
    {
        "author": "周孚",
        "paragraphs": [
            "西風掠面不勝塵，老欲從君自濯薰。",
            "兩意未成還忤俗，一饑相迫又離羣。",
            "只今參佐須孫楚，何日公卿屬范雲。",
            "節物關心那可別，斷紅疎綠正春分。"
        ],
        "title": "送辛幼安",
        "id": "8d86ea57-df75-4a83-9973-872b9db6603f"
    },
    {
        "author": "周孚",
        "paragraphs": [
            "讀書策新功，子久勗此課。",
            "蒲梢籋寒雲，了不見坎軻。",
            "深懷浹背恥，但欲袖手坐。",
            "新詩忽來辱，快讀起疲懦。",
            "還疑正始在，欲突黄初過。",
            "斯文未易到，吾黨真可賀。",
            "向來豫章法，政復如此作。",
            "鈕頭三寸澤，子質況黄稬。",
            "只今百尺的，已見一矢破。",
            "更期十載後，凜凜誰子奈。",
            "耆年日凋喪，我亦老寒餓。",
            "奇窮不自惜，乃復珍此貨。",
            "但恐黄禾空，子駒誰秣莝。"
        ],
        "title": "次韻彥康",
        "id": "b2c53c06-02d8-437c-abaa-3d4213205ea2"
    },
    {
        "author": "周孚",
        "paragraphs": [
            "淒涼元祐幾遺民，邂逅京江兩病身。",
            "阮籍莫年唯可醉，揚雄平日固當貧。",
            "久知丘壑須吾黨，晚喜簞瓢有若人。",
            "同識嵇公更誰在，仲任雖健鬢如銀。"
        ],
        "title": "贈頓昂伯高兼簡王丈公瑞頓嘗識先君",
        "id": "bf9b3123-f877-4e3f-91d2-6747b29ccfec"
    },
    {
        "author": "周孚",
        "paragraphs": [
            "江皋追送僅踰旬，節物俄驚一度新。",
            "西澗潮生還值雨，南山雪盡正逢春。",
            "遥知風韻如前輩，可有篇章憶故人。",
            "擬向瑯琊問幽事，兩翁遺迹未埃塵。"
        ],
        "title": "寄辛滁州",
        "id": "9ee9f15a-69fa-4aff-a996-3f2a857f9e8d"
    },
    {
        "author": "周孚",
        "paragraphs": [
            "落魄山陽市，悲歌獨子聽。",
            "相過常出日，小住亦翻星。",
            "此際心還折，何方鬢解青。",
            "一杯寒食酒，相與記沉冥。"
        ],
        "title": "次韻庭藻留王用賓韻別趙楚才",
        "id": "8126cc39-6a83-4214-bcf2-af5aa4339381"
    },
    {
        "author": "周孚",
        "paragraphs": [
            "匆匆掠面只黄沙，行盡孤城不見花。",
            "政是江南好時節，暖風吹柳欲藏鴉。"
        ],
        "title": "離山陽戲次庭藻韻簡叔異二首  其一",
        "id": "a7622597-3ed5-4920-9c9d-735232ae0763"
    },
    {
        "author": "周孚",
        "paragraphs": [
            "去日寒亭尚有梅，歸來已過海棠開。",
            "叩門剝啄家人笑，驚怪安西老友回。"
        ],
        "title": "離山陽戲次庭藻韻簡叔異二首  其二",
        "id": "f8661806-e2d9-401b-bcca-bf8dcc9a0e35"
    },
    {
        "author": "周孚",
        "paragraphs": [
            "君才秀吾鄉，真可歌大雅。",
            "疏通信而靜，少有似君者。",
            "十年卧牆東，樲棘笑梧檟。",
            "摩挲懷中璧，顧我知者寡。",
            "一朝籋雲去，始駭天下馬。",
            "寧如不祥金，未鑄先躍冶。",
            "煌煌漢家業，條畫待董賈。",
            "皇文閲石室，秘署向金馬。",
            "飛騰吾敢羨，拙藝真毀瓦。",
            "出處判殊塗，歸耕弋陽野。"
        ],
        "title": "寄朝美",
        "id": "5cfcec5c-b5d1-4704-b823-8b1d4dfe2ca3"
    },
    {
        "author": "周孚",
        "paragraphs": [
            "妙語富停蓄，高標邈巉巖。",
            "半面逆旅中，知子固不凡。",
            "語離今幾時，歲月如驚帆。",
            "南譙再相遇，黄塵撲征衫。",
            "握手互歎息，白髮不可芟。",
            "吾儕與世疎，觸事俱殽函。",
            "饑鷹久已疲，狡兔方自毚。",
            "二頃可以休，此意神所監。",
            "縱復落癡鈍，猶應免貪饞。",
            "一語子可思，病馬愁轡銜。",
            "寄語同社人，吾將老寒巖。"
        ],
        "title": "贈王南仲",
        "id": "6945e23e-f58d-4c7a-9dc5-642266ab0b25"
    },
    {
        "author": "周孚",
        "paragraphs": [
            "挽袂小徘徊，秋風菊正開。",
            "方驚鷗可狎，忽與雁同回。",
            "老幹元如腊，衰懷久已灰。",
            "丹砂未得訣，佇子寄方來。"
        ],
        "title": "道士劉先覺之金陵",
        "id": "71148105-3d48-4870-b9aa-297d264b7eb8"
    },
    {
        "author": "周孚",
        "paragraphs": [
            "匆匆一席地，勞子數追尋。",
            "厚意嗟虛辱，衰年愧不任。",
            "高懷元淡薄，妙語不崎嶔。",
            "老檜千尋直，寒泉百尺深。",
            "世方憎落落，吾自畏駸駸。",
            "生計貧非病，羈窮古亦今。",
            "未須悲齟齬，直可付呻吟。",
            "誰復明茲事，深思話此心。",
            "空垂老任釣，莫辯伯牙琴。",
            "試采南山蕨，同君潔釜鬵。"
        ],
        "title": "次韻答李清宇姜德光",
        "id": "02b9adac-acf9-4dfa-b5d5-54f0b2d81ce1"
    },
    {
        "author": "周孚",
        "paragraphs": [
            "向君官昇今復滁，十年兩地無此儒。",
            "喧啾蹇吃方一區，君自鵠白渠自烏。",
            "士安門人有摯虞，斯文灰冷今復蘇。",
            "胸次與古真合符，鄙夫濩落世所無。",
            "逃禪政自縈瓠壺，豈有筆力凌三都。",
            "老傖人方笑玄謨，愧君清坐客歌呼。",
            "君才如魯我則邾，氣味莫間沂與洙。",
            "甲辰雖俱那得如，蒼髯直幹霜不枯。",
            "歸來破屋從繩樞，飛騰付君吾敢諛。"
        ],
        "title": "次韻奉答楊判官繼甫",
        "id": "7c0ea8d8-c540-44f3-9237-114b23b8972d"
    },
    {
        "author": "周孚",
        "paragraphs": [
            "君家即墨君，不與世同調。",
            "紫雲覆寒冰，色與質俱妙。",
            "誰知窮荒地，尤物來越徼。",
            "探囊忽見畀，此事出吾料。",
            "隋珠暗投處，歎息真可弔。",
            "物生各有用，瑚璉薦清廟。",
            "君才兩漢餘，妙句出長嘯。",
            "吾衰亦粗爾，老語世不要。",
            "摩挲冰玉質，自慶還自譙。",
            "願君爲追琢，勿令研空笑。"
        ],
        "title": "謝端硯辛滁州幼安",
        "id": "5d90d3b0-01fd-46a9-a945-43509223ac80"
    },
    {
        "author": "周孚",
        "paragraphs": [
            "金陵望京江，與子俱異鄉。",
            "以膠投漆中，非子吾誰望。",
            "平生山林願，兒乳寧可斷。",
            "招子獨不來，同誰弋鳬雁。",
            "乖離念存沒，一飯再三歇。",
            "往者十年夢，在者千里別。",
            "寄聲問平安，此去何時還。",
            "熾火暖濁酒，此盟安可寒。"
        ],
        "title": "次韻史伯强",
        "id": "ab7a4bc0-680b-423b-9613-67629dff47a0"
    },
    {
        "author": "周孚",
        "paragraphs": [
            "治世才難得，公生瑞聖朝。",
            "高懷元稷契，異骨更松喬。",
            "驥騄須千里，鵷雛合九霄。",
            "明年東府宴，相與記今朝。"
        ],
        "title": "趙漕生日  其一",
        "id": "9c38e4b0-698a-4892-b7c7-401bb4e5e5c6"
    },
    {
        "author": "周孚",
        "paragraphs": [
            "名族仍前輩，高才更望郎。",
            "經年滯龍節，數日冠鵷行。",
            "白鶴開新曆，青黏屏舊方。",
            "春風柳條綠，傳賜看勾芒。"
        ],
        "title": "趙漕生日  其二",
        "id": "a4c68f5f-4fbb-406d-809e-2f240dc5a3cc"
    },
    {
        "author": "周孚",
        "paragraphs": [
            "兩騎並驅爭欲前，兩騎舍矢俱應弦。",
            "一騎揮撾一負箭，一騎力挽弓初圓。",
            "寒風瀟瀟沙漠漠，封豨可擒熊可搏。",
            "漢家飛將未出關，政使渠儂專此樂。",
            "君不見往年胡瓌寫此圖，宛陵詩翁最愛渠。",
            "戲將醉墨作長句，歲月政當嘉祐初。",
            "故家文物今星散，老筆憑誰辯真贋。",
            "胡兒走馬大梁城，對君此畫空三歎。"
        ],
        "title": "金山海書記寄七騎",
        "id": "29dca7af-73ae-4508-be65-3df81082ab41"
    },
    {
        "author": "周孚",
        "paragraphs": [
            "乘軺西去定何人，驚倒吳儂政要君。",
            "平日比肩空絳灌，此行知已有華勛。",
            "不令殘孽終煩國，信是高才可冠軍。",
            "鋒蝟斧螗當著語，病夫今歲懶於文。"
        ],
        "title": "次韻贛州知府陳侍郎二首前篇寄幼安後篇寄季陵  其一",
        "id": "0a23a453-52a1-40ce-baeb-31f3a23405c9"
    },
    {
        "author": "周孚",
        "paragraphs": [
            "朝班數日待歸來，又醉凌虛百尺臺。",
            "兩歲雖爲汝曹福，一州那盡此翁才。",
            "只今音問踰千里，何日登臨共一盃。",
            "宣室受釐知已久，問公藏縮獨何哉。"
        ],
        "title": "次韻贛州知府陳侍郎二首前篇寄幼安後篇寄季陵  其二",
        "id": "b82419c4-6b67-49d7-b991-7cc13a22ccc9"
    },
    {
        "author": "周孚",
        "paragraphs": [
            "芒種逢花已自難，瑞雲攢處憑欄干。",
            "煩君問取同州例，一幹三花奏牡丹。"
        ],
        "title": "高郵知軍覓芍藥一枝五花三絕  其一",
        "id": "ecc493c9-7aa1-4fe7-952d-19350019e29c"
    },
    {
        "author": "周孚",
        "paragraphs": [
            "蜀錦團圞照眼明，游蜂乍見亦須驚。",
            "君知此種來何處，花萼樓中五弟兄。"
        ],
        "title": "高郵知軍覓芍藥一枝五花三絕  其二",
        "id": "1a208730-a2e4-47d5-b76e-fc74dc8a846c"
    },
    {
        "author": "周孚",
        "paragraphs": [
            "涇川游女漢宮妃，壓倒渠儂金带圍。",
            "吾府只今虛席在，棧羊釃酒送公歸。"
        ],
        "title": "高郵知軍覓芍藥一枝五花三絕  其三",
        "id": "ffab2179-92d5-4de2-a5f2-7398b844f957"
    },
    {
        "author": "周孚",
        "paragraphs": [
            "飛鳶跕跕瘴煙中，歎息渠儂伎已窮。",
            "欹壑老松真耐久，燎原荒草易成空。",
            "危機可畏渾如此，莊語能聽只有公。",
            "已識柴車勝朱轂，快來相就北窗風。"
        ],
        "title": "寄辛幼安",
        "id": "ea106a3d-a760-4192-bb35-b041c84ac7c5"
    },
    {
        "author": "周孚",
        "paragraphs": [
            "一貧那可忍，子亦老夫如。",
            "晚歲難忘祿，生平誤信書。",
            "相逢搔首處，共是折腰初。",
            "莫作高常侍，狂歌憶孟諸。"
        ],
        "title": "送陳唐卿尉繁昌二首  其一",
        "id": "500dc4b2-f930-4ba3-a816-8e2fdbee0bc0"
    },
    {
        "author": "周孚",
        "paragraphs": [
            "老筆倦場屋，今年方自如。",
            "無爲墮丹墨，可便廢詩書。",
            "妙質嗟誰似，修塗記此初。",
            "摩挲和氏璧，吾語亦礛諸。"
        ],
        "title": "送陳唐卿尉繁昌二首  其二",
        "id": "6682a3f4-4ca8-4ffc-b3dc-566a6292499d"
    },
    {
        "author": "周孚",
        "paragraphs": [
            "鮮卑語熟更琵琶，渠向人前亦自誇。",
            "棐几明窗那可負，喜君能記魯東家。"
        ],
        "title": "題彭氏韋經堂  其一",
        "id": "824882b4-1546-46cb-90df-a4814456e38e"
    },
    {
        "author": "周孚",
        "paragraphs": [
            "公圭侯印照鄉閭，到了扶陽只漢儒。",
            "不向師門論官閥，未知回賜可無殊。"
        ],
        "title": "題彭氏韋經堂  其二",
        "id": "e53ad2b4-ec8a-4cde-9521-d138a23bf1be"
    },
    {
        "author": "周孚",
        "paragraphs": [
            "風歷寒窗竹自鳴，老談還得片時醒。",
            "挽君小住君知否，恐有楞伽未了經。"
        ],
        "title": "天寧寺清宇壁間韻",
        "id": "c08e8bec-463a-4a14-8a5c-94fccd3ba273"
    },
    {
        "author": "周孚",
        "paragraphs": [
            "急景不可駐，十年無好懷。",
            "飄流還此日，團聚且吾儕。",
            "短日衣衫盡，寒雲雨雪偕。",
            "昏燈照清夜，安得酒如淮。"
        ],
        "title": "與王南仲李清宇夜坐十二月八日大雨",
        "id": "42921b59-6b15-404f-bcd8-58a6c66d21ef"
    },
    {
        "author": "周孚",
        "paragraphs": [
            "不見尊前兩友生，流年欲盡不勝情。",
            "寒窗孤坐風初定，短策同來雪正晴。",
            "濁酒只今俱入務，新詩從此試尋盟。",
            "黄塵掠面無佳思，乞得逢君眼便明。"
        ],
        "title": "喜清宇伯强自外縣歸",
        "id": "841801ff-a42d-426a-a194-e97196a19e1f"
    },
    {
        "author": "周孚",
        "paragraphs": [
            "浮雲過眼只斯須，兀兀粘黐政笑渠。",
            "萬事悟來俱蟻穴，一官隨處是蘧廬。",
            "已知要路真聊爾，試問高懷竟孰如。",
            "老樹扶疎真可愛，因君又欲感歸歟。"
        ],
        "title": "題滁倅燕丈文伯蘧廬",
        "id": "71e59b0c-e496-4d33-9f9a-70c1d489d3b2"
    },
    {
        "author": "周孚",
        "paragraphs": [
            "求道固多岐，我馬玄以黄。",
            "耳聞老叔度，欲聚三月糧。",
            "今日復何幸，得上君子堂。",
            "醫門不拒疾，請試囊中方。"
        ],
        "title": "以黄公金華伯五字爲韻上黄仲秉侍郎  其一",
        "id": "4be0a1c0-02cb-47fc-aece-0830f42ba3f3"
    },
    {
        "author": "周孚",
        "paragraphs": [
            "先朝盛文物，最盛元祐中。",
            "我生百年後，深思附冥鴻。",
            "人欲天不違，今復識此翁。",
            "何以知其然，風味如長公。"
        ],
        "title": "以黄公金華伯五字爲韻上黄仲秉侍郎  其二",
        "id": "956b9e44-b1a6-478a-be35-7de09ce388c3"
    },
    {
        "author": "周孚",
        "paragraphs": [
            "古貨不易售，八荒孰知音。",
            "零落子雲書，塵埃伯牙琴。",
            "我戇久病此，屬公聽呻吟。",
            "可笑朱汗漫，屠龍費千金。"
        ],
        "title": "以黄公金華伯五字爲韻上黄仲秉侍郎  其三",
        "id": "6a96171c-38a6-4706-b948-fcb74a1285e8"
    },
    {
        "author": "周孚",
        "paragraphs": [
            "硬語斡地軸，奇辭拔鯨牙。",
            "向來豫章公，一洗空百家。",
            "此燈不可傳，公實優曇華。",
            "銀河會可窮，從公丐靈槎。"
        ],
        "title": "以黄公金華伯五字爲韻上黄仲秉侍郎  其四",
        "id": "3f97a86a-27fb-470c-94f5-4c3583458971"
    },
    {
        "author": "周孚",
        "paragraphs": [
            "名如九鼎重，筆有萬鈞力。",
            "甘從潁川最，厭就承明直。",
            "頃時未承顔，既見有矜色。",
            "歸語同舍生，吾幾類河伯。"
        ],
        "title": "以黄公金華伯五字爲韻上黄仲秉侍郎  其五",
        "id": "1e36e80e-c573-417b-aafb-39464a427971"
    },
    {
        "author": "周孚",
        "paragraphs": [
            "匆匆永陽城，別我正月尾。",
            "當時已念子，山路石磊磈。",
            "只今再相見，霜風凋百卉。",
            "長年走道路，煖席能得幾。",
            "信知書作祟，可但窮有鬼。",
            "殫精謾屠龍，適周終履豨。",
            "欹危不少懾，歎息子亦偉。",
            "倒囊欲振子，吾事真不避。",
            "西州老次公，採掇到葑菲。",
            "肯令霜雪幹，凋喪雜蒲葦。",
            "子才正牢落，我意空憤悱。",
            "勉旃無多談，寒醅綠如蟻。"
        ],
        "title": "贈楊文伯",
        "id": "369c9b94-869c-4e7b-9381-8f231968fb4c"
    },
    {
        "author": "周孚",
        "paragraphs": [
            "丁年不負短檠燈，中歲危塗屢折肱。",
            "自古詩人固屯蹇，喜公今日少騫騰。",
            "遥知去路方收秫，預約來書定鑿冰。",
            "勾漏丹砂能寄否，據床扶病髮鬅鬙。"
        ],
        "title": "送杜仲微知容州",
        "id": "0d06573b-6cf6-438a-be63-505fff8fcd13"
    },
    {
        "author": "周孚",
        "paragraphs": [
            "舊識藤州簟，清寒愜病夫。",
            "深宜薦黄妳，真可配青奴。",
            "絕境無由致，衰年政此須。",
            "漫膚仍復汗，君記法曹無。"
        ],
        "title": "問杜叔異覓藤州簟",
        "id": "2f930fb5-4697-4b62-ad86-46ac01451b9d"
    },
    {
        "author": "周孚",
        "paragraphs": [
            "歎息茶山老，知名四十年。",
            "驚看二龍在，喜有一燈傳。",
            "厚禮慚虛左，微材許詣前。",
            "形神見公妙，閉口敢言禪。"
        ],
        "title": "呈曾秀州原伯二首  其一",
        "id": "5cd644c8-96a4-4036-ac46-2efd093f01c7"
    },
    {
        "author": "周孚",
        "paragraphs": [
            "古人不可見，此恨與生俱。",
            "平日輕餘子，今年識大巫。",
            "迷塗方此困，羸瘵待公蘇。",
            "換骨寧無法，聊煩舉一隅。"
        ],
        "title": "呈曾秀州原伯二首  其二",
        "id": "81854b95-fb73-48bd-a33a-b362eae5c8ad"
    },
    {
        "author": "周孚",
        "paragraphs": [
            "食蓼不知厭，雕籤踰十年。",
            "唯蘄一語契，不必萬人傳。",
            "凜凜元劉上，駸駸晉魏前。",
            "須煩三昧手，爲變小乘禪。"
        ],
        "title": "次前韻答原伯二首  其一",
        "id": "25b2f2db-e9cc-4099-ba65-38db10fedc36"
    },
    {
        "author": "周孚",
        "paragraphs": [
            "涪翁所傳法，皎與日星俱。",
            "舉世淪燕說，看公走鄭巫。",
            "至音常想像，戇腹謾模蘇。",
            "安得空桑曲，相從奏坐隅。"
        ],
        "title": "次前韻答原伯二首  其二",
        "id": "ed099300-475c-4c49-bf70-120b1968decd"
    },
    {
        "author": "周孚",
        "paragraphs": [
            "莫雲低處是江東，病眼淒迷夕照紅。",
            "千里相望空咄咄，一書欲寄竟匆匆。",
            "已休心跡囂塵外，更付功名筆研中。",
            "遥想家居老彭澤，晚年身世只僧同。"
        ],
        "title": "寄宛陵陳丈",
        "id": "67564f74-4c1b-43fd-af54-249d8261322a"
    },
    {
        "author": "周孚",
        "paragraphs": [
            "與世爭春念已忘，道人還許寄齋房。",
            "草間翁仲真知己，試問曾經幾度霜。"
        ],
        "title": "次韻印老別峰壁間枯木二首  其一",
        "id": "e16d0572-3db8-49c2-81f9-0b654da57b54"
    },
    {
        "author": "周孚",
        "paragraphs": [
            "耒陽祠宇渺天涯，幻事何須置齒牙。",
            "肯伴石翁林下客，優曇當有寄生花。"
        ],
        "title": "次韻印老別峰壁間枯木二首  其二",
        "id": "0fe60caf-3b3e-43a8-a9d2-8fcb67fd5089"
    },
    {
        "author": "周孚",
        "paragraphs": [
            "老禪真與世相忘，十載驚濤濺石房。",
            "指似貞心人不解，斷槎素壁白如霜。"
        ],
        "title": "再次韻前篇屬印禪師後篇屬選上人二首  其一",
        "id": "5f5fceeb-bd28-4c9d-a00a-25867b956f05"
    },
    {
        "author": "周孚",
        "paragraphs": [
            "阿師曾入丹淵室，買馬今年得鋸牙。",
            "樹倒藤枯渠解寫，老夫真欲笑桃花。"
        ],
        "title": "再次韻前篇屬印禪師後篇屬選上人二首  其二",
        "id": "03dc709b-f885-48ee-85ab-20a571e5d4f6"
    },
    {
        "author": "周孚",
        "paragraphs": [
            "倏看半嶺莫雲張，無復燒空更夕陽。",
            "螟𧎬初逢辟邪玉，畦塍真有反生香。",
            "遥知涸澤還應漲，便覺炎風也自涼。",
            "回互凶豐一翻手，君看造物信難量。"
        ],
        "title": "次韻趙從之喜雨",
        "id": "7e137ba7-b6dd-47d1-bb7e-a5de4382e6bd"
    },
    {
        "author": "周孚",
        "paragraphs": [
            "召杜久不作，公來甫朞年。",
            "吾民亦何負，今公返三川。",
            "王命不可稽，無由挽公船。",
            "累累嬰兒啼，政復來道邊。",
            "驚鴻未安集，歎息渠可憐。",
            "公才岷峨秀，風度晉魏前。",
            "宜方次公駕，可拍叔度肩。",
            "茲行去中都，江月六上弦。",
            "雖云諸侯師，我意終欿然。",
            "孝友當處中，此翁那戍邊。",
            "落日照歸旌，春江動離筵。",
            "餞公野王箏，老淚如迸泉。"
        ],
        "title": "送黄侍郎仲秉赴瀘南",
        "id": "82d4a507-a36c-4db5-a987-8d9497b2cf78"
    },
    {
        "author": "周孚",
        "paragraphs": [
            "長夏苦不佳，湯熨方少休。",
            "床頭得新詩，恍若從子游。",
            "絢爛晚花秀，縈紆莫江流。",
            "寒蟬久聒耳，見此長鳴鷗。",
            "吾友蘇季子，莫年專一丘。",
            "相從寄琢磨，喜子今得儔。",
            "隋珠荆文璧，子餽渠則酬。",
            "寄聲問平安，憶此衰病不。",
            "親交半九泉，老境集百憂。",
            "能來敘離闊，過是吾何求。"
        ],
        "title": "次韻寄士美",
        "id": "fd1468ee-20f4-4fe1-8384-b08578097287"
    },
    {
        "author": "周孚",
        "paragraphs": [
            "大湯陳元方，小湯許文休。",
            "向來京江岸，政作汝潁游。",
            "一隨簡書去，寒江自湍流。",
            "我瞻天際鴻，渠歎波上鷗。",
            "之子雖近交，襟懷亦林丘。",
            "緬惟兩玉人，非子孰可儔。",
            "高標互暉映，妙語相應酬。",
            "鼎立照茅茨，何日能此不。",
            "句曲向荆溪，遷徙非所憂。",
            "得客三士間，衰年更何求。"
        ],
        "title": "再次韻贈從之并寄朝美士美",
        "id": "08958a03-eaea-4f25-8d0a-f2a66cd2a21e"
    },
    {
        "author": "周孚",
        "paragraphs": [
            "幽絃窈眇方秋蠅，和音條鬯俄春鶑。",
            "斷冰哀玉俱入耳，聽盡清商聽清徵。",
            "浮雲斂盡江月明，不意莫耳聞此聲。",
            "夷中知白骨已朽，後來如師亦希有。",
            "但憂曲古世罕聽，那不少徇時人情。",
            "寧甘絃斷挂壁角，纏聲鹿鳴渠不學。"
        ],
        "title": "聽環上人琴",
        "id": "6a5ad839-139c-4f45-8f14-e404856d41c1"
    },
    {
        "author": "周孚",
        "paragraphs": [
            "中歲厭乖隔，此行幾挽裾。",
            "故交還去子，老境孰知予。",
            "雪屋傳觴處，春波解纜初。",
            "相過每倉卒，欲留重踟躕。",
            "身健宜加飯，官閒剩著書。",
            "它年赤車召，留眼看相如。"
        ],
        "title": "送俞君任",
        "id": "08ba79d5-8577-4e27-a5fc-def6eecda44a"
    },
    {
        "author": "周孚",
        "paragraphs": [
            "學子今方竹葦如，自憐老腹獨空虛。",
            "短畦小摘猶能飯，荒徑徐行可當車。",
            "世事從來多鹵莽，吾儕何自有贏餘。",
            "肯來蠹簡同籤整，却恐令君得異書。"
        ],
        "title": "次從之韻招從之",
        "id": "cdabdd33-752b-4c66-ac49-b539cfbc54f7"
    },
    {
        "author": "周孚",
        "paragraphs": [
            "酌公以京江瀲灩之酒，壽公以海蕃氤氳之香。",
            "南山威鳳下煙霧，北嶽老松凌雪霜。",
            "十年陰功不勝紀，僵仆爲蘇痿爲起。",
            "況復旌陽嫡孫子，火棗交梨固應爾。",
            "公衮元圭侍丹扆，不待渠儂菊潭水，千二百歲從今始。"
        ],
        "title": "許叔庸生日",
        "id": "3874a8c6-3896-496b-80be-c26af77f6930"
    },
    {
        "author": "周孚",
        "paragraphs": [
            "渠家五桂後，卜宅近青郊。",
            "老竹窗前幹，寒松屋外梢。",
            "才拋汗脚襪，真得蓋頭茅。",
            "落日春山路，病夫還解包。"
        ],
        "title": "寄陳道人時在呂城竇氏莊",
        "id": "781aee1d-61ca-43fd-a525-eefa83005efa"
    },
    {
        "author": "周孚",
        "paragraphs": [
            "容南老守幾時回，更拚重看江上梅。",
            "便熱藤笙猶可漆，未寒筒布會須裁。"
        ],
        "title": "有懷陳杜二丈二首  其一",
        "id": "c25018b6-f352-44bb-8b54-e0d5d2a88be0"
    },
    {
        "author": "周孚",
        "paragraphs": [
            "寄語金陵漢郡丞，與誰同醉復同醒。",
            "不須弔古烏衣巷，且復尋春白下亭。"
        ],
        "title": "有懷陳杜二丈二首  其二",
        "id": "a901be0f-4028-4b47-8628-eb23b67b5c35"
    },
    {
        "author": "周孚",
        "paragraphs": [
            "送君城西原，春水今鑿冰。",
            "兩州灌瓜地，一往竟未能。",
            "衡門閉青苔，欲語誰復應。",
            "招邀西飛鴻，因得問寢興。",
            "向時金華翁，與君嘗伏膺。",
            "清談尚尊俎，高標忽丘陵。",
            "梁木果爾摧，天理安可憑。",
            "吾儕鬼揶揄，可但世所憎。",
            "霜風拉枯桑，囑君護茵憑。",
            "我病比復加，日飯那得升。",
            "殘年卧閭巷，盛事望友朋。",
            "得見君奮飛，吾甘老薪蒸。"
        ],
        "title": "寄幼安",
        "id": "f2d5b1e9-3f53-4b45-aaf1-dd2023fd8150"
    },
    {
        "author": "周孚",
        "paragraphs": [
            "曲檻臨煙雨，書來政獨憑。",
            "斷崖青自獻，森樹綠相仍。",
            "勝踐吾方夢，長閒子未應。",
            "聊煩相佳處，衰老欲依僧。"
        ],
        "title": "次韻寄從之時聞游善權寺",
        "id": "aea3aecd-f214-4b35-b6fe-7539e86756bd"
    },
    {
        "author": "周孚",
        "paragraphs": [
            "此生毛髮燎洪鑪，二豎駸駸更擣虛。",
            "惡劇方渠甚炮炙，殘年非子已丘墟。",
            "較量絕藝真神似，驚怪羸骸却壯如。",
            "莫道何顒百無著，識君嘗自十年初。"
        ],
        "title": "贈侯元英予病療之而愈",
        "id": "d132bddb-cd2c-4a91-b0ca-775d2a146e23"
    },
    {
        "author": "周孚",
        "paragraphs": [
            "東坡戲作有聲畫，歎息何人爲賞音。",
            "雨葉煙梢出新意，老夫知子用功深。"
        ],
        "title": "題所畫梅竹二首  其一",
        "id": "869394fa-4dad-4ae2-b1d7-a984b495e625"
    },
    {
        "author": "周孚",
        "paragraphs": [
            "駸駸老境困埃塵，開卷霜林解笑人。",
            "畫地饞涎君莫怪，十年魂斷故園春。"
        ],
        "title": "題所畫梅竹二首  其二",
        "id": "b4c0ba75-412d-4425-b0df-12a620f308b6"
    },
    {
        "author": "周孚",
        "paragraphs": [
            "吳門南望水漫漫，擬欲高飛欠羽翰。",
            "老境思渠甚饑渴，尺書煩子問平安。",
            "自知譜牒俱冰氏，敢厭班資但虱官。",
            "它日相逢吾有約，秋霜侵鬢折腰難。"
        ],
        "title": "次韻朱子代兼懷君任教授年兄二首  其一",
        "id": "47469b06-8658-4748-8e9e-606a4706cc4f"
    },
    {
        "author": "周孚",
        "paragraphs": [
            "粲粲新詩墮我前，夜深霜月照瓊田。",
            "共驚敗榻才三語，大勝塵編更十年。",
            "伏櫪世誰憐老驥，浮空君自笑饑鳶。",
            "一窮似我那須怪，解困吾曹始是天。"
        ],
        "title": "次韻朱子代兼懷君任教授年兄二首  其二",
        "id": "d54f4f65-1387-4c40-aebb-b0b8016669db"
    },
    {
        "author": "周孚",
        "paragraphs": [
            "耕田畏秋旱，我老將奈何。",
            "清晨一葉舟，凌此萬頃波。",
            "此豈我欲然，食口如鴈鵞。",
            "逢迎非本心，慚負生積疴。",
            "君看柴桑翁，當時亦絃歌。",
            "人前强磨洗，謂與渠同科。",
            "悠悠天壤間，何向非南柯。",
            "餐錢苟有贏，吾願初無多。",
            "歸從五㹀牛，自種千把禾。",
            "不學陶士衡，衰年更婆娑。"
        ],
        "title": "別鄉舊",
        "id": "0cff2077-87de-4444-8dbd-25f03ae39b5e"
    },
    {
        "author": "周孚",
        "paragraphs": [
            "隴月撩人特地圓，真成千里共嬋娟。",
            "尺書好附今年雁，別酒嘗聽去夏蟬。",
            "二頃未知何處是，九原誰似此翁賢。",
            "老懷欲語還惆悵，腸斷春江上水船。"
        ],
        "title": "寄從之時聞黄丈仲秉初亡",
        "id": "d9a04469-c70f-48f9-8a51-6d06d4f69bab"
    },
    {
        "author": "周孚",
        "paragraphs": [
            "新詩可但老夫降，窺杜真能見牖窗。",
            "靜夜飛泉鳴遠壑，莫秋孤月印晴江。",
            "絃從渠去雖難續，鼎自君來信可扛。",
            "銀燭高張那得爾，且揩眵眼伴殘缸。"
        ],
        "title": "次韻題南仲詩卷兼柬廷珍",
        "id": "c906149b-04ce-4c3d-80e4-fbc6b20384f6"
    },
    {
        "author": "周孚",
        "paragraphs": [
            "不須沽酒別陶潜，修竹陰陰翠滿簾。",
            "拂拭面前塵土案，與君相對課楞嚴。"
        ],
        "title": "次韻鶴林伸書記",
        "id": "8f1dfa8b-33f2-45a5-98e2-3354291dac19"
    },
    {
        "author": "周孚",
        "paragraphs": [
            "官槐廣文舍，愧子獨來頻。",
            "老境寧高位，衰年只病身。",
            "平生長孺戇，半世子雲貧。",
            "照影吾猶笑，如渠豈貴人。"
        ],
        "title": "日者吳九萬精三命又精於相三命則吾不知骨相不媚則吾自知之",
        "id": "69419b82-143d-4524-8181-8023efad236f"
    },
    {
        "author": "周孚",
        "paragraphs": [
            "欹傾老屋寄江濱，曾見官居四過春。",
            "兩屐崎嶇那憚遠，一尊倉卒不言貧。",
            "舊游到此俱塵迹，異縣惟君是故人。",
            "偪仄老懷無與語，更炊香稻住逡巡。"
        ],
        "title": "贈胡應誠",
        "id": "7ecb6fe1-4515-4766-8421-51808da9449f"
    },
    {
        "author": "周孚",
        "paragraphs": [
            "別甑炊香飯，吾方望子來。",
            "難從瘦筇覓，試著小詩催。",
            "老語元誰聽，幽懷始此開。",
            "虛庭佇明月，相與少徘徊。"
        ],
        "title": "招陳生飯",
        "id": "6fa37132-543c-4126-babd-2a2db215bed1"
    },
    {
        "author": "周孚",
        "paragraphs": [
            "子肯來從我，塵沙兩鬢黄。",
            "饑鷹那擇肉，老雁尚隨陽。",
            "蠹簡真堪怨，寒醅未易忘。",
            "嘐嘐浴沂老，吾敢笑渠狂。"
        ],
        "title": "次陳生韻",
        "id": "18124cc3-74eb-4291-8d14-1464fd4aedbe"
    },
    {
        "author": "周孚",
        "paragraphs": [
            "髯何不見二年餘，落魄京塵强健無。",
            "淮上風沙尤可厭，今年我亦白髭鬚。"
        ],
        "title": "寄何髯",
        "id": "4d4bac9d-2005-453f-a522-e03d5959cc13"
    },
    {
        "author": "周孚",
        "paragraphs": [
            "力學世不售，甘心委埃塵。",
            "悠悠長夜臺，一往不願晨。",
            "雖過賈誼年，竟似黔婁貧。",
            "施施者誰子，佩玉拖朝紳。",
            "交游能幾何，又復失此人。",
            "妙語不可繼，老懷向誰親。",
            "憶昔共艱阨，我軀猶子身。",
            "右轂忽爾摧，此去良苦辛。",
            "豈無堂堂交，政恐難與仁。",
            "載歌黄鳥詩，老淚淋衣巾。"
        ],
        "title": "哭彥康次德裕韻",
        "id": "71177632-4008-458b-8ce5-2df90c447123"
    },
    {
        "author": "周孚",
        "paragraphs": [
            "寄語溪頭赤鯶公，只今爲計莫匆匆。",
            "直須整頓乾坤了，却駕飈輪迓此翁。"
        ],
        "title": "汪倅生日二首  其一",
        "id": "f170ff9c-50f6-436e-a671-492aea992624"
    },
    {
        "author": "周孚",
        "paragraphs": [
            "大兒文采漢於菟，叔季駸駸汗血駒。",
            "當有傳家如此少，請公但醉碧琳腴。"
        ],
        "title": "汪倅生日二首  其二",
        "id": "2eef1c60-a22a-4d8b-8978-1f612f32829f"
    },
    {
        "author": "周孚",
        "paragraphs": [
            "煌煌百寶函，珠璧爛星月。",
            "驚倒西域胡，祥光與天接。"
        ],
        "title": "金山十詠呈坦叔 奎文閣",
        "id": "b58df15a-e242-44b5-a436-370c75441611"
    },
    {
        "author": "周孚",
        "paragraphs": [
            "江雲隠簷楹，海月浄窗几。",
            "安得德雲來，與渠同徙倚。"
        ],
        "title": "金山十詠呈坦叔 妙高臺",
        "id": "db3f1429-4962-42f7-94db-5812de892fb6"
    },
    {
        "author": "周孚",
        "paragraphs": [
            "大地不解容，四衆俱欲殺。",
            "不辨如是心，定難消此衲。"
        ],
        "title": "金山十詠呈坦叔 付衣堂",
        "id": "113b433a-6efb-478b-8157-5ece630a8975"
    },
    {
        "author": "周孚",
        "paragraphs": [
            "微風不動波，瑩可照毛髮。",
            "誰解與渠磨，寒空秋夜月。"
        ],
        "title": "金山十詠呈坦叔 玉鑑堂",
        "id": "64c27788-918a-48dc-919e-0f22142951ba"
    },
    {
        "author": "周孚",
        "paragraphs": [
            "餘妖屏蛇虺，老屋化金碧。",
            "惜無柳柳州，爲銘巖下石。"
        ],
        "title": "金山十詠呈坦叔 頭陀巖",
        "id": "a8328b36-2124-477b-bd01-5d67b63fac1b"
    },
    {
        "author": "周孚",
        "paragraphs": [
            "一辱雲漢章，林壑遂增價。",
            "便是補陀峰，還須避三舍。"
        ],
        "title": "金山十詠呈坦叔 雄跨堂",
        "id": "fc4ffd24-1502-4968-91a8-8b45d84b90bc"
    },
    {
        "author": "周孚",
        "paragraphs": [
            "不見碧眼胡，忽忽心未穩。",
            "印心須此經，煩君剩傳本。"
        ],
        "title": "金山十詠呈坦叔 楞伽室",
        "id": "f678eaad-7d8d-4805-adc7-1f5f03aa5f9a"
    },
    {
        "author": "周孚",
        "paragraphs": [
            "誰云滄溟深，一吸了無在。",
            "試問何樣人，身如椰子大。"
        ],
        "title": "金山十詠呈坦叔 吞海亭",
        "id": "9c1e4ef7-033c-46d9-b497-aac8cbe30203"
    },
    {
        "author": "周孚",
        "paragraphs": [
            "寥寥清夜月，現此亭中水。",
            "誰能同斯游，歸喚寒山子。"
        ],
        "title": "金山十詠呈坦叔 浸月亭",
        "id": "f2ac291b-be1b-46da-961b-82ba21752f90"
    },
    {
        "author": "周孚",
        "paragraphs": [
            "方驚匹練橫，忽駭羣羊散。",
            "縱使踣蒼崖，老禪唯解看。"
        ],
        "title": "金山十詠呈坦叔 卷雪亭",
        "id": "d7c57baf-af8c-451a-ba8b-bf8f75e99531"
    },
    {
        "author": "周孚",
        "paragraphs": [
            "不待丹砂入頰紅，長生元復自陰功。",
            "但令仁與甘棠似，甲子三周會見公。"
        ],
        "title": "趙漕再可生日  其一",
        "id": "c0cde240-69a5-4cb5-82df-fc689e848a26"
    },
    {
        "author": "周孚",
        "paragraphs": [
            "萬頃春江一葦杭，追鋒歸去覲明光。",
            "明年此夜端門宴，應向紅雲侍玉皇。"
        ],
        "title": "趙漕再可生日  其二",
        "id": "ce29dcc6-88e9-4b63-95e3-d726bf2bd40e"
    },
    {
        "author": "周孚",
        "paragraphs": [
            "一杯請壽碧琳腴，倦客駸駸欲白須。",
            "會見廟堂登聖相，自甘山澤著臞儒。"
        ],
        "title": "趙漕再可生日  其三",
        "id": "9d5fd2ac-b894-4a67-81f1-91ffae95ed28"
    },
    {
        "author": "周孚",
        "paragraphs": [
            "別君所畦槐，忽已蔭簷瓦。",
            "三年望歸船，老屋勤掃灑。",
            "只今十日款，信是天所假。",
            "朝粳語已麋，夜燭醉還炧。",
            "兒童互窺覘，有客如此寡。",
            "觀君豈癯仙，鬢蒼面如赭。",
            "不應酸寒債，亦復似東野。",
            "怱怱從此去，孰是知音者。",
            "折腰易斗粟，吾輩計亦下。",
            "我場無良苗，何由縶君馬。"
        ],
        "title": "送周譽卿尉通城",
        "id": "4406da52-b830-4766-99b0-dee1832bb20c"
    },
    {
        "author": "周孚",
        "paragraphs": [
            "來償綺語債，各已鬢星星。",
            "宿債吾方困，迷塗子遽醒。",
            "真爲鏡空老，不負佛名經。",
            "一紙龍鍾語，憐君獨肯聽。"
        ],
        "title": "何山人欲爲僧",
        "id": "bf22af47-7d90-4d3c-86fd-033229311644"
    },
    {
        "author": "周孚",
        "paragraphs": [
            "莫年何處是菟裘，逆帽黄塵子更愁。",
            "開卷只今先有讖，晚煙寒葦兩沙鷗。"
        ],
        "title": "書日新煙江秋晚圖後",
        "id": "73ee48d8-8fdf-458e-9558-fb8357204fc2"
    },
    {
        "author": "周孚",
        "paragraphs": [
            "冰崖雪嶺鬭巉巖，中有新詩子試參。",
            "短笠輕蓑釣寒瀨，爲君題出是江南。"
        ],
        "title": "題宣書記塞門積雪圖此圖真柳子厚所謂千山鳥飛絕萬逕人蹤滅者若孤舟蓑笠翁獨釣寒江雪則以余詩見之",
        "id": "07d6050f-0703-46e4-a228-518cfa0d3acd"
    },
    {
        "author": "周孚",
        "paragraphs": [
            "論高不蘧蒢，語妙無摘裂。",
            "堂堂正始流，渠可補此缺。",
            "斯文久不見，老意今始愜。",
            "摩挲斲輪具，兩手付已決。",
            "吾聞古志士，立操凜冰雪。",
            "方其自樹立，政復誰識別。",
            "書成付後世，豈爲兒輩設。",
            "浮雲雖晻鬰，孤月終皎潔。",
            "此言如苦荼，乞子甘齒頰。"
        ],
        "title": "趙從之詩來次韻寄之",
        "id": "ad88756d-53e2-4376-9787-a07e6370b702"
    },
    {
        "author": "周孚",
        "paragraphs": [
            "君行還過永陽郡，忽憶老夫嘗賦詩。",
            "庶子泉頭納涼處，醉翁亭上送秋時。",
            "春來猿鳥應思我，別後林泉定付誰。",
            "爲語東風木芍藥，暮年衰鬢不相宜。"
        ],
        "title": "送李清宇因寄滁陽舊游",
        "id": "ca9931cc-c75e-4c78-8e8d-8fe1a2352a57"
    },
    {
        "author": "周孚",
        "paragraphs": [
            "卧沙老木强雕鎪，正自旁人替子羞。",
            "縱使今年果騰踏，也應笑倒鄧元侯。"
        ],
        "title": "贈相者",
        "id": "f67d40fc-04af-41c1-86a6-a958c451c30f"
    },
    {
        "author": "周孚",
        "paragraphs": [
            "山林未成歸，須鬢各已老。",
            "下田我方耘，薄俸子始飽。",
            "緬懷千里駕，荒徑宿秋草。",
            "誰知剝啄聲，真來慰懷抱。",
            "崎嶇得一笑，支拄費百巧。",
            "羈窮了如舊，但覺詩愈好。",
            "青山艷桃李，淥水漾芹藻。",
            "惟時夏正中，觸熱畏長道。",
            "子車且休息，我屋當洒掃。",
            "覿面尚未旬，語離無乃早。",
            "槐陰可縱觴，共子一傾倒。",
            "但恐老伯松，羞觀太玄草。"
        ],
        "title": "次韻張元功見貽",
        "id": "04c9e5ef-d60f-4290-9a2c-dd20119d79d8"
    },
    {
        "author": "周孚",
        "paragraphs": [
            "駸駸胡馬驕，漠漠楚氛惡。",
            "妖區未灰釘，劇陣猛刺斫。",
            "向來百金軀，垂老付溝壑。",
            "頭涔何必療，心悸還自愕。",
            "平生陳孺子，夙佩千金諾。",
            "渠如早奮飛，艱歲終有託。",
            "那知亦蹭蹬，正復同索寞。",
            "汙池雜蛟蜃，叢艾紛燕雀。",
            "窮檐倚楹歎，搏擊望一鶚。",
            "祝君魯曹子，玉陛奏方略。",
            "銘功燦燕石，畫像雄漢閣。",
            "平時萬戶賞，端不羞衛霍。",
            "屠羊反故肆，吾分本藜藿。"
        ],
        "title": "寄陳德厚",
        "id": "9de70508-3dff-4b14-8868-1c1367ac1f0c"
    },
    {
        "author": "周孚",
        "paragraphs": [
            "玩世子方窮巷，懷人渠已荒丘。",
            "文舉舊陪何尹，退之今信宣州。"
        ],
        "title": "書王偉詩卷六言二首  其一",
        "id": "7c040933-58a0-4909-b2f0-c0c068564039"
    },
    {
        "author": "周孚",
        "paragraphs": [
            "政自磊磊落落，不須草草怱怱。",
            "嘗興懷後山老，肯著眼豫章公。"
        ],
        "title": "書王偉詩卷六言二首  其二",
        "id": "5bd1b123-a9f6-479f-ba29-4adde841ad6d"
    },
    {
        "author": "周孚",
        "paragraphs": [
            "秋霜草花落，夢君浮屠宮。",
            "羈魂得清游，短章見深衷。",
            "破屋仰見天，何人記盧仝。",
            "相逢大槐國，一笑仍怱怱。",
            "與君十年交，九年悲轉蓬。",
            "君行牛斗南，我在淮漢東。",
            "修途繚山岳，此會何緣同。",
            "伏枕自歎息，衰懷托西風。",
            "啾啾籬間雀，冉冉天際鴻。",
            "擔簦亦何憾，吾生自當窮。",
            "扁舟具蓑笠，久已藏胸中。",
            "它年君來時，葦間尋此翁。"
        ],
        "title": "夢與辛幼安遇於一精舍予賦詩一篇覺而記其卒章云它年寄書處當記盧仝窮因賦此詩寄之",
        "id": "dec4b62a-f7bc-40f3-bf1f-329c1dd61a11"
    },
    {
        "author": "周孚",
        "paragraphs": [
            "耆德今無幾，公誰敢比肩。",
            "甘泉方舊籍，京兆遽新阡。",
            "清議今何負，遺書竟莫傳。",
            "單杯無自奠，老淚倍潸然。"
        ],
        "title": "代人作孫尚書挽詞二首  其一",
        "id": "636210c2-0c06-416e-b579-12f88920b4db"
    },
    {
        "author": "周孚",
        "paragraphs": [
            "平生玩鷗老，韓孟復相逢。",
            "暮齒俱三虎，中途止一龍。",
            "公今還此逝，吾老欲誰從。",
            "它日延陵劍，猶堪挂墓松。"
        ],
        "title": "代人作孫尚書挽詞二首  其二",
        "id": "79447244-4b2a-4578-96f8-fe87c1615c4d"
    },
    {
        "author": "周孚",
        "paragraphs": [
            "皖公城外佳山水，經歲登臨亦快哉。",
            "未省曾逢玉蟾否，已應親弔石牛來。",
            "洗空俗垢吾方羨，收盡詩材子始回。",
            "紫筍舊芽應好在，午窗春鼾正如雷。"
        ],
        "title": "寄趙從之",
        "id": "aaee6f25-1dad-461a-b0a3-05328878838d"
    },
    {
        "author": "周孚",
        "paragraphs": [
            "平生湖海老元龍，何事低徊向此中。",
            "恥把曠懷陪聚蟻，力將幽趣付冥鴻。",
            "甑當墮處真堪笑，錐到無時未服窮。",
            "他日徵來豹林谷，尚應叉手對諸公。"
        ],
        "title": "題薛希誼傲窗",
        "id": "0d969972-1813-4639-aadc-6887d25b2a3c"
    },
    {
        "author": "周孚",
        "paragraphs": [
            "鼎鼎百年才一炊，人生何處是真依。",
            "百方莫放癡蠅出，一語還驚俊鶻飛。",
            "喜子解圓今日話，看誰能湊此翁機。",
            "不須更說衡山事，只得渠家半芋歸。"
        ],
        "tags": [
            "衡山"
        ],
        "title": "次韻杜正南訥長老",
        "id": "75aff988-0e02-4006-bb70-40d92afc7676"
    },
    {
        "author": "周孚",
        "paragraphs": [
            "寒繒配新編，得公章貢信。",
            "日日望公歸，枯株借餘潤。",
            "公今向何所，寂寞返鄉郡。",
            "風江困沿洄，雨嶺倦登頓。",
            "豨膏運方穿，自古同此恨。",
            "吾儕互驚惋，公意誰喜慍。",
            "新醅醇易醉，晚稻香可飯。",
            "已無越吟悲，那有楚騷怨。",
            "平生白鷗盟，天與諧夙願。",
            "玉音久不嗣，故歲行欲盡。",
            "空齋撥殘灰，哀鴻有餘韻。",
            "繫書元浪語，安否倩誰問。",
            "寒燭識此懷，詩成泣餘寸。"
        ],
        "title": "冬夜懷陳丈侍郎",
        "id": "a1fd3e8e-0b70-41cc-8c99-5aa004024315"
    },
    {
        "author": "周孚",
        "paragraphs": [
            "好學有如此，肯來從我游。",
            "閒名知未謝，老面不勝羞。",
            "政復勤三上，行當讓一頭。",
            "寒魚在沮洳，縱有不須求。"
        ],
        "title": "答陳渙見贈",
        "id": "7c3e0061-9c69-46f1-be3f-1a5e8aaae016"
    },
    {
        "author": "周孚",
        "paragraphs": [
            "孤鴻茫茫暮天闊，問君章貢何時發。",
            "去年不得一字書，今日又看千里月。",
            "向來人物推此邦，至人不死惟老龐。",
            "請君剩釀蒲萄酒，爲君酹渠須百缸。"
        ],
        "title": "聞辛幼安移漕京西",
        "id": "d2fcc76a-1b35-4281-b65f-3e5168d4a2a8"
    },
    {
        "author": "周孚",
        "paragraphs": [
            "拍板門槌且罷休，又將竿木向何州。",
            "瘦藤去處君知否，袖有黄巢折劍頭。"
        ],
        "title": "送印禪師赴雪竇二首  其一",
        "id": "331f516e-a905-453d-b520-c4161f3ba78c"
    },
    {
        "author": "周孚",
        "paragraphs": [
            "師子峰高壓白雲，當時此老最尖新。",
            "百年舊事誰昭洗，今日南來又蜀人。"
        ],
        "title": "送印禪師赴雪竇二首  其二",
        "id": "212f8869-ccf1-4465-8037-24fb405ce1b3"
    },
    {
        "author": "周孚",
        "paragraphs": [
            "斷雲疎處雨瀟瀟，强挽歸舟候晚潮。",
            "除却王生貧病客，更誰解識蓋寬饒。"
        ],
        "title": "送向漕端叔二首  其一",
        "id": "7980a6f6-870f-4845-9fdf-f55033ea0ba2"
    },
    {
        "author": "周孚",
        "paragraphs": [
            "紛紛寵辱不須驚，且把遺編較兩程。",
            "不負虎丘山下語，此翁真是老書生。"
        ],
        "title": "送向漕端叔二首  其二",
        "id": "bdc054f8-1b21-4b75-99a9-61679f7b93eb"
    },
    {
        "author": "周孚",
        "paragraphs": [
            "窮年蠹魚癡，吾伎止此耳。",
            "圯下一編書，宜州老太史。",
            "欲追千里駕，竟作一簣止。",
            "隔江招手處，此事付之子。",
            "秋蟬蛻寒林，祝渠從此始。"
        ],
        "title": "次韻答周子友同年",
        "id": "964b4f18-9df9-4677-83fa-fb0d4990a774"
    },
    {
        "author": "周孚",
        "paragraphs": [
            "霜風凜凜戰征帆，夜月船窗許對談。",
            "當日心期付張八，莫年詩筆憶陳三。",
            "玉難售楚真堪歎，竽解欺齊竊自慚。",
            "垂橐歸來未糊口，更煩米價問淮南。"
        ],
        "title": "寄庭藻",
        "id": "146dec7c-f9d1-4a7e-a068-317cc10b242c"
    },
    {
        "author": "周孚",
        "paragraphs": [
            "姚魏匆匆已過時，山丹萱草不禁詩。",
            "回頭笑問朱都史，玉葉霜花恨較遲。"
        ],
        "title": "偶成戲朱元禮",
        "id": "8fefe57a-fc34-4f6f-97af-fbc6e8cfa77b"
    },
    {
        "author": "周孚",
        "paragraphs": [
            "哀訃馳千里，荒詞侑一尊。",
            "潘輿春事改，衛幕舊儀存。",
            "公子悲懷橘，家人記采蘩。",
            "傷心南埭路，愁看莫雲昏。"
        ],
        "title": "代作高氏令人挽詞  其一",
        "id": "b8a0c201-98cf-4c62-8d3a-7f71fe671fb1"
    },
    {
        "author": "周孚",
        "paragraphs": [
            "自愧十年舊，飽聞林下風。",
            "嬪夫冀缺敬，教子范滂忠。",
            "遺跡風驚燭，芳名月滿空。",
            "憑誰相蒿挽，第入召南中。"
        ],
        "title": "代作高氏令人挽詞  其二",
        "id": "328c6854-17a0-4509-9a7e-70070d7d5ed4"
    },
    {
        "author": "周孚",
        "paragraphs": [
            "穀雨晴時春晝長，鷓鴣啼處百花香。",
            "誰能爲喚渠儂起，共對東風笑一場。"
        ],
        "title": "題三睡圖",
        "id": "a2d1f74a-9e63-45d5-85dd-415507c8c73e"
    },
    {
        "author": "周孚",
        "paragraphs": [
            "王郎駸駸巴馬子，歷塊過都心未已。",
            "向來上書款天關，肯使佛狸飲江水。",
            "長牋小字寄我詩，祝君窮達自有時。",
            "縱貧不礙草玄樂，至老勿起沉湘悲。"
        ],
        "title": "贈王履方",
        "id": "eafd58e9-79f3-4f50-9384-85f0c3042b0d"
    },
    {
        "author": "周孚",
        "paragraphs": [
            "昭代知名易，中年話別難。",
            "我方安句曲，子莫貸樓蘭。",
            "鶴料從何給，鷗盟想未寒。",
            "塵埃雙白髮，從此更彫殘。"
        ],
        "title": "送日新",
        "id": "f0aeeadc-53d3-42a1-877f-474a2695a3a4"
    },
    {
        "author": "周孚",
        "paragraphs": [
            "十年黄鵠山南寺，汲水煎茶識大蘇。",
            "忽作遼天驚鶴去，同堂誰念老申徒。"
        ],
        "title": "次韻德裕紀夢  其一",
        "id": "934902cc-9bfa-4f08-bbeb-e21c00f70f29"
    },
    {
        "author": "周孚",
        "paragraphs": [
            "山下寒沙咽暗泉，故人何在又彫年。",
            "從今祇合逃禪去，老境如蠶已再眠。"
        ],
        "title": "次韻德裕紀夢  其二",
        "id": "24d9d70d-b161-48b8-b97d-c7e96bb7b300"
    },
    {
        "author": "周孚",
        "paragraphs": [
            "九曲新詩誰解續，令人氣短北窗前。",
            "聞君近得丘遲筆，不墮斯文信有天。"
        ],
        "title": "次韻德裕紀夢  其三",
        "id": "e5dc0a09-5be9-4799-91f7-26ca777652b3"
    },
    {
        "author": "周孚",
        "paragraphs": [
            "踵門人已笑，那更話因依。",
            "我技真呈拙，君材自造微。",
            "一官俱蠹簡，兩地各鶉衣。",
            "踏遍江南路，扁舟今又歸。"
        ],
        "title": "次韻送師廷珍忠州學官",
        "id": "3f5ae11c-e9f1-4f48-921f-6a39b8c31497"
    },
    {
        "author": "周孚",
        "paragraphs": [
            "長安冠蓋地，子別竟誰依。",
            "又復歲華晚，尚應生事微。",
            "澆漓寧可醉，敝垢不堪衣。",
            "定憶巴山路，春風聽姊歸。"
        ],
        "title": "次韻王南仲",
        "id": "e49e1840-871f-4cef-b11a-8c3d94501737"
    },
    {
        "author": "周孚",
        "paragraphs": [
            "祁公老孫子，晚得兩朱輪。",
            "宵旰方今日，論詩欠此人。",
            "應嫌江月冷，却看嶺梅春。",
            "北雁不能到，音書何自頻。"
        ],
        "title": "有懷容州杜丈",
        "id": "24bb20f5-70f6-49b8-a90a-8c37b785b628"
    },
    {
        "author": "周孚",
        "paragraphs": [
            "趺坐寒窗墮夕陽，向時五鬼未銷亡。",
            "方穿顧子猶名士，枉尺嗟吾亦漫郎。",
            "未暇共傾元亮酒，試來重譜蔚宗香。",
            "三生蠹簡猶餘債，爲語平生盛孝章。"
        ],
        "title": "贈沈子顒",
        "id": "3632becb-075f-48aa-bb8e-ab4bdd3ce9dd"
    },
    {
        "author": "周孚",
        "paragraphs": [
            "渺渺天童路，今年草又秋。",
            "凈缾誰解趯，鈍斧子牢收。",
            "作略如投子，生涯只趙州。",
            "山田一盂飯，此外更何求。"
        ],
        "title": "送崇長老",
        "id": "55166057-d113-4e86-a438-4346879c955f"
    },
    {
        "author": "王質",
        "paragraphs": [
            "漢水之清，其石粼粼。",
            "仁壽公來思，漢水則清。"
        ],
        "title": "樞相宣撫虞公壽雅 漢清 其一",
        "id": "d65e553b-dd3d-4def-8af0-dbd3fbd9d7a8"
    },
    {
        "author": "王質",
        "paragraphs": [
            "漢水之濁，其洄澳澳。",
            "仁壽公往思，漢水則濁。"
        ],
        "title": "樞相宣撫虞公壽雅 漢清 其二",
        "id": "9aae3503-8711-494e-bf83-8623fbc07713"
    },
    {
        "author": "王質",
        "paragraphs": [
            "農耰于野，不蹂一苗。",
            "賈馳于郊，不驚一毛。",
            "公在襄陽，民生逍遥。"
        ],
        "title": "樞相宣撫虞公壽雅 漢清 其三",
        "id": "207ac4ec-c8de-42fa-9e62-568950fe489b"
    },
    {
        "author": "王質",
        "paragraphs": [
            "公來自東，襄民蹙蹙，止公毋西。"
        ],
        "title": "樞相宣撫虞公壽雅 漢清 其四",
        "id": "b938c1b5-072e-49aa-b75b-ba7fbec115c0"
    },
    {
        "author": "王質",
        "paragraphs": [
            "公來自吳，襄民蹙蹙，止公毋蜀。"
        ],
        "title": "樞相宣撫虞公壽雅 漢清 其五",
        "id": "c60fdcfa-03af-4ea7-a726-4002a19e0adf"
    },
    {
        "author": "王質",
        "paragraphs": [
            "金我襄城，湯我漢江。",
            "春我之筐，秋我之箱。"
        ],
        "title": "樞相宣撫虞公壽雅 漢清 其六",
        "id": "3b5a6c7e-a4f2-4da1-bba4-0f52630191e9"
    },
    {
        "author": "王質",
        "paragraphs": [
            "我耄皤皤，公昔年之，而曷捐之。"
        ],
        "title": "樞相宣撫虞公壽雅 漢清 其七",
        "id": "25877fe5-25e9-406c-8cb9-45f001eb2ce5"
    },
    {
        "author": "王質",
        "paragraphs": [
            "我孩嬰嬰，公昔體之，而曷置之。"
        ],
        "title": "樞相宣撫虞公壽雅 漢清 其八",
        "id": "334084f3-c918-4970-87f9-9b6fa56c8cc0"
    },
    {
        "author": "王質",
        "paragraphs": [
            "日月躞躞，勿黧公色。",
            "霜露烈烈，勿華公髮。"
        ],
        "title": "樞相宣撫虞公壽雅 漢清 其九",
        "id": "eceeaab4-931e-4f03-9bdc-2a010cd14f6b"
    },
    {
        "author": "王質",
        "paragraphs": [
            "公髮勿華，我生則遐。",
            "籲彼蒼天，佑我皇家。"
        ],
        "title": "樞相宣撫虞公壽雅 漢清 其一○",
        "id": "78beb0a0-da33-4e50-be51-4cf75d2ae070"
    },
    {
        "author": "王質",
        "paragraphs": [
            "江之沄沄，艫之賁賁。",
            "敵之休休，震于崑崙。",
            "仁壽公一臨，靡靡其傾。"
        ],
        "title": "樞相宣撫虞公壽雅 江艫 其一",
        "id": "a1b37e9f-910d-4e17-bd82-c32a35bd1e0b"
    },
    {
        "author": "王質",
        "paragraphs": [
            "江之洋洋，艫之揚揚。",
            "敵之煌煌，孔熾厥芒。",
            "仁壽公一噓，蕭蕭其凉。"
        ],
        "title": "樞相宣撫虞公壽雅 江艫 其二",
        "id": "57f6c7b1-5fe4-4a2f-9823-9bb0f2ad2530"
    },
    {
        "author": "王質",
        "paragraphs": [
            "天子在宮，有恫悒悒。",
            "神主在廟，有震岌岌。",
            "暨我國人，以莫不惕。"
        ],
        "title": "樞相宣撫虞公壽雅 江艫 其三",
        "id": "0a003ac9-f21a-4f94-aa79-dde2a3f13957"
    },
    {
        "author": "王質",
        "paragraphs": [
            "在宮雍雍，金石其音。",
            "在廟湛湛，虎兕其扃。",
            "暨我國人，以莫不寧。"
        ],
        "title": "樞相宣撫虞公壽雅 江艫 其四",
        "id": "f3357a04-b050-4aed-9374-9de58b1bb858"
    },
    {
        "author": "王質",
        "paragraphs": [
            "有庚之寅，維公其生。",
            "在巳之辛，維公其成。",
            "而有斯厄，而有斯人。",
            "匪天之私，伊宋之仁。"
        ],
        "title": "樞相宣撫虞公壽雅 江艫 其五",
        "id": "9a5bfdda-5101-40d1-9d9f-342024433f0c"
    },
    {
        "author": "王質",
        "paragraphs": [
            "大江之濱，采石之津。",
            "波之淪淪，石之粼粼。",
            "謂公可堙，江則可塵。",
            "山之嶔嶔，隰之畇畇。",
            "謂公可磨，山則可簪。"
        ],
        "title": "樞相宣撫虞公壽雅 江艫 其六",
        "id": "0577f66d-16a9-42d1-9d89-248545218584"
    },
    {
        "author": "王質",
        "paragraphs": [
            "文章開紫垣，委耀照黄扉。",
            "崇雉抱高墉，長虹曳華榱。",
            "浮闌翼交楯，戟衣摇縹粉。",
            "石紋浪花碎，紫光射金鼎。",
            "珠𤪌明黼領，劍鏢玉螭冷。",
            "槐香吹鬢影，相對青炯炯。"
        ],
        "title": "故事三公皆黄閣作黄閣辭",
        "id": "b7016fa2-6229-4ae6-8958-e6b09e6284b3"
    },
    {
        "author": "王質",
        "paragraphs": [
            "寶篆結金紋，玉皇衣上雲。",
            "飛馳雙日月，開閉幾乾坤。",
            "靈夔挾輈吼，幰弩指幡首。",
            "絳霏密葱蒨，隠隠龜銜紐。",
            "祥文寫天影，壽骨聳嶽頂。",
            "蓮巢秋風泠，甘守相國印。"
        ],
        "title": "故事相國金印紫綬三公亦如之作金印辭",
        "id": "389a2200-4bfb-4507-9d34-a1bdbe444026"
    },
    {
        "author": "王質",
        "paragraphs": [
            "四海一山玉，切作冠巑岏。",
            "冠上戴明月，履下踏飛湍。",
            "肺腸裹林壑，表裏交珊珊。",
            "上界雪可飽，下土人希餐。",
            "三春鎮長在，九夏何曾殘。",
            "大千薝蔔林，巨萬梅花團。",
            "花惟白皓皓，巾自烏漫漫。",
            "純玉龍爭飛，雜玉龍皆蟠。",
            "千丈亭不歷，九尺庵隨看。",
            "摩雲起高崖，運斤吾能刊。",
            "書空結奇字，擘鏡誰能觀。",
            "須彌有數盡，此興無時闌。"
        ],
        "title": "永興丞以皓雪鮮梅奇語見示戲占閒人浪辭酬之",
        "id": "3decca80-d674-4804-a893-88599d5b4909"
    },
    {
        "author": "王質",
        "paragraphs": [
            "我性愛風竹，歷耳如筦弦。",
            "兩日偶不聞，但見青摩烟。",
            "半夜意展轉，時聞雁翩翩。",
            "未能叫雲月，而我獨不眠。",
            "抱被夜徙榻，空堂秋山連。",
            "亦有鷗鷺栖，歷歷鳴更傳。",
            "爲汝飲一杯，問汝以一言。",
            "不居蘆葦中，乃巢蒼翠巔。",
            "蕭蕭西風多，一等菰蒲寒。",
            "遠來有相伴，汝等豈不賢。",
            "不覺點急急，難通意惓惓。",
            "振翼忽飛去，江湖水連天。"
        ],
        "title": "聞雁",
        "id": "b2e6d5ad-edc4-44ed-9dd8-70639fbc78c9"
    },
    {
        "author": "王質",
        "paragraphs": [
            "僕贈荷，吾友清陰多。",
            "爲我生凉飆，寒輝相盪摩。",
            "姑徐徐，勿急急，欹爾綠玉盤，傾爾白玉粒。"
        ],
        "title": "荷柳松竹贈答 僕贈荷",
        "id": "523bb47b-96f2-4f9f-9277-f3a0710a4e5c"
    },
    {
        "author": "王質",
        "paragraphs": [
            "荷遜柳，短茁非脩莖。",
            "焉如子妙密，騰起敷層陰。",
            "明月上，子勿障，主欲務遐觀，清宇任昭曠。"
        ],
        "title": "荷柳松竹贈答 荷遜柳",
        "id": "b2c2b19d-f6ff-46b1-86ed-ce49d118eb31"
    },
    {
        "author": "王質",
        "paragraphs": [
            "柳遜竹，弱植短奇節。",
            "戛玉仍鏗金，難攀子清絕。",
            "主睡酣，毋驚醒，遲主江湖歸，相與獻清影。"
        ],
        "title": "荷柳松竹贈答 柳遜竹",
        "id": "d694e30a-a69e-4093-9c67-95b798d1e3d9"
    },
    {
        "author": "王質",
        "paragraphs": [
            "竹遜松，古氣摩空纏。",
            "鐵石作風骨，可以班主賢。",
            "虛空中，走河海，主不好世音，子盍宏天籟。"
        ],
        "title": "荷柳松竹贈答 竹遜松",
        "id": "42a80601-cffb-4f53-bfd7-ef66fa47b3c6"
    },
    {
        "author": "王質",
        "paragraphs": [
            "松答僕，奉主願盡心。",
            "護以虬龍威，娛以金玉音。",
            "作炎夏，作凜秋，願主愛玉體，五夜增輕裘。"
        ],
        "title": "荷柳松竹贈答 松答僕",
        "id": "2e53a6da-6578-48f9-941a-2996dc0941b5"
    },
    {
        "author": "王質",
        "paragraphs": [
            "白草蒙荒烟，江南似江北。",
            "游子無故鄉，去住總爲客。",
            "平生不如意，江闊見面窄。",
            "相逢酒一杯，意氣感知識。"
        ],
        "title": "和張晉彥",
        "id": "2cdc0b07-cfc8-4d68-a767-39dda7fbb9b1"
    },
    {
        "author": "王質",
        "paragraphs": [
            "羽檄傳歲月，走馬不當疾。",
            "我家在江南，時節阻會集。",
            "東臯冗不治，杜老趣歸急。",
            "何時秉犁鋤，夜翻隴頭濕。"
        ],
        "title": "和郭從範二首  其一",
        "id": "ed2c76a1-2e6d-4de3-af05-c9386691ea16"
    },
    {
        "author": "王質",
        "paragraphs": [
            "萱草摇清風。",
            "榴英焰方午。",
            "新燕披紫茸，低昂子隨母。",
            "暄寒換時節，濃疎變庭樹。",
            "杜老癡不歸，空憐小兒女。"
        ],
        "title": "和郭從範二首  其二",
        "id": "45e0cf32-1a61-4775-bbe6-3fa0ddbe4e4c"
    },
    {
        "author": "王質",
        "paragraphs": [
            "癡雲漠漠低壓屋，雨意垂垂篩似粟。",
            "半夜春聲到幽竹，方槽溜溜瀉寒玉。",
            "夢破簷牙聲未乾，開門山色青攢攢。",
            "東君放步到籬脚，桃李稍稍敷春妍。",
            "既雨即晴應更好，將及清明藉芳草。",
            "廟堂老手調陰陽，故應隨意爲雨晹。"
        ],
        "title": "初春",
        "id": "d7ec1b3b-4007-4ded-83d8-6309e48929c4"
    },
    {
        "author": "王質",
        "paragraphs": [
            "巍巍堂堂陳豫章，身長五尺名八方。",
            "千鈞寶鼎薦禘嘗，百圍大木宜宮堂。",
            "迺者從之在建康，抉雲望見奎婁張。",
            "一言拓我萬里疆，眇視六合揮八荒。",
            "震靂雷電飛清霜，羣靈錯漠無晶光。",
            "天駟超逸奔絕韁，攙搶斂旗彫赤芒。",
            "鴻鵠之上日月旁，翩翩孤影摇蒼茫。",
            "大兒太史公子長，小兒元和韓侍郎。",
            "夔龍稷契伊傅姜，青天白日雁成行。",
            "眈眈我負千鍾囊，置在公前一鍼鋩。",
            "東齊南楚服晉强，而况胡沈梁江黄。",
            "今我不樂思還鄉，石頭渡口呼歸航。",
            "不獨別離多慨慷，時事關心神轉傷。",
            "一爲公歌臣馬良，黄塵蔽人聲不揚。",
            "公何時乎歸廟廊，土囊風怒於菟驤。",
            "煥發海藏龍宮藏，滿朝桂朮參芝香。",
            "三湔三釁我冠裳，隻輪小車兩僕將。",
            "不然扁舟下瀟湘，參差孤起橫滄浪。",
            "復欲淮南耕戰場，傍鋤春草卧斜陽。",
            "惠山樹石極葱蒼，儻來相對高僧房。"
        ],
        "title": "留別陳阜卿",
        "id": "23070a0e-8e87-40a8-be4c-0a19c9697fac"
    },
    {
        "author": "王質",
        "paragraphs": [
            "集英殿下識乃翁，遺愛樓前又識儂。",
            "參差兩紀短一載，伏想鬢髮秋蓬蓬。",
            "道阻且脩不可見，何喜老兄相會逢。",
            "老兄顔色清而丰，娟娟秋水開芙蓉。",
            "鐵甕城頭拭硎刃，晚榜咫尺春旗紅。",
            "觚稜金爵面成背，半帆楚月迎淮風。",
            "相思江西子王子，尋盟來與白鷗同。",
            "江莎濃澹俄一再，庾樓却倚廬山峰。",
            "吾宗乃有此豚犬，掩鼻急趨風露中。",
            "老兄久厭臭來逐，是行不復塵相蒙。",
            "亦欲柁牙把船尾，琵琶洲上携手吟青楓。"
        ],
        "tags": [
            "庐山"
        ],
        "title": "送趙希郮",
        "id": "68549007-0d2a-4b83-b8f0-ac273591c19f"
    },
    {
        "author": "王質",
        "paragraphs": [
            "紫霄峰頭雲破湧明月，翠華洞裏烟冷生清風。",
            "水光上下相映碧，小舟飛入玻瓈中。",
            "荷露白凝珠，蓼花紅綴米。",
            "沈沈水晶宮，金波幾千里。",
            "君不見風流太守醉似泥，倒著接䍦騎馬歸。",
            "南湖風月君不知，問君何似高陽池。",
            "翡翠杓，金叵羅，勸君一杯酒，聽我南湖歌。",
            "清風明月萬古長如此，有酒不樂將奈何。"
        ],
        "title": "陪林守遊南湖月下歌",
        "id": "1cf72ce7-76c2-4e72-b3af-1a6d82899478"
    },
    {
        "author": "王質",
        "paragraphs": [
            "海棠不入草堂手，雪堂乃與同春風。",
            "草堂雪堂各千載，唐朝宋朝無兩紅。",
            "露霏風嫋非人爲，夜染朝酣自化工。",
            "大洋之內烟濛濛，不似周公禮樂中。"
        ],
        "title": "和袁丞海棠",
        "id": "d9210452-0d63-434d-9a4e-52e9c9a9c950"
    },
    {
        "author": "王質",
        "paragraphs": [
            "貴簡不貴繁，妙在有無間。",
            "滿眼尋不見，約略見纖纖。",
            "貴老不貴稚，妙在榮枯際。",
            "芳態減初年，其中寓幽意。",
            "貴瘠不貴肥，愈瘦愈清奇。",
            "瘦到無何有，政好翫空枝。",
            "貴含不貴開，風度韜胚胎。",
            "游蜂啅不得，乃始抱全才。",
            "宜在幽且邃，終日無人至。",
            "水繞山重重，隔樹令人嚏。",
            "宜在平且闊，大江驚濤潑。",
            "潑上稍連顛，半驀忽衝脫。",
            "宜夜不宜晝，更宜月波溜。",
            "崖浄澗淙淙，漁子推篷嗅。",
            "宜陰不宜晴，更宜雪花凝。",
            "五七點未足，封枝要全扃。",
            "宜與竹相鄰，白白參青青。",
            "所恨花無音，間借竹爲聲。",
            "宜與松相伴，扶疎交凌亂。",
            "松香粗則粗，亦能佐一半。",
            "其鳥宜翠羽，否則碧蒿侶。",
            "山雀仍山鴉，速去切勿駐。",
            "其人宜野僧，否則閒道民。",
            "宜疎綺紈客，公子共王孫。",
            "吾非僧，又非道。",
            "兩眼貯五湖，兩肩負三島。",
            "相煩健筆凌風掃，梅子王子成二老。"
        ],
        "title": "墨梅",
        "id": "7a6ac19f-8e22-4831-abc6-e86f97b011db"
    },
    {
        "author": "王質",
        "paragraphs": [
            "蛇有黄，雞有錦，蚌有珠，魚有枕。",
            "萬物隨身各懷寶，惟龍抱負超覆幬。",
            "臆之上，頷之下。",
            "聲靈氣焰焯光輝，威力神通宏變化。",
            "小徑寸，大圍尺。",
            "口中皎月戲吐吞，掌上流星恣拋擲。",
            "存此珠，千年萬年鱗不枯。",
            "亡此珠，一螻一蟻血可濡。",
            "有水即珠榮，無水即珠悴。",
            "有雲即珠騰，無雲即珠墜。",
            "太陽真火力能鑠，飛天夜叉勢能制。",
            "所以多潛巖壑睡，功成行滿自在飛，天旋地轉皆由之。",
            "如人賢愚有九品，如人貴賤有十威。",
            "三尺烏，勿能啄，大力鬼，弗能搏。",
            "開通萬類總圓明，照耀十方齊廓落。",
            "珠正有，珠忽無。",
            "猶存一念著吝惜，即入三界纏空虛。",
            "丹霞燒佛獨玩珠，關南打鼓喜獲珠。",
            "韶山心珠本無色，大海龍珠同一如。",
            "乾六爻，龍六變，潛見躍飛以次升，飛上九天須一轉。",
            "亢有悔，在上九，見無首，在用九。",
            "藏威在首不在身，若到無時竟何有。",
            "祇園佛，闕里翁。",
            "下土雖分兩聖域，上天同是一真龍。"
        ],
        "title": "龍珠吟",
        "id": "7a612566-fb5d-4e6c-8e0f-6646e641d98a"
    },
    {
        "author": "王質",
        "paragraphs": [
            "使君寸丹通九淵，冷徹龍膽驚不眠。",
            "掣關稽首玉帝前，青霓影裏一粲鮮。",
            "羣龍下走如奔泉，電旗掀舞雷車旋。",
            "怒蛟騰起纏陰涎，四海五湖歸一髯。",
            "黄塵白沙飛滿川，頃刻變作聲潺湲。",
            "何人此手有此拳，斂散風雨麾雲烟。",
            "一州千里十萬廛，翻覆歉歲爲豐年。",
            "雲花繚繞金連錢，使君倚鞚將朝天。",
            "千珠萬玉傾箱圓，夕陽捫腹秋風邊。",
            "此時可懷不可瞻，何不留取黄金鞭。"
        ],
        "title": "起伏龍行呈張元亮",
        "id": "028a942e-79a2-4f4d-a313-8e9c59aef4fb"
    },
    {
        "author": "王質",
        "paragraphs": [
            "非蛟非龍奚爲耶，杳靄是蛇或非蛇。",
            "軀如三丈中廬棟，聲如二尺單夫車。",
            "洶湧西來復南去，激碎滿川波浪花。",
            "爾等陸産殊水産，亦有水産非其家。",
            "平生康莊在菅莽，胡乃出沒同魚蝦。",
            "無何變化不俄頃，野鴨凌亂揚風沙。",
            "向來鱗甲渺烟霧，但見浦溆連蒹葭。",
            "立憑石樹踏莎草，隄前隄後聽蝦蟆。",
            "南山之趾西湖腹，是日有物橫空拏。",
            "一爪二角色純黑，亂雲奔走相谽谺。",
            "得非此物即此蛇，是否恍惚空喧譁。",
            "虹腰餘飛雨脚斷，夕陽半閣西山斜。"
        ],
        "tags": [
            "西湖"
        ],
        "title": "異蛇",
        "id": "f94f18fb-047f-4ef0-a521-54e84c6a429e"
    },
    {
        "author": "王質",
        "paragraphs": [
            "東風吹塵暗城郭，一見吳山增眼明。",
            "文人筆力轉嵩華，坐撫吳山毫髮輕。",
            "向來嫵媚玉局老，對公談罷猶縱橫。",
            "參差萬象羅雙目，奔走文場供約束。",
            "東家粱肉西絲竹，却與青山作僮僕。"
        ],
        "title": "登張安國右司官舍後閣",
        "id": "4f50c79f-1393-4135-a991-8af567bc0bbc"
    },
    {
        "author": "王質",
        "paragraphs": [
            "江楓摇落秋吹清，吳波夜澄孤槳橫。",
            "白蘋花老浪紋淺，的皪背荷雙鷺明。",
            "烟嶼雲岑楚江遠，三更夢歸五更返。",
            "斜陽影外遠山稠，千里不遮南望眼。"
        ],
        "title": "和游子明效李長吉體二首  其一",
        "id": "1b435798-1b27-48dd-ba18-9e222f92073f"
    },
    {
        "author": "王質",
        "paragraphs": [
            "樹頂參差山髻青，漫漫秋浦無人行。",
            "征衫塵土老歲月，梧桐秋風桃李春。",
            "水寒露冷蒹葭濕，屬玉橫江孤影直。",
            "波紋摇盡九秋香，菱葉團圓水花碧。"
        ],
        "title": "和游子明效李長吉體二首  其二",
        "id": "9bce74bd-4867-4d9a-9a38-d135c60bf12f"
    },
    {
        "author": "王質",
        "paragraphs": [
            "君不能百步洪中裂橫竹，一聲吹入秋天綠。",
            "巨魚鼓舞碎明珠，白浪軒昂動浮玉。",
            "又不能多景樓上吹飛鴻，哀絃欲斷滄浪風。",
            "徘徊舟子駐不進，江妃出聽烟溟濛。",
            "不知何處得此薰風琴，元龍六尺含蒼雲。",
            "恐是嶧山孤峰絕頂上，萬歲不老之寒根。",
            "道人兩手提天機，中有妙法無人知。",
            "風顛雨急倏來往，雨收風定游絲飛。",
            "欲下不下窺魚鷗，忽前忽後囘波舟。",
            "恍惚浮雲捲天宇，錯落萬點飛星流。",
            "世間萬法總非真，況此假合非天成。",
            "匣琴不出手無聲，袖手不彈琴不鳴。",
            "此琴此手兩無與，問君廣陵賀若從何去。",
            "王子有琴誰復傳，無徽無軫亦無絃。",
            "若人解得非耳聽，爲君試作無手彈。"
        ],
        "title": "聽譚師彈琴",
        "id": "0afd4dd4-aa90-4b79-9501-8852ec5d185a"
    },
    {
        "author": "王質",
        "paragraphs": [
            "西徹秦川東劍關，十有六州無間言。",
            "威聲浩蕩流東南，與大江水同發源。",
            "節麾毿毿繡衣鮮，剛風吹上九天門。",
            "手從瑶宮掇明月，貯在官池水不渾。",
            "菱葉荷花浄晼晚，舂鋤屬玉來頻煩。",
            "冷光烈烈射地骨，魑魅辟易聲煩冤。",
            "牛腰抱去鳬行速，來瞰皎潔聽潺湲。",
            "玉龍蟠底抱奇寶，獠奴試可呼崑崙。",
            "洞庭青草似天闊，灧澦瞿唐如馬奔。",
            "不如我池有幽致，寶奩平開秋露洗。",
            "高人未到已神融，俗客若來應顙泚。"
        ],
        "tags": [
            "洞庭湖"
        ],
        "title": "題觀政池橋",
        "id": "c11304bf-84bc-46bd-95dc-8b9a447fcdcb"
    },
    {
        "author": "王質",
        "paragraphs": [
            "幽芳秀陰似琅琊，三四牛鳴通浣花。",
            "少陵醉卧元不死，强請起來殊更佳。",
            "向來娟娟隔秋水，誰與爲期同在此。",
            "德星分野到楊家，亦有致然非偶爾。",
            "蕭蕭騷騷詩韻寒，腷腷膊膊棋聲乾。",
            "澎澎湃湃酒波卷，便便旋旋茶眼翻。",
            "是日成都極炎熱，此堂陰風下濃雪。",
            "談端天地不支吾，筆下龍蛇爭撇挒。",
            "所恨江南在天末，隔天鴻雁難同飛。",
            "彭蠡洞庭隔烟水，他日豈不懷此時。",
            "他日安得如此時，楊家壁上更重題。"
        ],
        "tags": [
            "洞庭湖"
        ],
        "title": "遊楊氏園",
        "id": "b92372dd-f3a8-463a-8662-875daf48d01d"
    },
    {
        "author": "王質",
        "paragraphs": [
            "沈公頂踵皆詩書，如大國楚吞江湖。",
            "平生瓊瑰三萬斛，化作木鐵來侵膚。",
            "霜臺柏葉夜驚耳，大庾梅香春染裾。",
            "世間萬法等一觀，寧知憂患非歡娛。",
            "三賢堂上一杯酒，風流未減承明廬。",
            "兩星熒煌燿南海，化州老沈儋州蘇。",
            "知公久閑談笑口，忍啄三尺不敢吁。",
            "孟公故是大度士，豈受譾譾繁文拘。",
            "一朝青天返白日，冰山轉眼成空虛。",
            "秋鷹下鞲馬脫轡，逸氣凜凜橫天衢。",
            "蠻烟不折壯士節，詩卷已作牛腰粗。",
            "貝宮瑶胎貫月魄，仙掌露華沈玉壺。",
            "酒酣妙語一咀嚼，舌根沆瀣如醍醐。",
            "歸來清夢渺江海，波濤一葉凌菰蒲。",
            "十年故紙倦翻覆，見此喜氣生眉鬚。",
            "何當杖履奉君子，看公快掃青松腴。"
        ],
        "title": "贈沈文伯",
        "id": "76086cee-a56f-4fb4-80b0-3a727a1d393e"
    },
    {
        "author": "王質",
        "paragraphs": [
            "小窗厭讀牛毛書，徑思一葦航江湖。",
            "英英山色著眉宇，炯炯波光明髮膚。",
            "清風蓑笠明月棹，爲我洗濯塵埃裾。",
            "功名暫寄癡兒手，烟雲且與閒人娛。",
            "浴鳬飛鷺總相識，近水遠山俱可廬。",
            "東遊會稽略滄海，西跨震澤窺姑蘇。",
            "小官趨事苦奔走，大官憂國多嗟吁。",
            "幸今未掛衣冠籍，浮家泛宅誰能拘。",
            "天朝多士森列宿，氐房奎壁牛女虛。",
            "如公第一等人物，故應策轡飛雲衢。",
            "得印安用如斗大，握筆會使如椽粗。",
            "玉堂靜夜掣鈴索，卧聽宮點鳴銅壺。",
            "日閒剖茗碎鸞鳳，霜清把酒傾醍醐。",
            "記取江南子王子，溪邊共立春風蒲。",
            "及今未趨紫宸列，尚容時挽張公鬚。",
            "奚奴剩背古錦囊，與公痛咀溪山腴。"
        ],
        "title": "復和前韻",
        "id": "4c038d2e-62e9-43c2-8b08-8846cb1f96f2"
    },
    {
        "author": "王質",
        "paragraphs": [
            "眼前事事皆可書，秋葉滿江烟滿湖。",
            "霜風細織紅錦幄，露菊洗出黄金膚。",
            "山南山北躡飛徑，步步藤梢牽客裾。",
            "褰裳飛下蒹葭浦，紛紛鷗鳥來相娛。",
            "漁火深明隔橋浦，炊烟出沒臨溪廬。",
            "溪山洗斷鴛鴦夢，犀篦不憶錢塘蘇。",
            "百年日月走雙轂，萬古興亡同一吁。",
            "角鷹肯戀繡鞲穩，野馬不受金羈拘。",
            "功名貴富兩安用，烏有先生并子虛。",
            "不圖操筆賦清廟，但思擊壤賡康衢。",
            "何時再踏故山麓，芭蕉長大榿栽粗。",
            "夜疇娟娟濕翻露，春林聒聒聽提壺。",
            "魚肥不用去熊掌，酒濁正是勝醍醐。",
            "一區春雨熟瓜芋，半溪秋水繁菰蒲。",
            "侯門亦復憐稚子，下狀不敢勞長鬚。",
            "吾生一飽足已矣，豈復過意求膏腴。"
        ],
        "title": "又次韻",
        "id": "ca6919d4-1d4f-4ab7-a0a5-44d81aced0a8"
    },
    {
        "author": "王質",
        "paragraphs": [
            "李氏小房何必廬，顔氏心齋自有書。",
            "吾衰久矣不復夢，子歸求之師有餘。",
            "千春杏花開闕里，萬代風聲吟舞雩。",
            "靜聽猶聞喚回也，驚起不覺呼參乎。",
            "茫茫空裏撮不得，歷歷箇中殊不疎。",
            "一點外皆閒事業，三聲中有大工夫。",
            "莫欺山東老王質，撥醒江南窮戴漁。",
            "若逢有眼但舉似，漫敲此骨真何如。",
            "能于靈府鑽三寸，敢許孟門增一徒。",
            "清風各自在何處，明月相看元不孤。",
            "他還見汝不見汝，定是故吾非故吾。"
        ],
        "title": "贈戴漁",
        "id": "5b44865d-b587-408e-857b-6eff0971bf3e"
    },
    {
        "author": "王質",
        "paragraphs": [
            "行到山深山愈青，山青水青青照人。",
            "水光易晝而難夜，山態雖秋而亦春。",
            "魚窠在水不知濕，鳥翮憑空能自直。",
            "霞綺橫飛總是紅，浪花纔起渾無碧。"
        ],
        "title": "用和游次公韻贈慧璉",
        "id": "aa480946-a6f9-4e8f-9b96-6df31804a112"
    },
    {
        "author": "王質",
        "paragraphs": [
            "秋林秋葉無全青，手先把者山中人。",
            "不獨秋風早來到，寒食清明隨立春。",
            "倒飛斜日光不濕，吹斷長虹影皆直。",
            "娟妙全存慘淡中，一寸不如一分碧。"
        ],
        "title": "再和示璉",
        "id": "f2fb5810-1a29-4bcf-b360-220ed8b7bc2d"
    },
    {
        "author": "王質",
        "paragraphs": [
            "短屏小鴨眠枯葦，徘徊略住西風指。",
            "佳人手閒心不閒，腸斷吳江烟水寒。",
            "凄凄空庭晚苔濕，冷篆青烟半絲直。",
            "卷簾寂寞滿天秋，惟見孤楠一株碧。"
        ],
        "title": "倦繡圖",
        "id": "ef6e5159-82e8-4fde-b533-3b672a9240f3"
    },
    {
        "author": "王質",
        "paragraphs": [
            "舉首黄龍山色青，琤琤乾葉墜寒林。",
            "門首平塘泊鷗鷺，吾與若曹都眼明。",
            "海會幽銘掩清漢，雲巖豐碑掣奔電。",
            "一甌花乳一爐烟，投地起來俱不見。"
        ],
        "title": "送羅君",
        "id": "6469edb0-472b-4d2c-ba3c-ea89f545b5c9"
    },
    {
        "author": "王質",
        "paragraphs": [
            "君不見義熙元年陶彭澤，偶纏禿綬稱長官，俄颺輕舟作歸客。",
            "蕭蕭五十年，衮衮八十日。",
            "縣令雖爲百里君，不似斜川臨流玩泉石。",
            "公田雖收半頃稅，不似東臯種禾滿阡陌。",
            "後園之柳爲我貯清陰，東籬之菊爲我發佳色。",
            "濁醪妙理汝不知，素琴真趣吾能識。",
            "陶隠君，張公子。",
            "千二百年同一軌，丈夫意氣當如此。",
            "亦不掛冠神武門，亦不還笏蓬萊陛。",
            "盡展平生履歷書，凌亂雲烟飛滿紙。",
            "歸去來，歸去來，二君覺處真奇哉。",
            "孔賓半夜呼將去，李愿終身喚不回。",
            "子休矣，子休矣，取舍行藏都在己，一往一來聊爾耳。",
            "人生起滅半天雲，世事浮沉一江水。",
            "腰間带，不須束，頭上巾，還可漉。",
            "南山荷鋤夕露晞，北窗支枕凉風足。",
            "酒具遮留栗里墟，籃輿輕適廬山隅。",
            "行將過，且躊躇。",
            "溪山雲月無今古，試訪淵明舊隠居。"
        ],
        "tags": [
            "庐山"
        ],
        "title": "送張監稅歸去來歌",
        "id": "452b10ca-56ef-49c9-b34f-2cdb6c3f1d8f"
    },
    {
        "author": "王質",
        "paragraphs": [
            "東風吹了落花天，芍藥酴醿晚更妍。",
            "典衣換酒正吾事，不辭顛倒春風前。",
            "胡爲便作輕離別，再拜忽成千里隔。",
            "東君憐我太蕭條，啼損黄鸝留不得。",
            "我欲拖筇隨馬尾，飽看廬陵好山水。",
            "自憐憔悴縛江干，去住未能隨意耳。"
        ],
        "title": "送趙師耳",
        "id": "fb508158-c0d4-4278-977e-64492cbd47c7"
    },
    {
        "author": "王質",
        "paragraphs": [
            "君見雪山譚晦菴，晦菴南北隔山川。",
            "有命歸來如二老，不然隠去自三賢。",
            "晦庵今年登五十，鬢華未改目光力。",
            "徘徊吳楚已多年，晦庵不急蒼生急。",
            "君行車馬衣冠衢，亦有晦庵相似無。",
            "君臣慶會第一格，晦庵何日何時須。",
            "橫渠雖沒尚可作，平生此事喜商略。",
            "君當長跪問橫渠，子細平章句教錯。",
            "大江朔風多湧波，上江下江且婆娑。",
            "古時賢士一時有，奈此庚辛甲乙何。"
        ],
        "title": "贈黄君",
        "id": "d4690b20-ae9b-4fbc-b1b6-3ac7fb6613c5"
    },
    {
        "author": "王質",
        "paragraphs": [
            "漁隠漁隠在何方，海門潮白江沙黄。",
            "吾嘗袖手江之旁，西興草樹烟蒼蒼。",
            "欲往從之道阻長，波濤澎湃不敢航。",
            "仰觀河漢翔鷫鸘，安得與之俱頡頏。",
            "得非蘭亭會諸王，清湍茂竹聯崇岡。",
            "無乃鏡湖留知章，蘭蘅風露生寒凉。",
            "不然此地何鏗鏘，宿昔名勝沈光芒。",
            "俟今焜燿名方昌，恨不登時到侯鄉。",
            "循牆三匝徐升堂，觀山觀水觀松篁。",
            "以及魚鳥同徜徉，而俟南益仍西涼。",
            "青霄空闊橫參商，無繇交臂咨其詳。",
            "鴻雁同天不同行，愛而不見魂飛揚。",
            "夢從縣圃周扶桑，逢迎跪揖如平常。",
            "齒牙砰磕摇風霜，秦漢魏晉周隋唐。",
            "江河滾滾傾興亡，指畫所隠聲琅琅。",
            "歡喜奇特不可當，繼以驚愕懷慞惶。",
            "倏忽烟霧輕騰驤，徑跨越嶠超吳瀧。",
            "秦碑禹穴稽山陽，隠約中有神仙莊。",
            "申椒菌桂連沙棠，江蘺薜芷多同芳。",
            "春風澹沲秋風香，木蘭冠佩芙蓉裳。",
            "杉烟竹月無時荒，白蒲青荇春悠揚。",
            "秀似黄家雙井塘，雄如蘇老峨嵋江。",
            "冰壺雪甕涵瑶漿，夢回空闊嘹天篁。",
            "縹緲羽客搴雲纕，清都飛露寒侵腸。",
            "涕唾塵窟掀翻牀，俟其與世毋相忘。",
            "且爲清明開吉祥，蒼生環堵棲平康。",
            "是時桐渚尋嚴光，否則孺纓濯滄浪。",
            "不然楚竹然清湘，下乃汀花靜鳴榔。",
            "間騎麒麟翳鳳凰，玉京羣帝參翺翔。",
            "吾在風埃渺相望，大千世界空茫茫。"
        ],
        "title": "寄題陸務觀漁隠",
        "id": "eda5c780-9e2a-4afc-b29b-fc91d7859e64"
    },
    {
        "author": "王質",
        "paragraphs": [
            "豐城何以多英賢，老杜曩有浮雲篇。",
            "名季友者天下傳，與吾偕出緱山仙。",
            "豫章尚有豐碑堅，萬古千秋不敢鎸。",
            "却距季友五百年，星辰不滅同其躔。",
            "致君逸氣常蹁躚，風后力牧參吾前。",
            "往往劍氣騰衝天，季者太阿仲龍泉。",
            "斗牛河漢光相鮮，雷煥安得知其然。",
            "西山北巖埋蒼烟，不及華陰玉井連。",
            "延津雙虬終蜿蜒，恨我不識張茂先。",
            "精神胡爲暗式乾，溥也疎骨粗繒纏。",
            "叩門剝啄音清圓，詢之與我生相聯。",
            "同在豐城南北廛，五行七曜難拘攣。",
            "瑶環沈隠塵埃邊，高談雄辯波潺湲。",
            "僂身縮手不敢揎，揚徐李呂紛蘭荃。",
            "雲溪獨造珞琭淵，此曹可收不可捐。",
            "康莊固有英豪潛，溥也可惜真酸寒。",
            "沙頭靜鷺清聯拳，松梢野鶴飄孤搴。",
            "合在林壑栖空禪，否則江湖烟雨舷，二者汝亦難當焉。",
            "斗米三錢汝萬錢，菜根墮葉如凝羶。",
            "他時六版無兩肩，枯蘆半席汝亦慳。",
            "我亦自笑骨迍邅，有時揮麈敲哀弦。",
            "汝談我命五者全，略與庚午相周旋。",
            "我忽大笑汝失言，魚水若得庚午權，豈肯草草爲江南。",
            "功成名遂飛翩翩，不作子房作仲連。",
            "澤州叔寶令人憐，長跪告別趨吳船。",
            "無缾無鉢何論氈，觚稜金鏡射玉璿。",
            "有見問者勿面謾，但實告之灰不然。",
            "別有一路非人寰，王癲來處從溪癲。",
            "狐蹤不入象王圈，馿乳難霑獅子涎。",
            "臨濟飽受黄檗鞭，三鞭躍上層霄顛。",
            "一喝一踏成平原，後來三傑勤演端。",
            "佛日霹靂天關三，足摇馿兒八角盤。",
            "駕雷驅電馳奔湍，明月堂中一覺眠。",
            "何時法鼓聲闐闐，今其去兮風方顛。",
            "大江茫茫雪滿川，蓴鱸興盡撐西帆。",
            "倘欲見我江淮堧，不在廬山則祖山。"
        ],
        "tags": [
            "庐山"
        ],
        "title": "贈楊溥",
        "id": "09785bea-1f54-47d5-9ee9-9e7d69bd7504"
    },
    {
        "author": "王質",
        "paragraphs": [
            "嗣宗仲容天下無，施家更與阮家殊。",
            "舍人騎星上天衢，令君抱雲守仙都。",
            "氐房奎壁牛女虛，豈肯使人清暉孤。",
            "舍人桃李將吹噓，青青白白并朱朱。",
            "子昔綠水敷紅蕖，速謝香火歸諸胥。",
            "元豐歐陽元祐蘇，黄晁張秦皆其徒。",
            "子所標準前規摹，策勳豈不真良圖。",
            "甘王樓下百日餘，展盡胸襟渺江湖。",
            "今年大燎然洪爐，獨此冰玉涵秋菰。",
            "玉山玉水清而腴，山南山北多仙廬。",
            "居仁寶玦敲珊瑚，吉甫金椀傾醍醐。",
            "山東文豪尹大夫，銀河赤岸通方壺。",
            "三山仙伯飄飄俱，端明殿老爭摶扶。",
            "子乃奔軼攀其鬚，明月在天不可呼。",
            "掇拾墮黑雲模糊，三臺北斗韓尚書。",
            "芙蓉旌旗駐飛車，低挽鳳凰追鯨魚。",
            "高搴麒麟起玉除，定不遺子鮫人珠。",
            "宜春宣曲驂皇輿，尚書許我能起予。",
            "飛黄一向拋蟾蜍，不識尊意今何如。",
            "四十有六垂桑榆，西湖寒雪參清娛。",
            "飛瓊砰磕波文粗，卓玉稜嶒山骨癯。",
            "尚書尚書切勿疎，我久寂歷西山隅。",
            "尚書擊鼓羣龍趨，我豈不解吹笙竽。",
            "青楓紅葉秋風初，風聲獵獵摇江蒲，矯首河漢且長吁。"
        ],
        "tags": [
            "西湖"
        ],
        "title": "送施丙卿",
        "id": "2a9cbb48-36af-4312-aa3d-a34ff2ebfe7e"
    },
    {
        "author": "王質",
        "paragraphs": [
            "平生屈盤在空谷，高韻清修疎節目。",
            "上凌幽巖冠松頂，下入寒溪捫石足。",
            "觀君眉宇含風霜，豈肯展轉蛾眉牀=。",
            "西齋一榻浄如水，何如與我同卧起。",
            "客子倦遊思故鄉，歸心往來鷗鷺行。",
            "夢中山川不識路，憑君推挽過西江。"
        ],
        "title": "與張安國圍棋勝者命題負者賦詩作藤枕歌",
        "id": "1050b822-4b56-4dbe-8e65-1e8d2bff8c62"
    },
    {
        "author": "王質",
        "paragraphs": [
            "君不見黄金屋裏貯阿嬌，咳唾隨風飛九霄。",
            "寵極妬深恩愛絕，長門畢竟成蕭條。",
            "又不見明妃千載居深苑，年年不識春風面。",
            "一朝上馬出君門，萬里關山紫臺遠。",
            "來來去去春空絲，鶑鶑燕燕能幾時。",
            "百年不辦專房計，萬事翻覆仍難期。",
            "豈如道人青奴元不惡，金蠶玉燕慵梳掠。",
            "眼眼相看似有情，誰念佳人翠袖薄。",
            "迢迢良夜款相親，玉窗冰簟夢無塵。",
            "西風索索暫別去，一歲一回重見君。",
            "重見君，猶勝姮娥不嫁人。"
        ],
        "title": "竹夫人歌",
        "id": "73e91790-aaed-43ea-b5fa-3ed0d44ef834"
    },
    {
        "author": "王質",
        "paragraphs": [
            "生涯挑上古藤梢，歸心飛渡鄞江潮。",
            "長安貴人足官府，不似育王山色高。",
            "山前山後松風岑，一衲無塵雙蹻輕。",
            "月寒濯足半溪玉，日浄穿林兩袖雲。",
            "吾生浪走踰千里，天涯踏破青鞋底。",
            "誰令插脚墮紅塵，只恐愈深收不起。",
            "千載此山端有期，翩翩清夢隨君飛。",
            "他年拄杖叩泉石，莫認此翁作生客。"
        ],
        "title": "送空上人歸育王",
        "id": "285569f3-165e-4252-aa91-019d73461bd9"
    },
    {
        "author": "王質",
        "paragraphs": [
            "稽首十方大醫王，乞我太素靈樞方。",
            "無朱無墨無文章，不用桂朮參芝香。",
            "亦非山澤川原良，非丸非散仍非湯。",
            "勺撮銖兩何能量，尋源不出羲農黄。",
            "岐伯伊叟無交相，而況韓孟陳吳楊。",
            "一切靈府常含光，不屬心脾肝膽腸。",
            "倏忽六猴窺六窗，心花撩亂空飄颺。",
            "三界六趣橫顛狂，六交十習紛踉蹡。",
            "中此疾者何茫茫，爾出何策能相當。",
            "此魔跋扈真强梁，汗流盧扁走且僵，眼亂孫陶驚而蹌。",
            "溫寒燥濕翻陰陽，君臣佐使徒慞惶。",
            "我發刀匕非尋常，應證取效無參商。",
            "臨濟一擊雷橫撞，德山一喝龍騰驤。",
            "荒郊解使枯骨强，龍盤虎繞嬉迷藏。",
            "明月堂中啟秘囊，一服甘露玻璃漿，大千世界都清凉。",
            "此藥亟嚥不必嘗，一粒中裹千金剛。",
            "炮爁炙煿誰精詳，聽取露柱聲琅琅。",
            "西泝江漢浮瀟湘，呼將石人撐鐵航。",
            "藥囊拋向江中央，長風落日雲蒼蒼。"
        ],
        "title": "贈僧師能",
        "id": "32003f7a-10df-41db-8a55-9d59e702feb7"
    },
    {
        "author": "王質",
        "paragraphs": [
            "露水班白未全白，長江大湖喜爲客。",
            "西風漸少北風多，脚底路聲行格格。",
            "一袍兩蹻都無餘，腰間一二三葫蘆。",
            "生涯如此祇如此，如此如此無他須。",
            "紅黄瀰漫雜奔走，觀旁亦有可人否。",
            "公卿將相總不問，蓑衣鐵拐豈無有。",
            "青山綠水逢迎時，亟來相報令吾知。",
            "戴起一頂青蒻笠，拖將七尺紫藤枝。",
            "因緣渺茫多阻隔，斯人吾前亦不識。",
            "且吞溪玉濯心神，更攬月輪摩眼力。",
            "摩到無明醉夢醒，挹袖拍肩須有人。"
        ],
        "tags": [
            "长江"
        ],
        "title": "贈南道人",
        "id": "4842dbd6-6ed9-453d-89ad-b8a09bfd14d4"
    },
    {
        "author": "王質",
        "paragraphs": [
            "達磨隻履投西歸，一隻迺爲汝所持。",
            "汝持此隻將奚爲，十方三世包無遺。",
            "大撓十干十二支，衍作六十花參差。",
            "釋迦佛亦不出斯，丈六身外還屬誰。",
            "七十九年略可推，無始劫來何從知。",
            "可滿盛著瑯琊兒，任汝胎年月日時。",
            "烏窠披上粗繒衣，龍尾引入黄金墀。",
            "平川袤野觀游絲，東西南北隨風飛，水流雲在俱遲遲。",
            "凡度眼者都忘機，一物今古長光輝。",
            "無頭無尾無骨皮，無男無女無妾妻，無肝無膽無心脾。",
            "大率一切皆無之，太空赤立孤悽悽。",
            "珞琭忽見全如癡，何況呂李楊徐奚。",
            "我命居申西南維，我身在未正直西。",
            "臘月三十日到來，此身此命成煙霏。",
            "捲起卦盤收卦棋，梅軒共看花陰移。"
        ],
        "title": "贈開懷道人",
        "id": "aceb5131-cf5e-4d71-9591-3ebe788f6d36"
    },
    {
        "author": "王質",
        "paragraphs": [
            "何處難忘酒，蠻夷太不庭。",
            "有心扶白日，無力洗蒼溟。",
            "豪傑將斑白，功名未汗青。",
            "此時無一盞，壯氣激雷霆。"
        ],
        "title": "何處難忘酒  其一",
        "id": "6d89f83c-e38c-470b-81cd-356f09c23f8f"
    },
    {
        "author": "王質",
        "paragraphs": [
            "何處難忘酒，姦邪太陸梁。",
            "腐儒還有酈，好漢總無張。",
            "曹趙扶開國，王徐賣靖康。",
            "此時無一盞，淚滴海茫茫。"
        ],
        "title": "何處難忘酒  其二",
        "id": "3af0d1f8-7afb-449f-b205-4e44e9cd5e8e"
    },
    {
        "author": "王質",
        "paragraphs": [
            "何處難忘酒，英雄太屈蟠。",
            "時違聊置畚，運至即登壇。",
            "梁甫吟聲苦，干將寶氣寒。",
            "此時無一盞，拍碎玉闌干。"
        ],
        "title": "何處難忘酒  其三",
        "id": "2be426ca-f9b5-4d63-ab09-6a5f14112885"
    },
    {
        "author": "王質",
        "paragraphs": [
            "何處難忘酒，生民太困窮。",
            "百無一人飽，十有九家空。",
            "人說天方解，時和氣自豐。",
            "此時無一盞，入地訴英雄。"
        ],
        "title": "何處難忘酒  其四",
        "id": "9f39dee6-c59b-4e87-ba2d-94de61162565"
    },
    {
        "author": "王質",
        "paragraphs": [
            "陸路如蛙鈍，江流似馬馳。",
            "不嫌君去速，只恨我來遲。",
            "兒女三杯酒，溪山五字詩。",
            "英豪到此地，莫更問何時。"
        ],
        "title": "次蕪湖聞張彥晉船已行",
        "id": "a27a2be9-3887-4fd4-996a-589d26c727ae"
    },
    {
        "author": "王質",
        "paragraphs": [
            "擾擾千支水，攢攢一簇村。",
            "牛羊紛下括，鵝鴨閙爭門。",
            "晚徑飄松子，秋田長稻孫。",
            "霜天好風日，壯士鐵衣溫。"
        ],
        "title": "蕪湖道中",
        "id": "08fa152f-6c31-4c1b-aa0a-db9890d16f1c"
    },
    {
        "author": "王質",
        "paragraphs": [
            "轉岸波仍急，瀕溪路半無。",
            "柳低侵樹腹，蓮濕墜花鬚。",
            "田舍籬憂倒，漁舟柁喜扶。",
            "雨餘山更碧，倍費我工夫。"
        ],
        "title": "山行即事二首  其一",
        "id": "dc7e96d8-0a70-4940-baf0-b0737629557a"
    },
    {
        "author": "王質",
        "paragraphs": [
            "浮雲在空碧，來往議陰晴。",
            "荷雨灑衣濕，蘋風吹袖清。",
            "鵲聲喧日出，鷗性狎波平。",
            "山色不言語，喚醒三日酲。"
        ],
        "title": "山行即事二首  其二",
        "id": "773b9c2b-643f-45ca-bda7-df6fd1e1274e"
    },
    {
        "author": "王質",
        "paragraphs": [
            "列聖兼仁武，隨時議戰和。",
            "佇開新日月，重照舊山河。",
            "西北浮雲斂，東南王氣多。",
            "大唐功十二，一一付鐃歌。"
        ],
        "title": "和御製詩五首  其一",
        "id": "a9848ebe-f62d-4a30-890e-dc640136a3a5"
    },
    {
        "author": "王質",
        "paragraphs": [
            "大慶通宣德，西華近保和。",
            "草荒朱雀道，沙壅護龍河。",
            "九廟烟塵暗，七陵風露多。",
            "君王既神武，父老莫悲歌。"
        ],
        "title": "和御製詩五首  其二",
        "id": "9c7ad579-bde4-4a72-b798-e36ec3883f51"
    },
    {
        "author": "王質",
        "paragraphs": [
            "濠楚前通泗，舒廬內接和。",
            "眼看花靨渡，夢想白溝河。",
            "火德時方盛，金行數不多。",
            "儒臣且經略，未要載賡歌。"
        ],
        "title": "和御製詩五首  其三",
        "id": "359cc45e-7767-4e75-8583-aab30eeb0a0d"
    },
    {
        "author": "王質",
        "paragraphs": [
            "鼎待周公定，羹須傅說和。",
            "上方資羽翼，誰解廢江河。",
            "志定功應就，時來力不多。",
            "晉公門下客，豫製凱旋歌。"
        ],
        "title": "和御製詩五首  其四",
        "id": "d3a63674-2d1d-4a20-93ad-5f233bdcda9a"
    },
    {
        "author": "王質",
        "paragraphs": [
            "景運開乾德，昇平到政和。",
            "七星摇帝座，兩界隔天河。",
            "義士何曾少，謀夫不在多。",
            "鯉魚長尺半，恐有扣牛歌。"
        ],
        "title": "和御製詩五首  其五",
        "id": "bdeeb2ca-436e-480e-9998-410e64b5a086"
    },
    {
        "author": "王質",
        "paragraphs": [
            "田舍清江曲，柴扉掃徑開。",
            "野花乾更落，水鳥去仍囘。",
            "渺渺春風見，冥冥細雨來。",
            "幽棲身懶動，坐穩興悠哉。"
        ],
        "title": "集杜子美句賦所居二首  其一",
        "id": "29e54549-ffaa-46d8-b219-9d2d761c8ea9"
    },
    {
        "author": "王質",
        "paragraphs": [
            "野屋流寒水，春星带草堂。",
            "忘機對芳草，駐屐近薇香。",
            "農事空山裏，柴門古道傍。",
            "眼前今古意，看劍引盃長。"
        ],
        "title": "集杜子美句賦所居二首  其二",
        "id": "2349dd0d-0e98-4916-94aa-a647cbe2a91e"
    },
    {
        "author": "王質",
        "paragraphs": [
            "不著烏紗帽，自開青竹籬。",
            "雁號殘月渚，猿掛冷霜枝。",
            "有淚不知落，無心空自悲。",
            "人情正翻覆，去住總難期。"
        ],
        "title": "郊居",
        "id": "edb1ca86-6939-4302-a9f1-e41fb3998afa"
    },
    {
        "author": "王質",
        "paragraphs": [
            "有願投金粟，無情上玉除。",
            "吾甘披短褐，君自曳長裾。",
            "浥浥雲生屋，涓涓水到渠。",
            "十難三四好，八九在閒居。"
        ],
        "title": "秋興",
        "id": "736032e1-2253-482a-9941-988d387aadee"
    },
    {
        "author": "王質",
        "paragraphs": [
            "北海鯤從化，南枝蟻戰勳。",
            "宋龜靈自困，周蝶夢誰分。",
            "外物不可必，此形何足云。",
            "勞生竟不覺，幻境徒紛紛。"
        ],
        "title": "物幻詩",
        "id": "fc41ba24-e281-4f19-9135-335bd4ffae92"
    },
    {
        "author": "王質",
        "paragraphs": [
            "風動旗千榦，霜明甲萬聯。",
            "愁邊悲有淚，幽燧冷無煙。",
            "殺氣藏金鉞，臺光照玉船。",
            "元豐韓相國，故事講軍前。"
        ],
        "title": "次虞樞密九日登高韻",
        "id": "1982c57c-b9e3-4c05-ac2a-2aec6a6dfa06"
    },
    {
        "author": "王質",
        "paragraphs": [
            "特起西南紀，孤飛五十年。",
            "名登千佛頂，位亞六階躔。",
            "文社尊韓伯，經門事董先。",
            "山川有冥會，公在孝廉阡。"
        ],
        "title": "代虞相挽楊參政二首  其一",
        "id": "dfbb45ba-1f8d-4a30-b224-65f849b2511d"
    },
    {
        "author": "王質",
        "paragraphs": [
            "道德平生足，功名歲晚成。",
            "掛冠方再表，負杖忽三聲。",
            "樂壽兼仁智，哀榮備死生。",
            "我家無故老，不忍見公傾。"
        ],
        "title": "代虞相挽楊參政二首  其二",
        "id": "3a66b314-c3e6-45fb-bf90-7868ba22f6ff"
    },
    {
        "author": "王質",
        "paragraphs": [
            "運泰風雲合，名高泰華秋。",
            "杓衡方北指，江漢已東流。",
            "寡祐良臣死，鍾情志士憂。",
            "驚心波浪裏，不見濟川舟。"
        ],
        "title": "代李叔介挽楊參政",
        "id": "23cf53b7-c0d1-457b-be16-28fd64b50788"
    },
    {
        "author": "王質",
        "paragraphs": [
            "北斗闌干外，浮雲拄杖中。",
            "天高千障立，月靜一江空。",
            "宇宙橫揮麈，乾坤落轉蓬。",
            "浩歌聊舉酒，無泪哭英雄。"
        ],
        "title": "有感",
        "id": "2e11b935-3430-44da-960d-fb60f91cccc7"
    },
    {
        "author": "王質",
        "paragraphs": [
            "竹色交簷暗，苔痕擁舍深。",
            "羣麕無定響，斷雁有孤音。",
            "戀闕穿雙眼，憂時折寸心。",
            "中原既傳檄，乃更有陳琳。"
        ],
        "title": "即事",
        "id": "b5799f2c-9ea0-4f5b-93a0-0d6dc69d79c7"
    },
    {
        "author": "王質",
        "paragraphs": [
            "元衮催韓覲，鏘鸞遲甫歸。",
            "無功生靜福，有道正危機。",
            "棄智輕觀世，忘言妙格非。",
            "五車書滿腹，字字莫相違。"
        ],
        "title": "送晁侍郎二首  其一",
        "id": "6b40b195-7f71-4985-b5bc-596481d64bf9"
    },
    {
        "author": "王質",
        "paragraphs": [
            "昔欲全家託，今惟隻影依。",
            "任從龜左顧，獨自鵲南飛。",
            "災淺謀三至，心危泣百揮。",
            "英豪天下少，不敢廢依歸。"
        ],
        "title": "送晁侍郎二首  其二",
        "id": "df4574af-d674-4f4f-af84-5837cfc6db5b"
    },
    {
        "author": "王質",
        "paragraphs": [
            "市井雖聊爾，風光略勝他。",
            "稻田方稍稍，瓦屋漸多多。",
            "得路皆平地，逢山但淺坡。",
            "日斜煙欲集，將奈晚寒何。"
        ],
        "title": "次青渠",
        "id": "7a33e04a-dbd2-44f8-9043-a505cf16f4e3"
    },
    {
        "author": "王質",
        "paragraphs": [
            "昨日到今日，滿江常湧波。",
            "山川非不好，風浪抑何多。",
            "所愧累公等，固知如我何。",
            "柁樓無晚照，高卧一長歌。"
        ],
        "title": "舟中作二首  其一",
        "id": "d8ac0c37-da06-4f32-993a-8db86f30a427"
    },
    {
        "author": "王質",
        "paragraphs": [
            "昨夜一葉落，秋風江漢波。",
            "晶晶紅日淡，慘慘素烟多。",
            "世事今如此，吾曹可若何。",
            "凄凉聊繫棹，一和大風歌。"
        ],
        "title": "舟中作二首  其二",
        "id": "19fe7198-eaac-439d-8ca4-c7937695ec5c"
    },
    {
        "author": "王質",
        "paragraphs": [
            "緱氏吹簫遠，王家奕葉光。",
            "昔多稱建業，今獨盛安陽。",
            "泰華何曾老，江河各自長。",
            "一名重兩火，與宋大休祥。"
        ],
        "title": "上王公明壽四首  其一",
        "id": "3ffd7cca-889b-4ecc-a9d9-1fdd7f7cf9a2"
    },
    {
        "author": "王質",
        "paragraphs": [
            "正統承周後，元臣在鄴昌。",
            "治平扶嗣聖，乾道作興王。",
            "指日恢中土，何時過故鄉。",
            "新堂標晝錦，門下有歐陽。"
        ],
        "title": "上王公明壽四首  其二",
        "id": "c755b386-ecce-4f23-88f6-e01edfb0b5d5"
    },
    {
        "author": "王質",
        "paragraphs": [
            "稷契伊周後，功名事業誰。",
            "眼驚希世傑，心喜太平時。",
            "不老池邊鳳，長生印上龜。",
            "旂常書不盡，太廟有宗彝。"
        ],
        "title": "上王公明壽四首  其三",
        "id": "6efbda26-c891-41c6-8e60-b233ba204fb2"
    },
    {
        "author": "王質",
        "paragraphs": [
            "風起雲飛志，包含具善鄰。",
            "試看公出手，毋謂我無人。",
            "揮羽思平魏，登場决并秦。",
            "功成身莫退，小駐八千春。"
        ],
        "title": "上王公明壽四首  其四",
        "id": "83546444-ee58-4a78-98df-c11f00c4424b"
    },
    {
        "author": "王質",
        "paragraphs": [
            "聞說前年事，分明是偶然。",
            "羣雄誇好手，萬事有蒼天。",
            "浪沫埋椿木，波聲撼戰船。",
            "蕭條苦鬭者，揮淚立江邊。"
        ],
        "title": "采石道中",
        "id": "28ef06c2-212d-4a38-aac3-49166a104124"
    },
    {
        "author": "王質",
        "paragraphs": [
            "岡背車痕亂，崖陰馬足黏。",
            "地爐茶带苦，幔店酒多甜。",
            "水減溪身瘦，冰凝樹角銛。",
            "衣篝都已盡，無可更重添。"
        ],
        "title": "魏城道中",
        "id": "ef230378-4284-4e2c-a7f5-d191f5f549dd"
    },
    {
        "author": "王質",
        "paragraphs": [
            "今日青陽路，行行不忍過。",
            "人家茅屋少，原野稻田多。",
            "樹木連蒼色，陂塘湛碧波。",
            "斜陽攲半嶺，將奈鏡亭何。"
        ],
        "title": "青陽道中二首  其一",
        "id": "c44469fc-03c4-43b1-a623-223d58edc011"
    },
    {
        "author": "王質",
        "paragraphs": [
            "一路皆平坦，今朝稍屈盤。",
            "僕饑爭小店，橋斷揀枯灘。",
            "處處山都好，家家酒不酸。",
            "人生各有地，所樂是長安。"
        ],
        "title": "青陽道中二首  其二",
        "id": "e5420460-5194-4f79-b35d-5d921deb62c1"
    },
    {
        "author": "王質",
        "paragraphs": [
            "落日寒山裏，荒烟野寺中。",
            "僧垣水衣白，佛座蘚花紅。",
            "舍後蜂糖熟，門前雁米豐。",
            "夜長難早睡，擁被聽松風。"
        ],
        "title": "宿石谿寺",
        "id": "abdb3eb2-6e8d-4247-bb13-75ed146c17f5"
    },
    {
        "author": "王質",
        "paragraphs": [
            "已恨此身多，將如之子何。",
            "自甘吾潦倒，真恐汝蹉跎。",
            "身老便孤睡，家貧喜自歌。",
            "輜軿他日見，各想舊婆娑。"
        ],
        "title": "敕局同年相餞是日謝遣婢子春饒者還其家同年大不然之共悵然也",
        "id": "4913f6d2-2a94-4094-b28d-3006434226f0"
    },
    {
        "author": "王質",
        "paragraphs": [
            "別乘非爲辱，江陵稍近家。",
            "牙緋雖滯色，頭白亦增華。",
            "見說堂前竹，勝如屋角花。",
            "脫身歸到得，餘事總塵沙。"
        ],
        "title": "發家書",
        "id": "83e1c16d-d1e1-4f56-b105-8f1b8f2fb81b"
    },
    {
        "author": "王質",
        "paragraphs": [
            "雨色昏何在，鈴聲怨阿誰。",
            "一朝人世改，萬事帝心知。",
            "西去身雖脫，東邊勢更危。",
            "祇應南內裏，不似上亭時。"
        ],
        "title": "上亭",
        "id": "15862c50-c90a-4ed0-9295-1b670b3d4d0d"
    },
    {
        "author": "王質",
        "paragraphs": [
            "亂草踏秋碧，斜陽立晚紅。",
            "天低昏海霧，江闊渡淮風。",
            "臺有餘基壯，碑無舊觀豐。",
            "愁人惜倦眼，不敢送歸鴻。"
        ],
        "title": "雨花臺",
        "id": "862a35ca-dbe9-432e-ad6d-e197cbb9eb9d"
    },
    {
        "author": "王質",
        "paragraphs": [
            "稍稍雲氣散，溶溶山態囘。",
            "翠旌千丈立，寶障百重開。",
            "此地真堪老，何時遂得來。",
            "海中蛟蜃惡，吾不問蓬萊。"
        ],
        "title": "見九華峰有四十餘其最秀者不知孰爲九也因作是詩",
        "id": "062dc271-32e5-4f11-afaa-4125b8ec02ee"
    },
    {
        "author": "王質",
        "paragraphs": [
            "祖予尚閉戶，景文當入山。",
            "未能黄綺外，姑在尚彭間。",
            "眼到風塵暗，頭依樹石斑。",
            "曹溪有正路，飛倦要知還。"
        ],
        "title": "送虞丞相孫運幹詩三首  其一",
        "id": "90e32d05-8c79-46b8-9084-05520758c5f8"
    },
    {
        "author": "王質",
        "paragraphs": [
            "尚象子生子，高風新又新。",
            "昔看三檜戲，今見一槐春。",
            "父祖有家法，典型如老人。",
            "傍觀應自肯，自肯乃方親。"
        ],
        "title": "送虞丞相孫運幹詩三首  其二",
        "id": "2f9b7137-af57-48b3-9db0-ac4faa66550f"
    },
    {
        "author": "王質",
        "paragraphs": [
            "曲肱真事業，袖手大文章。",
            "想子歸家急，如吾捨世忙。",
            "何時見丞相，幾日上瞿唐。",
            "見問宜多說，不言君亦忘。"
        ],
        "title": "送虞丞相孫運幹詩三首  其三",
        "id": "0cb72646-f9ce-46bb-b004-1c8969fc6411"
    },
    {
        "author": "王質",
        "paragraphs": [
            "島嶼深沉碧，溪花淡薄紅。",
            "連山收宿雨，當戶進凉風。",
            "暮靄孤村外，斜陽一笛中。",
            "西山起明月，未放酒杯空。"
        ],
        "title": "題東林姚貴高書屋",
        "id": "5134233e-c276-4640-8948-bc6fb676fba6"
    },
    {
        "author": "王質",
        "paragraphs": [
            "眸子發孤照，太空無阻修。",
            "萬波爭赴海，一嶂直當樓。",
            "渺渺憐身小，茫茫覺世浮。",
            "斜陽攲埤堄，隨意數行舟。"
        ],
        "title": "題洪景伯得江亭二首  其一",
        "id": "201ff355-b91a-4caa-ad24-0426b7f239da"
    },
    {
        "author": "王質",
        "paragraphs": [
            "主去朝行在，花留伴此亭。",
            "別催心衮衮，春攪思冥冥。",
            "此事須丘壑，何人嗣典型。",
            "但當添種竹，相對北山青。"
        ],
        "title": "題洪景伯得江亭二首  其二",
        "id": "5beefb53-8750-40ce-b3ac-62d1d5b75d32"
    },
    {
        "author": "王質",
        "paragraphs": [
            "一舸江湖外，風濤有是非。",
            "著身安實地，冷眼看危機。",
            "烟樹何曾遠，鷗羣自飛。",
            "若人能轉物，滿載月明歸。"
        ],
        "title": "題舫軒",
        "id": "9bc1c6fd-e5bd-4343-bd5f-607aa422c759"
    },
    {
        "author": "王質",
        "paragraphs": [
            "濯濯雙引幹，盤盤同結根。",
            "人知靈草木，天與好兒孫。",
            "嫵媚花窺眼，婆娑秀此軒。",
            "門中福未艾，遶樹更蘭孫。"
        ],
        "title": "題施大任雙桂軒",
        "id": "80c9ed06-c9b6-4fb0-9e04-2d3a4246fabb"
    },
    {
        "author": "王質",
        "paragraphs": [
            "窈窕孤山寺，光明大士龕。",
            "佛香時縹緲，茶味亦清甘。",
            "竹挺森千百，僧房並兩三。",
            "全無兵火氣，不似在淮南。"
        ],
        "title": "題孤山寺",
        "id": "12713a9a-22b9-4c59-b1ab-15d3192f9c6c"
    },
    {
        "author": "王質",
        "paragraphs": [
            "索索風呼葉，蕭蕭雨打窗。",
            "遥思雙白髮，相對一殘缸。",
            "夢落湘南浦，身浮浙右江。",
            "漏窮鐘未斷，猶自咽微撞。"
        ],
        "title": "和王充道夜坐二首  其一",
        "id": "0b21658f-8116-4429-9a3a-81403a411b4e"
    },
    {
        "author": "王質",
        "paragraphs": [
            "風雨連三日，晨昏共一窗。",
            "天寒憐翠袖，夜永對青缸。",
            "有淚揮吳月，無船上楚江。",
            "夢寒元易斷，鐘靜不須撞。"
        ],
        "title": "和王充道夜坐二首  其二",
        "id": "ede85e3b-006c-45d3-af81-cef5dd4b7661"
    },
    {
        "author": "王質",
        "paragraphs": [
            "浦溆清溪遶，人家綠樹圍。",
            "竹墩森翠葆，蓮蕩亂紅衣。",
            "薄雨生朝潤，斜陽隠暮霏。",
            "桃花流水意，不在鱖魚肥。"
        ],
        "title": "和孫仲甫",
        "id": "bf00442c-43fa-4c8c-87a6-32f47fb904b1"
    },
    {
        "author": "王質",
        "paragraphs": [
            "草色動秋綠，松陰留晚清。",
            "日烘蟬吻燥，風助燕身輕。",
            "蒼莽家千里，飄零酒一觥。",
            "客愁銷不盡，還與暮烟生。"
        ],
        "title": "和姚明之",
        "id": "b21ef47e-33be-4489-9965-ae89d6432fa0"
    },
    {
        "author": "王質",
        "paragraphs": [
            "禮樂華今日，江湖得此天。",
            "繡衣開使指，錦帳卷郎氈。",
            "峻嶽車帷外，清湘簜節前。",
            "何如歸禁籞，花柳自風烟。"
        ],
        "title": "送陶茂安赴湖南二首  其一",
        "id": "50672910-e83d-42b0-be48-f518dfd53f7e"
    },
    {
        "author": "王質",
        "paragraphs": [
            "飄泊年家子，依歸父執尊。",
            "不知分此袂，還更躡誰門。",
            "欲語無言訴，相期有意存。",
            "何時憑水檻，凉夜倒清樽。"
        ],
        "title": "送陶茂安赴湖南二首  其二",
        "id": "05ea9a84-cc88-4b1d-a7e5-311e3ddf2b65"
    },
    {
        "author": "王質",
        "paragraphs": [
            "斗絕重關險，星馳四牡騑。",
            "昕朝三勞遣，晝錦再光輝。",
            "距踴歡趨死，權奇飽欲飛。",
            "羌兒還解事，早送版圖歸。"
        ],
        "title": "送韓總二首  其一",
        "id": "26f0e996-31d2-4d56-9024-a71764681738"
    },
    {
        "author": "王質",
        "paragraphs": [
            "飄泊春餘絮，孤寒歲晚松。",
            "誰知文有虎，祇道士無龍。",
            "湓浦城相別，蠶叢國再逢。",
            "論心能幾許，山水又重重。"
        ],
        "title": "送韓總二首  其二",
        "id": "00318ccc-d6f4-41a0-a519-5b5cac85ea48"
    },
    {
        "author": "王質",
        "paragraphs": [
            "相識雖非昔，相知不似今。",
            "歲寒三益友，金斷兩同心。",
            "半子來歸葉，孤兒維事任。",
            "此間拈鼓笛，那更有凡音。"
        ],
        "title": "送鄭德初歸吳中",
        "id": "3e6e18ed-88b1-4a92-8ed8-a7d3a054c53e"
    },
    {
        "author": "王質",
        "paragraphs": [
            "黔郡隨山壤，盧溪上水舟。",
            "雙眸長不夜，兩鬢未全秋。",
            "製錦寧傷手，鳴琴自點頭。",
            "武陵花賞遍，安穩上瀛洲。"
        ],
        "title": "送清堅老人宰辰陽四首  其一",
        "id": "e0e17776-c8a4-4897-81dc-f5679f897394"
    },
    {
        "author": "王質",
        "paragraphs": [
            "苦楝風方作，桃花水未生。",
            "逢村宜早住，趁路莫宵行。",
            "且止青春酒，頻添碧澗羹。",
            "槐根并馬骨，切勿厭官清。"
        ],
        "title": "送清堅老人宰辰陽四首  其二",
        "id": "43199643-6187-4ede-b787-9b02eba9813b"
    },
    {
        "author": "王質",
        "paragraphs": [
            "却背五城關，旁連七寶山。",
            "楚臣經夕宿，漢代入辰灣。",
            "花縣成陰了，桃源覓路還。",
            "功名歸晚節，矍鑠上清班。"
        ],
        "title": "送清堅老人宰辰陽四首  其三",
        "id": "5490ef67-17f3-45fa-b4de-5cd011345989"
    },
    {
        "author": "王質",
        "paragraphs": [
            "穴出丹砂粒，川呈暈角輝。",
            "向來曾畫諾，此去稍斜飛。",
            "若不吟紅藥，還應對紫薇。",
            "太公雖白髮，西伯要同歸。"
        ],
        "title": "送清堅老人宰辰陽四首  其四",
        "id": "eff5e009-1de1-4dd2-a1ff-569f620b2d32"
    },
    {
        "author": "王質",
        "paragraphs": [
            "杳杳歸無極，茫茫恨有餘。",
            "九原那可作，萬事總成虛。",
            "汀草何嘗歇，雲山亦自如。",
            "此囘真定別，無雁可傳書。"
        ],
        "title": "挽李平仲二首  其一",
        "id": "96e40180-4cea-4bea-a3b6-59aa2aa3d971"
    },
    {
        "author": "王質",
        "paragraphs": [
            "窮達皆昨夢，死生同一波。",
            "幻身非我有，薄俗奈渠何。",
            "霜樹柯莖少，江湖洲渚多。",
            "老來不禁淚，未忍過懷坡。"
        ],
        "title": "挽李平仲二首  其二",
        "id": "5ca08383-44ff-4c00-ad3e-242ea7f491c5"
    },
    {
        "author": "王質",
        "paragraphs": [
            "古道在今世，今人離古心。",
            "延陵存一老，元祐得遺音。",
            "樂善稻粱熟，憂民江海深。",
            "二毛方五馬，當代阻爲霖。"
        ],
        "title": "挽吳節夫二首  其一",
        "id": "9459c473-403a-4e98-aa6b-3322f6d8b740"
    },
    {
        "author": "王質",
        "paragraphs": [
            "生死一大事，聖賢三致思。",
            "朝聞應夕可，春葉又秋枝。",
            "高眼世無比，點頭人有誰。",
            "朔風吹槁野，天地亦含悲。"
        ],
        "title": "挽吳節夫二首  其二",
        "id": "36f12fea-5485-41e5-b3e7-e3a3f2bf034f"
    },
    {
        "author": "王質",
        "paragraphs": [
            "邂逅識程子，牽連懷老坡。",
            "山林深自引，琴劍肯來過。",
            "春事已如許，客情將若何。",
            "舟行相風色，江面水方波。"
        ],
        "title": "贈程元鼎二首  其一",
        "id": "80f344f1-b4d6-45c5-b7f6-95ec4decffd1"
    },
    {
        "author": "王質",
        "paragraphs": [
            "杜宇正呼急，程君來告辭。",
            "自憐吾老矣，敢問子何之。",
            "起柁指行在，求官鳴有司。",
            "歸來定何日，秋事以爲期。"
        ],
        "title": "贈程元鼎二首  其二",
        "id": "d4575e73-8069-4c9e-b653-e3d48ca412a3"
    },
    {
        "author": "王質",
        "paragraphs": [
            "天上足官府，舍人何處歸。",
            "世情傷幻化，道眼羨空飛。",
            "易合誰終始，難言有是非。",
            "九原如可作，來共立斜暉。"
        ],
        "title": "憶張安國",
        "id": "875dfd22-6c99-483f-9a16-2f0cb6d6055d"
    },
    {
        "author": "王質",
        "paragraphs": [
            "之子何方去，荆江上渚宮。",
            "頗知君筆力，能嗣我宗風。",
            "境熟拈來是，心圓觸處通。",
            "贈之一轉語，收了萬年功。"
        ],
        "title": "李南卿西歸求語以贈行山谷偈云八萬四千關捩子與君一箇鎖匙開僕亦有一箇鎖匙謹以奉贈",
        "id": "e318f02f-c4aa-4938-bf70-422f71733bf5"
    },
    {
        "author": "王質",
        "paragraphs": [
            "咳唾相聞地，江湖各一天。",
            "所思無物似，此去有人憐。",
            "身遠何能近，心寬自覺便。",
            "難言知幾許，囘首意茫然。"
        ],
        "title": "贈同省訪別",
        "id": "5cf6c512-7728-4988-85c0-1419109d84d6"
    },
    {
        "author": "王質",
        "paragraphs": [
            "自墮胞胎裏，難逃造化中。",
            "一毫皆有數，三昧即無窮。",
            "消息深深見，機緘了了通。",
            "君能希八九，亦足問元功。"
        ],
        "title": "贈日者",
        "id": "2b85019e-73ba-4388-867e-81524a2ef20d"
    },
    {
        "author": "王質",
        "paragraphs": [
            "高致想江湖，當庭植小蘆。",
            "清風時自至，綠竹興何殊。",
            "溉灌情偏重，琴尊賞不孤。",
            "朗吟應有趣，瀟灑十餘株。"
        ],
        "title": "詠蘆",
        "id": "72f0b07a-ff24-4127-956f-7ba28d6c1003"
    },
    {
        "author": "王質",
        "paragraphs": [
            "千林秋葉深，此際有行人。",
            "握手恨無語，出門愁始新。",
            "殷勤一枝柳，聚散百年身。",
            "眺遠情何極，茲來跡已陳。"
        ],
        "title": "送胡秉彝歸毗陵",
        "id": "cc8e77bf-0246-4bcf-9254-4c877941a325"
    },
    {
        "author": "王質",
        "paragraphs": [
            "主人乞我短窗明，推挽清風墮兩楹。",
            "千里坐安雙脚穩，萬金難買一軒清。",
            "掃除舊念無遺恨，收拾新工上短檠。",
            "幸有諸郎共料理，緊催燈火赴功名。"
        ],
        "title": "西齋落成呈榮茂世",
        "id": "ff4b3a18-7a33-44d1-8c3e-d636982ead83"
    },
    {
        "author": "王質",
        "paragraphs": [
            "春跗秋萼以時開，爾自野生吾懶栽。",
            "有飯故須間菘韭，無羹安用著鹽梅。",
            "雲蒼雲白變復變，雨舊雨今來不來。",
            "杉露松霜皆我酒，竹根木癭盡吾杯。"
        ],
        "title": "幽居",
        "id": "528c81a2-9d3c-41ba-bd97-f3390c1a9793"
    },
    {
        "author": "王質",
        "paragraphs": [
            "不須薄澣少纖塵，時復閒行更脚輕。",
            "樹有涼聲常摵摵，燈無熱意但熒熒。",
            "土鬆瘦菜從頭長，地浄幽泓澈底清。",
            "月化日遷人不覺，却于草木見先驚。"
        ],
        "title": "秋夜讀書三首  其一",
        "id": "dd16fad4-90b4-46e4-a958-622b3a0ff338"
    },
    {
        "author": "王質",
        "paragraphs": [
            "縠紋絕似瀼西生，霜沫全如潄玉清。",
            "稍定心源渟夜氣，即開耳界度秋聲。",
            "旁觀事有千端異，返照身無一點輕。",
            "一醉等閒千日過，清江安用白鷗盟。"
        ],
        "title": "秋夜讀書三首  其二",
        "id": "6d9f1f5c-4e56-491c-a18d-df5b2599a0ac"
    },
    {
        "author": "王質",
        "paragraphs": [
            "無嫌烏帽走黄塵，塵外塵中總有人。",
            "口但輕輕吹鳥毳，腸休軋軋轉車輪。",
            "漫張明月清風眼，試玩游絲落絮身。",
            "半夜妙心花忽發，十方一剎現渾銀。"
        ],
        "title": "秋夜讀書三首  其三",
        "id": "91501848-12df-4c7f-a997-95560be2bba0"
    },
    {
        "author": "王質",
        "paragraphs": [
            "不見湘娥十二鬟，誰移白髮上青山。",
            "雲開上界珠宮闕，風墮游仙玉佩環。",
            "洄曲城孤千騎入，山陰興盡一蓑還。",
            "萬松嶺下寒溪口，遥想梅花露半斑。"
        ],
        "title": "秀野亭觀雪",
        "id": "aa92a613-bae6-4816-9158-cbabdcf6eed5"
    },
    {
        "author": "王質",
        "paragraphs": [
            "馬輕人健有秋容，飛到千巖萬壑中。",
            "古殿含風寒佛骨，峻屏揭水注龍宮。",
            "行深野屨霑空翠，睡醒僧簷轉晚紅。",
            "彈指山川變光景，橫江旌吹擁元戎。"
        ],
        "title": "從陳阜卿遊翠巖",
        "id": "e3467d7f-db2b-451b-aa24-d8e73631e11b"
    },
    {
        "author": "王質",
        "paragraphs": [
            "兩京喬木久秋風，甘露棠梨非漢宮。",
            "鐵鳳雕零周廟古，玉魚流落漢陵空。",
            "朝催戰鼓雲埋陣，夜發戈船月照篷。",
            "宣德樓前清御道，明年元會納羣工。"
        ],
        "title": "和張安國聞捷",
        "id": "b3092deb-71b0-4b0d-8687-cf7c6555462b"
    },
    {
        "author": "王質",
        "paragraphs": [
            "亂莎茁茁水皴皴，紅葉黄花各自春。",
            "隔竹歌呼知叟醉，倚松疎嬾見僧真。",
            "有時柏子捎衣落，無數松枝刺眼頻。",
            "山頂斜陽纔慘淡，草顛多露已橫陳。"
        ],
        "title": "渡湖過大浩寺",
        "id": "cb3a4508-2347-461a-91fd-04e0b43497d1"
    },
    {
        "author": "王質",
        "paragraphs": [
            "渡頭脆柳不堪攀，嶺背彫楓尚見斑。",
            "店小青旗低拂馬，寺荒蒼蘚暗封關。",
            "但知魚樂如吾樂，未必僧閒似我閒。",
            "忽憶去年今日處，楚山欲盡見秦山。"
        ],
        "title": "和李平仲出郊",
        "id": "132328ac-8d92-46e2-af7d-69a71c6cbc7f"
    },
    {
        "author": "王質",
        "paragraphs": [
            "杯盤倉卒但隨家，所頼龍山得孟嘉。",
            "略以詩聲知律呂，敢于學海望津涯。",
            "精神霜後千頭橘，風味新時一顆瓜。",
            "髮白未應餘子識，汗青當有後人誇。"
        ],
        "title": "張元亮見訪留和坐客",
        "id": "31cf05fa-a461-42f9-bd64-900378281c24"
    },
    {
        "author": "王質",
        "paragraphs": [
            "山高樹多日出遲，食時霧露且雰霏。",
            "馬蹄已踏兩郵舍，人家漸開雙竹扉。",
            "冬青匝路野蜂亂，蕎麥滿園山鵲飛。",
            "明朝大江送吾去，萬里天風吹客衣。"
        ],
        "title": "晚泊東流",
        "id": "898cf97b-f718-4ce1-b1a2-2d51d5fe43b7"
    },
    {
        "author": "王質",
        "paragraphs": [
            "落日平西樹起煙，亂山缺處水連天。",
            "城樓突兀棲雲表，樹影參差落眼前。",
            "倒引歸心纏客病，欲隨飛鳥渡平川。",
            "不辭繭足投微徑，慰藉征行有晚蟬。"
        ],
        "title": "江西道中",
        "id": "8406bfb0-905b-4756-94ce-d8a16983a098"
    },
    {
        "author": "王質",
        "paragraphs": [
            "扁舟西去苦匆匆，底事天回柂尾風。",
            "倉卒未應旗轉脚，殷勤聊借浦棲鴻。",
            "半山烟雨駸駸暗，兩岸霜林故故紅。",
            "得意輕帆休笑我，去來等是一孤篷。"
        ],
        "title": "林溪中阻風",
        "id": "fdac2883-d0f2-46c4-b3f0-a1f39342f2ff"
    },
    {
        "author": "王質",
        "paragraphs": [
            "合奏元和鼓吹聲，旌幢交映兩轅門。",
            "中臺上相官儀重，大國諸侯禮數尊。",
            "一會星辰朝北極，八方風雨聚西坤。",
            "今朝賓主周旋地，千古英豪氣象昏。"
        ],
        "title": "代虞樞密宴晁制置口號二首  其一",
        "id": "d2088bc2-d99d-49c9-a0a7-a6bb5e6a8578"
    },
    {
        "author": "王質",
        "paragraphs": [
            "陳雷膠漆自平生，申甫藩宣共此行。",
            "夷則黄鍾相律呂，南箕北斗對高明。",
            "蛟螭鱗甲摇千纛，虎豹牙須立萬兵。",
            "千載難逢今日會，一盃且爲故人傾。"
        ],
        "title": "代虞樞密宴晁制置口號二首  其二",
        "id": "10f763a2-ff30-451e-9f70-4f485cad1c23"
    },
    {
        "author": "王質",
        "paragraphs": [
            "縞夜寒輝花雨天，洒空飛羽箭離弮。",
            "普開薝蔔諸天供，大展兜羅萬里綿。",
            "見在十方惟此佛，後來千古說今年。",
            "乾坤正頼君調理，未用輕尋范蠡船。"
        ],
        "title": "和虞相喜雪二首  其一",
        "id": "ca0b2fce-6c66-436a-bf5b-e0dbcf88dda9"
    },
    {
        "author": "王質",
        "paragraphs": [
            "六花飛墮九重天，凍折旌竿裂弩弮。",
            "不夜嘗衘九龍燭，未春先貢八蠶綿。",
            "暫開晴色供前日，復作奇祥餞故年。",
            "留得餘生食賤麥，楊林江上海樓船。"
        ],
        "title": "和虞相喜雪二首  其二",
        "id": "f493990a-f34a-49b0-9f57-a1f3d8b6a8df"
    },
    {
        "author": "王質",
        "paragraphs": [
            "太倉宇宙久陳陳，合與英豪共作新。",
            "修造鳳樓須有手，住持烏寺可無人。",
            "千官禮絕三司貴，一士心歸萬國春。",
            "藉與八風吹六翮，飛騰意度不無神。"
        ],
        "title": "留別虞丞相二首  其一",
        "id": "73fb81e9-70ea-403a-abf6-93cbb6b73aff"
    },
    {
        "author": "王質",
        "paragraphs": [
            "禹跡茫茫海會同，有誰管領自西東。",
            "側身江漢歸無所，開眼乾坤見有公。",
            "隠几三思籌去住，歷階再拜叩窮通。",
            "朝家有意尋幽側，人在風烟慘淡中。"
        ],
        "title": "留別虞丞相二首  其二",
        "id": "1fdeb345-8326-4321-8a0f-7dbcfcdb53ee"
    },
    {
        "author": "王質",
        "paragraphs": [
            "馬喜名山去不停，半鞭馳度兩峰青。",
            "飛來山鳥能言語，老去江梅尚典型。",
            "溪女半扉撩倦客，野僧三肅上孤亭。",
            "百灘流水蒼烟上，倚盡斜陽且更聽。"
        ],
        "title": "題山亭",
        "id": "899538f2-e1ea-4c46-8a40-3048d00ce123"
    },
    {
        "author": "王質",
        "paragraphs": [
            "落木寒聲晚更悲，斜陽隠隠霧霏霏。",
            "並塘官路青莎合，带郭人家綠樹圍。",
            "莫遣風霜驚雁字，從教烟雨潤鳬衣。",
            "接䍦吹動肩樓聳，却下脩篁徑裏歸。"
        ],
        "title": "題蘄倅烟霏亭",
        "id": "808db2d9-4442-4381-8064-d3da053694c3"
    },
    {
        "author": "王質",
        "paragraphs": [
            "恩波全似海波深，聊傍支流築小亭。",
            "下映南山千丈影，上通雲漢一河星。",
            "濠梁此日堪同樂，文沼何時共效靈。",
            "人意亦隨魚意好，一觥相對萬荷青。"
        ],
        "title": "題張君量恩波寺",
        "id": "a966a59d-05b9-4629-ac73-6cc2f62a265e"
    },
    {
        "author": "王質",
        "paragraphs": [
            "胸中磊磈但江山，翠積靈臺挹不乾。",
            "拂子折時無點滴，杖頭轉處湧波瀾。",
            "收回晚照千巖靜，放出靈光萬壑寒。",
            "我欲登樓聊舉眼，乾坤雖大不能寬。"
        ],
        "title": "寄題挹翠樓",
        "id": "5a5c4754-7457-4102-a756-1632fe2ac915"
    },
    {
        "author": "王質",
        "paragraphs": [
            "二豪名字遍人間，未許癡兒見一斑。",
            "俯仰半生雙鬢禿，是非千古寸心關。",
            "向來蹤跡埋空谷，老去文章滿道山。",
            "我有詩書三十乘，肯來相伴小窗閒。"
        ],
        "title": "張安國爲朱黄二豪作傳索賦詩",
        "id": "da690453-6efb-4baf-b63c-e957145225e4"
    },
    {
        "author": "王質",
        "paragraphs": [
            "心事何曾吐一分，鼓嚴早已報三聲。",
            "元戎十乘公先啟，野渡孤舟我自橫。",
            "細看好山須少駐，緩摇柔櫓莫多鳴。",
            "倘能黄鶴樓前見，安得春江尾柁行。"
        ],
        "title": "余過荆州張安國已請祠先行",
        "id": "460bb71a-2301-41aa-84a0-836dc87c7e20"
    },
    {
        "author": "王質",
        "paragraphs": [
            "相隨騎尾紫游韁，各佩牛腰古錦囊。",
            "過眼風烟都領略，聚頭燈火更平章。",
            "鵲枝賦罷驕橫槊，蚓鼎聯成倦倚牆。",
            "三讀軒渠仍伎癢，亦撩草夢到池塘。"
        ],
        "title": "趙景山程德紹視旱有詩成編",
        "id": "e5dd5ee8-d3fa-419a-b72e-1417377ac212"
    },
    {
        "author": "王質",
        "paragraphs": [
            "弓刀陌上起征塵，行到瀟湘春已深。",
            "柳子文章親到眼，魏公池館故沾襟。",
            "莫生去魯遲遲想，且慰歌廉望望心。",
            "瀧水浯溪江不隔，肯憑鯉尾寄佳音。"
        ],
        "title": "送陶茂安知永州",
        "id": "69bd62a4-4ebd-4878-831b-8a4b3a6354e6"
    },
    {
        "author": "王質",
        "paragraphs": [
            "胸中道德五千文，聊借高堂發妙音。",
            "背倚飛樓懷古意，面臨止水正人心。",
            "新荷此際敷青葉，穉柳他年貯綠陰。",
            "但使厨烟無太遠，時來分座伴孤斟。"
        ],
        "title": "觀政堂成上黄少譽二首  其一",
        "id": "62a825cc-32cd-467c-9fe0-c568de37c3f7"
    },
    {
        "author": "王質",
        "paragraphs": [
            "潁州丞相舊能名，傳到雲孫尚典型。",
            "月在澄潭心共白，山圍宴坐眼同青。",
            "暫離方丈羣仙侶，獨抱黄庭一卷經。",
            "十頃玻璃能幾許，看公擊水渡南溟。"
        ],
        "title": "觀政堂成上黄少譽二首  其二",
        "id": "b1fb018f-ce99-4077-a387-0ccda58bd3df"
    },
    {
        "author": "王質",
        "paragraphs": [
            "綠玉珊珊密映門，雙扉不受一絲塵。",
            "經函藥鼎元無用，茗椀熏爐總是真。",
            "坐閲百年俱幻境，肯懸一榻貯閒身。",
            "麈毛揮罷無人語，靜看冰壺一點春。"
        ],
        "title": "題邕希孟靜室",
        "id": "023b8d6f-a223-492d-875a-2476bfb3f873"
    },
    {
        "author": "王質",
        "paragraphs": [
            "大夫離別莫心酸，痛飲長歌作壯顔。",
            "勿羨春江燒赤壁，須從夜磧度陰山。",
            "精神勃鬰雙眉上，功業輪囷十指間。",
            "看罷吳鉤騰上馬，臨分小試出三關。"
        ],
        "title": "送鈕子明",
        "id": "7c6c98f3-a720-48df-9450-9682f47337fd"
    },
    {
        "author": "王質",
        "paragraphs": [
            "不得揚州蟹蛤嘗，江鄉魚味亦相當。",
            "自從南渡爲生理，慚見東人說故鄉。",
            "出火麥團猶雪白，带漿米飯更鵝黄。",
            "老人日日惟須此，長笑兒郎太楚傖。"
        ],
        "title": "老人嘗饌北食兒女輩不能過蕪湖多魚且美僕生長澤國不可一日無此",
        "id": "a5dd1163-19e4-4da3-b9e4-3eb9ea1d50eb"
    },
    {
        "author": "王質",
        "paragraphs": [
            "一僧龐眉拄杖扶，自汲石泉澆茗盂。",
            "山深松樹鬚髯古，寺老木魚鱗甲枯。",
            "心閒逢人謝禮樂，身倦到枕即江湖。",
            "夢回石壁半斜照，蝙蝠打人山鳥呼。"
        ],
        "title": "含山寺",
        "id": "ca186700-d5a6-4d3d-9076-95792deaefc4"
    },
    {
        "author": "王質",
        "paragraphs": [
            "華屋沈沈燕不譁，綠陰悄悄樹含花。",
            "旌旗照野元戎壯，禮樂充庭使者華。",
            "解袂莫辭雙玉酒，同班行待五雲車。",
            "金虬度徹陽關曲，佳月隨人未肯斜。"
        ],
        "title": "送王仲鈐口號",
        "id": "c696d5b8-4598-4fe8-935f-94be45dbed80"
    },
    {
        "author": "王質",
        "paragraphs": [
            "萬安松檟已參天，屬眼昆仍故宛然。",
            "榮尹堂前周兩紀，甘王樓下跨三年。",
            "八風翻海如如定，一月當空在在圓。",
            "太極清都天尺五，柂牙捩轉去翩翩。"
        ],
        "title": "送胡正仲二首  其一",
        "id": "2b3f3a2d-b65b-4c2f-855c-db8ee9fa197e"
    },
    {
        "author": "王質",
        "paragraphs": [
            "稍稍秋風吹客衣，浮雲斜照送將歸。",
            "摇開楚岸蟬方急，行到吳江雁已飛。",
            "直恐相思衣带緩，無令問訊驛書稀。",
            "一牛鳴地難傾倒，何况山川道路違。"
        ],
        "title": "送胡正仲二首  其二",
        "id": "0e58fbe0-1108-4241-ac44-506d5ae92b84"
    },
    {
        "author": "王質",
        "paragraphs": [
            "雨花臺下晚江秋，曾對斜陽倒玉舟。",
            "自斷我當歸弔屈，不應君亦未封留。",
            "異時兵裏同悲喜，今日樽前再勸酬。",
            "悵望佳人雲暮合，空遺別恨與湯休。"
        ],
        "title": "和陳阜卿",
        "id": "d38d8637-1ba9-40bf-971a-4509cd953e47"
    },
    {
        "author": "王質",
        "paragraphs": [
            "青堅堂下出香泉，歷歷春聲到耳邊。",
            "卷起白波滋舌本，養成黄氣舞胎仙。",
            "帝觴他日分涓滴，家釀今朝養聖賢。",
            "飲罷鈴絛應已製，汝陽乘此去朝天。"
        ],
        "title": "送酒與胡倅",
        "id": "3d7dcf42-c737-4770-9fb6-e1d2b6a8bc00"
    },
    {
        "author": "王質",
        "paragraphs": [
            "帝恩無吏肯承宣，雨露滂沱貯半天。",
            "璀璨兩星同拱所，蕭梢一驥獨當先。",
            "驅馳足下千重繭，忠孝心頭一寸田。",
            "孺子亭前見三雋，爲言秋事亦茫然。"
        ],
        "title": "送劉子開二首  其一",
        "id": "8fa89f31-510c-4898-b731-04527cc2dcc4"
    },
    {
        "author": "王質",
        "paragraphs": [
            "塵中拈出玉光明，追琢多年老更精。",
            "會使低頭降志士，無令抵掌笑書生。",
            "此行原野霜風急，所過溪湖潦水平。",
            "鴻雁同天不同侶，爲傳好在與南卿。"
        ],
        "title": "送劉子開二首  其二",
        "id": "9cdcc407-f3db-4f67-bc25-d473b5a6d53a"
    },
    {
        "author": "王質",
        "paragraphs": [
            "風遣輕蒲趣去程，滿江秋月碧紛紛。",
            "相看斷雁情何極，同著征衫袂更分。",
            "千里固應俱對月，一樽安得再論文。",
            "從今竹枕蓬窗夢，不夢懸刀只夢君。"
        ],
        "title": "送王充老歸旴江",
        "id": "3e6705e9-b1f6-42dd-a1ac-7b9f1567152c"
    },
    {
        "author": "王質",
        "paragraphs": [
            "海內堂堂見此公，孤高不與萬夫同。",
            "身行宇宙東西遍，心徹乾坤表裏通。",
            "莫共林泉謀老境，更看彝鼎篆新功。",
            "君王拊髀休長嘆，亦有英豪在眼中。"
        ],
        "title": "送李公",
        "id": "e212c910-0b94-42fd-9993-bdeb97ecd779"
    },
    {
        "author": "王質",
        "paragraphs": [
            "憶昔同遊金鳳臺，臨高望遠思悠哉。",
            "重來又作燕山別，不意翻爲驛馬催。",
            "寶藏元輝天上去，塞塵秋色鬢邊來。",
            "歸期已定終年約，莫遣丹心一寸灰。"
        ],
        "title": "送趙子真送藏經于朝廷",
        "id": "545d67af-e363-4606-a403-429d88321b0e"
    },
    {
        "author": "王質",
        "paragraphs": [
            "烟霜江漢雁南飛，鸚鵡洲前再拜辭。",
            "風勁周郎焚艦日，月明庾老上樓時。",
            "無言只共江聲語，有意惟憑山色知。",
            "他日中原公事了，磨崖千丈要豐碑。"
        ],
        "title": "別張君玉二首  其一",
        "id": "e27c1729-b971-40fb-a6b9-d17092085f71"
    },
    {
        "author": "王質",
        "paragraphs": [
            "白雲黄鶴會相逢，湖北江南故楚宮。",
            "拭目文章王八座，叩頭勳業趙三公。",
            "今朝側耳聽奇偉，何日投身佐事功。",
            "公到京師相記憶，蘆花江上竹竿風。"
        ],
        "title": "別張君玉二首  其二",
        "id": "3be17949-312d-452e-ac57-c138d9c571a9"
    },
    {
        "author": "王質",
        "paragraphs": [
            "月落參橫剝啄聲，起驚新火到陳人。",
            "鬢隨周爟年年改，心共商盤日日新。",
            "桐甑飯香增意氣，草堂燈影換精神。",
            "侯家宮蠟晴烟起，公自他時作好春。"
        ],
        "title": "謝王巽澤新火",
        "id": "8376ada3-1659-4878-840d-ff1df081e450"
    },
    {
        "author": "王質",
        "paragraphs": [
            "世間無可似君詩，兔杵聲寒露脚飛。",
            "頷下驪珠能奪取，袖中滄海更携歸。",
            "久荒此事成疎懶，頼有斯人爲發揮。",
            "佳處不隨車馬得，但扶古堞看斜暉。"
        ],
        "title": "謝范西叔惠詩",
        "id": "716a224d-610d-4d30-a3c9-ec9a715f9960"
    },
    {
        "author": "王質",
        "paragraphs": [
            "五曜循環十二宮，乾坤盡落往來中。",
            "竹羅書在人安在，姑射山空道不空。",
            "疇昔未能知本末，從今不復問窮通。",
            "東樓恣享湖山樂，三尺闌干萬里風。"
        ],
        "title": "贈徐輝",
        "id": "dc09db97-0aec-4b40-a2a8-c194b0718087"
    },
    {
        "author": "王質",
        "paragraphs": [
            "湯子親携寶鑑囊，路開春草見王郎。",
            "只今萍梗栖湓浦，疇昔松楸在建康。",
            "數轉話端纔歷歷，一生身世不茫茫。",
            "從今點破心間事，獨對東風笑一場。"
        ],
        "title": "贈湯元亨",
        "id": "bcc3b97b-6437-457e-bfd7-ea04bdc61c19"
    },
    {
        "author": "王質",
        "paragraphs": [
            "青藜半夜放光明，玉字金文下太清。",
            "舉眼試看君行略，點頭會盡我平生。",
            "運行勝景丁居丑，歲建昌期乙遇庚。",
            "四十五年如夢過，尚堪晚景見昇平。"
        ],
        "title": "贈鄧東",
        "id": "2f3ae39f-2499-4438-bd2a-518f8dd02334"
    },
    {
        "author": "王質",
        "paragraphs": [
            "二年不下竹匡牀，枕損茅齋小米囊。",
            "吹起江風渡劉子，踏開荒草見王郎。",
            "胡灣此際談三命，淝水何時戰一場。",
            "他日中原公事了，與君同話此荒涼。"
        ],
        "title": "贈劉遂良",
        "id": "e25628f2-9984-4a42-917e-d00fa4d65dc5"
    },
    {
        "author": "王質",
        "paragraphs": [
            "不多風雨已秋容，慘澹斜陽濕晚紅。",
            "長憶蘋風過歸雁，更思烟浪拍垂虹。",
            "未應堂上燭能滅，所願樽中酒不空。",
            "卷雪樓前卸帆日，却從天際望吳中。"
        ],
        "title": "和李粹伯",
        "id": "1bdbefe0-102b-4e75-a6c8-8efb06afd5ad"
    },
    {
        "author": "王質",
        "paragraphs": [
            "雲似諸公簿領閒，不名阿堵但江山。",
            "秋風未白平生髮，尊酒聊赬壯士顔。",
            "醉後參虛無咫尺，悲來天地總間關。",
            "歸眠夢繞瀟湘野，紅葉黄花滿望斑。"
        ],
        "title": "又和李粹伯",
        "id": "2747c09a-c44c-4935-9074-0b96bfb94505"
    },
    {
        "author": "王質",
        "paragraphs": [
            "麥天一似菊花秋，澀雨癡風故作愁。",
            "幸自從來公不飲，何如乞與我銷憂。",
            "膠膠擾擾誰能問，兀兀陶陶得即休。",
            "七澤五湖烟水闊，可容閒夢到滄洲。"
        ],
        "title": "問王稚川覓酒",
        "id": "cd29a358-c778-4b03-8411-cb9180463843"
    },
    {
        "author": "王質",
        "paragraphs": [
            "攙天高柳意堂堂，柳外山長水亦長。",
            "百尺冰壺清徹底，一川雲錦爛生光。",
            "暫看屬玉摇波影，速駕麒麟入帝鄉。",
            "宣曲宜春驂輦路，上林風味薄沙棠。"
        ],
        "title": "次通守韻題和政堂",
        "id": "a69e631d-a966-4107-ace3-f37e4aee20ad"
    },
    {
        "author": "王質",
        "paragraphs": [
            "出門吹面已薰風，春在垂楊慘淡中。",
            "我輩不須悲聚散，此江元自有西東。",
            "日暄波暖魚苗出，雨潤泥融燕頷豐。",
            "尚可淹留成一醉，引盃說劍未輸公。"
        ],
        "title": "和郭子應二首  其一",
        "id": "ca5bf019-2b68-446c-b429-0285ecb7801e"
    },
    {
        "author": "王質",
        "paragraphs": [
            "北窗睡起復西窗，心事悠悠付枕囊。",
            "日靜無人驚燕雀，野青隨意卧牛羊。",
            "愁中故自傷遊子，別後還應憶漫郎。",
            "萬里梅邊尋斗米，夫君身世亦遑遑。"
        ],
        "title": "和郭子應二首  其二",
        "id": "b55f5ea6-cadd-4fde-812b-4f3052e4a3fc"
    },
    {
        "author": "王質",
        "paragraphs": [
            "且把鋤頭且著書，懶隨臣朔怖侏儒。",
            "車腸久自思懷橘，蓬首還應念執殳。",
            "未暇洞天尋小有，盡將世界付南無。",
            "不知南北東西後，肯寄書來問老夫。"
        ],
        "title": "和張君玉",
        "id": "da9a8d68-0450-45c8-a801-768f4e9740a3"
    },
    {
        "author": "王質",
        "paragraphs": [
            "弩矢先驅導繡衣，芙蓉倒影動旌旗。",
            "行歸容與螭頭陛，且去摩挲峴首碑。",
            "吳帝城邊逢此日，越王樓上憶他時。",
            "相煩問訊隆中陌，尚有當年草木知。"
        ],
        "title": "和張君玉與史喬年",
        "id": "0eb48024-94f2-4c59-9d06-8e7f706fbf4c"
    },
    {
        "author": "王質",
        "paragraphs": [
            "使星卿月共光輝，行轉杓衡入紫微。",
            "白粲萬檣軍總飽，紅稠千榦馬能飛。",
            "後身叔子今安得，萬代夷吾古亦希。",
            "風動一江吹晚雪，歲云暮矣送將歸。"
        ],
        "title": "和張君玉",
        "id": "d086110e-b33f-48c3-93de-c90b91e72a84"
    },
    {
        "author": "王質",
        "paragraphs": [
            "江楓不敵寸心丹，何待霜雄吏自寒。",
            "滿眼空空無一佛，舉頭在在有三官。",
            "毛端解運三千界，脚底常飛九萬摶。",
            "鳬茈餘根挑欲盡，莫憂魯巷有顔簞。"
        ],
        "title": "和沈述之贈權幹詩",
        "id": "b6395f39-0354-4c60-95b9-30362b72ec8b"
    },
    {
        "author": "王質",
        "paragraphs": [
            "甘王樓下挽清暉，不到三湘識九疑。",
            "骨健任從波浪嚙，眼空冷看市朝移。",
            "常懷一簣香爐日，不見三峰雪嶺時。",
            "安得杜蘇添此沈，相從地上作三奇。"
        ],
        "title": "用沈述之韻賦靈槎",
        "id": "2db1c3f5-255c-490b-94a9-81e88da240f0"
    },
    {
        "author": "王質",
        "paragraphs": [
            "小簾低捲一庵春，茗椀薰爐作意新。",
            "今日共懽何事酒，他年定託不孤鄰。",
            "愁腸繚繞終難展，醉字橫斜半失真。",
            "遥望江流橫日脚，極思沙嘴問歸津。"
        ],
        "title": "次韻姚貴聰",
        "id": "e2c9689b-d3c3-42cd-9747-3d761d74ae77"
    },
    {
        "author": "王質",
        "paragraphs": [
            "遥傳碧落入新除，早向清都卜定居。",
            "金勒鳴珂班退後，玉堂揮翰酒醒餘。",
            "試聽掣動鈴絛響，驚看飛來錦帕舒。",
            "甘露堂前正秋色，集賢如堵望相如。"
        ],
        "title": "次通守韻題廓齋",
        "id": "36f559fd-a5a3-47b4-ac7c-c384f783039f"
    },
    {
        "author": "王質",
        "paragraphs": [
            "但聽清圓不覺喧，松牀紙帳坦便便。",
            "草深雉子爭烘日，樹暖蜂鶵懶趁烟。",
            "無事石頭頻打睡，有時村店暫逃禪。",
            "尋花問柳山前後，隠隠鐘聲暮已傳。"
        ],
        "title": "銀山寺和宗禪師四季詩 春",
        "id": "653f9aa3-0cb9-41ba-81da-1a5ae11bcb61"
    },
    {
        "author": "王質",
        "paragraphs": [
            "繞廊行聽鐸丁當，禾稻桑麻各一鄉。",
            "竹影能令心灑落，溪聲自與意清涼。",
            "門無驚鹿衝籬破，路有疎螢掠草光。",
            "纔到斜陽生暮靄，滿庭山露滴松香。"
        ],
        "title": "銀山寺和宗禪師四季詩 夏",
        "id": "72394081-252c-4599-bb2a-e67948e7126a"
    },
    {
        "author": "王質",
        "paragraphs": [
            "塵埃飛不到郊坰，山鹿溪魚任意行。",
            "密逕竹烟迷暮影，幽巖松露滴秋聲。",
            "燒殘野草斕斑黑，脫盡疎林隠約明。",
            "溪石稜稜波激激，水花紅紫謝還生。"
        ],
        "title": "銀山寺和宗禪師四季詩 秋",
        "id": "e7280e4b-024e-4ed8-9f0c-647e802ff8db"
    },
    {
        "author": "王質",
        "paragraphs": [
            "夾徑長松耐凜冬，隨溪覓路杳無窮。",
            "曉霜易滑荆橋上，朔雪難侵紙帳中。",
            "溪冷無魚供酒客，林荒有鹿伴樵翁。",
            "江湖水濼多蘆葦，不異飄鴻泊野風。"
        ],
        "title": "銀山寺和宗禪師四季詩 冬",
        "id": "b4bf2ea1-ec7e-444d-8cd9-191257599462"
    },
    {
        "author": "王質",
        "paragraphs": [
            "飯鼓逢逢睡起時，先生弟子總關扉。",
            "不妨堂下輕騎馬，切莫江頭浪典衣。",
            "且對燈花隨雨落，任從苜蓿列盤稀。",
            "杜陵鄭老襟期在，今昨那能定是非。"
        ],
        "title": "答楊教見和",
        "id": "edb49f42-34b7-424e-9566-29e05541fd54"
    },
    {
        "author": "王質",
        "paragraphs": [
            "叩閽凜凜疏三通，歸社蕭蕭酒一鍾。",
            "龍卧高陽呼不醒，鵬飛北海去無蹤。",
            "無年及見安車召，有子能荒大國封。",
            "想見功名心未死，亦隨江漢去朝宗。"
        ],
        "title": "挽趙處士",
        "id": "19e462b5-20cc-4b94-a6f8-ac95894fbbd5"
    },
    {
        "author": "王質",
        "paragraphs": [
            "鶴不勝癯汝更癯，平沙獨立未爲孤。",
            "雨花臺上方知有，明月堂中竟省無。",
            "此夜吟風憑北固，何時乘月叩西湖。",
            "出頭已解挑包走，試路西江問老夫。"
        ],
        "tags": [
            "西湖"
        ],
        "title": "弔法空",
        "id": "64e3af67-587d-4741-99ae-45fa06533ec3"
    },
    {
        "author": "王質",
        "paragraphs": [
            "一德風雲會，千秋海嶽靈。",
            "中涵天度量，外峙玉儀形。",
            "人物如三代，文章似六經。",
            "嘉謀調藥石，偉望振雷霆。",
            "二水盤明鏡，三嵎揭秀屏。",
            "天心開俊傑，世路化畦町。",
            "采石交綏急，參謀攬轡停。",
            "舟中掬晉指，屋上建秦瓴。",
            "帝座憂回喜，邦人醉得醒。",
            "江聲鳴歷歷，圖畫儼亭亭。",
            "蜀道馳宣詔，函關寖啟扃。",
            "希文初遇呂，平仲卒逢丁。",
            "直北烟都歇，居東雨載零。",
            "野隨裴令綠，竹爲武公青。",
            "宇宙傾風采，朝廷遲典刑。",
            "三邊頻仗節，七府遍移廳。",
            "堅重車方軌，光新刃發硎。",
            "事融湯裏雪，物轉手中瓶。",
            "杞梓充庭茂，芝蘭滿甸馨。",
            "寶奩森漆栗，樂籠富參苓。",
            "幽士寧悲鵩，該儒總識鼮。",
            "輸懷情繾綣，接語步竛竮。",
            "巖壑多空帳，江湖少带笭。",
            "姚崇資倜儻，葛亮意丁寧。",
            "秀氣橫連霍，洪恩沇溢滎。",
            "德威馴虎兕，道力化蝗螟。",
            "烽燧寒邊堠，桑麻蔽遠坰。",
            "農熙牛𧥄𧥄，兵勁馬駉駉。",
            "雁澤寬心駐，龍沙側耳聽。",
            "檄囊停插羽，綸閣緩摇鈴。",
            "周廩仍多黍，堯階再産蓂。",
            "長楊荒御宿，茂草鞠虛囹。",
            "忽化雙林火，俄流五丈星。",
            "更生游佛國，中衛立仙庭。",
            "陵寢稽朝洛，王師寖度涇。",
            "蕭何雖鎮蜀，韓信未踰陘。",
            "鶴踞新華表，鯨歸舊紫溟。",
            "月明空皎皎，風遠但泠泠。",
            "蚤歲蒙推奬，多時備使令。",
            "盤餐傳舴艋，茵吐濺篁箳。",
            "追琢參羣玉，調和作五鯖。",
            "自從悲殄瘁，誰弗念伶俜。",
            "道路紆脩阻，音塵墮杳冥。",
            "口呿惟墨墨，頭點自惺惺。",
            "髮白心隨老，燈青目不瞑。",
            "有聲號井絡，無路挽車軨。",
            "睿意思元老，徽章播大廷。",
            "雲臺先鄧禹，烟閣重房齡。",
            "未解聯溫贊，何勞勒固銘。",
            "孫多騏驥骨，子悉鳳凰翎。",
            "生死雖無憾，哀榮不忍聆。",
            "一從雲隔漢，兩見水漫汀。",
            "飛夢風翻絮，浮生浪捲萍。",
            "西塵黯沈日，雙照淚熒熒。"
        ],
        "title": "挽虞丞相",
        "id": "39f02159-d0c0-42df-8f7e-c4d080f55126"
    },
    {
        "author": "王質",
        "paragraphs": [
            "造化管不得，要開時便開。",
            "洗天風雨夜，春色滿銀臺。"
        ],
        "title": "燈花",
        "id": "7f2736d2-8f16-425a-bcfd-881c45bf1c15"
    },
    {
        "author": "王質",
        "paragraphs": [
            "鸞背如花女，出自咸陽宮。",
            "不愁無主愛，惟怕見秋風。"
        ],
        "title": "團扇歌",
        "id": "a2a72f10-1435-4d2e-96fa-df60804dcdc6"
    },
    {
        "author": "王質",
        "paragraphs": [
            "夫人承主愛，不在鴛鴦幃。",
            "庭楓飄一葉，滿眼貯秋悲。"
        ],
        "title": "竹夫人二首  其一",
        "id": "b0c1db71-ace1-4b55-95ee-b79e680bcf0e"
    },
    {
        "author": "王質",
        "paragraphs": [
            "洞房暗薰結，誰作雙蝴蝶。",
            "夫人獨自夢，清露泣寒月。"
        ],
        "title": "竹夫人二首  其二",
        "id": "a84c312c-57db-466c-ae5c-8143774e3058"
    },
    {
        "author": "王質",
        "paragraphs": [
            "賓從行間錦作團，相公馬上玉爲山。",
            "今朝除却西湖好，天下無春似此間。"
        ],
        "tags": [
            "西湖"
        ],
        "title": "上虞相行春口號十首  其一",
        "id": "974be8b7-28f2-4760-bec9-bdbc05a79a2d"
    },
    {
        "author": "王質",
        "paragraphs": [
            "馳上平岡小打圍，相公自控紫絲鞿。",
            "一鞭揮出三千騎，驚動流紅窣窣飛。"
        ],
        "title": "上虞相行春口號十首  其二",
        "id": "6cff04d6-3e42-4ff7-b0db-189f90118065"
    },
    {
        "author": "王質",
        "paragraphs": [
            "蝶整鶑齊不亂飛，好風吹雨上花啼。",
            "和寧門外沙如雪，且向江堤試馬蹄。"
        ],
        "title": "上虞相行春口號十首  其三",
        "id": "c31f1acf-7c37-4a9e-a074-1e2aabf6ba41"
    },
    {
        "author": "王質",
        "paragraphs": [
            "團紅碎綠罥絲飛，不敢輕輕觸衮衣。",
            "正欲辭春春未許，且教留待相公歸。"
        ],
        "title": "上虞相行春口號十首  其四",
        "id": "5baa3091-2955-4da9-bf74-671820556833"
    },
    {
        "author": "王質",
        "paragraphs": [
            "暖霧昏雲養麥天，春風引綠去綿綿。",
            "種成百萬軍民飽，忠孝心頭一寸田。"
        ],
        "title": "上虞相行春口號十首  其五",
        "id": "4097504f-ac8c-4cc8-9bc4-347da019f10a"
    },
    {
        "author": "王質",
        "paragraphs": [
            "浪縠高張碧四垂，游絲欲下不能低。",
            "斜陽却恐花成睡，只在天邊未肯西。"
        ],
        "title": "上虞相行春口號十首  其六",
        "id": "af9f01ad-14f1-4a31-827a-fa89012f9b94"
    },
    {
        "author": "王質",
        "paragraphs": [
            "雲空玉宇降重重，匣面雙蟠小戲龍。",
            "夾路繁花香到骨，不如天上紫芝封。"
        ],
        "title": "上虞相行春口號十首  其七",
        "id": "daad4ca3-6a67-472f-84cf-03085024be7f"
    },
    {
        "author": "王質",
        "paragraphs": [
            "暗黄退柳綠厭厭，長與行人駐別筵。",
            "傅說歸朝天下雨，不如休繫相公船。"
        ],
        "title": "上虞相行春口號十首  其八",
        "id": "a818d278-0bca-4ad9-907d-37ea041ca8d9"
    },
    {
        "author": "王質",
        "paragraphs": [
            "嬌風悄悄日晶晶，只見花光不見塵。",
            "行過津頭旗轉脚，萬波吹動碧鱗鱗。"
        ],
        "title": "上虞相行春口號十首  其九",
        "id": "84b8067a-3502-477e-b159-6f3331c0bcb7"
    },
    {
        "author": "王質",
        "paragraphs": [
            "遥指吳天背蜀雲，峽波小綠作微皴。",
            "西州寒食清明了，猶見檀心上苑春。"
        ],
        "title": "上虞相行春口號十首  其一○",
        "id": "4a8d0d85-0fed-4404-a3b6-270da02de7f0"
    },
    {
        "author": "王質",
        "paragraphs": [
            "來時梅花繞路旁，祇今壓枝梅子黄。",
            "回思孤徑踏斜月，冉冉馬頭迎曉香。"
        ],
        "title": "效竹枝體有感四首  其一",
        "id": "e3dfab9f-ef42-493a-9909-ad128703b07f"
    },
    {
        "author": "王質",
        "paragraphs": [
            "石橋直下槳雙橫，落葉漸低湖水生。",
            "歸心欲寄潮頭去，潮頭不肯過湓城。"
        ],
        "title": "效竹枝體有感四首  其二",
        "id": "f50f9378-2192-45a8-b3c3-319543b738bd"
    },
    {
        "author": "王質",
        "paragraphs": [
            "斜風急雨暮瀟瀟，更與客懷增寂寥。",
            "樹頭梅子未全熟，莫來窗下打芭蕉。"
        ],
        "title": "效竹枝體有感四首  其三",
        "id": "e32823eb-7afd-4e10-908a-5e529790a7f4"
    },
    {
        "author": "王質",
        "paragraphs": [
            "江南烟雨梅子肥，稻針刺水青離離。",
            "江南風物亦如此，所恨情懷非昔時。"
        ],
        "title": "效竹枝體有感四首  其四",
        "id": "fceb7d68-e3a6-41bb-ab71-8e9350d02f27"
    },
    {
        "author": "王質",
        "paragraphs": [
            "桃李陰陰子滿枝，春心密意兩忘機。",
            "無何一點流鶑過，驚動楊花簌簌飛。"
        ],
        "title": "即事",
        "id": "9259bf18-65d1-4042-af81-376fbaa354e6"
    },
    {
        "author": "王質",
        "paragraphs": [
            "落日人家已半扉，隔籬問答語聲微。",
            "桑枝亞路蟬爭噪，一似南村割稻歸。"
        ],
        "title": "夜泊荻港二首  其一",
        "id": "318d197a-0041-4504-8f4c-82f05217fd62"
    },
    {
        "author": "王質",
        "paragraphs": [
            "野火參差度暗光，蕭蕭蒲稗自生涼。",
            "夜深雲上無星斗，古樹陰沈覺許長。"
        ],
        "title": "夜泊荻港二首  其二",
        "id": "3d6317d1-6ad6-4360-81b0-bf276b53b76f"
    },
    {
        "author": "王質",
        "paragraphs": [
            "滿擬重陽醉菊觴，花時多已過重陽。",
            "年來莫是無知己，未遇淵明不肯香。"
        ],
        "title": "次虞樞密九日登高韻",
        "id": "b7344a5a-b5bf-402f-8b02-6f92c272ac7f"
    },
    {
        "author": "王質",
        "paragraphs": [
            "侍郎墓檟已蒼蒼，萬古江河一錦囊。",
            "杜老平生憐驥子，不將衣鉢付他郎。"
        ],
        "title": "問王稚川借其父承可詩二首  其一",
        "id": "38324325-456c-4699-b521-de5f24699393"
    },
    {
        "author": "王質",
        "paragraphs": [
            "百代風流集豫章，娟娟各自作時妝。",
            "誰知索虎鉤鯨手，傳到黄家便到王。"
        ],
        "title": "問王稚川借其父承可詩二首  其二",
        "id": "ff1521b4-54c7-4e6a-916f-2932847c175a"
    },
    {
        "author": "王質",
        "paragraphs": [
            "濃淡雲中月吐吞，寒枝驚葉動烏蹲。",
            "青熒一點無人對，頼有西風爲掩門。"
        ],
        "title": "夜坐起贈范西叔何子方",
        "id": "6861e99b-2a02-4c6b-ac88-4d5bcfd389f6"
    },
    {
        "author": "王質",
        "paragraphs": [
            "平生飽識世間愁，牢落江南盡處州。",
            "插架有禾三百把，與君來往亦風流。"
        ],
        "title": "贈李時雍",
        "id": "cc4438f3-e41f-4068-8446-260dfe603807"
    },
    {
        "author": "王質",
        "paragraphs": [
            "絳霄別有大羅天，鈞奏聲沈帝所閑。",
            "歲晚政成丹詔下，水蒼朝珮響珊珊。"
        ],
        "title": "集秦國文恭公句壽胡正仲四首  其一",
        "id": "7b766cbf-97e3-4970-b2c2-d14ae78b8238"
    },
    {
        "author": "王質",
        "paragraphs": [
            "玉蟾濡翰待君揮，五世嘉占得鳳飛。",
            "朝野多驩天子聖，便應調鼎向黄扉。"
        ],
        "title": "集秦國文恭公句壽胡正仲四首  其二",
        "id": "30f2b32c-1ed8-4c89-b8fd-42f7442107a6"
    },
    {
        "author": "王質",
        "paragraphs": [
            "君在東南第一流，綠綈膺檢出神州。",
            "舉頭試作長安望，昨夜靈槎近斗牛。"
        ],
        "title": "集秦國文恭公句壽胡正仲四首  其三",
        "id": "666d1cbd-a3b4-49b4-935d-b0aa81af6ef0"
    },
    {
        "author": "王質",
        "paragraphs": [
            "三殿觚稜照綵霓，星郵傳詔紫芝泥。",
            "休論萬里封侯事，此去青雲別有梯。"
        ],
        "title": "集秦國文恭公句壽胡正仲四首  其四",
        "id": "34b79aa2-856c-4616-a29f-a2ea537382b2"
    },
    {
        "author": "王質",
        "paragraphs": [
            "此州斗大故爲慳，金印如之足解顔。",
            "他日低頭看屈肘，亦思王老住胡灣。"
        ],
        "title": "送徐聖可十首  其一",
        "id": "9a415e2b-f4cd-4291-b0fb-a838150439ce"
    },
    {
        "author": "王質",
        "paragraphs": [
            "元素當年會子瞻，山三百疊故依然。",
            "風流文采徐楊並，所欠賓朋似往年。"
        ],
        "title": "送徐聖可十首  其二",
        "id": "52e3a4e3-6536-483d-843d-bd4f57d16706"
    },
    {
        "author": "王質",
        "paragraphs": [
            "君玉風標世所希，日臨小閣瞰清池。",
            "君來已隔元豐夢，鷺靜魚寒尚往時。"
        ],
        "title": "送徐聖可十首  其三",
        "id": "566beaee-c199-4bbd-a6a6-b71beb2b4fbc"
    },
    {
        "author": "王質",
        "paragraphs": [
            "一陳一葉此橫飛，飛到清霄總不遲。",
            "東海月輪今又滿，履綦安穩上丹墀。"
        ],
        "title": "送徐聖可十首  其四",
        "id": "614be155-e3dc-4c65-93a7-1a0441c7dfca"
    },
    {
        "author": "王質",
        "paragraphs": [
            "吾知昭德眼通明，君與渠家最有情。",
            "何况蜚聲滿黄閣，定應倒屣笑相迎。"
        ],
        "title": "送徐聖可十首  其五",
        "id": "3e96830c-95be-46b7-a24c-5b7abf708e9d"
    },
    {
        "author": "王質",
        "paragraphs": [
            "君到長安見侍郎，定咨老子鬢毛蒼。",
            "爲言薜荔藤邊事，一局棋收又一觴。"
        ],
        "title": "送徐聖可十首  其六",
        "id": "3dc47ea6-9994-4074-a6c4-4f3f7694316a"
    },
    {
        "author": "王質",
        "paragraphs": [
            "文康伯仲見昌黎，傳到雲孫又過之。",
            "君見小坡應記憶，近香亭下啜茶時。"
        ],
        "title": "送徐聖可十首  其七",
        "id": "db13760a-6ced-4270-9717-84c2c53293b7"
    },
    {
        "author": "王質",
        "paragraphs": [
            "東望苕溪想月卿，尚懷泉石養精神。",
            "倘于歸雁亭邊見，爲道陽關有故人。"
        ],
        "title": "送徐聖可十首  其八",
        "id": "5a2fa81a-d768-437f-b3fc-8737fa1f6762"
    },
    {
        "author": "王質",
        "paragraphs": [
            "寶溪同社兩齊年，一落江湖一上天。",
            "試問吾兄應好在，何時再拜玉階前。"
        ],
        "title": "送徐聖可十首  其九",
        "id": "c4aef469-d9d3-4bc8-be7d-70563382a8f2"
    },
    {
        "author": "王質",
        "paragraphs": [
            "卷雪樓前欲放船，滄浪亭上且扶肩。",
            "他時一月同千里，江漢吳淞共拍天。"
        ],
        "title": "送徐聖可十首  其一○",
        "id": "b42c1248-b56c-4c8f-a1d6-0b6ea574a47a"
    },
    {
        "author": "王質",
        "paragraphs": [
            "我無頭上進賢冠，祇带儒生一味酸。",
            "願向筆端求蒻笠，桃花春水把漁竿。"
        ],
        "title": "贈畫工",
        "id": "7f6758d8-e7f9-4f23-ad62-88875b69db4a"
    },
    {
        "author": "王質",
        "paragraphs": [
            "白沙渡口見鬚眉，袖角槎牙出好詩。",
            "願得揚舲秋水去，共看明月墮琉璃。"
        ],
        "title": "寄峽石老人",
        "id": "b13a4cd3-2856-498a-8a9e-d0570f0066e3"
    },
    {
        "author": "王質",
        "paragraphs": [
            "漫山竹樹結清深，古殿荒寒一兩燈。",
            "但有菜根隨粥飯，老夫請作住持僧。"
        ],
        "title": "題大浩寺",
        "id": "1d5c65cd-4c76-479d-bfae-1b683fc750b0"
    },
    {
        "author": "王質",
        "paragraphs": [
            "舊紅新綠都如許，塵世何曾有定春。",
            "晚渡野航衝雨去，今朝佳處總吾人。"
        ],
        "title": "題真如寺",
        "id": "834bd8a4-0ce7-4e28-95fa-dfe0ec334707"
    },
    {
        "author": "王質",
        "paragraphs": [
            "泥土相纏四百年，摩挲十在九彫殘。",
            "明朝叉手東西去，更有誰人月下看。"
        ],
        "title": "月下看古碑唐貞元間物也",
        "id": "7ac9763c-3587-4f14-8216-7fe32ee44c46"
    },
    {
        "author": "王質",
        "paragraphs": [
            "龍子梅粧釣笠前，脫靴豪氣總蕭然。",
            "一絲來往茫茫碧，不記開元後幾年。"
        ],
        "title": "題李白笠釣圖",
        "id": "320b6131-a85d-4fd8-bea4-ef0e4087cd7c"
    },
    {
        "author": "王質",
        "paragraphs": [
            "栗里柴桑事事無，但言吾亦愛吾廬。",
            "掃開秋草門前路，恐有觀潮訪後湖。"
        ],
        "tags": [
            "钱塘江"
        ],
        "title": "題竇伯山小隠詩六首  其一",
        "id": "0d10b658-1530-446a-b727-7dbf1839706f"
    },
    {
        "author": "王質",
        "paragraphs": [
            "深衣緇緣古風標，不用橫飛上九臯。",
            "且伴寒泉薦秋菊，水仙王亦是吾曹。"
        ],
        "title": "題竇伯山小隠詩六首  其二",
        "id": "32f9cf3a-69e8-403b-a0ce-d3429fe998ef"
    },
    {
        "author": "王質",
        "paragraphs": [
            "蒲稗蒹葭密擁門，無風亦自有秋聲。",
            "烟塵齊魯今何在，下雉陽新有兩生。"
        ],
        "title": "題竇伯山小隠詩六首  其三",
        "id": "65559b00-3aae-4fc1-8394-7c22174191e9"
    },
    {
        "author": "王質",
        "paragraphs": [
            "山澹雲濃間有無，數牛鳴外接匡廬。",
            "甘樓亦有鴟夷老，左右盆山即五湖。"
        ],
        "tags": [
            "庐山"
        ],
        "title": "題竇伯山小隠詩六首  其四",
        "id": "0bb5b9c6-d6a1-4cf2-a5b3-b126322f9799"
    },
    {
        "author": "王質",
        "paragraphs": [
            "瘦水微皴漸復槽，秋楓脫葉下江臯。",
            "王楊盧駱青冥上，不廢江河廢爾曹。"
        ],
        "title": "題竇伯山小隠詩六首  其五",
        "id": "400bad5c-8f4e-4384-b3e3-e721538419af"
    },
    {
        "author": "王質",
        "paragraphs": [
            "秋草空繁不識名，秋蒲雖脫尚能聲。",
            "君行愛護青鞋底，行到山空恐路生。"
        ],
        "title": "題竇伯山小隠詩六首  其六",
        "id": "0c6feefc-007a-402c-b269-828a600bda7d"
    },
    {
        "author": "王質",
        "paragraphs": [
            "茅屋荒寒篝影昏，口心相應共花論。",
            "山橋野渡香凌亂，君在江南我劍門。"
        ],
        "tags": [
            "西湖"
        ],
        "title": "題薛公肅西湖問梅圖二首  其一",
        "id": "441cf0a6-cb15-4141-a774-8d2561c83437"
    },
    {
        "author": "王質",
        "paragraphs": [
            "人眼心花總不昏，細從烟外月中論。",
            "孤山疎影橫斜處，今有珠樓鎖翠門。"
        ],
        "tags": [
            "西湖"
        ],
        "title": "題薛公肅西湖問梅圖二首  其二",
        "id": "87f58ea1-4db1-4560-90ce-6b5fd1b1575c"
    },
    {
        "author": "王質",
        "paragraphs": [
            "玉犀玉犀是何物，白玉麟蹄水晶骨。",
            "珠宮貝闕不勝寒，夜來走出蛟龍窟。"
        ],
        "title": "舟中題石母洞前潭中玉犀石",
        "id": "9091b267-0022-452a-92cb-e323e628b36c"
    },
    {
        "author": "王質",
        "paragraphs": [
            "自有清風風不吹，雖無明月月相隨。",
            "此君不可無一日，奈有霜寒露冷時。"
        ],
        "title": "黄制幹坐上題墨竹扇",
        "id": "8781d800-1bed-4492-bf88-e7a72019ca6b"
    },
    {
        "author": "王質",
        "paragraphs": [
            "綠毛么鳳仰銜花，不在山椒即水涯。",
            "昔日鬢邊能似此，春愁磨盡總成華。"
        ],
        "title": "和黄少譽綠萼梅",
        "id": "90ce3a94-319d-402d-8634-3e785c41141e"
    },
    {
        "author": "王質",
        "paragraphs": [
            "戲龍頓斷天門鎖，來蟄公家片段箱。",
            "恐有墮髯收不盡，覓來驚起雁鳬行。"
        ],
        "title": "問查元章覓龍團茶",
        "id": "95c3f488-40c0-41cc-a44d-3fe131204f38"
    },
    {
        "author": "王質",
        "paragraphs": [
            "吾夜輕行過故鄉，不知箭栝與車箱。",
            "清風一點吹靈府，夢斷江南白鷺行。"
        ],
        "title": "用前韻謝元章惠茶二首  其一",
        "id": "e01404ef-4b69-45e5-b07b-99b77fd9d5df"
    },
    {
        "author": "王質",
        "paragraphs": [
            "白日騰騰睡醉鄉，塵絲撩亂罥巾箱。",
            "從令易趁繙書課，滿眼精神下五行。"
        ],
        "title": "用前韻謝元章惠茶二首  其二",
        "id": "c7c86cd1-b55b-40a8-9e68-adcc854348bc"
    },
    {
        "author": "王質",
        "paragraphs": [
            "强名呼作大夫官，亙古摩空不免冠。",
            "但惜五封遭一點，寧如深嶺撼風寒。"
        ],
        "title": "和袁丞蓋嶺長松三首  其一",
        "id": "b4451d4b-95e0-4879-bb67-2a3ca576f9a1"
    },
    {
        "author": "王質",
        "paragraphs": [
            "露邊穉葉亦堪餐，霜後皴皮更可冠。",
            "撫此盤旋不憂晚，但憂栗里酒樽寒。"
        ],
        "title": "和袁丞蓋嶺長松三首  其二",
        "id": "5a89ba1e-7bd9-4f04-b634-ffdc662af9c8"
    },
    {
        "author": "王質",
        "paragraphs": [
            "百灘飛度半雲端，波浪聲雄不濕冠。",
            "嚲袖垂鞭徐進馬，市塵無此雪風寒。"
        ],
        "title": "和袁丞蓋嶺長松三首  其三",
        "id": "1277fbe6-ae94-466e-847b-40db482b1908"
    },
    {
        "author": "王質",
        "paragraphs": [
            "病來無力勝鞍馬，不得蘭亭共一觴。",
            "射雉如臯猶不笑，散花方丈錦千張。"
        ],
        "title": "和李無變與諸公出郊訪王彥博",
        "id": "1313e2aa-2f80-41a0-ab93-508a84eb7a45"
    },
    {
        "author": "王質",
        "paragraphs": [
            "十年慘淡經營處，一點青熒燈火知。",
            "平日詩從天外得，只今天外總無詩。"
        ],
        "title": "和李無變求詩",
        "id": "0d3dcaf4-0f92-4eb6-a2d7-189f6db2cdb6"
    },
    {
        "author": "王質",
        "paragraphs": [
            "駮駮山蒼雜水紅，不如冷眼看秋風。",
            "北鴻已望江南起，飛過榆林月正中。"
        ],
        "title": "和秋日即事韻二首  其一",
        "id": "d50bfdf4-b151-4d71-bef8-6ee833cb5b99"
    },
    {
        "author": "王質",
        "paragraphs": [
            "初楓葉外數行飛，瘦竹竿頭一點黐。",
            "浮世危機總如此，青蛇飛處且相隨。"
        ],
        "title": "和秋日即事韻二首  其二",
        "id": "b210c648-0c49-4e3c-9fa7-c1a352914741"
    },
    {
        "author": "王質",
        "paragraphs": [
            "一枝獨立衆芳先，小翠長紅一任妍。",
            "縞袂仙人來閲世，向來手眼故千千。"
        ],
        "title": "千葉梅",
        "id": "854c6164-a236-4ccc-a334-dd12e5241c70"
    },
    {
        "author": "王質",
        "paragraphs": [
            "我不疎君君自疎，此君於我定何如。",
            "中庭明月常常在，卷地風來不掃除。"
        ],
        "title": "新竹",
        "id": "27a33c83-8b5b-4096-88ca-565ea6b6f00f"
    },
    {
        "author": "王質",
        "paragraphs": [
            "明月雖圓有缺時，合歡安有百年期。",
            "故令六六深宮女，淚落君前自不知。"
        ],
        "title": "合歡扇",
        "id": "e21a283b-50c2-4e50-bb65-790c757462a0"
    },
    {
        "author": "王質",
        "paragraphs": [
            "玉斧修成玉兔宮，蕭蕭無日不秋風。",
            "九華紫翠騰空起，取次拈來在掌中。"
        ],
        "title": "九華扇",
        "id": "4091c14f-e3f5-4011-b2b3-5328e972c9f1"
    },
    {
        "author": "王質",
        "paragraphs": [
            "八字囘環字字精，一規孤月半銖輕。",
            "只應來自鮫人室，風動猶聞細浪聲。"
        ],
        "title": "紗扇",
        "id": "49d9e9a9-a2df-415c-a4fd-5748f2ec7d10"
    },
    {
        "author": "王質",
        "paragraphs": [
            "摩盡青雲到紫微，玉城風露冷霏霏。",
            "政令同落生綃上，亦勝空梁一燕飛。"
        ],
        "title": "黄鵠扇",
        "id": "d4a83cb9-304d-427f-832a-f29cbe8f9437"
    },
    {
        "author": "王質",
        "paragraphs": [
            "脫盡龍兒錦繡衣，一枝變化作千絲。",
            "泠然不受人間暑，誰道清風有歇時。"
        ],
        "title": "竹扇二首  其一",
        "id": "909a175f-a611-4570-82bf-87d185b2c8aa"
    },
    {
        "author": "王質",
        "paragraphs": [
            "老龍飛去葛家陂，尚有龍兒戲錦衣。",
            "只恐世塵吹不盡，世塵吹盡聽龍歸。"
        ],
        "title": "竹扇二首  其二",
        "id": "6232cc4f-cfc5-4c57-b82d-93a931382cc7"
    },
    {
        "author": "王質",
        "paragraphs": [
            "昔卧隆中今渭湄，真龍長御快風飛。",
            "出關吹碎兒郎膽，安用軍師更指揮。"
        ],
        "title": "白羽扇二首  其一",
        "id": "9063a50e-3fec-488c-a226-51a8db926c40"
    },
    {
        "author": "王質",
        "paragraphs": [
            "鼎足三雄各立時，卧龍騰起向西飛。",
            "渭川波盡摇明月，百萬貔貅聽指揮。"
        ],
        "title": "白羽扇二首  其二",
        "id": "1a219f65-fe4c-4901-8d14-00ca2cee0aa4"
    },
    {
        "author": "王質",
        "paragraphs": [
            "七寶薰開萬竅風，靈犀一點與天通。",
            "婆娑吹動紅爐雪，總在清涼世界中。"
        ],
        "title": "七寶扇",
        "id": "16b15311-88c7-4c4a-ad9a-d92efeb56ccf"
    },
    {
        "author": "王質",
        "paragraphs": [
            "一自昭陵掩閟都，龍跳虎卧世間疎。",
            "如今縱有千金璧，不博當年十字書。"
        ],
        "title": "六角扇二首  其一",
        "id": "0ab94ef2-986a-4d5e-88d5-c75133aeaf01"
    },
    {
        "author": "王質",
        "paragraphs": [
            "昔日蘭亭暢惠風，至今不與庶人同。",
            "百金五字都休問，修竹清湍在眼中。"
        ],
        "title": "六角扇二首  其二",
        "id": "7b00c032-4b10-4ddc-9d92-16b08d2286f0"
    },
    {
        "author": "王質",
        "paragraphs": [
            "輕蒲獵獵野風秋，吹上蟾宮白玉樓。",
            "想見東山紅粉裏，超然惟有此風流。"
        ],
        "title": "蒲葵扇",
        "id": "2999d6b3-bc17-4b8a-bb33-abe881e7f86d"
    },
    {
        "author": "王質",
        "paragraphs": [
            "端拱主人無語句，臺輿僕隸閙喧闐。",
            "希聲絕想忘言處，海水墨山書不全。"
        ],
        "title": "道經",
        "id": "591b0568-9356-4dc1-bc17-5b98c2ca2396"
    },
    {
        "author": "王質",
        "paragraphs": [
            "多柴多桑兮繁陰，栗熟兮山前山後而多聞。",
            "有人兮素心，林密林疎兮溪山自爲秋春。",
            "不見兮相思，相思兮起下牀而攬衣。",
            "南疇兮嘉穟，北牖兮新葵。",
            "轉南村兮西廬，夫豈衆芳兮要之。",
            "何所獨無芳草兮，惟吾宇其增菲。",
            "紛有此內美兮，奚適而非良期。",
            "勿知太元兮，又焉知義熙。"
        ],
        "title": "栗里華陽窩辭 移南村辭",
        "id": "ae424561-673d-4291-b68f-f332429da7fd"
    },
    {
        "author": "王質",
        "paragraphs": [
            "西田下潠兮將荒，胡不歸。",
            "彭澤洵美兮，唯柴桑其是思。",
            "米五斗兮何薄，带一束兮何卑。",
            "乾坤莽蒼兮，懷有道之無期。",
            "山隩兮江衝，魚龍波濤兮，蘆人漁子猶怔忡。",
            "朝上英兮暮下雄，山林自有豪杰兮，白銀水精之飛龍。"
        ],
        "title": "栗里華陽窩辭 去彭澤辭",
        "id": "f0378c25-ffbc-444a-af85-976b3d5478cd"
    },
    {
        "author": "王質",
        "paragraphs": [
            "風物兮美且閑，矯鷗馳魴兮各適所天。",
            "南阜兮斜川，川雖斜兮心不然。",
            "二鄰三曲兮爲誰，劉即周兮祖謝羊龐皆從而命之。",
            "閙沙奔兮烟瞀，回峰轉兮雲䎖。",
            "上下湓浦兮，無乃丹陽之桀人。",
            "不恨廬山之弗秀兮，恨廬山之弗深。"
        ],
        "tags": [
            "庐山"
        ],
        "title": "栗里華陽窩辭 游斜川辭",
        "id": "5a1db4e0-0df3-4561-86aa-9a277710c9ee"
    },
    {
        "author": "王質",
        "paragraphs": [
            "平疇兮交遠風，良苗兮懷新新。",
            "欲升兮未升，猿鳥兮悲吟。",
            "饒霜露兮深山，風氣兮先城郭而生寒。",
            "堇不苦兮將辭其實，難倍伊蓰周兮又奚著而奚作。",
            "青山白蓮兮遼遼邈邈，矧玉臺兮金闕。"
        ],
        "title": "栗里華陽窩辭 穫西田下潠辭",
        "id": "363e6690-bf7f-4f8f-9908-4ad07ffe722b"
    },
    {
        "author": "王質",
        "paragraphs": [
            "林屋兮峨嵋，岱宗羅浮兮繚之。",
            "幅員既長兮無極，杳烟壑兮雲陂。",
            "谷高陵深兮矧昭陽穹廬之翻覆，萬春千秋兮句曲。",
            "東麓兮南岡，桂椒蕭艾兮同香。",
            "湛汧溪兮永碧，岌菌山兮長蒼。"
        ],
        "tags": [
            "泰山"
        ],
        "title": "栗里華陽窩辭 居句曲山辭",
        "id": "7285ed3a-1fa4-4c50-8608-66116e22c268"
    },
    {
        "author": "王質",
        "paragraphs": [
            "長史御風兮舍人躡雲，掾左右兮山高谷深。",
            "昔渺渺兮何世，今茫茫兮何代。",
            "王謝兮埃中，楊許兮塵外。",
            "五明重雲兮咫尺而阻脩，東春兮西秋。",
            "羣芝兮遞芳，朮花參花兮似不仝。",
            "人兮焉往，藥香無歇兮人生不可以久留。"
        ],
        "title": "栗里華陽窩辭 移積金澗辭",
        "id": "f1f9297c-8bda-4153-bfb1-73eff76ecf4e"
    },
    {
        "author": "王質",
        "paragraphs": [
            "乾坤分吳越兮，隔以海潮之飛，鴻鵠兮十度而九回。",
            "朝句曲之嶙峋兮，暮育王之嵾嵯。",
            "垂老遠遊兮，豈其舍人長史之非。",
            "上精行次絕行兮，非通行照行之可希。",
            "天石縱兮天河驚，星辰日月兮欹危。",
            "度錢塘兮江碧而山蒼，斯行兮非常。"
        ],
        "title": "栗里華陽窩辭 禮育王塔辭",
        "id": "8e8765f3-6e3b-4500-85f6-46332e5b8271"
    },
    {
        "author": "王質",
        "paragraphs": [
            "樓愈高兮世愈遥，平壤兮層霄。",
            "松遇風風遇松兮，信美而弗超。",
            "笙籟兮雲陂，波濤兮雪川。",
            "夢已隔而弗聞兮，矧浮塵之入飛烟。",
            "樓安得兮袤阜，松安得兮穹岩。",
            "大分有終兮大空無終，斯時有羣仙之是從兮，它時無一人之與同。"
        ],
        "title": "栗里華陽窩辭 築層樓辭",
        "id": "a8312396-5ab9-4c85-91d8-88b8e9aa130b"
    },
    {
        "author": "王質",
        "paragraphs": [
            "柴桑雖寂寥兮亦扶疎，不孤吾烓兮吾車。",
            "紙筆梨棗兮物計，有酒兮聊可與娛。",
            "洲寒兮桑落，久阻修兮江淮慘其如昨。",
            "鶴怨兮猿悲，灌卉宿莽兮無依。",
            "湓城倘可以且泊兮，廬山未趣夫來歸。"
        ],
        "tags": [
            "庐山"
        ],
        "title": "栗里華陽窩辭 籃輿柴車",
        "id": "0c69ce69-6c08-41eb-9e6e-b837cc44d718"
    },
    {
        "author": "王質",
        "paragraphs": [
            "有事兮春疇，趾垂舉兮攙游。",
            "碕回回兮峪漫漫，何楫兮何舟。",
            "潺湲兮虎溪，東林兮遠師。",
            "溪深兮榜度，溪淺兮行歸。",
            "諦玩兮苔痕，逆知兮履綦。",
            "林有影兮溪無聲，露下月明兮過之，到家兮掩門。",
            "噫其不爾兮，闔蓬亦可以棲身。"
        ],
        "title": "栗里華陽窩辭 舫舟",
        "id": "5d872b08-f43b-4cea-bc03-f3041e101aef"
    },
    {
        "author": "王質",
        "paragraphs": [
            "寫意兮憑聲，寄無所兮夫何能陶我心。",
            "酤我醑我兮勿充，豈其餘兮于琴。",
            "山空兮聲出，溪空兮聲澈。",
            "遲有絃兮何時，溪山兮爲我流水而白雪。",
            "虎溪石兮濺濺，靈山樹兮欒欒。",
            "柏下之人已往兮，清吹毋爲之輕彈。"
        ],
        "title": "栗里華陽窩辭 琴",
        "id": "3d7040ec-e6dd-42e4-ae7e-e2ba5b35e961"
    },
    {
        "author": "王質",
        "paragraphs": [
            "乾爲天兮爲圓，有時兮不然。",
            "醒復醒兮日月皆爲之右轉，醉復醉兮天勿爲之左旋。",
            "騖遐觀兮北睨，斂孤照兮南䀽。",
            "天下有道則庶人不議兮，夫何波浪之瀰漫。",
            "柯欒欒兮我眄，松蕭蕭兮我撫。",
            "阿衡去我兮已遠，我獨歌兮獨舞。",
            "化無輿兮曷乘，盡無宅兮曷歸。",
            "今茫茫兮何是，昨莽莽兮何非。"
        ],
        "title": "栗里華陽窩辭 壺觴",
        "id": "f91548d8-6275-495b-87fa-f8e5cc1dba4e"
    },
    {
        "author": "王質",
        "paragraphs": [
            "斕斕兮斑斑，毋落落兮其間。",
            "蒼茸黄精之本兮，秋風杳生後而生前。",
            "山葛兮山巾，勿問山中兮君其問諸水濱。",
            "瀼瀼兮秋露漙，蕭蕭兮秋風生。",
            "浄居永福兮，胡可得爲孤山之寒人。",
            "荷荷兮已矣，膠膠兮何耶。",
            "去復來兮，願采茅山之藥花。"
        ],
        "title": "栗里華陽窩辭 鹿皮巾葛巾",
        "id": "2b23f2c7-9a09-4a65-a396-bfaffb94d79e"
    },
    {
        "author": "王質",
        "paragraphs": [
            "山不風兮風不松，{碻攵}磕兮自生松風。",
            "夫何所嗜之太酷兮，山林將安爲容。",
            "下坂兮飛鞚，袤川兮深弓。",
            "去彼取此兮但空，斯情兮焉窮。",
            "王母去兮雲歸，王子來兮霜霏。",
            "鳳皇兮驚飛，明月在天兮星稀。",
            "疇昔兮成非，是耶非耶焉知。"
        ],
        "title": "栗里華陽窩辭 笙",
        "id": "ea6455a5-ce8c-4cc1-8f2f-85e2c23378f7"
    },
    {
        "author": "王質",
        "paragraphs": [
            "跚跚以出，軋軋以趣。",
            "山攃淺草，溪滔深蒲。",
            "在我窩兮不可傷，竹竿潗潗桐油香，遮雨遮風遮夕陽。"
        ],
        "title": "栗里華陽窩辭 栗里車及輿",
        "id": "1ed22886-eb75-4559-b0b2-ecefc7e1b663"
    },
    {
        "author": "王質",
        "paragraphs": [
            "溪昏霧多，潤即搓挪。",
            "路微石狠，弱即擔柯。",
            "在我窩兮不可摐，十二紅邊千百紅，入山轉深春轉濃。"
        ],
        "title": "栗里華陽窩辭 栗里杖及塵拂子",
        "id": "a3926dc2-6d99-4c1a-a115-02f40557dd82"
    },
    {
        "author": "王質",
        "paragraphs": [
            "山崎水嶇，無軌可濡。",
            "草黭木黮，無轡可攬。",
            "在我窩兮不可睽，孤篷秋風秋葉飛，露冷波寒宜早歸。"
        ],
        "title": "栗里華陽窩辭 栗里舟及櫂楫 其一",
        "id": "baa0b870-863c-4ce9-9622-22971b32f868"
    },
    {
        "author": "王質",
        "paragraphs": [
            "橫江斜風，零雨其濛。",
            "無蓑無笠，誰適爲容。",
            "在我窩兮不可殃，濈濈濕濕麾牛羊，負餱轉入魚龍鄉。"
        ],
        "title": "栗里華陽窩辭 栗里舟及櫂楫 其二",
        "id": "69b53779-e058-416c-acb2-64bc6df77c2c"
    },
    {
        "author": "王質",
        "paragraphs": [
            "𣻑𣻑其搟，{扌穀}{扌穀}其盪。",
            "吾非榜人，惟意所向。",
            "在我窩兮不可擲，菌桂木蘭皆不必，何材不動能浮碧。"
        ],
        "title": "栗里華陽窩辭 栗里舟及櫂楫 其三",
        "id": "7b93b551-26f3-4e7a-922b-839b5e186d75"
    },
    {
        "author": "王質",
        "paragraphs": [
            "有黄其總，有青其絇。",
            "岩壑崎嶇，不利走趨。",
            "在我窩兮不可排，白沙何嘗破青鞋，柳絮蒲花鋪滿街。"
        ],
        "title": "栗里華陽窩辭 栗里屨鞋",
        "id": "2ef73a28-14b3-485a-8046-327dbe52cbbf"
    },
    {
        "author": "王質",
        "paragraphs": [
            "塊不枕頭，防兒來偷。",
            "疾攑深投，安枕長流。",
            "在我窩兮不可忘，無煩酴酥入枕囊，但乞野菊花風香。"
        ],
        "title": "栗里華陽窩辭 栗里枕",
        "id": "31be1e23-5a15-4c21-b22f-3f81ee0ef385"
    },
    {
        "author": "王質",
        "paragraphs": [
            "松陵木癭，草堂竹根。",
            "草堂不貧，仍有瓦盆。",
            "在我窩兮不可攙，自古英豪于此韜，不英不豪杯可銜。"
        ],
        "title": "栗里華陽窩辭 栗里杯觴及壺罇",
        "id": "b93b2159-aec3-4d71-951e-71e72825e6cc"
    },
    {
        "author": "王質",
        "paragraphs": [
            "有月未生，誰與爲朋。",
            "姑閟我光，少須爾明。",
            "在我窩兮不可陵，疎幹一任梢浮雲，我自傳燈仍續燈。"
        ],
        "title": "栗里華陽窩辭 栗里燭",
        "id": "8338f51b-5840-49de-bf42-6ec0f40172c5"
    },
    {
        "author": "王質",
        "paragraphs": [
            "芰荷我衣，芙蓉我裳。",
            "秋風易彫，相從勿長。",
            "在我窩兮不可侵，薪姑稻姨不可紉，樹有游絲茅有針。"
        ],
        "title": "栗里華陽窩辭 栗里衣",
        "id": "8b9cd887-c48c-4098-957d-f25202f4d8d5"
    },
    {
        "author": "王質",
        "paragraphs": [
            "東莊有紵，西莊有葛。",
            "翾哉附蟬，棲我枯茁。",
            "在我窩兮不可譏，斜日西西鳴竹絲，暗樹鈎冠休夜歸。"
        ],
        "title": "栗里華陽窩辭 栗里巾及冠",
        "id": "58c2c86a-5e1e-41a6-964a-b2aae705350c"
    },
    {
        "author": "王質",
        "paragraphs": [
            "晝亦蝴蝶，夜亦蝴蝶。",
            "普天長春，芳草無歇。",
            "在我窩兮不可妨，瑇瑁珊瑚終剝牀，枕中江漢菰蒲香。"
        ],
        "title": "栗里華陽窩辭 栗里牀 其一",
        "id": "fec1bf84-63c7-4f6a-a945-b5661f238c1f"
    },
    {
        "author": "王質",
        "paragraphs": [
            "曲江錦茵，白蘋紅巾。",
            "我茵不文，雖吐奚嗔。",
            "在我窩兮不可驕，深陷溪山花柳毛，松房竹館棲身牢。"
        ],
        "title": "栗里華陽窩辭 栗里牀 其二",
        "id": "49e7439a-9a38-42b2-962d-18d7a5bc85dd"
    },
    {
        "author": "王質",
        "paragraphs": [
            "礤礤其粗，异常异常其緊。",
            "夫惟無華，可與相永。",
            "在我窩兮不可嗤，徑微樹繁行稍遲，倦即倚牀齁片時。"
        ],
        "title": "栗里華陽窩辭 栗里牀 其三",
        "id": "376aaac5-68a1-4eb8-93ff-3702e5f6f3ae"
    },
    {
        "author": "王質",
        "paragraphs": [
            "昔冰我眼，今雪我身。",
            "豈惟我身，又玉我心。",
            "在我窩兮不可鄙，班坐春莎總吾椅，嗒隠春山亦吾机。"
        ],
        "title": "栗里華陽窩辭 栗里案",
        "id": "ebd48817-06a2-42b8-a94e-e420955a0bed"
    },
    {
        "author": "王質",
        "paragraphs": [
            "宜竹宜松，宜山宜溪。",
            "有月與風，無適不宜。",
            "在我窩兮不可攖，千頭萬緒叢關心，纔聞一聲無一星。"
        ],
        "title": "栗里華陽窩辭 栗里琴",
        "id": "21bea414-be74-453f-9064-c7ab2a74d6cb"
    },
    {
        "author": "王質",
        "paragraphs": [
            "我藥務滋，我蔬務榮。",
            "閑卉閑花，任其死生。",
            "在我窩兮不可沈，鏟欲平平鋤欲深，𣟸刀鈎林多錯薪。"
        ],
        "title": "栗里華陽窩辭 栗里鋤鏟刀斧",
        "id": "6a48c587-1f46-4ac0-beeb-f8cae74bec8e"
    },
    {
        "author": "王質",
        "paragraphs": [
            "竹䶉食葉，切勿食根。",
            "爾首銜蟬，我心騏驎。",
            "在我窩兮不可嫚，楓樟爲謀石爲炭，卯鐘午魚可以換。"
        ],
        "title": "栗里華陽窩辭 栗里香及香爐",
        "id": "0d226d73-8df3-43c5-9eb2-e16aa86658a6"
    },
    {
        "author": "王質",
        "paragraphs": [
            "生綃白團，有風亦袢。",
            "玉潤碧鮮，無風亦寒。",
            "在我窩兮不可離，吾無玉手捉蒲葵，蒲葵自托東山輝。"
        ],
        "title": "栗里華陽窩辭 栗里扇",
        "id": "4d0e22b9-fa06-46fc-9b74-cb527ec63a0b"
    },
    {
        "author": "王質",
        "paragraphs": [
            "花藥之列，無先我梅。",
            "宜江宜山，最宜幽溪。",
            "其次桃李，色香俱美。",
            "難哉李孟，諸君之子。",
            "在我窩兮不欲稀，舍南舍北多令姿，足未出門心已歸。"
        ],
        "title": "栗里華陽窩辭 栗里花藥 其一",
        "id": "5233c7db-c406-4d2c-95cb-67e34f3635c2"
    },
    {
        "author": "王質",
        "paragraphs": [
            "花藥之列，無先我菊。",
            "宜露宜風，大率宜肅。",
            "其次蘭桂，饒山林氣。",
            "菊不敢先，迭爲仲季。",
            "在我窩兮不欲枯，山容貴癯神貴孤，塵外有此塵中無。"
        ],
        "title": "栗里華陽窩辭 栗里花藥 其二",
        "id": "6b54daca-f30f-4446-aa4e-30d3b84525db"
    },
    {
        "author": "王質",
        "paragraphs": [
            "卉木之繁，所先我竹。",
            "成兒超母，二百日足。",
            "其次松柏，異餘同節。",
            "自稚及老，升竹叔伯。",
            "在我窩兮不欲摧，雪月雨風無亦宜，就中松風天下稀。"
        ],
        "title": "栗里華陽窩辭 栗里卉木 其一",
        "id": "726b16e2-f22d-4289-bc7b-7583fecfa6b6"
    },
    {
        "author": "王質",
        "paragraphs": [
            "卉木之繁，無先我桑。",
            "相助芙蓉，與吾集裳。",
            "其次槐榆，春風同敷。",
            "亦有翠葆，清涼吾廬。",
            "在我窩兮不欲殘，六七月起秋風寒，蕭蕭吹得螵蛸乾。"
        ],
        "title": "栗里華陽窩辭 栗里卉木 其二",
        "id": "4ebc7f2c-17e3-442a-8b82-49139c810f4a"
    },
    {
        "author": "王質",
        "paragraphs": [
            "新苗之翼，無先我禾。",
            "雪花將繁，雲子亦多。",
            "其次麻麥，東阡西陌。",
            "足度一世，奚止三日。",
            "在我窩兮不欲荒，玉堂金馬輸禾場，醉倚碌碡歌斜陽。"
        ],
        "title": "栗里華陽窩辭 栗里翼彼新苗",
        "id": "f1f879a2-3263-4d56-81db-1a29e45902d4"
    },
    {
        "author": "王質",
        "paragraphs": [
            "拖白練，拖白練，蒼翠陰中玉一片。",
            "翻枝倒葉露微茫，風動樹鳴忽不見。",
            "穿向北，穿向南，山藤野蔓何能纏。",
            "嗚呼此友兮可解顔，溪山繚繞多林巒。"
        ],
        "title": "山友辭 拖白練",
        "id": "3e685f9f-ca7d-4c50-b9d9-2e8506557403"
    },
    {
        "author": "王質",
        "paragraphs": [
            "青菜子，青菜子，林靜山空忽驚耳。",
            "闇中娟妙度清圓，東林吟罷西林起。",
            "葉青青，菜青青，飛到山深聲轉清。",
            "嗚呼此友兮相會心，蕭騷野響生寒林。"
        ],
        "title": "山友辭 青菜子",
        "id": "7e3f60c0-5ec4-4b33-8403-4f7a9da9999e"
    },
    {
        "author": "王質",
        "paragraphs": [
            "泥滑滑，泥滑滑，林雨林風交颯颯。",
            "蒼皮翠莢啄鮮香，樹外行人何時歇。",
            "山有果，山有蔬，楓脂松膠香有餘。",
            "嗚呼此友兮慰所須，野草山花滿地鋪。"
        ],
        "title": "山友辭 泥滑滑",
        "id": "559cb47c-7438-49ae-aab8-f35150535b5b"
    },
    {
        "author": "王質",
        "paragraphs": [
            "黄栗留，黄栗留，寂寂寞寞傳聲幽。",
            "桃花吹墮杏花起，重疊春岡春樹稠。",
            "耳聞之，心蕭然，花飛花落溪潺湲。",
            "嗚呼此友兮真忘言，空山無人春亦寒。"
        ],
        "title": "山友辭 黄栗留",
        "id": "73a5cd5d-f310-49fa-9115-e3c40358646b"
    },
    {
        "author": "王質",
        "paragraphs": [
            "提胡蘆，提胡蘆，東呼西呼聲不孤。",
            "荳蔻花繁葡萄疎，野香野氣薰薰粗。",
            "過相煩，爲我携，攢砂點漆苞累累。",
            "嗚呼此友兮堅相期，山樊亂蕊霑皴皮。"
        ],
        "title": "山友辭 提葫蘆",
        "id": "46210cf6-0053-467a-aa5a-3a146944791d"
    },
    {
        "author": "王質",
        "paragraphs": [
            "屈陸兒，屈陸兒，元無屈陸何呼爲。",
            "雜樹停陰雜花靜，相招相喚無人知。",
            "屈兮陸，陸兮屈，凌亂衝花花縴絲。",
            "嗚呼此友兮莫相疑，相伴空山深掩扉。"
        ],
        "title": "山友辭 屈陸兒",
        "id": "af119e49-be1b-4743-b567-de7d562834b2"
    },
    {
        "author": "王質",
        "paragraphs": [
            "山和尚，山和尚，低叢之下高林上。",
            "深飛撩動聲稍稍，穠翠參差不能障。",
            "不蘭若，不招提，丁丁啼罷還棲棲。",
            "嗚呼此友兮堪同栖，鮮枝潤葉漫蒼陂。"
        ],
        "title": "山友辭 山和尚",
        "id": "77398c0b-7311-4f47-a677-24ec1e9ade85"
    },
    {
        "author": "王質",
        "paragraphs": [
            "啄木兒，啄木兒，壁壁剝剝尋幽期。",
            "山樊深靜眠睡熟，樹聲忽鳴林葉飛。",
            "輕蹙蹙，重督督，山風槭槭聲漉漉。",
            "嗚呼此友兮誠相知，樹林要深不要稀。"
        ],
        "title": "山友辭 啄木兒",
        "id": "574f7961-e7c0-4233-a29d-c2b6efb8ff48"
    },
    {
        "author": "王質",
        "paragraphs": [
            "蘄州鬼，蘄州鬼，江南淮北隔江水。",
            "淮山巉巉深又深，鬼哭浪頭險無比。",
            "你且鳴，我且睡，花草薰人令人醉。",
            "嗚呼此友兮願相逢，谷烟溪霧深重重。"
        ],
        "title": "山友辭 蘄州鬼",
        "id": "cdb5ed79-4326-40b5-ac79-c3d61dc3aa23"
    },
    {
        "author": "王質",
        "paragraphs": [
            "百舌兒，百舌兒，發口及時莫過時。",
            "柳色花香皆可掇，林光水光多足娛。",
            "花沾舌，柳沾舌，吟咏山風共山月。",
            "嗚呼此友兮相追隨，樹巔一聲春夢歸。"
        ],
        "title": "山友辭 百舌兒",
        "id": "f2f39ecf-fa53-4db8-9705-579e3b52e64d"
    },
    {
        "author": "王質",
        "paragraphs": [
            "不如歸去，不如歸去，花稠草繁胡不住。",
            "春山春林烟日暮，山花慘悽無意緒。",
            "溪可飲，林可啄，飲啄甘香且爲樂。",
            "嗚呼此友兮勿渝約，月明滿野松毬落。"
        ],
        "title": "山友辭 不如歸去",
        "id": "3012bfce-0374-4597-984c-007aeeaef665"
    },
    {
        "author": "王質",
        "paragraphs": [
            "山樂官，山樂官，自歌自和閒追歡。",
            "杉風梧月都清圓，松烟竹露仍團圞。",
            "林爲筦，溪爲絃，深山飛鳴相拍彈。",
            "嗚呼此友兮宜相諳，樹香樹粉山毿毿。"
        ],
        "title": "山友辭 山樂官",
        "id": "e1371b8b-652d-4c48-b2f3-81d1906d49a7"
    },
    {
        "author": "王質",
        "paragraphs": [
            "畫眉兒，畫眉兒，林下何須更畫眉。",
            "莽莽蘿蔓迷東西，聲高聲低聲總奇。",
            "非真畫，即真畫，棘刺藤梢時一罣。",
            "嗚呼此友兮長相陪，樹杪聲來樹欲飛。"
        ],
        "title": "山友辭 畫眉兒",
        "id": "ffc21893-0d0f-44f7-b566-ecceb82f7b21"
    },
    {
        "author": "王質",
        "paragraphs": [
            "雪錢子，雪錢子，非雪非錢但相似。",
            "天清雲浄雪驚飛，樹聲纔定溪聲起。",
            "只愛雪，不愛錢，梨花影下月明前。",
            "嗚呼此友兮豈相違，重花沓葉欒山枝。"
        ],
        "title": "山友辭 雪錢子",
        "id": "67b8c5c8-e53c-4208-9590-f873e0d75f9e"
    },
    {
        "author": "王質",
        "paragraphs": [
            "白頭翁，白頭翁，咀嚼淺紫掐深紅。",
            "樹枝翻翻趒山狖，樹葉駁駁彫山蟲。",
            "不斜飛，不倒挂，一絲擲上一絲下。",
            "嗚呼此友兮久相同，半銜蘿月半杉風。"
        ],
        "title": "山友辭 白頭翁",
        "id": "955c42ee-7324-4513-87f4-212fc82b5441"
    },
    {
        "author": "王質",
        "paragraphs": [
            "婆餠焦，婆餠焦，深山無事奚多勞。",
            "青林窈冥卧展轉，綠樹蓊鬰飛逍遥。",
            "脆枝弱，韌枝强，惟聞呼餠不聞香。",
            "嗚呼此友兮頻相招，暮烟漠漠風瀟瀟。"
        ],
        "title": "山友辭 婆餠焦",
        "id": "8b6e8a00-ee3a-4732-b48e-8cd62c2df49d"
    },
    {
        "author": "王質",
        "paragraphs": [
            "脫却破褲，脫却破袴，空潤冥濛濕交股。",
            "層層山草雜山花，刈穫衣裳總無數。",
            "燒杉香，燒楓香，菌桂蔓椒紛衆芳。",
            "嗚呼此友兮毋作疎，寒巢幽夢頻相呼。"
        ],
        "title": "山友辭 脫却布袴",
        "id": "fd423bb8-2e8c-46d4-8da5-29c10e00ee19"
    },
    {
        "author": "王質",
        "paragraphs": [
            "郭公，郭公，上田下田催野翁。",
            "嬋媛蒼翠錯青紅，汪汪活水聲交通。",
            "蚤布穀，蚤收穀，稻花垂垂香撲撲。",
            "嗚呼此友兮真相識，麻坡豆坡晚陰濕。"
        ],
        "title": "山友辭 郭公",
        "id": "95b864fa-2f07-46ac-9735-11381926a10b"
    },
    {
        "author": "王質",
        "paragraphs": [
            "山鷓姑，山鷓姑，林深濃淡交榮枯。",
            "鈎輈格磔半雲木，山谷轉深聲轉孤。",
            "沙易行，泥難行，蚤呼春暗回春明。",
            "嗚呼此友兮同所歸，石藤屢罥道人衣。"
        ],
        "title": "山友辭 山鷓姑",
        "id": "684e98e8-a917-4c1f-9259-9eaaf6c88b67"
    },
    {
        "author": "王質",
        "paragraphs": [
            "鴛鴦，鴛鴦，一雌一雄春水鄉。",
            "□□所思在何方，葡萄顔色桃花香。",
            "溪南岸，溪北岸，且住中流莫相伴。",
            "嗚呼此友兮堪同調，烟浄波明影可照。"
        ],
        "title": "水友辭 鴛鴦",
        "id": "182c99a4-a8d8-4bd5-a8fc-ab1775ff3196"
    },
    {
        "author": "王質",
        "paragraphs": [
            "鸂鶒，鸂鶒，水花蕭疎並花立。",
            "夜倚岩花眠野香，平穩溪山總如律。",
            "春水溫，秋水寒，欹岸側島陰欒欒。",
            "嗚呼此友兮常相安，虛舟橫渡人搴帘。"
        ],
        "title": "水友辭 鸂鶒",
        "id": "69cd2c80-e4aa-4674-8764-226a7858fd7f"
    },
    {
        "author": "王質",
        "paragraphs": [
            "翡翠兒，翡翠兒，幽清浄綠深依歸。",
            "浮空凝風香不動，翻身一擲碎花飛。",
            "總無矰，總無弋，波上沉浮沙上立。",
            "嗚呼此友兮宜相從，晚瀨榜人收水功。"
        ],
        "title": "水友辭 翡翠兒",
        "id": "95c6d4a2-1d9f-4986-b316-1709b13f5924"
    },
    {
        "author": "王質",
        "paragraphs": [
            "鷺鷥，鷺鷥，三花兩花乾雪飛。",
            "荷花浄紅葉浄碧，輕來輕去掠寒霏。",
            "或孤翔，或孤立，落日橫波脩影直。",
            "嗚呼此友兮彌相敦，水衰石老秋容深。"
        ],
        "title": "水友辭 鷺鷥",
        "id": "930b9cff-d488-4460-b567-d3bdb624dbcd"
    },
    {
        "author": "王質",
        "paragraphs": [
            "江鷗，江鷗，茫茫萬波同一秋。",
            "菰雨蒲風不自由，浮世浮生爾更浮。",
            "一寸白，二寸白，啄碎波紋聲㶁㶁。",
            "嗚呼此友兮堪相邀，石村沙市江烟遥。"
        ],
        "title": "水友辭 江鷗",
        "id": "7fba400a-4080-4e99-991b-85ffb8ffde26"
    },
    {
        "author": "王質",
        "paragraphs": [
            "青樁，青樁，樁樁孤影橫秋江。",
            "上磯下磯江入腹，斜倚亂磧聲淙淙。",
            "有如癡，還不癡，波動魚行皎皎知。",
            "嗚呼此友兮喜同規，渚蒲水荇秋風稀。"
        ],
        "title": "水友辭 青樁",
        "id": "cf1ddd68-7be8-4e02-bdda-5a3ca88b86e3"
    },
    {
        "author": "王質",
        "paragraphs": [
            "野鴨兒，野鴨兒，長蘆短葦風披披。",
            "不寒不暖天與睡，睡足撲漉橫斜飛。",
            "飛劃劃，鳴軋軋，菰蒲澎浡花欲脫。",
            "嗚呼此友兮奚可闌，斷岸欹樹連深山。"
        ],
        "title": "水友辭 野鴨兒",
        "id": "7fdf0c41-dc1d-473f-9d45-8b719675ba9b"
    },
    {
        "author": "王質",
        "paragraphs": [
            "紅鶴，紅鶴，東江飛度西江泊。",
            "蕭蕭晚烟和夜霜，寒魚沉波不可啄。",
            "轉松梢，轉松梢，孤聲不停危夢摇。",
            "嗚呼此友兮宜相求，付與江天能復留。"
        ],
        "title": "水友辭 紅鶴",
        "id": "7d98c78e-13eb-4397-891f-a22cc3bc4a7c"
    },
    {
        "author": "王質",
        "paragraphs": [
            "鸕鷀，鸕鷀，江烟渺渺波瀰瀰。",
            "捎空欲下不肯下，投深未飛俄急飛。",
            "碧中食，青中眠，風吹亂聲譁滿川。",
            "嗚呼此友兮良可嘉，高紅低紫無乾花。"
        ],
        "title": "水友辭 鸕鷀",
        "id": "1412fd0a-9e57-4650-b2a5-1c191ca7d503"
    },
    {
        "author": "王質",
        "paragraphs": [
            "魚鷹，魚鷹，江空谷空同一音。",
            "風浪衝磯磯擦過，波沸安能遮眼明。",
            "忽飛上，忽飛下，碎玉橫斜口中挂。",
            "嗚呼此友兮不厭多，看看桑田生白波。"
        ],
        "title": "水友辭 魚鷹",
        "id": "15e1b072-e0cd-4784-987c-d04a6bc0acf9"
    },
    {
        "author": "王質",
        "paragraphs": [
            "陶河，陶河，江文萃蔡搔江莎。",
            "岸沙岩石相蕩摩，異音同流烝涉波。",
            "東在梁，西在梁，繅風紛霧無斜陽。",
            "嗚呼此友兮相與永，島影忽翻水聲併。"
        ],
        "title": "水友辭 陶河",
        "id": "0c004ebd-2c04-4ab9-9c59-b4873ca7d3da"
    },
    {
        "author": "王質",
        "paragraphs": [
            "鵁鶄，鵁鶄，嗢咽秋水溞秋聲。",
            "石樹𧥄𧥄崖稜稜，蹋蘋蹴藻輕輕行。",
            "哺兒饑，誨兒癡，淋滲離褷相挾飛。",
            "嗚呼此友兮常相存，溪子通知魚鳥心。"
        ],
        "title": "水友辭 鵁鶄",
        "id": "d9dcd6ea-c075-4892-a6eb-ffae79909c2f"
    },
    {
        "author": "王質",
        "paragraphs": [
            "魚姑，魚姑，溪南溪北遥相呼。",
            "烟深霧重棲沉魚，荒荒秋漢秋星疎。",
            "要姑活，怕姑死，姑且閒飛歇深沚。",
            "嗚呼此友兮真足稱，草平樹安波不興。"
        ],
        "title": "水友辭 魚姑",
        "id": "a444a9c1-2ac4-47c7-8831-61d0581dc57e"
    },
    {
        "author": "王質",
        "paragraphs": [
            "魚燕子，魚燕子，堇飴不下銀花觜。",
            "荷香菱香溪清泠，涮盡嚏喋全無腥。",
            "蒲槌黄，菰臺黑，波痕蕩摇渚花蝕。",
            "嗚呼此友兮能相寬，天生水資歡水賢。"
        ],
        "title": "水友辭 魚燕子",
        "id": "5a200a0a-b037-4231-bbe1-1282ded494e3"
    },
    {
        "author": "王質",
        "paragraphs": [
            "水鶑子，水鶑子，不愛林花愛溪水。",
            "春岸春莎翕習飛，波動鬣摇霍身墜。",
            "罱入淺，罩入深，東渚拋綸西拗罾。",
            "嗚呼此友兮良相宜，水光樹光韜暗輝。"
        ],
        "title": "水友辭 水鶑子",
        "id": "a2e23805-bf16-4bfa-b12b-eefbc8339051"
    },
    {
        "author": "王質",
        "paragraphs": [
            "魚烏子，魚烏子，相喚相挨擦風葦。",
            "春莎滲子漸成鱗，的皪眼光入波底。",
            "唼草芽，啑楊花，勃勃春沫吹春莎。",
            "嗚呼此友兮宜接跡，溪氣溪香午猶濕。"
        ],
        "title": "水友辭 魚烏子",
        "id": "345e846f-d9ef-4998-9622-72fdb66e1069"
    },
    {
        "author": "王質",
        "paragraphs": [
            "科斗兒，科斗兒，役役聿聿成攢嬉。",
            "軟溫春水調春泥，噆深噆淺隨高低。",
            "傍春草，傍春石，莫向空中亂澄碧。",
            "嗚呼此友兮良可觀，羽葆鼓吹春風前。"
        ],
        "title": "水友辭 科斗兒",
        "id": "ed0dc738-54f7-495d-9fca-975a28bc8766"
    },
    {
        "author": "王質",
        "paragraphs": [
            "水鴉鵲，水鴉鵲，軟荷搭水身可泊。",
            "高荷脩莖難著脚，一盤一窩足安樂。",
            "竈有薪，甑有飯，蘆人漁子事皆辦。",
            "嗚呼此友兮宜相倚，溪風來定水香歸。"
        ],
        "title": "水友辭 水鴉鵲",
        "id": "e364a336-930d-4538-bce0-2dfec135d851"
    },
    {
        "author": "王質",
        "paragraphs": [
            "寐卑子，寐卑子，春菰秋蒲老烟水。",
            "一雙飛逐一雙飛，斜景浄空光陸離。",
            "戀桃花，戀麥黄，瓜蔓荻苗皆故鄉。",
            "嗚呼此友兮宜同方，江花吹子魚花香。"
        ],
        "title": "水友辭 寐卑子",
        "id": "e3612bbc-573b-4bb3-af68-412847105f7d"
    },
    {
        "author": "王質",
        "paragraphs": [
            "我取友兮得枸杞，左陂花頭野聲起。",
            "蘘蓑霏雨雜斜陽，半濕半乾留春水。",
            "仙人杖，王母杖，所思兮焉可曠，野鶑慫慂野花旺。"
        ],
        "title": "山友續辭 枸杞",
        "id": "e46f2d99-c0b4-4c84-a171-c8bf9fb99826"
    },
    {
        "author": "王質",
        "paragraphs": [
            "我取友兮得黄精，竹葉豆花交野陰。",
            "人不圖仙只圖飽，鴉鵲窠雕龍爪零。",
            "白可擷，青可捋，所思兮何由掇，半岩斜陽孟溪潑。"
        ],
        "title": "山友續辭 黄精",
        "id": "2f6c73db-74ea-47b0-8551-d94a63bb1633"
    },
    {
        "author": "王質",
        "paragraphs": [
            "我取友兮得山藥，蝶花開盡鈴子落。",
            "幾日幾日黄不成，𧄔莫日靈施少靈。",
            "猿父上，𤟤子下，所思兮安可捨，一重空岩一重野。"
        ],
        "title": "山友續辭 山藥",
        "id": "61f54321-d4fe-4b2e-98f4-5e0eff1eabeb"
    },
    {
        "author": "王質",
        "paragraphs": [
            "我取友兮得甘菊，高叢低葉貯清馥。",
            "石盂幡纚乳花飛，錯落紛敷間寒綠。",
            "入顧渚，入蒙山，所思兮安可捐，椿兒桂子爭芳鮮。"
        ],
        "title": "山友續辭 甘菊",
        "id": "765327c6-2c28-40de-a46b-622018ceda5a"
    },
    {
        "author": "王質",
        "paragraphs": [
            "我取友兮得牛蒡，稠叢捷鼠走不上。",
            "深山誰伏又誰牽，唇粗舌皴膝頭壯。",
            "實雖惡，食不惡，所思兮奚可却，松岡竹墩隔沙濼。"
        ],
        "title": "山友續辭 牛蒡",
        "id": "69cc01e2-847e-4cd4-a3ff-389ad360b114"
    },
    {
        "author": "王質",
        "paragraphs": [
            "我取友兮得石耳，石壁峻嶒下無底。",
            "非脾非腎非肝腸，馬齒馬牙銜不起。",
            "耳無是，耳無非，所思兮何可萎，石笋石花滋石脂。"
        ],
        "title": "山友續辭 石耳",
        "id": "24626b86-6bf2-4a2c-b864-0fdf68e31d7b"
    },
    {
        "author": "王質",
        "paragraphs": [
            "我取友兮得合蕈，山深樹底風不進。",
            "彈子團欒敷未敷，飛儡騰猿毋口粗。",
            "藤花迷，豆花肥，所思兮焉可遺，溪山撩亂將安歸。"
        ],
        "title": "山友續辭 合蕈",
        "id": "2d77af20-ca93-460e-b494-b32001508d11"
    },
    {
        "author": "王質",
        "paragraphs": [
            "我取友兮得槐芽，繚陂灌叢饒雜花。",
            "纔茁嫩莢抽枯椏，涎流山鵲并山鴉。",
            "膠著虻，房著蠊，所思兮安可芟，碧鮮冷淘思露寒。"
        ],
        "title": "山友續辭 槐芽",
        "id": "c9895e0d-26a8-4cda-9eb4-0ecf78bad83c"
    },
    {
        "author": "王質",
        "paragraphs": [
            "我取友兮得蔊頭，猛嚏烈香驚伏虯。",
            "石羊石蛇齧不得，彈蟹燕蠶胡可偷。",
            "常風寒，常雪寒，所思兮奚可堪，陰崖湧沫號飛湍。"
        ],
        "title": "山友續辭 蔊頭",
        "id": "a16102a2-e876-4cd3-9d25-4d8843d30154"
    },
    {
        "author": "王質",
        "paragraphs": [
            "我取友兮得山姑，春雨春風沙土蘇。",
            "山粗屨綻不皴脚，祗恐叉頭罥花落。",
            "拜蘋婆，揖菜娘，所思兮豈可忘，苦楝風高須索防。"
        ],
        "title": "山友續辭 山姑",
        "id": "093ca015-ffd7-441f-ab39-5b273da1e3ad"
    },
    {
        "author": "王質",
        "paragraphs": [
            "我取友兮得蓮子，月白風清影橫水。",
            "烟消露飛香愈茂，風標宜夜不宜晝。",
            "薏青青，的白白，所思兮將焉歇，中坻阻躋不可越。"
        ],
        "title": "水友續辭 蓮子",
        "id": "659d00c7-22b3-46a7-b0bd-abb798e8c848"
    },
    {
        "author": "王質",
        "paragraphs": [
            "我取友兮得藕條，花近可招遠可撩。",
            "龜魚到底亦不見，但見紅開廼碧凋。",
            "風漾漾，露霏霏，所思兮焉可移，光旁聊寄幽并兒。"
        ],
        "title": "水友續辭 藕條",
        "id": "8a846e05-0e47-491a-9ed5-24f845cd6858"
    },
    {
        "author": "王質",
        "paragraphs": [
            "我取友兮得雞頭，漪瀾汪洸不肯流。",
            "鷄栖雁栖卑不飛，雁或浮上鷄何爲。",
            "溪無灑，沙無蝨，所思兮安有畢，濕沙暗蟲聲𠲌𠲌。"
        ],
        "title": "水友續辭 雞頭",
        "id": "5e61f2e9-d5c8-4320-8429-c37ad57531ea"
    },
    {
        "author": "王質",
        "paragraphs": [
            "我取友兮得菱角，碎葉參差水瀺灂。",
            "重重疊疊庶相鯈，雖見噞喁不可捉。",
            "收壁袋，收簧絲，所思兮宜相資，擦莎挨樹秋蟬啼。"
        ],
        "title": "水友續辭 菱角",
        "id": "98085e58-bfc7-412f-b264-42cb0094b6e2"
    },
    {
        "author": "王質",
        "paragraphs": [
            "我取友兮得水粽，結花甚輕結根重。",
            "竹筒楝葉瀟湘餘，隨波凌亂飄江湖。",
            "藤籠閉，漏兜閑，所思兮奚可慳，蘆岸槿籬門早{枦睘}。"
        ],
        "title": "水友續辭 水粽",
        "id": "aa70b994-1574-4298-ab02-cf6645763a1d"
    },
    {
        "author": "王質",
        "paragraphs": [
            "我取友兮得水芽，荷花爲孃藕爲爺。",
            "不聞兒聲聞水聲，短碕長溆鳴奔沙。",
            "霜欲飛，水欲歸，所思兮不忍欺，東波南蕩秋風稀。"
        ],
        "title": "水友續辭 水芽兒",
        "id": "654afec6-fb83-4eca-9afd-2691891822cd"
    },
    {
        "author": "王質",
        "paragraphs": [
            "我取友兮得慈菰，秋水纔沒藏莎餘。",
            "并州剪刀聊藉姑，剪得閒花閒子疎。",
            "燕摇尾，龍掀鬚，所思兮可與娛，秋波索索秋聲孤。"
        ],
        "title": "水友續辭 慈菰",
        "id": "40313859-e105-40e2-8d22-19be1a8365c2"
    },
    {
        "author": "王質",
        "paragraphs": [
            "我取友兮得水芹，深青淺綠鬖鬖開。",
            "半沉半浮輕去來，溪毛石髮相毰毸。",
            "健魚赤，弱魚碧，所思兮不勝積，疎烟淡川浄如拭。"
        ],
        "title": "水友續辭 水芹",
        "id": "213272e8-6a96-4b9d-918c-bfb58199531f"
    },
    {
        "author": "王質",
        "paragraphs": [
            "我取友兮得水蓴，黄黄白白花深深。",
            "美髯得非龍子孫，秋風不退香涎痕。",
            "東魯思，東吳思，所思兮宜相詒，草木溪山今是非。"
        ],
        "title": "水友續辭 水蓴",
        "id": "47e7a58a-7887-4e31-a3ed-ffae3a2e5711"
    },
    {
        "author": "王質",
        "paragraphs": [
            "一百箔，二百箔，千百箔，遍村落。",
            "官絹不厭厚，私絹不厭薄。",
            "婆看蠶，婆看蠶，蒲桶荷包共作田，晚豅秋秋風摇稻髯。"
        ],
        "title": "山水友餘辭 婆看蠶",
        "id": "b6e308dc-b5a1-4dd5-a5c6-e0957066456e"
    },
    {
        "author": "王質",
        "paragraphs": [
            "鶻不挾，鵰不劂，各忀徉，毋獝狨。",
            "一愁撦花裂，二愁踏花折。",
            "鶻嘲，鶻嘲，相呼竊脂并博勞，同尋念佛婆羅巢。"
        ],
        "title": "山水友餘辭 鶻嘲",
        "id": "df78a9c0-408a-47ad-b474-b205a1258d4f"
    },
    {
        "author": "王質",
        "paragraphs": [
            "不銀眉，不金翅，尋馱梁，搬草子。",
            "啄花蠟觜獰，啄粟銅觜獰。",
            "銅觜，銅觜，春環春嚶好兄弟，春喁自飛莫同隊。"
        ],
        "title": "山水友餘辭 銅觜",
        "id": "c24ba796-4253-49e0-aec1-41b0e330d35e"
    },
    {
        "author": "王質",
        "paragraphs": [
            "幸蒙寵，聊舂容，有水礦，無筠筒。",
            "雪姑抬揌婦，巧婦堅正翁。",
            "涴鳴，涴鳴，尋花尋柳無山無，繁陰漸合春模糊。"
        ],
        "title": "山水友餘辭 涴鳴",
        "id": "4d7c34a2-75cb-473b-9b0b-fce75c58f22b"
    },
    {
        "author": "王質",
        "paragraphs": [
            "山鮑老，甘受嘲，山婆婆，惜得驕。",
            "{毛胡}子來解腕，大頭來間交。",
            "黄頭兒，黄頭兒，白黄頭兒有老時，鴉線靴頭相伴飛。"
        ],
        "title": "山水友餘辭 黄頭兒",
        "id": "22b4523b-6c65-437f-bf98-1c55529d7252"
    },
    {
        "author": "王質",
        "paragraphs": [
            "似太平，自開元，雖垂老，不踰錢。",
            "只愛綠苔浄，勿愛金絲鮮。",
            "綠毛龜，綠毛龜，三三八八總不知，彷徉露蔣風蒲稀。"
        ],
        "title": "山水友餘辭 綠毛龜",
        "id": "849edbf9-92ab-4804-b91e-fd6ec6ae1692"
    },
    {
        "author": "王質",
        "paragraphs": [
            "望水白，雁來黄，隔山拖，先拖秧。",
            "卯子何日圓，馬牙何日長。",
            "秧鷄，秧鷄，雨豪狹溪成闊溪，螺螄蠼子澎澎肥。"
        ],
        "title": "山水友餘辭 秧鷄",
        "id": "45662378-9a17-4009-84cb-c045829c5a02"
    },
    {
        "author": "王質",
        "paragraphs": [
            "獺最黠，鼠更黠，知水情，識水脈。",
            "荷花不禁掐，稻花不禁捾。",
            "水澇子，水澇子，鷃濫堆隨江風起，自仗秋莎噆秋水。"
        ],
        "title": "山水友餘辭 水澇子",
        "id": "4eeaf8a0-871c-4c59-9807-fa7cb88f5ad9"
    },
    {
        "author": "王質",
        "paragraphs": [
            "足爲櫂，鬚爲橈，舴艋子，何多勞。",
            "黑油急旋旋，玉掌輕摇摇。",
            "水划蟲，水划蟲，鸊鷈鷖鴨同從容，寬陂緩波無點風。"
        ],
        "title": "山水友餘辭 水划蟲",
        "id": "1e0b9e0f-295b-47d7-ba24-bfa083732c6c"
    },
    {
        "author": "王質",
        "paragraphs": [
            "任霜葉，任霜花，啑飛蚊，味亦佳。",
            "浪穩無弩狐，波平無鈎蛇。",
            "水蛾兒，水蛾兒，石婦春風放盡絲，松根共掠蘋花飛。"
        ],
        "title": "山水友餘辭 水蛾兒",
        "id": "9c5198ba-5903-4df1-ad7f-ad0d5d645e1d"
    },
    {
        "author": "王質",
        "paragraphs": [
            "喚春鳥，當春呼，莫錯呼，非茱萸。",
            "前林迎榆郎，後林接榆姑。",
            "刺椿，刺椿，黠禽掐捾餘姑存，土卵蕨鷄無宿根。"
        ],
        "title": "山水友餘辭 刺椿",
        "id": "28cb0f4f-19a3-4575-9c98-bb13f8844c14"
    },
    {
        "author": "王質",
        "paragraphs": [
            "薔薇花，榅桲實，多㗘㗱，津浥浥。",
            "椰子亦成酒，縮沙亦成蜜。",
            "金櫻子，金櫻子，速挽菖蒲出溪水，仍招茯苓并遠志。"
        ],
        "title": "山水友餘辭 金櫻子",
        "id": "9dff0123-ad50-4498-9b96-9e361065cdcd"
    },
    {
        "author": "王質",
        "paragraphs": [
            "元姓甘，不姓丁，引春風，含常春。",
            "鷄翁呷甘露，祁婆插金稜。",
            "甜藤，甜藤，粥香餳白度清明，一片春山快活聲。"
        ],
        "title": "山水友餘辭 甜藤",
        "id": "96aa8238-69e2-4aec-8fdb-a61a8254a5f7"
    }
]