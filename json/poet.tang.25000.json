[
    {
        "author": "牟融",
        "paragraphs": [
            "瀟灑碧玉枝，清風追晉賢。",
            "數點渭川雨，一縷湘江煙。",
            "不見鳳皇尾，誰識珊瑚鞭。",
            "柯亭丁相遇，驚聽奏鈞天。"
        ],
        "title": "題竹",
        "id": "941c12ec-7d72-4d86-b9f1-9c5057fae10c"
    },
    {
        "author": "牟融",
        "paragraphs": [
            "盛世嗟沈伏，中情怏未舒。",
            "途窮悲阮籍，病久憶相如。",
            "無客空塵榻，閑門閉草廬。",
            "不勝岑絕處，高臥半牀書。"
        ],
        "title": "有感",
        "id": "95329e84-1101-42c8-a307-221afe9adedf"
    },
    {
        "author": "牟融",
        "paragraphs": [
            "珠林春寂寂，寶地夜沈沈。",
            "玄奧凝神久，禪機入妙深。",
            "參同大塊理，窺測至人心。",
            "定處波羅蜜，須從物外尋。"
        ],
        "title": "題山房壁",
        "id": "ab5af83c-c12a-4be9-9cd9-527685541f38"
    },
    {
        "author": "牟融",
        "paragraphs": [
            "曲徑遶叢林，鐘聲雜梵音。",
            "松風吹定衲，蘿月照禪心。",
            "撫景吟行遠，談玄入悟深。",
            "不能塵鞅脫，聊復一登臨。"
        ],
        "title": "訪請上人",
        "id": "092cd738-8136-43ef-9316-8ad09aa8b6be"
    },
    {
        "author": "牟融",
        "paragraphs": [
            "楊柳春江上，東風一櫂輕。",
            "行囊歸客興，尊酒故人情。",
            "畫史名當代，聲華重兩京。",
            "臨岐分手處，無奈別離生。"
        ],
        "title": "送范啓東",
        "id": "d1e265dd-c04b-4ce7-b253-9c1bd436bcc6"
    },
    {
        "author": "牟融",
        "paragraphs": [
            "十年江漢客，幾度帝京遊。",
            "跡比風前葉，身如水上鷗。",
            "醉吟愁裏月，羞對鏡中秋。",
            "悵望頻回首，西風憶故丘。"
        ],
        "title": "客中作",
        "id": "151c740c-79b9-41e6-8e76-a087145df87a"
    },
    {
        "author": "牟融",
        "paragraphs": [
            "京國久知名，江河近識荆。",
            "不辭今日醉，便有故人情。",
            "細雨孤鴻遠，西風一櫂輕。",
            "暫時分手去，應不負詩盟。"
        ],
        "title": "贈韓翃",
        "id": "44570ebc-6f0d-4230-8b79-50c392b095ac"
    },
    {
        "author": "牟融",
        "paragraphs": [
            "柳拖金縷拂朱欄，花撲香塵滿繡鞍。",
            "尊酒臨風酬令節，越羅衣薄覺春寒。"
        ],
        "title": "禁煙作",
        "id": "7a7c5b6b-7d8b-40fd-a4f1-1ab8962a0826"
    },
    {
        "author": "牟融",
        "paragraphs": [
            "帆影隨風過富陽，櫓聲搖月下錢塘。",
            "千山積雪凝寒碧，夢入楓宸遶御牀。"
        ],
        "title": "閩中回",
        "id": "854a5f66-f4b6-49dd-b2d5-f8e873246c66"
    },
    {
        "author": "劉言史",
        "paragraphs": [
            "地遠易驕崇，用刑匪精研。",
            "哀哉苦婦身，夫死百殃纏。",
            "草草催出門，衣墮髮披肩。",
            "獨隨軍吏行，當夕余欲遷。",
            "來時已厭生，到此自不全。",
            "臨江臥黃砂，二子死在邊。",
            "氣噦不發聲，背頭血涓涓。",
            "有時強爲言，祗是尤青天。",
            "藳蓐無一枝，冷氣兩懸懸。",
            "窮荒夷教卑，骨肉病棄捐。",
            "況非本族音，肌露誰爲憐。",
            "事痛感行賓，住得貪程船。",
            "必當負嚴法，豈有胎孕篇。",
            "遊畋復釋麛，羔兔尚免鸇。",
            "何處擯逐深，一罪三見顛。",
            "校尉勳望重，幕府才且賢。",
            "蘭裙間珠履，食玉處花筵。",
            "但勿輕所暗，莫慮無人焉。"
        ],
        "title": "苦婦詞",
        "id": "1e7a0f84-0c9b-4318-b378-8691bb22a63a"
    },
    {
        "author": "劉言史",
        "paragraphs": [
            "粉細越笋芽，野煎寒溪濱。",
            "恐乖靈草性，觸事皆手親。",
            "敲石取鮮火，撇泉避腥鱗。",
            "熒熒爨風鐺，拾得墜巢薪。",
            "潔色既爽別，浮氳亦慇懃。",
            "以茲委曲靜，求得正味真。",
            "宛如摘山時，自歠指下春。",
            "湘瓷泛輕花，滌盡昏渴神。",
            "此遊愜醒趣，可以話高人。"
        ],
        "title": "與孟郊洛北野泉上煎茶",
        "id": "26f085ee-d6b5-4461-9197-8ada7ead97fe"
    },
    {
        "author": "劉言史",
        "paragraphs": [
            "星寥寥兮月細輪，佳期可想兮不可親。",
            "雲衣香薄粧態新，彩軿悠悠度天津。",
            "玉幌相逢夜將極，妖紅慘黛生愁色。",
            "寂寞低容入舊機，歇著金梭思往夕。",
            "人間不見因誰知，萬家閨豔求此時。",
            "碧空露重彩盤濕，花上乞得蜘蛛絲。"
        ],
        "title": "七夕歌",
        "id": "cf438e2b-71eb-4b9a-bafc-171e9c1b3a60"
    },
    {
        "author": "劉言史",
        "paragraphs": [
            "商風動葉初，蕭索一貧居。",
            "老性容茶少，羸肌與簟疎。",
            "舊醅難重漉，新菜未勝鉏。",
            "才薄無潘興，便便畫偃廬。"
        ],
        "title": "立秋日",
        "id": "308cd53c-fc61-4dde-899e-a4db10cb3302"
    },
    {
        "author": "劉言史",
        "paragraphs": [
            "擾擾浮生外，華陽一洞春。",
            "道書金字小，仙圃玉苗新。",
            "芝草迎飛燕，桃花笑俗人。",
            "樓臺爭聳漢，雞犬亦嫌秦。",
            "願得青芽散，長年駐此身。"
        ],
        "title": "題茅山仙臺藥院",
        "id": "83155f4e-a52e-4787-8b9f-5f160fb8f59c"
    },
    {
        "author": "劉言史",
        "paragraphs": [
            "剎利王孫字迦攝，竹錐橫寫叱蘿葉。",
            "遙知漢地未有經，手牽白馬遶天行。",
            "龜茲磧西胡雪黑，大師凍死來不得。",
            "地盡年深始到船，海裏更行三十國。",
            "行多耳斷金環落，冉冉悠悠不停脚。",
            "馬死經留却去時，往來應盡一生期。",
            "出漠獨行人絕處，磧西天漏雨絲絲。"
        ],
        "title": "送婆羅門歸本國",
        "id": "debf0e3c-9f40-43cf-8102-ce0c7852f93c"
    },
    {
        "author": "劉言史",
        "paragraphs": [
            "夷女采山蕉，緝紗浸江水。",
            "野花滿髻妝色新，閑歌[欸]乃深峽裏。",
            "[欸]乃知從何處生，當時泣舜腸斷聲。",
            "翠華寂寞嬋娟沒，野篠空餘紅淚情。",
            "青煙冥冥覆杉桂，崖壁凌天風雨細。",
            "昔人幽恨此地遺，綠芳紅豔含怨姿。",
            "清猨未盡鼯鼠切，淚水流到湘妃祠。",
            "北人莫作瀟湘遊，九疑雲入蒼梧愁。"
        ],
        "title": "瀟湘遊",
        "id": "6f8b1f28-3851-4b7f-bd62-2b63eb67793d"
    },
    {
        "author": "劉言史",
        "paragraphs": [
            "放螢去，不須留，聚時年少今白頭。",
            "架中科斗萬餘卷，一字千回重照見。",
            "青雲杳渺不可親，開囊欲放增餘怨。",
            "且逍遙，還酩酊，仲舒漫不窺園井。",
            "那將寂寞老病身，更就微蟲借光影。",
            "欲放時，淚沾裳，衝籬落，千點光。"
        ],
        "title": "放螢怨",
        "id": "97bdc1a3-da7a-46b1-a6f3-effdb768335c"
    },
    {
        "author": "劉言史",
        "paragraphs": [
            "泰陵遺樂何最珍，綵繩冉冉天仙人。",
            "廣場寒食風日好，百夫伐鼓錦臂新。",
            "銀畫青綃抹雲髮，高處綺羅香更切。",
            "重肩接立三四層，著屐背行仍應節。",
            "兩邊丸劒漸相迎，側身交步何輕盈。",
            "閃然欲落却收得，萬人肉上寒毛生。",
            "危機險勢無不有，倒挂纖腰學垂柳。",
            "下來一一芙蓉姿，粉薄鈿稀態轉奇。",
            "坐中還有沾巾者，曾見先皇初教時。"
        ],
        "title": "觀繩伎",
        "id": "f45d47f8-14cf-4462-b963-db53411723ec"
    },
    {
        "author": "劉言史",
        "paragraphs": [
            "杜陵村人不田穡，入谷經谿復緣壁。",
            "每至南山草木春，即向侯家取金碧。",
            "幽豔凝華春景曙，林夫移得將何處。",
            "蝶惜芳叢送下山，尋斷孤香始回去。",
            "豪少居連鳷鵲東，千金使買一株紅。",
            "院多花少栽未得，零落綠娥纖指中。",
            "咸陽親戚長安里，無限將金買花子。",
            "澆紅溼綠千萬家，青絲玉轤聲啞啞。"
        ],
        "title": "買花謠",
        "id": "a5942196-b9e8-4ee2-a96a-2130cde47cbb"
    },
    {
        "author": "劉言史",
        "paragraphs": [
            "石國胡兒人見少，蹲舞尊前急如鳥。",
            "織成蕃帽虛頂尖，細氎胡衫雙袖小。",
            "手中拋下蒲萄盞，西顧忽思鄉路遠。",
            "跳身轉轂寶帶鳴，弄脚繽紛錦靴軟。",
            "四座無言皆瞪目，橫笛琵琶徧頭促。",
            "亂騰新毯雪朱毛，傍拂輕花下紅燭。",
            "酒闌舞罷絲管絕，木槿花西見殘月。"
        ],
        "title": "王中丞宅夜觀舞胡騰",
        "id": "a22c9e9b-2ac1-4bc1-a2ff-0d4e853748e0"
    },
    {
        "author": "劉言史",
        "paragraphs": [
            "竹裏梅花相竝枝，梅花正發竹枝垂。",
            "風吹總向竹枝上，直似王家雪下時。"
        ],
        "title": "竹裏梅",
        "id": "9debbe96-77b3-4b24-ab2d-7c3afc4a9245"
    },
    {
        "author": "劉言史",
        "paragraphs": [
            "下馬邯鄲陌頭歇，寂寥崩隧臨車轍。",
            "古柏重生枝亦乾，餘燎見風幽燄滅。",
            "白蒿微發紫槿新，行人感此復悲春。"
        ],
        "title": "春過趙墟",
        "id": "1d6dc622-41f0-47a1-956b-e2e37a6d9d97"
    },
    {
        "author": "劉言史",
        "paragraphs": [
            "鶴老身更卬，龜死殼亦靈。",
            "正信非外沿，終始全本情。",
            "童子不戲塵，積書就巖扃。",
            "身著木葉衣，養鹿兼牸耕。",
            "偶隨下山雲，荏苒失故程。",
            "漸入機險中，危思難太行。",
            "十髮九縷絲，悠然東周城。",
            "言詞野麋態，出口多累形。",
            "因依漢元寮，未思羇細輕。",
            "[冷]竈助新熱，靜砧與寒聲。",
            "斷蓬在門欄，豈當桃李榮。",
            "寄食若蠹蟲，侵損利微生。",
            "固非拙爲強，懦劣外療幷。",
            "素堅冰蘖心，潔持保堅貞。",
            "修文返正風，刊字齊古經。",
            "慙將衰末分，高棲喧世名。"
        ],
        "title": "初下東周贈孟郊",
        "id": "7909697a-00a4-4e4e-b709-f2868012c347"
    },
    {
        "author": "劉言史",
        "paragraphs": [
            "峭壁蒼蒼苔色新，無風晴景自勝春。",
            "不知何樹幽崖裏，臘月開花似北人。"
        ],
        "title": "過春秋峽",
        "id": "60e1af46-66be-43d8-a2ad-94a12302cab2"
    },
    {
        "author": "劉言史",
        "paragraphs": [
            "獨坐爐邊結夜愁，暫時思去亦難留。",
            "手持金筯垂紅淚，亂撥寒灰不舉頭。"
        ],
        "title": "長門怨",
        "id": "d0c63bd0-63fa-4596-b2f0-5e12338b05b7"
    },
    {
        "author": "劉言史",
        "paragraphs": [
            "花頷紅騣一何偏，綠槐香陌欲朝天。",
            "仍嫌衆裏嬌行疾，傍𩍐深藏白玉鞭。"
        ],
        "title": "春遊曲 一",
        "id": "f133634b-1548-4a95-86ca-f80023f85859"
    },
    {
        "author": "劉言史",
        "paragraphs": [
            "噴沫團香小桂條，玉鞭兼賜霍嫖姚。",
            "弄影便從天禁出，碧蹄聲碎五門橋。"
        ],
        "title": "春遊曲 二",
        "id": "05f48ef3-a731-43b3-9464-67870b443044"
    },
    {
        "author": "劉言史",
        "paragraphs": [
            "南越逢初伏，東林度一朝。",
            "曲池煎畏景，高閣絕微飇。",
            "竹簟移先灑，蒲葵破復搖。",
            "地偏毛瘴近，山毒火威饒。",
            "裛汗絺如濯，親牀枕竝燒。",
            "墮枝傷翠羽，萎葉惜紅蕉。",
            "且困流金熾，難成獨酌謠。",
            "望霖窺潤礎，思吹候生條。",
            "旅恨生烏滸，鄉心繫洛橋。",
            "誰憐在炎客，一夕壯容銷。"
        ],
        "title": "廣州王園寺伏日即事寄北中親友",
        "id": "b37edae0-497b-4ba6-a5d7-0ea0adbc3e3f"
    },
    {
        "author": "劉言史",
        "paragraphs": [
            "茲晨戒流火，商飇早已驚。",
            "雲天收夏色，木葉動秋聲。"
        ],
        "title": "立秋",
        "id": "0be6139d-9f86-4c80-8689-babed4019d9f"
    },
    {
        "author": "劉言史",
        "paragraphs": [
            "風豔霏霏去，羈人處處游。",
            "明年縱相見，不在此枝頭。"
        ],
        "title": "別落花",
        "id": "b4cf3361-d8ac-48f7-9120-f58bff432536"
    },
    {
        "author": "劉言史",
        "paragraphs": [
            "偶至無塵空翠間，雨花甘露境閑閑。",
            "身心未寂終爲累，非想天中獨退還。"
        ],
        "title": "登甘露臺",
        "id": "d2b2d38c-9a11-48df-a7be-a47c3aa44e0e"
    },
    {
        "author": "劉言史",
        "paragraphs": [
            "秋江欲起白頭波，賈客瞻風無渡河。",
            "千船火絕寒宵半，獨聽鐘聲覺寺多。"
        ],
        "title": "夜泊潤州江口",
        "id": "bcfd4a4f-69d0-4de5-b609-28eb7608c9bb"
    },
    {
        "author": "劉言史",
        "paragraphs": [
            "裛露凝氛紫豔新，千般婉娜不勝春。",
            "年年此樹花開日，出盡丹陽郭裏人。"
        ],
        "title": "看山木瓜花二首 一",
        "id": "e2d1b5b7-a667-462c-bc61-5cd7ebde7bcc"
    },
    {
        "author": "劉言史",
        "paragraphs": [
            "柔枝濕豔亞朱欄，暫作庭芳便欲殘。",
            "深藏數片將歸去，紅縷金針繡取看。"
        ],
        "title": "看山木瓜花二首 二",
        "id": "6d9a74e6-a65c-497f-bbd0-9f5d37d4255d"
    },
    {
        "author": "劉言史",
        "paragraphs": [
            "繞屋扶疎聳翠莖，苔滋粉漾有幽情。",
            "丹陽萬戶春光靜，獨自君家秋雨聲。"
        ],
        "title": "題十三弟竹園",
        "id": "ab5d3922-f997-44f7-8cc7-72b017e320f8"
    },
    {
        "author": "劉言史",
        "paragraphs": [
            "紫禁梨花飛雪毛，春風絲管翠樓高。",
            "城裏萬家聞不見，君王試舞鄭櫻桃。"
        ],
        "title": "樂府雜詞三首 一",
        "id": "83ddcde7-d0a1-4aff-aed2-e715b4718bd7"
    },
    {
        "author": "劉言史",
        "paragraphs": [
            "蟬鬢紅冠粉黛輕，雲和新教羽衣成。",
            "月光如雪金堦上，迸却頗梨義甲聲。"
        ],
        "title": "樂府雜詞三首 二",
        "id": "15fe86ed-edfe-4f94-86fd-8877d8d97182"
    },
    {
        "author": "劉言史",
        "paragraphs": [
            "不耐簷前紅槿枝，薄妝春寢覺仍遲。",
            "夢中無限風流事，夫壻多情亦未知。"
        ],
        "title": "樂府雜詞三首 三",
        "id": "5aa7a45a-49ec-41aa-bb3f-ede353c76957"
    },
    {
        "author": "劉言史",
        "paragraphs": [
            "垂絲蜀客涕濡衣，歲盡長沙未得歸。",
            "腸斷錦帆風日好，可憐桐鳥出花飛。"
        ],
        "title": "歲暮題楊錄事江亭",
        "id": "52e9e9f5-c0cb-4da9-9274-f407121aa5b3"
    },
    {
        "author": "劉言史",
        "paragraphs": [
            "霜月明明雪復殘，孤舟夜泊使君灘。",
            "一聲鐘出遠山裏，暗想雪窗僧起寒。"
        ],
        "title": "冬日峽中旅泊",
        "id": "f9fc950a-f38f-4afa-9651-39cfecafba6d"
    },
    {
        "author": "劉言史",
        "paragraphs": [
            "舊業叢臺廢苑東，幾年爲梗復爲蓬。",
            "杜鵑啼斷回家夢，半在邯鄲驛樹中。"
        ],
        "title": "泊花石浦",
        "id": "54fdc1da-b71b-465c-b8f8-dc9d91069fec"
    },
    {
        "author": "劉言史",
        "paragraphs": [
            "遠客那能返故廬，蒼梧埋骨痛何如。",
            "他時親戚空相憶，席上同悲一紙書。"
        ],
        "title": "聞崔倚旅葬",
        "id": "89f674d5-2011-4d86-aa84-f8ec4c1b8315"
    },
    {
        "author": "劉言史",
        "paragraphs": [
            "磧淨山高見極邊，孤烽引上一條煙。",
            "蕃落多晴塵擾擾，天軍獵到鸊鵜泉。"
        ],
        "title": "賦蕃子牧馬",
        "id": "75d190fd-838a-4d42-a10b-cb5e0e514fbf"
    },
    {
        "author": "劉言史",
        "paragraphs": [
            "平沙漫漫馬悠悠，弓箭閑拋郊水頭。",
            "鼠毛衣裏取羌笛，吹向秋天眉眼愁。"
        ],
        "title": "牧馬泉",
        "id": "41e7ebc7-76c3-4292-8f3d-4c2bb6fa4c6b"
    },
    {
        "author": "劉言史",
        "paragraphs": [
            "獨立陽臺望廣州，更添羈客異鄉愁。",
            "晚潮未至早潮落，井邑暫依沙上頭。"
        ],
        "title": "越井臺望",
        "id": "835d1c01-fd05-4d92-ab55-700116717b60"
    },
    {
        "author": "劉言史",
        "paragraphs": [
            "強梳稀髮著綸巾，捨杖空行試病身。",
            "花間自欲裴回立，穉子牽衣不許人。"
        ],
        "title": "扶病春亭",
        "id": "96827e11-bc6c-4705-b95c-64c46f9f1ea8"
    },
    {
        "author": "劉言史",
        "paragraphs": [
            "舊時豔質如明玉，今日空心是冷灰。",
            "料得襄王惆悵極，更無雲雨到陽臺。"
        ],
        "title": "贈童尼",
        "id": "e6dc08a7-68bb-4817-a92f-48c2bc8657a6"
    },
    {
        "author": "劉言史",
        "paragraphs": [
            "大底從頭總是悲，就中偏愴築城詞。",
            "依然想得初成日，寄出秋山與我時。"
        ],
        "title": "讀故友于君集",
        "id": "1c6e7d3c-7de5-4949-959a-65da6d51b651"
    },
    {
        "author": "劉言史",
        "paragraphs": [
            "竺國鄉程算不回，病中衣錫徧浮埃。",
            "如今漢地諸經本，自過流沙遠背來。"
        ],
        "title": "病僧二首 一",
        "id": "919ced72-3e21-43d5-ad6b-a75172bb2285"
    },
    {
        "author": "劉言史",
        "paragraphs": [
            "空林衰病臥多時，白髮從成數寸絲。",
            "西行却過流沙日，枕上寥寥心獨知。"
        ],
        "title": "病僧二首 二",
        "id": "cb58a591-d3a0-4a5e-855d-548921296e29"
    },
    {
        "author": "劉言史",
        "paragraphs": [
            "永嘉人事盡歸空，逸少遺居蔓草中。",
            "至今池水涵餘墨，猶共諸泉色不同。"
        ],
        "title": "右軍墨池",
        "id": "0083f12c-2f19-4008-bf97-41445b57ab40"
    },
    {
        "author": "劉言史",
        "paragraphs": [
            "楚俗翻花自送迎，密人來往豈知情。",
            "夜行獨自寒山寺，雪徑泠泠金錫聲。"
        ],
        "title": "送僧歸山",
        "id": "4e58831f-7fe8-498b-b296-a686ea422fae"
    },
    {
        "author": "劉言史",
        "paragraphs": [
            "繞屋扶疎千萬竿，年年相誘獨行看。",
            "日光不透煙常在，先校諸家一月寒。"
        ],
        "title": "題源分竹亭",
        "id": "26d7ed67-a233-49ca-adbb-f984c6cd5279"
    },
    {
        "author": "劉言史",
        "paragraphs": [
            "楚寺春風臘盡時，含桃先坼一千枝。",
            "老僧不語傍邊坐，花發人來總不知。"
        ],
        "title": "山寺看櫻桃花題僧壁",
        "id": "cc422ff1-f5be-4c3d-8875-10671e9cad85"
    },
    {
        "author": "劉言史",
        "paragraphs": [
            "往年偏共仰師遊，聞過流沙淚不休。",
            "此身豈得多時住，更著塵心起外愁。"
        ],
        "title": "傷清江上人",
        "id": "b9e48b05-aa39-47f8-a9d8-06c15fd385f1"
    },
    {
        "author": "劉言史",
        "paragraphs": [
            "琉璃地上紺宮前，發翠凝紅已十年。",
            "夜久月明人去盡，火光霞燄遞相燃。"
        ],
        "title": "山寺看海榴花",
        "id": "a7e3c058-b9d4-4323-bdf3-fbb36c2d83a4"
    },
    {
        "author": "劉言史",
        "paragraphs": [
            "花冠蘂帔色嬋娟，一曲清簫凌紫煙。",
            "不知今日重來意，更住人間幾百年。"
        ],
        "title": "贈成鍊師四首 一",
        "id": "6e4808bf-073b-415d-b59c-4361c1eefa33"
    },
    {
        "author": "劉言史",
        "paragraphs": [
            "黃昏騎得下天龍，巡遍茅山數十峰。",
            "採芝却到蓬萊上，花裏猶殘碧玉鍾。"
        ],
        "title": "贈成鍊師四首 二",
        "id": "b6d3cd67-a659-4e58-a18c-eb67a1b5d860"
    },
    {
        "author": "劉言史",
        "paragraphs": [
            "等閑何處得靈方，丹臉雲鬟日月長。",
            "大羅過却三千歲，更向人間魅阮郎。"
        ],
        "title": "贈成鍊師四首 三",
        "id": "2452fe4e-0c6a-46b8-a284-776140de1d81"
    },
    {
        "author": "劉言史",
        "paragraphs": [
            "曾隨阿母漢宮齋，鳳駕龍軿列玉堦。",
            "當時白燕無尋處，今日雲鬟見玉釵。"
        ],
        "title": "贈成鍊師四首 四",
        "id": "98837307-06dd-4453-a57b-92fe56040323"
    },
    {
        "author": "劉言史",
        "paragraphs": [
            "碧池萍嫩柳垂波，綺席絲鏞舞翠娥。",
            "爲報會稽亭上客，永和應不勝元和。"
        ],
        "title": "上巳日陪襄陽李尚書宴光風亭",
        "id": "029fca99-9c54-464e-b862-f3a7acc7a1be"
    },
    {
        "author": "劉言史",
        "paragraphs": [
            "閏餘春早景沈沈，禊飲風亭恣賞心。",
            "紅袖青娥留永夕，漢陰寧肯羨山陰。"
        ],
        "title": "奉酬",
        "id": "0b6e6335-cfa0-4aab-bd0a-4c73bfa807f0"
    },
    {
        "author": "劉言史",
        "paragraphs": [
            "華髮離披臥滿頭，暗蟲衰草入鄉愁。",
            "枕前人去空庭暮，又見芭蕉白露秋。"
        ],
        "title": "病中客散復言懷",
        "id": "9298909a-189b-4e81-9e2e-9a2ae10a0735"
    },
    {
        "author": "劉言史",
        "paragraphs": [
            "羌竹繁弦銀燭紅，月光初出柳城東。",
            "忽見隱侯裁一詠，還須書向郡樓中。"
        ],
        "title": "處州月夜穆中丞席和主人",
        "id": "edb0ee88-2134-4615-a52c-d5773649d763"
    },
    {
        "author": "劉言史",
        "paragraphs": [
            "遊春未足春將度，訪紫尋紅少在家。",
            "借問流鶯與飛蝶，更知何處有幽花。"
        ],
        "title": "尋花",
        "id": "4c2ec940-b448-449e-93b5-486d762fa4d1"
    },
    {
        "author": "劉言史",
        "paragraphs": [
            "寶鈿雲和玉禁僊，深含媚靨褭朱弦。",
            "春風不怕君王恨，引出幽花落外邊。"
        ],
        "title": "贈陳長史妓",
        "id": "1932761b-ac2a-4046-9604-240eb2c07e71"
    },
    {
        "author": "劉言史",
        "paragraphs": [
            "入巷蕭條起悲緒，兒女猶居舊貧處。",
            "塵滿空牀屋見天，獨作驢鳴一聲去。"
        ],
        "title": "題王況故居",
        "id": "e6e58e70-d76d-4bcf-adee-3e7506f01256"
    },
    {
        "author": "劉言史",
        "paragraphs": [
            "遲日新妝遊冶娘，盈盈綵艇白蓮塘。",
            "掬水遠濕岸邊郎，紅綃縷中玉釧光。"
        ],
        "title": "偶題",
        "id": "3f7d9615-4c04-4f5d-8cf5-2b53f2d3e8f5"
    },
    {
        "author": "劉言史",
        "paragraphs": [
            "孀妻棲戶仍無嗣，欲訪孤墳誰引至。",
            "裴回無處展哀情，惟有衣襟知下淚。"
        ],
        "title": "慟柳論",
        "id": "86fd8d10-6861-4018-ad11-7e711ea2ef44"
    },
    {
        "author": "劉言史",
        "paragraphs": [
            "遠火熒熒聚寒鬼，綠燄欲銷還復起。",
            "夜深風雪古城空，行客衣襟汗如水。"
        ],
        "title": "夜入簡子古城",
        "id": "1e071579-37de-4201-95fe-46f35d6552e4"
    },
    {
        "author": "劉言史",
        "paragraphs": [
            "岧岧香積凌空翠，天上名花落幽地。",
            "老僧相對竟無言，山鳥却呼諸佛字。"
        ],
        "title": "桂江中題香頂臺",
        "id": "dcb06249-d0dd-4c5a-8088-a2bb673daaa6"
    },
    {
        "author": "劉言史",
        "paragraphs": [
            "亂石田中寄孤本，亭亭不住凌虛引。",
            "欲以袈裟拂著來，一邊碧玉無輕粉。"
        ],
        "title": "僧簷前獨竹詠",
        "id": "5f9c1b74-7e1d-49d0-8545-20d97205601e"
    },
    {
        "author": "劉言史",
        "paragraphs": [
            "閑逐維私向武城，北風青雀片時行。",
            "孤帆瞥過荆州岸，認得瞿塘急浪聲。"
        ],
        "title": "送人隨姊夫任雲安令",
        "id": "327e2367-7dab-4ab9-96b1-8a357b515b1e"
    },
    {
        "author": "劉言史",
        "paragraphs": [
            "鹿袖青藜鼠耳巾，潛夫豈解拜朝臣。",
            "白屋藜牀還共入，山妻老大不羞人。"
        ],
        "title": "山中喜崔補闕見尋",
        "id": "d51d5251-66c3-4cf4-a82c-dea77a717389"
    },
    {
        "author": "劉言史",
        "paragraphs": [
            "金榜榮名俱失盡，病身爲庶更投魑。",
            "春娥慢笑無愁色，別向人家舞柘枝。"
        ],
        "title": "偶題二首 一",
        "id": "5d8eb81b-8ff1-4088-8a43-9e3223a6d7a8"
    },
    {
        "author": "劉言史",
        "paragraphs": [
            "得罪除名謫海頭，驚心無暇與身愁。",
            "中使不知何處住，家書莫寄向春州。"
        ],
        "title": "偶題二首 二",
        "id": "15b2f201-6f6a-4302-968c-75874e20b09e"
    },
    {
        "author": "劉言史",
        "paragraphs": [
            "消渴天涯寄病身，臨邛知我是何人。",
            "今年社日分餘肉，不值陳平又不均。"
        ],
        "title": "嘉興社日",
        "id": "4cdb17fe-03cc-49ec-8165-88d4fdca1566"
    },
    {
        "author": "劉言史",
        "paragraphs": [
            "傴僂山夫髮似絲，松間石上坐多時。",
            "瓢飲不曾看酒肆，世人空笑亦何爲。"
        ],
        "title": "席上贈李尹",
        "id": "e0cf02ab-c5a8-4fc3-a3cb-53e21d4a3679"
    },
    {
        "author": "劉言史",
        "paragraphs": [
            "一頭細髮兩分絲，臥見芭蕉白露滋。",
            "欲令居士身無病，直待衆生苦盡時。"
        ],
        "title": "弼公院問病",
        "id": "62398c45-64ca-45a1-af5c-f788c479f1f8"
    },
    {
        "author": "劉言史",
        "paragraphs": [
            "年少共憐含露色，老人偏惜委塵紅。",
            "如何遂得心中事，每要花時不厭風。"
        ],
        "title": "惜花",
        "id": "ba152c85-e889-40b0-812b-2fb34179e18f"
    },
    {
        "author": "劉言史",
        "paragraphs": [
            "此地緣疎語未通，歸時老病去無窮。",
            "定知不徹南天竺，死在條支陰磧中。"
        ],
        "title": "代胡僧留別",
        "id": "85d5ca9c-bcd9-4cbc-b1dd-265dc92dc649"
    },
    {
        "author": "劉言史",
        "paragraphs": [
            "故人丹旐出南威，少婦隨喪哭漸歸。",
            "遙想北原新壠上，日寒光淺水松稀。"
        ],
        "title": "桂江逢王使君旅櫬歸",
        "id": "a35b581c-9679-4bac-9c39-5c2b0d043910"
    },
    {
        "author": "劉言史",
        "paragraphs": [
            "絕景寥寥日更遲，人間甲子不同時。",
            "未知樵客終何得，歸後無家是看棋。"
        ],
        "title": "玉京詞",
        "id": "223fbd22-9e58-4cb8-8185-7d404ae4e3ec"
    },
    {
        "author": "劉言史",
        "paragraphs": [
            "一片白葛巾，潛夫自能結。",
            "籬邊折枯蒿，聊用簪華髮。",
            "有時醉倒長松側，酒醒不見心還憶。",
            "谷鳥銜將却趁來，野風吹去還尋得。",
            "十年紫竹溪南住，跡同玄豹依深霧。",
            "草堂窗底漉春醅，山寺門前逢暮雨。",
            "臨汝袁郎得相見，閑雲引到東陽縣。",
            "魯性將他類此身，還拈野物贈傍人。",
            "空留梲杖犢鼻褌，濛濛煙雨歸山村。"
        ],
        "title": "葛巾歌",
        "id": "b862611f-7390-4eae-b8e4-0a31e57d6993"
    },
    {
        "author": "劉言史",
        "paragraphs": [
            "錯莫天色愁，挽歌出重闉。",
            "誰家白網車，送客入幽塵。",
            "銘旌下官道，葬輿去轔轔。",
            "蕭條黃蒿中，奠酒花翠新。",
            "米雪晚霏微，墓成悄無人。",
            "烏鳶下空地，煙火殘荒榛。",
            "生人更多苦，入戶事盈身。",
            "營營日易深，却到不得頻。",
            "寂寥孤隧頭，草綠棠梨春。"
        ],
        "title": "北原情三首 一",
        "id": "0bbef731-af78-45d6-8fa4-868a1ec97821"
    },
    {
        "author": "劉言史",
        "paragraphs": [
            "洛陽城北山，古今葬冥客。",
            "聚骨朽成泥，此山土多白。",
            "近來送葬人，亦去聞歸聲。",
            "豈能車輪疾，漸是墓侵城。",
            "城中人不絕，哀挽相次行。",
            "莫非北邙後，重向洛城生。"
        ],
        "title": "北原情三首 二",
        "id": "bda257f6-9f1d-4194-a076-32d79968eb20"
    },
    {
        "author": "劉言史",
        "paragraphs": [
            "卜地起孤墳，全家送葬去。",
            "歸來却到時，不復重知處。",
            "疊疊葬相續，土乾草已綠。",
            "列紙瀉壺漿，空向春雲哭。"
        ],
        "title": "北原情三首 三",
        "id": "4ad3e909-fb79-445d-b108-df85d7a28d5f"
    },
    {
        "author": "劉言史",
        "paragraphs": [
            "晚來林沼靜，獨坐間瓢尊。",
            "向己非前跡，齊心欲不言。",
            "微涼生亂篠，輕馥起孤萱。",
            "未得渾無事，瓜田草正繁。"
        ],
        "title": "林中獨醒",
        "id": "35d39e8c-a34a-4a4b-b569-6f9a87b44b05"
    },
    {
        "author": "劉言史",
        "paragraphs": [
            "信陵門館下，多病有歸思。",
            "墜履忘情後，寒灰更濕時。",
            "委欄芳蕙晚，憑几雪髫垂。",
            "明日秋關外，單車風雨隨。"
        ],
        "title": "江陵客舍留別樊尚書",
        "id": "edfa6d28-d658-49ed-939d-c52c34d5d22d"
    },
    {
        "author": "長孫佐輔",
        "paragraphs": [
            "野火燒枝水洗根，數圍孤樹半心存。",
            "應是無機承雨露，却將春色寄苔痕。"
        ],
        "title": "擬古詠河邊枯樹",
        "id": "aa7f9bd4-42f8-47cc-9ad9-2e410647b389"
    },
    {
        "author": "長孫佐輔",
        "paragraphs": [
            "愁多不忍醒時別，想極還尋靜處行。",
            "誰遣同衾又分手，不如行路本無情。"
        ],
        "title": "別友人",
        "id": "206b89d1-ec09-42c4-97cf-b0b2cff84e29"
    },
    {
        "author": "長孫佐輔",
        "paragraphs": [
            "愁臉無紅衣滿塵，萬家門戶不容身。",
            "曾將一笑君前去，悞殺幾多回顧人。"
        ],
        "title": "傷故人歌妓",
        "id": "e0cfc3de-c236-4904-aca1-f3c8536c5e17"
    },
    {
        "author": "長孫佐輔",
        "paragraphs": [
            "猨聲啾啾雁聲苦，卷簾相對愁不語。",
            "幾年客吳君在楚，況送君歸我猶阻。",
            "家書作得不忍封，北風吹斷堦前雨。"
        ],
        "title": "南中客舍對雨送故人歸北",
        "id": "fc27b340-1e98-48f2-b3f6-2a8e67608bc0"
    },
    {
        "author": "長孫佐輔",
        "paragraphs": [
            "相見又相別，大江秋水深。",
            "悲歡一世事，去住兩鄉心。",
            "淅瀝籬下葉，淒清階上琴。"
        ],
        "title": "杭州秋日別故友",
        "id": "3355f85a-00ae-422d-b446-f3df558da00c"
    },
    {
        "author": "長孫佐輔",
        "paragraphs": [
            "別中還夢別，悲後更生悲。",
            "覺夢俱千里，追隨難再期。",
            "翻思夢裏苦，却恨覺來遲。",
            "縱是非真事，何妨夢會時。"
        ],
        "title": "代別後夢別",
        "id": "c050a0b4-59c6-44fb-b232-5be59cb4d784"
    },
    {
        "author": "長孫佐輔",
        "paragraphs": [
            "征人去年戍遼水，夜得邊書字盈紙。",
            "揮刀就燭裁紅綺，結作同心荅千里。",
            "君寄邊書書莫絕，妾荅同心心自結。",
            "同心再解心不離，書字頻看字愁滅。",
            "結成一夜和淚封，貯書只在懷袖中。",
            "莫如書字故難久，願學同心長可同。"
        ],
        "title": "荅邊信",
        "id": "2aefdb6f-b553-4f13-94cc-cb7a922a9855"
    },
    {
        "author": "長孫佐輔",
        "paragraphs": [
            "憶昔逢君新納娉，青銅鑄出千年鏡。",
            "意憐光彩固無瑕，義比恩情永相映。",
            "每將鑒面兼鑒心，鑒來不輟情逾深。",
            "君非結心空結帶，結處尚新恩已背。",
            "開簾覽鏡悲難語，對面相看孟門阻。",
            "掩匣徒慙雙鳳飛，懸臺欲效孤鸞舞。",
            "昔日照來人共許，今朝照罷自生疑。",
            "鏡上有塵猶可淬，君恩詎肯無迴時。"
        ],
        "title": "對鏡吟",
        "id": "0e2d1361-03c5-444c-ab51-166201d23d35"
    },
    {
        "author": "長孫佐輔",
        "paragraphs": [
            "日落風䬘䬘，驅車行遠郊。",
            "中心有所悲，古墓穿黃茅。",
            "茅中狐兔窠，四面烏鳶巢。",
            "鬼火時獨出，人煙不相交。",
            "行行近破村，一徑欹還坳。",
            "迎霜聽蟋蟀，向月看蠨蛸。",
            "翁喜客來至，客來羞廚庖。",
            "濁醪誇潑蟻，時果仍新苞。",
            "相勸對寒燈，呼兒爇枯梢。",
            "性朴頗近古，其言無斗筲。",
            "憂歡世上幷，歲月途中拋。",
            "誰知問津客，空作楊雄嘲。"
        ],
        "title": "山行書事",
        "id": "dfcd7fea-4ff7-456b-bf87-8cbf77ca87e1"
    },
    {
        "author": "長孫佐輔",
        "paragraphs": [
            "窗前好樹名玫瑰，去年花落今年開。",
            "無情春色尚識返，君心忽斷何時來。",
            "憶昔妝成候僊仗，宮璅玲瓏日新上。",
            "拊心却笑西子嚬，掩鼻誰憂鄭姬謗。",
            "草染文章衣下履，花黏甲乙牀前帳。",
            "三千玉貌休自誇，十二金釵獨相向。",
            "盛衰傾奪欲何如，嬌愛翻悲逐佞諛。",
            "重遠豈能慙沼鵠，棄前方見泣船魚。",
            "看籠不記薰龍腦，詠扇空曾禿鼠鬚。",
            "始喜類蘿新託柏，終傷如薺却甘荼。",
            "院深獨開還獨閉，鸚鵡驚飛苔覆地。",
            "滿箱舊賜前日衣，漬枕新垂夜來淚。",
            "痕多開鏡照還悲，綠髻青蛾尚未衰。",
            "莫道新縑長絕比，猶逢故劒會相追。"
        ],
        "title": "古宮怨",
        "id": "efd0a168-459e-485c-824b-54b29ea51736"
    },
    {
        "author": "長孫佐輔",
        "paragraphs": [
            "淒淒還切切，戍客多離別。",
            "何處最傷心，關山見秋月。",
            "關月竟如何，由來遠近過。",
            "始經玄菟塞，終繞白狼河。",
            "忽憶秦樓婦，流光應共有。",
            "已得並蛾眉，還知攬纖手。",
            "去歲照同行，比翼復連形。",
            "今宵照獨立，顧影自煢煢。",
            "餘暉漸西落，夜夜看如昨。",
            "借問暎旌旗，何如鑒帷幕。",
            "拂曉朔風悲，蓬驚鴈不飛。",
            "幾時征戍罷，還向月中歸。"
        ],
        "title": "關山月",
        "id": "2f933ee2-48fe-4db9-aebe-339daabdeb75"
    },
    {
        "author": "長孫佐輔",
        "paragraphs": [
            "陰雲凝朔氣，隴上正飛雪。",
            "四月草不生，北風勁如切。",
            "朝來羽書急，夜救長城窟。",
            "道隘行不前，相呼抱鞍歇。",
            "人寒指欲墮，馬凍蹄亦裂。",
            "射雁旋充飢，斧冰還止渴。",
            "寧辭解圍鬬，但恐乘疲沒。",
            "早晚邊候空，歸來養羸卒。"
        ],
        "title": "隴西行",
        "id": "a4b51bc4-cf49-48d2-a578-d1305c057455"
    },
    {
        "author": "長孫佐輔",
        "paragraphs": [
            "獨訪山家歇還涉，茅屋斜連隔松葉。",
            "主人聞語未開門，繞籬野菜飛黃蝶。"
        ],
        "title": "尋山家",
        "id": "0e8f6d2d-015f-49f6-9756-3131b2d5e793"
    },
    {
        "author": "長孫佐輔",
        "paragraphs": [
            "看書愛幽寂，結宇青冥間。",
            "飛泉引風聽，古桂和雲攀。",
            "地深草木稠，境靜魚鳥閑。",
            "陰氣晚出谷，朝光先照山。",
            "有時獨杖藜，入夜猶啓關。",
            "星昏歸鳥過，火出樵童還。",
            "神體自和適，不是離人寰。"
        ],
        "title": "山居",
        "id": "89e56e93-9ca5-442b-9aa1-42f401bc7589"
    },
    {
        "author": "長孫佐輔",
        "paragraphs": [
            "混沌本冥冥，泄爲洪川流。",
            "雄哉大造化，萬古橫中州。",
            "我從西北來，登高望蓬丘。",
            "陰晴乍開合，天地相沈浮。",
            "長風卷繁雲，日出扶桑頭。",
            "水淨露鮫室，煙銷凝蜃樓。",
            "時來會雲翔，道蹇即津遊。",
            "明發促歸軫，滄波非宿謀。"
        ],
        "title": "楚州鹽𡏖古牆望海",
        "id": "8d2ccb80-ac5b-4193-a65e-b5980715b2f7"
    },
    {
        "author": "長孫佐輔",
        "paragraphs": [
            "溟藩軫帝憂，見說初鳴騶。",
            "德勝禍先戢，情閑思自流。",
            "蠶殷桑柘空，廩實雀鼠稠。",
            "諫虎昔賜駿，安人將問牛。",
            "曾陪後乘光，共逐平津遊。",
            "旌斾擁追賞，歌鐘催獻酬。",
            "音徽一寂寥，貴賤雙沈浮。",
            "北郭乏中崖，東方稱上頭。",
            "躋山望百城，目盡增遐愁。",
            "海逼日月近，天高星漢秋。",
            "無階異漸鴻，有志慙馴鷗。",
            "終期促孤櫂，暫訪天台幽。"
        ],
        "title": "聞韋駙馬使君遷拜台州",
        "id": "198447a8-8c14-4edb-b1ce-0adf48bfad63"
    },
    {
        "author": "長孫佐輔",
        "paragraphs": [
            "一徑有人迹，到來唯數家。",
            "依稀聽機杼，寂歷看桑麻。",
            "雨濕渡頭草，風吹墳上花。",
            "却驅羸馬去，數點歸林鴉。"
        ],
        "title": "山行經村徑",
        "id": "6fe5e136-876f-4a59-b9c8-07030731961e"
    },
    {
        "author": "張碧",
        "paragraphs": [
            "風昏晝色飛斜雨，冤骨千堆髑髏語。",
            "八紘牢落人物悲，是箇田園荒廢主。",
            "悲嗟自古爭天下，幾度乾坤復如此。",
            "秦皇矻矻築長城，漢祖區區白蛇死。",
            "野田之骨兮又成塵，樓閣風煙兮還復新。",
            "願得華山之下長歸馬，野田無復堆冤者。"
        ],
        "title": "野田行",
        "id": "0ccf7c9c-b897-4c42-b550-8faa35864d71"
    },
    {
        "author": "張碧",
        "paragraphs": [
            "豈是昧容華，豈不知機織。",
            "自是生寒門，良媒不相識。"
        ],
        "title": "貧女",
        "id": "dc46bde3-b694-4690-a1bf-cbcdbd3e0829"
    },
    {
        "author": "張碧",
        "paragraphs": [
            "金爐煙靄微，錦釭殘影滅。",
            "出戶獨裴回，落花滿明月。"
        ],
        "title": "幽思",
        "id": "74002940-307e-4d52-940e-0aeadf86e0c1"
    },
    {
        "author": "張碧",
        "paragraphs": [
            "千枝萬枝占春開，彤霞著地紅成堆。",
            "一窖閑愁驅不去，殷勤對爾酌金杯。"
        ],
        "title": "惜花三首 一",
        "id": "7b087bb0-7346-405f-888d-4e926134f9a6"
    },
    {
        "author": "張碧",
        "paragraphs": [
            "老鴉拍翼盤空疾，准擬浮生如瞬息。",
            "阿母蟠桃香未齊，漢皇骨葬秋山碧。"
        ],
        "title": "惜花三首 二",
        "id": "aae1a96c-39e5-4b58-be2e-232eff1e671f"
    },
    {
        "author": "張碧",
        "paragraphs": [
            "朝開暮落煎人老，無人爲報東君道。",
            "留取穠紅伴醉吟，莫教少女來吹掃。"
        ],
        "title": "惜花三首 三",
        "id": "f8fc048b-6b07-408d-a125-634818bc95ee"
    },
    {
        "author": "張碧",
        "paragraphs": [
            "句芒愛弄春風權，開萌發翠無黨偏。",
            "句芒小女精神巧，機羅杼綺滿平川。"
        ],
        "title": "遊春引三首 一",
        "id": "e18fb650-be22-4f0e-925b-e8e0252c1d85"
    },
    {
        "author": "張碧",
        "paragraphs": [
            "五陵年少輕薄客，蠻錦花多春袖窄。",
            "酌桂鳴金翫物華，星蹄繡轂填香陌。"
        ],
        "title": "遊春引三首 二",
        "id": "8b006226-237f-4f13-b01f-5f8cee04c2bb"
    },
    {
        "author": "張碧",
        "paragraphs": [
            "千條碧綠輕拖水，金毛泣怕春江死。",
            "萬彙俱含造化恩，見我春工無私理。"
        ],
        "title": "遊春引三首 三",
        "id": "a11ed140-dae9-4923-828a-1379113fd0e1"
    },
    {
        "author": "張碧",
        "paragraphs": [
            "運鋤耕斸侵星起，隴畝豐盈滿家喜。",
            "到頭禾黍屬他人，不知何處抛妻子。"
        ],
        "title": "農父",
        "id": "0c8565cc-bd2e-4b5a-87e3-00119062da17"
    },
    {
        "author": "張碧",
        "paragraphs": [
            "鑾輿不碾香塵滅，更殘三十六宮月。",
            "手持紈扇獨含情，秋風吹落橫波血。"
        ],
        "title": "古意",
        "id": "ec20615e-d3da-4109-b0f3-f754488e7b42"
    },
    {
        "author": "張碧",
        "paragraphs": [
            "三秋倚練飛金盞，洞庭波定平如剗。",
            "天高雲卷綠羅低，一點君山礙人眼。",
            "漫漫萬頃鋪琉璃，煙波闊遠無鳥飛。",
            "西南東北競無際，直疑侵斷青天涯。",
            "屈原回日牽愁吟，龍宮感激致應沈。",
            "賈生憔悴說不得，茫茫煙靄堆湖心。"
        ],
        "tags": [
            "洞庭湖",
            "岳阳楼"
        ],
        "title": "秋日登岳陽樓晴望",
        "id": "efad3f8b-87d3-406e-a916-fc8fb2bdf381"
    },
    {
        "author": "張碧",
        "paragraphs": [
            "毒龍銜日天地昏，八紘靉靆生愁雲。",
            "秦園走鹿無藏處，紛紛爭處蜂成羣。",
            "四溟波立鯨相吞，蕩搖五岳崩山根。",
            "魚蝦舞浪狂鰍鯤，龍蛇膽戰登鴻門。",
            "星旗羽鏃強者尊，黑風白雨東西屯。",
            "山河欲拆人煙分，壯士鼓勇君王存。",
            "項莊憤氣吐不得，亞父斗聲天上聞。",
            "玉光墮地驚崑崙，留侯氣魄吞太華。",
            "舌頭一寸生陽春，神農女媧愁不言。",
            "蛇枯老媼啼淚痕，星曹定秤秤王孫。",
            "項籍骨輕迷精魂，沛公仰面爭乾坤。",
            "須臾垓下賊星起，歌聲繚繞悽人耳。",
            "吳娃捧酒橫秋波，霜天月照空城壘。",
            "力拔山兮忽到此，騅嘶懶渡烏江水。",
            "新豐瑞色生樓臺，西楚寒蒿哭愁鬼。",
            "三尺霜鳴金匣裏，神光一掉八千里。",
            "漢皇驟馬意氣生，西南掃地迎天子。"
        ],
        "title": "鴻溝",
        "id": "bb869dca-e445-493b-a97b-1031cdb5f49b"
    },
    {
        "author": "張碧",
        "paragraphs": [
            "玉堂花院小枝紅，綠窗一片春光曉。",
            "玉容驚覺濃睡醒，圓蟾挂出妝臺表。",
            "金盤解下叢鬟碎，三尺巫雲綰朝翠。",
            "皓指高低寸黛愁，水精梳滑參差墜。",
            "須臾攏掠蟬鬢生，玉釵冷透冬冰明。",
            "芙蓉拆向新開臉，秋泉慢轉眸波橫。",
            "鸚鵡偷來話心曲，屏風半倚遙山綠。"
        ],
        "title": "美人梳頭",
        "id": "e66e7b43-a267-43d2-a201-49c17bcddcf9"
    },
    {
        "author": "張碧",
        "paragraphs": [
            "寒姿數片奇突兀，曾作秋江秋水骨。",
            "先生應是厭風雲，著向江邊塞龍窟。",
            "我來池上傾酒尊，半酣書破青煙痕。",
            "參差翠縷擺不落，筆頭驚怪黏秋雲。",
            "我聞吳中項容水墨有高價，邀得將來倚松下。",
            "鋪却雙繒直道難，掉首空歸不成畫。"
        ],
        "title": "題祖山人池上怪石",
        "id": "9ff7a464-23c9-406b-b0ee-8c59bc0f3183"
    },
    {
        "author": "張碧",
        "paragraphs": [
            "結茅蒼嶺下，自與喧卑隔。",
            "況值雷雨晴，郊原轉岑寂。",
            "出門看反照，繞屋殘溜滴。",
            "古路絕人行，荒陂響螻蟈。",
            "籬崩瓜豆蔓，圃壞牛羊跡。",
            "斷續古祠鴉，高低遠村笛。",
            "喜聞東臯潤，欲往未通屐。",
            "杖策試危橋，攀蘿瞰苔壁。",
            "鄰翁夜相訪，緩酌聊跂石。",
            "新月出汙尊，浮雲在巾舃。",
            "常隳腐儒操，謬習經邦畫。",
            "有待時未知，非關慕沮溺。"
        ],
        "title": "山居雨霽即事",
        "id": "fd50445d-5cb4-40c4-b2b4-c24f1b205aa2"
    },
    {
        "author": "張瀛",
        "paragraphs": [
            "我嘗聽師法一說，波上蓮花水中月。",
            "不垢不淨是色空，無法無空亦無滅。",
            "我嘗聽師禪一觀，浪溢鰲頭蟾魄滿。",
            "河沙世界盡空空，一寸寒灰冷燈畔。",
            "我又聽師琴一撫，長松喚住秋山雨。",
            "弦中雅弄若鏗金，指下寒泉流太古。",
            "我又聽師棋一著，山頂坐沈紅日腳。",
            "阿誰稱是國手人，羅浮道士賭却鶴。",
            "輸却藥，法懷斟下紅霞丹，束手不敢爭頭角。"
        ],
        "title": "贈琴棋僧歌",
        "id": "b580a2e7-ef9a-4853-b003-445e9f52a792"
    },
    {
        "author": "盧殷",
        "paragraphs": [
            "伴鳳樓中妾，如龍櫪上宛。",
            "同年辭舊寵，異地受新恩。",
            "香閣更衣處，塵蒙噴草痕。",
            "連嘶將忍淚，俱戀主人門。"
        ],
        "title": "妾換馬",
        "id": "fda12646-31b5-4d99-ad4d-e046a6d265cc"
    },
    {
        "author": "盧殷",
        "paragraphs": [
            "河耿月涼時，牽牛織女期。",
            "歡娛方在此，漏刻竟由誰。",
            "定不嫌秋駛，唯當乞夜遲。",
            "全勝客子媍，十載泣生離。"
        ],
        "title": "七夕",
        "id": "3f4e80c2-593c-4273-aff7-4fe977f6dcf4"
    },
    {
        "author": "盧殷",
        "paragraphs": [
            "露下涼生簟，無人月滿庭。",
            "難聞逆河浪，徒望白榆星。",
            "樹遶孤棲鵲，窗飛就暗螢。",
            "移時宿蘭影，思共習芳馨。"
        ],
        "title": "月夜",
        "id": "3a8d206c-0bb0-4e9f-acb9-a7a447fc6c31"
    },
    {
        "author": "盧殷",
        "paragraphs": [
            "五月行將近，三年客未迴。",
            "夢成千里去，酒醒百憂來。",
            "晚暮時看槿，悲酸不食梅。",
            "空將白團扇，從寄復裴回。"
        ],
        "title": "仲夏寄江南",
        "id": "b55a8cfb-2b3e-4948-85ec-d6473d853a63"
    },
    {
        "author": "盧殷",
        "paragraphs": [
            "欲隱從龍質，仍餘觸石文。",
            "霏微依碧落，髣髴悞非雲。",
            "度月光無隔，傾河影不分。",
            "如逢作霖處，當爲起氤氳。"
        ],
        "title": "欲銷雲",
        "id": "c345b92f-9b61-4434-b082-6f2a9449108e"
    },
    {
        "author": "盧殷",
        "paragraphs": [
            "累年無的信，每夜夢邊城。",
            "袖掩千行淚，書封一尺情。"
        ],
        "title": "遇邊使",
        "id": "fa7f2085-67ca-4b38-b9ec-7153f430559d"
    },
    {
        "author": "盧殷",
        "paragraphs": [
            "自到西川住，唯君別有情。",
            "常逢對門遠，又隔一重城。"
        ],
        "title": "移住別居",
        "id": "18c7dd89-9d35-4399-9859-8ec8e1d34aef"
    },
    {
        "author": "盧殷",
        "paragraphs": [
            "艱難別離久，中外往還深。",
            "已改當時法，空餘舊日心。"
        ],
        "title": "堋口逢友人",
        "id": "692fe24d-082f-4305-a4de-adfee955322b"
    },
    {
        "author": "盧殷",
        "paragraphs": [
            "稻黃撲撲黍油油，野樹連山澗自流。",
            "憶得年時馮翊部，謝郎相引上樓頭。"
        ],
        "title": "雨霽登北岸寄友人",
        "id": "9cca0a6d-cc6b-4465-846b-5e3b4ff39470"
    },
    {
        "author": "盧殷",
        "paragraphs": [
            "楚蘭不佩佩吳鉤，帶酒城頭別舊遊。",
            "年事已多筋力在，試將弓箭到幷州。"
        ],
        "title": "長安親故",
        "id": "a7b6f371-3af0-4ee9-aaab-8c42e1bc9f9b"
    },
    {
        "author": "盧殷",
        "paragraphs": [
            "秋空雁度青天遠，疎樹蟬嘶白露寒。",
            "階下敗蘭猶有氣，手中團扇漸無端。"
        ],
        "title": "悲秋",
        "id": "b57f5d4c-ed74-4a50-b93b-8bda505ca726"
    },
    {
        "author": "盧殷",
        "paragraphs": [
            "深藏高柳背斜暉，能軫孤愁減昔圍。",
            "猶畏旅人頭不白，再三移樹帶聲飛。"
        ],
        "title": "晚蟬",
        "id": "31e24eb7-cdb4-4e50-823a-e1dd7e00423a"
    },
    {
        "author": "盧殷",
        "paragraphs": [
            "萍颯風池香滿船，楊花漠漠暮春天。",
            "玉人此日心中事，何似乘羊入市年。"
        ],
        "title": "維揚郡西亭贈友人",
        "id": "91b73970-1dbf-43e8-9162-4c503882e241"
    },
    {
        "author": "獨孤申叔",
        "paragraphs": [
            "精廬殘夜景，天宇滅埃氛。",
            "幽磬此時擊，餘音幾處聞。",
            "隨風樹杪去，支策月中分。",
            "斷絕如殘漏，淒清不隔雲。",
            "羇人方罷夢，獨鴈忽迷羣。",
            "響盡河漢落，千山空糾紛。"
        ],
        "title": "終南精舍月中聞磬",
        "id": "ec5c013d-fda1-4825-bba0-90b06cfcfd7b"
    },
    {
        "author": "嚴公弼",
        "paragraphs": [
            "西湖創置自房公，心匠縱橫造化同。",
            "見說鳳池推獨步，高名何事滯川中。"
        ],
        "tags": [
            "西湖"
        ],
        "title": "題漢州西湖",
        "id": "46bf764a-2ccb-479c-991b-e83fc8966b16"
    },
    {
        "author": "嚴公貺",
        "paragraphs": [
            "鳳沼才難盡，餘思鑿西湖。",
            "珍木羅修岸，冰光映坐隅。",
            "琴臺今寂寞，竹島尚縈紆。",
            "猶蘊濟川志，芳名終不渝。"
        ],
        "tags": [
            "西湖"
        ],
        "title": "題漢州西湖",
        "id": "632dc421-6fac-46f6-9e92-590d5adfb994"
    },
    {
        "author": "莊南傑",
        "paragraphs": [
            "楚雲錚錚戛秋露，巫雲峽雨飛朝暮。",
            "古磬高敲百尺樓，孤猨夜哭千丈樹。",
            "雲軒碾火聲瓏瓏，連山卷盡長江空。",
            "鶯啼寂寞花枝雨，鬼嘯荒郊松柏風。",
            "滿堂怨咽悲相續，苦調中含古離曲。",
            "繁弦響絕楚魂遙，湘江水碧湘山綠。"
        ],
        "tags": [
            "长江"
        ],
        "title": "湘弦曲",
        "id": "9cb64625-be19-4118-bc44-bafaf721b140"
    },
    {
        "author": "莊南傑",
        "paragraphs": [
            "穿屋穿牆不知止，爭樹爭巢入營死。",
            "林間公子夾彈弓，一丸致斃花叢裏。",
            "小口黃雛未有知，青天不解高高飛。",
            "虞人設網當要路，白日啾嘲禍萬機。"
        ],
        "title": "黃雀行",
        "id": "8a307890-59f1-4f39-a01d-75d5fca72b77"
    },
    {
        "author": "莊南傑",
        "paragraphs": [
            "旌旗閃閃搖天末，長笛橫吹虜塵闊。",
            "跨下嘶風白練獰，腰間切玉青蛇活。",
            "擊革摐金燧牛尾，犬羊兵敗如山死。",
            "九泉寂寞葬秋蟲，濕雲荒草啼秋思。"
        ],
        "title": "雁門太守行",
        "id": "764d0ce9-8a0c-4770-b26e-0edc9a54a6b9"
    },
    {
        "author": "莊南傑",
        "paragraphs": [
            "紫錦紅囊香滿風，金鸞玉軾搖丁冬。",
            "沙鷗白羽翦晴碧，野桃紅豔燒春空。",
            "芳草緜延鏁平地，壠蝶雙雙舞幽翠。",
            "鳳葉龍吟白日長，落花聲底仙娥醉。"
        ],
        "title": "陽春曲",
        "id": "541a9825-1c3c-4d42-a5d7-f1e11b3fac7a"
    },
    {
        "author": "莊南傑",
        "paragraphs": [
            "兔走烏飛不相見，人事依稀速如電。",
            "王母夭桃一度開，玉樓紅粉千回變。",
            "車馳馬走咸陽道，石家舊宅空荒草。",
            "秋雨無情不惜花，芙蓉一一驚香倒。",
            "勸君莫謾栽荆棘，秦皇虛費驅山力。",
            "英風一去更無言，白骨沈埋暮山碧。"
        ],
        "title": "傷歌行",
        "id": "14c0cb93-023b-49e7-8227-055140ea43b9"
    },
    {
        "author": "李溟",
        "paragraphs": [
            "喬木挂斗邑，水驛壞門開。",
            "向月片帆去，背雲行雁來。",
            "晚年名利跡，寧免路岐哀。",
            "前計不能息，若爲玄鬢迴。"
        ],
        "title": "無題",
        "id": "5c808a5d-d8c5-4280-bb32-9efd90c3f831"
    },
    {
        "author": "賀蘭朋吉",
        "paragraphs": [
            "荒居無四隣，誰肯訪來頻。",
            "古樹秋中葉，他鄉病裏身。",
            "鴈聲風送急，螢影月流新。",
            "獨爲成名晚，多慙見友人。"
        ],
        "title": "客舍喜友人相訪",
        "id": "7be8bb2b-1e40-4e51-8632-98e33d27f5e5"
    },
    {
        "author": "王魯復",
        "paragraphs": [
            "文字元無底，功夫轉到難。",
            "苦心三百首，暫請侍郎看。"
        ],
        "title": "詣李侍郎",
        "id": "4ff4f244-0714-4046-8b5f-069cf67d1b5a"
    },
    {
        "author": "王魯復",
        "paragraphs": [
            "萬古汨羅深，騷人道不沈。",
            "明明唐日月，應見楚臣心。"
        ],
        "title": "弔靈均",
        "id": "bd157d95-20f8-4e64-b2df-bda96308e128"
    },
    {
        "author": "王魯復",
        "paragraphs": [
            "星落少微宮，高人入古風。",
            "幾年才子淚，併寫五言中。"
        ],
        "title": "弔韓侍郎",
        "id": "d0375e10-11a5-4d5d-9644-98de60f215f6"
    },
    {
        "author": "王魯復",
        "paragraphs": [
            "能師還世名還在，空閉禪堂滿院苔。",
            "花樹不隨人寂寞，數枝猶自出牆來。"
        ],
        "title": "故白巖禪師院",
        "id": "bdd3fd1e-2b3c-4f55-af83-8af3b2b0e662"
    },
    {
        "author": "徐希仁",
        "paragraphs": [
            "清氣宿我心，結爲清泠音。",
            "一夜吟不足，君來相和吟。"
        ],
        "title": "招玉川子詠新文",
        "id": "658a51ea-a071-4fdb-b6f2-1d356b199e44"
    },
    {
        "author": "雍裕之",
        "paragraphs": [
            "五雜組，刺繡窠。",
            "往復還，織錦梭。",
            "不得已，戍交河。"
        ],
        "title": "五雜組",
        "id": "65d27677-f275-4f9b-9eb8-d717fb1fc98c"
    },
    {
        "author": "雍裕之",
        "paragraphs": [
            "敢競桃李色，自呈刀尺功。",
            "蝶猶迷剪翠，人豈辨裁紅。"
        ],
        "title": "剪綵花",
        "id": "5f0e0450-dc67-42b1-b59d-718213cee4b4"
    },
    {
        "author": "雍裕之",
        "paragraphs": [
            "野酌亂無巡，送君兼送春。",
            "明年春色至，莫作未歸人。"
        ],
        "title": "春晦送客",
        "id": "0fe7c75d-41bb-461c-984c-bbcbd4756045"
    },
    {
        "author": "雍裕之",
        "paragraphs": [
            "自君之出矣，寶鏡爲誰明。",
            "思君如隴水，長聞嗚咽聲。"
        ],
        "tags": [
            "思念",
            "乐府"
        ],
        "title": "自君之出矣",
        "id": "ec20bca9-81ab-429f-b0e2-07c8f349d735"
    },
    {
        "author": "徐幹",
        "paragraphs": [
            "自君之出矣，明鏡暗不治。",
            "思君如流水，無有窮已時。"
        ],
        "title": "自君之出矣",
        "id": "c473b868-563b-4842-912e-5330ba6118ee"
    },
    {
        "author": "雍裕之",
        "paragraphs": [
            "春禽猶競囀，夏木忽交陰。",
            "稍覺秋山遠，俄驚冬霰深。"
        ],
        "title": "四氣",
        "id": "3bbe8c32-7aa3-4820-afb3-58d2cbaac62d"
    },
    {
        "author": "雍裕之",
        "paragraphs": [
            "壺中冰始結，盤上露初圓。",
            "何意瑤池雪，欲奪鶴毛鮮。"
        ],
        "title": "四色 一",
        "id": "d8da3cfd-7ae4-44e2-88d8-10edf684b897"
    },
    {
        "author": "雍裕之",
        "paragraphs": [
            "道士牛已至，仙家鳥亦來。",
            "骨爲神不朽，眼向故人開。"
        ],
        "title": "四色 二",
        "id": "01e5bc67-93fe-4b56-9d7d-b2c0b1f15114"
    },
    {
        "author": "雍裕之",
        "paragraphs": [
            "勞魴蓮渚內，汗馬火旂間。",
            "平生血誠盡，不獨左輪殷。"
        ],
        "title": "四色 三",
        "id": "c5ab44cb-b70a-4dc8-9f8d-2dd1d715761e"
    },
    {
        "author": "雍裕之",
        "paragraphs": [
            "已見池盡墨，誰言突不黔。",
            "漆身恩未報，貂裘弊豈嫌。"
        ],
        "title": "四色 四",
        "id": "3d9737c3-972b-48df-84e4-690345d6addc"
    },
    {
        "author": "雍裕之",
        "paragraphs": [
            "四溟杯淥醑，五嶽髻青螺。",
            "揮汗曾成雨，畫地亦成河。"
        ],
        "title": "大言",
        "id": "185735b4-b90a-4212-b23f-afc0dac17a3b"
    },
    {
        "author": "雍裕之",
        "paragraphs": [
            "蚊眉自可託，蝸角豈勞爭。",
            "欲効絲毫力，誰知螻蟻誠。"
        ],
        "title": "細言",
        "id": "e1b6cceb-d0d9-47f7-a69d-823dff274f69"
    },
    {
        "author": "雍裕之",
        "paragraphs": [
            "八樹拂丹霄，四時青不凋。",
            "秋風何處起，先褭最長條。"
        ],
        "title": "山中桂",
        "id": "c71dd95f-e267-4ca3-a39a-fe9292db4d4f"
    },
    {
        "author": "雍裕之",
        "paragraphs": [
            "夾岸復連沙，枝枝搖浪花。",
            "月明渾似雪，無處認漁家。"
        ],
        "tags": [
            "咏物诗",
            "花",
            "咏物",
            "写花"
        ],
        "title": "蘆花",
        "id": "6c1ba143-42bb-453d-9c93-cd2ae33423d2"
    },
    {
        "author": "雍裕之",
        "paragraphs": [
            "嫋嫋古堤邊，青青一樹煙。",
            "若爲絲不斷，留取繫郎船。"
        ],
        "title": "江邊柳",
        "id": "48b7f4a4-04cc-4070-9691-49f7ea85a285"
    },
    {
        "author": "雍裕之",
        "paragraphs": [
            "綺霞明赤岸，錦纜繞丹枝。",
            "楚客正愁絕，西風且莫吹。"
        ],
        "title": "江上山",
        "id": "8671f488-8c25-4389-9d2c-8d0f90423def"
    },
    {
        "author": "雍裕之",
        "paragraphs": [
            "游絲何所似，應最似春心。",
            "一向風前亂，千條不可尋。"
        ],
        "title": "游絲",
        "id": "ed07bdf7-1d97-427a-b813-a799dc79e653"
    },
    {
        "author": "雍裕之",
        "paragraphs": [
            "無風纔到地，有風還滿空。",
            "緣渠偏似雪，莫近鬢毛生。"
        ],
        "title": "柳絮",
        "id": "2a995dd6-3654-4985-8822-a54a58c0896f"
    },
    {
        "author": "雍裕之",
        "paragraphs": [
            "花闌鶯亦嬾，不語似含情。",
            "何言百囀舌，唯餘一兩聲。"
        ],
        "title": "殘鶯",
        "id": "88820d3f-9dd5-44d6-9856-1f6c71aaa5c9"
    },
    {
        "author": "雍裕之",
        "paragraphs": [
            "一聲清溽暑，幾處促流年。",
            "志士心偏苦，初聞獨泫然。"
        ],
        "title": "早蟬",
        "id": "9821dd28-bd05-4339-b7de-3d7f5fe78e4e"
    },
    {
        "author": "雍裕之",
        "paragraphs": [
            "雨絕蒼苔地，月斜青草階。",
            "蛩鳴誰不怨，況是正離懷。"
        ],
        "title": "秋蛩",
        "id": "c806c9c2-8095-46bc-9eb7-af8135598f2a"
    },
    {
        "author": "雍裕之",
        "paragraphs": [
            "楓岸月斜明，猨啼旅夢驚。",
            "愁多腸易斷，不待第三聲。"
        ],
        "title": "江上聞猨",
        "id": "72dcbb00-71cf-41e7-ac0e-3be3588a0e8e"
    },
    {
        "author": "雍裕之",
        "paragraphs": [
            "那言柳亂垂，盡日任風吹。",
            "欲識千條恨，和煙折一枝。"
        ],
        "title": "折柳贈行人",
        "id": "84ee4182-ab14-4737-8593-1177650000e4"
    },
    {
        "author": "雍裕之",
        "paragraphs": [
            "傾心曾向日，在手幸搖風。",
            "羨爾逢提握，知名自謝公。"
        ],
        "title": "題蒲葵扇",
        "id": "24874ce6-2857-4664-b438-b0edeeddd629"
    },
    {
        "author": "雍裕之",
        "paragraphs": [
            "幽深紅葉寺，清淨白毫僧。",
            "古殿長鳴磬，低頭禮晝燈。"
        ],
        "title": "贈苦行僧",
        "id": "2656c70c-14ef-4d3a-9270-2a1185df063b"
    },
    {
        "author": "雍裕之",
        "paragraphs": [
            "兩頭纖纖八字眉，半白半黑燈影帷。",
            "腷腷[膊膊]曉禽飛，磊磊落落秋果垂。"
        ],
        "title": "兩頭纖纖",
        "id": "8c6c99d2-8022-4fd0-b44f-69a71e5441dd"
    },
    {
        "author": "雍裕之",
        "paragraphs": [
            "掃却煙塵寇初勦，深水高林放魚鳥。",
            "雞人唱絕殘漏曉，仙樂拍終天悄悄。"
        ],
        "title": "了語",
        "id": "71c886d4-010e-48eb-ade3-d6bef06a89a3"
    },
    {
        "author": "雍裕之",
        "paragraphs": [
            "浮名世利知多少，朝市喧喧塵擾擾。",
            "車馬交馳往復來，鐘鼓相催天又曉。"
        ],
        "title": "不了語",
        "id": "400113e1-554d-4b53-9b8b-1bd1fb79f975"
    },
    {
        "author": "雍裕之",
        "paragraphs": [
            "賈誼投文弔屈平，瑤琴能寫此時情。",
            "秋風一奏沈湘曲，流水千年作恨聲。"
        ],
        "title": "聽彈沈湘",
        "id": "4ac996c6-46f4-4c3e-bea1-666ae911badc"
    },
    {
        "author": "雍裕之",
        "paragraphs": [
            "金錯銀盤貯賜冰，清光如聳玉山稜。",
            "無論塵客閑停扇，直到消時不見蠅。"
        ],
        "title": "豪家夏冰詠",
        "id": "dd0df055-d7b9-4fae-b979-ec07e0608cc4"
    },
    {
        "author": "雍裕之",
        "paragraphs": [
            "不堪旅宿棣花館，況有離羣鴻雁聲。",
            "一點秋燈殘影下，不知寒夢幾回驚。"
        ],
        "title": "宿棣華館聞雁",
        "id": "24a814fd-1ab9-4929-8ef5-e04ca850144e"
    },
    {
        "author": "雍裕之",
        "paragraphs": [
            "嘗聞秦地西風雨，爲問西風早晚回。",
            "白髮老農如鶴立，麥場高處望雲開。"
        ],
        "tags": [
            "忧国忧民"
        ],
        "title": "農家望晴",
        "id": "2b82ac48-695a-4089-b1a6-72f02ca4f358"
    },
    {
        "author": "雍裕之",
        "paragraphs": [
            "幾多紅粉委黃泥，野鳥如歌又似啼。",
            "應有春魂化爲燕，年來飛入未央栖。"
        ],
        "title": "宮人斜",
        "id": "7d60413e-e371-4d78-81c7-64c671b37a6f"
    },
    {
        "author": "雍裕之",
        "paragraphs": [
            "殷勤春在曲江頭，全藉羣仙占勝遊。",
            "何必三山待鸞鶴，年年此地是瀛洲。"
        ],
        "title": "曲江池上",
        "id": "6429b9cd-ead6-4622-a647-570e3c557aa7"
    },
    {
        "author": "段弘古",
        "paragraphs": [
            "城上芳園花滿枝，城頭太守夜看時。",
            "爲報林中高舉燭，感人情思欲題詩。"
        ],
        "title": "奉陪呂使君樓上夜看花",
        "id": "d393803e-31e4-4bc7-b5c5-44d2df454749"
    },
    {
        "author": "何元上",
        "paragraphs": [
            "庾公念病宜清暑，遣向僧家占上方。",
            "月光似水衣裳濕，松氣如秋枕簟涼。",
            "幸以薄才當客次，無因弱羽逐鸞翔。",
            "何由一示雲霄路，腸斷星星兩鬢霜。"
        ],
        "title": "所居寺院涼夜書情呈上呂和叔溫郎中",
        "id": "9c3ffaea-e426-461a-91a2-e3e8bdf5e613"
    },
    {
        "author": "宋濟",
        "paragraphs": [
            "胡兒吹笛戍樓間，樓上蕭條海月閑。",
            "借問梅花何處落，風吹一夜滿關山。"
        ],
        "title": "塞上聞笛",
        "id": "6855bbb3-cf49-491a-923d-3b1817d44fca"
    },
    {
        "author": "宋濟",
        "paragraphs": [
            "雪淨遥天牧馬還，月明羌笛戍樓閑。",
            "借問梅花何處落，風吹一夜滿關山。"
        ],
        "title": "塞上聞笛",
        "id": "e4e82f30-de7c-46fa-b0a3-96cdd3b93aab"
    },
    {
        "author": "宋濟",
        "paragraphs": [
            "花暖江城斜日陰，鶯啼繡戶曉雲深。",
            "春風不道珠簾隔，傳得歌聲與客心。"
        ],
        "title": "東鄰美人歌",
        "id": "19cbe028-c532-4ed8-8bac-6e31be493dbd"
    },
    {
        "author": "符載",
        "paragraphs": [
            "太極之年混沌坼，此山亦是神仙宅。",
            "後世何人來飛昇，紫陽真人李八百。"
        ],
        "title": "題李八百洞",
        "id": "f2ce4d22-d04d-4f8d-8ff0-ece377b5aec6"
    },
    {
        "author": "符載",
        "paragraphs": [
            "月裏嫦娥不畫眉，只將雲霧作羅衣。",
            "不知夢逐青鸞去，猶把花枝蓋面歸。"
        ],
        "title": "甘州歌",
        "id": "8cad4b83-fc93-4a29-900e-a342b2d82b85"
    },
    {
        "author": "符載",
        "paragraphs": [
            "綠迸穿籬筍，紅飄隔戶花。"
        ],
        "title": "句",
        "id": "f68351b5-88af-45e6-81ea-dbdb33d78f51"
    },
    {
        "author": "張儼",
        "paragraphs": [
            "仗順繼皇業，幷吞勢由己。",
            "天命屈雄圖，誰歌大風起。"
        ],
        "title": "貞元八年十二月謁先主廟絕句三首 一",
        "id": "8527b3ec-f4d8-40ae-bd54-505e4a8165be"
    },
    {
        "author": "張儼",
        "paragraphs": [
            "得股肱賢明，能以奇用兵。",
            "何事傷客情，何人歸帝京。"
        ],
        "title": "貞元八年十二月謁先主廟絕句三首 二",
        "id": "fbdff036-d789-4327-886c-939c9f29fa16"
    },
    {
        "author": "張儼",
        "paragraphs": [
            "雄名垂竹帛，荒陵壓阡陌。",
            "終古更何聞，悲風入松栢。"
        ],
        "title": "貞元八年十二月謁先主廟絕句三首 三",
        "id": "1bf291c4-1fe4-4a1c-93e9-638a3330c7d6"
    },
    {
        "author": "先汪",
        "paragraphs": [
            "碧峰橫倚白雲端，隋氏真人化蹟殘。",
            "翠栢不凋龍骨瘦，石泉猶在鏡光寒。"
        ],
        "title": "題安樂山",
        "id": "16488c94-8f7e-4277-bdc9-fe83bce4a670"
    },
    {
        "author": "李赤",
        "paragraphs": [
            "愛此溪水閑，乘流興無極。",
            "擊檝怕鷗驚，垂竿待魚食。",
            "波翻曉霞影，岸疊春山色。",
            "何處浣紗人，紅顏未相識。"
        ],
        "title": "姑熟雜詠 姑熟溪",
        "id": "fad618fa-7d73-4df3-ab70-59a4534c5c57"
    },
    {
        "author": "李赤",
        "paragraphs": [
            "湖與元氣通，風波浩難止。",
            "天外賈客歸，雲間片帆起。",
            "龜游蓮葉上，鳥宿蘆花裏。",
            "少女棹舟歸，歌聲逐流水。"
        ],
        "title": "姑熟雜詠 丹陽湖",
        "id": "1b2fa983-01ec-4aed-a9f3-3a50bc295323"
    },
    {
        "author": "李赤",
        "paragraphs": [
            "青山日將暝，寂寞謝公宅。",
            "竹裏無人聲，池中虛月白。",
            "荒庭衰草徧，廢井蒼苔積。",
            "唯有清風聞，時時起泉石。"
        ],
        "title": "姑熟雜詠 謝公宅",
        "id": "44f39a71-1f3b-4772-bbf0-77963dc0e35f"
    },
    {
        "author": "李赤",
        "paragraphs": [
            "曠望登古臺，臺高極人目。",
            "疊嶂列遠空，閑花雜平陸。",
            "白雲入窗牖，野翠生松竹。",
            "欲覽碑上文，苔侵豈堪讀。"
        ],
        "title": "姑熟雜詠 凌[歊]臺",
        "id": "400b2396-b7f7-42b3-bed8-5e9cbf1a7a0d"
    },
    {
        "author": "李赤",
        "paragraphs": [
            "桓公名已古，廢井曾未竭。",
            "石甃冷蒼苔，寒泉湛孤月。",
            "秋來桐暫落，春至桃還發。",
            "路遠人罕窺，誰能見清澈。"
        ],
        "title": "姑熟雜詠 桓公井",
        "id": "f0c91cfd-11a0-4e1f-9e52-66ee7c47d259"
    },
    {
        "author": "李赤",
        "paragraphs": [
            "野竹攢石生，含煙映江島。",
            "翠色落波深，虛聲帶寒早。",
            "龍吟曾未聽，鳳曲吹應好。",
            "不學蒲柳凋，貞心常自保。"
        ],
        "title": "姑熟雜詠 慈姥竹",
        "id": "ce3d2a74-0d46-41ac-9d58-ad95c18e0da4"
    },
    {
        "author": "李赤",
        "paragraphs": [
            "顒望臨碧空，怨情感離別。",
            "芳草不知愁，巖花但爭發。",
            "雲山萬重隔，音信千里絕。",
            "春去秋復來，相思幾時歇。"
        ],
        "title": "姑熟雜詠 望夫山",
        "id": "ed347645-de13-496a-9078-cea6912d3c1c"
    },
    {
        "author": "李赤",
        "paragraphs": [
            "絕壁臨巨川，連峰勢相向。",
            "亂石流洑間，迴波自成浪。",
            "但驚羣木秀，莫測精靈狀。",
            "更聽猨夜啼，憂心醉江上。"
        ],
        "title": "姑熟雜詠 牛渚磯",
        "id": "7e4e03c2-33b9-4cdd-8c8c-a5a7ec0d10e8"
    },
    {
        "author": "李赤",
        "paragraphs": [
            "丁令辭世人，拂衣向仙路。",
            "伏鍊九丹成，方隨五雲去。",
            "松蘿蔽幽洞，桃杏深隱處。",
            "不知曾化鶴，遼海歸幾度。"
        ],
        "title": "姑熟雜詠 靈墟山",
        "id": "d05392d8-6055-4a73-8f26-21182eb38768"
    },
    {
        "author": "李赤",
        "paragraphs": [
            "迥出江水上，雙峰自相對。",
            "岸映松色寒，石分浪花碎。",
            "參差遠天際，縹緲晴霞外。",
            "落日舟去遙，回首沈青靄。"
        ],
        "tags": [
            "天门山"
        ],
        "title": "姑熟雜詠 天門山",
        "id": "765fdf4b-1622-4468-a1d7-809dff28a441"
    },
    {
        "author": "薛𦀒",
        "paragraphs": [
            "天門喜氣曉氛氳，聖主臨軒召冠軍。",
            "欲令從此行霖雨，先賜巫山一片雲。"
        ],
        "title": "勅贈康尚書美人",
        "id": "670a79ca-fcc1-46a5-b5d5-f23d05fe5e64"
    },
    {
        "author": "孫叔向",
        "paragraphs": [
            "四海兵初偃，平津閣正開。",
            "誰知大爐火，還有不然灰。"
        ],
        "title": "將赴東都上李相國",
        "id": "27cfd8f3-dc04-4569-9a92-3539b04cf58a"
    },
    {
        "author": "孫叔向",
        "paragraphs": [
            "一道溫泉遶御樓，先皇曾向此中游。",
            "雖然水是無情物，也到宮前咽不流。"
        ],
        "title": "題昭應溫泉",
        "id": "9d9d715f-464e-4976-83ae-e95220d1417a"
    },
    {
        "author": "孫叔向",
        "paragraphs": [
            "鹵簿遲遲出國門，漢家公主嫁烏孫。",
            "玉顏便向穹廬去，衛霍空承明主恩。"
        ],
        "title": "送咸安公主",
        "id": "4f3fd12d-8dd2-41b7-a5ef-62aa300a3bbe"
    },
    {
        "author": "劉皂",
        "paragraphs": [
            "一株新柳色，十里斷孤城。",
            "爲近東西路，長懸離別情。"
        ],
        "title": "邊城柳",
        "id": "03d2d673-c147-4a37-a717-fbe578d229bf"
    },
    {
        "author": "劉皂",
        "paragraphs": [
            "雨滴長門秋夜長，愁心和雨到昭陽。",
            "淚痕不學君恩斷，拭却千行更萬行。"
        ],
        "title": "長門怨三首 一",
        "id": "20696ee7-637c-42bc-8dce-ef4a1dd67b37"
    },
    {
        "author": "劉皂",
        "paragraphs": [
            "宮殿沈沈月欲分，昭陽更漏不堪聞。",
            "珊瑚枕上千行淚，不是思君是恨君。"
        ],
        "title": "長門怨三首 二",
        "id": "d995cd69-6e1a-4f0d-bc9d-bbbedc747d33"
    },
    {
        "author": "劉皂",
        "paragraphs": [
            "蟬鬢慵梳倚帳門，蛾眉不掃慣承恩。",
            "旁人未必知心事，一面殘妝空淚痕。"
        ],
        "title": "長門怨三首 三",
        "id": "14025f1e-c4e6-4a70-b0c7-0f5c46720449"
    },
    {
        "author": "劉皂",
        "paragraphs": [
            "客舍幷州數十霜，歸心日夜憶咸陽。",
            "無端又渡桑乾水，却望幷州似故鄉。"
        ],
        "tags": [
            "思乡"
        ],
        "title": "旅次朔方",
        "id": "3a9d922c-4204-4708-8664-7618495553be"
    },
    {
        "author": "楊厚",
        "paragraphs": [
            "星漢轉寒更，伊余索寞情。",
            "鐘催歸夢斷，雁引遠愁生。",
            "危壁蘭光暗，疎簾露氣清。",
            "閑庭聊一望，海日爲分明。"
        ],
        "title": "早起",
        "id": "af5c74a2-84a3-4dac-9e4c-c86065f395a2"
    },
    {
        "author": "裴交泰",
        "paragraphs": [
            "自閉長門經幾秋，羅衣濕盡淚還流。",
            "一種蛾眉明月夜，南宮歌管北宮愁。"
        ],
        "title": "長門怨",
        "id": "49a7bc67-c231-4821-908b-d6c0e81007d4"
    },
    {
        "author": "李祕",
        "paragraphs": [
            "子去非長往，君恩取大還。",
            "補天留彩石，縮地入青山。",
            "獻壽千春外，來朝數月間。",
            "莫拋殘藥物，竊取駐童顏。"
        ],
        "title": "禁中送任山人",
        "id": "10a6e2d0-d3e7-4335-aed4-72f88593b741"
    },
    {
        "author": "殷堯恭",
        "paragraphs": [
            "玄都開秘籙，白石禮先生。",
            "上界秋光靜，中元夜景清。",
            "星辰朝帝處，鸞鶴步虛聲。",
            "玉洞花長發，珠宮月最明。",
            "掃壇天地肅，投簡鬼神驚。",
            "儻賜刀圭藥，還成不死名。"
        ],
        "title": "府試中元觀道流步虛",
        "id": "14d0922f-6240-4a11-8e01-adeec4928421"
    },
    {
        "author": "林傑",
        "paragraphs": [
            "羽客已登仙路去，丹鑪草木盡凋殘。",
            "不知千載歸何日，空使時人掃舊壇。"
        ],
        "title": "王仙壇",
        "id": "36a25bff-3b02-442b-bb20-aee0cbac4d2a"
    },
    {
        "author": "林傑",
        "paragraphs": [
            "七夕今宵看碧霄，牽牛織女渡河橋。",
            "家家乞巧望秋月，穿盡紅絲幾萬條。"
        ],
        "tags": [
            "七夕情人节",
            "七夕节",
            "三年级下册",
            "小学古诗"
        ],
        "title": "乞巧",
        "id": "ed4fb444-ae63-4764-8acd-dabf1e82fe23"
    },
    {
        "author": "林傑",
        "paragraphs": [
            "金盤摘下挂朱顆，紅殼開時飲玉漿。"
        ],
        "title": "句",
        "id": "903bd047-49ab-401d-a07f-4c62095f3dca"
    },
    {
        "author": "鄭立之",
        "paragraphs": [
            "才高未及賈生年，何事孤魂逐逝川。",
            "螢聚帳中人已去，鶴離臺上月空圓。"
        ],
        "title": "哭林傑",
        "id": "2ae0c1a8-700c-4f7d-a8a3-d6b3615f3dd7"
    },
    {
        "author": "蘇郁",
        "paragraphs": [
            "關月夜懸青冢鏡，寒雲秋薄漢宮羅。",
            "君王莫信和親策，生得胡雛虜更多。"
        ],
        "title": "詠和親",
        "id": "603011ce-f76d-48f8-84b5-da89d641b408"
    },
    {
        "author": "蘇郁",
        "paragraphs": [
            "莫把金籠閉鸚鵡，箇箇分明解人語。",
            "忽然更向君前言，三十六宮愁幾許。"
        ],
        "title": "鸚鵡詞",
        "id": "f51a5fb3-9e4c-483f-a4a3-502c02cda6b5"
    },
    {
        "author": "蘇郁",
        "paragraphs": [
            "十二樓藏玉堞中，鳳凰雙宿碧芙蓉。",
            "流霞淺酌誰同醉，今夜笙歌第幾重。"
        ],
        "title": "步虛詞",
        "id": "0bbd87b4-c9f0-4434-aca4-25b1a0ea5fb6"
    },
    {
        "author": "蘇郁",
        "paragraphs": [
            "吟倚雨殘樹，月收山下村。"
        ],
        "title": "句",
        "id": "fe67e7a5-7f23-4293-adf1-d7fb1c8b7a64"
    },
    {
        "author": "浩虛舟",
        "paragraphs": [
            "已沐識堅貞，應憐器未成。",
            "輝山方可重，散璞乍堪驚。",
            "玷滅隨心正，瑕消奪眼明。",
            "琢磨虹氣在，拂拭水容生。",
            "賞翫冰光冷，提攜月魄輕。",
            "佇當親捧握，瑚璉幸齊名。"
        ],
        "title": "賦得琢玉成器",
        "id": "1642ad20-a4da-43e3-884e-bf41e837f10d"
    },
    {
        "author": "蔡京",
        "paragraphs": [
            "秦末家家思逐鹿，商山四皓獨忘機。",
            "如何鬢髮霜相似，更出深山定是非。"
        ],
        "title": "責商山四皓",
        "id": "7323d9ca-ba59-47f3-bceb-b47a0278e872"
    },
    {
        "author": "蔡京",
        "paragraphs": [
            "停橈橫水中，舉目孤煙外。",
            "借問吳溪人，誰家有山賣。"
        ],
        "title": "假節邕交道由吳溪",
        "id": "ab1856cf-c7d6-4e06-bdd0-488281bf93ab"
    },
    {
        "author": "蔡京",
        "paragraphs": [
            "千年冤魄化爲禽，永逐悲風叫遠林。",
            "愁血滴花春豔死，月明飄浪冷光沈。",
            "凝成紫塞風前淚，驚破紅樓夢裏心。",
            "腸斷楚詞歸不得，劒門迢遰蜀江深。"
        ],
        "title": "詠子規",
        "id": "d84bafce-1546-4d65-be8d-e3528e5cc367"
    },
    {
        "author": "張頂",
        "paragraphs": [
            "拋却長竿卷却絲，手持蓑笠獻新詩。",
            "臨川太守清如鏡，不是漁人下釣時。"
        ],
        "title": "獻蔡京",
        "id": "e3bb0eb8-5bf2-4489-9edf-1ff56178c787"
    },
    {
        "author": "李逢吉",
        "paragraphs": [
            "既潔酒醴，聿陳熟腥。",
            "肅將震念，昭格儲靈。",
            "展矣禮典，薰然德馨。",
            "愔愔管磬，亦具是聽。"
        ],
        "title": "享惠昭太子廟樂章",
        "id": "687d3659-19ca-4e01-b6a6-a92a9d01b076"
    },
    {
        "author": "李逢吉",
        "paragraphs": [
            "祗役滯南服，頹思屬暮年。",
            "閑上望京臺，萬山蔽其前。",
            "落日歸飛翼，連翩東北天。",
            "涪江適在下，爲我久潺湲。",
            "中葉成文教，德威清遠邊。",
            "頒條信徒爾，華髮生蒼然。",
            "寄懷三峰守，岐路隔雲煙。"
        ],
        "title": "望京樓上寄令狐華州",
        "id": "1dd5eb30-e884-4c6b-ae9d-fc0cc866d226"
    },
    {
        "author": "李逢吉",
        "paragraphs": [
            "解韍辭丹禁，揚旌去赤墀。",
            "自驚非素望，何力及清時。",
            "又據三公席，多慙四老祠。",
            "峴山風已遠，棠樹事難追。",
            "江漢饒春色，荆蠻足夢思。",
            "唯憐吐鳳句，相示鑿龍期。"
        ],
        "title": "再赴襄陽辱宣武相公貽詩今用奉酬",
        "id": "8e6cf897-36ad-477a-9cc9-d1c9cde971c7"
    },
    {
        "author": "李逢吉",
        "paragraphs": [
            "海內埏埴徧，漢陰旌斾還。",
            "望留丹闕下，恩在紫霄間。",
            "冰雪背秦嶺，風煙經武關。",
            "樹皆人尚愛，轅即吏曾攀。",
            "自惜兩心合，相看雙鬢斑。",
            "終期謝戎務，同隱鑿龍山。"
        ],
        "title": "奉送李相公重鎮襄陽",
        "id": "5d8cd4e1-2227-47f3-ae49-2c567d0c6033"
    },
    {
        "author": "李逢吉",
        "paragraphs": [
            "致齋分直宿南宮，越石盧諶此夜同。",
            "位極班行猶念舊，名題章奏亦從公。",
            "曾驅爪士三邊靜，新贈髯參六義窮。",
            "竟夕文昌知有月，可憐如在庾樓中。"
        ],
        "title": "和嚴揆省中宿齋遇令狐員外當直之作",
        "id": "3b54bcc9-2aa7-43ec-8d3c-2e29138e5a3a"
    },
    {
        "author": "李逢吉",
        "paragraphs": [
            "直繼先朝衛與英，能移孝友作忠貞。",
            "劒門失險曾縛虎，淮水安流緣斬鯨。",
            "黃閣碧幢惟是儉，三公二伯未爲榮。",
            "惠連忽贈池塘句，又遣羸師破膽驚。"
        ],
        "title": "奉酬忠武李相公見寄",
        "id": "a3c0838e-bd8c-4b12-9669-3d27ee29a4ac"
    },
    {
        "author": "李逢吉",
        "paragraphs": [
            "初還相印罷戎旃，獲守皇居在紫煙。",
            "妄比酇侯功蔑爾，每懷疏傅意悠然。",
            "應將半俸霑閭里，料入中條訪洞天。",
            "十載別離那可道，倍令驚喜見來篇。"
        ],
        "title": "酬致政楊祭酒見寄",
        "id": "3fc948e9-b51c-4816-a914-d5fea60403e4"
    },
    {
        "author": "李逢吉",
        "paragraphs": [
            "子有雄文藻思繁，齠年射策向金門。",
            "前隨鸞鶴登霄漢，却望風沙走塞垣。",
            "獨憶忘機陪出處，自憐何力繼飛翻。",
            "那堪兩地生離緒，蓬戶長扃行旅喧。"
        ],
        "title": "送令狐秀才赴舉",
        "id": "7472bede-ec71-48cf-9b45-26ca7ec65ac1"
    },
    {
        "author": "于頔",
        "paragraphs": [
            "夙陪翰墨徒，深論窮文格。",
            "麗則風騷後，公然我詞客。",
            "晚依方外友，極理探精賾。",
            "吻合南北宗，晝公我禪伯。",
            "尤明性不染，故我行貞白。",
            "隨順令得解，故我言芳澤。",
            "霅水漾清潯，吳山橫碧岑。",
            "含珠復蘊玉，價重雙南金。",
            "的皪曜奇彩，淒清流雅音。",
            "商聲發楚調，調切譜瑤琴。",
            "吳山爲我高，霅水爲我深。",
            "萬景徒有象，孤雲本無心。",
            "衆木豈無聲，椅桐有清響。",
            "衆耳豈不聆，鍾期有真賞。",
            "高潔古人操，素懷夙所仰。",
            "覿君冰雪姿，祛我淫滯想。",
            "常吟柳惲詩，苕浦久相思。",
            "逮此遠爲郡，蘋洲芳草衰。",
            "逢師年臘長，值我病容羸。",
            "共話無生理，聊用契心期。"
        ],
        "title": "郡齋臥疾贈晝上人",
        "id": "d8eb0b45-88ed-475c-afc8-5a7cb868a116"
    },
    {
        "author": "于頔",
        "paragraphs": [
            "蕭條歷山下，水木無氛滓。",
            "王門結長裾，巖扃怡暮齒。",
            "昔賢枕高躅，今彥仰知止。",
            "依依矚煙霞，眷眷返墟里。",
            "湛生久已沒，丘也亦同恥。",
            "立言咸不朽，何必在青史。"
        ],
        "title": "和丘員外題湛長史舊居",
        "id": "549fb397-6297-4c75-bbe0-f9bace405b5d"
    },
    {
        "author": "盧景亮",
        "paragraphs": [
            "洪鐘發長夜，清響出層岑。",
            "暗入繁霜切，遙傳古寺深。",
            "何城亂遠漏，幾處雜疎砧。",
            "已警離人夢，仍霑旅客襟。",
            "待時當命侶，抱器本無心。",
            "儻若無知者，誰能設此音。"
        ],
        "title": "寒夜聞霜鐘",
        "id": "b164994f-94c1-4b16-920a-0725c091bedb"
    },
    {
        "author": "李渤",
        "paragraphs": [
            "玄巖麗南溪，新泉發幽色。",
            "巖泉孕靈秀，雲煙紛崖壁。",
            "斜峰信天插，奇洞固神闢。",
            "窈窕去未窮，環迴勢難極。",
            "玉池似無水，玄井昏不測。",
            "仙戶掩復開，乳膏凝更滴。",
            "丹砂有遺址，石徑無留跡。",
            "南眺蒼梧雲，北望洞庭客。",
            "蕭條風煙外，爽朗形神寂。",
            "若值浮丘翁，從此謝塵役。"
        ],
        "tags": [
            "洞庭湖"
        ],
        "title": "南溪詩",
        "id": "6bd30d03-bad0-4f27-b9fb-7212cd74d89b"
    },
    {
        "author": "李渤",
        "paragraphs": [
            "前年別時秋九月，白露吹霜金吹烈。",
            "離鴻一別影初分，淚袖雙揮心哽咽。",
            "別來幾度得音書，南岳知□□□□。",
            "廬山峨峨倚天碧，捧排空崖千萬尺。",
            "社牓長題高士名，食堂每記雲山跡。",
            "我本開雲此山住，偶爲名利相縈誤。",
            "自負心機四十年，羞聞社客山中篇。",
            "憂時魂夢憶歸路，覺來疑在林中眠。",
            "昨日亭前烏鵲喜，果得今朝爾來此。",
            "吾吟行路五十篇，盡說江南數千里。",
            "自憐兄弟今五人，共縈儒素家尚貧。",
            "雖然廩餼各不一，就中總免拘常倫。",
            "長兄年少曾落托，拔劒沙場隨衛霍。",
            "口裏雖譚周孔文，懷中不舍孫吳略。",
            "次兄一生能苦節，夏聚流螢冬映雪。",
            "非論疾惡志如霜，更覺臨泉心似鐵。",
            "第三之兄更奇異，昂昂獨負青雲志。",
            "下看金玉不如泥，肯道王侯身可貴。",
            "却愁清逸不干時，高蹤大器無人知。",
            "倘逢感激許然諾，必能萬古留清規。",
            "念爾年來方二十，夙夜孜孜能獨立。",
            "卷中筆落星漢搖，洞裏丹靈鬼神泣。",
            "嗟余流浪心最狂，十年學劒逢時康。",
            "心中不解事拘束，世間談笑多相妨。",
            "廣海青山殊未足，逢著高樓還醉宿。",
            "朝走安公櫪上駒，暮倫陶令籬邊菊。",
            "近來詩思殊無況，苦被時流不相放。",
            "雲騰浪走勢未衰，鶴膝蜂腰豈能障。",
            "送爾爲文殊不識，貴從一一傳胷臆。",
            "若到湖南見紫霄，會須待我同攀陟。"
        ],
        "tags": [
            "庐山"
        ],
        "title": "喜弟淑再至爲長歌",
        "id": "b795db08-a132-4d2c-9925-654193077602"
    },
    {
        "author": "李渤",
        "paragraphs": [
            "常歎春泉去不回，我今此去更難來。",
            "欲知別後留情處，手種巖花次第開。"
        ],
        "title": "留別南溪二首 一",
        "id": "8f00a135-544d-4360-9988-a8bea3fe943a"
    },
    {
        "author": "李渤",
        "paragraphs": [
            "如雲不厭蒼梧遠，似鴈逢春又北歸。",
            "惟有隱山溪上月，年年相望兩依依。"
        ],
        "title": "留別南溪二首 二",
        "id": "10719e77-ef12-475d-9f69-be8809c12649"
    },
    {
        "author": "李渤",
        "paragraphs": [
            "三朝四黜倦遐征，往復皆愁萬里程。",
            "爾解分飛却回去，我方從此向南行。"
        ],
        "title": "桂林歎鴈",
        "id": "770594bc-7922-4ac1-b7b6-38f972d20ae1"
    },
    {
        "author": "孟簡",
        "paragraphs": [
            "喧喧金石容既缺，肅肅羽駕就行列。",
            "緱山遺響昔所聞，廟庭進旅今攸設。"
        ],
        "title": "享惠昭太子廟樂章",
        "id": "cc67ec48-0190-4d7b-8486-b1fca790b357"
    },
    {
        "author": "孟簡",
        "paragraphs": [
            "劒客不誇貌，主人知此心。",
            "但營纖毫義，肯計千萬金。",
            "勇發看鷙擊，憤來聽虎吟。",
            "平生貴酬德，刃敵無幽深。"
        ],
        "title": "擬古",
        "id": "20bd82ef-4cd6-4bb0-8729-cb29b5d04157"
    },
    {
        "author": "孟簡",
        "paragraphs": [
            "有客西北逐，驅馬次太原。",
            "太原有佳人，神豔照行雲。",
            "座上轉橫波，流光注夫君。",
            "夫君意蕩漾，即日相交歡。",
            "定情非一詞，結念誓青山。",
            "生死不變易，中誠無間言。",
            "此爲太學徒，彼屬北府官。",
            "中夜欲相從，嚴城限軍門。",
            "白日欲同居，君畏仁人聞。",
            "忽如隴頭水，坐作東西分。",
            "驚離腸千結，滴淚眼雙昏。",
            "本達京師迴，賀期相追攀。",
            "宿約始乖阻，彼憂已纏緜。",
            "高髻若黃鸝，危鬢如玉蟬。",
            "纖手自整理，剪刀斷其根。",
            "柔情託侍兒，爲我遺所歡。",
            "所歡使者來，侍兒因復前。",
            "抆淚取遺寄，深誠祈爲傳。",
            "封來贈君子，願言慰窮泉。",
            "使者迴復命，遲遲蓄悲酸。",
            "詹生喜言旋，倒屨走迎門。",
            "長跪聽未畢，驚傷涕漣漣。",
            "不飲亦不食，哀心百千端。",
            "襟情一夕空，精爽旦日殘。",
            "哀哉浩然氣，潰散歸化元。",
            "短生雖別離，長夜無阻難。",
            "雙魂終會合，兩劒遂蜿蜒。",
            "丈夫早通脫，巧笑安能干。",
            "防身本苦節，一去何由還。",
            "後生莫沈迷，沈迷喪其真。"
        ],
        "title": "詠歐陽行周事",
        "id": "3f780230-4ba7-484e-8614-400c6ca4e19d"
    },
    {
        "author": "孟簡",
        "paragraphs": [
            "業廣因功苦，拳拳志士心。",
            "九流難酌挹，四海易消沉。",
            "對景嗟移晷，窺園詎改陰。",
            "三冬勞聚學，駟景重兼金。",
            "刺股情方勵，偷光思益深。",
            "再中如可冀，終嗣絕編音。"
        ],
        "title": "惜分陰",
        "id": "788adf7b-78dd-4750-81ad-cd59c871a18e"
    },
    {
        "author": "孟簡",
        "paragraphs": [
            "玉燭將成歲，封人亦自歌。",
            "八方霑聖澤，異畝發嘉禾。",
            "共秀芳何遠，連莖瑞且多。",
            "穎低甘露滴，影亂惠風過。",
            "表稔由神化，爲祥識氣和。",
            "因知興嗣歲，王道舊無頗。"
        ],
        "title": "嘉禾合穎",
        "id": "5727b7ac-a026-4b83-bb4b-b8fe0706636d"
    },
    {
        "author": "孟簡",
        "paragraphs": [
            "獻謀既我違，積憤從心痗。",
            "鴻門入已迫，赤帝時潛退。",
            "寶位方苦競，玉斗何情愛。",
            "猶看虹氣凝，詎惜冰姿碎。",
            "而嗟大事返，當起千里悔。",
            "誰爲西楚王，坐見東城潰。"
        ],
        "title": "賦得亞父碎玉斗",
        "id": "f7f4ec54-5d81-4fd5-8eef-abf0908ed971"
    },
    {
        "author": "孟簡",
        "paragraphs": [
            "襄陽才子得聲多，四海皆傳古鏡歌。",
            "樂府正聲三百首，[梨]園新入教青娥。"
        ],
        "title": "酬施先輩",
        "id": "a4c79c77-63ae-4bf2-9f93-5c7132301dd5"
    },
    {
        "author": "王仲舒",
        "paragraphs": [
            "百丈懸泉舊臥龍，欲將肝膽佐時雍。",
            "惟愁又入煙霞去，知在廬峰第幾重。"
        ],
        "title": "寄李十員外",
        "id": "66e31443-c3ec-4c2a-8c39-bdb2d589aa29"
    },
    {
        "author": "孫革",
        "paragraphs": [
            "松下問童子，言師採藥去。",
            "只在此山中，雲深不知處。"
        ],
        "tags": [
            "唐诗三百首",
            "五言绝句",
            "写人",
            "寻访"
        ],
        "title": "訪羊尊師",
        "id": "162eb552-a496-4979-87e2-e441847d4e6f"
    },
    {
        "author": "汪萬於",
        "paragraphs": [
            "杖策倚柴門，泉聲隔岸聞。",
            "夕陽諸嶺出，晴雪萬山分。",
            "靜對豺狼窟，幽觀鹿豕羣。",
            "今宵寒月近，東北埽浮雲。"
        ],
        "title": "晚眺",
        "id": "17508318-e5f7-487d-8087-88637ee17c96"
    },
    {
        "author": "何儒亮",
        "paragraphs": [
            "嬴女昔解網，楚王有遺躅。",
            "破關既定秦，碎首聞獻玉。",
            "貞姿應刃散，清響因風續。",
            "匪狥切泥功，將明懷璧辱。",
            "莫量漢祖德，空受項君勗。",
            "事去見前心，千秋渭水綠。"
        ],
        "title": "亞父碎玉斗",
        "id": "250fab5b-4a5c-47bd-8ef0-d9d82e14b16b"
    },
    {
        "author": "李宗閔",
        "paragraphs": [
            "不知仙客占青春，肌骨纔教稱兩旬。",
            "俗眼暫驚相見日，疑心未測幾時人。",
            "閑推甲子經何代，笑說浮生老此身。",
            "殘藥儻能沾朽質，願將霄漢永爲鄰。"
        ],
        "title": "贈毛仙翁",
        "id": "6adbaba6-15ae-4ed1-96b2-fd45c5d18d23"
    },
    {
        "author": "韋表微",
        "paragraphs": [
            "二儀既閉，三象乃乖。",
            "聖道埋鬱，人心不開。",
            "上無文武，下有定哀。",
            "吁嗟麟兮，孰爲來哉。",
            "周雖不綱，孔實嗣聖。",
            "詩書既刪，禮樂大定。",
            "勸善懲惡，姦邪乃正。",
            "吁嗟麟兮，克昭符命。",
            "聖與時合，化行位尊。",
            "苟或乖戾，身窮道存。",
            "於昭魯邑，棲遲孔門。",
            "吁嗟麟兮，孰知其仁。",
            "運極數殘，德至時否。",
            "楚國寖廣，秦封益侈。",
            "牆仞迫阨，崎嶇闕里。",
            "吁嗟麟兮，靡有攸止。",
            "世治則麟，世亂則麕。",
            "出非其時，麋鹿同羣。",
            "孔不自聖，麟不自祥。",
            "吁嗟麟兮，天何所亡。"
        ],
        "title": "池州夫子廟麟臺",
        "id": "e4545449-1757-4265-96bb-8fb65870b953"
    },
    {
        "author": "徐凝",
        "paragraphs": [
            "遊子出咸京，巴山萬里程。",
            "白雲連鳥道，青壁遰猨聲。",
            "雨雪經泥坂，煙花望錦城。",
            "工文人共許，應紀蜀中行。"
        ],
        "title": "送馬向入蜀",
        "id": "79e46a04-dba5-4ecb-952f-416ed2cd527c"
    },
    {
        "author": "徐凝",
        "paragraphs": [
            "駟馬歸咸秦，雙鳧出海門。",
            "還從清切禁，再沐聖明恩。",
            "禮樂中朝貴，文章大雅存。",
            "江湖多放逸，獻替欲誰論。"
        ],
        "title": "送李補闕歸朝",
        "id": "991d5c5b-acb7-43c9-8389-24e4e32c1c05"
    },
    {
        "author": "徐凝",
        "paragraphs": [
            "絕國將無外，扶桑更有東。",
            "來朝逢聖日，歸去及秋風。",
            "夜泛潮迴際，晨征蒼莽中。",
            "鯨波騰水府，蜃氣壯仙宮。",
            "天眷何期遠，王文久已同。",
            "相望杳不見，離恨托飛鴻。"
        ],
        "title": "送日本使還",
        "id": "c2c273aa-9617-4100-bbca-193f58f31d5f"
    },
    {
        "author": "徐凝",
        "paragraphs": [
            "此花南地知難種，慚愧僧閑用意栽。",
            "海燕解憐頻睥睨，胡蜂未識更徘徊。",
            "虛生芍藥徒勞妒，羞殺玫瑰不敢開。",
            "惟有數苞紅蕚在，含芳只待舍人來。"
        ],
        "title": "題開元寺牡丹",
        "id": "9baec9fe-04ce-4768-a180-4b89e4f877ae"
    },
    {
        "author": "徐凝",
        "paragraphs": [
            "香爐一峰絕，頂在寺門前。",
            "盡是玲瓏石，時生旦暮煙。"
        ],
        "title": "香爐峰",
        "id": "55d2348a-a37d-4823-924a-076e72e86451"
    },
    {
        "author": "徐凝",
        "paragraphs": [
            "騕褭錦障泥，樓頭日又西。",
            "留歡住不住，素齒白銅鞮。"
        ],
        "title": "白銅鞮",
        "id": "f17ef0a8-ab13-40ad-8372-77ca7ed74d98"
    },
    {
        "author": "徐凝",
        "paragraphs": [
            "哀怨楊叛兒，駘蕩郎知否。",
            "香死博山爐，煙生白門柳。"
        ],
        "title": "楊叛兒",
        "id": "b5ab2b31-9c18-457b-909b-17a6581d1fbd"
    },
    {
        "author": "徐凝",
        "paragraphs": [
            "亂雪從教舞，回風任聽吹。",
            "春寒能作底，已被柳條欺。"
        ],
        "title": "春寒",
        "id": "f2b846b5-590c-4b5f-b207-b047060fe574"
    },
    {
        "author": "徐凝",
        "paragraphs": [
            "寒空五老雪，斜月九江雲。",
            "鐘聲知何處，蒼蒼樹裏聞。"
        ],
        "tags": [
            "庐山"
        ],
        "title": "廬山獨夜",
        "id": "d346c4dc-4c39-45bc-ac89-33f0a917781e"
    },
    {
        "author": "徐凝",
        "paragraphs": [
            "銀地秋月色，石梁夜溪聲。",
            "誰知屐齒盡，爲破煙苔行。"
        ],
        "title": "天台獨夜",
        "id": "eb45cedb-7f1c-4a52-8db3-bd19eb2e8ff4"
    },
    {
        "author": "徐凝",
        "paragraphs": [
            "不挂絲纊衣，歸向寒巖棲。",
            "寒巖風雪夜，又過巖前溪。"
        ],
        "title": "送寒巖歸士",
        "id": "16f7c052-7358-4b2d-996f-ea11c6f60009"
    },
    {
        "author": "徐凝",
        "paragraphs": [
            "家寄茅洞中，身遊越城下。",
            "寧知許長史，不憶陳司馬。"
        ],
        "title": "送陳司馬",
        "id": "b841c536-c468-4588-85bd-196dbc4c1d57"
    },
    {
        "author": "徐凝",
        "paragraphs": [
            "武夷無上路，毛徑不通風。",
            "欲共麻姑住，仙城半在空。"
        ],
        "title": "武夷山仙城",
        "id": "b2c38ebe-ad88-49a6-813e-ab4ae75323fb"
    },
    {
        "author": "徐凝",
        "paragraphs": [
            "一株金染密，數畝碧鮮疎。",
            "避暑臨溪坐，何妨直釣魚。"
        ],
        "title": "避暑二首 一",
        "id": "9d394ffc-594e-4190-92d4-1d24efe48cce"
    },
    {
        "author": "徐凝",
        "paragraphs": [
            "斑多筒簟冷，髮少角冠清。",
            "避暑長林下，寒蟬又有聲。"
        ],
        "title": "避暑二首 二",
        "id": "0fe3d8c6-37fc-4bc9-bc9e-1088182cb3b7"
    },
    {
        "author": "徐凝",
        "paragraphs": [
            "傳聞廢淫祀，萬里靜山陂。",
            "欲慰靈均恨，先燒靳尚祠。"
        ],
        "title": "浙西李尚書奏毀淫昏廟",
        "id": "69a917d4-ac5e-4de2-b02a-4e74ac948ef4"
    },
    {
        "author": "徐凝",
        "paragraphs": [
            "遠羨五雲路，逶迤千騎回。",
            "遺簪唯一去，貴賞不重來。"
        ],
        "title": "酬相公再遊雲門寺",
        "id": "bfe1a801-5a11-4b7c-91b8-35fef6586d6a"
    },
    {
        "author": "徐凝",
        "paragraphs": [
            "不道沙堤盡，猶欺石棧頑。",
            "寄言飛白雪，休去打青山。"
        ],
        "title": "杭州祝濤頭二首 一",
        "id": "c52b7f53-837c-4f84-91ea-62e7428bbbe0"
    },
    {
        "author": "徐凝",
        "paragraphs": [
            "倒打錢塘郭，長驅白浪花。",
            "吞吳休得也，輸却五千家。"
        ],
        "title": "杭州祝濤頭二首 二",
        "id": "6c7ef894-3733-4537-b206-78e9cdae884e"
    },
    {
        "author": "徐凝",
        "paragraphs": [
            "生事同漂梗，機心在野船。",
            "如何臨逝水，白髮未忘筌。"
        ],
        "title": "問漁叟",
        "id": "922c7947-1e06-4f51-a593-0f5205ba434c"
    },
    {
        "author": "徐凝",
        "paragraphs": [
            "登巖背山河，立石秋風裏。",
            "隱見浙江濤，一尺東溝水。"
        ],
        "title": "雲封菴",
        "id": "94b5fa09-9eef-4b3c-acc3-99cd9be66a57"
    },
    {
        "author": "徐凝",
        "paragraphs": [
            "水色簾前流玉霜，趙家飛燕侍昭陽。",
            "掌中舞罷簫聲絕，三十六宮秋夜長。"
        ],
        "title": "漢宮曲",
        "id": "c36c7a57-52d7-46d0-8fa9-036d7802c8aa"
    },
    {
        "author": "徐凝",
        "paragraphs": [
            "獨夜嵩陽憶上仙，月明三十六峰前。",
            "瑤池月勝嵩陽月，人在玉清眠不眠。"
        ],
        "title": "和嵩陽客月夜憶上清人",
        "id": "e7a0d35e-9aae-4ed8-b659-770eed8c0770"
    },
    {
        "author": "徐凝",
        "paragraphs": [
            "今年八月十五夜，寒雨蕭蕭不可聞。",
            "如練如霜在何處，吳山越水萬重雲。"
        ],
        "title": "八月望夕雨",
        "id": "2aa09ddf-357d-4b7b-a3e9-8b8ea7913829"
    },
    {
        "author": "徐凝",
        "paragraphs": [
            "浙江悠悠海西綠，驚濤日夜兩翻覆。",
            "錢塘郭裏看潮人，直至白頭看不足。"
        ],
        "title": "觀浙江濤",
        "id": "994f5da5-7097-49f3-9225-8f268fca39da"
    },
    {
        "author": "徐凝",
        "paragraphs": [
            "虛空落泉千仞直，雷奔入江不暫息。",
            "今古長如白練飛，一條界破青山色。"
        ],
        "tags": [
            "庐山"
        ],
        "title": "廬山瀑布",
        "id": "7448b7d5-4a3b-40f9-9174-5b0405dd04b0"
    },
    {
        "author": "徐凝",
        "paragraphs": [
            "嘉興郭裏逢寒食，落日家家拜掃回。",
            "唯有縣前蘇小小，無人送與紙錢來。"
        ],
        "title": "嘉興寒食",
        "id": "5c632e93-518e-46e1-af7c-3dadd656f33f"
    },
    {
        "author": "徐凝",
        "paragraphs": [
            "蕭娘臉下難勝淚，桃葉眉頭易得愁。",
            "天下三分明月夜，二分無賴是揚州。"
        ],
        "title": "憶揚州",
        "id": "2b7a8989-7aa2-4665-901e-6b979e4bbb2e"
    },
    {
        "author": "徐凝",
        "paragraphs": [
            "四天淨色寒如水，八月清輝冷似霜。",
            "想得越人今夜見，孟家珠在鏡中央。"
        ],
        "title": "八月燈夕寄游越施秀才",
        "id": "3ceefec8-ea4d-4e8d-9059-9a35acdfa91c"
    },
    {
        "author": "徐凝",
        "paragraphs": [
            "皎皎秋空八月圓，常娥端正桂枝鮮。",
            "一年無似如今夜，十二峰前看不眠。"
        ],
        "title": "八月十五夜",
        "id": "d3c98876-3e6b-489a-b6f4-ec3a4fd386c5"
    },
    {
        "author": "徐凝",
        "paragraphs": [
            "千載空祠雲海頭，夫差亡國已千秋。",
            "浙波只有靈濤在，拜奠青山人不休。"
        ],
        "title": "題伍員廟",
        "id": "f04cb3ec-4bb5-4194-a31a-8e46bf754193"
    },
    {
        "author": "徐凝",
        "paragraphs": [
            "員嶠先生無白髮，海煙深處採青芝。",
            "逢人借問陶唐主，欲進冰蠶五色絲。"
        ],
        "title": "員嶠先生",
        "id": "e3c7717e-b8b5-4e3c-8ef7-fe0fb2e9c71b"
    },
    {
        "author": "徐凝",
        "paragraphs": [
            "玳瑁牀頭刺戰袍，碧紗窗外葉騷騷。",
            "若爲教作遼西夢，月冷如丁風似刀。"
        ],
        "title": "莫愁曲",
        "id": "d32af5f1-8458-4156-9878-1877b48e665b"
    },
    {
        "author": "徐凝",
        "paragraphs": [
            "三條九陌花時節，萬戶千車看牡丹。",
            "爭遣江州白司馬，五年風景憶長安。"
        ],
        "title": "寄白司馬",
        "id": "e0405336-8492-4a9b-a4b0-81ea656a22a8"
    },
    {
        "author": "徐凝",
        "paragraphs": [
            "遊客遠遊新過嶺，每逢芳樹問芳名。",
            "長林遍是相思樹，爭遣愁人獨自行。"
        ],
        "title": "相思林",
        "id": "1a72210d-7fe6-4ba8-86e8-a854668fb0a9"
    },
    {
        "author": "徐凝",
        "paragraphs": [
            "萬丈只愁滄海淺，一身誰測歲華遙。",
            "自言來此雲邊住，曾看秦王樹石橋。"
        ],
        "title": "寄海嶠丈人",
        "id": "ae58f860-dc11-42d4-8654-ca8c355a3434"
    },
    {
        "author": "徐凝",
        "paragraphs": [
            "至人知姓不知名，聞道黃金骨節輕。",
            "世上仙方無覓處，欲來西岳事先生。"
        ],
        "title": "寄潘先生",
        "id": "8bd9a677-68fa-483b-97a8-9b9ea2a69d01"
    },
    {
        "author": "徐凝",
        "paragraphs": [
            "披香侍宴插山花，厭著龍綃著越紗。",
            "恃賴傾城人不及，檀妝唯約數條霞。"
        ],
        "title": "宮中曲二首 一",
        "id": "715a7902-5fa5-46cf-a794-5e37ef35ae2a"
    },
    {
        "author": "徐凝",
        "paragraphs": [
            "身輕入寵盡恩私，腰細偏能舞柘枝。",
            "一日新妝拋舊樣，六宮爭畫黑煙眉。"
        ],
        "title": "宮中曲二首 二",
        "id": "1b91577e-ed76-4404-9954-05bb4de06515"
    },
    {
        "author": "徐凝",
        "paragraphs": [
            "一道鵲橋橫渺渺，千聲玉佩過玲玲。",
            "別離還有經年客，悵望不如河鼓星。"
        ],
        "tags": [
            "七夕情人节",
            "七夕节"
        ],
        "title": "七夕",
        "id": "086d2815-fe51-4aad-8bfe-269496d5de65"
    },
    {
        "author": "徐凝",
        "paragraphs": [
            "八月繁雲連九月，兩回三五晦漫漫。",
            "一年悵望秋將盡，不得常娥正面看。"
        ],
        "title": "八月九月望夕雨",
        "id": "3591fea0-3fb3-4d3c-9ed2-374867002317"
    },
    {
        "author": "徐凝",
        "paragraphs": [
            "長愛謝家能詠雪，今朝見雪亦狂歌。",
            "楊花道即偷人句，不那楊花似雪何。"
        ],
        "title": "喜雪",
        "id": "233c7498-3fc7-4190-89b5-4842d0fd91a3"
    },
    {
        "author": "徐凝",
        "paragraphs": [
            "烏家若下蟻還浮，白玉尊前倒即休。",
            "不是春來偏愛酒，應須得酒遣春愁。"
        ],
        "title": "春飲",
        "id": "641ed906-b317-4613-8f29-98a524c19524"
    },
    {
        "author": "徐凝",
        "paragraphs": [
            "長短一年相似夜，中秋未必勝中春。",
            "不寒不暖看明月，況是從來少睡人。"
        ],
        "title": "二月望日",
        "id": "1edd4936-c8a8-4a6c-893e-49d9d43db7bf"
    },
    {
        "author": "徐凝",
        "paragraphs": [
            "兩轉三回讀遠書，畫簷愁見燕歸初。",
            "百花時節教人懶，雲髻朝來不欲梳。"
        ],
        "title": "讀遠書",
        "id": "eecab1ae-38c6-4ea2-83da-9c5612bd7d2b"
    },
    {
        "author": "徐凝",
        "paragraphs": [
            "古樹欹斜臨古道，枝不生花腹生草。",
            "行人不見樹少時，樹見行人幾番老。"
        ],
        "title": "古樹",
        "id": "7d1655d8-7580-4fa8-b1e4-5dcd76d874aa"
    },
    {
        "author": "徐凝",
        "paragraphs": [
            "百補袈裟一比丘，數莖長睫覆青眸。",
            "多應獨住山林慣，唯照寒泉自剃頭。"
        ],
        "title": "獨住僧",
        "id": "4873d783-4757-4029-85c0-69dc29106ed5"
    },
    {
        "author": "徐凝",
        "paragraphs": [
            "百法驅馳百年壽，五勞消瘦五株松。",
            "昨來聞道嚴陵死，畫到青山第幾重。"
        ],
        "title": "傷畫松道芬上人",
        "id": "ccf5db86-e16e-4685-92e0-7f180519ed59"
    },
    {
        "author": "徐凝",
        "paragraphs": [
            "一水寂寥青靄合，兩崖崔崒白雲殘。",
            "畫人心到啼猨破，欲作三聲出樹難。"
        ],
        "title": "觀釣臺畫圖",
        "id": "e5317925-f4e2-4ce6-a9d1-904dca95aa02"
    },
    {
        "author": "徐凝",
        "paragraphs": [
            "楚水白波風嫋嫋，荆門暮色雨蕭蕭。",
            "相思合眼夢何處，十二峰高巴字遙。"
        ],
        "title": "荆巫夢思",
        "id": "0e102ac4-c075-454b-b10f-074ef7a659ad"
    },
    {
        "author": "徐凝",
        "paragraphs": [
            "孟家種柳東城去，臨水逶迤思故人。",
            "不似當時大司馬，重來得見漢南春。"
        ],
        "title": "浙東故孟尚書種柳",
        "id": "5f444129-eafc-4295-80b2-e360e7177965"
    },
    {
        "author": "徐凝",
        "paragraphs": [
            "吳王上國長洲奢，翠黛寒江一道斜。",
            "傷見摧殘舊宮樹，美人曾插九枝花。"
        ],
        "title": "長洲覽古",
        "id": "353125de-d604-4520-b693-c2e1ec81c427"
    },
    {
        "author": "徐凝",
        "paragraphs": [
            "年年明月總相似，大抵人情自不同。",
            "今夜故山依舊見，班家扇樣碧峰東。"
        ],
        "title": "却歸舊山望月有寄",
        "id": "4cb3bdb2-86cb-4aee-90c3-c0ddd158a531"
    },
    {
        "author": "徐凝",
        "paragraphs": [
            "五粒松深溪水清，衆山搖落月偏明。",
            "西林靜夜重來宿，暗記人家犬吠聲。"
        ],
        "title": "再歸松溪舊居宿西林",
        "id": "2c9dbda3-46ee-418f-9d1f-1b8a8cb01978"
    },
    {
        "author": "徐凝",
        "paragraphs": [
            "一樹梨花春向暮，雪枝殘處怨風來。",
            "明朝漸校無多去，看到黃昏不欲回。"
        ],
        "title": "翫花五首 一",
        "id": "8ec5edfe-d19e-4bb8-bc0c-be952d409560"
    },
    {
        "author": "徐凝",
        "paragraphs": [
            "麴塵溪上素紅枝，影在溪流半落時。",
            "時人自惜花腸斷，春風却是等閑吹。"
        ],
        "title": "翫花五首 二",
        "id": "9e62c8d7-4195-48cb-ada8-e79a38ac5156"
    },
    {
        "author": "徐凝",
        "paragraphs": [
            "朱霞燄燄山枝動，綠野聲聲杜宇來。",
            "誰爲蜀王身作鳥，自啼還自有花開。"
        ],
        "title": "翫花五首 三",
        "id": "3a1e3b5f-95ce-4547-8023-a03811b1bea9"
    },
    {
        "author": "徐凝",
        "paragraphs": [
            "誰家躑躅青林裏，半見殷花燄燄枝。",
            "憶得倡樓人送客，深紅衫子影門時。"
        ],
        "title": "翫花五首 四",
        "id": "fa7bf5a7-cb56-4556-82d3-ec722530bb99"
    },
    {
        "author": "徐凝",
        "paragraphs": [
            "花到薔薇明豔絕，燕支顆破麥風秋。",
            "一番弄色一番退，小婦輕妝大婦愁。"
        ],
        "title": "翫花五首 五",
        "id": "566a30d5-2bb2-4cc4-95c0-babac12c7f99"
    },
    {
        "author": "徐凝",
        "paragraphs": [
            "山頭水色薄籠煙，久客新愁長慶年。",
            "身上五勞仍病酒，夭桃窗下背花眠。"
        ],
        "title": "長慶春",
        "id": "37e22d3d-2784-4bc4-bcc9-6984dc6f668b"
    },
    {
        "author": "徐凝",
        "paragraphs": [
            "南越嶺頭山鷓鴣，傳是當時守貞女。",
            "化爲飛鳥怨何人，猶有啼聲帶蠻語。"
        ],
        "title": "山鷓鴣詞",
        "id": "9ff3b293-afd6-4eef-ad94-aecea2746558"
    },
    {
        "author": "徐凝",
        "paragraphs": [
            "鳳釵翠翹雙宛轉，出見丈人梳洗晚。",
            "掣曳羅綃跪拜時，柳條無力花枝軟。"
        ],
        "title": "鄭女出參丈人詞",
        "id": "9ff7772b-6089-422b-a982-2fc5a9a2508a"
    },
    {
        "author": "徐凝",
        "paragraphs": [
            "花時悶見聯綿雨，雲入人家水毀堤。",
            "昨日春風源上路，可憐紅錦枉拋泥。"
        ],
        "tags": [
            "写雨",
            "春天",
            "雨"
        ],
        "title": "春雨",
        "id": "149a5238-59ef-4501-8e84-eeea990d5962"
    },
    {
        "author": "徐凝",
        "paragraphs": [
            "枝枝轉勢雕弓動，片片搖光玉劍斜。",
            "見說木蘭征戍女，不知那作酒邊花。"
        ],
        "title": "和白使君木蘭花",
        "id": "19b40eb9-9bc0-4e38-861f-87c78dc2b1cc"
    },
    {
        "author": "徐凝",
        "paragraphs": [
            "宵遊二萬七千人，獨坐重城圈一身。",
            "步月遊山俱不得，可憐辜負白頭春。"
        ],
        "title": "正月十五夜呈幕中諸公",
        "id": "2c201a86-27e5-487d-b958-460347483b5f"
    },
    {
        "author": "徐凝",
        "paragraphs": [
            "一聲盧女十三弦，早嫁城西好少年。",
            "不羨越溪歌者苦，采蓮歸去綠窗眠。"
        ],
        "title": "樂府新詩",
        "id": "16df4f91-7c43-4f97-91da-a45c9521b9ff"
    },
    {
        "author": "徐凝",
        "paragraphs": [
            "丞相邀歡事事同，玉簫金管咽東風。",
            "百分春酒莫辭醉，明日的無今日紅。"
        ],
        "title": "春陪相公看花宴會二首 一",
        "id": "c0d9fb55-eb6b-4c6a-99b9-1a36b1818155"
    },
    {
        "author": "徐凝",
        "paragraphs": [
            "木蘭花謝可憐條，遠道音書轉寂寥。",
            "春去一年春又盡，幾回空上望江橋。"
        ],
        "title": "春陪相公看花宴會二首 二",
        "id": "485b786c-c2e9-4167-a5de-26b61e3c0aa5"
    },
    {
        "author": "徐凝",
        "paragraphs": [
            "何人不愛牡丹花，占斷城中好物華。",
            "疑是洛川神女作，千嬌萬態破朝霞。"
        ],
        "title": "牡丹",
        "id": "d92a8b79-23d1-42ab-a105-ea4df0edf603"
    },
    {
        "author": "徐凝",
        "paragraphs": [
            "風波隱隱石蒼蒼，送客靈鴉拂去檣。",
            "三月盡頭雲葉秀，小姑新著好衣裳。"
        ],
        "title": "過馬當",
        "id": "8691918b-6845-4472-be12-e5173044f98c"
    },
    {
        "author": "徐凝",
        "paragraphs": [
            "金谷園中數尺土，問人知是綠珠臺。",
            "綠珠歌舞天下絕，唯與石家生禍胎。"
        ],
        "title": "金谷覽古",
        "id": "60bc0251-0d8a-488b-858c-310f6559d0d0"
    },
    {
        "author": "徐凝",
        "paragraphs": [
            "洛下三分紅葉秋，二分翻作上陽愁。",
            "千聲萬片御溝上，一片出宮何處流。"
        ],
        "title": "上陽紅葉",
        "id": "22362105-f266-4297-b3e9-d54b40adf8f0"
    },
    {
        "author": "徐凝",
        "paragraphs": [
            "三川水上秋砧發，五鳳樓前明月新。",
            "誰爲秋砧明月夜，洛陽城裏更愁人。"
        ],
        "title": "洛城秋砧",
        "id": "9002272b-b17f-43bc-9b70-715b067e9395"
    },
    {
        "author": "徐凝",
        "paragraphs": [
            "王子緱山石殿明，白家詩句詠吹笙。",
            "安知散席人間曲，不是寥天鶴上聲。"
        ],
        "title": "和川守侍郎緱山題仙廟",
        "id": "f9c40946-0b38-4853-960c-bbe5a15bf403"
    },
    {
        "author": "徐凝",
        "paragraphs": [
            "歲歲雲山玉泉寺，年年車馬洛陽塵。",
            "風清月冷水邊宿，詩好官高能幾人。"
        ],
        "title": "和夜題玉泉寺",
        "id": "21539a9f-7b53-40d1-a3dc-d37e59b8b9e2"
    },
    {
        "author": "徐凝",
        "paragraphs": [
            "洛陽自古多才子，唯愛春風爛漫游。",
            "今到白家詩句出，無人不詠洛陽秋。"
        ],
        "title": "和秋遊洛陽",
        "id": "08e23f47-af38-4d47-9b66-7fa46d94dca7"
    },
    {
        "author": "徐凝",
        "paragraphs": [
            "源上拂桃燒水發，江邊吹杏暗園開。",
            "可憐半死龍門樹，懊惱春風作底來。"
        ],
        "title": "和嘲春風",
        "id": "669c4f14-37d8-4a29-ab94-f560ae8cb25c"
    },
    {
        "author": "徐凝",
        "paragraphs": [
            "蓮子花邊回竹岸，雞頭葉上盪蘭舟。",
            "誰知洛北朱門裏，便到江南綠水遊。"
        ],
        "title": "侍郎宅泛池",
        "id": "d3e952ab-2299-4e42-a5a8-2f82a8fca5ef"
    },
    {
        "author": "徐凝",
        "paragraphs": [
            "蟾蜍有色門應鎖，街鼓無聲夜自深。",
            "料得白家詩思苦，一篇詩了一彈琴。"
        ],
        "title": "和侍郎邀宿不至",
        "id": "8859a946-777d-439c-a1ac-3af35c59450d"
    },
    {
        "author": "徐凝",
        "paragraphs": [
            "一生所遇唯元白，天下無人重布衣。",
            "欲別朱門淚先盡，白頭遊子白身歸。"
        ],
        "title": "自鄂渚至河南將歸江外留辭侍郎",
        "id": "12ab9eb3-d689-4d66-b9fd-4208a17017c9"
    },
    {
        "author": "徐凝",
        "paragraphs": [
            "守隘一夫何處在，長橋萬里只堪傷。",
            "紛紛塞外烏蠻賊，驅盡江頭濯錦娘。"
        ],
        "title": "蠻入西川後",
        "id": "d67b0d35-6222-4e56-8dae-63a60504b650"
    },
    {
        "author": "徐凝",
        "paragraphs": [
            "長憶紫溪春欲盡，千巖交映水回斜。",
            "巖空水滿溪自紫，水態更籠南燭花。"
        ],
        "title": "憶紫溪",
        "id": "277caaef-adac-43db-a554-c183d97cb795"
    },
    {
        "author": "徐凝",
        "paragraphs": [
            "誰道槿花生感促，可憐相計半年紅。",
            "何如桃李無多少，併打千枝一夜風。"
        ],
        "title": "誇紅槿",
        "id": "0426d884-3f0f-41ca-9b4f-7c7f4cf484fe"
    },
    {
        "author": "徐凝",
        "paragraphs": [
            "黃帝旌旗去不回，空餘片石碧崔嵬。",
            "有時風卷鼎湖浪，散作晴天雨點來。"
        ],
        "title": "題縉雲山鼎池二首 一",
        "id": "c5c2c891-798e-4c88-8fad-175f525eb389"
    },
    {
        "author": "徐凝",
        "paragraphs": [
            "天地茫茫成古今，仙都凡有幾人尋。",
            "到來唯見山高下，只是不知湖淺深。"
        ],
        "title": "題縉雲山鼎池二首 二",
        "id": "df8e3b6a-70d8-4df8-ad83-a44cc7c24069"
    },
    {
        "author": "徐凝",
        "paragraphs": [
            "浮生不定若蓬飄，林下真僧偶見招。",
            "覺後始知身是夢，更聞寒雨滴芭蕉。"
        ],
        "title": "宿冽上人房",
        "id": "4d73b24b-e146-42ff-b054-a36690c29a0c"
    },
    {
        "author": "徐凝",
        "paragraphs": [
            "煬帝龍舟向此行，三千宮女采橈輕。",
            "渡河不似如今唱，爲是楊家怨思聲。"
        ],
        "title": "汴河覽古",
        "id": "8dfd661e-00e1-4cef-b3bc-923559cf6c66"
    },
    {
        "author": "徐凝",
        "paragraphs": [
            "昔時丈人鬢髮白，千年松下鋤茯苓。",
            "今來見此松樹死，丈人斬新鬢髮青。"
        ],
        "title": "柬白丈人",
        "id": "1da1fa92-587f-4cf1-aecb-efe1ed5b1dff"
    },
    {
        "author": "徐凝",
        "paragraphs": [
            "寶鏡磨來寒水清，青衣把就綠窗明。",
            "潘郎懊惱新秋髮，拔却一莖生兩莖。"
        ],
        "title": "覽鏡詞",
        "id": "0c56b37d-8d80-45f4-a649-0ae760b624cf"
    },
    {
        "author": "徐凝",
        "paragraphs": [
            "不能相見見人傳，{山瞿}岸山中岱岸邊。",
            "顏貌只如三二十，道年三百亦藏年。"
        ],
        "title": "寄玄陽先生",
        "id": "16da5308-d23a-40e5-8ac8-c8d2ac0fdb80"
    },
    {
        "author": "徐凝",
        "paragraphs": [
            "煖風入煙花漠漠，白人梳洗尋常薄。",
            "泥郎爲插瓏璁釵，爭教一朵牙雲落。"
        ],
        "title": "白人",
        "id": "d5bb6dd4-c1d1-4aad-8b69-c2dfc3fa774f"
    },
    {
        "author": "徐凝",
        "paragraphs": [
            "出擁樓船千萬人，入爲台輔九霄身。",
            "如何更羨看燈夜，曾見宮花拂面春。"
        ],
        "title": "奉酬元相公上元",
        "id": "234a70e6-2a97-4e0d-95e8-ef22717d66dd"
    },
    {
        "author": "徐凝",
        "paragraphs": [
            "毛羽曾經翦處殘，學人言語道暄寒。",
            "任饒長被金籠闔，也免栖飛雨雪難。"
        ],
        "title": "奉和鸚鵡",
        "id": "faf3eb3d-1190-4660-86e7-590795636a93"
    },
    {
        "author": "徐凝",
        "paragraphs": [
            "清風嫋嫋越水陂，遠樹蒼蒼妙喜寺。",
            "自有車輪與馬蹄，未曾到此波心地。"
        ],
        "title": "將至妙喜寺",
        "id": "ecbc2667-468b-4189-9f75-5f622d8ebb73"
    },
    {
        "author": "徐凝",
        "paragraphs": [
            "紅蕉曾到嶺南看，校小芭蕉幾一般。",
            "差是斜刀翦紅絹，卷來開去葉中安。"
        ],
        "title": "紅蕉",
        "id": "2c8d2d77-b702-4179-bcdc-1245c3be8b00"
    },
    {
        "author": "徐凝",
        "paragraphs": [
            "適我一簞孤客性，問人三十六峰名。",
            "青雲無忘白雲在，便可嵩陽老此生。"
        ],
        "title": "見少室",
        "id": "603f9c15-b1eb-48c0-b0e2-f04a2b1ca3ff"
    },
    {
        "author": "徐凝",
        "paragraphs": [
            "幾處天邊見新月，經過草市憶西施。",
            "娟娟水宿初三夜，曾伴愁蛾到語兒。"
        ],
        "title": "語兒見新月",
        "id": "ad1855d5-fe8f-4ff7-980c-4e0cfe1e9424"
    },
    {
        "author": "徐凝",
        "paragraphs": [
            "九幽仙子西山卷，讀了絛繩繫又開。",
            "此卷玉清宮裏少，曾尋真誥讀詩來。"
        ],
        "title": "回施先輩見寄新詩二首 一",
        "id": "4ef4711a-4f03-4edb-abbd-0ce9534db931"
    },
    {
        "author": "徐凝",
        "paragraphs": [
            "紫河車裏丹成也，皁莢枝頭早晚飛。",
            "料得仙宮列仙[籍]，如君進士出身稀。"
        ],
        "title": "回施先輩見寄新詩二首 二",
        "id": "402fc29f-0cf9-43b2-8d03-7961e8327110"
    },
    {
        "author": "徐凝",
        "paragraphs": [
            "千萬乘驄沈司戶，不須惆悵郢中遊。",
            "幾年白雪無人唱，今日唯君上雪樓。"
        ],
        "title": "送沈亞之赴郢掾",
        "id": "27c2fa43-3722-428f-a7ac-0ac960801c08"
    },
    {
        "author": "徐凝",
        "paragraphs": [
            "高景爭來草木頭，一生心事酒前休。",
            "山公自是仙人侶，攜手醉登城上樓。"
        ],
        "title": "答白公",
        "id": "824804d2-ec32-44ac-9f21-94dcbdb6023b"
    },
    {
        "author": "徐凝",
        "paragraphs": [
            "青山舊路在，白首醉還鄉。",
            "試到第三橋，便入千頃花。",
            "亂後見淮水，歸心忽迢遙。",
            "乍疑鯨噴浪，忽似鷁凌風。",
            "呀呷汀洲動，喧闐里巷空。"
        ],
        "title": "句",
        "id": "a91e04b7-d45c-4a8c-9305-6ddb40a840eb"
    },
    {
        "author": "李德裕",
        "paragraphs": [
            "磬管歌大呂，冕裘旅天神。",
            "燒蕭闢閶闔，祈穀爲蒸人。",
            "羽旗灑輕雪，麥隴含陽春。",
            "昌運歲今會，王猷從此新。",
            "三臣皆就日，萬國望如雲。",
            "仁壽信非遠，羣生方在鈞。"
        ],
        "title": "奉和聖製南郊禮畢詩",
        "id": "e7484e6e-8708-4236-824f-717093e5f953"
    },
    {
        "author": "李德裕",
        "paragraphs": [
            "七萃和鑾動，三條葆吹回。",
            "相星環日道，蒼馬近龍媒。",
            "咫尺天顏接，光華喜氣來。",
            "自慙衰且病，無以效涓埃。"
        ],
        "title": "郊壇回輿中書二相公蒙聖慈召至御馬前仰感恩遇輒書是詩兼呈二相公",
        "id": "7ac67f4d-49cf-4ccc-9bfe-d34d96095800"
    },
    {
        "author": "李德裕",
        "paragraphs": [
            "宛轉龍歌節，參差燕羽高。",
            "風光搖禁柳，霽色暖宮桃。",
            "春露明仙掌，晨霞照御袍。",
            "雪凝陳組練，林植聳干旄。",
            "廣樂初蹌鳳，神山欲抃鼇。",
            "鳴笳朱鷺起，疊鼓紫騂豪。",
            "象舞嚴金鎧，豐歌耀寶刀。",
            "不勞孫子法，自得太公韜。",
            "分席羅玄冕，行觴舉綠醪。",
            "彀中時落羽，橦末乍升猱。",
            "瑞景開陰翳，薰風散鬱陶。",
            "天顏歡益醉，臣節勁尤高。",
            "楛矢方來貢，雕弓已載櫜。",
            "英威揚絕漠，神算盡臨洮。",
            "赤縣陽和布，蒼生雨露膏。",
            "野平惟有麥，田闢久無蒿。",
            "祿秩榮三事，功勳乏一毫。",
            "寢謀慙汲黯，秉羽貴孫敖。",
            "煥若遊玄圃，歡如享太牢。",
            "輕生何以報，祗自比鴻毛。"
        ],
        "title": "寒食日三殿侍宴奉進詩一首",
        "id": "14fc8546-d18f-401c-833d-39f1a9943348"
    },
    {
        "author": "李德裕",
        "paragraphs": [
            "共憐獨鶴青霞姿，瀛洲故山歸已遲。",
            "仁者焉能效鷙鶚，飛舞自合追長離。",
            "梧桐迥齊鳷鵲觀，煙雨屢拂蛟龍旗。",
            "鴻鴈衝颷去不盡，寒聲晚下天泉池。",
            "顧我蓬萊靜無事，玉版寶書藏衆瑞。",
            "青編盡以汲冢來，科斗皆從魯室至。",
            "金門待詔何逍遙，名儒早問張子僑。",
            "王褒軼材晚始入，宮女已能傳洞簫。",
            "應令栢臺長對戶，別來相望獨寥寥。"
        ],
        "title": "雨中自秘書省訪王三侍御知早入朝便入集賢侍御任集賢校書及升柏臺又與秘閣相對同院張學士亦余特厚故以詩贈之",
        "id": "3c3ce12a-2949-4b1a-b272-a128db95d641"
    },
    {
        "author": "李德裕",
        "paragraphs": [
            "巖石在朱戶，風泉當翠樓。",
            "始知峴亭賞，難與清暉留。",
            "餘景淡將夕，凝嵐輕欲收。",
            "東山有歸志，方接赤松遊。"
        ],
        "title": "奉和太原張尚書山亭書懷",
        "id": "d00f372a-c0a8-400f-b0a5-31ec29404d91"
    },
    {
        "author": "李德裕",
        "paragraphs": [
            "羊公追勝概，茲地暫逍遙。",
            "風景同南峴，丹青見北朝。",
            "石渠清夏氣，高樹激鮮飆。",
            "念法珍禽集，聞輕醉象調。",
            "偶分甘露味，偏覺衆香饒。",
            "爲問毘城內，餘薰幾日銷。"
        ],
        "title": "奉和韋侍御陪相公遊開義五言六韻",
        "id": "f835c483-7870-4846-b4c7-138ec4af57d1"
    },
    {
        "author": "李德裕",
        "paragraphs": [
            "遠公說易長松下，龍樹雙輕海藏中。",
            "今日導師聞佛慧，始知前路化成空。"
        ],
        "title": "贈圓明上人",
        "id": "c7bd2528-bf9f-42c9-b2c8-ffc62fbb28b1"
    },
    {
        "author": "李德裕",
        "paragraphs": [
            "知君學地厭多聞，廣渡羣生出世氛。",
            "飯色不應殊寶器，樹香皆遣入禪薰。"
        ],
        "title": "贈奉律上人",
        "id": "7be95130-83a9-468e-8ae0-358cacda75c7"
    },
    {
        "author": "李德裕",
        "paragraphs": [
            "甘露灑空惟一味，旃檀移植自成薰。",
            "遙知暢獻分南北，應用調柔致六羣。"
        ],
        "title": "戲贈慎微寺主道安上座三僧正",
        "id": "6b226b9c-55ba-4bac-ba7c-cd98fea6401e"
    },
    {
        "author": "李德裕",
        "paragraphs": [
            "內宮傳詔問戎機，載筆金鑾夜始歸。",
            "萬戶千門皆寂寂，月中清露點朝衣。"
        ],
        "tags": [
            "叙事",
            "写人",
            "写人诗"
        ],
        "title": "長安秋夜",
        "id": "e0bfe51e-dd19-4028-adb7-fc4cf72a6c51"
    },
    {
        "author": "李德裕",
        "paragraphs": [
            "區囿三百里，常聞駟馬來。",
            "旌旗朝甬道，簫鼓燕平臺。",
            "追昔賦文雅，從容遊上才。",
            "竹園秋水淨，風苑雪煙開。",
            "牛禍釁將發，羊孫謀始回。",
            "袁絲徒伏劒，長孺欲成灰。",
            "興廢由所感，湮淪斯可哀。",
            "空留故池鴈，刷羽尚徘徊。"
        ],
        "title": "清冷池懷古",
        "id": "3ec5456d-2dea-4968-9411-4c27429e5126"
    },
    {
        "author": "李德裕",
        "paragraphs": [
            "賦命誠非薄，良時幸已遭。",
            "君當堯舜日，官接鳳皇曹。",
            "目睇煙霄闊，心驚羽翼高。",
            "椅梧連鶴禁，壀堄接龍韜。",
            "我后憐詞客，吾僚並雋髦。",
            "著書同陸賈，待詔比王褒。",
            "重價連懸璧，英詞淬寶刀。",
            "泉流初落澗，露滴更濡毫。",
            "赤豹欣來獻，彤弓喜暫櫜非煙含瑞氣，馴雉潔霜毛。",
            "靜室便幽獨，虛樓散鬱陶。",
            "花光晨豔豔，松韻晚騷騷。",
            "畫壁看飛鶴，仙圖見巨鼇。",
            "倚簷陰藥樹，落格蔓蒲桃。",
            "荷靜蓬池鱠，冰寒郢水醪。",
            "荔枝來自遠，盧橘賜仍叨。",
            "麝氣隨蘭澤，霜華入杏膏。",
            "恩光惟覺重，攜挈未爲勞。",
            "夕閱梨園騎，宵聞禁杖獒。",
            "扇回交彩翟，鵰起颺銀絛。",
            "轡待袁絲攬，書期蜀客操。",
            "盡規常謇謇，退食尚忉忉。",
            "龜顧垂金鈕，鸞飛曳錦袍。",
            "御溝楊柳弱，天廐驌驦豪。",
            "屢換青春直，閑隨上苑遨。",
            "煙低行殿竹，風拆繞牆桃。",
            "聚散俄成昔，悲愁益自熬。",
            "每懷仙駕遠，更望茂陵號。",
            "地接三茅嶺，川迎伍子濤。",
            "花迷瓜步暗，石固蒜山牢。",
            "蘭野凝香管，梅洲動翠篙。",
            "泉魚驚綵妓，溪鳥避干旄。",
            "感舊心猶絕，思歸首更搔。",
            "無聊燃[蜜]炬，誰復勸金舠。",
            "嵐氣朝生棟，城陰夜入濠。",
            "望煙歸海嶠，送鴈渡江臯。",
            "宛馬嘶寒櫪，吳鉤在錦弢。",
            "未能追狡兔，空覺長黃蒿。",
            "水國逾千里，風帆過萬艘。",
            "閱川終古恨，惟見暮滔滔。"
        ],
        "title": "述夢詩四十韻",
        "id": "8b41c002-e220-45f6-b816-c8f499e39622"
    },
    {
        "author": "李德裕",
        "paragraphs": [
            "玉蘂天中樹，金閨昔共窺。",
            "落英閑舞雪，密葉乍低帷舊賞煙霄遠，前歡歲月移。",
            "今來想顏色，還似憶瓊枝。"
        ],
        "title": "招隱山觀玉蘂樹戲書即事奉寄江西沈大夫閣老",
        "id": "2f3433fb-a4d9-4cf4-b96c-ba047505806c"
    },
    {
        "author": "李德裕",
        "paragraphs": [
            "棟宇非吾室，煙山是我鄰。",
            "百齡惟待盡，一世樂長貧。",
            "半壁懸秋日，空林滿夕塵。",
            "祗應雙鶴弔，松路更無人。"
        ],
        "title": "寄題惠林李侍郎舊館",
        "id": "e5fa2d70-5a7a-453f-9edf-b05b686c70de"
    },
    {
        "author": "李德裕",
        "paragraphs": [
            "何地最翛然，華陽第八天。",
            "松風清有露，蘿月淨無煙。",
            "乍警瑤壇鶴，時嘶玉樹蟬。",
            "欲馳千里戀，惟有鳳門泉。"
        ],
        "title": "寄茅山孫鍊師",
        "id": "27bf86f8-7963-49d9-ac77-d2b4eee63446"
    },
    {
        "author": "李德裕",
        "paragraphs": [
            "石上谿蓀發紫茸，碧山幽藹水溶溶。",
            "菖花定是無人見，春日惟應羽客逢。"
        ],
        "title": "又二絕 一",
        "id": "1775f8d0-16e3-4beb-841a-385547a9666b"
    },
    {
        "author": "李德裕",
        "paragraphs": [
            "獨尋蘭渚翫遲暉，閑倚松窗望翠微。",
            "遙想春山明月曙，玉壇清磬步虛歸。"
        ],
        "title": "又二絕 二",
        "id": "5fca3e65-4f5f-4e3f-a169-28c74a442701"
    },
    {
        "author": "李德裕",
        "paragraphs": [
            "蘊玉抱清輝，閑庭日瀟灑。",
            "塊然天地間，自是孤生者。"
        ],
        "title": "題奇石",
        "id": "e289d837-64ea-4881-9667-fca32ca4a161"
    },
    {
        "author": "李德裕",
        "paragraphs": [
            "驛騎朝天去，江城睠闕深。",
            "夜珠先去握，芳桂乍辭陰。",
            "澤國三千里，羈孤萬感心。",
            "自嗟文廢久，此曲爲盧諶。"
        ],
        "title": "送張中丞入臺從事",
        "id": "e6a6ad0f-3a83-4774-a906-ebb43f7ac5cf"
    },
    {
        "author": "李德裕",
        "paragraphs": [
            "海上東風犯雪來，臘前先折鏡湖梅。",
            "遙思禁苑青春夜，坐待宮人畫詔迴。"
        ],
        "title": "懷京國",
        "id": "4531cf45-2116-4c73-8bae-16f6413418d7"
    },
    {
        "author": "李德裕",
        "paragraphs": [
            "茂苑有靈峰，嗟余未遊觀。",
            "藏山半平陸，壞谷爲高岸。",
            "岡繞數仞牆，巖潛千丈幹。",
            "乃知造化意，回斡資奇玩。",
            "鏐騰昔虎踞，劒沒嘗龍煥。",
            "潭黛入海底，崟岑聳霄半。",
            "層巒未升日，哀狖寧知旦。",
            "綠篠夏凝陰，碧林秋不換。",
            "冥搜既窈窕，回望何蕭散。",
            "川晴嵐氣收，江春雜英亂。",
            "逸人綴清藻，前哲留篇翰。",
            "共扣哀玉音，皆舒文繡段。",
            "難追彥回賞，徒起興公歎。",
            "一夕如再升，含毫星斗爛。"
        ],
        "title": "追和太師顏公同清遠道士遊虎丘寺",
        "id": "70faba81-1c92-4ffc-84bc-f354c0326aff"
    },
    {
        "author": "李德裕",
        "paragraphs": [
            "河水昔將決，衝波溢川潯。",
            "崢嶸金堤下，噴薄風雷音。",
            "投馬災未弭，爲魚歎方深。",
            "惟公執珪璧，誓與身俱沈。",
            "誠信不虛發，神明宜爾臨。",
            "湍流自此回，咫尺焉能侵。",
            "逮我守東郡，悽然懷所欽。",
            "雖非識君面，自謂知君心。",
            "意氣苟相合，神明無古今。",
            "登城見遺廟，日夕空悲吟。"
        ],
        "title": "東郡懷古二首 王京兆",
        "id": "00eca35e-b0b6-432a-a14e-2d28ca08e3ca"
    },
    {
        "author": "李德裕",
        "paragraphs": [
            "宋氏遠家左，豺狼滿中州。",
            "陽君守滑臺，終古垂英猷。",
            "數仞城既毀，萬夫心莫留。",
            "跳身入飛鏃，免胄臨霜矛。",
            "畢命在旗下，僵尸橫道周。",
            "義風激河汴，壯氣淪山丘。",
            "嗟爾抱忠烈，古來誰與儔。",
            "就烹感漢使，握節悲陽秋。",
            "顏子綴清藻，鏗然如素璆。",
            "徘徊望故壘，尚想精魂遊。"
        ],
        "title": "東郡懷古二首 陽給事",
        "id": "c3870f0a-f269-4fe8-a0ce-ea9f78147651"
    },
    {
        "author": "李德裕",
        "paragraphs": [
            "昔人懷井邑，爲有挂冠期。",
            "顧我飄蓬者，長隨泛梗移。",
            "越吟因病感，潘鬢入秋悲。",
            "北指邯鄲道，應無歸去期。"
        ],
        "title": "秋日登郡樓望贊皇山感而成詠",
        "id": "4cd6914d-7644-4e9e-b758-09def40c83c0"
    },
    {
        "author": "李德裕",
        "paragraphs": [
            "宿雨初收晚吹繁，秋光極目自銷魂。",
            "煙山北下歸遼海，鴻鴈南飛出薊門。",
            "只恨無功書史籍，豈悲臨老事戎軒。",
            "唯懷藥餌蠲衰病，爲惜餘年報主恩。"
        ],
        "title": "雨後淨望河西連山愴然成詠",
        "id": "6e8e68b8-2bc4-4ec7-aa42-bb030326e72a"
    },
    {
        "author": "李德裕",
        "paragraphs": [
            "高檻涼風起，清川旭景開。",
            "秋聲向野去，爽氣自山來。",
            "霄外鴻初返，簷間燕已歸。",
            "不因煙雨夕，何處夢陽臺。"
        ],
        "title": "秋日美晴郡樓閑眺寄荆南張書記",
        "id": "a3af5d50-130f-4e9d-89ef-4538f1ac3fce"
    },
    {
        "author": "李德裕",
        "paragraphs": [
            "劒外九華英，緘題下玉京。",
            "開時微月上，碾處亂泉聲。",
            "半夜邀僧至，孤吟對竹烹。",
            "碧流霞脚碎，香泛乳花輕。",
            "六腑睡神去，數朝詩思清。",
            "其餘不敢費，留伴讀書行。"
        ],
        "title": "故人寄茶",
        "id": "3f8f27c5-2e3f-42e7-8238-4be04f1e2849"
    },
    {
        "author": "李德裕",
        "paragraphs": [
            "千騎風生大斾舒，春江重到武侯廬。",
            "共懸龜印銜新綬，同憶鱣庭訪舊居。",
            "取履橋邊啼鳥換，釣璜溪畔落花初。",
            "今來却笑臨邛客，入蜀空馳使者車。"
        ],
        "title": "奉送相公十八丈鎮楊州",
        "id": "2effbb1c-0785-47f0-8440-43e4c1c893ec"
    },
    {
        "author": "李德裕",
        "paragraphs": [
            "奇峰百仞懸，清眺出嵐煙。",
            "迥若戈回日，高疑劒倚天。",
            "參差霞壁聳，合沓翠屏連。",
            "想是三刀夢，森然在目前。"
        ],
        "title": "題劒門",
        "id": "b129f88c-34e3-4845-83ab-f077c4adc4c9"
    },
    {
        "author": "李德裕",
        "paragraphs": [
            "丞相鳴琴地，何年閉玉徽。",
            "偶因明月夕，重敞故樓扉。",
            "桃柳谿空在，芙蓉客暫依。",
            "誰憐濟川楫，長與夜舟歸。"
        ],
        "tags": [
            "西湖"
        ],
        "title": "漢州月夕遊房太尉西湖",
        "id": "a3e4aa0f-aba7-4024-a349-3c9fb23be270"
    },
    {
        "author": "李德裕",
        "paragraphs": [
            "晚日臨寒渚，微風發櫂謳。",
            "鳳池波自闊，魚水運難留。",
            "亭古思宏棟，川長憶夜舟。",
            "想公高世志，祗似冶城遊。"
        ],
        "title": "重題",
        "id": "b63a96f9-e226-4ef7-a0fb-6970d0f8465e"
    },
    {
        "author": "李德裕",
        "paragraphs": [
            "流水音長在，青霞意不傳。",
            "獨悲形解後，誰聽廣陵絃。"
        ],
        "title": "房公舊竹亭聞琴緬慕風流神期如在因重題此作",
        "id": "82225630-b128-444f-a56e-021b35ba050b"
    },
    {
        "author": "李德裕",
        "paragraphs": [
            "東望滄溟路幾重，無因白首更相逢。",
            "已悲泉下雙琪樹，又惜天邊一臥龍。",
            "人事升沉纔十載，宦遊漂泊過千峰。",
            "思君遠寄西山藥，歲暮相期向赤松。"
        ],
        "title": "憶金門舊遊奉寄江西沈大夫",
        "id": "4cd93e8a-ad8d-43d9-8d71-72e69c5ba79f"
    },
    {
        "author": "李德裕",
        "paragraphs": [
            "明星入東陌，燦燦光層宙。",
            "皎月映高梧，輕風發涼候。",
            "金門列葆吹，鐘室傳清漏。",
            "簡冊自中來，貂黃忝宣授。",
            "更登天祿閣，極眺終南岫。",
            "遙羨商山翁，閑歌紫芝秀。",
            "晨興念始辱，夕惕思致寇。",
            "傾奪非我心，悽然感田竇。"
        ],
        "title": "早入中書行公主冊禮事畢登集賢閣成詠",
        "id": "5fd1eeef-5e4d-4e80-ba8b-06786ca97c70"
    },
    {
        "author": "李德裕",
        "paragraphs": [
            "清景持芳菊，涼天倚茂松。",
            "名山何必去，此地有羣峰。"
        ],
        "title": "題羅浮石",
        "id": "013c9243-bd61-42c8-afd4-9261db7c74e2"
    },
    {
        "author": "李德裕",
        "paragraphs": [
            "白首過遺廟，朱輪入故城。",
            "已慚聯左揆，猶喜抗前旌。",
            "曳履忘年舊，彈冠久要情。",
            "重看題壁處，豈羨棄繻生。"
        ],
        "title": "重過列子廟追感頃年自淮服與居守王僕射同題名於廟壁僕射已爲御史余尚布衣自後俱列紫垣繼遊內署兩爲夏官之代復聯左揆之榮荷寵多同感涕何極因書四韻奉寄",
        "id": "affd9d6b-278c-485c-9181-02c1e7501a3f"
    },
    {
        "author": "李德裕",
        "paragraphs": [
            "蟬蛻遺虛白，蜺飛入上清。",
            "同人悲劒解，舊友覺衣輕。",
            "黃鵠遙將舉，斑麟儼未行。",
            "惟應鮑靚室，中夜識琴聲。"
        ],
        "title": "遙傷茅山縣孫尊師三首 一",
        "id": "7fd2e15e-24c5-47bd-83a4-4e3fe7384ddd"
    },
    {
        "author": "李德裕",
        "paragraphs": [
            "金格期初至，飆輪去不停。",
            "山摧武擔石，天隕少微星。",
            "弟子悲徐甲，門人泣蔡經。",
            "空聞留玉舃，猶在阜鄉亭。"
        ],
        "title": "遙傷茅山縣孫尊師三首 二",
        "id": "c63261ea-2130-4663-b206-8c52c3915222"
    },
    {
        "author": "李德裕",
        "paragraphs": [
            "空宇留丹竈，層霞被羽衣。",
            "舊山聞鹿化，遺舃尚鳧飛。",
            "數日奇香在，何年白鶴歸。",
            "想君旋下淚，方欵里閭扉。"
        ],
        "title": "遙傷茅山縣孫尊師三首 三",
        "id": "11f38d5e-78f2-42cb-aaff-a5146e980d4d"
    },
    {
        "author": "李德裕",
        "paragraphs": [
            "後學方成市，吾師又上賓。",
            "洞天應不夜，源樹秪如春。",
            "棋客留童子，山精避直神。",
            "無因握石髓，及與養生人。"
        ],
        "title": "尊師是桃源黃先生傳法弟子常見尊師稱先師靈迹今重賦此詩兼寄題黃先生舊館",
        "id": "e283ac05-0ee6-4342-b972-af263c1e2405"
    },
    {
        "author": "李德裕",
        "paragraphs": [
            "賦感鄰人篴，詩留夫子牆。",
            "延年如有作，應不用山王。"
        ],
        "title": "僕射相公偶話於故集賢張學士廳寫得德裕與僕射舊唱和詩其時和者五人惟僕射與德裕皆列高位淒然懷舊輒獻此詩",
        "id": "f8b2a053-dbd5-4e21-9e46-91ab7f11d0e8"
    },
    {
        "author": "李德裕",
        "paragraphs": [
            "茲泉由太潔，終不畜纖鱗。",
            "到底清何益，含虛勢自貧。",
            "明璣難秘彩，美玉詎潛珍。",
            "未及黃陂量，滔滔豈有津。"
        ],
        "title": "惠泉",
        "id": "5bd4807e-f20d-46e4-ab5b-530de8760a99"
    },
    {
        "author": "李德裕",
        "paragraphs": [
            "松倚蒼崖老，蘭臨碧洞衰。",
            "不勞鄰舍篴，吹起舊時悲。"
        ],
        "title": "無題",
        "id": "18a77994-ce2d-485a-a66d-03e8ff1a1465"
    },
    {
        "author": "李德裕",
        "paragraphs": [
            "偶來冠蓋里，媿是舊三公。",
            "自喜無兵術，輕裘上閟宮。"
        ],
        "title": "題冠蓋里",
        "id": "08640c71-cf9b-4dc3-a65a-12b770c40af6"
    },
    {
        "author": "李德裕",
        "paragraphs": [
            "十年紫殿掌洪鈞，出入三朝一品身。",
            "文帝寵深陪雉尾，武皇恩厚宴龍津。",
            "黑山永破和親虜，烏嶺全阬跋扈臣。",
            "自是功高臨盡處，禍來[名]滅不由人。"
        ],
        "title": "離平泉馬上作",
        "id": "bf043f37-cf30-4c39-969c-69b84fcca334"
    },
    {
        "author": "李德裕",
        "paragraphs": [
            "嶺水爭分路轉迷，桄榔椰葉暗蠻溪。",
            "愁衝毒霧逢虵草，畏落沙蟲避燕泥。",
            "五月畬田收火米，三更津吏報潮雞。",
            "不堪腸斷思鄉處，紅槿花中越鳥啼。"
        ],
        "tags": [
            "抒情",
            "贬谪",
            "写景"
        ],
        "title": "謫嶺南道中作",
        "id": "190158b4-8500-4485-97c7-52d6a3cc7cc8"
    },
    {
        "author": "李德裕",
        "paragraphs": [
            "甘露花香不再持，遠公應怪負前期。",
            "青蠅豈獨悲虞氏，黃犬應聞笑李斯。",
            "風雨瘴昏蠻日月，煙波魂斷惡溪時。",
            "嶺頭無限相思淚，泣向寒梅近北枝。"
        ],
        "title": "到惡溪夜泊蘆島",
        "id": "ec61eac1-97b1-4c60-b17b-62334b8ac6d2"
    },
    {
        "author": "李德裕",
        "paragraphs": [
            "獨上高樓望帝京，鳥飛猶是半年程。",
            "青山似欲留人住，百匝千遭遶郡城。"
        ],
        "title": "登崖州城作",
        "id": "e5e574a4-9739-4ace-9433-89631cba5a25"
    },
    {
        "author": "李德裕",
        "paragraphs": [
            "君不見昔時同心人，化作鴛鴦鳥。",
            "和鳴一夕不暫離，交頸千年尚爲少。",
            "二月草菲菲，山櫻花未稀。",
            "金塘風日好，何處不相依？",
            "既逢解佩游女，更值凌波宓妃。",
            "精光搖翠蓋，麗色映珠璣。",
            "雙影相伴，雙心莫違。",
            "淹留碧沙上，蕩漾洗紅衣。",
            "春光兮宛轉，嬉遊兮未反。",
            "宿莫近天泉池，飛莫近長洲苑。",
            "爾願歡愛不相忘，須去人間羅網遠。",
            "南有瀟湘洲，且爲千里遊。",
            "洞庭無苦寒，沅江多碧流。",
            "昔爲薄命妾，無日不含愁。",
            "今爲水中鳥，頡頏自相求。",
            "洛陽女兒在青閣，二月羅衣輕更薄。",
            "金泥文彩未足珍，畫作鴛鴦始堪著。",
            "亦有少婦破瓜年，春閨無伴獨嬋娟。",
            "夜夜學織連枝錦，織作鴛鴦人共憐。",
            "悠悠湘水濱，清淺漾初蘋。",
            "菖花發豔無人識，江柳逶迤空自春。",
            "唯憐獨鶴依琴曲，更念孤鸞隱鏡塵。",
            "願作鴛鴦被，長覆有情人。"
        ],
        "tags": [
            "洞庭湖"
        ],
        "title": "鴛鴦篇",
        "id": "388be58f-85a2-452f-8b15-30d3a04ad2e9"
    },
    {
        "author": "李德裕",
        "paragraphs": [
            "江南鬱鬱春草長，悠悠漢水浮清光。",
            "雜英飛盡空和景，綠楊陰重官舍靜。",
            "此時醉客縱橫書，公言可薦承明廬。",
            "青天詔下寵光至，頒籍金閨徵石渠。",
            "重歸山路煙嵐隔，巫山未深晚花折。",
            "澗底紅光奪目燃，搖風有毒愁行客。",
            "杜鵑啼咽花亦殷，聲悲絕豔連空山。",
            "斜陽瞥映淺深樹，雲雨翻迷崖谷間。",
            "山雞錦質矜毛羽，透竹穿蘿命儔侶。",
            "喬木幽谷上下同，雄雌不異飛棲處。",
            "望秦峰迥過商顏，浪疊雲堆萬簇山。",
            "行盡杳冥青嶂外，九重鐘漏紫雲間。",
            "元和列侍明光殿，諫草初焚市朝變。",
            "北闕趨臣半隟塵，南梁笑客皆飛霰。",
            "追思感歎却昏迷，霜鬢愁吟到曉雞。",
            "故園歲深開斷簡，秋堂月曉掩遺袿。",
            "嗚嗚曉角霞輝粲，撫劒當楹一長歎。",
            "芻狗無由學聖賢，空持感激終昏旦。"
        ],
        "title": "南梁行",
        "id": "6c8bb35d-2170-44e1-9fb7-2a1170a96775"
    },
    {
        "author": "李德裕",
        "paragraphs": [
            "弱歲弄詞翰，遂叨明主恩。",
            "懷章過越邸，建斾守吳門。",
            "西圮陰難駐，東臯意尚存。",
            "慙逾六百石，愧負五千言。",
            "寄世知嬰繳，辭榮類觸藩。",
            "欲追綿上隱，況近子平村。",
            "邑有桐鄉愛，山餘黍谷暄。",
            "既非逃相地，乃是故侯園。",
            "野竹多微逕，巖泉豈一源。",
            "映池方樹密，傍澗古藤繁。",
            "邛杖堪扶老，黃牛已服轅。",
            "只應將唳鶴，幽谷共翩翻。"
        ],
        "title": "近於伊川卜山居將命者畫圖而至欣然有感聊賦此詩兼寄上浙東元相公大夫使求青田胎化鶴",
        "id": "4cb83db3-099a-401f-88d8-93019abd77b1"
    },
    {
        "author": "李德裕",
        "paragraphs": [
            "昔聞羊叔子，茅屋在東渠。",
            "豈不念歸路，徘徊畏簡書。",
            "乃知軒冕客，自與田園疎。",
            "歿世有遺恨，精誠何所如。",
            "嗟予寡時用，夙志在林閭。",
            "雖抱山水癖，敢希仁智居。",
            "清泉繞舍下，修竹蔭庭除。",
            "幽徑松蓋密，小池蓮葉初。",
            "從來有好鳥，近復躍鯈魚。",
            "少室映川陸，鳴臯對蓬廬。",
            "張何舊寮寀，相勉在懸輿。",
            "常恐似伯玉，瞻前慙魏舒。"
        ],
        "title": "憶平泉山居贈沈吏部一首",
        "id": "870e7110-a9f4-4845-aa89-2dbd3ba7cdb3"
    },
    {
        "author": "李德裕",
        "paragraphs": [
            "孟夏守畏途，捨舟在徂暑。",
            "愀然何所念，念我龍門塢。",
            "密竹無蹊徑，高松有四五。",
            "飛泉鳴樹間，颯颯如度雨。",
            "菌桂秀層嶺，芳蓀媚幽渚。",
            "稚子候我歸，衡門獨延佇。",
            "誰言聖與哲，曾是不懷土。",
            "公旦既思周，宣尼亦念魯。",
            "矧余竄炎裔，日夕誰晤語。",
            "眷闕悲子牟，班荆感椒舉。",
            "悽悽視環玦，惻惻步庭廡。",
            "豈待莊舃吟，方知倦羈旅。"
        ],
        "title": "夏晚有懷平泉林居",
        "id": "4a7172aa-a31c-402d-a451-e22bbb517df3"
    },
    {
        "author": "李德裕",
        "paragraphs": [
            "江亭感秋至，蘭徑悲露泫。",
            "秔稻秀晚川，杉松鬱晴巘。",
            "嗟予有林壑，茲夕念原衍。",
            "綠篠連嶺多，青莎近溪淺。",
            "淵明菊猶在，仲蔚蒿莫翦。",
            "喬木粲凌苕，陰崖積幽蘚。",
            "遙思伊川水，北渡龍門峴。",
            "蒼翠雙闕間，逶迤清灘轉。",
            "故人在鄉國，歲晏路悠緬。",
            "惆悵此生涯，無由共登踐。"
        ],
        "title": "早秋龍興寺江亭閑眺憶龍門山居寄崔張舊從事",
        "id": "1398a0a7-dfec-4645-8bdf-69b6edec5672"
    },
    {
        "author": "李德裕",
        "paragraphs": [
            "昔聞紅桂枝，獨秀龍門側。",
            "越叟遺數株，周人未嘗識。",
            "平生愛此樹，攀翫無由得。",
            "君子知我心，因之爲羽翼。",
            "豈煩嘉客譽，且就清陰息。",
            "來自天姥岑，長疑翠嵐色。",
            "芬芳世所絕，偃蹇枝漸直。",
            "瓊葉潤不凋，珠英粲如織。",
            "猶疑翡翠宿，想待鵷雛食。",
            "寧止暫淹留，終當更封植。"
        ],
        "title": "比聞龍門敬善寺有紅桂樹獨秀伊川嘗於江南諸山訪之莫致陳侍御知予所好因訪剡溪樵客偶得數株移植郊園衆芳色沮乃知敬善所有是蜀道菵草徒得嘉名因賦是詩兼贈陳侍御",
        "id": "e747423f-c1f7-418b-9b94-0596086c53f9"
    },
    {
        "author": "李德裕",
        "paragraphs": [
            "我有愛山心，如飢復如渴。",
            "出谷一年餘，常疑十年別。",
            "春思巖花爛，夏憶寒泉冽。",
            "秋憶泛蘭巵，冬思玩松雪。",
            "晨思小山桂，暝憶深潭月。",
            "醉憶剖紅梨，飯思食紫蕨。",
            "坐思藤蘿密，步憶莓苔滑。",
            "晝夜百刻中，愁腸幾回絕。",
            "每念羊叔子，言之豈常輟。",
            "人生不如意，十乃居七八。",
            "我未及懸輿，今猶佩朝紱。",
            "焉能逐麋鹿，便得遊林樾。",
            "范恣滄波舟，張懷赤松列。",
            "惟應詎身恤，豈敢忘臣節。",
            "器滿自當欹，物盈終有缺。",
            "從茲返樵徑，庶可希前哲。"
        ],
        "title": "懷山居邀松陽子同作",
        "id": "a98b425a-5ba1-4fed-9161-362584634bfd"
    },
    {
        "author": "李德裕",
        "paragraphs": [
            "昔人思避世，惟恐不深幽。",
            "禽慶潛名岳，鴟夷漾釣舟。",
            "顧余知止足，所樂在歸休。",
            "不似尋山者，忘家恣遠遊。"
        ],
        "title": "思歸赤松村呈松陽子",
        "id": "a7824e5f-40ca-4492-8899-8f42452a2372"
    },
    {
        "author": "李德裕",
        "paragraphs": [
            "蓬門常晝掩，竹徑寂無人。",
            "鳥起飄松霰，麕行動谷榛。",
            "應知禽魚侶，合與薜蘿親。",
            "遙憶平臯望，溪煙已發春。"
        ],
        "title": "近臘對雪有懷林居",
        "id": "30c9734d-d165-47d8-8528-e80dccfba3d9"
    },
    {
        "author": "李德裕",
        "paragraphs": [
            "遙思寒食後，野老林下醉。",
            "月照一山明，風吹百花氣。",
            "飛泉與萬籟，髣髴疑簫吹。",
            "不待曙華分，已應喧鳥至。"
        ],
        "title": "思山居一十首 清明後憶山中",
        "id": "30c05ba0-1740-48fc-9e3f-11936702d76d"
    },
    {
        "author": "李德裕",
        "paragraphs": [
            "綺皓巖中石，嘗經伴隱淪。",
            "紫芝呈幾曲，紅蘚閟千春。",
            "聊用支琴尾，寧惟倚病身。",
            "自知來處所，何暇問嚴遵。"
        ],
        "title": "思山居一十首 題寄商山石",
        "id": "24253550-2f45-45be-815e-997e872d38a8"
    },
    {
        "author": "李德裕",
        "paragraphs": [
            "尚平方畢娶，疎廣念歸期。",
            "澗底松成蓋，簷前桂長枝。",
            "徑閑芳草合，山靜落花遲。",
            "雖有苽園在，無因及種時。"
        ],
        "title": "思山居一十首 憶鐘苽時",
        "id": "2d8f2552-eed0-4ece-9701-dd3126dd89c2"
    },
    {
        "author": "李德裕",
        "paragraphs": [
            "壯齡心已盡，孤賞意猶存。",
            "豈望圖麟閣，惟思臥鹿門。",
            "無謀堪適野，何力可拘原。",
            "只有容身去，幽山自灌園。"
        ],
        "title": "思山居一十首 春日獨坐思歸",
        "id": "920a0be7-5088-4a6a-b724-bc765c5684fa"
    },
    {
        "author": "李德裕",
        "paragraphs": [
            "自知無世用，只是愛山遊。",
            "舊有嵇康嬾，今慙趙武偷。",
            "登巒未覺疾，泛水便忘憂。",
            "最惜殘筋力，捫蘿遍一丘。"
        ],
        "title": "思山居一十首 思登家山林嶺",
        "id": "7d37048b-90e3-4fdf-bd9e-f2f6e272c9f3"
    },
    {
        "author": "李德裕",
        "paragraphs": [
            "常羨蓽門翁，所思惟歲稔。",
            "遙知松月曙，尚在山窗寢。",
            "蘭氣入幽簾，禽言傍孤枕。",
            "晨興步巖徑，更酌寒泉飲。"
        ],
        "title": "思山居一十首 思鄉園老人",
        "id": "58a32612-fac8-4a8b-b311-52a396fe23e5"
    },
    {
        "author": "李德裕",
        "paragraphs": [
            "龍門有開士，愛我春潭碧。",
            "清景出東山，閑來玩松石。",
            "應憐林壑主，遠作滄溟客。",
            "爲我謝此僧，終當理歸策。"
        ],
        "title": "思山居一十首 寄龍門僧",
        "id": "09154b8e-daf6-4da6-a951-2596efb2a3af"
    },
    {
        "author": "李德裕",
        "paragraphs": [
            "溪上藥苗齊，丰茸正堪掇。",
            "皆能扶我壽，豈止堅肌骨。",
            "味掩商山芝，英逾首陽蕨。",
            "豈如甘谷士，只得香泉啜。"
        ],
        "title": "思山居一十首 憶藥苗",
        "id": "ffbd7136-ae59-4a8f-81c2-b4e71b5d81f1"
    },
    {
        "author": "李德裕",
        "paragraphs": [
            "二叟茅茨下，清晨飲濁醪。",
            "雨殘紅芍藥，風落紫櫻桃。",
            "巢燕銜泥疾，簷蟲挂網高。",
            "閑思春谷事，轉覺宦途勞。"
        ],
        "title": "思山居一十首 憶村中老人春酒",
        "id": "e2fd112f-3850-4bdd-987a-9b1c444c3dc0"
    },
    {
        "author": "李德裕",
        "paragraphs": [
            "憶我齋中榻，寒宵幾獨眠。",
            "管寧穿亦坐，徐孺去常懸。",
            "蟲網垂應遍，苔痕染更鮮。",
            "何人及身在，歸對老僧禪。"
        ],
        "title": "思山居一十首 憶葛勝木禪床",
        "id": "c08c0804-5f75-499d-b89d-2e7fc922876e"
    },
    {
        "author": "李德裕",
        "paragraphs": [
            "山中有所憶，夏景始清幽。",
            "野竹陰無日，巖泉冷似秋。",
            "翠岑當累榭，皓月入輕舟。",
            "只有思歸夕，空簾且夢遊。"
        ],
        "title": "初夏有懷山居",
        "id": "6d38f001-75cd-44c4-91a4-ece9b6030134"
    },
    {
        "author": "李德裕",
        "paragraphs": [
            "鼓篋依綠槐，橫經起秋霧。",
            "有時連岳客，尚辦絃歌處。",
            "自予去幽谷，誰人襲芳杜。",
            "空留古苔石，對我巖中樹。"
        ],
        "title": "張公超谷中石",
        "id": "9c0eff5a-f089-4ffc-875f-49d7a41ec8a4"
    },
    {
        "author": "李德裕",
        "paragraphs": [
            "初歸故鄉陌，極望且徐輪。",
            "近野樵蒸至，平泉煙火新。",
            "農夫饋雞黍，漁子薦霜鱗。",
            "惆悵懷楊僕，慚爲關外人。"
        ],
        "title": "初歸平泉過龍門南嶺遙望山居即事",
        "id": "38853f70-8e7a-4af2-a182-f2eae2619119"
    },
    {
        "author": "李德裕",
        "paragraphs": [
            "桑葉初黃梨葉紅，伊川落日盡無風。",
            "漢儲何假終南客，甪里先生在谷中。"
        ],
        "title": "伊川晚眺",
        "id": "383eda54-11ce-47da-be4a-c79a1dce423a"
    },
    {
        "author": "李德裕",
        "paragraphs": [
            "簪組十年夢，園廬今夕情。",
            "誰憐故鄉月，復映碧潭生。",
            "皓彩松上見，寒光波際輕。",
            "還將孤賞意，暫寄玉琴聲。"
        ],
        "title": "潭上喜見新月",
        "id": "67aa90b3-9634-49b3-b0c4-14b9f17c5432"
    },
    {
        "author": "李德裕",
        "paragraphs": [
            "高秋慙非隱，閑林喜退居。",
            "老農爭席坐，稚子帶經鋤。",
            "竹徑難迴騎，仙舟但跂予。",
            "豈知陶靖節，秪自愛吾廬。"
        ],
        "title": "郊外即事寄侍郎大尹",
        "id": "dd9e9cd2-522f-4809-a26f-648afdbd2afa"
    },
    {
        "author": "李德裕",
        "paragraphs": [
            "幽居近谷西，喬木與山齊。",
            "野竹連池合，巖松映雪低。",
            "喜君來白社，值我在青谿。",
            "應笑於陵子，遺榮自灌畦。"
        ],
        "title": "山居遇雪喜道者相訪",
        "id": "297fbc2e-c789-41df-b4a3-5aebe3b55cb9"
    },
    {
        "author": "李德裕",
        "paragraphs": [
            "雪覆寒溪竹，風卷野田蓬。",
            "四望無竹跡，誰憐孤老翁。"
        ],
        "title": "雪霽晨起",
        "id": "275423ed-cfdb-4b5b-830e-cc40137333ee"
    },
    {
        "author": "李德裕",
        "paragraphs": [
            "非高柳下逸，自愛竹林閑。",
            "才異居東里，愚因在北山。",
            "徑荒寒未掃，門設晝長關。",
            "不及鴟夷子，悠悠煙水間。"
        ],
        "title": "洛中士君子多以平泉見呼愧獲方外之名因以此詩爲報奉寄劉賓客",
        "id": "3282311c-bea6-4f03-83ba-e4e0dd5457ca"
    },
    {
        "author": "李德裕",
        "paragraphs": [
            "昔我伊原上，孤遊竹樹間。",
            "人依紅桂靜，鳥傍碧潭閑。",
            "松蓋低春雪，藤輪倚暮山。",
            "永懷桑梓邑，衰老若爲還。"
        ],
        "title": "早春至言禪公法堂憶平泉別業",
        "id": "e747758a-5fe6-4ee8-b2d2-e462ca32f42c"
    },
    {
        "author": "李德裕",
        "paragraphs": [
            "皎月照芳樹，鮮葩含素輝。",
            "愁人惜春夜，達曙想巖扉。",
            "風靜陰滿砌，露濃香入衣。",
            "恨無金谷妓，爲我奏思歸。"
        ],
        "title": "峽山亭月夜獨宿對櫻桃花有懷伊川別墅",
        "id": "22179021-1fac-45c0-9764-8f1f76da456d"
    },
    {
        "author": "李德裕",
        "paragraphs": [
            "遠村寒食後，細雨度川來。",
            "芳草連谿合，梨花映墅開。",
            "槿籬懸落照，松徑長新苔。",
            "向夕亭臯望，遊禽幾處回。"
        ],
        "title": "春暮思平泉雜詠二十首 望伊川",
        "id": "7ca78c96-d703-4bc1-839c-3bc02f55bdf9"
    },
    {
        "author": "李德裕",
        "paragraphs": [
            "故鄉春欲盡，一歲芳難再。",
            "巖樹已青葱，吾廬日堪愛。",
            "幽溪人未去，芳草行應礙。",
            "遙憶紫藤垂，繁英照潭黛。"
        ],
        "title": "春暮思平泉雜詠二十首 潭上紫藤",
        "id": "cfdce32c-1438-4ccc-8e1d-e951a06c059e"
    },
    {
        "author": "李德裕",
        "paragraphs": [
            "幽居人世外，久厭市朝喧。",
            "蒼翠連雙闕，微茫認九原。",
            "殘紅映鞏樹，斜日照轘轅。",
            "薄暮柴扉掩，誰知仲蔚園。"
        ],
        "title": "春暮思平泉雜詠二十首 書樓晴望",
        "id": "97a8d41f-bcd2-4fc4-809b-bd6f8df79441"
    },
    {
        "author": "李德裕",
        "paragraphs": [
            "高秋對涼野，四望何蕭瑟。",
            "遠見鳴臯山，青峰原上出。",
            "晨興採薇蕨，向暮歸蓬蓽。",
            "詎假數揮金，餐和養餘日。"
        ],
        "title": "春暮思平泉雜詠二十首 西嶺望鳴臯山",
        "id": "c3006dfc-e98b-4e18-9c70-9dfaf1cb215a"
    },
    {
        "author": "李德裕",
        "paragraphs": [
            "向老多悲恨，悽然念一丘。",
            "巖泉終古在，風月幾年遊。",
            "菌閣饒佳樹，菱潭有釣舟。",
            "不如羊叔子，名與峴山留。"
        ],
        "title": "春暮思平泉雜詠二十首 瀑泉亭",
        "id": "d9ef031d-f029-4b5b-8708-837db6c42462"
    },
    {
        "author": "李德裕",
        "paragraphs": [
            "欲求塵外物，此樹是瑤林。",
            "後素合餘絢，如丹見本心。",
            "妍姿無點辱，芳意託幽深。",
            "願以鮮葩色，凌霜照碧潯。"
        ],
        "title": "春暮思平泉雜詠二十首 紅桂樹",
        "id": "ab72ba3a-5a6b-4923-bdff-ca04b8dc658a"
    },
    {
        "author": "李德裕",
        "paragraphs": [
            "台嶺生奇樹，佳名世未知。",
            "纖纖疑大菊，落落是松枝。",
            "照日含金晰，籠煙淡翠滋。",
            "勿言人去晚，猶有歲寒期。"
        ],
        "title": "春暮思平泉雜詠二十首 金松",
        "id": "c5fc7e08-e26d-4d96-a0a8-d6fa3aabbcba"
    },
    {
        "author": "李德裕",
        "paragraphs": [
            "何年霜夜月，桂子落寒山。",
            "翠幹生巖下，金英在世間。",
            "幽崖空自老，清漢未知還。",
            "惟有涼秋夜，嫦娥來暫攀。"
        ],
        "title": "春暮思平泉雜詠二十首 月桂",
        "id": "805f3344-6463-490d-9751-736ceb7b0d35"
    },
    {
        "author": "李德裕",
        "paragraphs": [
            "吾愛山中樹，繁英滿目鮮。",
            "臨風飄碎錦，映日亂非煙。",
            "影入春潭底，香凝月榭前。",
            "豈知幽獨客，賴此當朱絃。"
        ],
        "title": "春暮思平泉雜詠二十首 山桂",
        "id": "29163583-e6fa-467c-9708-f659ee45f355"
    },
    {
        "author": "李德裕",
        "paragraphs": [
            "聞有三株樹，惟應秘閬風。",
            "珊瑚不生葉，朱草又無叢。",
            "未若凌雲栢，常能終歲紅。",
            "晨霞與落日，相照在巖中。"
        ],
        "title": "春暮思平泉雜詠二十首 栢",
        "id": "8db06ced-43bb-40c0-8f6c-cd85147c43d1"
    },
    {
        "author": "李德裕",
        "paragraphs": [
            "楚客重蘭蓀，遺芳今未歇。",
            "葉抽清淺水，花照暄妍節。",
            "紫豔映渠鮮，輕香含露潔。",
            "離居若有贈，暫與幽人折。"
        ],
        "title": "春暮思平泉雜詠二十首 芳蓀",
        "id": "82207ddc-db30-477d-8563-91bec1321707"
    },
    {
        "author": "李德裕",
        "paragraphs": [
            "激水自山椒，析波分淺瀨。",
            "回環疑古篆，詰曲如縈帶。",
            "寧愬羽觴遲，惟歡親友會。",
            "欲知中聖處，皓月臨松蓋。"
        ],
        "title": "春暮思平泉雜詠二十首 流盃亭",
        "id": "0c07e2f8-507b-43e2-866e-f5197d14e262"
    },
    {
        "author": "李德裕",
        "paragraphs": [
            "近蓄東谿水，悠悠起淥波。",
            "綵鴛留不去，芳草日應多。",
            "夾岸生奇篠，緣巖覆女蘿。",
            "蘭橈思無限，爲感濯纓歌。"
        ],
        "title": "春暮思平泉雜詠二十首 東谿",
        "id": "79ae1555-e2eb-4b93-a799-cc90fe9944f9"
    },
    {
        "author": "李德裕",
        "paragraphs": [
            "清沚雙鸂鶒，前年海上雛。",
            "今年戀洲嶼，思若在江湖。",
            "欲起搖荷蓋，閑飛濺水珠。",
            "不能常泛泛，惟作逐波鳧。"
        ],
        "title": "春暮思平泉雜詠二十首 鸂鶒",
        "id": "1b420e8b-6da9-492e-947d-f34c439e9806"
    },
    {
        "author": "李德裕",
        "paragraphs": [
            "西園最多趣，永日自忘歸。",
            "石瀨流清淺，風岑澹翠微。",
            "曉翻紅藥豔，晴裊碧潭輝。",
            "獨望娟娟月，宵分半掩扉。"
        ],
        "title": "春暮思平泉雜詠二十首 西園",
        "id": "26fd6c50-4a0d-4358-ba54-5ff59e9d4d27"
    },
    {
        "author": "李德裕",
        "paragraphs": [
            "昔見歷陽山，雞籠已孤秀。",
            "今看海嶠樹，翠蓋何幽茂。",
            "霰雪詎能侵，煙嵐自相揉。",
            "攀條獨臨憩，況值清陰晝。"
        ],
        "title": "春暮思平泉雜詠二十首 海石楠",
        "id": "9629804a-398d-4262-90b8-4e245123e7a6"
    },
    {
        "author": "李德裕",
        "paragraphs": [
            "清剡與嚴湍，潺湲皆可憶。",
            "適來玩山水，無此秋潭色。",
            "莫辨幽蘭叢，難分翠禽翼。",
            "遲遲洲渚步，臨眺忘餐食。"
        ],
        "title": "春暮思平泉雜詠二十首 雙碧潭",
        "id": "ff533005-4c8c-4a7f-81ef-9e60ec961ba4"
    },
    {
        "author": "李德裕",
        "paragraphs": [
            "野竹自成徑，繞溪三里餘。",
            "檀欒被層阜，蕭瑟蔭清渠。",
            "日落見林靜，風行知谷虛。",
            "田家故人少，誰肯共焚魚。"
        ],
        "title": "春暮思平泉雜詠二十首 竹徑",
        "id": "29a9d34b-cc0d-4926-a979-7f6eee920ee6"
    },
    {
        "author": "李德裕",
        "paragraphs": [
            "蕙草春已碧，蘭花秋更紅。",
            "四時發英豔，三徑滿芳叢。",
            "秀色濯清露，鮮輝搖惠風。",
            "王孫未知返，幽賞竟誰同。"
        ],
        "title": "春暮思平泉雜詠二十首 花藥欄",
        "id": "5310b4ae-6d3e-46c5-974b-c0613f854e9c"
    },
    {
        "author": "李德裕",
        "paragraphs": [
            "五嶽徑雖深，遍遊心已蕩。",
            "苟能知止足，所遇皆清曠。",
            "七十難可期，一丘乃微尚。",
            "遙懷少室山，常恐非吾望。"
        ],
        "title": "春暮思平泉雜詠二十首 自敘",
        "id": "994c6256-3246-4a44-8bb7-f01950782e72"
    },
    {
        "author": "李德裕",
        "paragraphs": [
            "嘉樹陰初合，山中賞更新。",
            "禽言未知夏，蘭徑尚餘春。",
            "散滿蘿垂帶，扶疎桂長輪。",
            "丹青寫不盡，宵夢歎非真。",
            "累榭空留月，虛舟若待人。",
            "何時倚蘭棹，相與掇汀蘋。"
        ],
        "title": "首夏清景想望山居",
        "id": "b852ff25-d358-4939-bf05-03b9ec76c667"
    },
    {
        "author": "李德裕",
        "paragraphs": [
            "我有嚴湍思，懷人訪故臺。",
            "客星依釣隱，仙石逐槎回。",
            "倒影含清沚，凝陰長碧苔。",
            "飛泉信可挹，幽客未歸來。"
        ],
        "title": "思平泉樹石雜詠一十首 釣臺",
        "id": "5385ff2d-f7c3-47b2-8333-8f0ba58081e4"
    },
    {
        "author": "李德裕",
        "paragraphs": [
            "林中有奇石，髣髴獸潛行。",
            "乍似依巖桂，還疑食野苹。",
            "茸長綠蘚映，斑細紫苔生。",
            "不是見羇者，何勞如頓纓。"
        ],
        "title": "思平泉樹石雜詠一十首 似鹿石",
        "id": "13dc5e49-a70c-4cc0-bb86-c8b70f62f22b"
    },
    {
        "author": "李德裕",
        "paragraphs": [
            "常愛仙都山，奇峰千仞懸。",
            "迢迢一何迥，不與衆山連。",
            "忽逢海嶠石，稍慰平生憶。",
            "何以慰我心，亭亭孤且直。"
        ],
        "title": "思平泉樹石雜詠一十首 海上石笋",
        "id": "0a49c386-19d4-4855-ab4d-d357ae71cd38"
    },
    {
        "author": "李德裕",
        "paragraphs": [
            "潺湲桂水湍，漱石多奇狀。",
            "鱗次冠煙霞，蟬聯疊波浪。",
            "今來碧梧下，迥出秋潭上。",
            "歲晚苔蘚滋，懷賢益惆悵。"
        ],
        "title": "思平泉樹石雜詠一十首 疊石",
        "id": "f6809ea4-b1f5-40f0-9387-7da3a2d02451"
    },
    {
        "author": "李德裕",
        "paragraphs": [
            "芙蓉含露時，秀色波中溢。",
            "玉女襲朱裳，重重映皓質。",
            "晨霞耀丹景，片片明秋日。",
            "蘭澤多衆芳，妍姿不相匹。"
        ],
        "title": "思平泉樹石雜詠一十首 重臺芙蓉",
        "id": "ccf1ca36-a813-4a01-958b-9bce9ce5ae83"
    },
    {
        "author": "李德裕",
        "paragraphs": [
            "余心憐白鷺，潭上日相依。",
            "拂石疑星落，凌風似雪飛。",
            "碧沙常獨立，清景自忘歸。",
            "所樂惟煙水，徘徊戀釣磯。"
        ],
        "title": "思平泉樹石雜詠一十首 白鷺鶿",
        "id": "fef0203b-eed3-4cf6-aeeb-62707ac855e8"
    },
    {
        "author": "李德裕",
        "paragraphs": [
            "昔日任公子，期年釣此魚。",
            "無由見成岳，聊喜識專車。",
            "皎皎連霜月，高高映碧渠。",
            "陶潛雖好事，觀海只披圖。"
        ],
        "title": "思平泉樹石雜詠一十首 海魚骨",
        "id": "b2afed80-f205-46c2-9c85-70ed40845509"
    },
    {
        "author": "李德裕",
        "paragraphs": [
            "桂舟蘭作枻，芬芳皆絕世。",
            "只可弄潺湲，焉能濟大川。",
            "樹懸涼夜月，風散碧潭煙。",
            "未得同魚子，菱歌共扣舷。"
        ],
        "title": "思平泉樹石雜詠一十首 泛池舟",
        "id": "727bbbc2-f83b-4c44-a0a3-ba34176b9ab2"
    },
    {
        "author": "李德裕",
        "paragraphs": [
            "無輕舴艋舟，始自鴟夷子。",
            "雙闕挂朝衣，五湖極煙水。",
            "時遊杏壇下，乍入湘川裏。",
            "永日歌濯纓，超然謝塵滓。"
        ],
        "title": "思平泉樹石雜詠一十首 舴艋舟",
        "id": "18862695-afad-4b39-9e30-13595c947f99"
    },
    {
        "author": "李德裕",
        "paragraphs": [
            "釣瀨水漣漪，富春山合沓。",
            "松上夜猿鳴，谷中清響合。",
            "衝網忽見羈，故山從此辭。",
            "無由碧潭飲，爭接綠蘿枝。"
        ],
        "title": "思平泉樹石雜詠一十首 二猿",
        "id": "edcec266-bb0e-463e-a84c-849192e218a9"
    },
    {
        "author": "李德裕",
        "paragraphs": [
            "閑思昔歲事，忽忽念伊川。",
            "乘月步秋坂，滿山聞石泉。",
            "回塘碧潭映，高樹綠蘿懸。",
            "露下呌田鶴，風來嘶晚蟬。",
            "懷茲長在夢，歸去且無緣。",
            "幽谷人未至，蘭苕應更鮮。"
        ],
        "title": "思在山居日偶成此詠邀松陽子同作",
        "id": "9201b478-aece-4771-af96-3e860d0c4ad5"
    },
    {
        "author": "李德裕",
        "paragraphs": [
            "出谷纔浮芥，中園已濫觴。",
            "逶迤過竹塢，浩淼走蘭塘。",
            "夜靜聞魚躍，風微見鴈翔。",
            "從茲東向海，可泛濟川航。"
        ],
        "title": "重憶山居六首 平泉源",
        "id": "12496f02-3efa-4bf7-8368-9b23850fa5a3"
    },
    {
        "author": "李德裕",
        "paragraphs": [
            "雞鳴日觀望，遠與扶桑對。",
            "滄海似鎔金，衆山如點黛。",
            "遙知碧峰首，獨立煙嵐內。",
            "此石依五松，蒼蒼幾千載。"
        ],
        "tags": [
            "泰山"
        ],
        "title": "重憶山居六首 泰山石",
        "id": "faaf019b-5e60-4094-a7a6-754762ed30df"
    },
    {
        "author": "李德裕",
        "paragraphs": [
            "十二峰前月，三聲猿夜愁。",
            "此中多怪石，日夕漱寒流。",
            "必是歸星渚，先求歷斗牛。",
            "還疑煙雨霽，髣髴是嵩丘。"
        ],
        "title": "重憶山居六首 巫山石",
        "id": "be29ee26-6ba1-471d-b9d3-948cc2fa4055"
    },
    {
        "author": "李德裕",
        "paragraphs": [
            "龍伯釣鼇時，蓬萊一峰坼。",
            "飛來碧海畔，遂與三山隔。",
            "其下多長溪，潺湲淙亂石。",
            "知君分如此，贈逾荆山璧。"
        ],
        "title": "重憶山居六首 羅浮山",
        "id": "b6ccc575-b4f1-4027-b442-811fc39a451d"
    },
    {
        "author": "李德裕",
        "paragraphs": [
            "常疑六合外，未信漆園書。",
            "及此聞溪漏，方欣驗尾閭。",
            "大哉天地氣，呼吸有盈虛。",
            "美石勞相贈，瓊瑰自不如。"
        ],
        "title": "重憶山居六首 漏潭石",
        "id": "805feea3-9669-4ea8-a097-d50534875e13"
    },
    {
        "author": "李德裕",
        "paragraphs": [
            "嚴光隱富春，山色谿又碧。",
            "所釣不在魚，揮綸以自適。",
            "余懷慕君子，且欲坐潭石。",
            "持此返伊川，悠然慰衰疾。"
        ],
        "title": "重憶山居六首 釣石",
        "id": "261752fa-18b4-40f4-8014-c470041ba395"
    },
    {
        "author": "李德裕",
        "paragraphs": [
            "衰疾常懷土，郊園欲掩扉。",
            "雖知明目地，不及有身歸。",
            "鞏樹秋陰遍，伊原霽色微。",
            "此生看白首，良願已應違。"
        ],
        "title": "懷伊川郊居",
        "id": "0a084f7d-f42e-4381-a3ba-208cd7b0e0cc"
    },
    {
        "author": "李德裕",
        "paragraphs": [
            "忽憶巖中雪，誰人拂薜蘿。",
            "竹梢低未舉，松蓋偃應多。",
            "山溜隨冰落，林麕帶霰過。",
            "不勞聞鶴語，方奏苦寒歌。"
        ],
        "title": "晨起見雪憶山居",
        "id": "19a66e68-70db-4b33-b62e-b2828037323e"
    },
    {
        "author": "李德裕",
        "paragraphs": [
            "今日初春暖，山中事若何。",
            "雪開喧鳥至，澌散躍魚多。",
            "幽翠生松栝，輕煙起薜蘿。",
            "柴扉常晝掩，惟有野人過。"
        ],
        "title": "憶平泉雜詠 憶初暖",
        "id": "691e9ad8-895a-4613-95f9-a006846938e6"
    },
    {
        "author": "李德裕",
        "paragraphs": [
            "昔年將出谷，幾日對辛夷。",
            "倚樹憐芳意，攀條惜歲滋。",
            "清陰須暫憩，秀色正堪思。",
            "只待揮金日，慇懃泛羽巵。"
        ],
        "title": "憶平泉雜詠 憶辛夷",
        "id": "16051d12-58a3-4822-9206-4f6697994051"
    },
    {
        "author": "李德裕",
        "paragraphs": [
            "寒塘數樹梅，常近臘前開。",
            "雪映緣巖竹，香侵泛水苔。",
            "遙思清景暮，還有野禽來。",
            "誰是攀枝客，茲辰醉始迴。"
        ],
        "title": "憶平泉雜詠 憶寒梅",
        "id": "12029f03-2eaa-44eb-9944-e95e1f178cd8"
    },
    {
        "author": "李德裕",
        "paragraphs": [
            "野人清旦起，掃雪見蘭芽。",
            "始畎春泉入，惟愁暮景斜。",
            "未抽萱草葉，纔發欵冬花。",
            "誰念江潭老，中宵旅夢賒。"
        ],
        "title": "憶平泉雜詠 憶藥欄",
        "id": "2fb8af5d-a5b4-442e-a9c1-e3f42a2d154f"
    },
    {
        "author": "李德裕",
        "paragraphs": [
            "谷中春日暖，漸憶掇茶英。",
            "欲及清明火，能銷醉客酲。",
            "松花飄鼎泛，蘭氣入甌輕。",
            "飲罷閑無事，捫蘿溪上行。"
        ],
        "title": "憶平泉雜詠 憶茗芽",
        "id": "3b70daa4-ed82-4ba5-8dc0-6345d6542862"
    },
    {
        "author": "李德裕",
        "paragraphs": [
            "雖遊洛陽道，未識故園花。",
            "曉憶東谿雪，晴思冠嶺霞。",
            "谷深蘭色秀，村迥柳陰斜。",
            "悵望龍門晚，誰知小隱家。"
        ],
        "title": "憶平泉雜詠 憶野花",
        "id": "50586423-6e02-4ebe-a4a9-1897f6ebdb80"
    },
    {
        "author": "李德裕",
        "paragraphs": [
            "春鳩鳴野樹，細雨入池塘。",
            "潭上花微落，溪邊草更長。",
            "梳風白鷺起，拂水綵鴛翔。",
            "最羨歸飛燕，年年在故鄉。"
        ],
        "title": "憶平泉雜詠 憶春雨",
        "id": "5db47599-0db5-4a4f-90f4-9f76b8d1036e"
    },
    {
        "author": "李德裕",
        "paragraphs": [
            "伊川新雨霽，原上見春山。",
            "緱嶺晴虹斷，龍門宿鳥還。",
            "牛羊平野外，桑柘夕煙間。",
            "不及鄉園叟，悠悠盡日閑。"
        ],
        "title": "憶平泉雜詠 憶晚眺",
        "id": "dd98fea1-e19b-4351-9146-f8dbbe56484c"
    },
    {
        "author": "李德裕",
        "paragraphs": [
            "遙聞碧潭上，春晚紫藤開。",
            "水似晨霞照，林疑綵鳳來。",
            "清香凝島嶼，繁豔映莓苔。",
            "金谷如相並，應將錦帳回。"
        ],
        "title": "憶平泉雜詠 憶新藤",
        "id": "59deff5a-0aef-479c-831b-b08119cc2119"
    },
    {
        "author": "李德裕",
        "paragraphs": [
            "郊外杏花坼，林間布穀鳴。",
            "原田春雨後，谿水夕流平。",
            "野老荷蓑至，和風吹草輕。",
            "無因共沮溺，相與事巖耕。"
        ],
        "title": "憶平泉雜詠 憶春耕",
        "id": "0c58fe99-845d-485b-aac7-c69b1c22aed4"
    },
    {
        "author": "李德裕",
        "paragraphs": [
            "未謝留侯疾，常懷仲蔚園。",
            "閑謠紫芝曲，歸夢赤松村。",
            "忽改蓬蒿色，俄吹黍谷暄。",
            "多慙孔北海，傳教及衡門。"
        ],
        "title": "余所居平泉村舍近蒙韋常侍大尹特改嘉名因寄詩以謝",
        "id": "6ac62507-ef98-47a5-a05a-17a6a9dc16a3"
    },
    {
        "author": "李德裕",
        "paragraphs": [
            "忽聞樵客語，暫慰野人心。",
            "幽徑芳蘭密，閑庭秀木深。",
            "麕䴥來澗底，鳧鵠遍川潯。",
            "誰念滄溟上，歸歟起歎音。"
        ],
        "title": "山信至說平泉別墅草木滋長地轉幽深悵然思歸復此作",
        "id": "5aa27f6a-e4f2-4cc6-ad53-a41d7d552b57"
    },
    {
        "author": "李德裕",
        "paragraphs": [
            "聞君採奇石，剪斷赤城霞。",
            "潭上倒虹影，波中搖日華。",
            "仙巖接絳氣，谿路雜桃花。",
            "若值客星去，便應隨海槎。"
        ],
        "title": "臨海太守惠予赤城石報以是詩",
        "id": "c376716e-14a2-4ef3-99eb-f6ab69daff67"
    },
    {
        "author": "李德裕",
        "paragraphs": [
            "黃河西繞郡城流，上巳應無祓禊遊。",
            "爲憶淥江春水色，更無宵夢向吳州。"
        ],
        "tags": [
            "黄河"
        ],
        "title": "上巳憶江南禊事",
        "id": "3d23c60b-3b57-42b4-89b8-09d75abcf2d7"
    },
    {
        "author": "李德裕",
        "paragraphs": [
            "自有此山川，於今幾太守。",
            "近世二千石，畢公宣化厚。",
            "丞相量納川，平陽氣衝斗。",
            "三賢若時雨，所至躋仁壽。"
        ],
        "title": "北固懷古",
        "id": "158a48fd-893a-4adb-a193-4d769711bf6b"
    },
    {
        "author": "李德裕",
        "paragraphs": [
            "遠謫南荒一病身，停舟暫弔汨羅人。",
            "都緣靳尚圖專國，豈是懷王厭直臣。",
            "萬里碧潭秋景靜，四時愁色野花新。",
            "不勞漁父重相問，自有招魂拭淚巾。"
        ],
        "title": "汨羅",
        "id": "57c0cd57-397e-4054-86d7-24b6a6842efa"
    },
    {
        "author": "李德裕",
        "paragraphs": [
            "冬逐更籌盡，春隨斗柄回。",
            "寒暄一夜隔，客鬢兩年催。"
        ],
        "title": "嶺外守歲",
        "id": "a98dc8fa-b3c5-4d0b-94c7-ad13ade4ccb8"
    },
    {
        "author": "李德裕",
        "paragraphs": [
            "昔日徵黃綺，余慚在鳳池。",
            "今來招隱士，恨不見瓊枝。"
        ],
        "title": "記韋楚老不遇",
        "id": "7e87a58e-fce7-4ef4-9d68-26b7cb3985ec"
    },
    {
        "author": "李德裕",
        "paragraphs": [
            "下馬荒堦日欲曛，潺潺石溜靜中聞。",
            "鳥啼花發人聲絕，寂寞山窗掩白雲。"
        ],
        "title": "題柳郎中故居",
        "id": "137687e4-9cf2-4f1b-a168-214b6a568f8a"
    },
    {
        "author": "李德裕",
        "paragraphs": [
            "嵩少心期杳莫攀，好山聊復一開顏。",
            "明朝便是南荒路，更上層樓望故關。"
        ],
        "title": "盤陀嶺驛樓",
        "id": "41c4e91e-fdc9-4eae-b04c-f0a8a9b40c26"
    },
    {
        "author": "李德裕",
        "paragraphs": [
            "檢經求綠字，憑酒借紅顏。",
            "君不見秋山寂歷風飆歇，半夜青崖吐明月。",
            "寒光乍出松篠間，萬籟蕭蕭從此發。",
            "忽聞歌管吟朔風，精魂想在幽巖中。",
            "銀花懸院榜，神撼引鈴縧。",
            "葳蕤輕風裏，若銜若垂何可擬。",
            "自從一夢高唐後，可是無人勝楚王。",
            "牛羊具特俎，心悟覺身勞。",
            "雲中棄寶刀，久閑生䏶肉。",
            "多壽長眉毫，書空蹺足睡。",
            "路險側身行，誰家幼女敲筯歌。",
            "何處丁妻點燈織，魚蝦集橘市。",
            "休咎占人甲，挨持見天丁。",
            "洛下推年少，山東許地高。",
            "世上文章士，誰爲第一人。",
            "老生誇隱拙，時輩毀尖新。",
            "𭲟濴寒深百尺，奇觚率爾操。",
            "諷諫欣然納。"
        ],
        "title": "句",
        "id": "10d7069b-c2af-4350-ad52-41bc0b927b49"
    },
    {
        "author": "熊孺登",
        "paragraphs": [
            "賤子守柴荆，誰人記姓名。",
            "風雲千騎降，草木一陽生。",
            "禮異江河動，歡殊里巷驚。",
            "稱觴容侍坐，看竹許同行。",
            "遇覺滄溟淺，恩疑太嶽輕。",
            "盡搜天地物，無諭此時情。"
        ],
        "title": "至日荷李常侍過郊居",
        "id": "5a854bf0-ae31-49a9-9dbc-caf2a34eb461"
    },
    {
        "author": "熊孺登",
        "paragraphs": [
            "杳杳復蒼然，無雲日暮天。",
            "象分青氣外，景盡赤霄前。",
            "漸吐星河色，遙生水木煙。",
            "從容難附麗，顧步欲澄鮮。",
            "但見收三素，何能測上玄。",
            "應非暫呈瑞，不許出山川。"
        ],
        "title": "日暮天無雲",
        "id": "f5e2ca2f-9094-4b19-a87a-23b411269a9f"
    },
    {
        "author": "熊孺登",
        "paragraphs": [
            "已被月知處，斬新風到來。",
            "無人伴幽境，多取木蘭栽。"
        ],
        "title": "新成小亭月夜",
        "id": "46ace8a4-b7d0-482d-99c2-3d06a2309379"
    },
    {
        "author": "熊孺登",
        "paragraphs": [
            "更添十歲應爲相，歲酒從今把未休。",
            "聞得一毛添五色，眼看相逐鳳池頭。"
        ],
        "title": "和竇中丞歲酒喜見小男兩歲",
        "id": "7e6cbbb7-bb2b-44fc-9872-de4caa63bf40"
    },
    {
        "author": "熊孺登",
        "paragraphs": [
            "東風潑火雨新休，舁盡春泥掃雪溝。",
            "走馬犢車當御路，漢陽公主謝雞毬。"
        ],
        "title": "寒食",
        "id": "d3eb132b-a28e-4818-8365-8108de95eb53"
    },
    {
        "author": "熊孺登",
        "paragraphs": [
            "雲身自在山山去，何處靈山不是歸？日暮寒林投古寺，雪花飛滿水田衣。"
        ],
        "title": "送僧遊山",
        "id": "3ac4bc63-1f26-43ca-ae56-a1e19183ae21"
    },
    {
        "author": "熊孺登",
        "paragraphs": [
            "八行銀字非常草，六出天花盡是梅。",
            "無所與陳童子別，雪中辛苦遠山來。"
        ],
        "title": "雪中荅僧書",
        "id": "af75cd78-0728-47b7-bada-4d86c17246ba"
    },
    {
        "author": "熊孺登",
        "paragraphs": [
            "利及生人無更爲，落花流水舊城池。",
            "逍遙樓上雕龍字，便是羊公墮淚碑。"
        ],
        "title": "題逍遙樓傷故韋大夫",
        "id": "425c8711-eba2-4dc9-b5c3-63551e442509"
    },
    {
        "author": "熊孺登",
        "paragraphs": [
            "但恐紅塵虛白首，寧論蹇逸分先後。",
            "莫占鶯花笑寂寥，長安春色年年有。"
        ],
        "title": "戲贈費冠卿",
        "id": "0d1cab24-322f-4541-83cd-3989e646218e"
    },
    {
        "author": "熊孺登",
        "paragraphs": [
            "江逢九派人將別，猨到三聲月爲秋。",
            "不知相見更何日，此夜少年堪白頭。"
        ],
        "title": "與左興宗湓城別",
        "id": "d3a9e265-1ee6-41cb-93ea-97c926a08426"
    },
    {
        "author": "熊孺登",
        "paragraphs": [
            "一年秪有今宵月，盡上江樓獨病眠。",
            "寂寞竹窗閑不閉，夜深斜影到牀前。"
        ],
        "title": "八月十五夜臥疾",
        "id": "3be54319-2e12-4990-90b4-18fe94de3517"
    },
    {
        "author": "熊孺登",
        "paragraphs": [
            "漢家遺事今宵見，楚郭明燈幾處張。",
            "深夜行歌聲絕後，紫姑神下月蒼蒼。"
        ],
        "title": "正月十五日",
        "id": "6eeef00c-d99d-4f78-8d1b-e68dda63d885"
    },
    {
        "author": "熊孺登",
        "paragraphs": [
            "水自山阿繞坐來，珊瑚臺上木綿開。",
            "欲知舉目無情罰，一片花流酒一杯。"
        ],
        "title": "曲池陪宴即事上竇中丞",
        "id": "ea08d350-3d1f-46a0-934f-3dffd9c5df36"
    },
    {
        "author": "熊孺登",
        "paragraphs": [
            "仁傑淫祠廢欲無，枯楓老櫟兩三株。",
            "神烏慣得商人食，飛趂征帆過蠡湖。"
        ],
        "title": "董監廟",
        "id": "fc4163c1-1ab3-4d39-a2ac-1edc318d82f9"
    },
    {
        "author": "熊孺登",
        "paragraphs": [
            "一見清容愜素聞，有人傳是紫陽君。",
            "來時玉女裁春服，翦破湘山幾片雲。"
        ],
        "title": "贈侯山人",
        "id": "940eed81-f316-4ce4-91ec-6133b3dc0053"
    },
    {
        "author": "熊孺登",
        "paragraphs": [
            "故人交趾去從軍，應笑狂生揮陣雲。",
            "省得蔡州今日事，舊曾都護帳前聞。"
        ],
        "title": "送馬判官赴安南",
        "id": "0ae0d493-0303-4bad-8e1e-47618616b9a0"
    },
    {
        "author": "熊孺登",
        "paragraphs": [
            "旃檀刻像今猶少，白石鐫經古未曾。",
            "歸去更尋翻譯寺，前山應遇鴈門僧。"
        ],
        "title": "送準上人歸石經院",
        "id": "6e1a37f4-5102-43bd-a77c-564a8c009ca4"
    },
    {
        "author": "熊孺登",
        "paragraphs": [
            "拜掃無過骨肉親，一年唯此兩三辰。",
            "冢頭莫種有花樹，春色不關泉下人。"
        ],
        "title": "寒食野望",
        "id": "86979e4a-c861-428f-b333-b4f4a82f4f6d"
    },
    {
        "author": "熊孺登",
        "paragraphs": [
            "水生風熟布帆新，只見公程不見春。",
            "應被百花撩亂笑，比來天地一閑人。"
        ],
        "title": "祗役遇風謝湘中春色",
        "id": "7e371811-fcc1-4621-b150-a16b614468b9"
    },
    {
        "author": "熊孺登",
        "paragraphs": [
            "江流如箭月如弓，行盡三湘數夜中。",
            "無那子規知向蜀，一聲聲似怨春風。"
        ],
        "title": "湘江夜泛",
        "id": "0dce9802-f272-4056-8b28-2726e55f5ade"
    },
    {
        "author": "熊孺登",
        "paragraphs": [
            "日夜朝宗來萬里，共憐江水引蕃心。",
            "若論巴峽愁人處，猨比灘聲是好音。"
        ],
        "title": "蜀江水",
        "id": "44c219c5-cf2c-46c5-b680-4b2d201ce577"
    },
    {
        "author": "熊孺登",
        "paragraphs": [
            "龍韜能致虎符分，萬里霜臺壓瘴雲。",
            "蕃客不須愁海路，波神今伏馬將軍。"
        ],
        "title": "寄安南馬中丞",
        "id": "017629b3-5b29-49b9-9f83-86feb3a7ff00"
    },
    {
        "author": "熊孺登",
        "paragraphs": [
            "武陵樓上春長早，甘子堂前花落遲。",
            "楚樂怪來聲競起，新歌盡是大夫詞。"
        ],
        "title": "甘子堂陪宴上韋大夫",
        "id": "ec75a12e-606e-460c-8d3d-859e2a583bda"
    },
    {
        "author": "熊孺登",
        "paragraphs": [
            "家占溪南千箇竹，地臨湖上一羣山。",
            "漁船多在馬長放，出處自由閑不閑。"
        ],
        "title": "青溪村居二首 一",
        "id": "c64f0074-8f80-4839-82aa-54895e242fdb"
    },
    {
        "author": "熊孺登",
        "paragraphs": [
            "深樹黃[鸝]曉一聲，林西江上月猶明。",
            "野人早起無他事，貪繞沙泉看笋生。"
        ],
        "title": "青溪村居二首 二",
        "id": "83e95aa1-77e2-4d4c-8f5d-9a1c3ac65d67"
    },
    {
        "author": "熊孺登",
        "paragraphs": [
            "征鞍欲上醉還留，南浦春生百草頭。",
            "丞相新裁別離曲，聲聲飛出舊梁州。"
        ],
        "title": "奉和興元鄭相公早春送楊侍郎",
        "id": "843a96bd-6aa8-43bc-b0ca-c6d2f25693ec"
    },
    {
        "author": "熊孺登",
        "paragraphs": [
            "能騎竹馬辨西東，未省煙花暫不同。",
            "第一早歸春欲盡，廬山好看過湖風。"
        ],
        "tags": [
            "庐山"
        ],
        "title": "送舍弟孺復往廬山",
        "id": "9522d29d-f489-4b7f-ba58-d741b60a2f12"
    },
    {
        "author": "熊孺登",
        "paragraphs": [
            "若爲相見還分散，翻覺浮雲亦不閑。",
            "何處留師暫且住，家貧唯有坐中山。"
        ],
        "title": "野別留少微上人",
        "id": "cb4b2fc0-ce53-4570-8f10-6c6b71ee6cac"
    },
    {
        "author": "熊孺登",
        "paragraphs": [
            "碑折松枯山火燒，夜臺從閉不曾朝。",
            "那將逝者比流水，流水東流逢上潮。"
        ],
        "title": "經古墓",
        "id": "f680d452-eee6-47f9-91e5-58d07bff29de"
    },
    {
        "author": "熊孺登",
        "paragraphs": [
            "詩句能生世界春，僧家更有姓湯人。",
            "況聞暗憶前朝事，知是修行第幾身。"
        ],
        "title": "贈靈徹上人",
        "id": "bf4f2dfe-b4cb-41f7-993c-ac415ea11f4b"
    },
    {
        "author": "熊孺登",
        "paragraphs": [
            "三月踏青能幾日，百回添酒莫辭頻。",
            "看君到臥楊花裏，始覺春光爲醉人。"
        ],
        "title": "春郊醉中贈章八元",
        "id": "8995d335-d4de-40ac-9e2a-e37db1d5cd91"
    },
    {
        "author": "李涉",
        "paragraphs": [
            "尼父未適魯，屢屢倦迷津。",
            "徒懷教化心，紆鬱不能伸。",
            "一遇知己言，萬方始喧喧。",
            "至今百王則，孰不挹其源。"
        ],
        "title": "懷古",
        "id": "0dd55a4b-9489-4fb8-a948-3e5550372f6f"
    },
    {
        "author": "李涉",
        "paragraphs": [
            "大智思濟物，道行心始休。",
            "垂綸自消息，歲月任春秋。",
            "紂虐武既賢，風雲固可求。",
            "順天行殺機，所向協良謀。",
            "況以丈人師，將濟安川流。",
            "何勞問枯骨，再取陰陽籌。",
            "霸國不務仁，兵戈恣相酬。",
            "空令渭水迹，千古獨悠悠。"
        ],
        "title": "詠古",
        "id": "b098ed67-25f5-43e3-ab71-d3ebec7caa1a"
    },
    {
        "author": "李涉",
        "paragraphs": [
            "翠壁開天池，青崖列雲樹。",
            "冰容不可狀，杳若清河霧。",
            "常聞先生教，指示秦儀路。",
            "二子才不同，逞詞過尺度。",
            "偶因從吏役，遠到冥棲處。",
            "松月想舊山，煙霞了如故。",
            "未遑鍊金鼎，日覺容光暮。",
            "萬慮隨境生，何由返真素。",
            "寂寞天籟息，清逈鳥聲曙。",
            "迴首望重重，無期挹風馭。"
        ],
        "title": "題清溪鬼谷先生舊居",
        "id": "1f4f0ec0-15a2-405b-a0c0-b29328a660a1"
    },
    {
        "author": "李涉",
        "paragraphs": [
            "隋氏造宮闕，峨峨倚雲煙。",
            "搜奇竭四海，立制謀千年。",
            "秦兵半夜來，烈火焚高臺。",
            "萬人聚筋血，一旦爲塵埃。",
            "君看汴河路，尚說隋家柳。",
            "但問哭陵人，秋草沒來久。"
        ],
        "title": "感興",
        "id": "343c239c-b223-409d-a7c8-39adbeda60ce"
    },
    {
        "author": "李涉",
        "paragraphs": [
            "湘江煙水深，沙岸隔楓林。",
            "何處鷓鴣飛，日斜斑竹陰。",
            "二女空垂淚，三閭枉自沉。",
            "惟有鷓鴣啼，獨傷行客心。"
        ],
        "title": "鷓鴣詞二首 一",
        "id": "c71c6d07-b995-45d0-8a4c-6e52d666025b"
    },
    {
        "author": "李涉",
        "paragraphs": [
            "越岡連越井，越鳥更南飛。",
            "何處鷓鴣啼，夕煙東嶺歸。",
            "嶺外行人少，天涯北客稀。",
            "鷓鴣啼別處，相對淚沾衣。"
        ],
        "title": "鷓鴣詞二首 二",
        "id": "ad840d0b-010c-4354-8102-23ff0d3a9a57"
    },
    {
        "author": "李涉",
        "paragraphs": [
            "無奈牧童何，放牛喫我竹。",
            "隔林呼不譍，呌笑如生鹿。",
            "欲報田舍翁，更深不歸屋。"
        ],
        "title": "山中",
        "id": "7b5ccf33-1111-4a85-83e3-2f8c2dfee85c"
    },
    {
        "author": "李涉",
        "paragraphs": [
            "章華臺南莎草齊，長河柳色連金堤。",
            "青樓曈曨曙光蚤，梨花滿巷鶯新啼。",
            "章臺玉顏年十六，小來能唱西梁曲。",
            "教坊大使久知名，郢上詞人歌不足。",
            "少年才子心相許，夜夜高堂夢雲雨。",
            "五銖香帔結同心，三寸紅牋替傳語。",
            "緣池並戲雙鴛鴦，田田翠葉紅蓮香。",
            "百年恩愛兩相許，一夕不見生愁腸。",
            "上清仙女徵遊伴，欲從湘靈住河漢。",
            "只愁陵谷變人寰，空歎桑田歸海岸。",
            "願分精魄定形影，永似銀壺挂金井。",
            "召得丹青絕世工，寫真與身真相同。",
            "忽然相對兩不語，疑是妝成來鏡中。",
            "豈期人願天不違，雲軿却駐從山歸。",
            "畫圖封裹寄箱篋，洞房豔豔生光輝。",
            "良人翻作東飛翼，却遣江頭問消息。",
            "經年不得一封書，翠幕雲屏遶空壁。",
            "結客有少年，名總身姓江。",
            "征帆三千里，前月發豫章。",
            "知我別時言，識我馬上郎。",
            "恨無羽翼飛，使我徒怨滄波長。",
            "開篋取畫圖，寄我形影與客將。",
            "如今憔悴不相似，恐君重見生悲傷。",
            "蒼梧九疑在何處，斑斑竹淚連瀟湘。"
        ],
        "title": "寄荆娘寫真",
        "id": "b11b4329-af6c-4005-9a6b-889ead1d6a62"
    },
    {
        "author": "李涉",
        "paragraphs": [
            "我有神劒異人與，暗中往往精靈語。",
            "識者知從東海來，來時一夜因風雨。",
            "長河臨曉北斗殘，秋水露背青螭寒。",
            "昨夜大梁城下宿，不借𨁂跌光顏看。",
            "刃邊颯颯塵沙缺，瘢痕半是蛟龍血。",
            "雷煥張華久已無，沉冤知向何人說。",
            "我有愛弟都九江，一條直氣今無雙。",
            "青光好去莫惆悵，必斬長鯨須少壯。"
        ],
        "title": "與弟渤新羅劒歌",
        "id": "88882037-a112-4b54-b424-93fe286f92bf"
    },
    {
        "author": "李涉",
        "paragraphs": [
            "綺羅香風翡翠車，清明獨傍芙蓉渠。",
            "上有雲鬟洞仙女，垂羅掩縠煙中語。",
            "風月頻驚桃李時，滄波久別鴛鴻侶。",
            "欲傳一札孤飛翼，山長水遠無消息。",
            "却鎖重門一院深，半夜空庭明月色。"
        ],
        "title": "六歎 一",
        "id": "145c6cc3-53ec-43b1-8162-290f3fe73e95"
    },
    {
        "author": "李涉",
        "paragraphs": [
            "深院梧桐夾金井，上有轆轤青絲索。",
            "美人清晝汲寒泉，寒泉欲上銀缾落。",
            "迢迢碧甃千餘尺，竟日倚闌空歎息。",
            "惆悵不來照明鏡，却掩洞房抱寂寂。"
        ],
        "title": "六歎 二",
        "id": "3724d7b6-b2a4-4325-9adb-ab513afbed22"
    },
    {
        "author": "李涉",
        "paragraphs": [
            "漢臣一沒丁零塞，牧羊西過陰沙外。",
            "朝憑南鴈信難回，夜望北辰心獨在。",
            "漢家茅土橫九州，高門長戟封王侯。",
            "但將鐘鼓悅私愛，肯以犬羊爲國羞。",
            "夜宿寒雲臥冰雪，嚴風觸刃垂旌節。",
            "丁年奉使白頭歸，泣盡李陵衣上血。"
        ],
        "title": "六歎 三",
        "id": "09e35871-4478-4c35-ac32-81e401b05360"
    },
    {
        "author": "李涉",
        "paragraphs": [
            "釣魚朅來春日暖，沿溪不厭舟行緩。",
            "野竹初栽碧玉長，澄潭欲下青絲短。",
            "昔人避世兼避讐，暮棲雲外朝悠悠。",
            "我今無事亦如此，赤鯉忽到長竿頭。",
            "汎汎隨波凡幾里，碧莎如煙沙似砥。",
            "瘦壁橫空怪石危，山花鬬日禽爭水。",
            "有時帶月歸扣舷，身閑自是漁家仙。"
        ],
        "title": "春山三朅來 一",
        "id": "2492153c-d2ed-4dae-a398-248f53e1c711"
    },
    {
        "author": "李涉",
        "paragraphs": [
            "山上朅來採新茗，新花亂發前山頂。",
            "瓊英動搖鍾乳碧，業業高下隨崖嶺。",
            "未必蓬萊有仙藥，能向鼎中雲漠漠。",
            "越甌遙見裂鼻香，欲覺身輕騎白鶴。"
        ],
        "title": "春山三朅來 二",
        "id": "1c09f945-fce3-481d-abfb-8e29b13e70b6"
    },
    {
        "author": "李涉",
        "paragraphs": [
            "採藥朅來藥苗盛，藥生只傍行人徑。",
            "世人重耳不重目，指似藥苗心不足。",
            "野客住山三十載，妻兒共寄浮雲外。",
            "小男學語便分別，已辯君臣知匹配。",
            "都市廣長開大鋪，疾來求者多相悞。",
            "見說韓康舊姓名，識之不識先相怒。"
        ],
        "title": "春山三朅來 三",
        "id": "b68143da-8bbd-4bb7-8989-fde18ff51aa9"
    },
    {
        "author": "李涉",
        "paragraphs": [
            "朝牧牛，牧牛下江曲。",
            "夜牧牛，牧牛度村谷。",
            "荷蓑出林春雨細，蘆管臥吹莎草綠。",
            "亂插蓬蒿箭滿腰，不怕猛虎欺黃犢。"
        ],
        "tags": [
            "儿童",
            "讽刺"
        ],
        "title": "牧童詞",
        "id": "6ff463a1-0105-4abb-a798-d6583a427af0"
    },
    {
        "author": "李涉",
        "paragraphs": [
            "與君兄弟匡嶺故，與君相逢揚子渡。",
            "白浪南分吳塞雲，綠楊深入隋宮路。",
            "隋家文物今雖改，舞館歌臺基尚在。",
            "煬帝陵邊草木深，汴河流水空歸海。",
            "古今悠悠人自別，此地繁華終未歇。",
            "大道青樓夾翠煙，瓊墀繡帳開明月。",
            "與君一言兩相許，外捨形骸中爾女。",
            "揚州歌酒不可追，洛神映箔湘妃語。",
            "白馬黃金爲身置，誰能獨羨他人醉。",
            "暫到香爐一夕間，能展愁眉百世事。",
            "君看白日光如箭，一度別來顏色變。",
            "早謀侯印佩腰間，莫遣看花鬢如霰。"
        ],
        "title": "醉中贈崔膺",
        "id": "eb2b7ed7-2003-4c2d-a0f1-ca154b7db0ce"
    },
    {
        "author": "李涉",
        "paragraphs": [
            "十年蹭蹬爲逐臣，鬢毛白盡巴江春。",
            "鹿鳴猨嘯雖寂寞，水蛟山魅多精神。",
            "山瘧困中聞有赦，死灰不望光陰借。",
            "半夜州符喚牧童，虛教衰病生驚怕。",
            "巫峽洞庭千里餘，蠻陬水國何親疎。",
            "由來真宰不宰我，徒勞歎者懷吹噓。",
            "霸橋昔與張生別，萬變桑田何處說。",
            "龍蛇縱在沒泥塗，長衢却爲駑駘設。",
            "愛君氣堅風骨峭，文章真把江淹笑。",
            "洛下諸生懼刺先，烏鳶不得齊鷹鷂。",
            "岳陽西南湖上寺，水閣松房遍文字。",
            "新釘張生一首詩，自餘吟著皆無味。",
            "策馬前途須努力，莫學龍鍾虛歎息。"
        ],
        "tags": [
            "洞庭湖"
        ],
        "title": "岳陽別張[祜]",
        "id": "fead2d67-502b-4d65-9654-91184c8bb0e6"
    },
    {
        "author": "李涉",
        "paragraphs": [
            "憶昨天台尋石梁，赤城枕下看扶桑。",
            "金烏欲上海如血，翠色一點蓬萊光。",
            "安期先生不可見，蓬萊目極滄海長。",
            "回舟偶得風水便，煙帆數夕歸瀟湘。",
            "瀟湘水清巖嶂曲，夜宿朝遊常不足。",
            "一自無名身事閑，五湖雲月偏相屬。",
            "進者恐不榮，退者恐不深。",
            "魚遊鳥逝兩雖異，彼此各有遂生心。",
            "身解耕耘妾能織，歲晏飢寒免相逼。",
            "稚子纔年七歲餘，漁樵一半分渠力。",
            "吾友從軍在河上，腰佩吳鉤佐飛將。",
            "偶與嵩山道士期，西尋汴水來相訪。",
            "見君顏色猶憔悴，知君未展心中事。",
            "落日驅車出孟津，高歌共歎傷心地。",
            "洛邑秦城少年別，兩都陳事空聞說。",
            "漢家天子不東遊，古木行宮閉煙月。",
            "洛濱老翁年八十，西望殘陽臨水泣。",
            "自言生長開元中，武皇恩化親霑及。",
            "當時天下無甲兵，雖聞賦斂毫毛輕。",
            "紅車翠蓋滿衢路，洛中歡笑爭逢迎。",
            "一從戎馬來幽薊，山谷虎狼無捍制。",
            "九重宮殿閉豺狼，萬國生人自相噬。",
            "蹭蹬瘡痍今不平，干戈南北常縱橫。",
            "中原膏血焦欲盡，四郊貪將猶憑陵。",
            "秦中豪寵爭出羣，巧將言智寬明君。",
            "南山四皓不敢語，渭上釣人何足云。",
            "君不見昔時槐柳八百里，路傍五月清陰起。",
            "只今零落幾株殘，枯根半死黃河水。"
        ],
        "tags": [
            "黄河"
        ],
        "title": "寄河陽從事楊潛",
        "id": "bf2d56e6-f9a8-49d1-90a7-feb92bd667a0"
    },
    {
        "author": "李涉",
        "paragraphs": [
            "滕王閣上唱伊州，二十年前向此遊。",
            "半是半非君莫問，好山長在水長流。"
        ],
        "tags": [
            "滕王阁"
        ],
        "title": "重登滕王閣",
        "id": "d98614d7-0daa-4402-bf60-f57f5b1e42cb"
    },
    {
        "author": "李涉",
        "paragraphs": [
            "故人墳樹立秋風，伯道無兒跡便空。",
            "重到笙歌分散地，隔江吹笛月明中。"
        ],
        "title": "重到襄陽哭亡友韋壽朋",
        "id": "530f8fa6-4dbf-45ee-835c-dc3ccfa5f7af"
    },
    {
        "author": "李涉",
        "paragraphs": [
            "十年謫宦鬼方人，三遇鴻恩始到秦。",
            "今日九衢騎馬望，却疑渾是剎那身。"
        ],
        "title": "再至長安",
        "id": "b0d7a1c5-77a0-4649-a5d1-1108cdcaec49"
    },
    {
        "author": "李涉",
        "paragraphs": [
            "冰作形容雪作眉，早知談論兩川知。",
            "如今不用空求佛，但把令狐宰相詩。"
        ],
        "title": "贈道器法師",
        "id": "10882d59-cdfe-4a9e-be58-c9b13c4b1a63"
    },
    {
        "author": "李涉",
        "paragraphs": [
            "慙君知我命龍鍾，一紙書來意萬重。",
            "正著白衣尋古寺，忽然郵遞到雲峰。"
        ],
        "tags": [
            "庐山"
        ],
        "title": "廬山得元侍御書",
        "id": "dbf696ea-8ec6-4def-b6d5-fa141c7324f9"
    },
    {
        "author": "李涉",
        "paragraphs": [
            "荆門灘急水潺潺，兩岸猨啼煙滿山。",
            "渡頭少年應官去，月落西陵望不還。"
        ],
        "title": "竹枝詞 一",
        "id": "ebcc4b96-a548-4985-ba37-bb72061b31ef"
    },
    {
        "author": "李涉",
        "paragraphs": [
            "巫峽雲開神女祠，綠潭紅樹影參差。",
            "不勞戍口初相問，無義灘頭剩別離。"
        ],
        "title": "竹枝詞 二",
        "id": "0d868411-1dfd-489e-8b26-5a0eb8eb944f"
    },
    {
        "author": "李涉",
        "paragraphs": [
            "石壁千重樹萬重，白雲斜掩碧芙蓉。",
            "昭君溪上年年月，偏照嬋娟色最濃。"
        ],
        "title": "竹枝詞 三",
        "id": "09e4f7bd-0468-4d40-a17d-eb5074624ad0"
    },
    {
        "author": "李涉",
        "paragraphs": [
            "十二峰頭月欲低，空聆灘上子規啼。",
            "孤舟一夜東歸客，泣向東風憶建溪。"
        ],
        "title": "竹枝詞 四",
        "id": "293a3a22-dcdf-41b6-a952-521c844c0add"
    },
    {
        "author": "李涉",
        "paragraphs": [
            "兩行客淚愁中落，萬樹山花雨後殘。",
            "君到揚州見桃葉，爲傳風水渡江難。"
        ],
        "title": "京口送朱晝之淮南",
        "id": "e4fd3ddc-578e-4335-b6e9-3acdd5e0e235"
    },
    {
        "author": "李涉",
        "paragraphs": [
            "終日昏昏醉夢間，忽聞春盡強登山。",
            "因過竹院逢僧話，又得浮生半日閑。"
        ],
        "tags": [
            "抒情",
            "人生"
        ],
        "title": "題鶴林寺僧舍",
        "id": "1efd4848-09d2-43aa-b910-d468606e6d7d"
    },
    {
        "author": "李涉",
        "paragraphs": [
            "南隨越鳥北燕鴻，松月三年別遠公。",
            "無限心中不平事，一宵清話又成空。"
        ],
        "title": "重過文上人院",
        "id": "c3ce341d-7ef5-4d02-8c1d-8e9a9568c1fe"
    },
    {
        "author": "李涉",
        "paragraphs": [
            "暫入松門拜祖師，殷勤再讀塔前碑。",
            "回頭忽向尋陽使，太守如今是惠持。"
        ],
        "title": "雙峰寺得舍弟書",
        "id": "db7f753e-846d-49cd-a5e2-b77039325e9c"
    },
    {
        "author": "李涉",
        "paragraphs": [
            "碧落真人著紫衣，始堪相並木蘭枝。",
            "今朝繞郭花看遍，盡是深村田舍兒。"
        ],
        "title": "木蘭花",
        "id": "45383a7a-52c1-40da-b41a-1d2f5f3cdba3"
    },
    {
        "author": "李涉",
        "paragraphs": [
            "每憶中林訪惠持，今來正遇早春時。",
            "自從休去無心事，唯向高僧說便知。"
        ],
        "title": "過招隱寺",
        "id": "ff3927c1-3a5a-4dfc-82b1-c3a6b9009745"
    },
    {
        "author": "李涉",
        "paragraphs": [
            "琉璃潭上新秋月，清淨泉中智惠珠。",
            "不似本宗疎二教，許過雲壑訪潛夫。"
        ],
        "title": "酬舉生許遇山居",
        "id": "e5004c92-9fba-4ea7-9882-434de508dd65"
    },
    {
        "author": "李涉",
        "paragraphs": [
            "野寺尋花春已遲，背巖唯有兩三枝。",
            "明朝攜酒猶堪賞，爲報春風且莫吹。"
        ],
        "title": "春晚遊鶴林寺寄使府諸公",
        "id": "c6240f3d-d285-473b-95ed-cba57a85f201"
    },
    {
        "author": "李涉",
        "paragraphs": [
            "宿雨初收草木濃，羣鴉飛散下堂鍾。",
            "長廊無事僧歸院，盡日門前獨看松。"
        ],
        "title": "題開聖寺",
        "id": "4d9dbc25-afa4-4316-95b6-abba6bd0f8c6"
    },
    {
        "author": "李涉",
        "paragraphs": [
            "漢使徵兵詔未休，兩行旌斾接揚州。",
            "試上高樓望春色，一年風景盡堪愁。"
        ],
        "title": "奉使淮南",
        "id": "826f1f6a-9ec6-4b55-897e-ba4962b9abde"
    },
    {
        "author": "李涉",
        "paragraphs": [
            "海繞重山江抱城，隋家宮苑此分明。",
            "居人不覺三吳恨，却笑關河又戰爭。"
        ],
        "title": "登北固山亭",
        "id": "fbc4b501-12f1-42ef-86be-3dc7ba768960"
    },
    {
        "author": "李涉",
        "paragraphs": [
            "望水尋山二里餘，竹林斜到地仙居。",
            "秋光何處堪消日，玄晏先生滿架書。"
        ],
        "title": "秋日過員太祝林園",
        "id": "8dcccebb-cacc-4c8f-a869-05ac6d48aaa9"
    },
    {
        "author": "李涉",
        "paragraphs": [
            "來往悲歡萬里心，多從此路計浮沈。",
            "皆緣不得空門要，舜葬蒼梧直至今。"
        ],
        "title": "題武關",
        "id": "eee8425b-6325-4e66-a22b-13b7979564cc"
    },
    {
        "author": "李涉",
        "paragraphs": [
            "能使時平四十春，開元聖主得賢臣。",
            "當時姚宋幷燕許，盡是驪山從駕人。"
        ],
        "title": "題溫泉",
        "id": "aef512bc-1c46-4b17-8a03-a7fe50f5ad25"
    },
    {
        "author": "李涉",
        "paragraphs": [
            "溳川水竹十家餘，漁艇蓬門對岸居。",
            "大勝塵中走鞍馬，與他軍府判文書。"
        ],
        "title": "經溳川館寄使府羣公",
        "id": "11804387-bd3a-45ad-87fc-186e892ef378"
    },
    {
        "author": "李涉",
        "paragraphs": [
            "負郭依山一徑深，萬竿如朿翠沈沈。",
            "從來愛物多成癖，辛苦移家爲竹林。"
        ],
        "title": "葺夷陵幽居",
        "id": "14cb3e43-4961-4462-9f90-e82943c8712c"
    },
    {
        "author": "李涉",
        "paragraphs": [
            "無因暫泊魯陽戈，白髮兼愁日日多。",
            "只恐雪晴花便盡，數來山寺亦無他。"
        ],
        "title": "再遊頭陀寺",
        "id": "c7a514ca-fc90-4b0d-9383-a32d4528057e"
    },
    {
        "author": "李涉",
        "paragraphs": [
            "玉弝朱弦敕賜弓，新加二斗得秋風。",
            "萬人齊看翻金勒，百步穿楊逐箭空。"
        ],
        "title": "看射柳枝",
        "id": "6520eb3c-0770-4e71-b657-e678d90293ef"
    },
    {
        "author": "李涉",
        "paragraphs": [
            "年過五十鬢如絲，不必前程更問師。",
            "幸得休耕樂堯化，楚山深處最相宜。"
        ],
        "title": "寄峽州韋郎中",
        "id": "470df489-6f73-41f6-97b9-f5e74d9a8c7d"
    },
    {
        "author": "李涉",
        "paragraphs": [
            "長安里巷舊鄰居，未解梳頭五歲餘。",
            "今朝嫁得風流壻，歌舞閑時看讀書。"
        ],
        "title": "贈田玉卿",
        "id": "3704963f-82bb-43e7-8309-4ba5e763a66c"
    },
    {
        "author": "李涉",
        "paragraphs": [
            "兩崖古樹千般色，一井寒泉數丈冰。",
            "欲問前朝戴居士，野煙秋色是丘陵。"
        ],
        "title": "題招隱寺即戴顒舊宅",
        "id": "76e3723a-45f4-4321-bbe8-7c11b533870b"
    },
    {
        "author": "李涉",
        "paragraphs": [
            "失意因休便買山，白雲深處寄柴關。",
            "若逢城邑人相問，報道花時也不閑。"
        ],
        "title": "山居送僧",
        "id": "6ad839a1-3447-4915-b278-1f90219729d4"
    },
    {
        "author": "李涉",
        "paragraphs": [
            "方城漢水舊城池，陵谷依然世自移。",
            "歇馬獨來尋故事，逢人唯說峴山碑。"
        ],
        "title": "過襄陽上于司空頔",
        "id": "826589fd-2be5-41f9-9bfe-57c38f4e12e4"
    },
    {
        "author": "李涉",
        "paragraphs": [
            "獻賦論兵命未通，却乘羸馬出關東。",
            "灞陵原上重回首，十載長安似夢中。"
        ],
        "title": "送魏簡能東遊二首 一",
        "id": "e16ef8d4-c50c-48da-971f-cda8c41d5d10"
    },
    {
        "author": "李涉",
        "paragraphs": [
            "燕市悲歌又送君，目隨征鴈過寒雲。",
            "孤亭宿處時看劒，莫使塵埃蔽斗文。"
        ],
        "title": "送魏簡能東遊二首 二",
        "id": "0c74bb0b-650d-41ff-9ed7-9ab81cc54cd5"
    },
    {
        "author": "李涉",
        "paragraphs": [
            "大堤花裏錦江前，詩酒同遊四十年。",
            "不料中秋最明夜，洞庭湖上見當天。"
        ],
        "tags": [
            "洞庭湖"
        ],
        "title": "中秋夜君山臺望月",
        "id": "3cf3e7cd-58bb-4359-9c92-a2ae5b29872f"
    },
    {
        "author": "李涉",
        "paragraphs": [
            "公孫閣裏見君初，衣錦南歸二十餘。",
            "莫歎屈聲猶未展，同年今日在中書。"
        ],
        "title": "酬彭伉",
        "id": "cf80c19d-9ccb-4870-a50b-6653f4c33241"
    },
    {
        "author": "李涉",
        "paragraphs": [
            "天網初開釋楚囚，殘骸已廢自知休。",
            "荷簑不是人間事，歸去滄江有釣舟。"
        ],
        "title": "硤石遇赦",
        "id": "abae4b57-fa93-49e7-99ac-ac6d9095d595"
    },
    {
        "author": "李涉",
        "paragraphs": [
            "八十山僧眼未昏，獨尋流水到窮源。",
            "自言共得龍神語，擬作茅菴住洞門。"
        ],
        "title": "贈龍泉洞塵上人",
        "id": "c7d3a8fc-7992-46f6-acb6-e4f010e4c659"
    },
    {
        "author": "李涉",
        "paragraphs": [
            "山有松門江有亭，不勞他處問青冥。",
            "有時帶月牀舁到，一陣風來酒盡醒。"
        ],
        "title": "題湖臺",
        "id": "6bb2b030-facf-4f9b-8ea8-ab97c6a64a02"
    },
    {
        "author": "李涉",
        "paragraphs": [
            "人無回意似波瀾，琴有離聲爲一彈。",
            "縱使空門再相見，還如秋月水中看。"
        ],
        "title": "送妻入道",
        "id": "4178b4f8-a5ac-4bcf-9057-b5a1867b6ea6"
    },
    {
        "author": "李涉",
        "paragraphs": [
            "曾識雲仙至小時，芙蓉頭上綰青絲。",
            "當時驚覺高唐夢，唯有如今宋玉知。"
        ],
        "title": "遇湖州妓宋態宜二首 一",
        "id": "f40308b6-f294-4a5d-aefb-ad0948b721e7"
    },
    {
        "author": "李涉",
        "paragraphs": [
            "陵陽夜會使君筵，解語花枝出眼前。",
            "一從明[月]西沉海，不見嫦娥二十年。"
        ],
        "title": "遇湖州妓宋態宜二首 二",
        "id": "e0b57905-7c1e-4ada-95c1-205482e6a57c"
    },
    {
        "author": "李涉",
        "paragraphs": [
            "碧落高高雲萬重，當時孤鶴去無蹤。",
            "不期陵谷遷朝市，今日遼東特地逢。"
        ],
        "title": "逢舊二首 一",
        "id": "d868572a-423c-45d8-9567-283cfcecea5c"
    },
    {
        "author": "李涉",
        "paragraphs": [
            "將作乘槎去不還，便尋雲海住三山。",
            "不知留得支機石，却逐黃河到世間。"
        ],
        "tags": [
            "黄河"
        ],
        "title": "逢舊二首 二",
        "id": "d0ab234f-ecba-4505-bfbc-5a7cc95ad934"
    },
    {
        "author": "李涉",
        "paragraphs": [
            "江城吹角水茫茫，曲引邊聲怨思長。",
            "驚起暮天沙上鴈，海門斜去兩三行。"
        ],
        "tags": [
            "抒情",
            "写景"
        ],
        "title": "潤州聽暮角",
        "id": "cd1d93ca-b688-4ec1-a1e6-c4cf880695b7"
    },
    {
        "author": "李涉",
        "paragraphs": [
            "寺前新笋已成竿，策馬重來獨自看。",
            "可惜班皮空滿地，無人解取作頭冠。"
        ],
        "title": "頭陀寺看竹",
        "id": "1bd22d03-97d2-4f6f-8f08-11fe9302c109"
    },
    {
        "author": "李涉",
        "paragraphs": [
            "盧龍已復兩河平，烽火樓邊處處耕。",
            "何事書生走羸馬，原州城下又添兵。"
        ],
        "title": "奉使京西",
        "id": "684798dd-31d7-4eaa-90c1-ebf806bc3dfd"
    },
    {
        "author": "李涉",
        "paragraphs": [
            "由來天地有關扃，斷壑連山接杳冥。",
            "一出縱知邊上事，滿朝誰信語堪聽。"
        ],
        "title": "題連雲堡",
        "id": "de1401d7-e100-4070-a35d-ad3d7de7b73c"
    },
    {
        "author": "李涉",
        "paragraphs": [
            "遠別秦城萬里遊，亂山高下出商州。",
            "關門不鎖寒溪水，一夜潺湲送客愁。"
        ],
        "title": "再宿武關",
        "id": "0ff3d44e-8d09-4b83-a13c-aa090b481f59"
    },
    {
        "author": "李涉",
        "paragraphs": [
            "宵分獨坐到天明，又策羸驂信脚行。",
            "每日除書空滿紙，不曾聞有介推名。"
        ],
        "title": "長安悶作",
        "id": "a84d43ca-8824-4e60-ac90-04dee72870bf"
    },
    {
        "author": "李涉",
        "paragraphs": [
            "欲隨流水去幽棲，喜伴歸雲入虎溪。",
            "深謝陳蕃憐寂寞，遠飛芳字警沉迷。"
        ],
        "title": "和尚書舅見寄",
        "id": "bdb3a548-2a04-474a-805f-e240048510f7"
    },
    {
        "author": "李涉",
        "paragraphs": [
            "巢岸南分戰鳥山，水雲程盡到東關。",
            "弦歌自是君家事，莫怪今來一邑閑。"
        ],
        "title": "送王六覲巢縣叔父二首 一",
        "id": "9de495a6-9a74-4dc7-b14e-8577611ba318"
    },
    {
        "author": "李涉",
        "paragraphs": [
            "長憶山陰舊會時，王家兄弟盡相隨。",
            "老來放逐瀟湘路，淚滴秋風引獻之。"
        ],
        "title": "送王六覲巢縣叔父二首 二",
        "id": "3a07b10d-d744-4217-9ed1-39199b7ec44f"
    },
    {
        "author": "李涉",
        "paragraphs": [
            "轉知名宦是悠悠，分付空源始到頭。",
            "待送妻兒下山了，便隨雲水一生休。"
        ],
        "title": "偶懷",
        "id": "530443f2-e2ae-41a4-965b-d2169ed04759"
    },
    {
        "author": "李涉",
        "paragraphs": [
            "凝碧初高海氣秋，桂輪斜落到江樓。",
            "三更浦上巴歌歇，山影沉沉水不流。"
        ],
        "title": "秋夜題夷陵水館",
        "id": "6045f0ab-faa4-4f0e-aaf3-5aa5486447cc"
    },
    {
        "author": "李涉",
        "paragraphs": [
            "三代盧龍將相家，五分符竹到天涯。",
            "瘴山江上重相見，醉裏同看荳蔲花。"
        ],
        "title": "與梧州劉中丞",
        "id": "fdca6404-1889-4dde-bcca-820d8c84a19b"
    },
    {
        "author": "李涉",
        "paragraphs": [
            "黃鶯慢轉引秋蟬，衝斷行雲直入天。",
            "一曲梁州聽初了，爲君別唱想夫憐。"
        ],
        "title": "聽多美唱歌",
        "id": "6dbefd46-1e0e-413e-8b57-407004454af3"
    },
    {
        "author": "李涉",
        "paragraphs": [
            "百年如夢竟何成，白髮重來此地行。",
            "還似蕭郎許玄度，再看庭石悟前生。"
        ],
        "title": "題澗飲寺",
        "id": "33a209ae-7252-42fe-b235-01d6086e64f6"
    },
    {
        "author": "李涉",
        "paragraphs": [
            "幾年蒼翠在仙家，一旦枝枯類海槎。",
            "不如酸澀棠梨樹，却占高城獨放花。"
        ],
        "title": "題蘇仙宅枯松",
        "id": "aff6f954-43c1-41cf-840c-01540f5b4494"
    },
    {
        "author": "李涉",
        "paragraphs": [
            "一從身世兩相遺，往往關門到午時。",
            "想得俗流應大笑，不知年老識便宜。"
        ],
        "title": "山居",
        "id": "d02e730c-f618-46e8-9441-0f2f38b50878"
    },
    {
        "author": "李涉",
        "paragraphs": [
            "含情遙夜幾人知，閑詠風流小謝詩。",
            "還似霓旌下煙露，月邊吹落上清詞。"
        ],
        "title": "聽鄰女吟",
        "id": "d01d58c0-3e3c-492b-8a5f-c403d26a0d8e"
    },
    {
        "author": "李涉",
        "paragraphs": [
            "風光莫占少年家，白髮殷勤最戀花。",
            "今日顛狂任君笑，趂愁得醉眼麻茶。"
        ],
        "title": "題宇文秀才櫻桃",
        "id": "bc669dfe-f2a1-4943-8995-09a55eb09188"
    },
    {
        "author": "李涉",
        "paragraphs": [
            "謫仙唐世游茲郡，花下聽歌醉眼迷。",
            "今日漢江煙樹盡，更無人唱白銅鞮。"
        ],
        "title": "漢上偶題",
        "id": "2386d800-7a20-48c4-a1ac-b8a1919efb93"
    },
    {
        "author": "李涉",
        "paragraphs": [
            "久嗟塵匣掩青萍，見說除書試一聽。",
            "聞君却作長沙傅，便逐秋風過洞庭。"
        ],
        "tags": [
            "洞庭湖"
        ],
        "title": "送楊敬之倅湖南",
        "id": "95f586e7-f277-4eb0-ac7f-b9304458f354"
    },
    {
        "author": "李涉",
        "paragraphs": [
            "自說軒皇息戰威，萬方無復事戎衣。",
            "却教孫子藏兵法，空把文章向禮闈。"
        ],
        "title": "送孫堯夫赴舉",
        "id": "f241fb38-5750-41e2-b05c-f1c04a8abe00"
    },
    {
        "author": "李涉",
        "paragraphs": [
            "平流白日無人愛，橋上閑行若箇知。",
            "水似晴天天似水，兩重星點碧琉璃。"
        ],
        "title": "題水月臺",
        "id": "80e98e34-908e-4480-9240-b0a874b552e0"
    },
    {
        "author": "李涉",
        "paragraphs": [
            "紅樓金剎倚晴岡，雨雪初收望漢陽。",
            "草檄可中能有暇，迎春一醉也無妨。"
        ],
        "title": "早春霽後發頭陀寺寄院中",
        "id": "a3512f84-94d1-4088-87e2-c05dbb8ca17b"
    },
    {
        "author": "李涉",
        "paragraphs": [
            "魏師臨陣却抽營，誰管豺狼作信兵。",
            "縱使將軍能伏劒，何人島上哭田橫。"
        ],
        "title": "哭田布",
        "id": "c60e45bd-f986-4ebd-9675-f14a22fa109d"
    },
    {
        "author": "李涉",
        "paragraphs": [
            "此花莫遣俗人看，新染鵝黃色未乾。",
            "好逐秋風上天去，紫陽宮女要頭冠。"
        ],
        "title": "黃葵花",
        "id": "e1cb19db-f7cd-4fa3-8cac-7b988ec69fb7"
    },
    {
        "author": "李涉",
        "paragraphs": [
            "如雲不厭蒼梧遠，似鴈逢春又北飛。",
            "唯有隱山溪上月，年年相望兩依依。"
        ],
        "title": "別南溪二首 一",
        "id": "51e72bcd-15c0-421d-a1c1-179ada1ee595"
    },
    {
        "author": "李涉",
        "paragraphs": [
            "常歎春泉去不回，我今此去更難來。",
            "欲知別後留情處，手種巖花次第開。"
        ],
        "title": "別南溪二首 二",
        "id": "ff5e1838-e8b0-476d-9427-ed82ace09959"
    },
    {
        "author": "李涉",
        "paragraphs": [
            "暮雨蕭蕭江上村，綠林豪客夜知聞。",
            "他時不用逃名姓，世上如今半是君。"
        ],
        "title": "井欄砂宿遇夜客",
        "id": "ca749313-844a-420f-90e4-41c58dcaacee"
    },
    {
        "author": "李涉",
        "paragraphs": [
            "謝家爲郡實風流，畫得青山寄楚囚。",
            "驚起草堂寒氣晚，海陽潮水到牀頭。"
        ],
        "title": "謝王連州送海陽圖",
        "id": "bff69f38-a9de-47a9-aa2b-ae8c4a47b7b8"
    },
    {
        "author": "李涉",
        "paragraphs": [
            "當時謫宦向夷陵，願得身閑便作僧。",
            "誰知漸漸因緣重，羞見長燃一盞燈。"
        ],
        "title": "再謫夷陵題長樂寺",
        "id": "5abbdcae-657e-4d2b-9f2e-856b4377fe10"
    },
    {
        "author": "李涉",
        "paragraphs": [
            "唯將直道信蒼蒼，可料無名抵憲章。",
            "陰隲却應先有謂，已交鴻鴈早隨陽。"
        ],
        "title": "譴謫康州先寄弟渤",
        "id": "36062ad8-6800-4112-bee0-39b859d791a8"
    },
    {
        "author": "李涉",
        "paragraphs": [
            "膏已明煎信矣哉，二年人世不歸來。",
            "庭前爲報仙桃樹，今歲花時好好開。"
        ],
        "title": "贈廖道士",
        "id": "f8a77c24-880b-4d01-bfd0-4430f0f05579"
    },
    {
        "author": "李涉",
        "paragraphs": [
            "六出花開赤玉盤，當中紅濕耐春寒。",
            "長安若在五侯宅，誰肯將錢買牡丹。"
        ],
        "title": "山花",
        "id": "06c5b925-7d25-4399-8830-586a37ccc559"
    },
    {
        "author": "李涉",
        "paragraphs": [
            "颯颯先飛梁上塵，朱脣不動翠眉顰。",
            "願得春風吹更遠，直教愁殺滿城人。"
        ],
        "title": "聽歌",
        "id": "87d53b66-87e0-4656-8f57-1f4e7132f30d"
    },
    {
        "author": "李涉",
        "paragraphs": [
            "顏子將才應四科，料量時輩更誰過。",
            "居然一片荆山玉，可怕無人是卞和。"
        ],
        "title": "送顏覺赴舉",
        "id": "ad812479-1174-48dc-b2ec-316a2572bd5b"
    },
    {
        "author": "李涉",
        "paragraphs": [
            "雲木蒼蒼數萬株，此中言命的應無。",
            "人生不得如松樹，却遇秦封作大夫。"
        ],
        "title": "題五松驛",
        "id": "970c11f2-a334-4c76-889c-aaa531a0fddc"
    },
    {
        "author": "李涉",
        "paragraphs": [
            "班竹林邊有古祠，鳥啼花發盡堪悲。",
            "當時惆悵同今日，南北行人可得知。"
        ],
        "title": "湘妃廟",
        "id": "0bd9e0ad-b498-479b-a5b6-f2c43a868013"
    },
    {
        "author": "李涉",
        "paragraphs": [
            "上清真子玉童顏，花態嬌羞月思閑。",
            "仙路迷人應有術，桃源不必在深山。"
        ],
        "title": "贈長安小主人",
        "id": "d15a28d4-a1c4-4cdf-a3b3-0108e89eb5c5"
    },
    {
        "author": "李涉",
        "paragraphs": [
            "單于都護再分疆，西引雙旌出帝鄉。",
            "朝日詔書添戰馬，即聞千騎取河湟。"
        ],
        "title": "邠州詞獻高尚書三首 一",
        "id": "9ecde9d1-fa45-4970-9a54-f47b43f77906"
    },
    {
        "author": "李涉",
        "paragraphs": [
            "將家難立是威聲，不見多傳衛霍名。",
            "一自元和平蜀後，馬頭行處即長城。"
        ],
        "title": "邠州詞獻高尚書三首 二",
        "id": "ec5e206f-58af-4be3-92aa-5601e7f3b6c0"
    },
    {
        "author": "李涉",
        "paragraphs": [
            "朔方忠義舊來閑，盡是邠城父子軍。",
            "今日兵符歸上將，旄頭不用更妖氛。"
        ],
        "title": "邠州詞獻高尚書三首 三",
        "id": "0b5cddc7-551d-4eab-87a0-a724d0653cdc"
    },
    {
        "author": "李涉",
        "paragraphs": [
            "十地初心在此身，水能生月即離塵。",
            "如今再結林中社，可羨當年會裏人。"
        ],
        "title": "游西林寺",
        "id": "d9997019-b1f3-4aeb-b0ca-3d92a11af799"
    },
    {
        "author": "李涉",
        "paragraphs": [
            "只去都門十里強，竹陰流水遶回廊。",
            "滿城車馬皆知有，每喚同游盡道忙。"
        ],
        "title": "題白鹿蘭若",
        "id": "076fa225-c4f1-444d-a7cf-391b8e7e6fbb"
    },
    {
        "author": "李涉",
        "paragraphs": [
            "閑說班超有舊居，山橫水曲占商於。",
            "知君不用磻溪石，乞取終年獨釣魚。"
        ],
        "title": "寄趙準乞湘川山居",
        "id": "91c6fef3-85d2-405c-90c6-1f53f88704fa"
    },
    {
        "author": "李涉",
        "paragraphs": [
            "因韓爲趙兩游秦，十月冰霜渡孟津。",
            "縱使雞鳴遇關吏，不知余也是何人。"
        ],
        "title": "曉過函谷關",
        "id": "eb95ba48-c5e4-41b2-b9ef-681e683d6398"
    },
    {
        "author": "李涉",
        "paragraphs": [
            "忽啓新緘吟近詩，詩中韻出碧雲詞。",
            "且喜陟岡愁已散，登舟只恨渡江遲。"
        ],
        "title": "奉和九弟渤見寄絕句",
        "id": "993579a0-64a0-49de-a0b0-fe1a03656f0c"
    },
    {
        "author": "李涉",
        "paragraphs": [
            "驪龍頷下亦生珠，便與人間衆寶殊。",
            "他時若要追風日，須得君家萬里駒。"
        ],
        "title": "贈友人孩子",
        "id": "89eff5b8-5af5-43de-91a8-877632675189"
    },
    {
        "author": "李涉",
        "paragraphs": [
            "年纔二十衆知名，孤鶴儀容徹骨清。",
            "口傳天語來人世，却逐祥雲上玉京。"
        ],
        "title": "奉宣慰使魚十四郎",
        "id": "ac1877d8-60fa-44ef-b446-21c3ece68e05"
    },
    {
        "author": "李涉",
        "paragraphs": [
            "雲門天竺舊姻緣，臨老移家住玉泉。",
            "早到可中溳南寺，免得翻經住幾年。"
        ],
        "title": "題善光寺",
        "id": "6afa1cd6-6cb8-4a8c-823d-1e2330e0a0a8"
    },
    {
        "author": "李涉",
        "paragraphs": [
            "二十年前不繫身，草堂曾與雪爲鄰。",
            "常思和尚當時語，衣鉢留將與此人。"
        ],
        "title": "題宣化寺道光上人居",
        "id": "582c7f2f-dcf3-46d8-9461-b49eb45616cc"
    },
    {
        "author": "李涉",
        "paragraphs": [
            "錦池江上柳垂橋，風引蟬聲送寂寥。",
            "不必如絲千萬縷，只禁離恨兩三條。"
        ],
        "title": "柳枝詞",
        "id": "9b8f9ff5-ec06-4f60-9980-b116842374ec"
    },
    {
        "author": "李涉",
        "paragraphs": [
            "十二山晴花盡開，楚宮雙闕對陽臺。",
            "細腰爭舞君沈醉，白日秦兵天下來。"
        ],
        "tags": [
            "山",
            "咏史"
        ],
        "title": "竹枝詞",
        "id": "a2f0bafa-8c94-4d34-96bb-b4225ed18be0"
    },
    {
        "author": "李涉",
        "paragraphs": [
            "竹裏編茅倚石[根]，竹莖疎處見前村。",
            "閑眠盡日無人到，自有春風爲掃門。"
        ],
        "title": "竹裏",
        "id": "860e5ed3-642d-4ec0-a5a9-f2c67c532b74"
    },
    {
        "author": "李涉",
        "paragraphs": [
            "華表千年一鶴歸，丹砂爲頂雪爲衣。",
            "泠泠仙語人聽盡，却向五雲翻翅飛。"
        ],
        "title": "失題",
        "id": "4e7b084a-3107-4f8a-9f3c-2d2cf8939700"
    },
    {
        "author": "陸暢",
        "paragraphs": [
            "雲安公主貴，出嫁五侯家。",
            "天母親調粉，日兄憐賜花。",
            "催鋪百子帳，待障七香車。",
            "借問妝成未，東方欲曉霞。"
        ],
        "title": "雲安公主下降奉詔作催粧詩",
        "id": "0129f386-cc7e-44fa-aa48-e75b2d1dd050"
    },
    {
        "author": "陸暢",
        "paragraphs": [
            "靈山蓄雲彩，紛郁出清晨。",
            "望樹繁花白，看峰小雪新。",
            "映松張蓋影，依澗布魚鱗。",
            "高似從龍處，低如觸石頻。",
            "濃光藏半岫，淺色類飄塵。",
            "玉葉開天際，遙憐占早春。"
        ],
        "title": "山出雲",
        "id": "71b52a42-55e2-4a93-87ab-c86f12b2b55f"
    },
    {
        "author": "陸暢",
        "paragraphs": [
            "怪得北風急，前庭如月輝。",
            "天人寧許巧，翦水作花飛。"
        ],
        "tags": [
            "风",
            "写风"
        ],
        "title": "驚雪",
        "id": "020daf94-ea22-4e97-aee6-89aa43fe562b"
    },
    {
        "author": "陸暢",
        "paragraphs": [
            "落日早蟬急，客心聞更愁。",
            "一聲來枕上，夢裏故園秋。"
        ],
        "title": "聞早蟬",
        "id": "6f8c9481-4569-4d4c-be32-fbb4d8d181ae"
    },
    {
        "author": "陸暢",
        "paragraphs": [
            "連騎出都門，秋蟬噪高柳。",
            "落日辭故人，自醉不關酒。"
        ],
        "title": "別劉端公",
        "id": "2f197211-3d07-45c5-9144-fbdc19d82947"
    },
    {
        "author": "陸暢",
        "paragraphs": [
            "野性平生惟愛月，新晴半夜覩嬋娟。",
            "起來自擘紗窗破，恰漏清光落枕前。"
        ],
        "title": "新晴愛月",
        "id": "13816ee9-b5c3-456c-947c-6b8cab1c4f4e"
    },
    {
        "author": "陸暢",
        "paragraphs": [
            "天上瓊花不避秋，今宵織女嫁牽牛。",
            "萬人惟待乘鸞出，乞巧齊登明月樓。"
        ],
        "title": "雲安公主出降雜詠催粧二首 一",
        "id": "751f96ce-ae00-4c17-b636-db5b09ee5554"
    },
    {
        "author": "陸暢",
        "paragraphs": [
            "少粧銀粉飾金鈿，端正天花貴自然。",
            "聞道禁中時節異，九秋香滿鏡臺前。"
        ],
        "title": "雲安公主出降雜詠催粧二首 二",
        "id": "36e7ab00-1fec-401c-907c-b5390dd2196b"
    },
    {
        "author": "陸暢",
        "paragraphs": [
            "白玉爲竿丁字成，黃金繡帶短長輕。",
            "強遮天上花顏色，不隔雲中語笑聲。"
        ],
        "title": "坐障",
        "id": "4ae13d11-1588-40e9-84d9-ae22ae90e878"
    },
    {
        "author": "陸暢",
        "paragraphs": [
            "勞將素手捲蝦鬚，瓊室流光更綴珠。",
            "玉漏報來過半夜，可憐潘岳立踟躕。"
        ],
        "title": "簾",
        "id": "314b83af-633b-414a-af05-c3bd260ace2f"
    },
    {
        "author": "陸暢",
        "paragraphs": [
            "甃玉編金次第平，花紋隱起踏無聲。",
            "幾重便上華堂裏，得見天人吹鳳笙。"
        ],
        "title": "階",
        "id": "625dedd4-8269-41cb-b375-a9de73c65fb1"
    },
    {
        "author": "陸暢",
        "paragraphs": [
            "寶扇持來入禁宮，本教花下動香風。",
            "姮娥須逐彩雲降，不可通宵在月中。"
        ],
        "title": "扇",
        "id": "fcb671fa-4d77-4dd4-859a-40d8be9d1e4c"
    },
    {
        "author": "陸暢",
        "paragraphs": [
            "粉面仙郎選聖朝，偶逢秦女學吹簫。",
            "須教翡翠聞王母，不奈烏鳶噪鵲橋。"
        ],
        "title": "解內人嘲",
        "id": "ef7bfbca-f432-48a7-8aef-071c366262d5"
    },
    {
        "author": "陸暢",
        "paragraphs": [
            "不值分流二江水，定應猶得且同行。",
            "三千里外情人別，更被子規啼數聲。"
        ],
        "title": "成都贈別席夔",
        "id": "a387c843-567b-439a-ac50-d41b3f50c583"
    },
    {
        "author": "陸暢",
        "paragraphs": [
            "城外無塵水間松，秋天木落見山容。",
            "共尋蕭史江亭去，一望終南紫閣峰。"
        ],
        "title": "遊城東王駙馬亭",
        "id": "578523ba-355b-4d06-8712-167e08b76262"
    },
    {
        "author": "陸暢",
        "paragraphs": [
            "我種東峰千葉蓮，此峰毛女始求仙。",
            "今朝暗算當時事，已是人間七萬年。"
        ],
        "title": "望毛女峰",
        "id": "502400a5-4514-4981-a304-cf170774fc25"
    },
    {
        "author": "陸暢",
        "paragraphs": [
            "來從千山萬山裏，歸向千山萬山去。",
            "山中白雲千萬重，却望人間不知處。"
        ],
        "title": "送李山人歸山",
        "id": "1bed1ca0-5e53-4b34-9961-e0557d87b314"
    },
    {
        "author": "陸暢",
        "paragraphs": [
            "九重深淺人不知，金殿玉樓倚朝日。",
            "一夜城中新雨晴，御溝流得宮花出。"
        ],
        "title": "長安新晴",
        "id": "580d480c-8c0f-4639-8a13-0acdf798bb44"
    },
    {
        "author": "陸暢",
        "paragraphs": [
            "萬里煙蘿錦帳間，雲迎水送度藍關。",
            "七盤九折難行處，盡是龔黃界外山。"
        ],
        "title": "出藍田關寄董使君",
        "id": "51e76f1b-82f4-452e-aaa1-d2845d291d3a"
    },
    {
        "author": "陸暢",
        "paragraphs": [
            "臨壇付法十三春，家本長城若下人。",
            "芸閣少年應不識，南山鈔主是前身。"
        ],
        "title": "題悟公禪室",
        "id": "a13dbda0-85d1-426a-b4e6-a15c4bdecbd1"
    },
    {
        "author": "陸暢",
        "paragraphs": [
            "樓壓黃河山滿坐，風清水涼誰忍臥。",
            "人定軍州禁漏傳，不妨秋月城頭過。"
        ],
        "tags": [
            "黄河"
        ],
        "title": "宿陝府北樓奉酬崔大夫二首 一",
        "id": "35a1a7f0-4644-4ca3-9a7d-48d5cb171cd6"
    },
    {
        "author": "陸暢",
        "paragraphs": [
            "一別朱門三四春，再來應笑尚風塵。",
            "昨宵唯有樓前月，識是謝公詩酒人。"
        ],
        "title": "宿陝府北樓奉酬崔大夫二首 二",
        "id": "67f1d84b-aa3a-4104-8512-09586d600b28"
    },
    {
        "author": "陸暢",
        "paragraphs": [
            "共出丘門歲九霜，相逢悽愴對離觴。",
            "荆南爲報韋從事，一宿同眠御史牀。"
        ],
        "title": "陝州逢竇鞏同宿寄江陵韋協律",
        "id": "d70b3a28-0ff7-43f3-818d-c2ba98479eb0"
    },
    {
        "author": "陸暢",
        "paragraphs": [
            "徐城洪盡到淮頭，月裏山河見泗州。",
            "聞道泗濱清廟磬，雅聲今在謝家樓。"
        ],
        "title": "夜到泗州酬崔使君",
        "id": "4ff0b835-4837-40d4-a264-c2ace9051b8e"
    },
    {
        "author": "陸暢",
        "paragraphs": [
            "六星宮裏一星歸，行到金鉤近紫微。",
            "侍史別來經歲月，今宵應夢護香衣。"
        ],
        "title": "送崔員外使回入京金鉤驛逢因贈",
        "id": "bc336f06-f9fc-43ca-a7b9-12b47c3b3c70"
    },
    {
        "author": "陸暢",
        "paragraphs": [
            "紅椒花落桂花開，萬里同遊俱未回。",
            "莫厭客中頻送客，思鄉獨上望鄉臺。"
        ],
        "title": "成都送別費冠卿",
        "id": "f9dcbfdf-c6bd-4c6c-a974-10718827d5f9"
    },
    {
        "author": "陸暢",
        "paragraphs": [
            "商洛秦時四老翁，人傳羽化此山空。",
            "若無仙眼何由見，總在廟前花洞中。"
        ],
        "title": "題商山廟",
        "id": "6b4abe66-a315-4d17-baa0-f4c95bbd7acc"
    },
    {
        "author": "陸暢",
        "paragraphs": [
            "四面青山是四隣，煙霞成伴草成茵。",
            "年年洞口桃花發，不記曾經迷幾人。"
        ],
        "title": "題獨孤少府園林",
        "id": "c6148328-6ccd-497b-9094-f083a44efc13"
    },
    {
        "author": "陸暢",
        "paragraphs": [
            "逸翮暫時成落羽，將歸太白賞靈蹤。",
            "須尋最近碧霄處，擬倩和雲買一峰。"
        ],
        "title": "送獨孤秀才下第歸太白山",
        "id": "8850b9b6-4019-4c0b-b5a1-a887c3078a87"
    },
    {
        "author": "陸暢",
        "paragraphs": [
            "獻玉頻年命未通，窮秋成病悟真空。",
            "笑看朝市趨名者，不病那知在病中。"
        ],
        "title": "下第後病中",
        "id": "232e8dc7-428a-4962-a762-f26c5943eb99"
    },
    {
        "author": "陸暢",
        "paragraphs": [
            "留得蓮花偈付誰，獨攜金策欲歸時。",
            "江南無限蕭家寺，曾與白雲何處期。"
        ],
        "title": "送深上人歸江南",
        "id": "32d01daf-c054-427c-a3f4-097ec0aff53b"
    },
    {
        "author": "陸暢",
        "paragraphs": [
            "劒閣門西第一峰，道陵成道有高蹤。",
            "行人若上升仙處，須撥白雲三四重。"
        ],
        "title": "題自然觀",
        "id": "7c3efe0a-27ee-4199-a746-a5a5a5d5bfa9"
    },
    {
        "author": "陸暢",
        "paragraphs": [
            "桃紅李白覺春歸，強步閑庭力尚微。",
            "從困不扶靈壽杖，恐驚花裏早鶯飛。"
        ],
        "title": "疾愈步庭花",
        "id": "99d06c2f-a303-457c-ac19-a567f5d8390e"
    },
    {
        "author": "陸暢",
        "paragraphs": [
            "九折巖邊下馬行，江亭暫歇聽江聲。",
            "白雲綠樹不關我，枉與樵人樂一生。"
        ],
        "title": "籌筆店江亭",
        "id": "6df1bb17-4bab-4729-9a5b-14387ba68788"
    },
    {
        "author": "陸暢",
        "paragraphs": [
            "十日廣陵城裏住，聽君花下撫金徽。",
            "新聲指上懷中紙，莫怪潛偷數曲歸。"
        ],
        "title": "贈賀若少府",
        "id": "f69ae29d-eac1-41ec-aee9-07f67d9bb0f8"
    },
    {
        "author": "陸暢",
        "paragraphs": [
            "年少風流七品官，朱衣白馬冶遊盤。",
            "負心不報春光主，幾處偷看紅牡丹。"
        ],
        "title": "太子劉舍人邀看花",
        "id": "a0255d23-1e3b-4c2d-a6bf-7deb4477ade6"
    },
    {
        "author": "陸暢",
        "paragraphs": [
            "錦窠花朵燈業醉，翠葉眉稠裛露垂。",
            "莫引美人來架下，恐驚紅片落燕支。"
        ],
        "title": "薔薇花",
        "id": "68791e4c-e218-4c8a-a8f7-67d7ddc604f6"
    },
    {
        "author": "陸暢",
        "paragraphs": [
            "蜀道易，易於履平地。",
            "蟬噪入雲樹，風開無主花。"
        ],
        "title": "句",
        "id": "5e433281-8d3a-4130-8fb1-485f608d3000"
    },
    {
        "author": "柳公權",
        "paragraphs": [
            "去歲雖無戰，今年未得歸。",
            "皇恩何以報，春日得春衣。"
        ],
        "title": "應制賀邊軍支春衣 一",
        "id": "90926ca1-f8e1-4833-a322-9a81e43ab878"
    },
    {
        "author": "柳公權",
        "paragraphs": [
            "挾纊非真纊，分衣是假衣。",
            "從今貔武士，不憚戍金微。"
        ],
        "title": "應制賀邊軍支春衣 二",
        "id": "5f284555-47aa-457a-b310-f2a15a0c1ecd"
    },
    {
        "author": "柳公權",
        "paragraphs": [
            "不分前時忤主恩，已甘寂寞守長門。",
            "今朝卻得君王顧，重入椒房拭淚痕。"
        ],
        "title": "應制爲宮嬪詠",
        "id": "7d018d9d-2b84-4b09-82a0-ec35fb73d541"
    },
    {
        "author": "柳公權",
        "paragraphs": [
            "朱審偏能視夕嵐，洞邊深墨寫秋潭。",
            "與君一顧西牆畫，從此看山不向南。"
        ],
        "title": "題朱審寺壁山水畫",
        "id": "d66835fc-53db-4870-b00c-1f5a623d942d"
    },
    {
        "author": "柳公權",
        "paragraphs": [
            "耕夫占募逐樓船，春草青青萬頃田。",
            "試上吳門看郡郭，清明幾處有新煙。"
        ],
        "tags": [
            "清明节",
            "清明",
            "感伤"
        ],
        "title": "閶門即事",
        "id": "4c5d375b-9381-49eb-b3f6-5c25d3e8049a"
    },
    {
        "author": "吳武陵",
        "paragraphs": [
            "拂檻愛貞容，移根自遠峰。",
            "已曾經草沒，終不任苔封。",
            "葉少初陵雪，鱗生欲化龍。",
            "乘春濯雨露，得地近垣墉。",
            "逐吹香微動，含煙色漸濃。",
            "時迴日月照，爲謝小山松。"
        ],
        "title": "貢院樓北新栽小松",
        "id": "6d2278b0-2912-48e0-9b8e-c9ed7a95024e"
    },
    {
        "author": "吳武陵",
        "paragraphs": [
            "雀兒來逐颺風高，下視鷹鸇意氣豪。",
            "自謂能生千里翼，黃昏依舊委蓬蒿。"
        ],
        "title": "題路左佛堂",
        "id": "24ac2908-f223-4498-87b5-97b9a3bd782f"
    },
    {
        "author": "韋處厚",
        "paragraphs": [
            "初映鉤如線，終銜鏡似鉤。",
            "遠澄秋水色，高倚曉河流。"
        ],
        "title": "盛山十二詩 隱月岫",
        "id": "d212cafa-6d47-405f-8e4d-00124c278927"
    },
    {
        "author": "韋處厚",
        "paragraphs": [
            "激曲縈飛箭，浮溝泛滿巵。",
            "將來山太守，早向習家池。"
        ],
        "title": "盛山十二詩 流桮渠",
        "id": "2a8f42ef-af07-4b36-b905-fada91ba6808"
    },
    {
        "author": "韋處厚",
        "paragraphs": [
            "不資冬日秀，爲作暑天寒。",
            "先植誠非鳳，來翔定是鸞。"
        ],
        "title": "盛山十二詩 竹巖",
        "id": "ddadb644-49a7-452c-8ce3-85ebd55de76f"
    },
    {
        "author": "韋處厚",
        "paragraphs": [
            "巉巉雪中嶠，磊磊標方峭。",
            "勿爲枕蒼山，還當礎清廟。"
        ],
        "title": "盛山十二詩 繡衣石榻",
        "id": "78a5f66c-fe4e-475d-b9a3-ba41688cbdcf"
    },
    {
        "author": "韋處厚",
        "paragraphs": [
            "雨合飛危砌，天開卷曉窗。",
            "齊平聯郭柳，帶繞抱城江。"
        ],
        "title": "盛山十二詩 宿雲亭",
        "id": "bb98701e-e976-45da-8b05-acf763edbecc"
    },
    {
        "author": "韋處厚",
        "paragraphs": [
            "夾岸凝清素，交枝漾淺淪。",
            "味調方薦實，臘近又先春。"
        ],
        "title": "盛山十二詩 梅谿",
        "id": "4dc66101-9b61-41a9-9e26-965eef8d818d"
    },
    {
        "author": "韋處厚",
        "paragraphs": [
            "噴日舒紅景，通蹊茂綠陰。",
            "終期王母摘，不羨武陵深。"
        ],
        "title": "盛山十二詩 桃塢",
        "id": "d64e4068-b378-431a-ab8b-6a3beffd0858"
    },
    {
        "author": "韋處厚",
        "paragraphs": [
            "疏鑿徒爲巧，圓窪自可澄。",
            "倒花紛錯秀，鑑月靜涵冰。"
        ],
        "title": "盛山十二詩 胡盧沼",
        "id": "b205ed8e-ffd8-44bd-8cb4-b99c6b6c8419"
    },
    {
        "author": "韋處厚",
        "paragraphs": [
            "顧渚吳商絕，蒙山蜀信稀。",
            "千叢因此始，含霞紫英肥。"
        ],
        "title": "盛山十二詩 茶嶺",
        "id": "bb7e594f-0839-47f2-88cf-4c44ccf12212"
    },
    {
        "author": "韋處厚",
        "paragraphs": [
            "繚繞緣雲上，璘玢甃玉聯。",
            "高高曾幾折，極目瞰秋鳶。"
        ],
        "title": "盛山十二詩 盤石磴",
        "id": "53d63e78-9033-4496-9759-7d94501c8a2d"
    },
    {
        "author": "韋處厚",
        "paragraphs": [
            "褊地難層土，因厓遂削成。",
            "淺深嵐嶂色，盡向此中呈。"
        ],
        "title": "盛山十二詩 琵琶臺",
        "id": "1bec6a3c-5c7a-4997-b312-9df9d2ea151e"
    },
    {
        "author": "韋處厚",
        "paragraphs": [
            "綆汲豈無井，顛崖貴非浚。",
            "願灑塵垢餘，一雨根莖潤。"
        ],
        "title": "盛山十二詩 上士缾泉",
        "id": "3ef45051-e18b-4689-8736-146293c05cea"
    },
    {
        "author": "楊敬之",
        "paragraphs": [
            "禾黍正離離，南園剪白芝。",
            "細腰沈趙女，高髻唱蠻姬。",
            "路愧前岡月，梳慚一頷絲。",
            "鄉人不可語，獨念畏人知。"
        ],
        "title": "客思吟",
        "id": "244167c5-829e-4074-99a8-2b3800479429"
    },
    {
        "author": "楊敬之",
        "paragraphs": [
            "幾度見詩詩總好，及觀標格過於詩。",
            "平生不解藏人善，到處逢人說項斯。"
        ],
        "title": "贈項斯",
        "id": "ffcbaa5e-6b6a-45b1-ba5b-a5095b081e8b"
    },
    {
        "author": "楊敬之",
        "paragraphs": [
            "霜樹鳥棲夜，空街雀報明。",
            "碧山相倚暮，歸鴈一行斜。"
        ],
        "title": "句",
        "id": "2265ea77-fa3b-4444-9bea-21cdeeaee0a6"
    },
    {
        "author": "李虞仲",
        "paragraphs": [
            "旭日煙雲殿，朝陽燭帝居。",
            "斷霞生峻宇，通閣麗晴虛。",
            "流彩連朱檻，騰輝照綺疏。",
            "曈曨晨景裏，明滅曉光初。",
            "戶牖仙山近，軒楹鳳翼舒。",
            "還如王母過，遙度五雲車。"
        ],
        "title": "初日照鳳樓",
        "id": "64487d0c-5df1-41fa-8da2-fcffa8b760a5"
    },
    {
        "author": "張又新",
        "paragraphs": [
            "春事日已歇，池塘曠幽尋。",
            "殘紅披獨墜，初綠間淺深。",
            "偃仰倦芳褥，顧步愛新陰。",
            "謀春未及竟，夏初遽見侵。"
        ],
        "title": "郡齋三月下旬作",
        "id": "d03acf16-8e65-4d88-b785-e70ba12fb63b"
    },
    {
        "author": "張又新",
        "paragraphs": [
            "結根挺涯涘，垂影覆清淺。",
            "睡臉寒未開，嬾腰晴更軟。",
            "搖空條已重，拂水帶方展。",
            "似醉煙景凝，如愁月露泫。",
            "絲長魚悞恐，枝弱禽驚踐。",
            "悵別幾多情，含春任攀搴。"
        ],
        "tags": [
            "咏物",
            "咏物诗",
            "柳树"
        ],
        "title": "五月水邊柳",
        "id": "f6848174-0e38-41e8-90df-8015dc3afcef"
    },
    {
        "author": "張又新",
        "paragraphs": [
            "上巳餘風景，芳辰集遠坰。",
            "綵舟浮泛蕩，繡轂下娉婷。",
            "棲樹迴蔥蒨，笙歌轉杳冥。",
            "湖光迷翡翠，草色醉蜻蜓。",
            "鳥弄桐花日，魚飜穀雨萍。",
            "從今留勝會，誰看畫蘭亭。"
        ],
        "title": "三月五日陪大夫泛長沙東湖",
        "id": "37a1809a-57a7-4e8a-bb1e-b8f1c16df563"
    },
    {
        "author": "張又新",
        "paragraphs": [
            "雲雨分飛二十年，當時求夢不曾眠。",
            "今來頭白重相見，還上襄王玳瑁筵。"
        ],
        "title": "贈廣陵妓",
        "id": "0f4dc3e5-f9ea-4107-ac6e-a0c3cffea693"
    },
    {
        "author": "張又新",
        "paragraphs": [
            "牡丹一朵值千金，將謂從來色最深。",
            "今日滿欄開似雪，一生辜負看花心。"
        ],
        "title": "牡丹",
        "id": "94dfe2eb-7282-4b99-a67a-93ca3fe70491"
    },
    {
        "author": "張又新",
        "paragraphs": [
            "白鶴山邊秋復春，張文宅畔少風塵。",
            "欲驅五馬尋真隱，誰是當初□竹人。"
        ],
        "title": "游白鶴山",
        "id": "9c381285-f5f3-4f1e-8531-f88d4aa0203f"
    },
    {
        "author": "張又新",
        "paragraphs": [
            "白石巖前湖水春，湖邊舊境有清塵。",
            "欲追謝守行田意，今古同憂是長人。"
        ],
        "title": "行田詩",
        "id": "8583618a-0931-4733-8945-75b761e34ff1"
    },
    {
        "author": "張又新",
        "paragraphs": [
            "江北重巒積翠濃，綺霞遙映碧芙蓉。",
            "不知末後滄溟上，滅却瀛洲第幾峰。"
        ],
        "title": "羅浮山",
        "id": "60c32812-bf4c-4e8f-a71e-7fc60d8f0690"
    },
    {
        "author": "張又新",
        "paragraphs": [
            "一派遠光澄碧月，萬株聳翠獵金飆。",
            "陶仙謾學長生術，暑往寒來更寂寥。"
        ],
        "title": "青障山",
        "id": "44378e7f-03a5-4723-b836-a23f50318da3"
    },
    {
        "author": "張又新",
        "paragraphs": [
            "瑟瑟峰頭玉水流，晉時遺跡更堪愁。",
            "愁人到此勞長望，何處煙波是祖州。"
        ],
        "title": "中界山",
        "id": "e69fe3d5-875f-4917-854f-c25f1deaa855"
    },
    {
        "author": "張又新",
        "paragraphs": [
            "漲海嘗從此地流，千帆飛過碧山頭。",
            "君看深谷爲陵後，翻覆人間未肯休。"
        ],
        "title": "帆遊山",
        "id": "e8da3bba-9c1e-4ec1-92cf-469e04ff4c5b"
    },
    {
        "author": "張又新",
        "paragraphs": [
            "郡郭東南積穀山，謝公曾是此躋攀。",
            "今來惟有靈池月，猶是嬋娟一水間。"
        ],
        "title": "謝池",
        "id": "f4939f42-aaa3-4be2-81c0-be26a1c2e549"
    },
    {
        "author": "張又新",
        "paragraphs": [
            "一岫坡陀凝綠草，千重虛翠透紅霞。",
            "愁來始上消歸思，見盡江城數百家。"
        ],
        "title": "華蓋山",
        "id": "fd989fab-9d1a-47e6-8503-034c6421d8b1"
    },
    {
        "author": "張又新",
        "paragraphs": [
            "吹臺山上綵煙凝，日落雲收疊翠屏。",
            "應謂焦桐堪採斵，不知誰是柳吳興。"
        ],
        "title": "吹臺山",
        "id": "6ae0dc08-2b4e-4a4c-ad88-c37d1fe75d62"
    },
    {
        "author": "張又新",
        "paragraphs": [
            "靈海泓澄匝翠峰，昔賢心賞已成空。",
            "今朝亭館無遺制，積水滄浪一望中。"
        ],
        "title": "青㠗山",
        "id": "852372d6-64ff-4341-816b-63e86e8d2e25"
    },
    {
        "author": "張又新",
        "paragraphs": [
            "碧水逶迤浮翠巘，綠蘿蒙密媚晴江。",
            "不知誰與名孤嶼，其實中川是一雙。"
        ],
        "title": "孤嶼",
        "id": "0c23b2e8-35ba-4933-ad6c-fe0b722dc449"
    },
    {
        "author": "張又新",
        "paragraphs": [
            "謝公夢草一差微，謫宦當時道不機。",
            "且謂飛霞遊賞地，池塘煙柳亦依依。"
        ],
        "title": "春草池",
        "id": "b95f7661-648c-42f9-b588-d1031babdc19"
    },
    {
        "author": "封敖",
        "paragraphs": [
            "帝里春光正，蔥蘢喜氣浮。",
            "錦鋪仙禁側，鏡寫曲江頭。",
            "紅蕚開蕭閣，黃絲拂御樓。",
            "千門歌吹動，九陌綺羅游。",
            "日近風先滿，仁深澤共流。",
            "應非顦顇質，辛苦在神州。"
        ],
        "title": "春色滿皇州",
        "id": "63f8c6d2-590e-42f7-ab7f-200d0ca8dd42"
    },
    {
        "author": "封敖",
        "paragraphs": [
            "三年未到九華山，終日披圖一室間。",
            "秋寺喜因晴後賞，靈峰看待足時還。",
            "猨從有性留僧坐，雲靄無心伴客閑。",
            "勝事倘能銷歲月，已𢬵名利不相關。"
        ],
        "tags": [
            "九华山"
        ],
        "title": "題西隱寺",
        "id": "b9b5506c-bf48-422b-8f35-3c414a46faba"
    },
    {
        "author": "馬植",
        "paragraphs": [
            "舜德堯仁化犬戎，許提河隴欵皇風。",
            "指揮貙武皆神算，恢拓乾坤是聖功。",
            "四帥有征無汗馬，七關雖戍已弢弓。",
            "天留此事還英主，不在他年在大中。"
        ],
        "title": "奉和白敏中聖道和平致茲休運歲終功就合詠盛明呈上",
        "id": "705d39df-af3a-4d59-a434-1dbca31f4da3"
    },
    {
        "author": "李廓",
        "paragraphs": [
            "樹夾炎風路，行人正午稀。",
            "初蟬數聲起，戲蝶一團飛。",
            "日色欺清鏡，槐膏點白衣。",
            "無成歸故里，自覺少光輝。"
        ],
        "title": "夏日途中",
        "id": "239b21ee-29f9-46b1-8530-64b3eb5ea970"
    },
    {
        "author": "李廓",
        "paragraphs": [
            "金紫少年郎，繞街鞍馬光。",
            "身從左中尉，官屬右春坊。",
            "剗戴揚州帽，重薰異國香。",
            "垂鞭踏青草，來去杏園芳。"
        ],
        "title": "長安少年行 一",
        "id": "7bccac15-d21a-4f27-88f0-73320491822a"
    },
    {
        "author": "李廓",
        "paragraphs": [
            "追逐輕薄伴，閑遊不著緋。",
            "長攏出獵馬，數換打毬衣。",
            "曉日尋花去，春風帶酒歸。",
            "青樓無晝夜，歌舞歇時稀。"
        ],
        "title": "長安少年行 二",
        "id": "c9cad4e9-45f5-4a7f-8a5c-c6fc6b3bf40f"
    },
    {
        "author": "李廓",
        "paragraphs": [
            "日高春睡足，帖馬賞年華。",
            "倒插銀魚袋，行隨金犢車。",
            "還攜新市酒，遠醉曲江花。",
            "幾度歸侵黑，金吾送到家。"
        ],
        "title": "長安少年行 三",
        "id": "a7de110c-eab1-4b7c-a104-c6eac4082551"
    },
    {
        "author": "李廓",
        "paragraphs": [
            "好勝耽長夜，天明燭滿樓。",
            "留人看獨脚，賭馬換偏頭。",
            "樂奏曾無歇，盃巡不暫休。",
            "時時遙冷笑，怪客有春愁。"
        ],
        "title": "長安少年行 四",
        "id": "3ee29981-5d91-4ab2-8741-aec7a2b312ea"
    },
    {
        "author": "李廓",
        "paragraphs": [
            "遨遊攜豔妓，裝束似男兒。",
            "盃酒逢花住，笙歌簇馬吹。",
            "鶯聲催曲忽，春色送歸遲。",
            "不以聞街鼓，華筵待月移。"
        ],
        "title": "長安少年行 五",
        "id": "ab9193b7-f8f2-4ea2-89b6-2e3901600741"
    },
    {
        "author": "李廓",
        "paragraphs": [
            "賞春惟逐勝，大宅可曾歸。",
            "不樂還逃席，多狂慣衩衣。",
            "歌人踏日起，語燕卷簾飛。",
            "婦好唯相妬，倡樓不醉稀。"
        ],
        "title": "長安少年行 六",
        "id": "4cec2316-98eb-4847-b9e7-afd610e692af"
    },
    {
        "author": "李廓",
        "paragraphs": [
            "戟門連日閉，苦飲惜殘春。",
            "開鎖通新客，教姬屈醉人。",
            "倩歌牽白馬，自舞踏紅茵。",
            "時輩皆相許，平生不負身。"
        ],
        "title": "長安少年行 七",
        "id": "d7648538-c3fe-4e1b-9f53-a95e8d63b7a6"
    },
    {
        "author": "李廓",
        "paragraphs": [
            "新年高殿上，始見有光輝。",
            "玉雁排方帶，金鵝立仗衣。",
            "酒深和椀賜，馬疾打珂飛。",
            "朝下人爭看，香街意氣歸。"
        ],
        "title": "長安少年行 八",
        "id": "4684cfef-4203-40fa-b581-6983a4350dc5"
    },
    {
        "author": "李廓",
        "paragraphs": [
            "遊市慵騎馬，隨姬入坐車。",
            "樓邊聽歌吹，簾外見鶯花。",
            "樂眼從人鬧，歸心畏日斜。",
            "蒼頭來去報，飲伴到倡家。"
        ],
        "title": "長安少年行 九",
        "id": "99876d96-72c4-4036-b59d-93d4842c9993"
    },
    {
        "author": "李廓",
        "paragraphs": [
            "小婦教鸚鵡，頭邊喚醉醒。",
            "犬嬌眠玉簟，鷹掣撼金鈴。",
            "碧地攅花障，紅泥待客亭。",
            "雖然長按曲，不飲不曾聽。"
        ],
        "title": "長安少年行 十",
        "id": "d9ccbf8f-a42f-40f3-91da-68bcebcf0606"
    },
    {
        "author": "李廓",
        "paragraphs": [
            "星稀月沒入五更，膠膠角角雞初鳴。",
            "征人牽馬出門立，辭妾欲向安西行。",
            "再鳴引頸簷頭下，樓中角聲催上馬。",
            "纔分曙色第二鳴，旌斾紅塵已出城。",
            "婦人上城亂招手，夫壻不聞遙哭聲。",
            "長恨雞鳴別時苦，不遣雞栖近窗戶。"
        ],
        "title": "雞鳴曲",
        "id": "8303277b-eaf1-4632-8c2d-88d5d32553d6"
    },
    {
        "author": "李廓",
        "paragraphs": [
            "匣中取鏡辭竈王，羅衣掩盡明月光。",
            "昔時長著照容色，今夜潛將聽消息。",
            "門前地黑人來稀，無人錯道朝夕歸。",
            "更深弱體冷如鐵，繡帶菱花懷裏熱。",
            "銅片銅片如有靈，願照得見行人千里形。"
        ],
        "title": "鏡聽詞",
        "id": "91ce633d-ba79-4194-8c52-9c3cfd6ea283"
    },
    {
        "author": "李廓",
        "paragraphs": [
            "戰鼓驚沙惡天色，猛士虬髯眼前黑。",
            "單于衣錦日行兵，陣頭走馬生擒得。",
            "幽幷少年不敢輕，虎狼窟裏空手行。"
        ],
        "title": "猛士行",
        "id": "8265398b-e695-416b-8449-4d3d1a862a10"
    },
    {
        "author": "李廓",
        "paragraphs": [
            "葉葉歸邊騎，風頭萬里乾。",
            "金裝腰帶重，鐵縫耳衣寒。",
            "蘆酒燒蓬煖，霜鴻撚箭看。",
            "黃河古戍道，秋雪白漫漫。"
        ],
        "tags": [
            "黄河"
        ],
        "title": "送振武將軍",
        "id": "d4aa75b7-237a-4b9c-a558-8b98be074ccd"
    },
    {
        "author": "李廓",
        "paragraphs": [
            "牓前潛制淚，衆裏自嫌身。",
            "氣味如中酒，情懷似別人。",
            "煖風張樂席，晴日看花塵。",
            "盡是添愁處，深居乞過春。"
        ],
        "title": "落第",
        "id": "003c0582-b66e-4d14-a268-c34dcba97eb9"
    },
    {
        "author": "李廓",
        "paragraphs": [
            "商嶺東西路欲分，兩間茅屋一溪雲。",
            "師言耳重知師意，人是人非不欲聞。"
        ],
        "title": "贈商山東于嶺僧",
        "id": "f954ad69-29d1-47de-975a-5b0118730758"
    },
    {
        "author": "李廓",
        "paragraphs": [
            "名利生愁地，貧居歲月移。",
            "買書添架上，斷酒過花時。",
            "宿客嫌吟苦，乖童恨睡遲。",
            "近來唯儉靜，持此荅深知。"
        ],
        "title": "上令狐舍人",
        "id": "0b991e53-204d-40fb-b24c-3768bf8a4ff2"
    },
    {
        "author": "李紳",
        "paragraphs": [
            "江城鬱鬱春草長，悠悠漢水浮青光。",
            "雜英飛盡空晝景，綠楊重陰官舍靜。",
            "此時醉客縱橫書，公言可薦承明廬。",
            "青天詔下寵光至，頒籍金閨徵石渠。",
            "秭歸山路煙嵐隔，山木幽深晚花拆。",
            "澗底紅光奪火燃，搖風扇毒愁行客。",
            "杜鵑啼咽花亦殷，聲悲絕豔連空山。",
            "斜陽瞥映淺深樹，雲雨翻迷崖谷間。",
            "山雞錦質矜毛羽，透竹穿蘿命儔侶。",
            "喬木幽谿上下同，雄雌不惑飛棲處。",
            "望秦峰迴過商顏，浪疊雲堆萬簇山。",
            "行盡杳冥青嶂外，九重鐘漏紫霄間。",
            "元和列侍明光殿，諫草初焚市朝變。",
            "北闕趨承半隙塵，南梁笑客皆飛霰。",
            "追思感歎却昏迷，霜鬢愁吟到曉雞。",
            "故篋歲深開斷簡，秋堂月曙掩遺題。",
            "嗚嗚曉角霞輝粲，撫劒當應一長歎。",
            "芻狗無由學聖賢，空持感激終昏旦。"
        ],
        "title": "南梁行",
        "id": "6106ee78-eef7-4b61-93c5-21e2a0e329c2"
    },
    {
        "author": "李紳",
        "paragraphs": [
            "九五當乾德，三千應瑞符。",
            "纂堯昌聖曆，宗禹盛丕圖。",
            "畫象垂新令，消兵易舊謨。",
            "選賢方去智，招諫忽升愚。",
            "大樂調元氣，神功運化罏。",
            "脫鱗超沆瀣，翻翼集蓬壺。",
            "捧日恩光別，抽毫顧問殊。",
            "鳳形憐彩筆，龍頷借驪珠。",
            "擲地聲名寡，摩天羽翮孤。",
            "潔身酬雨露，利口扇讒諛。",
            "碧海同宸眷，鴻毛比賤軀。",
            "辨疑分黑白，舉直觝朋徒。",
            "庭獸方呈角，階蓂始効莩。",
            "日傾烏掩魄，星落斗摧樞。",
            "墜劒悲喬岳，號弓泣鼎湖。",
            "亂羣逢害馬，擇肉縱狂貙。",
            "膽爲隳肝竭，心因瀝血枯。",
            "滿帆摧駭浪，征棹折危途。",
            "燕客書方詐，堯門信未孚。",
            "謗興金就鑠，毀極玉生瘉。",
            "礪吻矜先搏，張羅騁疾驅。",
            "地嫌稀魍魎，海恨止番禺。",
            "瘴嶺衝蛇入，蒸池躡虺趨。",
            "望天收雪涕，看鏡攬霜鬚。",
            "草毒人驚剪，茅荒室未誅。",
            "火風晴處扇，山鬼雨中呼。",
            "窮老鄉關遠，羇愁骨肉無。",
            "鵲靈窺牖戶，龜瑞出泥途。",
            "煙島深千瘴，滄波淼四隅。",
            "海標傳信使，江棹認妻孥。",
            "到接三冬暮，來經六月徂。",
            "暗灘朝不怒，驚瀨夜無虞。",
            "俛首安羸業，齊眉慰病夫。",
            "涸魚思雨潤，僵燕望雷蘇。",
            "詔下因頒朔，恩移詎省辜。",
            "誑天猶指鹿，依社尚憑狐。",
            "度嶺瞻牛斗，浮江淬轆轤。",
            "未平人睚眦，誰懼鬼揶揄。",
            "盆浦潮通楚，匡山地接吳。",
            "庾樓清桂滿，遠寺素蓮敷。",
            "髣髴皆停馬，悲歡盡隙駒。",
            "舊交封宿草，衰鬢重生芻。",
            "萬戟分梁苑，雙旌寄魯儒。",
            "駸駸移歲月，冉冉近桑榆。",
            "疲馬愁千里，孤鴻念五湖。",
            "終當賦歸去，那更學楊朱。"
        ],
        "tags": [
            "庐山"
        ],
        "title": "趨翰苑遭誣搆四十六韻",
        "id": "bd879428-876f-438d-a803-e7d4012a15d3"
    },
    {
        "author": "李紳",
        "paragraphs": [
            "宮鶯報曉瑞煙開，三島靈禽拂水迴。",
            "橋轉彩虹當綺殿，艦浮花鷁近蓬萊。",
            "草承香輦王孫長，桃豔仙顏阿母栽。",
            "簪筆此時方侍從，却思金馬笑鄒枚。"
        ],
        "title": "憶春日太液池亭候對",
        "id": "3bb3897a-7460-40d1-9ec3-b4738e3f20b4"
    },
    {
        "author": "李紳",
        "paragraphs": [
            "月當銀漢玉繩低，深聽簫韶碧落齊。",
            "門壓紫垣高綺樹，閣連青瑣近丹梯。",
            "墨宣外渥催飛詔，草布深恩促換題。",
            "明日獨歸花路遠，可憐人世隔雲霓。"
        ],
        "title": "憶夜直金鑾殿承旨",
        "id": "25f67eb0-ddd3-41e2-8aaa-7b4311465300"
    },
    {
        "author": "李紳",
        "paragraphs": [
            "春風上苑開桃李，詔許看花入御園。",
            "香徑草中迴玉勒，鳳皇池畔泛金樽。",
            "綠絲垂柳遮風暗，紅藥低叢拂砌繁。",
            "歸繞曲江煙景晚，未央明月鎖千門。"
        ],
        "title": "憶春日曲江宴後許至芙蓉園",
        "id": "f38153c7-0c90-4503-b578-f68aa067b156"
    },
    {
        "author": "李紳",
        "paragraphs": [
            "白榆星底開紅甲，珠樹宮中長紫霄。",
            "丹彩結心纔辨質，碧枝抽葉乍成條。",
            "羽衣道士偷玄圃，金簡真人護玉苗。",
            "長帶九天餘雨露，近來蔥翠欲成喬。"
        ],
        "title": "新昌宅書堂前有藥樹一株今已盈拱前長慶中於翰林院內西軒藥樹下移得纔長一寸僕夫封一泥丸以歸植今則長成名之天上樹",
        "id": "5e3ee002-494b-4e6d-95d1-f1b6b3973531"
    },
    {
        "author": "李紳",
        "paragraphs": [
            "荆江水闊煙波轉，荆門路遶山蔥蒨。",
            "帆勢侵雲滅又明，山程背日昏還見。",
            "青青麥隴啼飛鴉，寂寞野徑棠梨花。",
            "行行驅馬萬里遠，漸入煙嵐危棧賒。",
            "林中有鳥飛出谷，月上千巖一聲哭。",
            "腸斷思歸不可聞，人言恨魄來巴蜀。",
            "我聽此鳥祝我魂，魂死莫學聲銜冤。",
            "縱爲羽族莫棲息，直上青雲呼帝閽。",
            "此時山月如銜鏡，嵒樹參差互輝映。",
            "皎潔深看入澗泉，分明細見樵人徑。",
            "陰森鬼廟當郵亭，雞豚日宰聞膻腥。",
            "愚夫禍福自迷惑，魍魎憑何通百靈。",
            "月低山曉問行客，已酹椒漿拜荒陌。",
            "惆悵忠貞徒自持，誰祭山頭望夫石。"
        ],
        "title": "過荆門",
        "id": "c242db18-67cc-4326-8be0-a1a8a6a65188"
    },
    {
        "author": "李紳",
        "paragraphs": [
            "屈原死處瀟湘陰，滄浪淼淼雲沈沈。",
            "蛟龍長怒虎長嘯，山木翛翛波浪深。",
            "煙橫日落驚鴻起，山映餘霞杳千里。",
            "鴻叫離離入暮天，霞消漠漠深雲水。",
            "水靈江暗揚波濤，黿鼉動盪風騷騷。",
            "行人愁望待明月，星漢沈浮𩳤鬼號。",
            "屈原爾爲懷王沒，水府通天化靈物。",
            "何不驅雷擊電除奸邪，可憐空作沈泉骨。",
            "舉杯瀝酒招爾魂，月影滉漾開乾坤。",
            "波白水黑山隱見，汨羅之上遙昏昏。",
            "風帆候曉看五兩，戍鼓鼕鼕遠山響。",
            "潮滿江津猨鳥啼，荆夫楚語飛蠻槳。",
            "瀟湘島浦無人居，風驚水暗惟鮫魚。",
            "行來擊棹獨長歎，問爾精魄何所如。"
        ],
        "title": "涉沅瀟",
        "id": "15a04b03-7a41-4faa-9e46-c8d6fb228bb0"
    },
    {
        "author": "李紳",
        "paragraphs": [
            "天將南北分寒燠，北被羔裘南卉服。",
            "寒氣凝爲戎虜驕，炎蒸結作蟲虺毒。",
            "周王止化惟荆蠻，漢武鑿遠通孱顏。",
            "南標銅柱限荒徼，五嶺從茲窮險艱。",
            "衡山截斷炎方北，迴雁峰南瘴煙黑。",
            "萬壑奔傷溢作瀧，湍飛浪激如繩直。",
            "千崖傍聳猨嘯悲，丹蛇玄虺潛蜲蛇。",
            "瀧夫擬檝劈高浪，瞥忽浮沈如電隨。",
            "嶺頭刺竹蒙籠密，火拆紅蕉焰燒日。",
            "嶺上泉分南北流，行人照水愁腸骨。",
            "陰森石路盤縈紆，雨寒日煖常斯須。",
            "瘴雲暫卷火山外，蒼茫海氣窮番禺。",
            "鷓鴣猿鳥聲相續，椎髻曉呼同戚促。",
            "百處谿灘異雨晴，四時雷電迷昏旭。",
            "魚腸雁足望緘封，地遠三江嶺萬重。",
            "魚躍豈通清遠峽，雁飛難渡漳江東。",
            "雲蒸地熱無霜霰，桃李冬華匪時變。",
            "天際長垂飲澗虹，簷前不去銜泥燕。",
            "幸逢雷雨盪妖昏，提挈悲歡出海門。",
            "西日眼明看少長，北風身醒辨寒溫。",
            "賈生謫去因前席，痛哭書成竟何益。",
            "物忌忠良表是非，朝驅絳灌爲讎敵。",
            "明皇聖德異文皇，不使無辜困鬼方。",
            "漢日傅臣終委棄，如今衰叟重輝光。",
            "高明白日恩深海，齒髮雖殘壯心在。",
            "空媿駑駘異一毛，無令朽骨慙千載。"
        ],
        "tags": [
            "衡山"
        ],
        "title": "逾嶺嶠止荒陬抵高要",
        "id": "74458107-c12f-4aef-9d52-2de3205d3c12"
    },
    {
        "author": "李紳",
        "paragraphs": [
            "秋波入白水，帆去侵空小。",
            "五兩劇奔星，檣烏疾飛鳥。",
            "盆城依落日，盆浦看雲眇。",
            "雲眇更蒼蒼，匡山低夕陽。",
            "楚客喜風水，秦人悲異鄉。",
            "異鄉秋思苦，江臯月華吐。",
            "漾漾隱波亭，悠悠通月浦。",
            "津橋歸候吏，竹巷開門戶。",
            "容膝有匡牀，及肩纔數堵。",
            "隙光非白駒，懸磬我無虞。",
            "體瘦寡行立，家肥安啜哺。",
            "天書憐譴謫，重作朱轓客。",
            "四座眼全青，一麾頭半白。",
            "今來思往事，往事益悽然。",
            "風月同今昔，悲歡異目前。",
            "四時嗟閱水，一紀換流年。",
            "獨有西庭鶴，孤鳴白露天。"
        ],
        "tags": [
            "庐山"
        ],
        "title": "移九江",
        "id": "2f343153-68ff-4ee9-b922-02cadd765bd6"
    },
    {
        "author": "李紳",
        "paragraphs": [
            "范子蛻冠履，扁舟逸霄漢。",
            "嗟予抱險艱，怵惕驚瀰漫。",
            "窮通泛濫勞，趣適殊昏旦。",
            "浴日盪層空，浮天淼無畔。",
            "依灘落葉聚，立浦驚鴻散。",
            "浪疊雪峰連，山孤翠崖斷。",
            "風帆同巨壑，雲矗成高岸。",
            "宇宙可東西，星辰沈粲爛。",
            "霞生[澒]洞遠，月吐青熒亂。",
            "豈復問津迷，休爲呂梁歎。",
            "漂沈自詎保，覆溺心長判。",
            "吳越郡異鄉，嬰童及爲翫。",
            "依稀占井邑，嘹唳同鵝鸛。",
            "舉棹未宵分，維舟方日旰。",
            "徵斯濟川力，若鼓凌風翰。",
            "易狎當悔游，臨深罔知難。"
        ],
        "title": "泛五湖",
        "id": "dbfa6652-e5ef-48ce-a1ce-03e0487ae0bb"
    },
    {
        "author": "李紳",
        "paragraphs": [
            "龍沙江尾抱鍾陵，水郭村橋晚景澄。",
            "江對楚山千里月，郭連漁浦萬家燈。",
            "省拋雙斾辭榮寵，遽落丹霄起愛憎。",
            "惆悵舊遊同草露，却思恩顧一霑膺。"
        ],
        "title": "過鍾陵",
        "id": "1963d69d-9c2f-4385-8665-5c134cbeee92"
    },
    {
        "author": "李紳",
        "paragraphs": [
            "江風不定半晴陰，愁對花時盡日吟。",
            "孤棹自遲從蹭蹬，亂帆爭疾競浮沈。",
            "一身累困懷千載，百口無虞貴萬金。",
            "空闊遠看波浪息，楚山安穩過雲岑。"
        ],
        "title": "泝西江",
        "id": "1929a827-9087-41b7-aaf1-4ebfd3f78b07"
    },
    {
        "author": "李紳",
        "paragraphs": [
            "沙洲月落宿禽驚，潮起風微曉霧生。",
            "黃鶴浪明知上信，黑龍山暗避前程。",
            "火旗似辨吳門戍，水驛遙迷楚塞城。",
            "蕭索更看江葉下，兩鄉俱是宦遊情。"
        ],
        "title": "早發",
        "id": "3c4a2b87-1e95-4cb0-a26c-cc4381994944"
    },
    {
        "author": "李紳",
        "paragraphs": [
            "山城小閣臨青嶂，紅樹蓮宮接薜蘿。",
            "斜日半巖開古殿，野煙浮水掩輕波。",
            "菊迎秋節西風急，雁引砧聲北思多。",
            "深夜獨吟還不寐，坐看凝露滿庭莎。"
        ],
        "title": "守滁陽深秋憶登郡城望瑯琊",
        "id": "77c91095-de25-4b2e-b747-4645ceaee538"
    },
    {
        "author": "李紳",
        "paragraphs": [
            "西園到日栽桃李，紅白低枝拂酒杯。",
            "繁豔只愁風處落，醉筵多就月中開。",
            "勸人莫折憐芳早，把燭頻看畏曉催。",
            "聞道數年深草露，幾株猶得近池臺。"
        ],
        "title": "滁陽春日懷果園閑宴",
        "id": "81fa4e34-048d-4c00-9ad7-275ae0e2c963"
    },
    {
        "author": "李紳",
        "paragraphs": [
            "穆王夜幸蓬池曲，金鑾殿開高秉燭。",
            "東頭弟子曹善才，琵琶請進新翻曲。",
            "翠蛾列坐層城女，笙笛參差齊笑語。",
            "天顏靜聽朱絲彈，衆樂寂然無敢舉。",
            "銜花金鳳當承撥，轉腕攏弦促揮抹。",
            "花翻鳳嘯天上來，裴回滿殿飛春雪。",
            "抽弦度曲新聲發，金鈴玉珮相瑳切。",
            "流鶯子母飛上林，仙鶴雌雄唳明月。",
            "此時奉詔侍金鑾，別殿承恩許召彈。",
            "三月曲江春草綠，九霄天樂下雲端。",
            "紫髯供奉前屈膝，盡彈妙曲當春日。",
            "寒泉注射隴水開，胡雁翻飛向天沒。",
            "日曛塵暗車馬散，爲惜新聲有餘歎。",
            "明年冠劒閉橋山，萬里孤臣投海畔。",
            "籠禽鎩翮尚還飛，白首生從五嶺歸。",
            "聞道善才成朽骨，空餘弟子奉音徽。",
            "南譙寂寞三春晚，有客彈弦獨淒怨。",
            "靜聽深奏楚月光，憶昔初聞曲江宴。",
            "心悲不覺淚闌干，更爲調弦反覆彈。",
            "秋吹動搖神女佩，月珠敲擊水晶盤。",
            "自憐淮海同泥滓，恨魄凝心未能死。",
            "惆悵追懷萬事空，雍門感慨徒爲爾。"
        ],
        "title": "悲善才",
        "id": "efb42b7c-c404-4b25-91b5-b1cbe6a87ceb"
    },
    {
        "author": "李紳",
        "paragraphs": [
            "鄉里兒，桑麻鬱鬱禾黍肥，冬有襤襦夏有絺。",
            "兄鋤弟耨妻在機，夜犬不吠開蓬扉。",
            "鄉里兒，醉還飽，濁醪初熟勸翁媼。",
            "鳴鳩拂羽知年好，齊和楊花踏春草。",
            "勸年少，樂耕桑。",
            "使君爲我剪荆棘，使君爲我驅豺狼。",
            "林中無虎山有鹿，水底無蛟魚有魴。",
            "父漁子獵日歸暮，月明處處舂黃粱。",
            "鄉里兒，東家父老爲爾言，鼓腹那知生育恩。",
            "莫令太守馳朱轓，懸鼓一鳴盧鵲喧。",
            "惡聲主吏噪爾門，唧唧力力烹雞豚。",
            "鄉里兒，莫悲咤。",
            "上有明王頒詔下，重選賢良恤孤寡。",
            "春日遲遲驅五馬，留犢投錢以爲謝。",
            "鄉里兒，終爾詞。",
            "我無工巧唯無私，舉手一揮臨路岐。"
        ],
        "title": "聞里謠效古歌",
        "id": "004fc347-aa39-4d48-a5fa-dda718f4bbe5"
    },
    {
        "author": "李紳",
        "paragraphs": [
            "未登崖谷尋丹竈，且歷軒窗看壁題。",
            "那遇八公生羽翼，空悲七子委塵泥。",
            "舊壇無復翔雲鶴，廢壘曾經振鼓鼙。",
            "點檢遺編盡朝菌，應難求望一刀圭。"
        ],
        "title": "轉壽春守太和庚戌歲二月祗命壽陽時替裴五墉終歿因視壁題自墉而上或除名在邊坐殿歿凡七子無一存焉壽人多寇盜好訴訐時謂訐時謂之凶郡獷俗特著蒙此處之顧余衰年甘躡前患俾三月而寇靜朞歲而人和虎不暴物姦吏屏竄三載復遭邪佞所惡授賓客分司東都或舉其目或寄於風亦麤繼詩人之末云",
        "id": "1135b21d-4885-4ba7-97a9-3ab6836ee9e9"
    },
    {
        "author": "李紳",
        "paragraphs": [
            "匪將履尾求兢惕，那效探雛所患爭。",
            "當路絕羣嘗誡暴，爲猫驅獮亦先迎。",
            "每推至化宣余力，豈用潛機害爾生。",
            "休逐豺狼止貪戾，好爲仁獸答皇明。"
        ],
        "title": "憶壽春廢虎坑余以春二月至郡主吏舉所職稱霍山多虎每歲採茶爲患擇肉於人至春常修陷穽數十所勒獵者採其皮睛余悉除罷之是歲虎不復爲害至余去郡三載",
        "id": "e0b629da-76cc-4223-98b8-25fad7f63656"
    },
    {
        "author": "李紳",
        "paragraphs": [
            "罷分符竹作閑官，舟凍肥河擬棹難。",
            "食蘗苦心甘處困，飲冰持操敢辭寒。",
            "夜燈空應漁家火，朝食還依雁宿灘。",
            "西奏血誠遙稽首，乞容歸病老江干。"
        ],
        "title": "壽陽罷郡日有詩十首與追懷不殊今編於後兼紀瑞物 肥河維舟阻凍袛待勅命 一",
        "id": "2ac7071c-cfc0-42da-acec-992c1c6b447b"
    },
    {
        "author": "李紳",
        "paragraphs": [
            "淮陽效理空多病，疎受辭榮豈戀班。",
            "陳力不任趨北闕，有家無處寄東山。",
            "疲驂豈念前程稅，倦鳥安能待暮還。",
            "珍重八公山下叟，不勞重淚更追攀。"
        ],
        "title": "壽陽罷郡日有詩十首與追懷不殊今編於後兼紀瑞物 肥河維舟阻凍袛待勅命 二",
        "id": "a8daf794-d044-4e48-9e93-d3f2199fb848"
    },
    {
        "author": "李紳",
        "paragraphs": [
            "垂陰敢慕甘棠葉，附幹將呈瑞木符。",
            "十步蘭茶同秀彩，萬年枝葉表皇圖。",
            "芟夷不及知無患，雨露曾霑自不枯。",
            "好住孤根託桃李，莫令從此混樵蘇。"
        ],
        "title": "壽陽罷郡日有詩十首與追懷不殊今編於後兼紀瑞物",
        "id": "55f2083d-f3ec-4f8d-8372-dabfc656e9cf"
    },
    {
        "author": "李紳",
        "paragraphs": [
            "南山白額同馴擾，亦變仁心去殺機。",
            "不競牛甘令買患，免遭狐假妄憑威。",
            "渡河豈適他邦害，據谷終無暴物非。",
            "爾效騶虞護生草，豈徒柔伏在淮淝。"
        ],
        "title": "壽陽罷郡日有詩十首與追懷不殊今編於後兼紀瑞物",
        "id": "0baf4974-11e6-4c7a-82d2-b58d174cf01e"
    },
    {
        "author": "李紳",
        "paragraphs": [
            "休爲建隼臨淝守，轉作垂絲入洛人。",
            "罷閱舊林三載籍，又開新曆四年春。",
            "雲遮北雁愁行客，柳起東風慰病身。",
            "漸喜雪霜消解盡，得隨風水到天津。"
        ],
        "title": "壽陽罷郡日有詩十首與追懷不殊今編於後兼紀瑞物 發壽陽分司勅到又遇新正感懷書事",
        "id": "2e9d86e9-ec10-4a80-8545-eb7ed9541b99"
    },
    {
        "author": "李紳",
        "paragraphs": [
            "東風百里雪初晴，淝口冰開好濯纓。",
            "野老擁途知意重，病夫拋郡喜身輕。",
            "人心莫厭如弦直，淮水長憐似鏡清。",
            "回首夕嵐山翠遠，楚郊烟樹隱襄城。"
        ],
        "title": "壽陽罷郡日有詩十首與追懷不殊今編於後兼紀瑞物 初出淝口入淮",
        "id": "15f8df0c-2801-4421-87e8-90c683069dbf"
    },
    {
        "author": "李紳",
        "paragraphs": [
            "山凝翠黛孤峰迥，淮起銀花五兩高。",
            "天外綺霞迷海鶴，日邊紅樹豔仙桃。",
            "岸驚目眩同奔馬，浦溢心疑覩抃鼇。",
            "寄謝雲帆疾飛鳥，莫誇迴雁卷輕毛。"
        ],
        "title": "壽陽罷郡日有詩十首與追懷不殊今編於後兼紀瑞物 入淮至盱眙",
        "id": "9d6fb4d7-d4b8-4697-b178-54da7fb70fbf"
    },
    {
        "author": "李紳",
        "paragraphs": [
            "菱歌罷唱鷁舟迴，雪鷺銀鷗左右來。",
            "霞散浦邊雲錦截，月昇湖面鏡波開。",
            "魚驚翠羽金鱗躍，蓮脫紅衣紫菂摧。",
            "淮口值春偏悵望，數株臨水是寒梅。"
        ],
        "title": "壽陽罷郡日有詩十首與追懷不殊今編於後兼紀瑞物 憶東湖",
        "id": "59730cd8-6333-485a-a0e8-79635c51ebb6"
    },
    {
        "author": "李紳",
        "paragraphs": [
            "青莎滿地無三徑，白髮緣頭忝四人。",
            "官職謬齊商嶺客，姓名那重漢廷臣。",
            "聖朝寡罪容衰齒，愚叟多慙未退身。",
            "惟有門人憐鈍拙，勸教沈醉洛陽春。"
        ],
        "title": "七年初到洛陽寓居宣教里時已春暮而四老俱在洛中分司",
        "id": "ec39691c-53b0-4510-a998-77194c0daa61"
    },
    {
        "author": "李紳",
        "paragraphs": [
            "龍樓寄引簪裾客，鳳闕陪趨朔望朝。",
            "疎受杜門期脫屣，買臣歸邸忽乘軺。",
            "印封龜紐知頒爵，冠飾蟬緌更珥貂。",
            "飛詔寵榮歡里舍，豈徒斑白與垂髫。"
        ],
        "title": "初秋忽奉詔除浙東觀察使檢校右貂",
        "id": "42dea9c8-8efb-46dd-b38c-a0345b3081c2"
    },
    {
        "author": "李紳",
        "paragraphs": [
            "鞏樹翻紅秋日斜，水分伊洛照餘霞。",
            "弓開後騎低初月，鶚駐前旌拂暮鴉。",
            "閨信坐遲青玉案，弄兒閑望白羊車。",
            "今來憶事涼風晚，烟浦空悲黃菊花。"
        ],
        "title": "憶至鞏縣河宿待家累追懷",
        "id": "89a6e1a0-ed9e-4194-a14f-9ecf988625ac"
    },
    {
        "author": "李紳",
        "paragraphs": [
            "江橫渡闊烟波晚，潮過金陵落葉秋。",
            "嘹唳塞鴻經楚澤，淺深紅樹見揚州。",
            "夜橋燈火連星漢，水郭帆檣近斗牛。",
            "今日市朝風俗變，不須開口問迷樓。"
        ],
        "title": "宿揚州",
        "id": "bcc1e06e-9f0e-4966-8a18-759b2c04a4af"
    },
    {
        "author": "李紳",
        "paragraphs": [
            "嚴城畫角三聲閉，清宴金樽一夕同。",
            "銀燭坐隅聽子夜，寶箏筵上起春風。",
            "酒徵舊對慙衰質，曲換新詞感上宮。",
            "淮海一從雲雨散，杳然俱是夢魂中。"
        ],
        "title": "憶被牛相留醉州中時無他賓牛公夜出真珠輩數人",
        "id": "75fa0a69-c167-47c0-a8bd-f985b2c4a64b"
    },
    {
        "author": "李紳",
        "paragraphs": [
            "日衝海浪翻銀屋，江轉秋波走雪山。",
            "青嶂迥開蹲虎戍，碧流潛伏躍龍關。",
            "地分吳楚星辰內，水迫滄溟宇宙間。",
            "焚却戍船無戰伐，使知風教被烏蠻。"
        ],
        "title": "早渡揚子江",
        "id": "36bd2f7b-c94b-4c0c-a268-281b12e3b75e"
    },
    {
        "author": "李紳",
        "paragraphs": [
            "昔年從宦干戈地，黃綬青春一魯儒。",
            "弓犯控弦招武旅，劒當抽匣問狂夫。",
            "帛書投筆封魚腹，玄髮衝冠捋虎鬚。",
            "談笑謝金何所媿，不爲偷買用兵符。"
        ],
        "title": "憶過潤州",
        "id": "b2b78bd9-0bf1-447b-afea-4b7f5ad48e71"
    },
    {
        "author": "李紳",
        "paragraphs": [
            "香印烟火息，法堂鐘磬餘。",
            "紗燈耿晨焰，釋子安禪居。",
            "林葉脫紅影，竹烟含綺疎。",
            "星珠錯落耀，月宇參差虛。",
            "顧眺匪恣適，曠襟懷卷舒。",
            "江海淼清盪，丘陵何所如。",
            "滔滔可問津，耕者非長沮。",
            "茅嶺感仙客，蕭園成古墟。",
            "移步下碧峰，涉澗更躊躇。",
            "烏噪啄秋果，翠驚銜素魚。",
            "迴塘彩鷁來，落景標林箊。",
            "漾漾棹翻月，蕭蕭風襲裾。",
            "勞歌起舊思，戚歎竟難攄。",
            "却數共遊者，凋落非里閭。"
        ],
        "title": "憶登棲霞寺峰",
        "id": "ef51a4e1-0a22-48a1-96ad-80463b0c8f08"
    },
    {
        "author": "李紳",
        "paragraphs": [
            "樓高雉堞千師壘，峰拔驚波萬壑攢。",
            "山絕地維消虎踞，水浮天險尚龍盤。",
            "蜃噓雲拱飛江島，鼇噴仙巖隔海瀾。",
            "長對碧波臨古渡，幾經風月與悲歡。"
        ],
        "title": "憶萬歲樓望金山",
        "id": "9f9c3e1c-9ba2-4973-8893-9a551dc6451f"
    },
    {
        "author": "李紳",
        "paragraphs": [
            "上家山，家山依舊好。",
            "昔去松桂長，今來容鬚老。",
            "上家山，臨古道。",
            "高低入雲樹，蕪沒連天草。",
            "草色綠萋萋，寒蛩徧草啼。",
            "噪鴉啼樹遠，行雁帖雲齊。",
            "嵒光翻落日，僧火開經室。",
            "竹洞磬聲長，松樓鐘韻疾。",
            "苔階泉溜鈌，石甃青莎密。",
            "舊徑行處迷，前交坐中失。",
            "歎息整華冠，持杯強自歡。",
            "笑歌憐稚孺，弦竹縱吹彈。",
            "山明溪月上，酒滿心聊放。",
            "丱髮此淹留，垂絲匪閑曠。",
            "青山不可上，昔事還惆悵。",
            "況復白頭人，追懷空望望。"
        ],
        "title": "過梅里七首  家於無錫四十載今敝廬數堵猶存今列題於後",
        "id": "d7955404-a6e6-4a5a-8947-f4ae3f518181"
    },
    {
        "author": "李紳",
        "paragraphs": [
            "昔余過稚齒，從師昧知奧。",
            "徒懷利物心，不獲藏身寶。",
            "曳婁一縫掖，出處勞昏早。",
            "醒醉迷啜哺，衣裳辨顛倒。",
            "忠誠貫白日，直己憑蒼昊。",
            "卷舌墮讒諛，驚波息行潦。",
            "衰禽識舊木，疲馬知歸道。",
            "楊柳長庭柯，蘭荃覆階草。",
            "旌旄光里舍，騎服歡妻嫂。",
            "綠鬢絕新知，蒼鬚稀舊老。",
            "冠緌身忝貴，齋沐心常禱。",
            "笙磬諒諧和，庭除還灑掃。",
            "栖遲還竹巷，物役浸江島。",
            "倏忽變星霜，悲傷滿衷抱。"
        ],
        "title": "過梅里七首  家於無錫四十載今敝廬數堵猶存今列題於後 憶東郭居",
        "id": "eff8686f-2cb8-4d15-9adb-7439085544ad"
    },
    {
        "author": "李紳",
        "paragraphs": [
            "故山一別光陰改，秋露清風歲月多。",
            "松下壯心年少去，池邊衰影老人過。",
            "白雲生滅依巖岫，青桂榮枯託薜蘿。",
            "惟有此身長是客，又驅旌斾寄煙波。"
        ],
        "title": "過梅里七首  家於無錫四十載今敝廬數堵猶存今列題於後 憶題惠山寺書堂",
        "id": "e951ac7e-488c-4282-a368-a58852fc9f2f"
    },
    {
        "author": "李紳",
        "paragraphs": [
            "雙鸂鶒，錦毛斕斑長比翼，戲繞蓮藂迴錦臆。",
            "照灼花叢兩相得，漁歌驚起飛南北。",
            "繚繞追隨不迷惑，雲間上下同棲息。",
            "不作驚禽遠相憶，東家少婦機中語。",
            "剪斷迴文泣機杼，徒嗟孔雀銜毛羽。",
            "一去東南別離苦，五里裴回竟何補。"
        ],
        "tags": [
            "西湖"
        ],
        "title": "過梅里七首  家於無錫四十載今敝廬數堵猶存今列題於後 憶西湖雙鸂鶒",
        "id": "38869ec6-7ab2-4c91-b1b1-6772267fdf63"
    },
    {
        "author": "李紳",
        "paragraphs": [
            "早梅花，滿枝發。",
            "東風報春春未徹，紫萼迎風玉珠裂。",
            "楊柳未黃鶯結舌，委素飄香照新月。",
            "橋邊一樹傷離別，遊蕩行人莫攀折。",
            "不競江南豔陽節，任落東風伴春雪。"
        ],
        "title": "過梅里七首  家於無錫四十載今敝廬數堵猶存今列題於後 早梅橋",
        "id": "1274d774-d716-4705-8497-c3cdd510a7c0"
    },
    {
        "author": "李紳",
        "paragraphs": [
            "翡翠飛飛繞蓮塢，一啄嘉魚一鳴舞。",
            "蓮莖觸散蓮葉欹，露滴珠光似還浦。",
            "虞人掠水輕浮弋，翡翠驚飛飛不息。",
            "直上層空翠影高，還向雲間雙比翼。",
            "彈射莫及弋不得，日暮虞人空歎息。"
        ],
        "title": "過梅里七首  家於無錫四十載今敝廬數堵猶存今列題於後 翡翠塢",
        "id": "66d08e7c-5949-4f75-a9bf-6fa8f16392c9"
    },
    {
        "author": "李紳",
        "paragraphs": [
            "羽毛似雪無瑕點，顧影秋池舞白雲。",
            "閑整素儀三島近，迴飄清唳九霄聞。",
            "好風順舉應摩日，逸翮將成莫戀羣。",
            "凌勵坐看空碧外，更憐鳧鷺老江濆。"
        ],
        "title": "過梅里七首  家於無錫四十載今敝廬數堵猶存今列題於後",
        "id": "a36a0840-505a-449f-b3eb-e0060e8ae76d"
    },
    {
        "author": "李紳",
        "paragraphs": [
            "煙水吳都郭，閶門架碧流。",
            "綠楊深淺巷，青翰往來舟。",
            "朱戶千家室，丹楹百處樓。",
            "水光搖極浦，草色辨長洲。",
            "憶作麻衣翠，曾爲旅棹遊。",
            "放歌隨楚老，清宴奉諸侯。",
            "花寺聽鶯入，春湖看雁留。",
            "里吟傳綺唱，鄉語認歈謳。",
            "橋轉攢虹飲，波通鬬鷁浮。",
            "竹扉梅圃靜，水巷橘園幽。",
            "縫堵荒麋苑，穿巖破虎丘。",
            "舊風猶越鼓，餘俗尚吳鉤。",
            "故館曾閑訪，遺基亦徧搜。",
            "吹臺山木盡，香徑佛宮秋。",
            "帳殿菰蒲掩，雲房露霧收。",
            "苧蘿妖覆滅，荆棘鬼包羞。",
            "風月俄黃綬，經過半白頭。",
            "重來冠蓋客，非復別離愁。",
            "候火分通陌，前旌駐外郵。",
            "水風搖綵斾，堤柳引鳴騶。",
            "問吏兒孫隔，呼名禮敬修。",
            "顧瞻殊宿昔，語默過悲憂。",
            "義感心空在，容衰日易偷。",
            "還持滄海詔，從此布皇猷。"
        ],
        "title": "過吳門二十四韻",
        "id": "fac21232-f8fd-4b2f-8e72-c794307ba356"
    },
    {
        "author": "李紳",
        "paragraphs": [
            "翠巖幽谷高低寺，十里松風碧嶂連。",
            "開盡春花芳草澗，徧通秋水月明泉。",
            "石文照日分霞壁，竹影侵雲拂暮煙。",
            "時有猨猱擾鍾磬，老僧無復得安禪。"
        ],
        "title": "杭州天竺靈隱二寺頃歲亦布衣一遊及赴鎮會稽不敢以登臨自適竟不復到寺寺多猨猱謂之孫團彌長其類因追思爲詩二首 一",
        "id": "58542b87-49af-459c-b37d-aec1d72a7855"
    },
    {
        "author": "李紳",
        "paragraphs": [
            "人煙不隔江城近，水石雖清海氣深。",
            "波動只觀羅剎相，靜居難識梵王心。",
            "魚扃晝鎖龍宮寶，雁塔高摩欲界金。",
            "近日尤聞重雕飾，世人遙禮二檀林。"
        ],
        "title": "杭州天竺靈隱二寺頃歲亦布衣一遊及赴鎮會稽不敢以登臨自適竟不復到寺寺多猨猱謂之孫團彌長其類因追思爲詩二首 二",
        "id": "603d8ea0-383d-43c5-98ea-1b83542a3d14"
    },
    {
        "author": "李紳",
        "paragraphs": [
            "雨送奔濤遠，風收駭浪平。",
            "截流張斾影，分岸走鼙聲。",
            "獸逐銜波湧，龜艨噴棹輕。",
            "海門凝霧暗，江渚濕雲橫。",
            "雁翼看舟子，魚鱗辨水營。",
            "騎交遮戍合，戈簇擁沙明。",
            "謬履千夫長，將詢百吏情。",
            "下車占黍稷，冬雨害粢盛。",
            "望禱依前聖，垂休翼厚生。",
            "半江猶慘澹，全野已澄清。",
            "愛景三辰朗，祥農萬庾盈。",
            "浦程通曲嶼，海色媚重城。",
            "弓日鞬櫜動，旗風虎豹爭。",
            "及郊揮白羽，入里卷紅旌。",
            "愷悌思陳力，端莊冀表誠。",
            "臨人與安俗，非止奉師貞。"
        ],
        "title": "渡西陵十六韻",
        "id": "d9356725-b5ad-4a5b-9e36-8e31edb39bf6"
    },
    {
        "author": "李紳",
        "paragraphs": [
            "戎容罷引旌旗卷，朱戶褰開雉堞高。",
            "山聳翠微連郡閣，地臨滄海接靈鼇。",
            "坐疑許宅驅雞犬，笑類樊妻化羽毛。",
            "惆悵桂枝零落促，莫思方朔種仙桃。"
        ],
        "title": "新樓詩二十首 新樓",
        "id": "6e8bfad5-2e10-41c7-aeb4-d54624303c4a"
    },
    {
        "author": "李紳",
        "paragraphs": [
            "海榴亭早開繁蘂，光照晴霞破碧煙。",
            "高近紫霄疑菡萏，迥依江月半嬋娟。",
            "懷芳不作翻風豔，別萼猶含泣露妍。",
            "搖落舊叢雲水隔，不堪行坐數流年。"
        ],
        "title": "新樓詩二十首 海榴亭",
        "id": "8648c94f-3480-4c25-b696-87426376b250"
    },
    {
        "author": "李紳",
        "paragraphs": [
            "烏盈兔缺天涯迥，鶴背松梢拂檻低。",
            "湖鏡坐隅看匣滿，海濤生處辨雲齊。",
            "夕嵐明滅江帆小，煙樹蒼茫客思迷。",
            "蕭索感心俱是夢，九天應共草萋萋。"
        ],
        "title": "新樓詩二十首 望海亭",
        "id": "66ca7165-e0a8-4532-93f9-b2835385daae"
    },
    {
        "author": "李紳",
        "paragraphs": [
            "杜鵑如火千房拆，丹檻低看晚景中。",
            "繁豔向人啼宿露，落英飄砌怨春風。",
            "早梅昔待佳人折，好月誰將老子同。",
            "惟有此花隨越鳥，一聲啼處滿山紅。"
        ],
        "title": "新樓詩二十首",
        "id": "19640e97-9144-4640-9a41-d5512aabb43e"
    },
    {
        "author": "李紳",
        "paragraphs": [
            "爲憐湖水通宵望，不學樊楊却月樓。",
            "惟待素規澄滿鏡，莫看纖魄挂如鉤。",
            "卷簾方影侵紅燭，繞竹斜暉透碧流。",
            "蕭瑟曉風聞木落，此時何異洞庭秋。"
        ],
        "tags": [
            "洞庭湖"
        ],
        "title": "新樓詩二十首",
        "id": "985b2d1f-3dee-4287-ad74-61ecaf3623f9"
    },
    {
        "author": "李紳",
        "paragraphs": [
            "綠波春水湖光滿，丹檻連楹碧嶂遙。",
            "蘭鷁對飛漁棹急，彩虹翻影海旗搖。",
            "鬬疑斑虎歸三島，散作遊龍上九霄。",
            "鼉鼓若雷爭勝負，柳堤花岸萬人招。"
        ],
        "title": "新樓詩二十首",
        "id": "f8c0f02f-21d3-4bce-acb9-eff80ce4f0c0"
    },
    {
        "author": "李紳",
        "paragraphs": [
            "銀地溪邊遇衲師，笑將花宇指潛知。",
            "定觀玄度生前事，不道靈山別後期。",
            "真相有無因色界，化城興滅在蓮基。",
            "好令滄海龍宮子，長護金人舊浴池。"
        ],
        "title": "新樓詩二十首",
        "id": "08a50e12-2888-4249-9484-88f440012324"
    },
    {
        "author": "李紳",
        "paragraphs": [
            "削平水土窮滄海，畚鍤東南盡會稽。",
            "山擁翠屏朝玉帛，穴通金闕架雲霓。",
            "秘文鏤石藏青壁，寶檢封雲化紫泥。",
            "清廟萬年長血食，始知明德與天齊。"
        ],
        "title": "新樓詩二十首 禹廟",
        "id": "42518e41-9216-40b0-ab0e-4eb5f95dbaf5"
    },
    {
        "author": "李紳",
        "paragraphs": [
            "寺深松桂無塵事，地接荒郊帶夕陽。",
            "啼鳥歇時山寂寂，野花殘處月蒼蒼。",
            "絳紗凝焰開金像，清梵銷聲閉竹房。",
            "丘壠漸平連茂草，九原何處不心傷。"
        ],
        "title": "新樓詩二十首",
        "id": "c7a7f1b1-759c-4c17-a1e8-9a3f52a2c9c3"
    },
    {
        "author": "李紳",
        "paragraphs": [
            "一峰凝黛當明鏡，十仞喬松倚翠屏。",
            "秋月滿時侵兔魄，素波搖處動龜形。",
            "舊深崖谷藏仙島，新結樓臺起佛扃。",
            "不學大蛟憑水怪，等閑雪雨害生靈。"
        ],
        "title": "新樓詩二十首",
        "id": "b805c64b-bdc3-4b62-9ec7-5a2ae86e30e5"
    },
    {
        "author": "李紳",
        "paragraphs": [
            "綠荷舒卷涼風曉，紅萼開縈紫菂重。",
            "游女漢臯爭笑臉，二妃湘浦竝愁容。",
            "自含秋露貞姿結，不競春妖冶態穠。",
            "終恐玉京仙子識，却將歸種碧池峰。"
        ],
        "title": "新樓詩二十首 重臺蓮",
        "id": "22ea197b-05d4-426a-bc07-6d912ad5b7eb"
    },
    {
        "author": "李紳",
        "paragraphs": [
            "江城霧歛輕霜早，園橘千株欲變金。",
            "朱實摘時天路近，素英飄處海雲深。",
            "懼同枳棘愁遷徙，每抱馨香委照臨。",
            "憐爾結根能自保，不隨寒暑換貞心。"
        ],
        "title": "新樓詩二十首 橘園",
        "id": "0107cd6a-da26-4720-ade8-847bf82f0f9e"
    },
    {
        "author": "李紳",
        "paragraphs": [
            "最深城郭在人煙，疑借壺中到梵天。",
            "巖樹桂花開月殿，石樓風鐸繞金仙。",
            "地無塵染多靈草，室鑒真空有定泉。",
            "應是法宮傳覺路，使無煩惱見青蓮。"
        ],
        "title": "新樓詩二十首",
        "id": "96a26e34-d40a-4a5c-8125-ee996b829bf8"
    },
    {
        "author": "李紳",
        "paragraphs": [
            "開花占得春光早，雪綴雲裝萬萼輕。",
            "凝豔拆時初照日，落英頻處乍聞鶯。",
            "舞空柔弱看無力，帶月蔥蘢似有情。",
            "多事東風入閨闥，盡飄芳思委江城。"
        ],
        "title": "新樓詩二十首 北樓櫻桃花",
        "id": "73a9ca7a-8cd7-4b4f-a185-23fbc95861cc"
    },
    {
        "author": "李紳",
        "paragraphs": [
            "薔薇繁豔滿城陰，爛熳開紅次第深。",
            "新蘂度香翻宿蝶，密房飄影戲晨禽。",
            "竇閨織婦慙詩句，南國佳人怨錦衾。",
            "風月寂寥思往事，暮春空賦白頭吟。"
        ],
        "title": "新樓詩二十首 城上薔薇",
        "id": "9ede1c15-bea9-4cd9-9090-174491168726"
    },
    {
        "author": "李紳",
        "paragraphs": [
            "東南舊美凌霜操，五月凝陰入坐寒。",
            "煙惹翠梢含玉露，粉開春籜聳琅玕。",
            "莫令戲馬童兒見，試引爲龍道士看。",
            "知爾結根香實在，鳳皇終擬下雲端。"
        ],
        "title": "新樓詩二十首 南庭竹",
        "id": "a6effb5c-393e-4402-ae6d-036f290bcafd"
    },
    {
        "author": "李紳",
        "paragraphs": [
            "石橋峰上栖玄鶴，碧闕巖邊蔭羽人。",
            "冰葉萬條垂碧實，玉珠千日保青春。",
            "月中泣露應同浥，澗底侵雲尚有塵。",
            "徒使茯苓成琥珀，不爲松老化龍鱗。"
        ],
        "title": "新樓詩二十首",
        "id": "17ca506f-2af7-4238-a1cf-cf53c4615633"
    },
    {
        "author": "李紳",
        "paragraphs": [
            "海邊佳樹生奇彩，知是仙山取得栽。",
            "瓊蘂籍中聞閬苑，紫芝圖上見蓬萊。",
            "淺深芳萼通宵換，委積紅英報曉開。",
            "寄語春園百花道，莫爭顏色泛金杯。"
        ],
        "title": "新樓詩二十首 海棠",
        "id": "09da42aa-01f7-4b8e-aa4f-7c243e4f1308"
    },
    {
        "author": "李紳",
        "paragraphs": [
            "煙波野寺經過處，水國蒼茫夢想中。",
            "雲散浦間江月迥，日曛洲渚海潮通。",
            "坐看魚鳥沈浮遠，靜見樓臺上下同。",
            "聞道化城方便喻，只應從此到龍宮。"
        ],
        "title": "新樓詩二十首 水寺",
        "id": "3875128a-b5d2-4d34-810b-d54f54f8fb56"
    },
    {
        "author": "李紳",
        "paragraphs": [
            "靈汜橋邊多感傷，分明湖派繞迴塘。",
            "岸花前後聞幽鳥，湖月高低怨綠楊。",
            "能促歲陰惟白髮，巧乘風馬是春光。",
            "何須化鶴歸華表，却數凋零念越鄉。"
        ],
        "title": "新樓詩二十首 靈汜橋",
        "id": "d56bb87e-68b3-4d69-b06c-c315bd94f4ad"
    },
    {
        "author": "李紳",
        "paragraphs": [
            "嵐光花影繞山陰，山轉花稀到碧潯。",
            "傾國美人妖豔遠，鑿山良冶鑄鑪深。",
            "凌波莫惜臨妝面，瑩鍔當期出匣心。",
            "應是蛟龍長不去，若耶秋水尚沈沈。"
        ],
        "title": "若耶溪",
        "id": "5a933cc1-29fc-4b59-a8fb-9abdfb8ffa63"
    },
    {
        "author": "李紳",
        "paragraphs": [
            "金奏雲壇畢，同雲拂雪來。",
            "玉田千畝合，瓊室萬家開。",
            "湖暗冰封鏡，山明樹變梅。",
            "裂繒分井陌，連璧混樓臺。",
            "麻引詩人興，鹽牽謝女才。",
            "細疑歌響盡，旋作舞腰迴。",
            "著水鵝毛失，鋪松鶴羽摧。",
            "半崖雲掩映，當砌月裴回。",
            "遇物纖能狀，隨方巧若裁。",
            "玉花全綴萼，珠蚌盡呈胎。",
            "志士書頻照，鮫人杼正催。",
            "妬妝凌粉匣，欺酒上瓊杯。",
            "海使迷奔轍，江濤認暗雷。",
            "疾飄風作馭，輕集霰爲媒。",
            "劒客休矜利，農師正念摧。",
            "瑞彰知有感，靈貺表無災。",
            "堯歷占新慶，虞階想舊陪。",
            "粉凝鸞閣下，銀結鳳池隈。",
            "雞樹花驚笑，龍池絮欲猜。",
            "勞歌會稽守，遙祝永康哉。"
        ],
        "title": "登禹廟迴降雪五言二十韻",
        "id": "37d2efb8-09fe-46c3-a1c6-3af66782500a"
    },
    {
        "author": "李紳",
        "paragraphs": [
            "花界無生地，慈宮有相天。",
            "化娥騰寶像，留影閟金仙。",
            "殿湧全身塔，池開半月泉。",
            "十峰排碧落，雙澗合清漣。",
            "藥草經行徧，香燈次第燃。",
            "戒珠高臘護，心印祖僧傳。",
            "瓶識先羅漢，衣存舊福田。",
            "幻身觀火宅，昏眼照青蓮。",
            "住覺超真境，依遊渡法船。",
            "化城珠百億，靈跡冠三千。",
            "蕭壁將沈影，梁薪尚綴煙。",
            "色塵知有數，劫燼豈無年。",
            "龍噴疑通海，鯨吞想漏川。",
            "磬疎聞啓梵，鐘息見安禪。",
            "指喻三車覺，開迷五陰纏。",
            "教通方便入，心達是非詮。",
            "見葉千花藏，檀林萬寶篇。",
            "坐嚴獅子迅，幢飾網珠懸。",
            "極樂知無礙，分明應有緣。",
            "還將意功德，留偈法王前。"
        ],
        "title": "題法華寺五言二十韻",
        "id": "2bff9437-ec13-4070-b3d9-a25ffc0713cb"
    },
    {
        "author": "李紳",
        "paragraphs": [
            "海隅布政慙期月，江上霑巾媿萬人。",
            "休按簿書懲黠吏，未齊風俗昧良臣。",
            "壺冰自潔中無玷，鏡水非求下見鱗。",
            "清夜佛宮觀色相，却歸前老更前身。"
        ],
        "title": "宿越州天王寺",
        "id": "228ff657-9b19-429a-882f-0981abf7e2a2"
    },
    {
        "author": "李紳",
        "paragraphs": [
            "海潮晚上江風急，津吏篙師語默齊。",
            "傾手奉觴看故老，擁流爭拜見孩提。",
            "慙非杜母臨襄峴，自鄙朱翁別會稽。",
            "漸舉雲帆煙水闊，杳然鳧雁各東西。"
        ],
        "title": "却渡西陵別越中父老",
        "id": "5052c292-7fcd-4d89-90f8-f585cba128be"
    },
    {
        "author": "李紳",
        "paragraphs": [
            "臨平水竭蒹葭死，里社蕭條旅館秋。",
            "嘗歎晉郊無乞糴，豈忘吳俗共分憂。",
            "野悲揚目稱嗟食，林極翳桑顧所求。",
            "苛政尚存猶惕息，老人偷拜擁前舟。"
        ],
        "title": "却到浙西",
        "id": "1d5b8782-3afa-4a8b-8f97-acea92118d4e"
    },
    {
        "author": "李紳",
        "paragraphs": [
            "秋山古寺東西遠，竹院松門悵望同。",
            "幽鳥靜時侵徑月，野煙消處滿林風。",
            "塔分朱雁餘霞外，剎對金螭落照中。",
            "官備散寮身却累，往來慙謝二蓮宮。"
        ],
        "title": "蘇州不住遙望武丘報恩兩寺",
        "id": "e9cb86e5-750a-41e7-a62e-86d40fb8b2f1"
    },
    {
        "author": "李紳",
        "paragraphs": [
            "江雲斷續草綿連，雲隔秋波樹覆煙。",
            "飄雪荻花鋪漲渚，變霜楓葉卷平田。",
            "雀愁化水喧斜日，鴻怨驚風叫暮天。",
            "因問館娃何所恨，破吳紅臉尚開蓮。"
        ],
        "title": "迴望館娃故宮",
        "id": "b21568f0-66be-42c4-a0eb-208d9b1d4c0a"
    },
    {
        "author": "李紳",
        "paragraphs": [
            "越王巧破夫差國，來獻黃金重雕刻。",
            "西施醉舞花豔傾，妬月嬌娥恣妖惑。",
            "姑蘇百尺曉鋪開，樓楣盡化黃金臺。",
            "歌清管咽歡未極，越師戈甲浮江來。",
            "伍胥抉目看吳滅，范蠡全身霸西越。",
            "寂莫千年盡古墟，蕭條兩地皆明月。",
            "靈巖香徑掩禪扉，秋草荒涼徧落暉。",
            "江浦迴看鷗鳥沒，碧峰斜見鷺鷥飛。",
            "如今白髮星星滿，却作閑官不閑散。",
            "野寺經過懼悔尤，公程迫蹙悲秋館。",
            "吳鄉越國舊淹留，草樹煙霞昔徧遊。",
            "雲木夢迴多感歡，不惟惆悵至長洲。"
        ],
        "title": "姑蘇臺雜句",
        "id": "30b4bd17-f4f2-48c0-a9ab-0e3cc0666a82"
    },
    {
        "author": "李紳",
        "paragraphs": [
            "十層花宇真毫相，數仞峰巒閟月扉。",
            "攢立寶山中色界，散周香海小輪圍。",
            "坐隅咫尺窺巖壑，窗外高低辨翠微。",
            "難保爾形終不轉，莫令偷拂六銖衣。"
        ],
        "title": "開元寺",
        "id": "33915e18-8c70-4872-9db4-ae6712edff7a"
    },
    {
        "author": "李紳",
        "paragraphs": [
            "伯鸞憔悴甘飄寓，非向囂塵隱姓名。",
            "鴻鵠羽毛終有志，素絲琴瑟自諧聲。",
            "故橋秋月無家照，古井寒泉見底清。",
            "猶有餘風未磨滅，至今鄉里重和鳴。"
        ],
        "title": "臯橋",
        "id": "78e1c384-29e2-46e9-aff3-0d400ba702b8"
    },
    {
        "author": "李紳",
        "paragraphs": [
            "一株繁豔春城盡，雙樹慈門忍草生。",
            "愁態自隨風燭滅，愛心難逐雨花輕。",
            "黛消波月空蟾影，歌息梁塵有梵聲。",
            "還似錢塘蘇小小，祗應迴首是卿卿。"
        ],
        "title": "真娘墓",
        "id": "de285a0f-2635-4c67-b68c-d0289a39d2d5"
    },
    {
        "author": "李紳",
        "paragraphs": [
            "水寬山遠煙嵐迥，柳岸縈迴在碧流。",
            "清晝不風鳧雁少，却疑初夢鏡湖秋。"
        ],
        "title": "却望無錫芙蓉湖 一",
        "id": "9c18ad53-743c-46c3-afd6-761dde1931cd"
    },
    {
        "author": "李紳",
        "paragraphs": [
            "丹橘村邊獨火微，碧流明處雁初飛。",
            "蕭條落葉垂楊岸，隔水寥寥聞擣衣。"
        ],
        "title": "却望無錫芙蓉湖 二",
        "id": "a08d0bfa-5446-4c35-9f86-6366ae42df4f"
    },
    {
        "author": "李紳",
        "paragraphs": [
            "逐波雲影參差遠，背日嵐光隱見深。",
            "猶似望中連海樹，月生湖上是山陰。"
        ],
        "title": "却望無錫芙蓉湖 三",
        "id": "26c9b6ee-4ca2-4ecb-b153-4ac1415090a1"
    },
    {
        "author": "李紳",
        "paragraphs": [
            "舊山認得煙嵐近，湖水平鋪碧岫間。",
            "喜見雲泉還悵望，自慙山叟不歸山。"
        ],
        "title": "却望無錫芙蓉湖 四",
        "id": "b38832ba-1187-4a67-8cf1-dcf8bc6337e2"
    },
    {
        "author": "李紳",
        "paragraphs": [
            "翠崖幽谷分明處，倦鳥歸雲在眼前。",
            "惆悵白頭爲四老，遠隨塵土去伊川。"
        ],
        "title": "却望無錫芙蓉湖 五",
        "id": "b924d86f-d84d-4c54-bec9-25877fc9eafa"
    },
    {
        "author": "李紳",
        "paragraphs": [
            "碧峰依舊松筠老，重得經過已白頭。",
            "俱是海天黃葉信，兩逢霜節菊花秋。",
            "望中白鶴憐歸翼，行處青苔恨昔遊。",
            "還向窗間名姓下，數行添記別離愁。"
        ],
        "title": "重到惠山",
        "id": "5a34c470-da71-4a2a-97a9-b998c42bce3d"
    },
    {
        "author": "李紳",
        "paragraphs": [
            "香燈寂莫網塵中，煩惱身須色界空。",
            "龍鉢已傾無法雨，虎牀猶在有悲風。",
            "定心池上浮泡沒，招手巖邊夢幻通。",
            "深夜月明松子落，儼然聽法侍生公。"
        ],
        "title": "鑒玄影堂",
        "id": "fe5d682f-3b84-420e-8efc-822711c9188d"
    },
    {
        "author": "李紳",
        "paragraphs": [
            "素沙見底空無色，青石潛流暗有聲。",
            "微渡竹風涵淅瀝，細浮松月透輕明。",
            "桂凝秋露添靈液，茗折香芽泛玉英。",
            "應是梵宮連洞府，浴池今化醒泉清。"
        ],
        "title": "別石泉",
        "id": "1e3d60b9-9a69-4da7-91c3-0e9664914292"
    },
    {
        "author": "李紳",
        "paragraphs": [
            "翠條盈尺憐孤秀，植向西窗待月軒。",
            "輕剪綠絲秋葉暗，密扶纖幹夏陰繁。",
            "故山手種空懷想，溫室心知不敢言。",
            "看爾拂雲今得地，莫隨陵谷改深根。"
        ],
        "title": "別雙溫樹",
        "id": "e3d09c65-b21d-4b38-bb61-7a5a13a75bab"
    },
    {
        "author": "李紳",
        "paragraphs": [
            "浦邊梅葉看凋落，波上雙禽去寂寥。",
            "吹管曲傳花易失，織文機學羽難飄。",
            "雪欺春早摧芳蕚，隼勵秋深拂翠翹。",
            "繁豔彩毛無處所，盡成愁歎別谿橋。"
        ],
        "tags": [
            "西湖"
        ],
        "title": "重別西湖",
        "id": "6a5f693e-7c8d-4c20-a1c3-bfec8a474e6f"
    },
    {
        "author": "李紳",
        "paragraphs": [
            "昔人別館淹留處，卜築東山學謝家。",
            "業桂半空摧枳棘，曲池平盡隔煙霞。",
            "重開漁浦連天月，更種春園滿地花。",
            "依舊秋風還寂莫，數行衰柳宿啼鴉。"
        ],
        "title": "毘陵東山",
        "id": "7d0ce467-1ee7-4612-979a-8c10c174357d"
    },
    {
        "author": "李紳",
        "paragraphs": [
            "江城物候傷心地，遠寺經過禁火辰。",
            "芳草壠邊迴首客，野花叢裏斷腸人。",
            "紫荆繁豔空門晝，紅藥深開古殿春。",
            "歎息光陰催白髮，莫悲風月獨霑巾。"
        ],
        "title": "建元寺",
        "id": "4434de0f-4328-4810-b3d7-5a812772183b"
    },
    {
        "author": "李紳",
        "paragraphs": [
            "龍形江影隔雲深，虎勢山光入浪沈。",
            "潮蹙海風驅萬里，日浮天塹洞千尋。",
            "衆峰作限橫空碧，一柱中維徹底金。",
            "還叱檝師看五兩，莫令辜負濟川心。"
        ],
        "title": "却到金陵登北固亭",
        "id": "b4cb6229-d6b1-483f-a860-15b5d4fc7208"
    },
    {
        "author": "李紳",
        "paragraphs": [
            "鶴栖峰下青蓮宇，花發江城世界春。",
            "紅照日高殷奪火，紫凝霞曙瑩銷塵。",
            "每思載酒悲前事，欲問題詩想舊身。",
            "自歎秋風勞物役，白頭拘束一閑人。"
        ],
        "title": "望鶴林寺",
        "id": "2041eb8c-12af-4d50-a54a-43cc1414f9eb"
    },
    {
        "author": "李紳",
        "paragraphs": [
            "煙昏水郭津亭晚，迴望金陵若動搖。",
            "衝浦迴風翻宿浪，照沙低月歛殘潮。",
            "柳經寒露看蕭索，人改衰容自寂寥。",
            "官冷舊諳唯旅館，歲陰輕薄是涼飆。"
        ],
        "title": "宿瓜州",
        "id": "fc48d76d-a666-4b6b-9d4e-b54ce368198f"
    },
    {
        "author": "李紳",
        "paragraphs": [
            "菊芳沙渚殘花少，柳過秋風墜葉疎。",
            "堤繞門津喧井市，路交村陌混樵漁。",
            "畏衝生客呼童僕，欲指潮痕問里閭。",
            "非爲掩身羞白髮，自緣多病喜肩輿。"
        ],
        "title": "入揚州郭",
        "id": "6a03213a-3dfc-41fb-a4d7-7aad9c72a9e5"
    },
    {
        "author": "李紳",
        "paragraphs": [
            "舟依淺岸參差合，橋映晴虹上下連。",
            "輕檝過時搖水月，遠燈繁處隔秋煙。",
            "却思海嶠還悽歎，近涉江濤更凜然。",
            "閑凭欄干指星漢，尚疑軒蓋在樓船。"
        ],
        "title": "宿揚州水館",
        "id": "e23faa15-b7c4-4801-9010-de99c8fe405e"
    },
    {
        "author": "李紳",
        "paragraphs": [
            "笙歌罷曲辭賓侶，庭竹移陰就小齋。",
            "愁不解顏徒滿酌，病非傷肺爲憂懷。",
            "耻矜學步貽身患，豈慕醒狂躡禍階。",
            "從此別離長酩酊，洛陽狂狷任椎埋。"
        ],
        "title": "州中小飲便別牛相",
        "id": "d8cc2268-11e7-4f3d-83d5-098d9b4fd17e"
    },
    {
        "author": "李紳",
        "paragraphs": [
            "功高自棄漢元臣，遺廟陰森楚水濱。",
            "英主任賢增虎翼，假王徼福犯龍鱗。",
            "賤能忍恥卑狂少，貴乏懷忠近佞人。",
            "徒用千金酬一飯，不知明哲重防身。"
        ],
        "title": "却過淮陰吊韓信廟",
        "id": "7c504af7-9377-4540-a883-a6b2a39b22b2"
    },
    {
        "author": "李紳",
        "paragraphs": [
            "洪河一派清淮接，堤草蘆花萬里秋。",
            "煙樹寂寥分楚澤，海雲明滅滿揚州。",
            "望深江漢連天遠，思起鄉閭滿眼愁。",
            "惆悵路岐真此處，夕陽西沒水東流。"
        ],
        "title": "却入泗口",
        "id": "b92fefdd-ddbc-478b-8d8d-8724abe2176d"
    },
    {
        "author": "李紳",
        "paragraphs": [
            "商顏重命伊川叟，時事知非入洛人。",
            "連野碧流通御苑，滿階秋草過天津。",
            "每慚清秩容衰齒，猶有華簪寄病身。",
            "驅馬獨歸尋里巷，日斜行處舊紅塵。"
        ],
        "title": "重入洛陽東門",
        "id": "6bea3434-7a5a-4321-bc84-d20b29627ff6"
    },
    {
        "author": "李紳",
        "paragraphs": [
            "恭承寵詔臨伊洛，靜守朝章化比閭。",
            "風變市兒驚偃草，雨晴郊藪謬隨車。",
            "改張琴瑟移膠柱，止息笙篁辨魯魚。",
            "唯有從容期一德，使齊文教奉皇居。"
        ],
        "title": "拜三川守",
        "id": "b5fc2dea-7599-42e4-a849-15a6aac340b6"
    },
    {
        "author": "李紳",
        "paragraphs": [
            "禮成中嶽陳金冊，祥報卿雲冠玉峰。",
            "輕未透林疑待鳳，細非行雨詎從龍。",
            "卷風變彩霏微薄，照日籠光映隱重。",
            "還入九霄成沆瀣，夕嵐生處鶴歸松。"
        ],
        "title": "慶雲見",
        "id": "d30fdec9-9662-4837-8d6f-c781bf7355ae"
    },
    {
        "author": "李紳",
        "paragraphs": [
            "瑣文結綬靈蛇降，蠖屈螭盤顧視閑。",
            "鱗蹙翠光抽璀璨，腹連金彩動彎環。",
            "已應蛻骨風雷後，豈効銜珠草莽間。",
            "知爾全身護崑閬，不矜揮尾在常山。"
        ],
        "title": "靈蛇見少林寺",
        "id": "a6c2566b-4fa4-4f97-846f-32b01e2b47ad"
    },
    {
        "author": "李紳",
        "paragraphs": [
            "油幢竝入虎旗開，錦橐從天鳳詔來。",
            "星應魏師新鼓角，地嫌梁苑舊池臺。",
            "日暉紅斾分如電，人擁青門動若雷。",
            "伊洛鏡清迴首處，是非紛雜任塵埃。"
        ],
        "title": "拜宣武軍節度使",
        "id": "c19415dc-5337-4280-897b-67965cc47d1b"
    },
    {
        "author": "李紳",
        "paragraphs": [
            "七月趨梁苑，三年謝尹京。",
            "舊風除物蠹，新律奉師貞。",
            "龍節雙油重，蛇矛百練明。",
            "躍魚連後斾，騰虎耀前旌。",
            "路轉金神竝，川開鐵馬橫。",
            "擁旄差白羽，分轡引紅纓。",
            "在浚風煙接，維嵩鞏洛清。",
            "貫魚奔騎疾，連雁卷行輕。",
            "煙壘風調角，秋原雨洗兵。",
            "宿雲看布甲，疎柳見分營。",
            "鼓徹通宵警，和門候曉晴。",
            "虎符三校列，魚胄萬夫迎。",
            "弄馬猨猱健，奔車角觝呈。",
            "駕肩傍隘道，張幕內連楹。",
            "森戟承三令，攢戈退一聲。",
            "及郊知雨過，觀俗辨風行。",
            "望宋憐思女，遊梁念客卿。",
            "義夫留感激，公子播英名。",
            "澤廣豚魚洽，恩宣豈弟生。",
            "善師忘任智，中略在推誠。",
            "式宴歌鍾合，陳筵綺繡并。",
            "戲鼙千卒躍，均酒百壺傾。",
            "樂與師徒共，歡從井邑盈。",
            "教通因漸染，人悅尚和平。",
            "授鉞慙分閫，登壇荷列城。",
            "虛裘朝獨坐，雄劒夜孤鳴。",
            "白髮侵霜變，丹心捧日驚。",
            "衛青終保志，潘岳未忘情。",
            "期月終迷化，三年詎有成。",
            "惟看波海動，天外斬長鯨。"
        ],
        "title": "到宣武三十韻",
        "id": "438cac15-96b9-4ced-9867-4045458cc672"
    },
    {
        "author": "李紳",
        "paragraphs": [
            "雒陽城見梅迎雪，魚口橋逢雪送梅。",
            "劒水寺前芳草合，鏡湖亭上野花開。",
            "江鴻斷續翻雲去，海燕差池拂水回。",
            "想得心知近寒食，潛聽喜鵲望歸來。"
        ],
        "title": "江南暮春寄家",
        "id": "7e5096a8-29bd-44a3-876c-07b00e132153"
    },
    {
        "author": "李紳",
        "paragraphs": [
            "深夜星漢靜，秋風初報涼。",
            "階篁淅瀝響，露葉參差光。",
            "冰兔半升魄，銅壺微滴長。",
            "薄帷乍飄卷，襟帶輕搖颺。",
            "此際昏夢清，斜月滿軒房。",
            "屣履步前楹，劒戟森在行。",
            "重城宵正分，號鼓互相望。",
            "獨坐有所思，夫君鸞鳳章。",
            "天津落星河，一葦安可航。",
            "龍泉白玉首，魚服黃金裝。",
            "報國未知効，惟鵜徒在梁。",
            "裴回顧戎旃，顥氣生東方。",
            "衰葉滿欄草，斑毛盈鏡霜。",
            "羸牛未脫轅，老馬強騰驤。",
            "吟君白雪唱，慙媿巴人腸。"
        ],
        "title": "奉酬樂天立秋夕有懷見寄",
        "id": "22099372-939e-4154-a175-15d5365ac21c"
    },
    {
        "author": "李紳",
        "paragraphs": [
            "杳靄祥雲起，飄颺翠嶺新。",
            "縈峰開石秀，吐葉間松春。",
            "林靜翻空少，山明度嶺頻。",
            "迴崖時掩鶴，幽澗或隨人。",
            "姑射朝凝雪，陽臺晚伴神。",
            "悠悠九霄上，應坐玉京賓。"
        ],
        "title": "山出雲",
        "id": "83fe84e1-49aa-4462-836d-d2ac557040a6"
    },
    {
        "author": "李紳",
        "paragraphs": [
            "飛龍久馭宇，真氣尚興雲。",
            "五色傳嘉瑞，千齡表聖君。",
            "從風忽蕭索，依漢更氛氳。",
            "影徹天初霽，光鮮日未曛。",
            "表祥近自遠，垂化聚還分。",
            "寧作無依者，空傳陶令文。"
        ],
        "title": "上黨奏慶雲見",
        "id": "62e08f4c-db9f-4095-b37b-97aa869d46ba"
    },
    {
        "author": "李紳",
        "paragraphs": [
            "聖主祠名岳，高峰發慶雲。",
            "金柯初繚繞，玉葉漸氛氳。",
            "氣色含珠日，晴光吐翠雰。",
            "依稀來鶴態，髣髴列仙羣。",
            "萬樹流光影，千潭寫錦文。",
            "蒼生欣有望，祥瑞在吾君。"
        ],
        "title": "華山慶雲見",
        "id": "287473db-3aca-49b4-a915-409b50eb5f5c"
    },
    {
        "author": "李紳",
        "paragraphs": [
            "西陵沙岸回流急，船底黏沙去岸遙。",
            "驛吏遞呼催下纜，棹郎閑立道齊橈。",
            "猶瞻伍相青山廟，未見雙童白鶴橋。",
            "欲責舟人無次第，自知貪酒過春潮。"
        ],
        "title": "欲到西陵寄王行周",
        "id": "6463c613-eef0-4943-a22c-b14715369a3b"
    },
    {
        "author": "李紳",
        "paragraphs": [
            "欲向仙峰煉九丹，獨瞻華頂禮仙壇。",
            "石標琪樹凌空碧，水挂銀河映月寒。",
            "天外鶴聲隨絳節，洞中雲氣隱琅玕。",
            "浮生未有從師地，空誦仙經想羽翰。"
        ],
        "title": "華頂",
        "id": "fa117c57-cc2f-4647-a501-59a4d5b7065a"
    },
    {
        "author": "李紳",
        "paragraphs": [
            "伯勞飛遲燕飛疾，垂楊綻金花笑日。",
            "綠窗嬌女字鶯鶯，金雀婭鬟年十七。",
            "黃姑上天阿母在，寂莫霜姿素蓮質。",
            "門掩重關蕭寺中，芳草花時不曾出。"
        ],
        "title": "鶯鶯歌",
        "id": "18a2193c-1bd7-4426-b17f-d02a8a4aec1b"
    },
    {
        "author": "李紳",
        "paragraphs": [
            "憶昔我祖神仙主，玄元皇帝周柱史。",
            "曾師軒黃友堯湯，混迹和光佐周武。",
            "周之天子無仙氣，成武康昭都瞥爾。",
            "穆王麤識神仙事，八極輪蹄方逞志。",
            "鶴髮韜真世不知，日月星辰幾回死。",
            "金鼎作丹丹化碧，三萬六千神入宅。",
            "仙兄受術幾千年，已是當時駕鴻客。",
            "海光悠容天路長，春風玉女開宮院。",
            "紫筆親教書姓名，玉皇詔刻青金簡。",
            "桂窗一別三千春，秦妃鏡裏娥眉新。",
            "忽控香虯天上去，海隅劫石霄花塵。",
            "一從仙駕辭中土，頑日昏風老無主。",
            "九州爭奪無時休，八駿垂頭避豺虎。",
            "我亦玄元千世孫，眼穿望斷蒼煙根。",
            "花麟白鳳竟冥寞，飛春走月勞神昏。",
            "百年命促奔馬疾，愁腸盤結心摧崪。",
            "今朝稽首拜仙兄，願贈丹砂化秋骨。"
        ],
        "title": "贈毛仙翁",
        "id": "8e39c3b0-03af-47d7-a98f-32f811025380"
    },
    {
        "author": "李紳",
        "paragraphs": [
            "鳳儀常欲附，蚊力自知微。",
            "願假罇罍末，膺門自此依。"
        ],
        "title": "和晉公三首 一",
        "id": "5fbfc98e-586b-4de7-a278-c7032b8d4a74"
    },
    {
        "author": "李紳",
        "paragraphs": [
            "貂蟬公獨步，鴛鷺我同羣。",
            "插羽先飛酒，交鋒便著文。"
        ],
        "title": "和晉公三首 二",
        "id": "2c1bd6aa-d116-4cb6-8f6b-614f655ab4ca"
    },
    {
        "author": "李紳",
        "paragraphs": [
            "窮陰初莽蒼，離思漸氛氳。",
            "殘雪午橋岸，斜陽伊水濱。"
        ],
        "title": "和晉公三首 三",
        "id": "11859a0a-c499-4d49-ba00-718369a74cdc"
    },
    {
        "author": "李紳",
        "paragraphs": [
            "春種一粒粟，秋成萬顆子。",
            "四海無閑田，農夫猶餓死。"
        ],
        "title": "古風二首 一",
        "id": "04970036-9dd8-4ad6-9193-4ac9731ad381"
    },
    {
        "author": "李紳",
        "paragraphs": [
            "鋤禾日當午，汗滴禾下土。",
            "誰知盤中餐，粒粒皆辛苦。"
        ],
        "title": "古風二首 二",
        "id": "ab5ec1e2-084a-486d-bd84-39b320bf4d88"
    },
    {
        "author": "李紳",
        "paragraphs": [
            "陶令門前罥接籬，亞夫營裏拂朱旗。",
            "人事推移無舊物，年年春至綠垂絲。"
        ],
        "title": "柳二首 一",
        "id": "6936ce03-b918-4092-aa4b-89f09beaff41"
    },
    {
        "author": "李紳",
        "paragraphs": [
            "千條垂柳拂金絲，日暖牽風葉學眉。",
            "愁見花飛狂不定，還同輕薄五陵兒。"
        ],
        "title": "柳二首 二",
        "id": "99056766-ad1b-45f2-9f00-454f16c68bdd"
    },
    {
        "author": "李紳",
        "paragraphs": [
            "寄玉蓮花藏，緘珠貝葉扃。",
            "院閑容客讀，講倦許僧聽。",
            "部列雕金榜，題存刻石銘。",
            "永添鴻寶集，莫雜小乘經。"
        ],
        "title": "題白樂天文集",
        "id": "09115c75-6775-41e4-aab8-c7466c32a782"
    },
    {
        "author": "李紳",
        "paragraphs": [
            "假金方用真金鍍，若是真金不鍍金。",
            "十載長安得一第，何須空腹用高心。"
        ],
        "tags": [
            "励志",
            "哲理"
        ],
        "title": "答章孝標",
        "id": "e01cf688-7b65-4c35-9fd0-4c57dd137873"
    },
    {
        "author": "李紳",
        "paragraphs": [
            "瘴煙長暖無霜雪，槿豔繁花滿樹紅。",
            "每歎芳菲四時厭，不知開落有春風。"
        ],
        "title": "朱槿花",
        "id": "fbcb2a21-ed3f-47ab-9efa-d02004995e1e"
    },
    {
        "author": "李紳",
        "paragraphs": [
            "昔陪天上三清客，今作端州萬里人。",
            "湘浦更聞猿夜嘯，斷腸無淚可霑巾。"
        ],
        "title": "至潭州聞猿",
        "id": "7cd11d7f-d466-4ae5-8bc6-b23c8f676f1e"
    },
    {
        "author": "李紳",
        "paragraphs": [
            "瘴江昏霧連天合，欲作家書更斷腸。",
            "今日病身悲狀候，豈能埋骨向炎荒。"
        ],
        "title": "江亭",
        "id": "1f46559d-6eba-44b3-b5d7-34615f5dbc69"
    },
    {
        "author": "李紳",
        "paragraphs": [
            "紅蕉花樣炎方識，瘴水溪邊色最深。",
            "葉滿叢深殷似火，不唯燒眼更燒心。"
        ],
        "title": "紅蕉花",
        "id": "3b307387-3bbf-40f9-bcd9-f1da697cd021"
    },
    {
        "author": "李紳",
        "paragraphs": [
            "花開花落無時節，春去春來有底憑。",
            "燕子不藏雷不蟄，燭煙昏霧暗騰騰。"
        ],
        "title": "憶漢月",
        "id": "40a39e66-b220-49d7-9311-3f4f25b882cd"
    },
    {
        "author": "李紳",
        "paragraphs": [
            "雨中鵲語喧江樹，風處蛛絲颺水潯。",
            "開拆遠書何事喜，數行家信抵千金。"
        ],
        "title": "端州江亭得家書二首 一",
        "id": "28f3b894-be4e-49b4-9e95-fb1550e10750"
    },
    {
        "author": "李紳",
        "paragraphs": [
            "長安別日春風早，嶺外今來白露秋。",
            "莫道淮南悲木葉，不聞搖落更堪愁。"
        ],
        "title": "端州江亭得家書二首 二",
        "id": "ad36b445-fdba-4b15-b591-d254c1242ff0"
    },
    {
        "author": "李紳",
        "paragraphs": [
            "見說三聲巴峽深，此時行者盡沾襟。",
            "端州江口連雲處，始信哀猨傷客心。"
        ],
        "title": "聞猨",
        "id": "6b8c629a-0626-4350-be18-3e678e49980a"
    },
    {
        "author": "李紳",
        "paragraphs": [
            "自報金吾主禁兵，腰間寶劒重橫行。",
            "接輿也是狂歌客，更就將軍乞一聲。"
        ],
        "title": "贈韋金吾",
        "id": "737947c3-2db1-4e37-a0e4-a47dce0f7230"
    },
    {
        "author": "李紳",
        "paragraphs": [
            "宮殿沈沈曉欲分，昭陽更漏不堪聞。",
            "珊瑚枕上千行淚，不是思君是恨君。"
        ],
        "title": "長門怨",
        "id": "bcb05253-765e-4e34-84e2-23b1d9e39d42"
    },
    {
        "author": "李紳",
        "paragraphs": [
            "汲水添池活白蓮，十千鬐鬣盡生天。",
            "凡庸不識慈悲意，自葬江魚入九泉。"
        ],
        "title": "龜山寺魚池 一",
        "id": "11e225c9-4a31-4afd-91b3-fb754ccac5be"
    },
    {
        "author": "李紳",
        "paragraphs": [
            "剃髮多緣是代耕，好聞人死惡人生。",
            "祇園說法無高下，爾輩何勞尚世情。"
        ],
        "title": "龜山寺魚池 二",
        "id": "0a29de75-f584-4375-8b2d-683d73f4105b"
    },
    {
        "author": "李紳",
        "paragraphs": [
            "月，光輝，皎潔。",
            "耀乾坤，靜空闊。",
            "圓滿中秋，玩爭詩哲。",
            "玉兔鏑難穿，桂枝人共折。",
            "萬象照乃無私，瓊臺豈遮君謁。",
            "抱琴對彈別鶴聲，不得知音聲不切。"
        ],
        "title": "賦月",
        "id": "5ca211d7-18e4-41d4-a754-c72c28e846d6"
    },
    {
        "author": "李紳",
        "paragraphs": [
            "君詠風月夕，余當童稚年。",
            "閑窗讀書罷，偷詠左司篇。"
        ],
        "title": "句",
        "id": "8a7e5945-d571-4c50-b620-634872d6d893"
    },
    {
        "author": "崔公信",
        "paragraphs": [
            "疊石狀崖巘，翠含城上樓。",
            "前移廬霍峰，遠帶沅湘流。",
            "瀟灑主人靜，夤緣芳徑幽。",
            "清輝在昏旦，豈異東山游。"
        ],
        "title": "和太原張相公山亭懷古",
        "id": "e6b1b736-ae47-42ca-8711-99aee01de648"
    },
    {
        "author": "楊虞卿",
        "paragraphs": [
            "蕭晨騎馬出皇都，聞說埋冤在路隅。",
            "別我已爲泉下土，思君猶似掌中珠。",
            "四弦品柱聲初絕，三尺孤墳草已枯。",
            "蘭質蕙心何所在，焉知過者是狂夫。"
        ],
        "title": "過小妓英英墓",
        "id": "d74a82fe-4c5b-4925-9759-7f619bdb985a"
    },
    {
        "author": "楊虞卿",
        "paragraphs": [
            "河勢崑崙遠，山形菡萏秋。"
        ],
        "title": "句",
        "id": "ebfb90a0-ccf4-4f10-bfe4-b8b1d253edf6"
    },
    {
        "author": "楊汝士",
        "paragraphs": [
            "清淨此道宮，層臺復倚空。",
            "偶時三伏外，列席九霄中。",
            "平視雲端路，高臨樹杪風。",
            "自憐榮末座，前日別池籠。"
        ],
        "title": "和段相公登武擔寺西臺",
        "id": "743b1a3c-e602-4604-a181-317bd81e60d0"
    },
    {
        "author": "楊汝士",
        "paragraphs": [
            "從公城上來，秋近絕纖埃。",
            "樓古秦規在，江分蜀望開。",
            "遠山標宿雪，末席本寒灰。",
            "陪賞今爲忝，臨歡敢訴杯。"
        ],
        "title": "和段相公夏登張儀樓",
        "id": "06ba6fc0-85d9-4e2f-9701-a69616b9c0cb"
    },
    {
        "author": "楊汝士",
        "paragraphs": [
            "古栢森然地，修嚴蜀相祠。",
            "一過榮異代，三顧盛當時。",
            "功德流何遠，馨香薦未衰。",
            "敬名探國志，飾像慰甿思。",
            "昔謁從征蓋，今聞擁信旗。",
            "固宜光寵下，有淚刻前碑。"
        ],
        "title": "和宗人尚書嗣復祠祭武侯畢題臨淮公舊碑",
        "id": "23a7512a-6feb-4ce5-9246-8a7000dc881f"
    },
    {
        "author": "楊汝士",
        "paragraphs": [
            "隔坐應須賜御屏，盡將仙翰入高冥。",
            "文章舊價留鸞掖，桃李新陰在鯉庭。",
            "再歲生徒陳賀宴，一時良史盡傳馨。",
            "當時疏廣雖云盛，詎有茲筵醉綠醽。"
        ],
        "title": "宴楊僕射新昌里第",
        "id": "5f1e2a4c-b9fa-4837-b407-7b370ed7f086"
    },
    {
        "author": "楊汝士",
        "paragraphs": [
            "拋却弓刀上砌臺，上方臺榭與雲開。",
            "山僧見我衣裳窄，知道新從戰地來。"
        ],
        "title": "建節後偶作",
        "id": "2ac1b81a-77e1-4a83-a417-795af4422cad"
    },
    {
        "author": "楊汝士",
        "paragraphs": [
            "太華峰前是故鄉，路人遙指讀書堂。",
            "如今老大騎官馬，羞向關西道姓楊。"
        ],
        "title": "題畫山水",
        "id": "156ed6c6-08da-4e5d-ab37-b067b47642b1"
    },
    {
        "author": "楊汝士",
        "paragraphs": [
            "郎君得意及青春，蜀國將軍又不貧。",
            "一曲高歌紅一疋，兩頭娘子謝夫人。"
        ],
        "title": "賀筵占贈營妓",
        "id": "5f6f0f66-5d2e-474b-a972-ea662a6a9585"
    },
    {
        "author": "楊汝士",
        "paragraphs": [
            "昔日蘭亭無豔質，此時金谷有高人。"
        ],
        "title": "句",
        "id": "0f9cd35e-e0d8-4311-b011-a66ed6377fe3"
    },
    {
        "author": "陳至",
        "paragraphs": [
            "菡萏迎秋吐，夭搖映水濱。",
            "劍芒開寶匣，峰影寫蒲津。",
            "下覆差參荇，高辭苒弱蘋。",
            "自當巢翠甲，非止戲頳鱗。",
            "莫以時先後，而言色故新。",
            "芳香正堪翫，誰報涉江人。"
        ],
        "title": "賦得芙蓉出水",
        "id": "7646514b-0003-4ef8-9fa1-d1a65d27c700"
    },
    {
        "author": "陳至",
        "paragraphs": [
            "凌寒開涸沍，寢廟致精誠。",
            "色靜澄三酒，光寒肅兩楹。",
            "形鹽非近進，玉豆爲潛英。",
            "禮自春分展，堅從北陸成。",
            "藉茅心共結，出鑑水漸明。",
            "幸得來觀薦，靈臺一小生。"
        ],
        "title": "薦冰",
        "id": "3a9eda2a-6490-4b38-90a1-9508fc8563db"
    },
    {
        "author": "陳至",
        "paragraphs": [
            "藻井尚寒龍跡在，紅樓初施日光通。"
        ],
        "title": "句",
        "id": "c3597fe6-86d6-494f-b3ba-159e512b8aa3"
    },
    {
        "author": "趙蕃",
        "paragraphs": [
            "仲月開凌室，齋心感聖情。",
            "寒姿分玉坐，皓彩發丹楹。",
            "積素因風壯，虛空向日明。",
            "遙涵牕戶冷，近映冕旒清。",
            "在掌光逾澈，當軒質自輕。",
            "良辰方可致，由此表精誠。"
        ],
        "title": "薦冰",
        "id": "95190d25-f10e-420f-9a2a-21bf59569af7"
    },
    {
        "author": "趙蕃",
        "paragraphs": [
            "大史占南極，秋分見壽星。",
            "增輝延寶曆，發曜起祥經。",
            "灼爍依狼地，昭彰近帝庭。",
            "高懸方杳杳，孤白乍熒熒。",
            "應見光新吐，休徵德自形。",
            "既能符聖柞，從此表遐齡。"
        ],
        "title": "老人星",
        "id": "820e1560-e3c9-4601-a27e-eaa404a6f878"
    },
    {
        "author": "鮑溶",
        "paragraphs": [
            "女蘿寄青松，綠蔓花綿綿。",
            "三五定君婚，結髮早移天。",
            "肅肅羔鴈禮，泠泠琴瑟篇。",
            "恭承采蘩祀，敢効同車賢。",
            "皎日不留景，良辰如逝川。",
            "愁心忽移愛，花貌無歸妍。",
            "翠袖皓珠粉，碧階封綠錢。",
            "新人易如玉，廢瑟難爲弦。",
            "寄謝蕣華木，榮君香閣前。",
            "豈無搖落苦，貴與根蒂連。",
            "希君舊光景，照妾薄暮年。"
        ],
        "title": "古意",
        "id": "facf2f2e-e60d-4c8c-ad4a-e2164333ffb1"
    },
    {
        "author": "鮑溶",
        "paragraphs": [
            "霜綃數幅八月天，綵龍引鳳堂堂然。",
            "小載蕭僊穆公女，隨仙上歸玉京去。",
            "仙路迢遙煙幾重，女衣清淨雲三素。",
            "胡髯毿珊雲髻光，翠蕤皎潔瓊華涼。",
            "露痕煙跡漬紅貌，疑別秦宮初斷腸。",
            "此天每在西北上，紫霄洞客曉煙望。"
        ],
        "title": "蕭史圖歌",
        "id": "3e919f17-21ed-4f00-b331-78d9e2f39f36"
    },
    {
        "author": "鮑溶",
        "paragraphs": [
            "輕輕濛濛，龍言鳳語何從容。",
            "耳有響兮目無踪，杳杳默默。",
            "花張錦織，王[母]初自崑崙來。",
            "茅盈王方平在側，青毛仙鳥銜錦符。",
            "謹上阿環起居王母書，始知僊事亦多故。",
            "一隔絳河千歲餘，詳玉字。",
            "多喜氣，瑤臺明月來墮地。",
            "冠劒低昂蹈舞頻，禮容盡若君臣事。",
            "願言小仙藝，姓名許飛瓊。",
            "洞陰玉磬敲天聲，樂王[母]，一送玉杯長命酒。",
            "碧花醉，靈揚揚，笑賜二子長生方。",
            "二子未及伸拜謝，蒼蒼上兮皇皇下。"
        ],
        "title": "會仙歌",
        "id": "8311a574-3e0a-4beb-a09d-7e96cef3b10c"
    },
    {
        "author": "鮑溶",
        "paragraphs": [
            "璿閨羽帳華燭陳，方士夜降夫人神。",
            "葳蕤半露芙蓉色，窈窕將期環珮身。",
            "麗如三五月，可望難親近。",
            "嚬黛含犀竟不言，春思秋怨誰能問。",
            "欲求巧笑如生時，歌塵在空瑟銜絲。",
            "神來未及夢相見，帝比初亡心更悲。",
            "愛之欲其生又死，東流萬代無迴水。",
            "宮漏丁丁夜向晨，煙消霧散愁方士。"
        ],
        "title": "李夫人歌",
        "id": "c5469871-f190-4906-9f50-27448cc64872"
    },
    {
        "author": "鮑溶",
        "paragraphs": [
            "宮鴉叫赤光，潮聲入宮宮影涼。",
            "火華啼露卷橫塘，金堤四合宛柔揚。",
            "美人荷裙芙蓉妝，柔荑縈霧櫂龍航。",
            "采蓮一聲歌態長，青絲結眼捕鴛鴦。"
        ],
        "title": "水殿采菱歌",
        "id": "6591c871-c724-42c1-8038-205060c93540"
    },
    {
        "author": "鮑溶",
        "paragraphs": [
            "江南客，水爲鄉，舟爲宅，能以筆鋒知地脈。",
            "閑分楚水入丹青，不下此堂臨洞庭。",
            "水文不浪煙不動，木末稜稜山碧重。",
            "帝子應哀窈窕雲，客人似得嬋娟夢。",
            "六月火光衣上生，齋心寂聽潺湲聲。",
            "林冰搖鏡水拂簟，盡日獨臥秋風清。"
        ],
        "tags": [
            "洞庭湖"
        ],
        "title": "周先生畫洞庭歌",
        "id": "29e61c7a-6386-478d-a35f-81ea451bce21"
    },
    {
        "author": "鮑溶",
        "paragraphs": [
            "玉煙生窗午輕凝，晨華左耀鮮相凌。",
            "人言天孫機上親手迹，有時怨別無所惜。",
            "遂令武帝厭雲韶，金針天絲綴飄飄。",
            "五聲寫出心中見，拊石喧金栢梁殿。",
            "此衣春日賜何人，秦女腰肢輕若燕。",
            "香風間旋衆彩隨，聯聯珍珠貫長絲。",
            "眼前意是三清客，星宿離離遶身白。",
            "鸞鳳有聲不見身，出宮入徵隨伶人。",
            "神仙如月只可望，瑤華池頭幾惆悵。",
            "喬山一閉曲未終，鼎湖秋驚白頭浪。"
        ],
        "title": "霓裳羽衣歌",
        "id": "7f92abb6-a723-45a1-baf0-dc5c4078a0ef"
    },
    {
        "author": "鮑溶",
        "paragraphs": [
            "念來若望神，追往如話夢。",
            "夢神不無跡，誰使煩心用。",
            "魯聖虛泣鱗，楚狂浪歌鳳。",
            "那言阮家子，更作窮途慟。"
        ],
        "title": "寓興",
        "id": "660dc0ac-3a1f-4527-b472-1671fe3bcb3f"
    },
    {
        "author": "鮑溶",
        "paragraphs": [
            "白道行深雲，雲高路彌細。",
            "時時天上客，遺路人間世。",
            "煙花最深處，井臼得空刺。",
            "天寒鶴巢林，石長泉脈閉。",
            "神化萬靈集，心期一朝契。",
            "不見金板書，誰知阮家裔。",
            "終期太古人，問取松柏歲。"
        ],
        "title": "遊山",
        "id": "e10f90db-3c4b-427a-9748-733582b40c60"
    },
    {
        "author": "鮑溶",
        "paragraphs": [
            "御街多行客，行客悲春風。",
            "楚老幾代人，種田煬帝宮。",
            "零落池臺勢，高低禾黍中。"
        ],
        "title": "隋宮",
        "id": "be59a7d5-933d-4dae-9bca-c1880437d8a7"
    },
    {
        "author": "鮑溶",
        "paragraphs": [
            "崑崙九層臺，臺上宮城峻。",
            "西母持地圖，東來獻虞舜。",
            "虞宮禮成後，迴駕仙風順。",
            "十二樓上人，笙歌沸天引。",
            "裴迴扶桑路，白日生離恨。",
            "青鳥更不來，麻姑斷書信。",
            "乃知東海水，清淺誰能問。"
        ],
        "title": "懷仙二首 一",
        "id": "84badf2a-804e-4def-9704-f8886aa4bfce"
    },
    {
        "author": "鮑溶",
        "paragraphs": [
            "閬峰綺閣幾千丈，瑤水西流十二城。",
            "曾見周靈王太子，碧桃花下自吹笙。"
        ],
        "title": "懷仙二首 二",
        "id": "6deba95b-4f6f-4380-8bea-ae266102f917"
    },
    {
        "author": "鮑溶",
        "paragraphs": [
            "遠道在天際，客行如浮雲。",
            "浮雲不知歸，似我長望君。",
            "秋至漢水高，南音何時聞？",
            "瑤草難遠寄，西風氣氤氳。",
            "常恐山岳遊，不反鸞鳳羣。",
            "無厭坐遲人，風雨驚斯文。"
        ],
        "title": "懷遠人",
        "id": "1b6346c1-d8ad-4c81-86b3-5b148d34e4dc"
    },
    {
        "author": "鮑溶",
        "paragraphs": [
            "萬里疊嶂翠，一心浮雲閑。",
            "羽人杏花發，倚樹紅瓊顏。",
            "流水杳冥外，女蘿陰蔭間。",
            "却思人間世，多恐不可還。",
            "青鳥飛難遠，春雲晴不閑。",
            "但恐五雲車，山上復有山。"
        ],
        "title": "懷尹真人",
        "id": "cdc7299a-dc10-4829-8514-7f6674b06ee7"
    },
    {
        "author": "鮑溶",
        "paragraphs": [
            "我鄉山川遙，秋晚空景促。",
            "天明共雲散，日落依鳥宿。",
            "主人逃名子，鶴髮臥空谷。",
            "野言得真風，山貌宜古服。",
            "喜於無聲地，暫傲羲皇俗。",
            "秋窗照疎螢，寒犬吠落木。",
            "朝隱留此處，一點天邊宿。",
            "今憶見此時，添悲覽止足。",
            "遲遲清夜晝，幽路出深竹。",
            "笑謝萬戶侯，余將耻干祿。"
        ],
        "title": "秋晚銅山道中宿隱者",
        "id": "4df53de8-a639-454b-a2fd-e39e95a37593"
    },
    {
        "author": "鮑溶",
        "paragraphs": [
            "宿心不覺遠，事去勞追憶。",
            "曠古川上懷，東流幾時息。",
            "門前青山路，眼見歸不得。",
            "曉夢雲月光，過秋蘭蕙色。"
        ],
        "title": "感懷",
        "id": "ae2a0d38-fc11-413d-bb46-823affc9b03f"
    },
    {
        "author": "鮑溶",
        "paragraphs": [
            "左崗青虬盤，右坂白虎踞。",
            "誰識此中陵，祖龍藏身處。",
            "別爲一天地，下入三泉路。",
            "珠華翔青鳥，玉影耀白兔。",
            "山河一易姓，萬事隨人去。",
            "白晝盜開陵，玄冬火焚樹。",
            "哀哉送死厚，乃爲棄身具。",
            "死者不復知，回看漢文墓。"
        ],
        "title": "經秦皇墓",
        "id": "80d302e3-24e3-441d-90b3-723633298677"
    },
    {
        "author": "鮑溶",
        "paragraphs": [
            "擇木無利刃，羨魚無巧綸。",
            "如何不量力，自取中路貧。",
            "前者不厭耕，一日不離親。",
            "今來千里外，我心不在身。",
            "悠悠慈母心，惟願才如人。",
            "蠶桑能幾許，衣服常著新。",
            "一飯吐尺絲，誰見此殷勤。",
            "別君歸耕去，持火燒車輪。"
        ],
        "title": "將歸舊山留別孟郊",
        "id": "114a62cf-942e-4515-aa95-8988f3a30e72"
    },
    {
        "author": "鮑溶",
        "paragraphs": [
            "東風吹旅懷，鄉夢無夜無。",
            "慚見君子堂，貧思上歸途。",
            "海岳泛念深，涓塵復何須。",
            "婆娑不在本，屈曲無弦弧。",
            "惻惻奉離尊，承歡獨向隅。",
            "時當鳳來日，孰用雞鳴夫。",
            "迴首九仙門，皇家在玉壺。",
            "慙非海人別，淚下不成珠。"
        ],
        "title": "留辭杜員外式方",
        "id": "2fe1fcd8-245c-4eaa-b9b2-6534588e6788"
    },
    {
        "author": "鮑溶",
        "paragraphs": [
            "蒙公虜生人，北築秦氏冤。",
            "禍興蕭牆內，萬里防禍根。",
            "城成六國亡，宮闕啟千門。",
            "生人半爲土，何用空中原。",
            "奈何家天下，骨肉尚無恩。",
            "投沙擁海水，安得久不翻。",
            "乘高慘人魂，寒日易黃昏。",
            "枯骨貫朽鐵，砂中如有言。",
            "萬古驪山下，徒悲野火燔。"
        ],
        "title": "長城",
        "id": "a0026fed-1541-449e-a24c-088a841ea78d"
    },
    {
        "author": "鮑溶",
        "paragraphs": [
            "從事東軍正四年，相逢且喜偃兵前。",
            "看尋狡兔翻三窟，見射妖星落九天。",
            "江上柳營迴鼓角，河陽花府望神仙。",
            "秋風蕭颯醉中別，白馬嘶霜鴈叫煙。"
        ],
        "title": "蔡平喜遇河陽馬判官寬話別",
        "id": "b48abf4f-005f-4e54-9016-1aec061f38f1"
    },
    {
        "author": "鮑溶",
        "paragraphs": [
            "越嶺寒輕物象殊，海城臺閣似蓬壺。",
            "幾迴入市鮫綃女，終歲啼花山鷓鴣。",
            "雷令劒龍知去未，虎夷雲鶴亦來無。",
            "就中靜事冥宵話，何惜雙輪訪病夫。"
        ],
        "title": "寄福州從事殷堯藩",
        "id": "9f6ddbe7-fd35-4389-9cba-de7e2a142333"
    },
    {
        "author": "鮑溶",
        "paragraphs": [
            "西方太白高，壯士羞病死。",
            "心知報恩處，對酒歌易水。",
            "沙鴻嘷天末，橫劒別妻子。",
            "蘇武執節歸，班超束書起。",
            "山河不足重，重在遇知己。"
        ],
        "title": "壯士行",
        "id": "1df60304-17f6-4338-8fe2-6c6c1a8f38dc"
    },
    {
        "author": "鮑溶",
        "paragraphs": [
            "煙渚南鴻呼曉羣，章華宮娥怨行雲。",
            "十二巫峯仰天祿，金車何處邀雲宿。",
            "小腰婑墮三千人，宮衣水碧顏青春。",
            "豈無一人似神女，忍使黛蛾常不伸。",
            "黛蛾不伸猶自可，春朝諸處門常鏁。"
        ],
        "title": "章華宮行",
        "id": "a36fbb37-c2b8-4ebb-a2a0-101022b81766"
    },
    {
        "author": "鮑溶",
        "paragraphs": [
            "金輿傳驚灞滻水，龍旗參天行殿巍。",
            "左文皇帝右慎姬，北面侍臣張釋之。",
            "因高知處邯鄲道，壽陵已見生秋草。",
            "萬世何人不此歸，一言出口堪生老。",
            "高歌倚瑟流清悲，徐樂哀生知爲誰。",
            "臣驚歡歎不可放，願賜一言釋名妄。",
            "明珠爲日紅亭亭，水銀爲河玉爲星。",
            "泉宮一閉秦國喪，牧童弄火驪山上。",
            "與世無情在速貧，棄尸于野由斯葬。",
            "生死茫茫不可知，視不一姓君莫悲。",
            "始皇有訓二世哲，君獨何人至於斯。",
            "灞陵一代無發毀，儉風本是張廷尉。"
        ],
        "title": "倚瑟行",
        "id": "c04dcaa1-533a-4ff3-859f-e51e3e52de38"
    },
    {
        "author": "鮑溶",
        "paragraphs": [
            "漢家代久淳風薄，帝重微行極荒樂。",
            "青娥三千奉一人，班女不以色事君。",
            "朝停玉輦詔同載，三十六宮皆眄睞。",
            "不驚六馬緩天儀，從容鳴環前致辭。",
            "君恩如海深難竭，妾命如絲輕易絕。",
            "願陪阿[母]同小星，敢使太陽齊萬物。",
            "周末幽王不可宗，妾聞上聖遺休風。",
            "五更三老待白日，八十一女居深宮。",
            "願將輦內有餘席，迴賜忠臣妾恩澤。"
        ],
        "title": "辭輦行",
        "id": "517b0595-b7cd-41dc-9ee7-b8b4a9a2f076"
    },
    {
        "author": "鮑溶",
        "paragraphs": [
            "烏生幾子林蕭條，雄烏求食雌守巢。",
            "夜愁風雨巢傾覆，常見一烏巢下宿。",
            "日長雛飢雄未迴，雌鳥下巢去哀哀。",
            "野田春盡少遺穀，尋食不得飢飛來。",
            "黃雀亦引數青雀，雀飛未遠烏驚落。",
            "既分青雀噉爾雛，爾雛雖長心何如。",
            "將飛不飛猶未忍，古瑟寫哀哀不盡。"
        ],
        "title": "巢烏行",
        "id": "4dfd87b6-3a34-4abd-bfea-b32c46479f15"
    },
    {
        "author": "鮑溶",
        "paragraphs": [
            "姑蘇宮，九層金臺半虛空。",
            "雕楹璇題鬬皎潔，中有妖姬似明月。",
            "西見洞庭秋鏡開，水華百里盤宮來。",
            "越王采女能水戲，仙舟如龍旌曳翠。",
            "羽蓋晴翻橘柚香，玉笙夜送芙蓉醉。",
            "歸帆平靜君無勞，還從下下上高高。"
        ],
        "tags": [
            "洞庭湖"
        ],
        "title": "姑蘇宮行",
        "id": "b51abdeb-6419-4388-8f9f-ea10bea79d4e"
    },
    {
        "author": "鮑溶",
        "paragraphs": [
            "促促晨復昏，死生同一源。",
            "貴年不懼老，賤老傷久存。",
            "朗朗哭前歌，絳旌引幽魂。",
            "來爲千金子，去臥百草根。",
            "黃土塞生路，悲風送回轅。",
            "金鞍舊良馬，四顧不入門。",
            "生結千歲念，榮華及百孫。",
            "黃金買性命，白刃酬一言。",
            "寧知北山下，松柏侵田園。"
        ],
        "title": "悲哉行",
        "id": "4224d002-b9c7-458b-9ee1-3c751c9062a0"
    },
    {
        "author": "鮑溶",
        "paragraphs": [
            "乾元發生春爲宗，盛德在天斗建東。",
            "東方歲星大明宮，南山喜氣搖晴空。",
            "望雲五等舞萬玉，獻壽一聲出千峯。",
            "文章垂彩禮樂正，太白下直旌旗紅。",
            "旌旗不斷春風前，直如朱繩非爾妍。"
        ],
        "title": "元日早朝行",
        "id": "1cd4d6dd-cfc6-44aa-8af3-30400208b3db"
    },
    {
        "author": "鮑溶",
        "paragraphs": [
            "促促生有涯，營營意無限。",
            "無限意未申，有涯生已晚。",
            "恩榮不可恃，天道歸寸管。",
            "老如影隨人，時若車下坂。",
            "行者歸期盡，居人心更遠。",
            "涼風日蕭條，親戚長在眼。",
            "多憂知無奈，聖賢莫能免。",
            "客鳥投本枝，生生復深淺。"
        ],
        "title": "秋懷五首 一",
        "id": "277be1b3-68eb-4327-a97d-eab65070bdbb"
    },
    {
        "author": "鮑溶",
        "paragraphs": [
            "秋曉客迢迢，月清風楚楚。",
            "草蟲夜侵我，唧唧牀下語。",
            "流年白日馳，微願不我與。",
            "心如繅絲綸，展轉多頭緒。",
            "憑觴散煩襟，援瑟清夜拊。",
            "迴感帝子心，空堂有煙雨。",
            "絲減悲不減，器新聲更古。",
            "一弦有餘哀，何況二十五。"
        ],
        "title": "秋懷五首 二",
        "id": "2c6e24d7-0b15-46f6-b790-f9295f1fd0a4"
    },
    {
        "author": "鮑溶",
        "paragraphs": [
            "九月夜如年，幽房勞別夢。",
            "不知別日遠，夜夜猶相送。",
            "玉牀暗蟲響，錦席寒淚凍。",
            "明鏡失舊人，空林誤歸鳳。",
            "新年堪愛惜，錦字亦珍重。",
            "一念皎皎時，幽襟非所用。"
        ],
        "title": "秋懷五首 三",
        "id": "f3a94c12-7462-4174-891e-4e1f01a80821"
    },
    {
        "author": "鮑溶",
        "paragraphs": [
            "金氣白日來，疎黃滿河關。",
            "平居乏愉悅，況復身險艱。",
            "一憶故鄉居，一望客人還。",
            "兩心四海中，誰不傷朱顏。",
            "雙燕不巢樹，浮萍不出山。",
            "性命君由天，安得易其間。",
            "休悲砌蟲苦，此日無人閑。"
        ],
        "title": "秋懷五首 四",
        "id": "a7d8667b-7871-4db3-a8d4-206f4b96ccba"
    },
    {
        "author": "鮑溶",
        "paragraphs": [
            "龍荒變露色，燕鴈南爲客。",
            "遊子聲影中，涕零念離析。",
            "四時如車馬，轉此今與昔。",
            "往歎在空中，存事委幽迹。",
            "翩翩日歛照，朗朗月繫夕。",
            "物生春不留，年壯老還迫。",
            "天機杳何爲，長壽與松柏。"
        ],
        "title": "秋懷五首 五",
        "id": "14f984ba-f8fb-4eb4-ae65-ad5b10233ec3"
    },
    {
        "author": "鮑溶",
        "paragraphs": [
            "援琴悵獨立，高月對秋堂。",
            "美人遠於月，徒望空景光。",
            "坐憶執手時，七弦起淒涼。",
            "平生知音少，君子安可忘。",
            "客意如夢寐，路岐遍四方。",
            "日遠迷所之，滿天心暗傷。",
            "主奉二鯉魚，中含五文章。",
            "惜無千金荅，愁思盈中腸。",
            "此夕臨風歎，零露霑衣裳。"
        ],
        "title": "秋夜對月懷李正封",
        "id": "43220e26-c586-418c-a20b-102a4536a4a0"
    },
    {
        "author": "鮑溶",
        "paragraphs": [
            "東巖採薇人，巖際朝見月。",
            "怪墮幽蘿間，非時更澄徹。",
            "綠蘿就玉兔，再與高鳥歇。",
            "清光照掌中，始悟石上發。",
            "誰傳陰陽火，鑄此天地物。",
            "深影藏半山，虛輪帶凝雪。",
            "早迴謝公賞，今遇樵夫說。",
            "白日乘綵霞，翩翩對容髮。",
            "我圖辨鬼魅，信美留煙闕。",
            "形神乍相逢，竟夕難取別。",
            "如其終身照，可化黃金骨。"
        ],
        "tags": [
            "庐山"
        ],
        "title": "廬山石鏡",
        "id": "2ef68ff3-e364-4e3c-b94c-ce03bf079f09"
    },
    {
        "author": "鮑溶",
        "paragraphs": [
            "傾景安再中，人生有何常。",
            "胡爲少君別，風馭峨眉陽。",
            "結我千日期，青山故人堂。",
            "期盡師不至，望雲空燒香。",
            "顧慙有限身，易老白日光。",
            "懷君屢驚歎，支體安能強。",
            "往聞清修籙，未究服食方。",
            "瑤田有靈芝，眼見不得嘗。",
            "玉壺貯天地，歲月亦已長。",
            "若用壺中景，東溟又堪傷。",
            "寄言赤玉簫，夜夜吹清商。"
        ],
        "title": "與峨眉山道士期盡日不至",
        "id": "f78fd453-41dc-47cb-adaa-c2c86dde0f7b"
    },
    {
        "author": "鮑溶",
        "paragraphs": [
            "帝命河嶽神，降靈翼軒轅。",
            "天王委管籥，開閉秦門北。",
            "頂戴日月光，口宣雨露言。",
            "甲馬不及汗，天驕自亡魂。",
            "清塚入內地，黃河窮本源。",
            "風雲寢氣象，鳥獸翔旗旛。",
            "軍人歌無胡，長劒倚崑崙。",
            "終古鞭血地，到今耕稼繁。",
            "樵客天一畔，何由拜旌軒。",
            "願請執御臣，爲公動朱轓。",
            "豈令羣荒外，尚有辜帝恩。",
            "願陳田舍歌，暫息四坐喧。",
            "條桑去附枝，薙草絕本根。",
            "可惜漢公主，哀哀嫁烏孫。"
        ],
        "tags": [
            "黄河"
        ],
        "title": "述德上太原嚴尚書綬",
        "id": "4c0bba7c-2875-48c2-becb-740c1dfb1be6"
    },
    {
        "author": "鮑溶",
        "paragraphs": [
            "松老秋意孤，夜涼吟風水。",
            "山人在遠道，相憶中夜起。",
            "春光如不至，幽蘭含香死。",
            "響象離鶴情，念來一相似。",
            "月斜掩扉臥，又在夢魂裏。"
        ],
        "title": "山中懷劉修",
        "id": "ecf449e2-0bb7-44b4-ad5e-42b6dd058af8"
    },
    {
        "author": "鮑溶",
        "paragraphs": [
            "北風號薊門，殺氣日夜興。",
            "咸陽三千里，驛馬如飢鷹。",
            "行子久去鄉，逢山不敢登。",
            "寒日慘大野，虜雲若飛鵬。",
            "西北防秋軍，麾幢宿層層。",
            "匈奴天未喪，戰鼓長登登。",
            "漢卒馬上老，繁纓空絲繩。",
            "誠知天所驕，欲罷又不能。"
        ],
        "title": "塞下",
        "id": "b09c9524-dc3b-46b1-9bf9-7b6b39e0cd7a"
    },
    {
        "author": "鮑溶",
        "paragraphs": [
            "且攀隋宮柳，莫憶江南春。",
            "師有懷鄉志，未爲無事人。"
        ],
        "title": "送僧南遊",
        "id": "c6f99baf-94e0-4cd9-9eaf-acc51eba1e94"
    },
    {
        "author": "鮑溶",
        "paragraphs": [
            "玉堂向夕如無人，絲竹儼然宮商死。",
            "細人何言入君耳，塵生金罇酒如水。",
            "君今不念歲蹉跎，鴈天明明涼露多。",
            "華燈清凝久照夜，綵僮窈窕虛垂蘿。",
            "入宮見妒君不察，暮入此地生風波。",
            "此時不樂早休息，女顏易老君如何。"
        ],
        "title": "行路難",
        "id": "2a27ee11-0b4f-457e-8e48-0b76e3d97483"
    },
    {
        "author": "鮑溶",
        "paragraphs": [
            "中林子規啼，云是古蜀帝。",
            "蜀帝胡爲鳥，驚急如罪戾。",
            "一啼豔陽節，春色亦可替。",
            "再啼孟夏林，密葉堪委翳。",
            "三啼涼秋曉，百卉無生意。",
            "四啼玄冥冬，雲物慘不霽。",
            "芸黃壯士髮，沾灑妖姬袂。",
            "悲深寒烏雛，哀掩病鶴翅。",
            "胡爲託幽命，庇質無完毳。",
            "戚戚含至冤，卑卑忌羣勢。",
            "吾聞鳳皇長，羽族皆受制。",
            "盍分翡翠毛，使學鸚鵡慧。",
            "敵怨不在弦，一哀尚能繼。",
            "那令不知休，泣血經世世。",
            "古風失中和，衰代因鄭衛。",
            "三歎尚淫哀，向渴嘻流涕。",
            "如因異聲感，樂與中腸契。",
            "至教一昏蕪，生人遂危脆。",
            "古意歎通近，如上青天際。",
            "荼蓼久已甘，空勞菫葵惠。",
            "誰聞子規苦，思與正聲計。"
        ],
        "title": "子規",
        "id": "a71418ae-c493-429c-a3b1-a56a5a21887d"
    },
    {
        "author": "鮑溶",
        "paragraphs": [
            "明月搖落夜，深堂清淨弦。",
            "中間楚妃奏，十指哀嬋娟。",
            "寥寥夜含風，蕩蕩意如泉。",
            "寂寞物無象，依稀語空煙。",
            "旅人多西望，客鴈難南前。",
            "由來感神事，豈爲無情傳。",
            "容華能幾時，不再來者年。",
            "此夕河漢上，雙星含淒然。"
        ],
        "title": "秋夜聞鄭山人彈楚妃怨",
        "id": "ba88d0d2-683d-4e0d-904d-98dc638afa1e"
    },
    {
        "author": "鮑溶",
        "paragraphs": [
            "憶求無何鄉，了在赤谷村。",
            "仙人居其中，將往問所存。",
            "日入濛汜宿，石煙抱山門。",
            "明月久不下，半峯照啼猨。",
            "堂上白鶴翁，神清心無煩。",
            "齋心侍席前，跪請長生恩。",
            "云昔崆峒老，何詞受軒轅。",
            "從星使變化，任日張乾坤。",
            "若到舊鄉里，宛如曾討論。",
            "風移嵓花氣，珠貫金經言。",
            "涼夜惜易盡，青煙謝晨喧。",
            "自唯腥膻體，難久留其藩。",
            "幾世身在夢，百年雲無根。",
            "悠悠竟何事，愚智相憂冤。",
            "歎息幾晚寤，蒙師招其魂。",
            "至今瑤華心，每想清水源。"
        ],
        "title": "憶舊遊",
        "id": "d0c3923f-7b3f-432b-bcda-9577735b0a4f"
    },
    {
        "author": "鮑溶",
        "paragraphs": [
            "清蟬暫休響，豐露還移色。",
            "金飆爽晨華，玉壺增夜刻。",
            "已低疎螢燄，稍減哀蟬力。",
            "迎社促燕心，助風勞鴈翼。",
            "一悲紈扇情，再想清淺憶。",
            "高高拜月歸，軋軋挑燈織。",
            "盈盈玉盤淚，何處無消息。"
        ],
        "title": "白露",
        "id": "5eb524f1-b078-4e81-a69c-d5683625ad4a"
    },
    {
        "author": "鮑溶",
        "paragraphs": [
            "行蹋門外泉，坐披牀上雲。",
            "誰將許由事，萬古留與君。",
            "虛洞閉金鏁，蠹簡藏鳥文。",
            "蘿景深的的，蕙風閑薰薰。",
            "余有世上心，此來未及羣。",
            "殷勤諱姓名，莫遣樵客聞。"
        ],
        "title": "經隱叟",
        "id": "a5a9e67a-1ff0-483c-bed5-852f681f22d6"
    },
    {
        "author": "鮑溶",
        "paragraphs": [
            "舊事與日遠，秋花仍舊香。",
            "前年繡衣客，此節過此堂。",
            "侍臣不自高，笑脫繡衣裳。",
            "眠雲有餘態，入鳥不亂行。",
            "我恐雲嵐色，損君鞍馬光。",
            "君言此何言，且共覆前觴。",
            "古人重一笑，買日輕金裝。",
            "日盡秉燭遊，千年不能忘。",
            "君言此何言，明日皆異鄉。",
            "明日非今日，山下道路長。",
            "一從山下來，天地再炎涼。",
            "此中會難得，夢君馬玄黃。"
        ],
        "title": "秋暮山中懷李端公益",
        "id": "f8b20bad-8b04-456f-aa5f-d2ada26890ea"
    },
    {
        "author": "鮑溶",
        "paragraphs": [
            "征人歌古曲，攜手上河梁。",
            "李陵死別處，窅杳玄冥鄉。",
            "憶昔從此路，連年征鬼方。",
            "久行迷漢曆，三死氊衣裳。",
            "百戰身且在，微功信難忘。",
            "遠承雲臺議，非勢孰敢當。",
            "落日弔李廣，白首過河陽。",
            "閑弓失月影，勞劒無龍光。",
            "去日始束髮，今來髮成霜。",
            "虛名乃閑事，生見父母鄉。",
            "掩抑大風歌，裴回少年場。",
            "誠哉古人言，鳥盡良弓藏。"
        ],
        "title": "苦哉遠征人",
        "id": "eb262b65-a14b-4bf4-a32d-7a641244f21b"
    },
    {
        "author": "鮑溶",
        "paragraphs": [
            "喪車出東門，生時馬無力。",
            "何處入黃泉，嵩高山西北。",
            "室人萬里外，久望君官職。",
            "今與牽衣兒，翻號死消息。",
            "平生江海上，我不空相識。",
            "遠客迷畏途，孤鴻傷一翼。",
            "行將雞黍祭，已是烏鳶食。",
            "勸酒執御郎，行人有哀色。",
            "先悲三尺土，經歲哭不得。",
            "眼前雙雙流，故袂安可拭。",
            "一拜隔千里，生人意何極。",
            "唯有陽春曲，永播清玉德。"
        ],
        "title": "悼豆盧策先輩",
        "id": "f612bd25-ffaa-4dd5-ae1d-52bba80c95f8"
    },
    {
        "author": "鮑溶",
        "paragraphs": [
            "昨日青春去，晚峯尚含妍。",
            "雖留有餘態，脈脈防憂煎。",
            "幽人惜時節，對此感流年。"
        ],
        "title": "首夏",
        "id": "cc4a03c5-85e3-4e84-aea2-f4690e699c4e"
    },
    {
        "author": "鮑溶",
        "paragraphs": [
            "赤城橋東見月夜，佛壠寺邊行月僧。",
            "閑蹋莓苔繞琪樹，海光清淨對心燈。"
        ],
        "title": "寄天台準公",
        "id": "a82236b8-86a3-4453-8fd4-9a62c209229d"
    },
    {
        "author": "鮑溶",
        "paragraphs": [
            "風流東晉後，外學入僧家。",
            "獨唱郢中雪，還遊天際霞。",
            "雲村共香飯，水月喻秋花。",
            "景物添新致，前程詎可涯。"
        ],
        "title": "送僧東遊",
        "id": "f17cf2fa-a775-4bd7-ad67-cfb1d6ed6628"
    },
    {
        "author": "鮑溶",
        "paragraphs": [
            "昔從謝太守，賓客宛陵城。",
            "有日持齋戒，高僧識姓名。",
            "秋風送客去，安得盡忘情。"
        ],
        "title": "送僧之宣城",
        "id": "132b5e93-03cc-44af-a8e9-415f6b37109a"
    },
    {
        "author": "鮑溶",
        "paragraphs": [
            "詩樓郡城北，窗牖敬亭山。",
            "幾步塵埃隔，終朝世界閑。",
            "憑師看粉壁，名姓在其間。"
        ],
        "title": "宣城北樓昔從順陽公會於此",
        "id": "3d0e4cd4-51ef-4292-ad62-647d8205615f"
    },
    {
        "author": "鮑溶",
        "paragraphs": [
            "東亭最高峙，春樹繞山腰。",
            "畫裏青鸞客，雲中碧玉簫。",
            "秋風若西望，爲我一長謠。"
        ],
        "title": "東高峯",
        "id": "b0ed9984-2332-4b5e-a4f7-b221d9d42274"
    },
    {
        "author": "鮑溶",
        "paragraphs": [
            "蓮華不朽寺，雕刻滿山根。",
            "石汗知天雨，金泥落聖言。",
            "思量施金客，千古獨消魂。"
        ],
        "title": "禪定寺經院",
        "id": "caa01581-d8d6-495d-8ade-96176564cb10"
    },
    {
        "author": "鮑溶",
        "paragraphs": [
            "昨日新花紅滿眼，今朝美酒綠留人。",
            "更宜明月含芳露，憑仗蕭郎夜賞春。"
        ],
        "title": "范真傳侍御累有寄因奉酬十首 一",
        "id": "07ff702e-afa1-4580-a6cd-edd5c07cad60"
    },
    {
        "author": "鮑溶",
        "paragraphs": [
            "白雪翦花朱蠟蒂，折花傳笑惜春人。",
            "請君白日留明日，一醉春風莫厭頻。"
        ],
        "title": "范真傳侍御累有寄因奉酬十首 二",
        "id": "0c238a50-2d95-477c-b0b5-b8087c88eb49"
    },
    {
        "author": "鮑溶",
        "paragraphs": [
            "雲髻鳳文細，對君歌少年。",
            "萬金酬一顧，可惜十千錢。"
        ],
        "title": "范真傳侍御累有寄因奉酬十首 三",
        "id": "5c089bda-7465-4766-92ec-cd8cf8e8187b"
    },
    {
        "author": "鮑溶",
        "paragraphs": [
            "玉管傾杯樂，春園鬬草情。",
            "野花無限意，處處逐人行。"
        ],
        "title": "范真傳侍御累有寄因奉酬十首 四",
        "id": "f366d3cf-0a4c-45aa-85fe-1a706c78b1d3"
    },
    {
        "author": "鮑溶",
        "paragraphs": [
            "聞道中山酒，一杯千日醒。",
            "黃鶯似傳語，勸酒太叮嚀。"
        ],
        "title": "范真傳侍御累有寄因奉酬十首 五",
        "id": "83e0373b-c0ca-429b-a44b-595d9dcd8002"
    },
    {
        "author": "鮑溶",
        "paragraphs": [
            "紅袂歌聲起，因君始得聞。",
            "黃昏小垂手，與我駐浮雲。"
        ],
        "title": "范真傳侍御累有寄因奉酬十首 六",
        "id": "5c0c4358-ade3-427e-80b9-e5e3dc0494a6"
    },
    {
        "author": "鮑溶",
        "paragraphs": [
            "相勸醉年華，莫醒春日斜。",
            "春風宛陵道，萬里晉陽花。"
        ],
        "title": "范真傳侍御累有寄因奉酬十首 七",
        "id": "aa2291df-41af-40a5-918b-9066d4f99899"
    },
    {
        "author": "鮑溶",
        "paragraphs": [
            "碧綠草縈堤，紅藍花滿溪。",
            "願君常踐蹋，莫使暗萋萋。"
        ],
        "title": "范真傳侍御累有寄因奉酬十首 八",
        "id": "ddebd259-6943-4890-ba16-80f2031fc9b9"
    },
    {
        "author": "鮑溶",
        "paragraphs": [
            "萋萋巫峽雲，楚客莫留恩。",
            "歲久晉陽道，誰能向太原。"
        ],
        "title": "范真傳侍御累有寄因奉酬十首 九",
        "id": "a1a249ad-546d-4e0f-92aa-ad45b5843466"
    },
    {
        "author": "鮑溶",
        "paragraphs": [
            "歲酒勸屠蘇，楚聲山鷓鴣。",
            "春風入君意，千日不須臾。"
        ],
        "title": "范真傳侍御累有寄因奉酬十首 十",
        "id": "2e580af4-c011-4f1a-9682-e745551a0f0c"
    },
    {
        "author": "鮑溶",
        "paragraphs": [
            "越女芙蓉妝，浣紗清淺水。",
            "忽驚春心曉，不敢思君子。",
            "君子縱我思，寧來浣溪裏。"
        ],
        "title": "越女詞",
        "id": "d5febff1-aa0d-482a-91ce-09733762f19d"
    },
    {
        "author": "鮑溶",
        "paragraphs": [
            "素女結念飛天行，白玉參差鳳皇聲，天仙借女雙翅猛。",
            "五燈繞身生，入煙去無影。"
        ],
        "title": "弄玉詞二首 一",
        "id": "92f5d3ce-1cd6-4322-a0fe-cbea8245f8d2"
    },
    {
        "author": "鮑溶",
        "paragraphs": [
            "三清弄玉秦公女，嫁得天上人。",
            "瓊簫碧月喚朱雀，攜手上謁玉晨君。",
            "夫妻同壽，萬萬青春。"
        ],
        "title": "弄玉詞二首 二",
        "id": "43025c0b-38e4-475c-957b-d10cc8062722"
    },
    {
        "author": "鮑溶",
        "paragraphs": [
            "我心勞我身，遠道誰與論。",
            "心如木中火，憂至常自燔。",
            "披訪結恩地，世人輕報恩。",
            "女無良媒識，知入何人門。",
            "寒日行深山，路由谷中村。",
            "田翁樵採熟，男女謳吟喧。",
            "借問身命謀，上言媿乾坤。",
            "時清公賦薄，力勤地利繁。",
            "下念草木年，坐家見重孫。",
            "舉案饋賓客，糟漿盈陶尊。",
            "醉閑鹿裘煗，白髮舞軒軒。",
            "仰羨太古人，余將破行轅。",
            "遑遑問身事，師友難爲言。",
            "離歌又行去，落日低寒泉。"
        ],
        "title": "山行經樵翁",
        "id": "cca3e969-8205-47ac-baf8-9bf7c29bf0f6"
    },
    {
        "author": "鮑溶",
        "paragraphs": [
            "喔喔雞鳴曉，蕭蕭馬辭櫪。",
            "草草名利區，居人少於客。",
            "生期三萬日，童耄半虛擲。",
            "修短命半中，憂歡復相敵。",
            "朝提黃金爵，暮造青松宅。",
            "來往日相悲，北邙田土窄。",
            "峨峨西天岳，錦繡明翠壁。",
            "中有不死鄉，千年無人跡。",
            "心期周太子，下馬拜虛碧。",
            "鶴駕如可從，他年執煙策。"
        ],
        "title": "途中旅思二首 一",
        "id": "79835f5d-98af-4613-a14b-f76ade22009e"
    },
    {
        "author": "鮑溶",
        "paragraphs": [
            "星出方問宿，睡眼始朦朧。",
            "天光見地色，上路車幢幢。",
            "時物既老大，衆山何枯空。",
            "青冥見古栢，寥朗聞疎鴻。",
            "獨步天地間，無因爲君忠。",
            "白毛尋人憂，生此頭髮中。",
            "躍馬非壯歲，報恩無高功。",
            "斯言化爲火，日夜焚深衷。"
        ],
        "title": "途中旅思二首 二",
        "id": "1a295f66-8827-4ca9-963f-c61448db6244"
    },
    {
        "author": "鮑溶",
        "paragraphs": [
            "嬋娟本家鏡，與妾歸君子。",
            "每憶並照時，相逢明月裏。",
            "春風忽分影，白日難依倚。",
            "珠粉不結花，玉璫寧輝耳。",
            "心期不可見，不保長如此。",
            "華髮一欺人，青銅化爲鬼。",
            "良人有歸日，肯學妖桃李。",
            "瑤匣若浮雲，冥冥藏玉水。",
            "侍兒不遣照，恐學孤鸞死。"
        ],
        "title": "舊鏡",
        "id": "9015befa-d621-4ca8-a533-9412338bb0f3"
    },
    {
        "author": "鮑溶",
        "paragraphs": [
            "勞者謠燭蛾，致身何營營。",
            "雪山本師在，心地如鏡清。",
            "往與本師別，人間買浮名。",
            "朝光畏不久，內火燒人情。",
            "迷路喜爲遠，宿留化人城。",
            "前心宛如此，了了隨靜生。",
            "維持薝蔔花，却與前心行。"
        ],
        "title": "宿悟空寺贈僧",
        "id": "4d7e4c3f-2852-4e6a-b36b-18e75b7c1b59"
    },
    {
        "author": "鮑溶",
        "paragraphs": [
            "幽人無近迹，別易會則稀。",
            "黃鶴亦姓丁，寥寥何處飛？",
            "時見海上山，繞雲心依依。",
            "諒無馭風術，中路愁虛歸。",
            "童髮慕道心，壯年墮塵機。",
            "白日不饒我，如今事皆非。",
            "羣羊化石盡，雙鳧與我違。",
            "□岳黃金富，軒轅曉霞衣。",
            "誰令日在眼，容色煙雲微。"
        ],
        "title": "感興",
        "id": "7bf1c336-f8c6-401f-9172-a4cfd2503001"
    },
    {
        "author": "鮑溶",
        "paragraphs": [
            "楚客秋更悲，皇皇無聲地。",
            "時無無事人，我命與身異。",
            "良時如飛鳥，回掌成故事。",
            "蹉跎秋定還，凝冽堅冰至。",
            "人生不期老，華髮誰能避。",
            "感此惜壯年，壯年少爲貴。",
            "我生雖努力，榮途難自致。",
            "徒爲擊角歌，且慙雕劒字。",
            "吾師罕言命，感激潛傷思。"
        ],
        "title": "秋思",
        "id": "9c82ce31-f228-41a1-a960-da4e36b95602"
    },
    {
        "author": "鮑溶",
        "paragraphs": [
            "驚鴻一斷行，天遠會無因。",
            "無因忽相會，感歎若有神。",
            "我鄉路三千，百里一主人。",
            "一宿獨何戀，何況舊鄉鄰。",
            "牢落歲華晏，相憐客中貧。",
            "迎霜君衣煖，與我同一身。",
            "誰在天日下，此生能不勤。",
            "青萍寄流水，安得長相親。",
            "明發更遠道，山河重苦辛。"
        ],
        "title": "客途逢鄉人旋別",
        "id": "499c76a4-433c-4dc8-a691-31cfdc21d08c"
    },
    {
        "author": "鮑溶",
        "paragraphs": [
            "白露沾衣隋主宮，雲亭月館楚淮東。",
            "盤龍樓艦浮冤水，雕錦帆幢使亂風。",
            "長夜應憐桀何罪，告成合笑禹無功。",
            "傷心近似驪山路，陵樹無根秋草中。"
        ],
        "title": "隋帝陵下",
        "id": "73021908-2c50-4e4d-bb43-a3081d3ffd90"
    },
    {
        "author": "鮑溶",
        "paragraphs": [
            "五鳳樓南望洛陽，龍門迴合抱蒼蒼。",
            "受朝前殿雲霞煗，封岳行宮草木香。",
            "四海爲家知德盛，二京有宅卜年長。",
            "東人猶憶時巡禮，願覲元和日月光。"
        ],
        "title": "洛陽春望",
        "id": "1a1692c9-24e3-447f-a7e8-0e4d50eeedab"
    },
    {
        "author": "鮑溶",
        "paragraphs": [
            "玄髮迎憂光色闌，衰華因鏡強相看。",
            "百川赴海返潮易，一葉報秋歸樹難。",
            "初弄藕絲牽欲斷，又驚機素翦仍殘。",
            "顏生豈是光陰晚，余亦何人不自寬。"
        ],
        "title": "始見二毛",
        "id": "9bb3ff12-7af7-4f58-b077-0e19a8a9b5ea"
    },
    {
        "author": "鮑溶",
        "paragraphs": [
            "十二峯巒鬬翠微，石煙花霧犯容輝。",
            "青春楚女妒雲老，白日神人入夢稀。",
            "銀箭暗凋歌夜燭，珠泉頻點舞時衣。",
            "誰傷宋玉千年後，留得青山辨是非。"
        ],
        "title": "巫山懷古",
        "id": "6110615d-4175-46e6-86f4-45e676904579"
    },
    {
        "author": "鮑溶",
        "paragraphs": [
            "日動蕭煙上泰壇，帝從黃道整和鑾。",
            "風前貔武迴雕仗，雲裏神龍起畫竿。",
            "金鳥赦書鳴九夜，玉山壽酒舞千官。",
            "始知報本終朝禮，舊典時巡只自難。"
        ],
        "title": "郊天迴",
        "id": "f4a34239-17b5-4533-a0b5-56220a62bb06"
    },
    {
        "author": "鮑溶",
        "paragraphs": [
            "憶昔開元天地平，武皇十月幸華清。",
            "山蒸陰火雲三素，日落溫泉雞一鳴。",
            "綵羽鳥仙歌不死，翠霓童妾舞長生。",
            "仍聞老叟垂黃髮，猶說龍髯縹緲情。"
        ],
        "title": "溫泉宮",
        "id": "739cdb6a-c48b-457b-b4aa-ea2ad0f0040d"
    },
    {
        "author": "鮑溶",
        "paragraphs": [
            "塞草黃來見鴈稀，隴雲白後少人歸。",
            "新絲強入未衰鬢，別淚應沾獨宿衣。",
            "幾夕精誠拜初月，每秋河漢對空機。",
            "更看出獵相思苦，不射秋田朝雉飛。"
        ],
        "title": "寄歸",
        "id": "97630b82-0b6e-4da0-aac1-0d77efa68e50"
    },
    {
        "author": "鮑溶",
        "paragraphs": [
            "辛苦關西車騎官，幾年旌節客河蘭。",
            "金泥舞虎精神暗，銀縷交龍氣色寒。",
            "欲和古詩成竇錦，倍悲秋扇損齊紈。",
            "莫勞鴈足傳書信，願向凌煙閣上看。"
        ],
        "title": "贈遠",
        "id": "018782aa-7f8e-4371-95c6-5f0be2c3e38d"
    },
    {
        "author": "鮑溶",
        "paragraphs": [
            "雲木疎黃秋滿川，茱萸風裏一尊前。",
            "幾迴爲客逢佳節，曾見何人再少年。",
            "霜報征衣冷針指，雁驚幽夢淚嬋娟。",
            "古來醉樂皆難得，留取窮通付上天。"
        ],
        "title": "九日與友人登高",
        "id": "41d87585-5c8a-4ade-a64b-9406d7599c2c"
    },
    {
        "author": "鮑溶",
        "paragraphs": [
            "紫煙衣上繡春雲，清隱山書小篆文。",
            "明月在天將鳳管，夜深吹向玉晨君。"
        ],
        "title": "贈楊煉師",
        "id": "c7aec29c-9275-402e-ac74-7f9e29c3cad4"
    },
    {
        "author": "鮑溶",
        "paragraphs": [
            "上陽宮裏女，玉色楚人多。",
            "西信無因得，東遊奈樂何。"
        ],
        "title": "玉清壇",
        "id": "f8f5537d-a83f-486a-87b3-51a730016dee"
    },
    {
        "author": "鮑溶",
        "paragraphs": [
            "竹間深路馬驚嘶，獨入蓬門半似迷。",
            "勞問圃人終歲事，桔槔聲裏雨春畦。"
        ],
        "title": "荅客",
        "id": "8eb50ed6-2410-476b-b0f8-a9fea5df2db0"
    },
    {
        "author": "鮑溶",
        "paragraphs": [
            "柳塘煙起日西斜，竹浦風迴鴈弄沙。",
            "煬帝春遊古城在，壞宮芳草滿人家。"
        ],
        "title": "隋宮",
        "id": "d1c9f3a0-edb7-4a12-9ff5-b20468b1d296"
    },
    {
        "author": "鮑溶",
        "paragraphs": [
            "吳王劒池上，禪子石房深。",
            "久慕白雲性，忽勞青玉音。",
            "孤高知勝鶴，清雅似聞琴。",
            "此韻書珍重，煩師出定吟。"
        ],
        "title": "送僧文江",
        "id": "5baca491-5a2d-480c-8596-58ec72b1c132"
    },
    {
        "author": "鮑溶",
        "paragraphs": [
            "重錦化爲泥，翦刀誤人事。",
            "夜裁遠道書，翦破相思字。",
            "妾心不自信，遠道終難寄。",
            "客心固多疑，肯信非人意。",
            "萬里不言遠，歸書長相次。",
            "可即由此書，空房□忌諱。"
        ],
        "title": "古意",
        "id": "048b9758-1195-4367-b6b0-eb285e0e5d0a"
    },
    {
        "author": "鮑溶",
        "paragraphs": [
            "山深先冬寒，敗葉與林齊。",
            "門巷非世路，何人念窮棲。",
            "哀風破山起，夕雪誤鳴雞。",
            "巢鳥侵旦出，飢猨無聲啼。",
            "晨興動煙火，開雲伐冰溪。",
            "老木寒更瘦，陰雲晴亦低。",
            "我貧自求力，顏色常低迷。",
            "時思靈臺下，遊子正悽悽。"
        ],
        "title": "山中冬思二首 一",
        "id": "f5f32718-012e-449d-b4f7-877b0e9b7d29"
    },
    {
        "author": "鮑溶",
        "paragraphs": [
            "雪壯冰亦堅，凍澗如平地。",
            "幽人毛褐煖，笑就糟牀醉。",
            "喚人空谷應，開火寒猨至。",
            "拾薪煮秋栗，看鼎書古字。",
            "忽憶南澗游，衣巾多雲氣。",
            "露腳尋逸僧，諮量意中事。"
        ],
        "title": "山中冬思二首 二",
        "id": "fd3ccca7-b611-4b71-9ab8-6f8ce1ec6889"
    },
    {
        "author": "鮑溶",
        "paragraphs": [
            "鬼書報秦亡，天地亦云閉。",
            "赤龍吟大野，老[母]哭白帝。",
            "蒼蒼無白日，項氏徒先濟。",
            "六合已姓劉，鴻門事難制。",
            "坑降嬴政在，衣錦人望替。",
            "宿昔見漢兵，龍蛇滿旌棨。",
            "始矜山可拔，終歎騅不逝。",
            "區區亞父心，未究天人際。",
            "蕭張馬無汗，盛業垂千世。"
        ],
        "title": "讀史",
        "id": "0da128ae-3425-4b49-9dd3-1c1cd99e9030"
    }
]