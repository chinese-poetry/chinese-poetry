[
    {
        "author": "釋正覺",
        "paragraphs": [
            "裏許由來懶荷擔，百草頭上何廉纖。",
            "半夜對月笑拍手，不見噴霜三脚蟾。",
            "劫空有句妙如許，公去誰余對眉語。",
            "後見太平堂上師，敢煩爲我分明舉。"
        ],
        "title": "送金上人之水南",
        "id": "5d4cb7d7-3785-4bc8-b6be-f96b9c33a514"
    },
    {
        "author": "釋正覺",
        "paragraphs": [
            "明月堂虛客不留，衡湘秀處賦清遊。",
            "回途復妙無遺影，天水從來一樣秋。"
        ],
        "title": "送覺禪人",
        "id": "12b9182a-1f9c-4d53-9476-f10d302e31d2"
    },
    {
        "author": "釋正覺",
        "paragraphs": [
            "溪頭買船歸鄂渚，一櫂清風夜蟾午。",
            "行盡韶山半月程，白雲兒就青山父。",
            "巖頭老子末後句，此到將知問不語。",
            "無縫塔前風色高，洞然不隔絲毫許。",
            "丁寧此去快須回，吾家之子要全才。",
            "不坐兩頭明暗路，偏中歸去正中來。",
            "阿呵呵，胸次風流知幾何。"
        ],
        "title": "送願上人歸鄉",
        "id": "fcca8065-2a8a-4560-b575-ef26e1b16bd6"
    },
    {
        "author": "釋正覺",
        "paragraphs": [
            "木落山骨瘦，水退沙痕隆。",
            "漁舟弄江日，一葉浮軟紅。",
            "眼底事不俗，道人心若沖。",
            "旛竿頭進步，雲水展家風。"
        ],
        "tags": [
            "庐山"
        ],
        "title": "自廬山折桂旛竿原下望彭蠡湖握杖過前山僧舍說偈",
        "id": "bbf6440f-763a-463e-a063-874db1646733"
    },
    {
        "author": "釋正覺",
        "paragraphs": [
            "澀舟沙水岸棱棱，岸上春泥深涴藤。",
            "回首康山懷結社，真情祖室事傳燈。",
            "子孫亹亹雪庭可，衣鉢繩繩舂屋能。",
            "坐照少林牆面意，湛明心地瑩如冰。"
        ],
        "title": "出康廬渡江淮山拜諸祖塔道中作",
        "id": "ee694320-6792-4b55-b5e2-7a0b0d809c8d"
    },
    {
        "author": "釋正覺",
        "paragraphs": [
            "殘毳編衣裹槁形，胸中底事獨醒醒。",
            "亡機沖應用時妙，活眼冷窺虛處靈。",
            "語秀錦雲春片段，氣清梅雪曉零星。",
            "而今功盡牛頭懶，華鳥不來風掃庭。"
        ],
        "title": "與傳道者",
        "id": "24ac98fd-9396-4dd7-80c2-5b086518f84d"
    },
    {
        "author": "釋正覺",
        "paragraphs": [
            "真實人居遍十方，至遊處處露堂堂。",
            "鵝於水器擇其乳，蜂在華房採得香。",
            "心鑑照中無垢翳，道環虛裏見神光。",
            "能來鬧市住三昧，鳥度長空迹不彰。"
        ],
        "title": "題至遊庵兼簡庵中道友",
        "id": "b10f8113-c36c-4107-a4ef-948558f27d1a"
    },
    {
        "author": "釋正覺",
        "paragraphs": [
            "風立沙根膚粟頑，冷涵星石水灣灣。",
            "登舟欲濟軒窗底，扶檻政疑圖畫間。",
            "雲拭山容蒼玉障，日浮江面紫金環。",
            "回頭五老相招我，林友無嫌夜扣關。"
        ],
        "title": "次韻傳道者且遊落星院",
        "id": "9764f7b2-6127-4132-aecc-a630d58d7ed0"
    },
    {
        "author": "釋正覺",
        "paragraphs": [
            "胡床擁毳怯春寒，懷丐人行野雪乾。",
            "風信入華披錦段，月魂墮水濯金盤。",
            "浄名取飯亡多力，慈氏開門只一彈。",
            "妙得其中佛受用，頭頭成見不相瞞。"
        ],
        "title": "懷上人出丐求頌",
        "id": "2da826c6-67ec-4c65-9bea-527e446e03ac"
    },
    {
        "author": "釋正覺",
        "paragraphs": [
            "佛燈誰我續光明，果若蓮開大夢醒。",
            "香草有心持潔白，蘭膏無脚湛寒青。",
            "默耕化外那知夜，真照壺中不覺冥。",
            "家世兒孫傳底事，從教輝耀顯門庭。"
        ],
        "title": "一知殿化佛殿僧堂中燈油求頌",
        "id": "e9d7a881-4502-4a82-8514-773b80bde684"
    },
    {
        "author": "釋正覺",
        "paragraphs": [
            "家林一錫飛，炊處青煙微。",
            "嚴默起禪板，虛通轉化機。",
            "溪寒秋染色，月冷夜流輝。",
            "莫學西山亮，此行宜早歸。"
        ],
        "title": "亮禪人持鉢求頌",
        "id": "0054d98a-b67e-44b9-849b-a2bb4e4da335"
    },
    {
        "author": "釋正覺",
        "paragraphs": [
            "佛事潛通興化門，用時斤斧莫成痕。",
            "全機超出輪回際，一句拔除生死根。",
            "凉吹洗磨煩袂暑，素蟾排逐夜臺昏。",
            "鵝王引飲唯醇味，水乳斯分不我渾。"
        ],
        "title": "初禪人持鉢求頌",
        "id": "334a69ad-706c-4312-8568-3747ab35a290"
    },
    {
        "author": "釋正覺",
        "paragraphs": [
            "重軒瘦立曲欄頭，島嶼青微冷枕流。",
            "望眼解隨沙水轉，賞心真與岸雲浮。",
            "平分野色連延屋，點破江光相趁舟。",
            "般若空宗深得義，森羅元不礙人休。"
        ],
        "title": "過般若庵",
        "id": "e08789dc-d694-464b-9a56-d7fd187f94a5"
    },
    {
        "author": "釋正覺",
        "paragraphs": [
            "屠蘇對碧溪，霜草露幽蹊。",
            "顧我丘壑醉，知誰塵土迷。",
            "蘿門窺窈窕，雲磴履高低。",
            "猿鳥未相棄，伴人煙樹棲。"
        ],
        "title": "登雲庵",
        "id": "4a7a382e-dbf7-4fb5-b715-2763957c7a0a"
    },
    {
        "author": "釋正覺",
        "paragraphs": [
            "夜來霜嚇橘臍黄，乞與歸人懷冷香。",
            "到日跨門須轉却，白頭不是本生娘。"
        ],
        "title": "送傳道者歸省母氏  其一",
        "id": "fa460551-6ec2-4049-8944-2de63737e9eb"
    },
    {
        "author": "釋正覺",
        "paragraphs": [
            "妙盡功圓轉處幽，若人真解倒騎牛。",
            "雨蓑風笠舊行李，適意明明百草頭。"
        ],
        "title": "送傳道者歸省母氏  其二",
        "id": "31e6e176-ef4d-4bef-86be-1d6bec62d44a"
    },
    {
        "author": "釋正覺",
        "paragraphs": [
            "枯歇身心百不思，湛圓自照劫空時。",
            "妙明智鑑那留垢，虛廓靈機未度絲。",
            "的的髑髏看活眼，堂堂塵剎用閒眉。",
            "是須恁麽承當去，鼻孔纍垂識祖師。"
        ],
        "title": "圓禪者求頌",
        "id": "1345e448-d08a-44b2-bfef-67374f42ffc9"
    },
    {
        "author": "釋正覺",
        "paragraphs": [
            "真味酣心倚瘦筇，蕭騷風嘯一蹊松。",
            "無人共語圓通境，笑看雲吞石耳峯。"
        ],
        "tags": [
            "庐山"
        ],
        "title": "斜川道上望廬山三絕  其一",
        "id": "b341b342-37c1-4b56-87a5-d5f7518b5c11"
    },
    {
        "author": "釋正覺",
        "paragraphs": [
            "青山放足溪轉腰，蓑翁理網兒摇舠。",
            "先生疇日騎魚去，岸上人家誰姓陶。"
        ],
        "tags": [
            "庐山"
        ],
        "title": "斜川道上望廬山三絕  其二",
        "id": "af7134de-65c2-49a9-b219-28c95550d9a5"
    },
    {
        "author": "釋正覺",
        "paragraphs": [
            "水從烏石山前轉，人在斜川岸上行。",
            "寂漠柴桑古祠下，我來無酒酹淵明。"
        ],
        "tags": [
            "庐山"
        ],
        "title": "斜川道上望廬山三絕  其三",
        "id": "f69238c8-cf69-4045-bb40-22b2c5ea5157"
    },
    {
        "author": "釋正覺",
        "paragraphs": [
            "妙則不粗，湛則不渾。",
            "妙湛而照，瑩然亡痕。",
            "雲山是主，水月無根。",
            "瘦坐一默，虛融六門。",
            "竅作風籟，華含春恩。",
            "相承箇事，子子孫孫。"
        ],
        "title": "妙湛大師求頌",
        "id": "7dc872ee-ff8d-447d-be8d-be0de44e4970"
    },
    {
        "author": "釋正覺",
        "paragraphs": [
            "沙風漠漠卷煙湖，默默漁舟似有無。",
            "五老回看更癡絕，渠應怪我得工夫。"
        ],
        "title": "次韻谷書記勝果院絕句",
        "id": "27bb75e9-7dcf-423b-9428-0b24e6a99c29"
    },
    {
        "author": "釋正覺",
        "paragraphs": [
            "可中滋味欠些些，成就廬山笋蕨家。",
            "丐事子行黄葦渡，盟心人在白鷗沙。",
            "和羹戶戶俱煎鹵，掃雪村村欲沒靴。",
            "味及衲僧初偃月，圓通只箇是生涯。"
        ],
        "tags": [
            "庐山"
        ],
        "title": "小師慧果丐鹽求頌",
        "id": "a7d498ad-94b6-462a-a5df-51c4dd158f7a"
    },
    {
        "author": "釋正覺",
        "paragraphs": [
            "廬山淡薄已多時，誰與叢林洗敗姿。",
            "爲愛海冰資菜味，不嫌春雨破華枝。",
            "仙陀婆事行行辨，舜若多身處處宜。",
            "快意截流船到岸，江頭風順看檣旗。"
        ],
        "tags": [
            "庐山"
        ],
        "title": "暉禪人丐鹽求頌",
        "id": "7362b441-104b-4f61-8a04-4ddae8812d1c"
    },
    {
        "author": "釋正覺",
        "paragraphs": [
            "阿祖江濱插葦枝，叢林蕃茂果臻斯。",
            "師門昆仲知名舊，緣法東西得面遲。",
            "沙上盟寒鷗怪晚，屋頭字草雁來時。",
            "月明古渡清鋪練，千里同風不隔絲。"
        ],
        "title": "送元上人過長蘆",
        "id": "e34c629b-3fa8-4003-a7de-a57b5e6b0ef3"
    },
    {
        "author": "釋正覺",
        "paragraphs": [
            "雪梯陟雲頂，來尋壞衲師。",
            "破峽水一脈，挂松月半規。",
            "疏曠麋鹿性，厭飫丘壑姿。",
            "眷言携不去，遲立倚筇枝。"
        ],
        "title": "登雲頂庵峽口倚杖說偈",
        "id": "4ada38a0-7a69-4e86-8993-a7c008f2c8af"
    },
    {
        "author": "釋正覺",
        "paragraphs": [
            "混處還須轉側看，底時妙在一絲端。",
            "閑雲卷雨秋空闊，明月流輝夜水寒。",
            "棹破波光華細碎，夢驚蓬曉影團圞。",
            "真機分應頭頭准，却出黄蘆把釣竿。"
        ],
        "title": "景禪人求頌",
        "id": "174bbb27-e79f-4683-8202-e8fad9ca2aeb"
    },
    {
        "author": "釋正覺",
        "paragraphs": [
            "松烟竹藹細蹊通，清津白石寒瓏璁。",
            "艾禪真是甘蔗種，香林再吹薝蔔風。",
            "一溪冷引藩籬外，五老秀蹲懷抱中。",
            "寫目軒窗意幽遠，淡然消息不雷同。"
        ],
        "title": "次韻傳道者過香林",
        "id": "a5fc4558-6805-4629-a1e4-f0a33bf0ac95"
    },
    {
        "author": "釋正覺",
        "paragraphs": [
            "過門衲子上饒人，破我胡床默味真。",
            "道活髑髏前有地，用沖赤肉上無塵。",
            "盟心蘆笋白鷗社，夢眼華枝蝴蝶春。",
            "滿著圓通無盡意，四衢處處主中賓。"
        ],
        "title": "滿化士與圓通大衆出丐說偈送之",
        "id": "4daef6a7-8db0-48f8-98c0-50ec08dcd5e5"
    },
    {
        "author": "釋正覺",
        "paragraphs": [
            "衡岳迎秋翡翠瘦，瀟湘漾風瑠璃皴。",
            "夜船載月急如箭，歸去來兮休問津。"
        ],
        "title": "送照禪人之湖南",
        "id": "28c55122-abbb-42d8-b6cd-2e17f2371414"
    },
    {
        "author": "釋正覺",
        "paragraphs": [
            "枝藤結伴得遊娛，懷習難寧尋舊居。",
            "雲水夢思孤榻穩，山林眼味四窗虛。",
            "秋衣未絮怯繁雨，午飯無鹽甘軟蔬。",
            "老境端來償底志，道同巢鳥與淵魚。"
        ],
        "title": "還南麓舊居。",
        "id": "874acf4f-b732-4509-8e6f-858d8ca28634"
    },
    {
        "author": "釋正覺",
        "paragraphs": [
            "來謁芭蕉大仰孫，要明圜相識躭源。",
            "橫山煙雨洗秋骨，掠面溪風吹暑痕。",
            "菖蒲葉瘦水石秀，枇杷樹密軒窗昏。",
            "阿誰床頭柱杖子，乞我款曲尋雲根。"
        ],
        "title": "拜芭蕉情禪師",
        "id": "62f53b6f-0dd0-431c-8674-c9da13b8d271"
    },
    {
        "author": "釋正覺",
        "paragraphs": [
            "雨暗岡頭客路，炊煙山裏人家。",
            "映水竹雞聒聒，飄風字雁斜斜。"
        ],
        "title": "芭蕉道中",
        "id": "19536526-efa8-4eb0-8527-0d059be68a4f"
    },
    {
        "author": "釋正覺",
        "paragraphs": [
            "耿人胸次佳處，借力床頭古藤。",
            "風樹葉頹淅淅，秋山骨瘦棱棱。"
        ],
        "title": "大陽道中",
        "id": "63839b56-0732-4132-8b93-4771d7facfe4"
    },
    {
        "author": "釋正覺",
        "paragraphs": [
            "老阿師卒無嗣，石浮屠立有年。",
            "丁寧金針玉線，慚愧鸞膠鳳絃。"
        ],
        "title": "禮明安塔二偈  其一",
        "id": "01280a8a-2939-4a6b-9a1c-6f2e9efdbb5d"
    },
    {
        "author": "釋正覺",
        "paragraphs": [
            "石床冷卧禪虎，階蕪秋跳草蟲。",
            "有念耿懷陳事，無言凄立西風。"
        ],
        "title": "禮明安塔二偈  其二",
        "id": "f277a18d-e9c9-47eb-82a9-c98e266610c0"
    },
    {
        "author": "釋正覺",
        "paragraphs": [
            "風霜磨洗秋空清，月浴星河分外明。",
            "默默玉壺中自照，家傳清白妙難名。"
        ],
        "title": "玉壺閣頌",
        "id": "ac95462f-cc6b-45d0-a53e-4642436181cb"
    },
    {
        "author": "釋正覺",
        "paragraphs": [
            "不肯雲林伴冷凄，疏山歸謁矮闍梨。",
            "非枯樁句如明白，會要重來摩伏犀。"
        ],
        "title": "送僧歸撫州",
        "id": "81eb9d9c-bec6-4285-8fa4-be423b11c9ba"
    },
    {
        "author": "釋正覺",
        "paragraphs": [
            "吉祥草織禪家供，一片瑠璃滑無縫。",
            "門掩鱗鱗水不流，窗含冉冉雲初凍。",
            "坐寒風月蒲蘆秋，睡足江湖鷗鳥夢。",
            "而今卷處追昔人，隱隱猶懷鼻頭痛。"
        ],
        "title": "送鹿門宗席頭",
        "id": "c6702b12-230c-4b44-91d4-a76847cf09d7"
    },
    {
        "author": "釋正覺",
        "paragraphs": [
            "玉龍退殘鱗，編庵事枯兀。",
            "禪棲錦鳳巢，道履霜蟾窟。",
            "飲茲明月津，濯彼微塵骨。",
            "五葉少林春，家風未湮沒。"
        ],
        "title": "籜庵頌",
        "id": "356a7d49-4c97-4a45-b410-8a030c8796dc"
    },
    {
        "author": "釋正覺",
        "paragraphs": [
            "絮風花雨一春殘，未厭茲亭夜倚闌。",
            "隱隱三山抱江月，清凉境界露松寒。"
        ],
        "title": "登清凉三山亭",
        "id": "36f56296-28d7-456b-8f0e-ba746e22bf9a"
    },
    {
        "author": "釋正覺",
        "paragraphs": [
            "赤頭老師無揀擇，灊峯染翠吳塘碧。",
            "明明萬法入齊觀，豁浄絲毫元不立。"
        ],
        "title": "送圓上人之龍舒  其一",
        "id": "158ea29a-ade6-4224-8ef2-20746a8f6975"
    },
    {
        "author": "釋正覺",
        "paragraphs": [
            "道人歸作山下賓，霜筇笋屨飄孤雲。",
            "到時春滿石牛谷，蔬蕨是誰相與分。"
        ],
        "title": "送圓上人之龍舒  其二",
        "id": "ce5d40e8-7ded-48c4-b9f8-338feffd8fbc"
    },
    {
        "author": "釋正覺",
        "paragraphs": [
            "秋風濯煩骨，日日覺清省。",
            "相與事枯禪，所養飽正命。",
            "老蟾浴星河，魂魄明耿耿。",
            "真味入誰腸，但知百念冷。"
        ],
        "title": "舉侍者求頌",
        "id": "7e919c7c-5203-449a-a894-746b892eb4fd"
    },
    {
        "author": "釋正覺",
        "paragraphs": [
            "青桑柳暗山前路，麥脚含滋一鋤雨。",
            "陽林桃是舊家春，冷眼靈雲合頭語。"
        ],
        "title": "春意漸深送客至山麓田舍來往道中復逢法上人因作數語以記所見云  其一",
        "id": "253149e6-995d-4fdb-8826-25b19edbe26f"
    },
    {
        "author": "釋正覺",
        "paragraphs": [
            "雲陣纖纖洗花雨，深竹新聞子規語。",
            "青山白雲吾定居，枯腸那著歸思慮。"
        ],
        "title": "春意漸深送客至山麓田舍來往道中復逢法上人因作數語以記所見云  其二",
        "id": "b191b1b0-7301-4f36-888e-7b99cf4efaa3"
    },
    {
        "author": "釋正覺",
        "paragraphs": [
            "鳥拳花枝作春語，風日煥然晞宿雨。",
            "水肥山翠木欣欣，芳事駢羅不容數。"
        ],
        "title": "春意漸深送客至山麓田舍來往道中復逢法上人因作數語以記所見云  其三",
        "id": "a98238d8-f95e-4a4d-ac63-8c20b9558122"
    },
    {
        "author": "釋正覺",
        "paragraphs": [
            "華蹊歸來鳥啼暮，庖舍炊煙卧風縷。",
            "西窗舊有竹肋床，伸足曲肱成栩栩。"
        ],
        "title": "春意漸深送客至山麓田舍來往道中復逢法上人因作數語以記所見云  其四",
        "id": "5360f749-7c72-411a-956e-f9f42da46373"
    },
    {
        "author": "釋正覺",
        "paragraphs": [
            "隔年相逢瘦驚許，風立溪頭少時語。",
            "緘情客上釣魚磯，四面垂雲一蓑雨。"
        ],
        "title": "春意漸深送客至山麓田舍來往道中復逢法上人因作數語以記所見云  其五",
        "id": "88c3e4a1-56fe-4b0d-afa8-f24357a417c5"
    },
    {
        "author": "釋正覺",
        "paragraphs": [
            "印空印水印泥，無言桃李成蹊。",
            "隨分納些稅賦，牧牛溪水東西。"
        ],
        "title": "三印頌示衆  其一",
        "id": "6d4605af-429c-43b4-a5f9-6b20b2bc3b2d"
    },
    {
        "author": "釋正覺",
        "paragraphs": [
            "印泥印空印水，疾雷不及掩耳。",
            "豁然樓閣門開，消得輕輕彈指。"
        ],
        "title": "三印頌示衆  其二",
        "id": "25428dd1-57b8-4f05-8f0d-d265f2b64668"
    },
    {
        "author": "釋正覺",
        "paragraphs": [
            "印水印泥印空，誰傳祖稱家風。",
            "夢眼影迷一色，轉身體合全功。"
        ],
        "title": "三印頌示衆  其三",
        "id": "8f8b7d57-3bd3-44eb-89d7-69c627361a9e"
    },
    {
        "author": "釋正覺",
        "paragraphs": [
            "塵剎分身看化機，青煙幾處午家炊。",
            "面牆坐照叢林事，持鉢丐緣雲水饑。",
            "出谷鳥傳春次第，漾舟人愛月相隨。",
            "歸來定有飽參句，笑解枯禪篾肚皮。"
        ],
        "title": "機禪人出丐求頌",
        "id": "19c583eb-8e20-42cb-a481-3ebed3d95a68"
    },
    {
        "author": "釋正覺",
        "paragraphs": [
            "將看秋早瘦風林，禾卷黄雲副丐心。",
            "妙印手中那外物，虛空胸次不容針。",
            "誰家落甑炊香雪，後夜歸船棹軟金。",
            "洗足蒲團松石上，繞籬山水有清音。"
        ],
        "title": "心禪人出丐求頌",
        "id": "134e362a-84e2-4ea1-b0a9-abf98dc85ff4"
    },
    {
        "author": "釋正覺",
        "paragraphs": [
            "泥沙淘洗浪煎乾，一片照人冰雪寒。",
            "意得試蓮浮鹵力，默知隨筯入蔬盤。",
            "萬家婉婉能相助，衆口調和信不難。",
            "無像有神聊勘過，圓通眼在舌頭端。"
        ],
        "title": "一禪人化鹽求頌",
        "id": "987c2be2-9795-424c-92d9-00dcfb6f45c4"
    },
    {
        "author": "釋正覺",
        "paragraphs": [
            "飲茶作別出蘿門，相送猶懷握手溫。",
            "斷雁幾時歸綴字，浮萍隨處卧生根。",
            "秋風窗外擁蘆雪，夢冷床頭墮月魂。",
            "麈柄年來疲轉徙，却思紅顆共炊盆。"
        ],
        "title": "寄大洪和尚",
        "id": "ffad594f-784d-4437-991b-8d6c9ae929f7"
    },
    {
        "author": "釋正覺",
        "paragraphs": [
            "顛毛垂雪墮清貧，卧久風林夢轉身。",
            "一境妙明還就父，六門虛應却來人。",
            "凉秋月兔流魂瑩，湛水雲龍蛻骨陳。",
            "家法兒孫須力振，此行未可腐賓賓。"
        ],
        "title": "送智首座還鄉",
        "id": "189a4847-2677-468e-aef3-56f6f55fdc11"
    },
    {
        "author": "釋正覺",
        "paragraphs": [
            "未能老養卧林麓，要乞優恩除髮鬚。",
            "濯足滄浪歲寒事，終來清友石菖蒲。"
        ],
        "title": "嵩山老人告行作六偈送之  其一",
        "id": "bf982f95-b158-4def-ac37-4cb1ef8b289b"
    },
    {
        "author": "釋正覺",
        "paragraphs": [
            "挽衣苦怪不我住，懷事乞成今乃時。",
            "雷動定知開蟄戶，春寒無要勒華枝。"
        ],
        "title": "嵩山老人告行作六偈送之  其二",
        "id": "6318ff3a-9ae6-415e-90be-0a36061231a3"
    },
    {
        "author": "釋正覺",
        "paragraphs": [
            "嚶嚶鳥鳴如客情，行行柳眼向人青。",
            "投心舊友春成物，汲水前溪月下瓶。"
        ],
        "title": "嵩山老人告行作六偈送之  其三",
        "id": "ed133f2c-6dd0-4802-b455-ac7792d64982"
    },
    {
        "author": "釋正覺",
        "paragraphs": [
            "夢裏結憂三變事，覺來還喜一成春。",
            "鶯華時節洗衰落，不信餘寒猶著人。"
        ],
        "title": "嵩山老人告行作六偈送之  其四",
        "id": "a2857012-f12e-427f-8b04-85de79b6e9d9"
    },
    {
        "author": "釋正覺",
        "paragraphs": [
            "服像中情將有得，江湖底事勿相忘。",
            "橘洲白鳥秋成伍，漁火蒓羹蓬底香。"
        ],
        "title": "嵩山老人告行作六偈送之  其五",
        "id": "cac3bb19-2ae0-44c0-b456-aac0e6d159a1"
    },
    {
        "author": "釋正覺",
        "paragraphs": [
            "應緣分影來池月，遊世無心出岫雲。",
            "適意歸來尖屋底，蔬畦還與力鉏勤。"
        ],
        "title": "嵩山老人告行作六偈送之  其六",
        "id": "7e7883cc-bf92-458e-b046-5f731c8a0f46"
    },
    {
        "author": "釋正覺",
        "paragraphs": [
            "朱絲不用挂燒桐，一曲新豐爲送公。",
            "後夜老松風籟靜，皋禽不見月巢空。"
        ],
        "title": "送淵上人",
        "id": "273f7509-cc15-43e3-bc80-0be18719f130"
    },
    {
        "author": "釋正覺",
        "paragraphs": [
            "浮舟春水作歸征，家有良田可飯羹。",
            "久客回翔雲一點，舊巢卧看月三更。",
            "人猜我住尖頭屋，爾去誰扶折脚鐺。",
            "爲問巖頭窮鬼子，當時何似此時生。"
        ],
        "title": "送平禪人歸鄂渚",
        "id": "d8ab0b3d-a67e-4c46-8352-52290ddc1ba8"
    },
    {
        "author": "釋正覺",
        "paragraphs": [
            "我初浮舟濟九江，幽尋蘭若山蒼龍。",
            "王摩詰畫倚欄檻，謝靈運詩開綺窗。",
            "艾禪高談肖琢玉，法身雅論非枯樁。",
            "夢回便是圓通路，月冷上方鐘一撞。"
        ],
        "title": "資聖庵欲過圓通",
        "id": "5e21d91e-e134-4754-8d4b-92f508b4fccf"
    },
    {
        "author": "釋正覺",
        "paragraphs": [
            "伐木清哦癖在腸，握筇蒼磴履重霜。",
            "玲瓏墮壑乳泉響，蕭瑟到門松吹香。",
            "高寒夜雨凍一色，虛浄曉雲流五光。",
            "社散荷枯有遺友，目青鬚髮半滄浪。"
        ],
        "title": "登祥雲庵謁東林明首座",
        "id": "4c527283-2a8d-4fc7-b785-866531b0b29b"
    },
    {
        "author": "釋正覺",
        "paragraphs": [
            "晚歲叢林鬧葦麻，可中著眼辨龍蛇。",
            "行當五路我能事，坐斷孤峯渠作家。",
            "佛法從來如嚼蠟，朋儔此去似團沙。",
            "音書不寄思惟盡，千里同風却較些。"
        ],
        "title": "與天池信長老",
        "id": "260ffe04-ee5a-4eac-b0d3-e65815052219"
    },
    {
        "author": "釋正覺",
        "paragraphs": [
            "勇退歸來適舊遊，家林禾黍一成秋。",
            "黄蘆雪照沙頭屋，明月波浮江口舟。",
            "耕道誰從夫子後，逃禪今與老僧儔。",
            "柴桑試問陶彭澤，風味真醇相肖不。"
        ],
        "title": "朱熙載作平陰令八十日致仕而歸",
        "id": "cb703abf-92e1-4ffa-9d03-59f0433e57ab"
    },
    {
        "author": "釋正覺",
        "paragraphs": [
            "標心脫帽法丹霞，借力堂前剗草些。",
            "塞上不須嗟失馬，杯中端欲斷疑蛇。",
            "久懷甘露濯塵骨，將意叢林開覺華。",
            "古渡雪蘆明月共，一壺秋色屬吾家。"
        ],
        "title": "周秀才出家求頌",
        "id": "19e7cd9f-0f1f-421a-8ff3-07e690b6c9c0"
    },
    {
        "author": "釋正覺",
        "paragraphs": [
            "水牯老行步穩，蓑郎癡歌笑繁。",
            "物外初無塵滓，胸中別有丘園。"
        ],
        "title": "牧童",
        "id": "20f11531-c4cf-4fa3-baf9-1144aca9c802"
    },
    {
        "author": "釋正覺",
        "paragraphs": [
            "桃華濯錦春水寒，洞門窈窕玉勾欄。",
            "三峯擁翠雲吞屋，九井揚波雪濺壇。",
            "象帝先身元老語，谷神後事阿誰觀。",
            "羽郎清瘦髮半白，待乞安期五色丸。"
        ],
        "title": "遊司真洞",
        "id": "6e22d622-ac92-4f35-9555-01ce1bc8b7ec"
    },
    {
        "author": "釋正覺",
        "paragraphs": [
            "支徑入窮谷，來尋道者庵。",
            "梵音今默默，華雨尚毿毿。",
            "夜白月半屋，寒青燈一龕。",
            "夢隨歌吹去，借路過江南。"
        ],
        "title": "仲春過龍舒法華山尋誦經道者舊庵",
        "id": "bdc43820-7cbb-405e-9bbf-dc9584f7dc23"
    },
    {
        "author": "釋正覺",
        "paragraphs": [
            "踏雪到人家，投機的不差。",
            "月魂通水脈，春信入梅華。",
            "去覓炊香許，來寬束篾些。",
            "上方分佛事，先我過毗耶。"
        ],
        "title": "月禪人出丐求頌",
        "id": "34b2e7f6-0bc3-4ebb-860b-bf11f26d70df"
    },
    {
        "author": "釋正覺",
        "paragraphs": [
            "淵源徹底碧涵秋，誰道寒光凝不流。",
            "轉盼蘆華與明月，更無一物礙船頭。",
            "去來得妙，縱橫自由。",
            "巨鼇犯餌快須掣，便是仙山墜也休。"
        ],
        "title": "淵禪人出丐求頌",
        "id": "fd5cfbba-4049-4580-9108-5a66cbac2979"
    },
    {
        "author": "釋正覺",
        "paragraphs": [
            "越境能來訪我，扶筇頗肖遊僧。",
            "得與坐間語味，諒其胸底懷冰。"
        ],
        "title": "即覺庵子中居士來訪妙峰之西既去作六言五首送之  其一",
        "id": "c8dc15ca-479d-49cb-ae73-2c57a72b1df7"
    },
    {
        "author": "釋正覺",
        "paragraphs": [
            "夢曉寒松挂月，心秋古井含津。",
            "至道百家合轍，同風千里成鄰。"
        ],
        "title": "即覺庵子中居士來訪妙峰之西既去作六言五首送之  其二",
        "id": "a32098a9-41e6-453b-bf1f-971d8a93cc1d"
    },
    {
        "author": "釋正覺",
        "paragraphs": [
            "欲下前時雪磴，重開向日風翎。",
            "此去丁寧華鳥，莫來狼藉春庭。"
        ],
        "title": "即覺庵子中居士來訪妙峰之西既去作六言五首送之  其三",
        "id": "7a3c282c-2b01-4e71-a435-201e0ed806e8"
    },
    {
        "author": "釋正覺",
        "paragraphs": [
            "歸來三徑春草，夢卧一團雨蓑。",
            "白髮暗移玉燭，昏窗浄洗金波。"
        ],
        "title": "即覺庵子中居士來訪妙峰之西既去作六言五首送之  其四",
        "id": "9e7f4e46-689d-427b-8362-94871fc7e60a"
    },
    {
        "author": "釋正覺",
        "paragraphs": [
            "世外道人有在，庵中瓶粟無儲。",
            "過客未容空去，挽衣相與分蔬。"
        ],
        "title": "即覺庵子中居士來訪妙峰之西既去作六言五首送之  其五",
        "id": "aed26cce-dd29-4f60-a5a2-32501eb1545b"
    },
    {
        "author": "釋正覺",
        "paragraphs": [
            "西風木落山露骨，秋月在水波濯魂。",
            "客意歸卧四明麓，三世佛從禪口吞。",
            "大千俱壞我不壞，三六相昏渠不昏。",
            "劫空照見造化種，回首應物亡塵根。"
        ],
        "title": "送月上人歸鄉",
        "id": "f61e35ab-dbcf-4cbd-9df3-71a5cfb397a5"
    },
    {
        "author": "釋正覺",
        "paragraphs": [
            "籜龍出叢林，脫錦露新綠。",
            "昂藏引頭角，密密均節目。",
            "娟然塵外姿，雲霧膩寒玉。",
            "翠滿東窗陰，心眼掃惡俗。",
            "虛靜頗道情，清癯見風骨。",
            "惠我不老春，爲誰無絃曲。",
            "葛陂蟄時事，第恐雷雨促。",
            "不能留高閒，雙碧淡相矚。"
        ],
        "title": "夏安居日過實上人東軒時新竹浴雨因作句歌之",
        "id": "dade48a1-ad6f-43f4-a5f9-bed12cf29d3a"
    },
    {
        "author": "釋正覺",
        "paragraphs": [
            "朅來林下人，挂冠脫朝綠。",
            "身閒道愈尊，神靜碧照目。",
            "落落我就璞，碌碌誰如玉。",
            "欲學陶淵明，高情異浮俗。",
            "白雲無定心，青山有奇骨。",
            "肯從蓮社賓，共奏無絃曲。",
            "佛生等一念，日劫詎延促。",
            "傾蓋同故人，道存聊一矚。"
        ],
        "title": "再和朱朝奉見寄",
        "id": "e5d9b096-395f-49d2-81f9-161ec3ee403c"
    },
    {
        "author": "釋正覺",
        "paragraphs": [
            "阿牛純熱不鞭牽，卧向古源蒼樹邊。",
            "春谷玉田看去種，雪山香草飽來眠。",
            "背頭隆骨任豐載，鼻底流津大作川。",
            "異路行行哮吼處，莫忘露地未萌前。"
        ],
        "title": "擬石牛與悟上人",
        "id": "af693d27-6f9e-439b-97ed-7f9859c3c327"
    },
    {
        "author": "釋正覺",
        "paragraphs": [
            "一躍龍門適舊懷，棱棱浪級向人開。",
            "洗塵雲陣澆華雨，借力天衢破蟄雷。",
            "略彴駕溪桃水滿，浮屠瘞骨玉山頹。",
            "欲知佛眼無遮障，須到靈光不夜臺。"
        ],
        "title": "雨夜宿龍門曉登靈光臺禮佛眼塔",
        "id": "b2cb0fdc-21ae-49b4-9fd9-e933a08a8d16"
    },
    {
        "author": "釋正覺",
        "paragraphs": [
            "空巖儼若虎頭蒼，雲膩巖前草木光。",
            "竹吐錦萌春雨飽，松含黄粉野吹香。",
            "石床蟠足散征倦，道境洗心聊坐忘。",
            "投飯上方蘭若去，未能癡學顧長康。"
        ],
        "title": "過虎頭巖",
        "id": "b48442b8-1ced-4c19-acce-2f59c0ec4624"
    },
    {
        "author": "釋正覺",
        "paragraphs": [
            "輕輕彈指便開門，百億門前百億身。",
            "妙應因緣通處處，圓明箇事遍塵塵。",
            "華間蜂採黄鬚蜜，柳上鶯傳青眼春。",
            "歸日相呼滿鉢飯，一時分付飽參人。"
        ],
        "title": "塵上人出丐求頌",
        "id": "3fb7e8d3-2f88-49ae-b00f-3978ec5450a0"
    },
    {
        "author": "釋正覺",
        "paragraphs": [
            "聲利明來若夢遊，肯迂征家宿雲棲。",
            "情高素抱山樊志，性淡幽尋松石儔。",
            "愛我家風清入眼，問伊時事默摇頭。",
            "今朝送別還孤坐，空對爐煙篆字浮。"
        ],
        "title": "別鄒秀才",
        "id": "7c679e8c-98b4-4029-9061-e4d2d0370b2c"
    },
    {
        "author": "釋正覺",
        "paragraphs": [
            "紫霄峯頂金浮屠，風鈴揚音鬧蒼虛。",
            "玉欄中地穩行道，雲磴下林新葺廬。",
            "江山懷抱富不惡，霜月軒窗清有餘。",
            "老眼寒青伴耶舍，炷香心醉竺仙書。"
        ],
        "title": "遊雲棲院作偈與住山琛老禪",
        "id": "5ea644cf-ad21-4058-b615-2a2e0db48123"
    },
    {
        "author": "釋正覺",
        "paragraphs": [
            "豁浄虛通入覺場，體前一段本來光。",
            "孤禪恰恰如擔板，默照明明似面牆。",
            "秋光蘆華兩岸雪，夜寒桂月一船霜。",
            "迢迢象外行歸路，雁字低低正夕陽。"
        ],
        "title": "與觀禪者",
        "id": "37766ac3-5a06-45f4-89e4-a0ae2ea7c53e"
    },
    {
        "author": "釋正覺",
        "paragraphs": [
            "萬指相從作正觀，出求卧席著蒲團。",
            "恬處歛雨野雲薄，湛若磨風秋水寒。",
            "卷去猶知鼻頭痛，坐來方信髑髏乾。",
            "蘆花明月阿誰事，人在江湖把釣竿。"
        ],
        "title": "禪人發心丐席求頌  其一",
        "id": "d0f979c7-3763-4561-af02-d3e1754d9827"
    },
    {
        "author": "釋正覺",
        "paragraphs": [
            "吉祥長者草茸茸，香軟登機棱路通。",
            "卷去若人呈己事，得來與我展家風。",
            "默遊兩岸雪蘆外，瘦坐五湖煙水中。",
            "未許春眠夢蝴蝶，大方引步劫壺空。"
        ],
        "title": "禪人發心丐席求頌  其二",
        "id": "e54aa786-7093-4a11-849e-c8435cdc3692"
    },
    {
        "author": "釋正覺",
        "paragraphs": [
            "衲帔蒙頭自照人，月明堂上轉機輪。",
            "肯傳千里鶺鴒語，要作十分棠棣春。",
            "雪嶺同風當日事，石頭束篾舊時麟。",
            "家林歸卧長連穩，滿眼清光不見身。"
        ],
        "title": "送從上人馳書至京西",
        "id": "c87fb0ab-5c5a-4e57-81fd-fd678fd8616d"
    },
    {
        "author": "釋正覺",
        "paragraphs": [
            "雪屋高寒能我過，疏梅清秀雪林柯。",
            "不慳屈宋楚人語，來試宗雷蓮社科。",
            "後會說盟如有以，此行洗念入無何。",
            "春風遲立欄干曲，白雪樓前船弄梭。"
        ],
        "title": "蔣新臣秀才告別作句送之",
        "id": "c64afcc2-b21b-4256-8df2-25029aa2dead"
    },
    {
        "author": "釋正覺",
        "paragraphs": [
            "喫茶去語落諸方，聚首商量柄杷長。",
            "相席是渠能打令，同塵輸爾解和光。",
            "舌頭狤獠明無骨，鼻孔纍垂暗有香。",
            "盞橐成來圓此話，儂家受用恰平常。"
        ],
        "title": "津禪人出化盞橐乞頌",
        "id": "a8d65061-f427-4611-b6c7-15704ad5a22f"
    },
    {
        "author": "釋正覺",
        "paragraphs": [
            "溫風在山谷，青紫班芳妍。",
            "浩然春公心，不作彼此偏。",
            "其來初無像，榮事亦自然。",
            "雲容淡如鶴，草色齊膩煙。",
            "竹萌裹豹袴，蕨茁引兒拳。",
            "盤箸富可喜，齒頰甘亦便。",
            "山水濯塵念，風雲會前緣。",
            "葦江懷道人，擁衆幾兩千。",
            "頂門眼照世，胸中海吞川。",
            "同雛丹山巢，羽成各翔遷。",
            "而今欲住集，相見而忘年。",
            "執鞭驅並駕，未愧無綵韉。",
            "白鷗行作伍，水蔬對烹煎。",
            "撫摩青石牛，不得陪高眠。",
            "將趨皖口市，就買莎郎船。",
            "回首謝諸祖，覺法吾所天。",
            "慧燈耿不夜，心花芳枝聯。",
            "後日兒孫輩，莫怪森羅前。"
        ],
        "title": "宣和甲辰三月三日山谷寺偶成是時欲下長蘆也",
        "id": "9942d5d7-3d9a-46ed-aa90-243612bfce97"
    },
    {
        "author": "釋正覺",
        "paragraphs": [
            "岸樹藤繩欲解維，海門蒲席弄清吹。",
            "舟不澀，興無涯，回首灊山煙翠姿。"
        ],
        "title": "欲渡長蘆與琛上人漁家詞  其一",
        "id": "fe63f6cc-df39-490c-b6c7-ea23c8181535"
    },
    {
        "author": "釋正覺",
        "paragraphs": [
            "一葦江頭老白眉，而今問訊慰相思。",
            "風靜夜，月明時，滿眼寒光下釣絲。"
        ],
        "title": "欲渡長蘆與琛上人漁家詞  其二",
        "id": "34e12e73-0785-4607-a115-33f7b0ee1ac9"
    },
    {
        "author": "釋正覺",
        "paragraphs": [
            "一宿曹溪今乃時，永嘉想見未忘茲。",
            "如何淮風遏行色，不得扶杖相參隨。",
            "斯須佳惠玩珠璧，璨然傾瀉胸中奇。",
            "詞鋒明銳許誰敵，禪悅清酣還我追。",
            "約君入社背時事，種藕著華春滿池。",
            "道在金蘭端未艾，回頭閱世真兒嬉。"
        ],
        "title": "遊龜山和何學士",
        "id": "714ee206-125d-4c83-9d64-31fdb9b2ef55"
    },
    {
        "author": "釋正覺",
        "paragraphs": [
            "石霜拈處最分明，萬萬千千一粒生。",
            "歸日飯香穿鼻吼，相呼作舞下堂行。"
        ],
        "title": "送慧禪人往上江糴麻米  其一",
        "id": "3c0ba28a-6774-4768-a486-c10fb5b7106f"
    },
    {
        "author": "釋正覺",
        "paragraphs": [
            "雲門糊餅趙州茶，裏許明明著得些。",
            "公案見成知味底，一千二百衲僧家。"
        ],
        "title": "送慧禪人往上江糴麻米  其二",
        "id": "0c6758d9-8ded-4b8e-8bd6-1f8f5f446a1a"
    },
    {
        "author": "釋正覺",
        "paragraphs": [
            "解開篾束肚皮寬，子去誰憂甑釜寒。",
            "雲水相迎船到岸，飽叢林事不相瞞。"
        ],
        "title": "送慧禪人往上江糴麻米  其三",
        "id": "c9928d1b-77d7-465f-978c-7bdaff060d81"
    },
    {
        "author": "釋正覺",
        "paragraphs": [
            "蘆華明月水茫茫，激箭風舟破冷光。",
            "親到廬陵酬米價，那時開口便相當。"
        ],
        "title": "送慧禪人往上江糴麻米  其四",
        "id": "8eec23ef-ff9e-4fac-9258-ecdc67a73017"
    },
    {
        "author": "釋正覺",
        "paragraphs": [
            "去去西江趁便風，丁寧底意語龐公。",
            "歸來定是通身飯，直下人人識己躬。"
        ],
        "title": "送慧禪人往上江糴麻米  其五",
        "id": "5a1c6c82-81da-4d36-a12c-e07d8e5090e9"
    },
    {
        "author": "釋正覺",
        "paragraphs": [
            "霜風獵獵掃平野，沙頭蓁翳浄如燖。",
            "淮津斜轉龜山麓，雲漢微分雁塔尖。",
            "籬落梅梢春點點，庭除松影月纖纖。",
            "禪家況是不羈友，問訊勤來想未嫌。"
        ],
        "title": "浮舟下淮訪龜山禪師",
        "id": "0de3ea8a-b4c0-4723-b60f-8495cb7c6ea0"
    },
    {
        "author": "釋正覺",
        "paragraphs": [
            "人頭膏火底心休，來預林儔默默遊。",
            "犀暈成時月魄夜，雁行斷處霽容秋。",
            "百年分付三椽下，萬象崢嶸一指頭。",
            "歸去懶融無伎倆，庵前華鳥莫相求。"
        ],
        "title": "與黄道友",
        "id": "32a47cce-3855-4822-a497-92d5bc1895b3"
    },
    {
        "author": "釋正覺",
        "paragraphs": [
            "南風帆腹飽，半夜渡滄津。",
            "鯨海漾新月，仙山尋故人。",
            "浪寒千里雪，烟暖十洲春。",
            "來就昌黎語，良慚我效顰。"
        ],
        "title": "浮舟之昌國謁韓克明知縣",
        "id": "af58fbda-fded-4029-aaac-072e1b489a70"
    },
    {
        "author": "釋正覺",
        "paragraphs": [
            "歸去家山雪未消，到時雪後翠棱高。",
            "豁然直下斷三際，卓爾箇中抽一毫。",
            "化鉢不妨遊幻海，虛舟何憚駕驚濤。",
            "因緣成熟袖雙手，莫學吾家敗酒糟。"
        ],
        "title": "沖禪人與翠山出丐求頌",
        "id": "6ee6b7d8-5e01-4952-9deb-8824769aa62f"
    },
    {
        "author": "釋正覺",
        "paragraphs": [
            "檀度夤緣約遠尋，利他方稱出家心。",
            "丐行端取叢林飽，耕縟不嫌泥水深。",
            "地面丕平春種玉，波痕清淺月浮金。",
            "栽田博飯吾家事，一段風規得老琛。"
        ],
        "title": "和禪人發心丐開海田",
        "id": "b8ab1383-6beb-42b9-8783-b029303cd909"
    },
    {
        "author": "釋正覺",
        "paragraphs": [
            "衲僧茲欲起家門，老牯鞭催泥水渾。",
            "混處蹈翻明月影，轉時耕斷白雲根。",
            "力田辛苦遵吾祖，炊飯馨香飽子孫。",
            "底事既歸蒲坐穩，湛圓心鑑夙忘痕。"
        ],
        "title": "湛禪人開田求頌",
        "id": "7f3261b9-56ec-4f88-b841-5ce2b9839a6e"
    },
    {
        "author": "釋正覺",
        "paragraphs": [
            "入廛一鉢是生涯，來自寒山拾得家。",
            "曉影玉鈎蘿戶月，春叢黄粉蜜房華。",
            "午炊佛土香傳鼻，參飽雲門飯打牙。",
            "准擬神通何處借，浄名居士住毗耶。"
        ],
        "title": "小師智寬與國清作丐請語",
        "id": "087d8025-9473-4e62-a0db-1bcc6d86611f"
    },
    {
        "author": "釋正覺",
        "paragraphs": [
            "熬煉渠經幾度難，炎炎爐鞴裏頭看。",
            "可中皓色從來瑩，直下滄溟吸得乾。",
            "力展家風排淡薄，妙將滋味破辛酸。",
            "道人意滿期歸也，雪擁茅檐不覺寒。"
        ],
        "title": "靈上人丐鹽求頌",
        "id": "384991a0-4e12-4fd6-9e65-3436994b18a1"
    },
    {
        "author": "釋正覺",
        "paragraphs": [
            "紅爐焰裏結冰霜，收拾儂家妙有方。",
            "舌本要資雲水味，鼻端相助蕨薇香。",
            "掃歸茅舍閒堆雪，坐照金盤浄發光。",
            "去去道人成底事，芳滋許我沃枯腸。"
        ],
        "title": "端禪人丐鹽求頌",
        "id": "19c17005-ef09-4a6d-9f81-3ad7db454a32"
    },
    {
        "author": "釋正覺",
        "paragraphs": [
            "作別江頭五載餘，海邊相訪未嫌迂。",
            "山林意與世幾絕，丘壑姿逢秋更癯。",
            "約我道耕新活計，輟君詩戰老工夫。",
            "兒婚女嫁誰家事，居士有心從馬駒。"
        ],
        "title": "與孫宣教",
        "id": "bb28349c-8d05-46b7-b61f-1e953926aacc"
    },
    {
        "author": "釋正覺",
        "paragraphs": [
            "畦衣我是出塵人，卜築高堂與月鄰。",
            "床上金刀香剪桂，篋中玉斧冷修輪。",
            "寒癯破夢無嫌病，清白傳家不愧貧。",
            "門外潮平船著棹，點頭老兔靜分身。"
        ],
        "title": "鄰月堂求頌",
        "id": "94803274-9e0a-4e4b-aa7b-8d70f78802f7"
    },
    {
        "author": "釋正覺",
        "paragraphs": [
            "出門雲水任茫茫，相應相酬許當行。",
            "一切時無第二念，雪峯於此謝靈光。"
        ],
        "title": "善應不觸",
        "id": "1aa34a81-5fa6-4ff7-a0ae-eb9ed24f6076"
    },
    {
        "author": "釋正覺",
        "paragraphs": [
            "吾家消息默中看，看處虛明霽月寒。",
            "一色是功須轉却，石霜端要髑髏乾。"
        ],
        "title": "大功不宰",
        "id": "7aee1ab3-0f92-4654-bc8b-6e0428c60ec3"
    },
    {
        "author": "釋正覺",
        "paragraphs": [
            "溪頭茅屋遠追陶，斗米而今懶折腰。",
            "漢水丈人甘抱甕，箕山居士厭鳴瓢。",
            "心秋霽月夜相照，鬢雪溫風吹不消。",
            "身世曲肱分付夢，蘧隨蝴蝶到華條。"
        ],
        "title": "寄石湫童知縣",
        "id": "ea42835c-908e-4fb9-b6e3-800bed28b627"
    },
    {
        "author": "釋正覺",
        "paragraphs": [
            "橫溪一徑兩山分，深翠蘢葱竹日昏。",
            "流水漱冰寒有骨，閒雲歛霽雪無根。",
            "應容野毳來投飯，不管春眠往扣門。",
            "窗几薰爐摇篆字，龜床麈語對清溫。"
        ],
        "title": "上元後二日過謙師庵",
        "id": "f6b2d6d4-b7bc-433c-91b5-046ad0921542"
    },
    {
        "author": "釋正覺",
        "paragraphs": [
            "飄飄捉杖出煙蘿，行丐身心遽許多。",
            "針鼻細中投玉線，機頭密處度金梭。",
            "應緣片片雲成雨，分照團團月在波。",
            "底意周旋便回首，舊巢寒卧雪林柯。"
        ],
        "title": "應禪人開田求頌",
        "id": "3af3a95d-ba53-41d3-9e47-740c3874f7fb"
    },
    {
        "author": "釋正覺",
        "paragraphs": [
            "大冶鎔金入範看，不嫌口闊肚皮寬。",
            "得來妙觸通身眼，浄放光明赤肉團。",
            "衲子落成俱受賜，檀那相助許投干。",
            "底心試問楞嚴友，道契圓通只箇般。"
        ],
        "title": "恭鑑二禪人幹浴鑊求頌  其一",
        "id": "1de7cca5-9f70-4c44-ba4d-1523fbf022cd"
    },
    {
        "author": "釋正覺",
        "paragraphs": [
            "範金爲鑊沸蘭津，分付楞嚴會上賓。",
            "妙觸宣明渠具眼，纖塵不受我通身。",
            "投諧冷暖渾忘水，迎合溫和似得春。",
            "爐鞴相催成底器，量吞雲夢可斯人。"
        ],
        "title": "恭鑑二禪人幹浴鑊求頌  其二",
        "id": "82bc7c02-5f49-4b10-a17f-07900fbd0b26"
    },
    {
        "author": "釋正覺",
        "paragraphs": [
            "至人親見古觀音，化迹今居海上岑。",
            "煙機外分青嶂骨，水天中見白雲心。",
            "潮痕擁岸棱棱雪，月魄浮波爛爛金。",
            "根境一如能所斷，圓通遊踐法門深。"
        ],
        "title": "航海之寶陀訪真歇師兄  其一",
        "id": "e3627f08-4136-41f3-9ba3-de2dd59a43a1"
    },
    {
        "author": "釋正覺",
        "paragraphs": [
            "得得來尋真歇兄，孤舟揚檝順潮行。",
            "重聯斷雁雲中字，遠赴閒鷗沙上盟。",
            "新味清油燣紫菜，古方淳蜜漬黄菁。",
            "海山只箇供盤筯，一段家風不世情。"
        ],
        "title": "航海之寶陀訪真歇師兄  其二",
        "id": "960bbaa5-872f-4ecc-a0fb-df28304fefc5"
    },
    {
        "author": "釋正覺",
        "paragraphs": [
            "駕潮舟澀岸頭沙，得與巖僧款語些。",
            "夢付莊周窗外蝶，疑醒樂廣酒中蛇。",
            "夜堂莫怪雲慳月，春嶠將知雨促華。",
            "想像舊山歸去路，照門新錦眼迷家。"
        ],
        "title": "與昌國善友",
        "id": "48e4c79b-a320-4d4f-bd66-f1d9b22fe41d"
    },
    {
        "author": "釋正覺",
        "paragraphs": [
            "化事而今盡付君，歸來還我驗兒孫。",
            "諸塵正受盛於鉢，一句含胡覆却盆。",
            "別處見人知雪嶺，自家喫飯識雲門。",
            "底心肯負檀那力，開發真機報施恩。"
        ],
        "title": "化上人持鉢乞頌",
        "id": "e5b5ad63-0a98-4eab-b774-df6cb17514a7"
    },
    {
        "author": "釋正覺",
        "paragraphs": [
            "衲僧田地有來端，底意相携出問檀。",
            "春塢耕開雲錦曉，月津劃破練光寒。",
            "飽期束肚三條篾，功就移身百尺竿。",
            "恰恰相投看規矩，谷聲鑑像一般般。"
        ],
        "title": "端禪人開田乞頌",
        "id": "a0ab0393-7311-4699-b500-14a2303d5b0d"
    },
    {
        "author": "釋正覺",
        "paragraphs": [
            "妙觸宣明不洗塵，楞嚴會上悟心人。",
            "潛鱗窟宅半篙水，枯木形骸一杓春。",
            "涓滴量同法界性，髮毛垢浄虛空身。",
            "南園應問聊彈指，用處綿綿谷有神。"
        ],
        "title": "珊知浴求頌",
        "id": "434f104f-ca8a-4016-b622-34ff4c41bb96"
    },
    {
        "author": "釋正覺",
        "paragraphs": [
            "瀕海人居不事田，生涯清白是家傳。",
            "雷鳴山麓潮橫雪，津出泥沙鹵泛蓮。",
            "冰玉色承熬煉力，蕨薇滋藉合和緣。",
            "舌頭妙有圓通眼，坐斷叢林五味禪。"
        ],
        "title": "傳上人丐鹽求頌",
        "id": "e034e246-77d9-4929-b6ec-d1473d4c5d29"
    },
    {
        "author": "釋正覺",
        "paragraphs": [
            "默默中居底是庵，白槌上首乃同參。",
            "深明鐵磨莫顛倒，真見末山非女男。",
            "坐裏水天能湛湛，門前華雨任毿毿。",
            "一言妙證超名相，不惜眉毛笑翠巖。"
        ],
        "title": "崇上人求默庵頌",
        "id": "dd5cfa6f-e665-490f-8feb-5909f1548157"
    },
    {
        "author": "釋正覺",
        "paragraphs": [
            "半氈半幅一羌床，寒淡家風肖老龐。",
            "容易著身藏北斗，等閑開口吸西江。",
            "龕燈梵夾香摇几，茅屋禪蒲雪照窗。",
            "方外友於思對麈，隱人胸次作舂撞。"
        ],
        "title": "雪晴寄劉殿撰",
        "id": "3553ac99-6db3-44ce-a149-632195b17289"
    },
    {
        "author": "釋正覺",
        "paragraphs": [
            "線蹊密密度金針，一一針針觀世音。",
            "妙浄莊嚴成相好，光明感應發身心。",
            "江橫練色月浮水，雨灌華枝春在林。",
            "聞見可中超有路，普門處處許相尋。"
        ],
        "title": "餘姚胡氏繡觀音求頌",
        "id": "7d3ff7ef-20ef-43bb-b3dd-69dae7bc9ede"
    },
    {
        "author": "釋正覺",
        "paragraphs": [
            "明月清風霽景凉，華鯨噴雪水茫茫。",
            "靈然一點誰人委，懷抱千年作夜光。"
        ],
        "title": "丹霞忌日",
        "id": "44f66a46-bde8-4b54-a663-1767c6c61f01"
    },
    {
        "author": "釋正覺",
        "paragraphs": [
            "桂轂誰將玉斧修，風簾收卷許相留。",
            "虛明窗戶不知夜，清白身心長濯秋。",
            "鶴夢巢寒松挂壁，魚驚波動水浮鈎。",
            "胡床瘦坐摇香篆，浄照壺中一默遊。"
        ],
        "title": "鑑維那求月堂頌",
        "id": "28161a52-dd4b-4d11-9b2a-fbb7f7f2f948"
    },
    {
        "author": "釋正覺",
        "paragraphs": [
            "一霎山前春雨乾，叢林氣韻洗衰寒。",
            "水明玉兔隨征棹，線重金鱗上釣竿。",
            "午鉢莫嫌分飯甑，千僧無念集蒲團。",
            "化機妙應頭頭准，手眼通身不著謾。"
        ],
        "title": "一禪人出丐求頌",
        "id": "bfd2c9f1-5084-41f8-8955-29173e95816d"
    },
    {
        "author": "釋正覺",
        "paragraphs": [
            "歸來蘿蔦挂煙蓑，釣月耕雲倦也那。",
            "山上山下吞佛語，溪東溪西牧牛歌。",
            "廿年樹耳亡疑著，一箇拳頭得用麽。",
            "做盡平生閑伎倆，赤鱗無奈甕虀何。"
        ],
        "title": "過則上人庵",
        "id": "3fbe135e-ffa2-4c40-9d13-23153997aef1"
    },
    {
        "author": "釋正覺",
        "paragraphs": [
            "秋入眠床水一方，江湖風月坐來凉。",
            "浮浮爽氣仙遊去，身在蒼煙白鳥行。"
        ],
        "title": "泉州王道友捨簟乞頌",
        "id": "092a4ecc-fb9d-4315-8a4c-19bdc0e3c63e"
    },
    {
        "author": "釋正覺",
        "paragraphs": [
            "炷香坐羊氈，默默心住禪。",
            "仙桂萌兔窟，神珠媚龍淵。",
            "湛照自家事，出隨羣動緣。",
            "應機分手眼，不翅有千千。"
        ],
        "title": "真戒大師求頌",
        "id": "c601bc94-3a22-4209-ae93-13aa0dbff2bf"
    },
    {
        "author": "釋正覺",
        "paragraphs": [
            "得得客來窺大方，松間目擊揖歸堂。",
            "秋橫兩眼瞳人碧，雲擁三衣梔子香。",
            "奪席胸襟君隗礧，愕鄰鬚髮我滄浪。",
            "竹床相對夜深語，河漢濯磨星斗光。"
        ],
        "title": "謝通講師五偈  其一",
        "id": "18be2d9d-db6e-4315-888d-d273260ac2f6"
    },
    {
        "author": "釋正覺",
        "paragraphs": [
            "五月人間膏火煎，清風麈對有夤緣。",
            "點頭頑石能明證，借口虛空解講玄。",
            "隨類佛身分百億，出塵紅卷等三千。",
            "未閑相約蒲禪穩，作別又趨華雨筵。"
        ],
        "title": "謝通講師五偈  其二",
        "id": "a06f6f26-546a-449d-86b2-7e6105570a4a"
    },
    {
        "author": "釋正覺",
        "paragraphs": [
            "慰心佛氏未蕭條，卓卓緇林有俊髦。",
            "知見香熏舌本利，名言垢浄眼棱高。",
            "錦雲脚踏冷修月，仙嶠牽頹閒釣鼇。",
            "良遂肯從麻谷後，聲光矯矯壯吾曹。"
        ],
        "title": "謝通講師五偈  其三",
        "id": "7a5c6de9-d1fe-410a-8bb9-91fab6488a22"
    },
    {
        "author": "釋正覺",
        "paragraphs": [
            "一昨書來約見過，遲留行李未成那。",
            "梨黄棗赤秋如許，髮白眉龐老奈何。",
            "相伴採薇雲膩襪，不嫌伐木雨濡蓑。",
            "對床默默香摇篆，霽月夜窗懸女蘿。"
        ],
        "title": "謝通講師五偈  其四",
        "id": "9dc9adf1-1568-4a4d-9537-ef540b97979a"
    },
    {
        "author": "釋正覺",
        "paragraphs": [
            "乞食因循答教遲，想能心照未相疑。",
            "三年約友共連璧，千里同風那隔絲。",
            "鞭笋嫩黄出泥土，槿華寒紫裹藩籬。",
            "雨驅暑去晚明霽，來雁門頭字脚垂。"
        ],
        "title": "謝通講師五偈  其五",
        "id": "30cdf48c-ba75-433e-b703-f3c91acaf52a"
    },
    {
        "author": "釋正覺",
        "paragraphs": [
            "法喜爲食，慈悲爲舍。",
            "信佛是歸，視身如借。",
            "住正念以唯勤，趣外塵而無暇。",
            "機閑萬象光中，眼活髑髏眉下。",
            "彼亡也夢蝶露蟬，自得也雲犀香麝。",
            "神遊真浄兮天水同秋，心印妙明兮風月破夜。"
        ],
        "title": "鄭通判母氏贊",
        "id": "ab69f61b-b9b2-4772-ad63-9bf6c42a5961"
    },
    {
        "author": "釋正覺",
        "paragraphs": [
            "歷歷機梭看轉旋，衲僧手眼有千千。",
            "將知白雪上方飯，出自黄雲負郭田。",
            "溉灌流金溪口月，耕犂卷幕隴頭煙。",
            "和泥合水誰家事，參飽元無分外禪。"
        ],
        "title": "機禪人發心丐田",
        "id": "49638464-d1f0-4576-aaf6-3e86a7c27251"
    },
    {
        "author": "釋正覺",
        "paragraphs": [
            "虛廓襟懷作丐遊，機緣處處定相投。",
            "開田大義聊舒手，得意忘言暗點頭。",
            "白牯耕回山月曉，金刀剪斷野雲秋。",
            "長連趺坐通身飯，一飽分明百不憂。"
        ],
        "title": "虛禪人發心丐田",
        "id": "8d117a2f-36bc-4696-9b3d-a55a54f00edc"
    },
    {
        "author": "釋正覺",
        "paragraphs": [
            "曉徑風香雨陣紅，鑿崖棱石上梯空。",
            "勸歸鳥語春過半，投飯人家日正中。",
            "山怪翠寒臺對偶，溪能柔碧剡相通。",
            "楊華便是浮萍草，蹤迹又隨流水東。"
        ],
        "title": "早發寧海壽寧道中過奉化",
        "id": "d035a464-ef17-431f-a46f-6f026fb022c2"
    },
    {
        "author": "釋正覺",
        "paragraphs": [
            "枝筇同到覆船巔，暫寄筇枝借榻眠。",
            "山水鈎簾知屬我，煙霞膩枕夢遊仙。",
            "覺來笋窟投蔬筯，閒把華房入線編。",
            "想像玲瓏巖下雨，春寒猶可卧羊氈。"
        ],
        "title": "宿覆船山阻雨",
        "id": "468d13b2-6add-40dc-be38-3f13e656790d"
    },
    {
        "author": "釋正覺",
        "paragraphs": [
            "明白家風月洗霜，道人寒夜坐繩床。",
            "安身誰效兔三窟，返照自如龜六藏。",
            "疑若蛇弓蟠酒醆，妙同蜂蜜得華房。",
            "默遊宛轉臻元極，虛廓無涯步大方。"
        ],
        "title": "行通善友求頌",
        "id": "29cb5583-0f65-4edb-b8d5-3613ec993741"
    },
    {
        "author": "釋正覺",
        "paragraphs": [
            "慈悲方便事，觸處有工夫。",
            "應變隨聲色，團團盤走珠。"
        ],
        "title": "姚道人乞頌",
        "id": "24b5a9a2-4cae-48e4-9c5d-c35bf530aea3"
    },
    {
        "author": "釋正覺",
        "paragraphs": [
            "君家炊飯辦蔬薇，日供畦衣三阿師。",
            "海上浮杯登岸後，雲間飛錫過門時。",
            "伊蒲塞作新香氣，賓度盧迎老白眉。",
            "施受等心相稱可，月隨流水下春池。"
        ],
        "title": "戚澤民從新正日供三僧求頌",
        "id": "a52f1221-2a5e-49b7-be12-5c12eceead72"
    },
    {
        "author": "釋正覺",
        "paragraphs": [
            "老能碓下米無舂，一出相煩作變通。",
            "陣陣香風看稻熟，番番時雨見年豐。",
            "手携拍板傅大士，杖挂剪刀梁誌公。",
            "妙應羣機真絕待，秋清河淡月行空。"
        ],
        "title": "時禪人出丐求頌",
        "id": "fffb2da1-f864-4a52-8f43-8095a3aa39c9"
    },
    {
        "author": "釋正覺",
        "paragraphs": [
            "綴鉢持來勇入廛，家家行結勝因緣。",
            "三千界重慈悲佛，五百生稱忍辱仙。",
            "芳濯叢林春冉冉，明隨流水月娟娟。",
            "飽參事與千僧供，洗足蒲團枯木禪。"
        ],
        "title": "仙上人出丐求頌",
        "id": "98821b62-d658-4036-8c62-16d431c0ecc0"
    },
    {
        "author": "釋正覺",
        "paragraphs": [
            "脫盡塵機真出家，平持心地是生涯。",
            "法堂剗草墮僧數，舂屋傳衣聯祖華。",
            "想變石頭山下虎，悟空弓影酒中蛇。",
            "寒枯只麽清修去，佛種從今却較些。"
        ],
        "title": "普淵行者請頌",
        "id": "8ce0b41a-2084-4a8d-bbc1-caab8b7d9533"
    },
    {
        "author": "釋正覺",
        "paragraphs": [
            "妙中有慧獨醒醒，歷歷機前自照靈。",
            "老兔夢寒眠浄魄，真犀心醉得通星。",
            "道遊剎剎參諸佛，智破塵塵出大經。",
            "頑石點頭揮麈尾，坐間華雨一番馨。"
        ],
        "title": "妙慧上人求頌",
        "id": "0bdaf9d8-7536-4cda-8e2e-c1bea37ab480"
    },
    {
        "author": "釋正覺",
        "paragraphs": [
            "萬指生涯一鉢歸，叢林宗尚默無機。",
            "道耕自信我寒槁，妙用相煩君發揮。",
            "薜荔藩籬秋蔓衍，女蘿窗戶月依稀。",
            "時時處處通消息，物象都盧入範圍。"
        ],
        "title": "宗禪人出丐求頌",
        "id": "26f0b856-d75e-43f6-82ec-a106e05dc92a"
    },
    {
        "author": "釋正覺",
        "paragraphs": [
            "鳥窠閑口聊吹布，雪老低頭却入庵。",
            "生死同條末後句，也應千里問同參。"
        ],
        "title": "小師慧果馳書取雪峰真歇和尚",
        "id": "1c28a73c-8ea6-4e50-9bab-a3f3147127e5"
    },
    {
        "author": "釋正覺",
        "paragraphs": [
            "南山去見雪峯師，古澗寒泉瞪目時。",
            "徹底無痕才識己，轉身有路復名誰。",
            "子歸父處那求顧，雲向山來不待吹。",
            "西舍機鳴聊織錦，梭臍陰陰細飛絲。"
        ],
        "title": "解兄之雪峰禮本師",
        "id": "330ff755-9e1c-4d01-a322-646416222385"
    },
    {
        "author": "釋正覺",
        "paragraphs": [
            "夾山鈎上得芳鱗，不作當年棒喝嗔。",
            "直向劫前分手眼，端能化外撥機輪。",
            "是須眉底有筋漢，方契寰中無舌人。",
            "徹照自宗知細密，任從天下樂忻忻。"
        ],
        "title": "與辨庵主",
        "id": "76c3689e-dae6-4eee-a101-b5d3e15ad3c0"
    },
    {
        "author": "釋正覺",
        "paragraphs": [
            "誰問春泥沒履牙，蘿門窈窕綠差斜。",
            "幽芳松菊淵明徑，深秀溪山摩詰家。",
            "默照佛燈寒不掉，對緣心鑑浄無瑕。",
            "仍聞懶甚融居士，庭鳥幾番狼藉華。"
        ],
        "title": "甲寅春之海山雨後訪王淵明知縣",
        "id": "2f988f9d-a84a-49f4-b9fa-efdbd48466ab"
    },
    {
        "author": "釋正覺",
        "paragraphs": [
            "木落空山霜，夜樓時一撞。",
            "隨風度林嶺，喚月到蘿窗。",
            "響應虛傳谷，聲飛不礙江。",
            "夢回天意曉，蝴蝶失雙雙。"
        ],
        "title": "禪人發心幹鐘乞頌",
        "id": "253072ae-42e3-4e54-9f24-13a609e11e95"
    },
    {
        "author": "釋正覺",
        "paragraphs": [
            "梅福仙遊井汲枯，而今雲水穩禪蒲。",
            "青原門下藏麟角，黄蘗床頭捋虎鬚。",
            "學子柏庭寒立雪，檀家飯甑軟炊珠。",
            "乞歸將意叢林煖，松食荷衣良槁癯。"
        ],
        "title": "保福傳化士乞頌",
        "id": "95a7d89b-6072-474a-b8ba-4dcf63912a09"
    },
    {
        "author": "釋正覺",
        "paragraphs": [
            "叢林百丈有清規，特設堂安老病師。",
            "隱几虛心還自照，炷香孤坐絕他思。",
            "妙窮正念空三世，浄洗餘昏月一墀。",
            "底意欲從何處問，毗耶居士飽相知。"
        ],
        "title": "偁上人幹造延壽院乞頌",
        "id": "70b04f5f-9426-437c-8749-7e09b2465a27"
    },
    {
        "author": "釋正覺",
        "paragraphs": [
            "泛舟誰畏海門津，丈室來尋彼上人。",
            "麈語欲求青眼舊，友心未爽白頭新。",
            "黄家羊卧藩籬晚，梅氏仙遊島嶼春。",
            "餬餅饅頭看手段，觀音妙智在塵塵。"
        ],
        "title": "訪黄給事承往寶陀禮普門大士留偈",
        "id": "99e5cc65-42e5-4b25-a89f-cd576ad1099d"
    },
    {
        "author": "釋正覺",
        "paragraphs": [
            "廓虛田地絕蓁荆，望斷玉壺冰鑑平。",
            "素色依稀雲擁耒，練光片段月分耕。",
            "意爲衲子延筇履，力丐檀那助飯羹。",
            "將見金牛笑相喚，叢林氣像不多爭。"
        ],
        "title": "廓禪人幹田求頌",
        "id": "666610fe-da79-4f34-b892-cf6fd31a2b1c"
    },
    {
        "author": "釋正覺",
        "paragraphs": [
            "海上鼇峯裹綺霞，梅仙朋舊有生涯。",
            "清眠夢落三山月，和氣吹成一縣華。",
            "去駕風舟尋長者，來分甑飯入吾家。",
            "待君歸掃餘疑膜，杯影垂弓不是蛇。"
        ],
        "title": "送修街坊出丐",
        "id": "265fd502-2758-483b-b9c3-faf97bf8ebdc"
    },
    {
        "author": "釋正覺",
        "paragraphs": [
            "三椽五合不求餘，汩汩營營笑拙疏。",
            "妄立是非徒喻馬，樂同彼此解觀魚。",
            "洗霜骨出山宜瘦，答響神藏谷應虛。",
            "莫涴人間名字垢，身雲心月本如如。"
        ],
        "title": "退天童上太守吳學士",
        "id": "88c6ce11-47d7-43a5-8788-97065e48c209"
    },
    {
        "author": "釋正覺",
        "paragraphs": [
            "風瀾未作見靈源，六處亡功體湛存。",
            "諸法性空方得座，一彈指響頓開門。",
            "寒梅籬落春能早，野雪櫺窗夜不昏。",
            "萬像森羅心印印，根塵超豁妙無痕。"
        ],
        "title": "衛進可寺丞臘月二十九日招我以蔬飯從容勝集其居之西一堂榜曰六湛意六處休復同一湛然且求語因作偈云",
        "id": "58f61d98-86f3-4684-9f18-770148fc6a33"
    },
    {
        "author": "釋正覺",
        "paragraphs": [
            "家家種玉滿區區，誰裹煙蓑細步趣。",
            "千里同風休綴綴，十方一色尚拘拘。",
            "夢醒光彩兩頭斷，坐穩身心三際無。",
            "清白傳家衲僧事，其間轉處看工夫。"
        ],
        "title": "因雪示隨行禪者",
        "id": "c609b376-ff64-4e3b-9116-8ff8af4c9d13"
    },
    {
        "author": "釋正覺",
        "paragraphs": [
            "塵勞排遣廓而明，靈照心空合未萌。",
            "妙盡源窮成本得，從來等佛與衆生。"
        ],
        "title": "符十五郎求頌  其一",
        "id": "e51c3a8f-101d-4a83-a3d4-b9be3871d5c9"
    },
    {
        "author": "釋正覺",
        "paragraphs": [
            "圓虛裏許得真遊，離水犀通一點秋。",
            "機應無私登鳥道，妙同明月靜隨流。"
        ],
        "title": "符十五郎求頌  其二",
        "id": "03414168-fefa-473d-a732-4c4f6c939645"
    },
    {
        "author": "釋正覺",
        "paragraphs": [
            "雨華几席自清馨，茗碗初收篆縷青。",
            "柔弄柳條風剪剪，冷濡梅蕊雪星星。",
            "不嫌黄卷閑遮眼，有意微塵破出經。",
            "思大氣吞三世佛，兒孫未到敗門庭。"
        ],
        "title": "歲開八日謁西溪真悟講師",
        "id": "129fac1f-ffc4-41b5-b489-9ed495c80c33"
    },
    {
        "author": "釋正覺",
        "paragraphs": [
            "雲水千僧共默耕，煩君乞食出山行。",
            "蕨薇夜雨萌寒麓，桃李春風織錦城。",
            "空谷一呼同響應，圓珠衆色合光明。",
            "上方此去分香飯，爲我先須見浄名。"
        ],
        "title": "雲上人持鉢乞頌",
        "id": "d299a70a-aec8-4cd0-ba25-e18eddb2a53c"
    },
    {
        "author": "釋正覺",
        "paragraphs": [
            "卷衣破曉下連城，意欲分炊往上方。",
            "僧鉢飯歸三篾飽，蜂房蜜合百華香。",
            "柳絲鶯友調唇滑，雲錦人家照眼光。",
            "應變縱橫看伎倆，隨身干木慣逢場。"
        ],
        "title": "方上人持鉢乞頌",
        "id": "522ed922-e2bc-4b6e-b44b-90adee1c179f"
    },
    {
        "author": "釋正覺",
        "paragraphs": [
            "枯禪胸底洗餘紛，一點虛明湛若存。",
            "剎剎塵塵成浄土，華華葉葉發靈根。",
            "無心頗肖雲爲潤，有照渾如月破昏。",
            "舒卷縱橫俱在我，箇人真得總持門。"
        ],
        "title": "與李居士",
        "id": "a42d73fc-c943-47a0-bdc3-67c3058461f1"
    },
    {
        "author": "釋正覺",
        "paragraphs": [
            "森羅萬象本同根，箇事虛通有化門。",
            "歷歷當機元不爽，頭頭大用了無痕。",
            "妙明田地傳家祖，參飽叢林委子孫。",
            "緣就歸來牆面坐，秋空連水月黄昏。"
        ],
        "title": "森禪人持鉢求頌",
        "id": "cc0e356f-ab69-431f-8944-83257120caba"
    },
    {
        "author": "釋正覺",
        "paragraphs": [
            "雪繞樓欄同楚些，梅將青子柳柔柯。",
            "山林臭味入新語，風月膺胸遵古科。",
            "夢付曲肱春困甚，乞如駢拇老閒何。",
            "雨師雷伯情多妬，收拾陶家壁上梭。"
        ],
        "title": "立春後五日次本上人韻",
        "id": "4bffc882-c90f-4978-93ba-ce07d58347fc"
    },
    {
        "author": "釋正覺",
        "paragraphs": [
            "良田一片望無涯，曠古相傳佛祖家。",
            "四至町畦誰作伴，中心樹子自開華。",
            "示人鎌樣秋雲卷，催牯鞭聲春日斜。",
            "收拾歸來付耕事，衲僧氣味較些些。"
        ],
        "title": "良禪人幹田求頌",
        "id": "beea2fd4-e42c-41fa-8c6a-555280efe699"
    },
    {
        "author": "釋正覺",
        "paragraphs": [
            "化門到處大千身，古鑑無塵谷有神。",
            "方信相隨混不得，堂堂獨露是何人。"
        ],
        "title": "古上人出丐求頌",
        "id": "b41713ba-274b-4271-b568-138168a258f9"
    },
    {
        "author": "釋正覺",
        "paragraphs": [
            "浄治心地廓無垠，一段光明破夙昏。",
            "撥轉機輪分化事，百千三昧見門門。"
        ],
        "title": "江郎中求頌",
        "id": "a2e3c622-5368-4698-936a-9f9e2ac7b8cf"
    },
    {
        "author": "釋正覺",
        "paragraphs": [
            "快雨快晴寒食近，崢嶸芳事趁佳辰。",
            "弄風柳絮疑成雪，滿地榆錢買得春。",
            "雷吐英英茶爪露，暖班茁茁蕨拳伸。",
            "桃華眼鬧隨蝴蝶，誰似靈雲識故人。"
        ],
        "title": "雨晴偶作示禪者",
        "id": "647a45d4-03b9-488f-844f-af340943edc8"
    },
    {
        "author": "釋正覺",
        "paragraphs": [
            "披蓁卜築古林阿，百丈心於老病多。",
            "照徹有無方得我，緣分生滅不干他。",
            "谷雲冷抱松根石，山月明懸屋角蘿。",
            "若子殷勤圓此話，毗耶城裏問維摩。"
        ],
        "title": "來上人幹延壽院乞頌",
        "id": "78eb800c-6fc5-4274-a2c7-acbf32f65ba8"
    },
    {
        "author": "釋正覺",
        "paragraphs": [
            "道人欲乞一囊錢，爲我成褫負郭田。",
            "淺水駕牛披曉月，深雲下耒破春煙。",
            "力耕妙用吾家事，坐照真機自己禪。",
            "寄語檀那好相助，年年長得飯僧緣。"
        ],
        "title": "道禪人發心幹田乞頌",
        "id": "afa52e98-7ed6-4256-9e9d-325bbfb9bb90"
    },
    {
        "author": "釋正覺",
        "paragraphs": [
            "茂養高標松抱苓，歲寒姿傲雪霜丁。",
            "蕭騷風度山林韻，偃蹇氣鍾丘壑形。",
            "霽月霽雲胸次淡，秋山秋水眼棱青。",
            "磨磚誰問馬師語，妙發枯龜一灼靈。"
        ],
        "title": "以何學士韻示像侍者",
        "id": "ff9fdb70-c474-42fa-8e53-a1e67135102c"
    },
    {
        "author": "釋正覺",
        "paragraphs": [
            "香風華雨政紛紛，春困何妨聊曲肱。",
            "三世佛相傳寐語，覺來無我壞兒孫。"
        ],
        "title": "夢齋求頌",
        "id": "9fa743e3-2793-452a-94ff-a985c6b4bcdb"
    },
    {
        "author": "釋正覺",
        "paragraphs": [
            "廣堂清白照蒲團，相續真燈未許殘。",
            "寂默無聲閑口醭，光明不掉寸心寒。",
            "蓮開似對秋波淺，夢覺渾疑曉漏乾。",
            "十法界身流影事，自他交徹鏡中看。"
        ],
        "title": "觀知殿化殿堂燈油求頌",
        "id": "cf21b2d4-9a0b-4db4-a12a-9ed0f07a4718"
    },
    {
        "author": "釋正覺",
        "paragraphs": [
            "溫溫氣象半篙津，匏杓調和冷煖勻。",
            "直得通身渾是水，端知赤肉了無塵。",
            "風埃面目揩磨浄，丘壑形骸洗濯春。",
            "妙觸宣明佛子住，首楞嚴會有斯人。"
        ],
        "title": "海上人知浴求頌",
        "id": "6d9b06dc-1d06-4a9d-bfed-145bed95a852"
    },
    {
        "author": "釋正覺",
        "paragraphs": [
            "浄磨心鑑絕遊塵，本際靈明自照神。",
            "箇裏機回圓歷歷，化分百億大千身。"
        ],
        "title": "時司理求頌",
        "id": "d26f473f-0eb9-49b8-a519-335a9ca680c5"
    },
    {
        "author": "釋正覺",
        "paragraphs": [
            "霽明夜永月行空，破暗真光默默中。",
            "一點至靈虛且應，十方圓鑑照而沖。",
            "床頭爐篆浮寒紫，壁上龕燈對冷紅。",
            "箇裏宗乘消息在，蒲團紙帳舊家風。"
        ],
        "title": "行月大師求頌",
        "id": "179abce0-42db-462c-8090-f10530575a4b"
    },
    {
        "author": "釋正覺",
        "paragraphs": [
            "修結僧緣清浄因，青油白茗與烏薪。",
            "龐眉五百聖尊者，行脚一千吾上人。",
            "雲屋芳姿開菡萏，地爐煖氣卧麒麟。",
            "睡魔不至蒲禪穩，自照光明默默神。"
        ],
        "title": "齊上人發心知羅漢堂求頌",
        "id": "6cfbc7be-3728-49fb-a372-aafc1a3b3fbf"
    },
    {
        "author": "釋正覺",
        "paragraphs": [
            "兒兒女女著袈裟，留得閑身且在家。",
            "不作丘坑看覺地，當鉏薈蘙種曇華。",
            "深藏北斗端能許，吸盡西江始較些。",
            "三界脫然亡影像，浄名居士好生涯。"
        ],
        "title": "華亭顧道友兒女俱出家求頌",
        "id": "565b40fc-c77b-4517-ac6d-e5ea1fa1d4f6"
    },
    {
        "author": "釋正覺",
        "paragraphs": [
            "廓落無依合太虛，行行何處不逢渠。",
            "功回冷眼雙眉底，照盡橫身曠劫初。",
            "大仰默知東寺意，玄沙明上雪峯書。",
            "將歸束肚三條蔑，鈯斧相隨到處居。"
        ],
        "title": "送明專使",
        "id": "2197d18f-af90-49c2-a2ff-43fd35a88918"
    },
    {
        "author": "釋正覺",
        "paragraphs": [
            "一月在諸水，動隨來去舟。",
            "分身能恁麽，到處恰相投。",
            "湖海墮全璧，魚龍吞曲鈎。",
            "歸來端可慶，俱得飽參休。"
        ],
        "title": "月禪人出丐求頌",
        "id": "35f21bc7-1559-470b-bc9c-73a0d0a18d63"
    },
    {
        "author": "釋正覺",
        "paragraphs": [
            "應身隨處見塵塵，能順因緣不背真。",
            "樹上虎頭呈伎倆，毛端師子顯精神。",
            "平生自許得遊刃，投老難傳知斲輪。",
            "香氣滿城燂鉢飯，叢林一洗浩然春。"
        ],
        "title": "應禪人出丐求頌",
        "id": "21be615c-7b59-48bb-be60-8e579ef79b74"
    },
    {
        "author": "釋正覺",
        "paragraphs": [
            "廓虛深浄裏頭看，一點至靈珠走盤。",
            "默默通身明有眼，塵塵分應妙無瘢。",
            "江湖浩浩月隨溜，華木欣欣春入端。",
            "變化鯤鵬是時節，便乘羊角作風摶。"
        ],
        "title": "王觀察求頌",
        "id": "866c3960-410e-4e86-a881-15406e513623"
    },
    {
        "author": "釋正覺",
        "paragraphs": [
            "身前身後獨靈靈，一切如來出此經。",
            "歇盡狂心便相見，水秋天浄月亭亭。"
        ],
        "title": "趙學士求頌",
        "id": "6953838e-7551-414c-9c2e-79ff2580e765"
    },
    {
        "author": "釋正覺",
        "paragraphs": [
            "磨洗紛塵百念秋，湛然源底未分流。",
            "其間自照因緣外，水浄娟娟浮月鈎。"
        ],
        "title": "朱幹辦求頌",
        "id": "29493c83-5fb4-44f8-b3b3-a165f0145f83"
    },
    {
        "author": "釋正覺",
        "paragraphs": [
            "孤禪抖擻起僧氈，挂鉢寒藤著瘦肩。",
            "破夜無私看霽月，開華不染出泥蓮。",
            "底心衆事水雲餓，何處人家粥飯緣。",
            "寄語毗耶老居士，相投莫怪喚春眠。"
        ],
        "title": "久上人出丐乞頌",
        "id": "e4dd163f-ece2-4600-8418-cea53bcb8b3f"
    },
    {
        "author": "釋正覺",
        "paragraphs": [
            "正中偏，霽碧星河冷浸乾。",
            "半夜木童敲月戶，暗中驚破玉人眠。"
        ],
        "title": "五位  其一",
        "id": "a1bf11ce-da95-48aa-b2d9-b9db14ca03ad"
    },
    {
        "author": "釋正覺",
        "paragraphs": [
            "偏中正，海雲依約神山頂。",
            "歸人鬢髮白垂絲，羞對秦臺寒照影。"
        ],
        "title": "五位  其二",
        "id": "7c643988-0bf9-44c0-9ed3-7f3559eee6c9"
    },
    {
        "author": "釋正覺",
        "paragraphs": [
            "正中來，月夜長鯤蛻甲開。",
            "大背摩天振雲羽，翔遊鳥道類難該。"
        ],
        "title": "五位  其三",
        "id": "8adfa7e3-97c2-4277-8cc0-18336a868640"
    },
    {
        "author": "釋正覺",
        "paragraphs": [
            "兼中至，覿面不須相忌諱。",
            "風化無傷的意玄，光中有路天然異。"
        ],
        "title": "五位  其四",
        "id": "e7774ae8-e359-4579-b7d7-d21954eb2083"
    },
    {
        "author": "釋正覺",
        "paragraphs": [
            "兼中到，斗柄橫斜天未曉。",
            "鶴夢初醒露氣寒，舊巢飛出雲松倒。"
        ],
        "title": "五位  其五",
        "id": "eec94e16-1a1f-423f-8cc5-cdd2ceed34fe"
    },
    {
        "author": "釋正覺",
        "paragraphs": [
            "星攢金殿降生時，稱體宮衣覆雪肌。",
            "功就轉身全合父，光中潛撥玉輪移。"
        ],
        "title": "五王子 誕生",
        "id": "75fa2a3e-f0d4-4175-8a01-3c760fce50d4"
    },
    {
        "author": "釋正覺",
        "paragraphs": [
            "雄心脫略戰文場，端把煙蓑換龍章。",
            "葵藿奉君知貴味，肯懷歸去見嚴光。"
        ],
        "title": "五王子 朝生",
        "id": "c2a3b5d4-e0d1-4488-82c9-38b263b0bfb8"
    },
    {
        "author": "釋正覺",
        "paragraphs": [
            "甘分清孤守固窮，衡門寥落正西風。",
            "一鳴便是蒼梧鳳，不意飄流鷗鷺中。"
        ],
        "title": "五王子 末生",
        "id": "b2550c6d-6c9d-4f9e-936d-b38b5faddd93"
    },
    {
        "author": "釋正覺",
        "paragraphs": [
            "絲綸傳得出宸幃，宣花春城類莫齊。",
            "妙握當途無字印，馬蹄終不染塵泥。"
        ],
        "title": "五王子 化生",
        "id": "73d00463-1bfc-4480-804d-80eaf2bb87a2"
    },
    {
        "author": "釋正覺",
        "paragraphs": [
            "妙齡天嗣自重瞳，尊貴威嚴鎮六宮。",
            "規步從來不出禁，閽人祇得頌芳風。"
        ],
        "title": "五王子 內生",
        "id": "8511bc6e-8a33-4613-a89c-77cd517b66f3"
    },
    {
        "author": "釋正覺",
        "paragraphs": [
            "平生心事結眉頭，滿面風埃鬢已秋。",
            "大底出門無伎術，奈何今日路貧愁。"
        ],
        "title": "四賓主 賓中賓",
        "id": "d54fca94-d729-47b4-8cb4-229bc173e1bb"
    },
    {
        "author": "釋正覺",
        "paragraphs": [
            "不戀經商利萬金，晚來古路問家音。",
            "分明得報尊親健，爭奈難平喜懼心。"
        ],
        "title": "四賓主 賓中主",
        "id": "fa5951a4-f46b-47b1-b401-9f49413f68e7"
    },
    {
        "author": "釋正覺",
        "paragraphs": [
            "御樓吹角六街明，金馬將軍出禁城。",
            "閫外化權良有準，不傷風物致昇平。"
        ],
        "title": "四賓主 主中賓",
        "id": "a690808e-c49b-425b-ae8e-fbeed21c31f8"
    },
    {
        "author": "釋正覺",
        "paragraphs": [
            "不動金輪萬德全，宸苔含月未排班。",
            "當頭諱字寰中禁，誰敢依稀犯聖顔。"
        ],
        "title": "四賓主 主中主",
        "id": "d6c8ea94-4fcf-4f21-8fce-5dc1bb62b5bd"
    },
    {
        "author": "釋正覺",
        "paragraphs": [
            "懶問誰持造化權，門前春事正暄妍。",
            "雨晴花色明如錦，風暖鶯聲滑似絃。"
        ],
        "title": "四料簡 奪人不奪境",
        "id": "1cd8b12f-0eba-4ef8-b6c3-592dae8df3e1"
    },
    {
        "author": "釋正覺",
        "paragraphs": [
            "厭餘客路忽思家，鬢髮春饒盡雪華。",
            "月底路歧通著脚，歸心未穩隔煙霞。"
        ],
        "title": "四料簡 奪境不奪人",
        "id": "3ea54af4-cc44-4173-a7e5-e346df8565ac"
    },
    {
        "author": "釋正覺",
        "paragraphs": [
            "罷奏笙篁夜欲闌，銀河光浸紫微寒。",
            "星移月暗無消息，客散雲樓酒椀乾。"
        ],
        "title": "四料簡 人境兩俱奪",
        "id": "e57e151c-2cce-460a-a7e8-acf2f4dd8c54"
    },
    {
        "author": "釋正覺",
        "paragraphs": [
            "十分花事屬歌喉，笑入芳塵爛漫遊。",
            "皇道太平無忌諱，縱橫何處不風流。"
        ],
        "title": "四料簡 人境俱不奪",
        "id": "b1d3ea07-d073-47f5-8fe1-c55120c16745"
    },
    {
        "author": "釋正覺",
        "paragraphs": [
            "蘋末風休夜正央，水天虛碧共秋光。",
            "月船不犯東西岸，須信篙人用意良。"
        ],
        "title": "借功明位",
        "id": "7f6ab18e-41fd-4969-a8ed-cee2d4b88259"
    },
    {
        "author": "釋正覺",
        "paragraphs": [
            "六戶虛通路不迷，太陽影裏不當機。",
            "縱橫妙展無私化，恰恰行從鳥道歸。"
        ],
        "title": "借位明功",
        "id": "f51d8639-1726-4588-b407-130aec6791e9"
    },
    {
        "author": "釋正覺",
        "paragraphs": [
            "識盡甘辛百草頭，鼻無牽纆得優遊。",
            "不知有去成知有，始信南泉喚作牛。"
        ],
        "title": "借借不借借",
        "id": "bda7aebd-933a-4cb6-9dda-1b8ed727d1cb"
    },
    {
        "author": "釋正覺",
        "paragraphs": [
            "霜重風嚴景寂寥，玉關金鎖手慵敲。",
            "寒松盡夜無虛籟，老鶴移棲空月巢。"
        ],
        "title": "全超不借借",
        "id": "f4d52d46-3509-4627-b1b5-dcc242afa3d1"
    },
    {
        "author": "釋正覺",
        "paragraphs": [
            "峩峩青山著秋瘦，毛髮凋減風骨舊。",
            "白雲乃子久相依，清風借力扶出岫。",
            "人間雨足便歸來，澹泞寒明同去就。",
            "箇中消息妙不傳，白雲無心青山壽。"
        ],
        "title": "針線貫通",
        "id": "567426c5-1bc8-425d-83e3-839f68136277"
    },
    {
        "author": "釋正覺",
        "paragraphs": [
            "一葉落時天下秋，不風流處却風流。",
            "木人退步金繩斷，直下無機牽鐵牛。"
        ],
        "title": "真身",
        "id": "843200e2-1fe1-4b1f-b3b6-fa258393a282"
    },
    {
        "author": "釋正覺",
        "paragraphs": [
            "雙六盤中信彩贏，風行草偃月彎晴。",
            "攔街截巷憨皮袋，彌勒何時不下生。"
        ],
        "title": "應身",
        "id": "1cbae67f-e879-41e9-8596-26852dc18a38"
    },
    {
        "author": "釋正覺",
        "paragraphs": [
            "無位真人赤肉團，大千沙界著毛端。",
            "明明不借他家事，用處全功祇箇般。"
        ],
        "title": "門裏出身",
        "id": "8806abee-0bdc-4ab9-a4ac-40a84ad07573"
    },
    {
        "author": "釋正覺",
        "paragraphs": [
            "放曠還來荆棘林，倒騎牛自醉吟吟。",
            "誰嫌煙雨鬧蓑笠，祇箇虛空不掛針。"
        ],
        "title": "身裏出門",
        "id": "d562d3ba-8167-49a4-877c-d8f6008a7888"
    },
    {
        "author": "釋正覺",
        "paragraphs": [
            "脫盡諸緣空不空，杳無邊表喻難同。",
            "須知月蚌腸中物，體取雲犀角裏通。",
            "建化何妨行鳥道，迴途復妙顯家風。",
            "太平遊子歸來也，雲鬢霜眉內轉功。"
        ],
        "title": "因覽仰山小釋迦語成唱道二首  其一",
        "id": "ae2abb39-1f1e-44bf-aefd-6c19a98e51d6"
    },
    {
        "author": "釋正覺",
        "paragraphs": [
            "一念全超曠劫初，玉人端坐白牛車。",
            "往來歷盡傍參妙，回首途中物物渠。"
        ],
        "title": "因覽仰山小釋迦語成唱道二首  其二",
        "id": "caffcaa0-7dae-4772-a72a-098f23091cb3"
    },
    {
        "author": "釋正覺",
        "paragraphs": [
            "道無揀擇，水深山嶷。",
            "祖無出沒，月寒天碧。",
            "不萌枝上覺華春，無影樹頭靈鳥宅。",
            "天柱巍峩兮星河瀉清，石牛哮吼兮洞雲生白。"
        ],
        "title": "禮三祖智鑑禪師塔",
        "id": "fb52e04e-2d33-43e4-91a5-3f12ed46d18c"
    },
    {
        "author": "釋正覺",
        "paragraphs": [
            "祖道已傳，黄梅妙齡。",
            "幻泡忽滅，白浄無形。",
            "真相堂堂照膏火，教音默默鳴風鈴。",
            "老松掛月寒方夜，凍鶴巢雲夢未醒。"
        ],
        "title": "禮四祖大醫禪師塔",
        "id": "b1f46520-c751-402b-b60c-da6159e2b432"
    },
    {
        "author": "釋正覺",
        "paragraphs": [
            "黄梅果熟，白藕花開。",
            "問唯佛性，種異凡胎。",
            "衣傳南嶺人將去，松老西山我再來。",
            "兩借皮囊成底事，一壺風月湛無埃。"
        ],
        "title": "禮五祖大滿禪師塔",
        "id": "4e01b6ad-df83-4027-8970-d5ce05a9e4f5"
    },
    {
        "author": "釋正覺",
        "paragraphs": [
            "塔藏玉骨，雲抱山腰。",
            "跡塵外泯，道光內昭。",
            "度金針之玉線，續鳳絃之鸞膠。",
            "壺春在而花芳枯木，夜鶴鳴而月浸孤巢。",
            "家風清淡兮石牛飲水，兒孫秀拔兮天柱摩霄。"
        ],
        "title": "禮投子青禪師塔",
        "id": "ad19513a-ad0c-4c01-97d8-d030d05067c5"
    },
    {
        "author": "釋正覺",
        "paragraphs": [
            "鳳眼鶴形，宗門偉匠。",
            "量外提撕，聲前敲唱。",
            "據令兮長劍倚天，應機兮明珠在掌。",
            "太虛有月兮老兔含霜，大海無風兮華鯨吹浪。"
        ],
        "title": "贊芙蓉師祖真",
        "id": "084a2ab5-4188-4b46-8e6f-2c9584ed2ff1"
    },
    {
        "author": "釋正覺",
        "paragraphs": [
            "西付不了，東行相討。",
            "大乘氣遥，少林春早。",
            "九年面壁，求人而急。",
            "三拜髓傳，得嗣而賢。",
            "蘆華明月夜船轉，水遠天低秋色連。"
        ],
        "title": "六代祖師畫像贊 初祖達磨禪師",
        "id": "45259cfd-00ac-403b-b9e1-275f378cddf6"
    },
    {
        "author": "釋正覺",
        "paragraphs": [
            "立雪齊腰，求法斷臂。",
            "有志忘諸軀，無心契諸己。",
            "了了常知，其知密微。",
            "妙不借口，的自傳衣。",
            "全功歸父底時節，拈轉虛空絕所依。"
        ],
        "title": "六代祖師畫像贊 二祖大祖禪師",
        "id": "b4ada3fe-57bc-45e9-8ab1-cfeb7a68fe81"
    },
    {
        "author": "釋正覺",
        "paragraphs": [
            "道無揀擇，宗非促延。",
            "死生外著，清白家傳。",
            "覓罪性空，廓然大同。",
            "妙盡亡能境，機回却借功。",
            "虛明自照靡心識，海月靈犀夜魄通。"
        ],
        "title": "六代祖師畫像贊 三祖監智禪師",
        "id": "94b9b2b3-4c09-4dc6-a7ea-3f3ad5f8d5bf"
    },
    {
        "author": "釋正覺",
        "paragraphs": [
            "授屈眴衣，秉毗盧印。",
            "師坐西山，名稱東震。",
            "蜂服之粉兮春蜜之滋，蚌腸之珠兮夜蟾之孕。",
            "遠氣呈祥，靈枝發旁。",
            "牛頭接得融居士，華鳥不來庵外忙。"
        ],
        "title": "六代祖師畫像贊 四祖大醫禪師",
        "id": "2920e948-9315-4421-b691-83627af115d9"
    },
    {
        "author": "釋正覺",
        "paragraphs": [
            "奇女之兒，雙峯之嗣。",
            "傳衣世稱乎妙齡，栽松我愧乎頹齒。",
            "前後兩身，古今一心。",
            "孤鸞風舞玻璃鏡，長鯨月輾珊瑚林。",
            "鉢盂狤獠人將去，幾夜舂坊無碓音。"
        ],
        "title": "六代祖師畫像贊 五祖大滿禪師",
        "id": "e29de89c-853c-4195-9082-c816cc4a5541"
    },
    {
        "author": "釋正覺",
        "paragraphs": [
            "廣南樵夫，淮西行者。",
            "明珠走盤，黄金出冶。",
            "透影像兮凡聖罔得同塵，續光明兮家世自然不夜。",
            "衆星之拱斗之魁，百川之趨海之下。",
            "棄鉢袋而逃，提不起而懇招。",
            "非風旛之摇，示即物之情超。",
            "葉落歸根兮來時無口，百千三昧兮九牛一毛。"
        ],
        "title": "六代祖師畫像贊 六祖大監禪師",
        "id": "a6daff06-0ccc-48a2-977d-dc25186d9ed8"
    },
    {
        "author": "釋正覺",
        "paragraphs": [
            "妙藏絕鄰，畢竟無身也清虛之理真。",
            "幽靈獨神，須臾返色也自照之智親。",
            "雲寒有雪意，天遠連秋津。",
            "緣起佛種，覺生幻塵。",
            "語細音柔，丹山鳳鶵之韻。",
            "目深眉重，檀林師子之顰。",
            "借位途中賓主，借功門裏君臣。",
            "洞水逆流，望雲巖而半肯。",
            "曹山顛酒，知清稅未全貧。",
            "曲木床頭握麈尾，心傳一句付其人。"
        ],
        "title": "雪竇宗長老茲寫師像以授天童知事壁龕而掛之乞語書其上",
        "id": "4709ebc6-3ca4-4b2f-9c17-551328bdc3c3"
    },
    {
        "author": "釋正覺",
        "paragraphs": [
            "眼睛活，髑髏乾，妙在離微轉處看。",
            "魚潛水而秋痕愈碧，鶴卧松而月夢猶寒。",
            "應呼之神居谷，隨色之珠走盤。",
            "影響黏誰眉得用，斲泥餘地鼻無漫。"
        ],
        "title": "大寧悟長老寫師像求贊",
        "id": "697ff0c8-3e72-4636-94b5-b4a9bdb67d5a"
    },
    {
        "author": "釋正覺",
        "paragraphs": [
            "空而無痕，綿綿體之若存。",
            "卓而莫羣，恰恰用之不勤。",
            "光明破夜月，淡泞出山雲。",
            "無得而得，不聞而聞。",
            "少林之傳默默，靈山之笑欣欣。",
            "龍雷相送魚燒尾，豹霧俄披虎炳文。",
            "齊物飄飄兮流夢似隨蝴蝶去，亡機蕩蕩兮清閒還與白鷗分。"
        ],
        "title": "萬壽暉長老寫師像求贊",
        "id": "1f532218-fff3-448f-99aa-c05579bc5d5c"
    },
    {
        "author": "釋正覺",
        "paragraphs": [
            "少食棗而齒黄，老飽鹽而癭亡。",
            "兔分月魄入犀角，蜂採華滋歸蜜房。",
            "源深流長，體明用光。",
            "巍巍堂堂，煒煒煌煌。",
            "檀篆香消默無語，烏藤相伴倚繩床。"
        ],
        "title": "保福萃長老寫師像求贊",
        "id": "998406c4-adf2-4abf-b5ef-352d1dc4bd9e"
    },
    {
        "author": "釋正覺",
        "paragraphs": [
            "家山水兮，靜忘處所。",
            "友魚鳥兮，動忘爾汝。",
            "默默之得誰傳，的的之宗自舉。",
            "冰壺春未回，而痕垢無些。",
            "玉林月已上，而清光有許。",
            "湛存此箇宗乘，肯壞人家男女。",
            "黄梅之鉢笑夜偷，少室之衣疑浪與。",
            "方徹地區，圓該天宇。",
            "神發幽而空谷應呼，聲出礙而霜鐘忽杵。"
        ],
        "title": "清潭榮長老寫師像求贊",
        "id": "c93e6146-5cb0-415c-9cae-67ca3a27901d"
    },
    {
        "author": "釋正覺",
        "paragraphs": [
            "問者不親，傳者不真。",
            "默成之性，空照而神。",
            "湛存而無像，幽靈而絕鄰。",
            "赫爐冶而鑄其器，吹風烟而造其春。",
            "建立諸幻，發明至淳。",
            "匠手之揮斤刃利，蠅泥之去鼻端塵。",
            "其斲有信，其受難人。",
            "偃蹇之松兮獨扶疏於雪試，臲卼之石兮幾破碎於雷瞋。"
        ],
        "title": "光孝恭長老寫師像求贊",
        "id": "57e16457-1540-497d-a483-5887bfddf338"
    },
    {
        "author": "釋正覺",
        "paragraphs": [
            "行脚句親，住山迹陳。",
            "默有餘味，言還失真。",
            "金發響而出礙，玉雕文以喪純。",
            "胸中器宇，眉底精神。",
            "虎生三日食牛氣，海闊萬里吞舟鱗。",
            "性得全提鼻，心傳不挂唇。",
            "白雪家庭兮獨立腰齊之士，紅蕉棋局兮嘗觀柯爛之人。"
        ],
        "title": "能仁翼長老寫師像求贊",
        "id": "07b51ebc-b893-4b9a-85d7-ed2e2d8bc145"
    },
    {
        "author": "釋正覺",
        "paragraphs": [
            "髮之白兮蒼山雪寒，眼之冷兮遠水秋還。",
            "機自轉兮夜斗有柄，氣自清兮星河無瀾。",
            "谷應聲而亡像，珠受色而不瘢。",
            "瀛海潮落兮平且浄，天宇雲收兮虛更寬。",
            "萬化起滅兮，默見其端。"
        ],
        "title": "南明慧長老寫師像求贊",
        "id": "2713a6e5-13bf-4380-8fc9-3db3b175d9a2"
    },
    {
        "author": "釋正覺",
        "paragraphs": [
            "面孔誰傳，身心自然。",
            "鑑含萬像，海吞百川。",
            "錦機動而綵絲度，玉線透而金針聯。",
            "說法借口，嚇人空拳。",
            "平等莫移兮任鶴長而鳧短，縱橫從變兮爻坤斷而乾連。"
        ],
        "title": "祖印漸長老寫師像求贊",
        "id": "e0faaba8-db84-4a96-b2a1-91a117835cf1"
    },
    {
        "author": "釋正覺",
        "paragraphs": [
            "真乘無門兮佛佛道同，面壁有句兮祖祖心空。",
            "靜居方外，智入環中。",
            "借功明寂默，借伴入樊籠。",
            "十方周匝，三世混融。",
            "剎剎塵塵齊說法，見聞互換自相通。"
        ],
        "title": "浄居照長老寫師像求贊",
        "id": "d8fc8fb2-e04c-4129-85ac-d23e60408f39"
    },
    {
        "author": "釋正覺",
        "paragraphs": [
            "水秋而清，月寒而明。",
            "萬機休罷，三際齊平。",
            "塵消却到法身住，幻起還從佛口生。",
            "長天之覆，大地之擎。",
            "諸祖與之同道，衆彙與之同行。",
            "龜毛拂而握豎，兔角杖而膝橫。",
            "更無一物借來底，招手憨僧作證成。"
        ],
        "title": "報願慧長老寫師像求贊",
        "id": "d501f0be-b518-49b3-adf4-cb2813da356e"
    },
    {
        "author": "釋正覺",
        "paragraphs": [
            "大圓鏡性，平等智心。",
            "老兔卧寒兮清炯炯明月之窟，長鯨𩥇海兮光漾漾珊瑚之林。",
            "千里雪翻波渺渺，百川潮漲水深深。",
            "鵬摶鯤，蛻殻子。",
            "和鶴鳴陰隨應還，游刃相逢有賞音。"
        ],
        "title": "能仁仁長老寫師像求贊",
        "id": "a6b40b71-31be-474b-8587-a179c9f1f5fb"
    },
    {
        "author": "釋正覺",
        "paragraphs": [
            "衰颯儀容，僶俛頹慵。",
            "玲瓏巖寺，夭矯雲松。",
            "艷冷晚秋菊，韻清霜曉鐘。",
            "剎剎塵塵三昧事，知音何處不相逢。"
        ],
        "title": "惠首座寫師像求贊",
        "id": "a5c00e0d-b597-474c-98b3-1bb06ab3ba07"
    },
    {
        "author": "釋正覺",
        "paragraphs": [
            "杳杳冥冥，寒雁影沒而秋遠煙青。",
            "寂寂惺惺，老蠶繭就而風高葉零。",
            "天機靜時活，道環虛處靈。",
            "瀛之涵，崧之鎮。",
            "乾之健，坤之寧。",
            "海運鵬摶，氣宇揚揚而吞舟魚蛻。",
            "霧披豹變，文章炳炳而嘯風虎猛。",
            "少林之燈未續兮，洛陽人腰齊雪庭。",
            "黄梅之衣欲傳兮，狤獠祖步移碓程。",
            "物不當情而冰凌脚快，鱗或燒尾兮電火氣腥。",
            "諸塵崝嶸乎影響，三昧遊戲於眺聆。",
            "跛跛挈挈也其行自信，哆哆和和也其言不輕。",
            "家法冷淡，子孫寧馨。",
            "心歲寒而松柏試雪，色清白兮河漢含星。",
            "鳴陰之鶴癯而壽，巢蓮之龜小而齡。",
            "棋局未散，柯爛樵丁。"
        ],
        "title": "璋監寺寫師像求贊",
        "id": "6b3cb74f-c983-4a40-be06-876b6cd1581c"
    },
    {
        "author": "釋正覺",
        "paragraphs": [
            "背鮐齒鯢，皮雞髮鶴。",
            "西北出家，東南行脚。",
            "選佛到空覺覺空，爲人除藥病病藥。",
            "夕壑雲生，秋潭月落。",
            "偏正機輪，方圓枘鑿。",
            "蝴蝶之春夢栩栩而物齊，白鷗之野盟飄飄而閒樂。",
            "妙觸無當，沖應何作。",
            "劍之揮空而彼此不痕，珠之受影而自他相若。",
            "氣韻巖稄，音旨拗斡。",
            "跛跛挈挈兮有底迂疏，哆哆和和兮不空罥索。"
        ],
        "title": "參頭智舒與衆行者寫師像求贊",
        "id": "25889c01-b5a9-40ee-8bdc-8909d34d1866"
    },
    {
        "author": "釋正覺",
        "paragraphs": [
            "形儀潦倒，氣貌寒槁。",
            "野雲自閒，巖樹誰老。",
            "性元靜而妙存，體本真而空了。",
            "幻世應諸緣，荒田不揀草。",
            "風烟望斷兮鴻影冥冥，天水相連兮秋容渺渺。"
        ],
        "title": "湯壽鄉察推寫真求贊",
        "id": "2ae00f7f-f4a1-4c15-959d-c7d11462b6ac"
    },
    {
        "author": "釋正覺",
        "paragraphs": [
            "勝浄明心，混融古今。",
            "河漢之氣清秋闊，牛斗之光寒夜深。",
            "機歷歷兮錦梭吐緒，道綿綿兮玉線聯針。",
            "月漾珊瑚海，春回薝蔔林。",
            "法法變通手段，塵塵出礙胸襟。",
            "明鏡誰嫌差別像，空山自答合同音。"
        ],
        "title": "錢郎中寫真求贊",
        "id": "736ad720-82bb-4df6-8137-d77c622cef39"
    },
    {
        "author": "釋正覺",
        "paragraphs": [
            "頂覆白雪，眼橫碧波。",
            "清霜濡斗柄，古壁掛龍梭。",
            "少林之華未老，曹溪之鏡非磨。",
            "所得幾何，家傳不多。",
            "飽諳雲水三條篾，釣盡江湖一片蓑。"
        ],
        "title": "張漢鄉寫真求贊",
        "id": "c0f708ce-9869-4c34-998d-c1cd44cb2648"
    },
    {
        "author": "釋正覺",
        "paragraphs": [
            "幽討厥初，湛存若虛。",
            "體明無盡，氣清有餘。",
            "太行之雪壓屋，黄河之冰載車。",
            "豹霧變文之虎，龍雷燒尾之魚。",
            "風烟濡膩，草木光舒。",
            "根根塵塵了了，法法念念如如。",
            "舂坊行者得衣鉢，可信心傳不在書。"
        ],
        "title": "張監稅寫真求贊",
        "id": "9e97458a-f78d-4fdf-99c3-e4d4667a504f"
    },
    {
        "author": "釋正覺",
        "paragraphs": [
            "霜顱雪髭，壑眼巖眉。",
            "崑崙源我據，渾沌鑿誰持。",
            "雁行沒處秋天闊，華氣繁時春日遲。",
            "諸塵出礙，妙觸無疵。"
        ],
        "title": "智宣直歲寫師像求贊",
        "id": "eb420c86-e67c-490c-be0c-f5b8481ea9f6"
    },
    {
        "author": "釋正覺",
        "paragraphs": [
            "雲橫其肩，雪覆其顛。",
            "空空養慧，兀兀忘緣。",
            "月射珊瑚兮海發光而不夜，松生琥珀兮根擁膏而有年。",
            "性惟平等，道法自然。",
            "鈐鎚之在握，杖拂之當拳。",
            "豹霧披梓樹之野，龍雷吼桃華之川。",
            "雲水叢林秋與老成之氣韻，溪山草木春曾醞釀於風煙。",
            "兒孫之力，學佛祖之家傳。",
            "針線之關，度龕燈之焰聯。",
            "向道龍門無宿客，而今龜鶴盡成仙。"
        ],
        "title": "禪人并化主寫真求贊  其一",
        "id": "a6321525-5ffe-43d4-a44f-e6af4fee6590"
    },
    {
        "author": "釋正覺",
        "paragraphs": [
            "氣清水秋，骨寒木槁。",
            "青眼柳春深，白頭山雪早。",
            "具大人相也空落不驚，有大力量也風吹便倒。",
            "箇些妙處難傳，向道畫工草草。"
        ],
        "title": "禪人并化主寫真求贊  其二",
        "id": "84f7f39e-2c87-4029-92ab-2f399153ac60"
    },
    {
        "author": "釋正覺",
        "paragraphs": [
            "松節老剛，巖稜早霜。",
            "鷗閒沙漠漠，雁沒煙蒼蒼。",
            "爻象乾連坤斷，形器規圓矩方。",
            "鬧市相逢聊舉似，東家杓短西家長。"
        ],
        "title": "禪人并化主寫真求贊  其三",
        "id": "25aa17ce-bb1d-4e90-8fb4-9cc41ce33c70"
    },
    {
        "author": "釋正覺",
        "paragraphs": [
            "淵默湛存，道超見聞。",
            "真照本有，妙盡新勳。",
            "虛谷之神兮大千界滿，明月之影兮百億身分。",
            "無住也浮萍流水，自由也飛鳥行雲。",
            "得之有據，用之不勤。"
        ],
        "title": "禪人并化主寫真求贊  其四",
        "id": "a6f422e8-269b-40c8-8da5-9513a272c5e7"
    },
    {
        "author": "釋正覺",
        "paragraphs": [
            "口闊鼻隆，神靜心空。",
            "雪蘆岸稜遠，水天秋色同。",
            "夜寒北斗垂金柄，月落西山藏玉弓。",
            "真機宛轉，幻住圓融。",
            "古佛自然交露柱，翻手覆手看變通。"
        ],
        "title": "禪人并化主寫真求贊  其五",
        "id": "a077e10c-712d-4ab5-8b2e-37d75ae79a4e"
    },
    {
        "author": "釋正覺",
        "paragraphs": [
            "巖壑之間，草木之陽春。",
            "江湖之上，風煙之精神。",
            "髮鬚野雪，眉目秋津。",
            "淵默入寒蟾之窟，圓明養老蚌之珍。",
            "步步入塵，門門出身。",
            "莫愁指端兮焦尾之曲，可意鈎上兮赤稍之鱗。"
        ],
        "title": "禪人并化主寫真求贊  其六",
        "id": "58165048-c525-4140-b234-efc9c317cb2b"
    },
    {
        "author": "釋正覺",
        "paragraphs": [
            "身閒類莫收，心靜情不流。",
            "片月自炯炯，孤雲長悠悠。",
            "顛毛衰白高山雪，眉目寒清古澗秋。",
            "把似春風些子妙，施於草木十方周。"
        ],
        "title": "禪人并化主寫真求贊  其七",
        "id": "1c2b3a10-b37a-4614-a2a9-15e5f24db8bf"
    },
    {
        "author": "釋正覺",
        "paragraphs": [
            "太行盤紆，黄河泄舒。",
            "肝膽明潔，胸膺廓虛。",
            "清風未生齒頰，白雪已上眉鬚。",
            "少林之默無他說，黄梅之舂不識書。",
            "徹見本來人面目，名言安敢妄分疏。"
        ],
        "title": "禪人并化主寫真求贊  其八",
        "id": "eb478309-75b9-4869-96c3-aec66b04d619"
    },
    {
        "author": "釋正覺",
        "paragraphs": [
            "識浪瀝乾，肚皮束寬。",
            "口翻瀾而海闊，髮垂雪而山寒。",
            "妙傳家法髑髏眼，巧幻神通赤肉團。",
            "相隨來也，搥鑿無瘢。"
        ],
        "title": "禪人并化主寫真求贊  其九",
        "id": "53dbbbc4-0868-411f-9a9e-65af76bf5ffb"
    },
    {
        "author": "釋正覺",
        "paragraphs": [
            "山覆雪兮一顛白，水深秋兮兩眼青。",
            "卦爻初作象，皮骨自成形。",
            "混沌已前之樸，陰陽未判之靈。",
            "道傳不出世佛，義備勿開題經。",
            "應兮雲月，用也雷霆。",
            "有守而涵海鎮嶽，無羈而斷梗流萍。"
        ],
        "title": "禪人并化主寫真求贊  其一○",
        "id": "c2fa24f9-8dd7-47a5-b9cd-b897453fbc06"
    },
    {
        "author": "釋正覺",
        "paragraphs": [
            "癡坐頹然，山空壑乾。",
            "離微出入，偏正往還。",
            "千年琥珀之松兮鶴巢夢冷，半夜珊瑚之月兮鯨𩥇波寒。",
            "全功及盡，借路何難。",
            "轉步而回叢林也津津和氣，放口而說河漢也浩浩翻瀾。",
            "道逢作者，誰敢相謾。"
        ],
        "title": "禪人并化主寫真求贊  其一一",
        "id": "8b204674-4012-40aa-9459-250311a00b1e"
    },
    {
        "author": "釋正覺",
        "paragraphs": [
            "妙傳乎真，轉側而神。",
            "赤脚劫空歸去路，白頭借伴却來人。",
            "無心分物我，何處著根塵。",
            "煙柳鶯華鬧浩浩，太平時節大家春。"
        ],
        "title": "禪人并化主寫真求贊  其一二",
        "id": "b455f53c-e8d4-45e7-9735-c5060a1e29ce"
    },
    {
        "author": "釋正覺",
        "paragraphs": [
            "炯炯寒瞳，絲絲衰鬢。",
            "丘壑之姿，煙霞之韻。",
            "據坐而心空，森羅而海印。",
            "中虛也乾而成離，內動也艮而變震。",
            "雲行而用閑，電掣而機迅。",
            "狤獠人不惹塵埃，黄梅祖親傳屈眴。"
        ],
        "title": "禪人并化主寫真求贊  其一三",
        "id": "d3e2bc4c-7d03-4e7e-a1a4-badd12f950f4"
    },
    {
        "author": "釋正覺",
        "paragraphs": [
            "兀兀心傳，了了忘緣。",
            "葉零白露，雲散青天。",
            "玉轂兔推而洗開夜色，銀籠鶴出而飛度寒煙。",
            "借功明位，借伴入廛。",
            "應無爽而理之平等，用不勤而道之自然。",
            "相逢識者，便與開拳。"
        ],
        "title": "禪人并化主寫真求贊  其一四",
        "id": "4026e083-c24b-4af6-ae58-35df39c2898d"
    },
    {
        "author": "釋正覺",
        "paragraphs": [
            "頂雪抗春，目寒射人。",
            "蓑裹江湖雨，斗浮河漢津。",
            "拙忘機兮抱甕，妙不傳兮斲輪。",
            "谷鳥巖華自聲色，十方普現剎塵身。"
        ],
        "title": "禪人并化主寫真求贊  其一五",
        "id": "6870036e-a1c3-4fa0-a819-2255acc0f00c"
    },
    {
        "author": "釋正覺",
        "paragraphs": [
            "氣貌稜稜，眉目溫溫。",
            "一脈之分派發崑崙之源，百川之吞潮落珊瑚之根。",
            "風煙清遠秋之痕，草木秀拔春之恩。",
            "古壁之梭兮蟄龍之骨，寒潭之璧兮夜月之魂。"
        ],
        "title": "禪人并化主寫真求贊  其一六",
        "id": "62cd17a2-a470-482a-aae7-98c731460028"
    },
    {
        "author": "釋正覺",
        "paragraphs": [
            "老髮衰髭，頂雪頷絲。",
            "方頭似鑿，鈍口如椎。",
            "相逢閒受用，慣喫落便宜。",
            "蒲鞋價賤陳尊宿，漿水錢還王老師。",
            "法不當情兮平等得定慧之學，心無所住兮自然見離微之時。"
        ],
        "title": "禪人并化主寫真求贊  其一七",
        "id": "49e798ca-3f2b-435a-9fdf-9e54258bcd1e"
    },
    {
        "author": "釋正覺",
        "paragraphs": [
            "松石歲寒，雲月高閑。",
            "野雪髮鬚上，秋波眉睫間。",
            "用持智柄，靜入道環。",
            "覺心了了，幻事斑斑。",
            "草木精神兮風流自得，叢林氣像兮春信誰慳。"
        ],
        "title": "禪人并化主寫真求贊  其一八",
        "id": "7c60c098-31f9-4148-bf7d-6e6b7d6ebebd"
    },
    {
        "author": "釋正覺",
        "paragraphs": [
            "雪浸髮根，秋生眼稜。",
            "明月泉頭客，清風樓上僧。",
            "潮翻麈尾兮蹴踏龍象，風旋羊角兮變化鯤鵬。",
            "主盟佛事，最得人憎。"
        ],
        "title": "禪人并化主寫真求贊  其一九",
        "id": "f2fb6eda-bc67-44c8-ad9c-a4b7ddcf1f02"
    },
    {
        "author": "釋正覺",
        "paragraphs": [
            "三河野人，兩浙社賓。",
            "湛存該理智，妙觸出根塵。",
            "烏藤行脚叢林事，鈯斧住山雲水身。"
        ],
        "title": "禪人并化主寫真求贊  其二○",
        "id": "d6274cc1-98f3-4d0a-b811-578b92807387"
    },
    {
        "author": "釋正覺",
        "paragraphs": [
            "枯木形骸，野雲蹤跡。",
            "照兮夜色月摩，默也潭空秋入。",
            "三千界，露半身。",
            "九萬里，成一息。",
            "隨類應緣，何翅百億。"
        ],
        "title": "禪人并化主寫真求贊  其二一",
        "id": "34bdd4ce-8234-43e4-817a-f5c1b48ffcf5"
    },
    {
        "author": "釋正覺",
        "paragraphs": [
            "巖巖山有秋痕，淡淡雲無宿根。",
            "入極一默之底，出成三昧之門。",
            "用不勤，湛若存，澄弗清兮攪不渾。"
        ],
        "title": "禪人并化主寫真求贊  其二二",
        "id": "eb4c02dd-6b51-438a-a377-f318cfb17478"
    },
    {
        "author": "釋正覺",
        "paragraphs": [
            "漆黑眸子，梔黄面皮。",
            "智靜霽月相照，身閒野雲不羈。",
            "該抹把手陳尊宿，細膩點頭王老師。",
            "針兮線兮明聯暗綴，音兮律兮自拍獨吹。",
            "你道是誰，芙蓉之孫兮丹出之兒。"
        ],
        "title": "禪人并化主寫真求贊  其二三",
        "id": "ad3211b2-f2ce-475b-ba45-b7747c67385a"
    },
    {
        "author": "釋正覺",
        "paragraphs": [
            "稜稜之山早雪，淵淵之水先秋。",
            "靜也虛谷之應，動也閑雲之流。",
            "自憐方外專默，誰與環中至遊。"
        ],
        "title": "禪人并化主寫真求贊  其二四",
        "id": "001c4d4c-0dfc-4c41-8118-5a1830a3ed1f"
    },
    {
        "author": "釋正覺",
        "paragraphs": [
            "雲山之姿，水月之像。",
            "大海之容，太虛之量。",
            "受也的的無心，應也頭頭離相。",
            "隨緣有照兮妙而不痕，徹底亡依兮空而不蕩。"
        ],
        "title": "禪人并化主寫真求贊  其二五",
        "id": "3f1d6188-0dde-479e-b81e-c748d622879b"
    },
    {
        "author": "釋正覺",
        "paragraphs": [
            "默有心傳，休將相觀。",
            "煙巢鶴夢，月窟蟾寒。",
            "靜裏萬緣藏鼻孔，笑中百事見眉端。",
            "而今鬚髮點半白，向道叢林歷百難。"
        ],
        "title": "禪人并化主寫真求贊  其二六",
        "id": "fbba9ef3-9ea1-41c7-aaaf-0e80ffb4c04a"
    },
    {
        "author": "釋正覺",
        "paragraphs": [
            "只是箇人，到處分身。",
            "萬水中間月，百華頭上春。",
            "不外一法，不受諸塵。",
            "生處熟也疏處親，默時說也靜時神。",
            "鉢盂著飯飽還喜，拄杖入拳饑放嗔。"
        ],
        "title": "禪人并化主寫真求贊  其二七",
        "id": "42d82a72-aea1-4708-9696-a1b3d4f41746"
    },
    {
        "author": "釋正覺",
        "paragraphs": [
            "一相無相，虛空等量。",
            "一身多身，物像俱春。",
            "動也出岫之雲，靜也居谷之神。",
            "現形說法也，剎剎塵塵。"
        ],
        "title": "禪人并化主寫真求贊  其二八",
        "id": "721fa636-294b-402d-bfc4-266e8fb0683e"
    },
    {
        "author": "釋正覺",
        "paragraphs": [
            "看看，變態毫端。",
            "春風不泮顛毛雪，秋色自摩眸子寒。",
            "笑添面孔兩眉展，參飽肚皮三篾寬。"
        ],
        "title": "禪人并化主寫真求贊  其二九",
        "id": "9122858e-f50d-4265-b0a9-eed25ac6a237"
    },
    {
        "author": "釋正覺",
        "paragraphs": [
            "坐曲木床，握烏藤杖。",
            "鑄佛祖之楷模，活叢林之氣像。",
            "你莫來虎口撩鬚，誰更敢蛇頭揩癢。"
        ],
        "title": "禪人并化主寫真求贊  其三○",
        "id": "e376d3c0-4c48-462a-884f-67502f85de83"
    },
    {
        "author": "釋正覺",
        "paragraphs": [
            "山寒带雪痕，春信入華根。",
            "造化豈無柄，區分自有門。",
            "出出沒沒也，俱承此恩。"
        ],
        "title": "禪人并化主寫真求贊  其三一",
        "id": "f99d5a4e-2d58-45e9-a1ae-5d38d1da0d1b"
    },
    {
        "author": "釋正覺",
        "paragraphs": [
            "髑髏歷乾，鼻孔覺寬。",
            "廓空三際，不立毫端。",
            "面目風霜殺，身心水月寒。",
            "情塵浄盡兮，萬像齊觀。"
        ],
        "title": "禪人并化主寫真求贊  其三二",
        "id": "3a3f9de9-0fe0-49df-997e-9945f06cc713"
    },
    {
        "author": "釋正覺",
        "paragraphs": [
            "寒肩自高，饑眼較大。",
            "烏藤瘦握拳，曲木默據座。",
            "無言而獨靈，有唱而誰和。",
            "秋摩水色兮清絕瘢痕，春入華枝兮妙亡程課。"
        ],
        "title": "禪人并化主寫真求贊  其三三",
        "id": "0980f7d1-da94-4115-809a-7493f6692bec"
    },
    {
        "author": "釋正覺",
        "paragraphs": [
            "衰髮半白，笑面微紅。",
            "野水秋無像，叢林春有功。",
            "華繁粉夢蝶，天遠沒飛鴻。",
            "借問分身幾許，相隨南北西東。"
        ],
        "title": "禪人并化主寫真求贊  其三四",
        "id": "5b27bdc0-76c5-435a-b1bf-4209b2684d22"
    },
    {
        "author": "釋正覺",
        "paragraphs": [
            "舌頭肉一臠，口唇皮兩片。",
            "有時說道談禪，忽地轟雷掣電。",
            "萬機影銷，一色功轉。",
            "本來無物鏡非臺，胡漢不痕何所見。"
        ],
        "title": "禪人并化主寫真求贊  其三五",
        "id": "263e3b68-b3b6-4624-967a-52abee14b71f"
    },
    {
        "author": "釋正覺",
        "paragraphs": [
            "風觀癡甚，形骸老生。",
            "眉稜陰覺重，鼻息靜還清。",
            "二儀未兆，一點圓明。",
            "霜洗斗牛濕，秋晴河漢橫。",
            "莫將毫忽痕空性，向道環中長太平。"
        ],
        "title": "禪人并化主寫真求贊  其三六",
        "id": "65f09cc2-a395-4e71-b9ea-ba278241523d"
    },
    {
        "author": "釋正覺",
        "paragraphs": [
            "身心山野，面目草灰。",
            "默說一句，明暗全該。",
            "機流電天上之火，動發陽地中之雷。",
            "變化窮通有許事，向道俱從恁麽來。"
        ],
        "title": "禪人并化主寫真求贊  其三七",
        "id": "9b708c3c-c74f-4711-bdb5-43f75c4f70f1"
    },
    {
        "author": "釋正覺",
        "paragraphs": [
            "靜據胡床，久而愈芳。",
            "默亡痕黑白，貧不覺蒼黄。",
            "住無相兮龜之藏，行無章兮鳥之翔。",
            "月爛爛而魚吞光，華菲菲而蜂採香。",
            "相隨來也，觸處堂堂。"
        ],
        "title": "禪人并化主寫真求贊  其三八",
        "id": "e26c5508-b92a-44be-9035-d814d9833070"
    },
    {
        "author": "釋正覺",
        "paragraphs": [
            "眉下眼深，額上骨隆。",
            "說禪口窄，受道心空。",
            "閑閑無伎倆，默默有家風。",
            "片月濯磨秋更白，百華點染春能工。"
        ],
        "title": "禪人并化主寫真求贊  其三九",
        "id": "9c5e4791-486c-4334-bab4-33675faf5deb"
    },
    {
        "author": "釋正覺",
        "paragraphs": [
            "暗而明，虛而盈。",
            "水天秋色共，月晝夜潮平。",
            "無在不在，無生不生。",
            "諸塵隨起倒，萬化得縱橫。",
            "默默大全兮壁挂閑口，堂堂正受兮誰黏惡名。"
        ],
        "title": "禪人并化主寫真求贊  其四○",
        "id": "1701e28a-2cf3-406a-beca-c582f4e7bf2a"
    },
    {
        "author": "釋正覺",
        "paragraphs": [
            "這樣師僧，面目可憎。",
            "名摸還不似，藏覆又何曾。",
            "虛空闊無工夫挂劍，滄海深有伎倆挑燈。",
            "抖擻頭陀備，玲瓏道者稜。",
            "入閩借問，何如箇能。"
        ],
        "title": "禪人并化主寫真求贊  其四一",
        "id": "c025075b-9d40-4d96-a258-f7cc439c35b1"
    },
    {
        "author": "釋正覺",
        "paragraphs": [
            "心閑不被身礙，飯飽仍嫌口多。",
            "妙應群機活卓卓，默傳一句圓陀陀。",
            "呈似了也，還相識麽。"
        ],
        "title": "禪人并化主寫真求贊  其四二",
        "id": "f4cf51a7-75e6-44cd-b60b-95faaca4b52a"
    },
    {
        "author": "釋正覺",
        "paragraphs": [
            "鼻筒直，眼眶深。",
            "默時自覺失却口，妙處誰會相傳心。",
            "便與麽，只如今，影中辨取兮戶挂凋林。"
        ],
        "title": "禪人并化主寫真求贊  其四三",
        "id": "ab5a5431-07ff-41ec-9a6b-307e06575677"
    },
    {
        "author": "釋正覺",
        "paragraphs": [
            "這箇儀形，叢林飯丁。",
            "春山有雪髮衰白，秋水無風眼冷青。",
            "妙明田地，浄潔門庭。",
            "萬緣不倚活卓卓，一事不著空靈靈。",
            "把手與藥兮誰尋本草，問津指源兮自得圖經。"
        ],
        "title": "禪人并化主寫真求贊  其四四",
        "id": "697ee2fe-d059-489a-93b2-e59ac3154a8e"
    },
    {
        "author": "釋正覺",
        "paragraphs": [
            "形儀淡如，胸腹空虛。",
            "懶不學佛，鈍不知書，靜應諸緣而無外，默容萬像而有餘。",
            "齊物而夢蝶，樂性而觀魚。",
            "渠正是我兮我不是渠。"
        ],
        "title": "禪人并化主寫真求贊  其四五",
        "id": "2bf65b2f-c806-4c87-9daf-c02720866f9b"
    },
    {
        "author": "釋正覺",
        "paragraphs": [
            "靈靈一物，名模不得。",
            "長鯨居滄海之淵，老兔卧明月之窟。",
            "已展不縮，拗直作曲。",
            "只麽贏時會也無，不須喝彩兮盤中雙六。"
        ],
        "title": "禪人并化主寫真求贊  其四六",
        "id": "f07016f6-762d-4c46-8133-7bd857bfbdac"
    },
    {
        "author": "釋正覺",
        "paragraphs": [
            "似則不是，是則不似。",
            "動兮行雲，靜兮止水。",
            "能隨緣，不墮類。",
            "百草頭上老僧，二儀已前自己。",
            "莫將此箇形骸，枉挂他人唇齒。"
        ],
        "title": "禪人并化主寫真求贊  其四七",
        "id": "816721d4-8ae0-4bc8-8a56-beabe03c21fb"
    },
    {
        "author": "釋正覺",
        "paragraphs": [
            "靜掩雙皮，喜揚兩眉。",
            "秋容清水色，春信鬧華枝。",
            "跛跛挈挈，憨憨癡癡，摩觸家風兮鼻孔纍垂。"
        ],
        "title": "禪人并化主寫真求贊  其四八",
        "id": "35b708b5-6538-4891-a986-dd1be694c904"
    },
    {
        "author": "釋正覺",
        "paragraphs": [
            "聞名不如見面，都盧是箇一件。",
            "風埃鬧處常閒，行市貴時却賤。",
            "圓珠不撥轉，精金久磨煉。",
            "觸犯機鋒兮青天流電。"
        ],
        "title": "禪人并化主寫真求贊  其四九",
        "id": "51e7874c-911d-4e60-a6ed-1bae57600470"
    },
    {
        "author": "釋正覺",
        "paragraphs": [
            "鬚髮老如，眉目清亮。",
            "秋生野水之中，雪照寒山之上。",
            "湛海之心，吞川之量。",
            "頭頭不爽機宜，處處相投穩當。"
        ],
        "title": "禪人并化主寫真求贊  其五○",
        "id": "9ae596cf-fbe6-4a67-b70f-617ed0e9e0f6"
    },
    {
        "author": "釋正覺",
        "paragraphs": [
            "依樣畫胡盧，相逢識也無。",
            "蹉過了豐城埋劍，覷得破合浦還珠。"
        ],
        "title": "禪人并化主寫真求贊  其五一",
        "id": "e076d6ff-1b0b-4b80-8bb0-e4699aed55c4"
    },
    {
        "author": "釋正覺",
        "paragraphs": [
            "髮白寒山有雪，眼深秋井澄波。",
            "混沌鑿那亡大道，崑崙源自發長河。",
            "一笑十方三世事，不妨隨處薩婆訶。",
            "山高早雪，水深先秋。",
            "功勳極處退一步，黑白前時贏一籌。",
            "相隨來也還知否，南北東西得自由。"
        ],
        "title": "禪人并化主寫真求贊  其五二",
        "id": "d68be73f-7d54-4b0c-8694-4356b32d7be6"
    },
    {
        "author": "釋正覺",
        "paragraphs": [
            "身兮芭蕉，口兮葛藤。",
            "雪乞人天飯，光傳佛祖燈。",
            "機活作春像，念冷摩風稜。",
            "金針玉線兮，誰我繩繩。"
        ],
        "title": "禪人并化主寫真求贊  其五三",
        "id": "aec7a6c6-003a-41a3-a787-e6ca2c20f2b0"
    },
    {
        "author": "釋正覺",
        "paragraphs": [
            "髮作殘雪之白，目带深秋之寒。",
            "春山未暖，野水無瀾。",
            "家風摩鼻孔，好事上眉端。",
            "三世因緣兮半身而應，十方剎海兮一吸而乾。"
        ],
        "title": "禪人并化主寫真求贊  其五四",
        "id": "df0aa1ac-7b48-4ed7-977e-b4175d65f6fb"
    },
    {
        "author": "釋正覺",
        "paragraphs": [
            "寒坐無言，孤藤在拳。",
            "片心羣像外，一句萬機前。",
            "身閑眼活，盤滑珠旋。",
            "虛空故無壁落礙，解了十方三世緣。"
        ],
        "title": "禪人并化主寫真求贊  其五五",
        "id": "62882b21-d7a1-43d7-b993-1c225c137f01"
    },
    {
        "author": "釋正覺",
        "paragraphs": [
            "道隨緣而不變，源赴汲而不枯。",
            "禪悅之食兮飽其腹，法空之座兮跏其趺。",
            "青原自喜有麟角，黄檗誰嫌捋虎鬚。"
        ],
        "title": "禪人并化主寫真求贊  其五六",
        "id": "3e2c74ea-e48e-41cb-8374-6e8dfcfe91b2"
    },
    {
        "author": "釋正覺",
        "paragraphs": [
            "野水秋清，寒蟾夜明。",
            "氣像能虛白，家風自混成。",
            "鼻快筒直，眼瞋角生。",
            "太空同體而豁落，萬像同用而崢嶸。",
            "人間有飯飽皮袋，默默憨憨謝太平。"
        ],
        "title": "禪人并化主寫真求贊  其五七",
        "id": "c0424e1d-06aa-40f5-8695-4070b0090156"
    },
    {
        "author": "釋正覺",
        "paragraphs": [
            "老態垂垂，歲月浸欺。",
            "半頭生白髮，瘦骨裹黄皮。",
            "情閑用而活，句妙默而知。",
            "河闊斗寒雲靜夜，天無四壁風披披。"
        ],
        "title": "禪人并化主寫真求贊  其五八",
        "id": "416d804a-972e-4eda-a77a-7669382cad3c"
    },
    {
        "author": "釋正覺",
        "paragraphs": [
            "眉垂而楊，口默而方。",
            "了見源底，浄極發光。",
            "月魂排夜色，斗氣濯秋霜。",
            "誰嫌眼上瞋生角，我道機前影不章。"
        ],
        "title": "禪人并化主寫真求贊  其五九",
        "id": "87df327d-6b63-4f3f-9b4a-c7aefc99b95b"
    },
    {
        "author": "釋正覺",
        "paragraphs": [
            "面孔何如，雪髮霜鬚。",
            "秋明月窟，春發冰壺。",
            "妙盡還移步，功忘聊放鋤。",
            "拈來隨處成宗要，向道斯人德不孤。"
        ],
        "title": "禪人并化主寫真求贊  其六○",
        "id": "f2fefd48-7080-46f3-abb0-cbcf29340933"
    },
    {
        "author": "釋正覺",
        "paragraphs": [
            "白髮顱上，青瞳眉底。",
            "雪點疏林，秋明野水。",
            "萬像自相投，一靈還不倚。",
            "默默一塵入正受，歷歷諸塵三昧起。"
        ],
        "title": "禪人并化主寫真求贊  其六一",
        "id": "72e7f315-2271-4a48-b42c-e7522b6b7a78"
    },
    {
        "author": "釋正覺",
        "paragraphs": [
            "浄而純中無一塵，純而浄中有萬應。",
            "眼睛明，鼻孔正。",
            "更將折筯攪滄溟，令彼龍魚知水爲命。"
        ],
        "title": "禪人并化主寫真求贊  其六二",
        "id": "114c80b9-1a8f-46ab-b413-817783f9b4d4"
    },
    {
        "author": "釋正覺",
        "paragraphs": [
            "瀛涵崧鎮，深兮高兮。",
            "默默之得，類之不齊。",
            "一鼻直，兩眉低。",
            "影像爾能半露，語言誰得全提。",
            "少林九年兮，癡坐凄凄。"
        ],
        "title": "禪人并化主寫真求贊  其六三",
        "id": "d77c194a-0efd-47f4-9ad6-f9346c8b28db"
    },
    {
        "author": "釋正覺",
        "paragraphs": [
            "白髮星星，骨癯氣清。",
            "雪浸山嵂屼，秋在水渟泓。",
            "流琥珀兮澗松老，射珊瑚而波月明。",
            "影落大千去也，何妨觸處崢嶸。"
        ],
        "title": "禪人并化主寫真求贊  其六四",
        "id": "c0305bf2-db4c-4bdf-b64a-48da06d1345f"
    },
    {
        "author": "釋正覺",
        "paragraphs": [
            "月犀得暈，霧豹養文。",
            "有通有變，或合或分。",
            "夜寒河濯斗，山潤石生雲。",
            "妙湛體前明歷歷，從交天下樂忻忻。"
        ],
        "title": "禪人并化主寫真求贊  其六五",
        "id": "e0a26a67-eb80-44d6-ab07-80c57ddd330b"
    },
    {
        "author": "釋正覺",
        "paragraphs": [
            "不寒不枯而秋頹，不浄不垢而春來。",
            "神虛而應，機發而回。",
            "分身慈氏，合掌善財。",
            "彈指作聲兮樓閣門開。",
            "身心清恬，面目冷嚴。",
            "煙巢寒翠棲鳥夢，風漪綠浄遊魚潛。",
            "蕩蕩兮眺聽自妙，閒閒兮聲色不黏。"
        ],
        "title": "禪人并化主寫真求贊  其六六",
        "id": "c1836b15-181d-488d-9390-eaa66f861291"
    },
    {
        "author": "釋正覺",
        "paragraphs": [
            "看看，氣味歷艱難。",
            "百城心膽老，三篾肚皮寬。",
            "秋晚長河淡，霜清北斗寒。",
            "哆哆和和兮休嫌冷語，點點閃閃兮定遭熱謾。"
        ],
        "title": "禪人并化主寫真求贊  其六七",
        "id": "d5ac86db-97d4-4769-817a-51d00bddff18"
    },
    {
        "author": "釋正覺",
        "paragraphs": [
            "霜縑寫病姿，寒木得春遲。",
            "山居自肯束三篾，塵立每煩顰兩眉。",
            "牛頭不懶，虎頭不癡，箇事十成還自知。",
            "飯塞饑腸衣補破，不妨唧溜出家兒。"
        ],
        "title": "禪人并化主寫真求贊  其六八",
        "id": "1babae48-92ef-4f50-b0e3-bbf5662978a7"
    },
    {
        "author": "釋正覺",
        "paragraphs": [
            "癯山早寒，老木先槁。",
            "心潛三界空，念動一塵眇。",
            "太虛誰與增添，萬像何曾欠少。",
            "止猶谷神唯自知，肯把閒身相攪擾。"
        ],
        "title": "禪人并化主寫真求贊  其六九",
        "id": "b37fc688-bd46-45ba-ada9-ab1fb8e64bd3"
    },
    {
        "author": "釋正覺",
        "paragraphs": [
            "無像而像，有許模樣。",
            "不真而真，只箇形神。",
            "豁清也千巖萬壑而秋，光麗也諸塵百草而春。",
            "恁麽來兮，處處相親。"
        ],
        "title": "禪人并化主寫真求贊  其七○",
        "id": "b6844fca-b4af-40e9-ab4a-ffa922b0322b"
    },
    {
        "author": "釋正覺",
        "paragraphs": [
            "默默而知，靈靈者誰。",
            "無像而獨存鼻孔，有句處不挂唇皮。",
            "夜冷星河闊，霜清斗柄垂。",
            "從緣應世也，恰恰相隨。"
        ],
        "title": "禪人并化主寫真求贊  其七一",
        "id": "173a0f7c-846e-4fc0-a211-28cdaf9df3d4"
    },
    {
        "author": "釋正覺",
        "paragraphs": [
            "山林眉目，水月身心。",
            "雪何早而古巖稜，秋似先而寒潭深。",
            "機頭錦緒，線尾金針。",
            "誰云道大兮自有知音。"
        ],
        "title": "禪人并化主寫真求贊  其七二",
        "id": "8583a299-a116-4f04-9e79-905c509b8c0b"
    },
    {
        "author": "釋正覺",
        "paragraphs": [
            "神靜氣清，心空眼明。",
            "諸塵中豁落，萬像裏崢嶸。",
            "去而隨，來而迎。",
            "三世豎，十方橫。",
            "風吹便倒須相信，恰恰誰曾與物爭。"
        ],
        "title": "禪人并化主寫真求贊  其七三",
        "id": "4944feb3-9a73-464b-bbb7-c736a5904cc6"
    },
    {
        "author": "釋正覺",
        "paragraphs": [
            "鬚髮衰白，雪點寒林。",
            "眉目冷青，秋生古澗。",
            "應之有餘，用之何限。",
            "風浪不管兮閑似浮鷗，水天相連兮遠隨歸雁。"
        ],
        "title": "禪人并化主寫真求贊  其七四",
        "id": "9043c34a-588f-4cf5-92f5-83f017feef99"
    },
    {
        "author": "釋正覺",
        "paragraphs": [
            "拙口默默，閒身寥寥。",
            "去住妙提其印，死生誰與同條。",
            "捋鬚黄檗，奪杖芭蕉。",
            "十方三世兮，一句全超。"
        ],
        "title": "禪人并化主寫真求贊  其七五",
        "id": "7c28742a-b12b-444f-b856-cd5b7ec3beb9"
    },
    {
        "author": "釋正覺",
        "paragraphs": [
            "傳之失真，體之而神。",
            "明白智圓而有照，清虛理極而無身。",
            "心萌法法，影落塵塵，一段精光華上春。"
        ],
        "title": "禪人并化主寫真求贊  其七六",
        "id": "e044e93a-8cc1-466b-9d57-83bbd5b3060e"
    },
    {
        "author": "釋正覺",
        "paragraphs": [
            "是真是假，誰相描畫。",
            "似我似誰，莫入思惟。",
            "地方成矩，天圓自規。",
            "三界更無些法剩，一身還與十方宜。",
            "眉目炯炯，鬚髮蒼蒼。",
            "疏林霑野雪，古澗湛秋光。",
            "錦縫誰分梭路細，針關初透線芒長。",
            "鶴夢未曉，鳥行無章。",
            "平買平賣兮，還他當行。"
        ],
        "title": "禪人并化主寫真求贊  其七七",
        "id": "f84eb47b-3048-4127-89ab-ccba57260c65"
    },
    {
        "author": "釋正覺",
        "paragraphs": [
            "深默而耀，至虛而靈。",
            "我亡黑白，誰爲丹青。",
            "一點落機紐，萬緣分化形。",
            "月下水而明潔，雲出岫而輕盈。",
            "善應無方果如此，這回隨處立門庭。"
        ],
        "title": "禪人并化主寫真求贊  其七八",
        "id": "53d27cbc-ac84-407c-aa1f-becb108e3225"
    },
    {
        "author": "釋正覺",
        "paragraphs": [
            "兀兀之姿，拙鈍之師。",
            "靜而亡像，動不知時。",
            "有口要挂壁，無機不度絲。",
            "秋氣清而星河淡淡，天宇闊而夜斗垂垂。",
            "是箇面目兮，與你相隨。"
        ],
        "title": "禪人并化主寫真求贊  其七九",
        "id": "2a79001d-8eb7-4766-aa33-b56c0bf839f7"
    },
    {
        "author": "釋正覺",
        "paragraphs": [
            "氣清山秋，用光月浮。",
            "一無所寄，六不得收。",
            "任騰騰而異類，活鱍鱍而隨流。",
            "天上天下，雲水自由。"
        ],
        "title": "禪人并化主寫真求贊  其八○",
        "id": "be856b82-3d31-4390-9873-d48a5632bc6c"
    },
    {
        "author": "釋正覺",
        "paragraphs": [
            "孤身雲閒，老髮雪白。",
            "叢林眼孔清，河漢口門窄。",
            "應時誰外諸緣，轉處自消一色。",
            "崢嶸萬像森羅，向道與他平出。"
        ],
        "title": "禪人并化主寫真求贊  其八一",
        "id": "a25e1601-b9ed-43c5-9560-1ac8c52f625a"
    },
    {
        "author": "釋正覺",
        "paragraphs": [
            "赤肉鑿竅，乾骨裹皮。",
            "自然無我，你道是誰。",
            "雙瞳秋點點，兩鬢雪絲絲。",
            "筇倚床頭不去諸方行脚，口挂壁上欲學古人住持。",
            "淵默有句，真得無師。",
            "崖蜂春採薝蔔華，海鳥夢卧珊瑚枝。"
        ],
        "title": "禪人并化主寫真求贊  其八二",
        "id": "7cc1289d-feca-4b74-a337-4042c72b058b"
    },
    {
        "author": "釋正覺",
        "paragraphs": [
            "歲寒之姿，衰髮絲絲。",
            "明白之傳，湛存綿綿。",
            "秋空霽而天連水遠，夜色冷而河橫斗旋。",
            "平買平賣兮將高就下，中規中矩兮隨方逐圓。"
        ],
        "title": "禪人并化主寫真求贊  其八三",
        "id": "354d337c-b670-4dbb-8c68-43928fd25956"
    },
    {
        "author": "釋正覺",
        "paragraphs": [
            "像兮非真，真兮非像。",
            "妙明四大之前，自出諸緣之上。",
            "不把一字之心傳，有吞百川之器量。",
            "隨方普應而不虧，的的夜光而在掌。"
        ],
        "title": "禪人并化主寫真求贊  其八四",
        "id": "4cf4a21a-f17b-4fa8-b6cb-d0c3bb40039e"
    },
    {
        "author": "釋正覺",
        "paragraphs": [
            "默默家風，如如規矩。",
            "妙不可以言傳，真不可以相取。",
            "明白月壺，廓清天宇。",
            "物我情忘兮誰分爾汝。"
        ],
        "title": "禪人并化主寫真求贊  其八五",
        "id": "dfd6a7d4-2b00-4992-97f3-67d00682f72c"
    },
    {
        "author": "釋正覺",
        "paragraphs": [
            "智須轉色，浄還發光。",
            "活眼唯自照，喜眉爲誰揚。",
            "巍巍堂堂，煒煒煌煌，莫道儂家兮觸事面牆。"
        ],
        "title": "禪人并化主寫真求贊  其八六",
        "id": "6301e458-c23f-475b-ab4e-a4b8664c985e"
    },
    {
        "author": "釋正覺",
        "paragraphs": [
            "浄智而昭昭，體空而寥寥。",
            "天心河淡月欲下，松頂雪寒春未消。",
            "三世遷流兮彈指可斷，萬年長久兮一念全超。",
            "恁麽來也，順風上潮。"
        ],
        "title": "禪人并化主寫真求贊  其八七",
        "id": "62eedbeb-e434-4649-8b49-9167a95fd5c8"
    },
    {
        "author": "釋正覺",
        "paragraphs": [
            "山之寒兮带雪，水之清兮含月。",
            "默而靈兮卓卓妙存，靜而應兮塵塵光發，徹見離微兮任出任沒。"
        ],
        "title": "禪人并化主寫真求贊  其八八",
        "id": "b2e868e1-0a2e-493d-b2b0-18b736fe2374"
    },
    {
        "author": "釋正覺",
        "paragraphs": [
            "赤肉一團，疏通數竅。",
            "惟色惟聲，乃聽乃眺。",
            "不借應而即真，不外虛而常照。",
            "長時默坐亡世機，萬里青天絕飛鳥。",
            "謂爾畫工，那得其妙。"
        ],
        "title": "禪人并化主寫真求贊  其八九",
        "id": "ce98dc2a-39f6-4c84-81db-50286e29ac76"
    },
    {
        "author": "釋正覺",
        "paragraphs": [
            "心得而真，物應而神。",
            "幻住三昧，覺了諸塵。",
            "灑灑落落不共法，浩浩蕩蕩無邊身。",
            "明明白白隨流月，葉葉華華到處春。"
        ],
        "title": "禪人并化主寫真求贊  其九○",
        "id": "47f8226c-5bd1-4d07-8988-bbc06834910d"
    },
    {
        "author": "釋正覺",
        "paragraphs": [
            "情謂之外兮言路那通，形殻之外兮模畫那同。",
            "一方明有月，萬簌嘯而風。",
            "其應而妙，其用而沖。",
            "圖星之拱兮周羅而北，流水之向兮曲折而東。"
        ],
        "title": "禪人并化主寫真求贊  其九一",
        "id": "212e6325-9337-44c5-997e-0fd3ea4560ce"
    },
    {
        "author": "釋正覺",
        "paragraphs": [
            "木石形骸，冰雪肝膽。",
            "一點妙難名，十方機未感。",
            "寒林摇落兮誰捋老虎之鬚，滄海潮乾兮誰探老驪之頷。",
            "默默湛存，昭昭元鑒。",
            "發用也連乾斷坤，緣應也明離暗坎。"
        ],
        "title": "禪人并化主寫真求贊  其九二",
        "id": "552ca626-aee8-4a7b-b9c1-4beb5d4c9123"
    },
    {
        "author": "釋正覺",
        "paragraphs": [
            "寒箸蒼山之骨，雪壓老松之顛。",
            "形氣清而有像，心跡泯而亡緣。",
            "諸塵不受，一印周旋。",
            "大大小小兮方方圓圓。",
            "神觀湛湛，和氣津津。",
            "玉澗流月，瓊林發春。",
            "恰恰相融也何此何彼，堂堂不在也奪境奪人。"
        ],
        "title": "禪人并化主寫真求贊  其九三",
        "id": "58ccc84e-66e8-4ba7-8853-ce51419503e3"
    },
    {
        "author": "釋正覺",
        "paragraphs": [
            "心空月高，髮白雪饒。",
            "氣吞百川兮其口如海，浪卷萬里兮其舌翻潮。",
            "一句直指，三乘獨超。",
            "忽雷破蟄起平地，赤脚踏虹登九霄。",
            "影草笑無術，爛柯知有樵。"
        ],
        "title": "禪人并化主寫真求贊  其九四",
        "id": "01eff200-d84c-41a2-82e1-09b21b1c4d44"
    },
    {
        "author": "釋正覺",
        "paragraphs": [
            "眉目十分，精神一段。",
            "巖高雪釋遲，木老春來緩。",
            "古澗明月賓，青山白雲伴。",
            "借光何處不分身，剎剎塵塵誰解喚。"
        ],
        "title": "禪人并化主寫真求贊  其九五",
        "id": "63993f2c-079e-41aa-b7b3-fdfba7a14134"
    },
    {
        "author": "釋正覺",
        "paragraphs": [
            "默默有得，靈靈無依。",
            "妙窮出沒，照徹離微。",
            "萬像齊收一印，三昧遍在羣機。",
            "而今恁麽相隨去，終日如愚不我違。"
        ],
        "title": "禪人并化主寫真求贊  其九六",
        "id": "2c27f04a-90c5-4fba-8023-654a287c55b9"
    },
    {
        "author": "釋正覺",
        "paragraphs": [
            "肅蕭而秋，萬化潛收。",
            "英英而春，羣彙舒伸。",
            "天地之間誰造物，樞機之發是何人。"
        ],
        "title": "禪人并化主寫真求贊  其九七",
        "id": "6d5c2654-1a8e-438b-9d5f-4a0810aa3684"
    },
    {
        "author": "釋正覺",
        "paragraphs": [
            "八字眉低，四方口闊。",
            "髮色松雪寒，目光巖電爍。",
            "橐籥之空，樞機之活。",
            "其間勿你安排，裏許是誰造作。",
            "影草不彰兮妙觸無瘢，沒身不殆兮長生有藥。"
        ],
        "title": "禪人并化主寫真求贊  其九八",
        "id": "b1bd4c04-c0f6-4b82-aea4-e4beb5898b4e"
    },
    {
        "author": "釋正覺",
        "paragraphs": [
            "凄然而秋，眼冷心休。",
            "溫然而春，口笑眉伸。",
            "了了無分別智，恢恢不思議仁。",
            "亡機返朴，得用還淳。",
            "圖畫之巧，那有其神。"
        ],
        "title": "禪人并化主寫真求贊  其九九",
        "id": "414e2291-eab6-4afa-be2a-772c10937f27"
    },
    {
        "author": "釋正覺",
        "paragraphs": [
            "秋入眼角，春生鼻筒。",
            "鉗鎚堅外，橐籥虛中。",
            "世機抱甕之拙，道用斲輪之工。",
            "蜂採華房兮蠟脾釀蜜，犀酣桂轂兮兔鼻流通。"
        ],
        "title": "禪人并化主寫真求贊  其一○○",
        "id": "1855607a-58f6-4e63-b99b-fe6ab4d44082"
    },
    {
        "author": "釋正覺",
        "paragraphs": [
            "萎萎羸羸，跛跛挈挈。",
            "用綿綿而雲行，機歷歷而電掣。",
            "有時緘口銜枚，也學住山束篾。",
            "生兮不生，滅兮不滅。",
            "秋水之月兮，春山之雪。"
        ],
        "title": "禪人并化主寫真求贊  其一○一",
        "id": "01ae6cdb-1285-47f4-b117-49ad5ddedacf"
    },
    {
        "author": "釋正覺",
        "paragraphs": [
            "身心自然，松石亡年。",
            "春雲閒似鶴，秋水遠連天。",
            "虛能外應，默守家傳。",
            "東西南北，一等周旋。"
        ],
        "title": "禪人并化主寫真求贊  其一○二",
        "id": "9978148d-63b0-4186-98af-c3914f2d510d"
    },
    {
        "author": "釋正覺",
        "paragraphs": [
            "赤肉一塊，臭膿一袋。",
            "何物著乎中，有應發於外。",
            "妙入羣機兮成三昧，箇時撒手斷崖前，方見渾侖撲不碎。"
        ],
        "title": "禪人并化主寫真求贊  其一○三",
        "id": "d43c4324-ecc0-43d7-9223-569dca1831f1"
    },
    {
        "author": "釋正覺",
        "paragraphs": [
            "教示無轍迹，贊之絕涯岸。",
            "纔發名言，便成形段。",
            "月蘆混處鳴鷗，天水連時沒雁。",
            "而今對現十成，向道只得一半。"
        ],
        "title": "禪人并化主寫真求贊  其一○四",
        "id": "3125c1cf-0fa5-4f85-93ca-1acb3ed81e14"
    },
    {
        "author": "釋正覺",
        "paragraphs": [
            "清白而遊，江湖風月之秋。",
            "變態而神，雲煙草木之春。",
            "體之而真，用之而淳。",
            "非佛非祖而能佛能祖，非天非人而能天能人。"
        ],
        "title": "禪人并化主寫真求贊  其一○五",
        "id": "2f5594f1-207c-4784-927c-b83923eda565"
    },
    {
        "author": "釋正覺",
        "paragraphs": [
            "四大無埃，五藴外來。",
            "智慧尚歸父，因緣初不媒。",
            "西山寒月下，東海夜潮回。",
            "一一根塵妙觸事，千千手眼隨宜開。",
            "衆生世界了如幻，影像那涴吾靈臺。"
        ],
        "title": "禪人并化主寫真求贊  其一○六",
        "id": "f76f092d-dffe-43a5-88ed-dbd207d0c8f1"
    },
    {
        "author": "釋正覺",
        "paragraphs": [
            "看看，心空骨寒槁木暖，未發髑髏津瀝乾。",
            "秋入眼角，春生鼻端。",
            "相呼相喚知音會，爲我門前倒剎竿。"
        ],
        "title": "禪人并化主寫真求贊  其一○七",
        "id": "77167686-6819-4e1a-a1c3-30ad01dd378a"
    },
    {
        "author": "釋正覺",
        "paragraphs": [
            "箇是何人，氣清骨貧。",
            "煙霞面目，丘壑精神。",
            "二儀自然一體，萬像況與同塵。",
            "床上全威白額虎，鈎頭可意赤稍鱗。"
        ],
        "title": "禪人并化主寫真求贊  其一○八",
        "id": "0c6f949e-9bb8-4c05-9950-006a98bfc595"
    },
    {
        "author": "釋正覺",
        "paragraphs": [
            "你是何人，緇衣裹身。",
            "靜住天無四壁，機回月带重輪。",
            "夢蝶境中閒有趣，露蟬胸次浄無塵。",
            "相隨化事入廛井，百草頭上風煙春。"
        ],
        "title": "禪人并化主寫真求贊  其一○九",
        "id": "e4210e98-2120-4284-99d7-fb29db8b80eb"
    },
    {
        "author": "釋正覺",
        "paragraphs": [
            "貌古而孤，氣清而癯。",
            "秋生林壑，月在江湖。",
            "見道之體盈而虛，隨世之用有而無。",
            "佛佛祖祖，只箇規模。"
        ],
        "title": "禪人并化主寫真求贊  其一一○",
        "id": "79bc858d-e2df-4af0-bed8-293f9583ce72"
    },
    {
        "author": "釋正覺",
        "paragraphs": [
            "靜而純，湛而存。",
            "海日珊瑚樹，巖松琥珀根。",
            "家風傳父祖，事業付兒孫。",
            "回途妙觸了機用，箇是百千三昧門。"
        ],
        "title": "禪人并化主寫真求贊  其一一一",
        "id": "a810456c-4dd6-4b4d-a2fe-16ec88fbdcee"
    },
    {
        "author": "釋正覺",
        "paragraphs": [
            "寒林氣清，晚浦潮平。",
            "自由之像，相隨而名。",
            "孤藤拳脫略，三篾肚膨亨。",
            "鬧市誰嫌機用熟，叢林人道飽參生。"
        ],
        "title": "禪人并化主寫真求贊  其一一二",
        "id": "206279c8-d2ed-4672-8fca-2e174b77486a"
    },
    {
        "author": "釋正覺",
        "paragraphs": [
            "清白傳家，湛存授手。",
            "木落風高，水明月晝。",
            "雙瞳冷用眉，片舌閑摇口。",
            "宗通也洞水逆流，孝滿也曹山顛酒。"
        ],
        "title": "禪人并化主寫真求贊  其一一三",
        "id": "4c02bbe9-9188-4d8c-a002-d91d757c6504"
    },
    {
        "author": "釋正覺",
        "paragraphs": [
            "寒雪覆顛，閑雲擁肩。",
            "動隨爾後，靜住其前。",
            "百草頭邊老僧句，千華臺上古佛禪。",
            "法法出礙，心心密傳。",
            "百戰之瘡兮風雨瘢痒，九野之耕兮泥水領穿。"
        ],
        "title": "禪人并化主寫真求贊  其一一四",
        "id": "f5b20ca5-f04f-40be-a7d9-56407a47a00a"
    },
    {
        "author": "釋正覺",
        "paragraphs": [
            "體之湛存，潮縮海門。",
            "用之亡痕，春入華根。",
            "光明射珊瑚之魂，波瀾派崑崙之源。",
            "影動非幡，聲揚度垣。",
            "靜以應繁，沖以待喧。",
            "騏驥之姿，千里之奔。",
            "雲夢之量，八九之吞。",
            "斲輪之工兮擬誰授克家之學，抱甕之朴兮將自灌丈人之園。"
        ],
        "title": "禪人并化主寫真求贊  其一一五",
        "id": "70eaf37a-6c89-4429-bd0d-9d3492e45c79"
    },
    {
        "author": "釋正覺",
        "paragraphs": [
            "歲寒之容，高巖雪松。",
            "清白之胸，冷月霜鐘。",
            "種田博飯，地藏之春農。",
            "明鏡非臺，黄梅之夜舂。",
            "百草頭上閑和尚，而今何處不相逢。"
        ],
        "title": "禪人并化主寫真求贊  其一一六",
        "id": "f5341734-693f-4a0c-8f94-1f5912ddc33b"
    },
    {
        "author": "釋正覺",
        "paragraphs": [
            "本體無生，諸塵幻成。",
            "白髮雪漫頂，青瞳秋在泓。",
            "妙觸出礙，機用超情。",
            "珠走不留影，谷虛還應聲。",
            "默默坐寒唯自照，天無四壁月三更。"
        ],
        "title": "禪人并化主寫真求贊  其一一七",
        "id": "d169cb1c-4c99-4ab0-a575-36708b07a0bb"
    },
    {
        "author": "釋正覺",
        "paragraphs": [
            "神定氣平，心空智明。",
            "其機靜而自應，其用虛而不盈。",
            "寒潭月落，霽夜河橫。",
            "紹了亡祖位，借功成佛名。",
            "建立因緣皆爾爾，剎塵世界與衆生。"
        ],
        "title": "禪人并化主寫真求贊  其一一八",
        "id": "b242453c-bf30-46e3-a2a5-073cd1f31e9a"
    },
    {
        "author": "釋正覺",
        "paragraphs": [
            "蟄梭未飛，肌膚不把。",
            "老虎似衰，眼力猶威。",
            "頭鬚霜雪塢，舌頰風雷機。",
            "氣爽秋高河漢闊，霽寒夜永斗牛輝。",
            "陰陽爻象，天地範圍。",
            "借伴來也，相逢庶幾。"
        ],
        "title": "禪人并化主寫真求贊  其一一九",
        "id": "d07f3bdf-18f0-44be-9302-92936c372ddf"
    },
    {
        "author": "釋正覺",
        "paragraphs": [
            "二儀同根，萬物一源。",
            "機活靜樞之臼，象成玄牝之門。",
            "幽而不昏，湛而若存。",
            "用妙觸而出礙，體至虛而無痕。",
            "車轍出門而合度，桃李成蹊而不言。"
        ],
        "title": "禪人并化主寫真求贊  其一二○",
        "id": "e5a95517-1724-4442-89a9-36cbde898900"
    },
    {
        "author": "釋正覺",
        "paragraphs": [
            "枯木之春，蟠桃之辰。",
            "自然時節，不費精神。",
            "啐啄丹山之鳳窟，游躍桃華之龍津。",
            "一機歷歷，三昧塵塵。",
            "眼中之物物中眼，身裏出門門裏身。"
        ],
        "title": "禪人并化主寫真求贊  其一二一",
        "id": "7d8bbae6-43ea-44c9-8f0d-d65707bed650"
    },
    {
        "author": "釋正覺",
        "paragraphs": [
            "疏豁性情，谷虛而不盈。",
            "舒散胸膚，冰渙而不凝。",
            "恁麽來也，觸處相應。"
        ],
        "title": "禪人并化主寫真求贊  其一二二",
        "id": "b635418a-55e1-4152-a324-daaa2ec13dd4"
    },
    {
        "author": "釋正覺",
        "paragraphs": [
            "錦雲晚晴，璧月夜明。",
            "妙心無住住，幻事不生生。",
            "天際冥冥雁字沒，潮痕灧灧鯨波平。"
        ],
        "title": "禪人并化主寫真求贊  其一二三",
        "id": "f5fadb31-0b62-4833-bd21-e215f892bd08"
    },
    {
        "author": "釋正覺",
        "paragraphs": [
            "靜復湛存，潮退珊瑚之根。",
            "智隨用奔，派發崑崙之源。",
            "光風草木獻春像，霽夜魚龍吞月魂。"
        ],
        "title": "禪人并化主寫真求贊  其一二四",
        "id": "1cde34e6-7928-45c1-8671-4ad908374d7a"
    },
    {
        "author": "釋正覺",
        "paragraphs": [
            "山向嶽奔，川趨海吞。",
            "船浮水柔有力，雁沒煙冷無痕。",
            "二三四七，傳持之句。",
            "百千萬億，變化之門。",
            "招手授手，知恩報恩。"
        ],
        "title": "禪人并化主寫真求贊  其一二五",
        "id": "7bef07e2-87bd-40d0-b350-0be93d1bdf49"
    },
    {
        "author": "釋正覺",
        "paragraphs": [
            "孤節老全，叢林歲寒。",
            "機用千變，時事百難。",
            "玉經火而愈潤，蓮秀水而常乾。",
            "牛頭之懶口挂壁，麈尾之辯舌翻瀾。",
            "觸事出礙兮虛空揮劍，衆影不黏兮明珠走盤。"
        ],
        "title": "禪人并化主寫真求贊  其一二六",
        "id": "c7db287f-53ac-4631-86da-3b26684c017e"
    },
    {
        "author": "釋正覺",
        "paragraphs": [
            "老節疏蹤，傲雪之松。",
            "真智證理，吟雲之龍。",
            "飽叢林而彭亨肚，善知識而隗磊胸。",
            "春成萬物兮平等無像，海吞百川兮自然有容。"
        ],
        "title": "禪人并化主寫真求贊  其一二七",
        "id": "4baa83a9-75db-4d93-a261-d03e36ef544f"
    },
    {
        "author": "釋正覺",
        "paragraphs": [
            "智靜用沖，道明體空。",
            "清白轉色，幽微借功。",
            "一乘句裏那回互，百草頭上還疏通。",
            "虎頭之顧，牛頭之融。",
            "且癡且懶，不謀而同。"
        ],
        "title": "禪人并化主寫真求贊  其一二八",
        "id": "23bc6e19-84fa-4204-ae9e-4fffb20f1227"
    },
    {
        "author": "釋正覺",
        "paragraphs": [
            "江湖之秋，清入雙眸。",
            "草木之春，溫生兩唇。",
            "髑髏眉底自照眼，赤肉團上無位人。",
            "門門得用，薄藝隨身。"
        ],
        "title": "禪人并化主寫真求贊  其一二九",
        "id": "e7a4ee9f-71b4-4d43-a5cf-161e99ffb0f5"
    },
    {
        "author": "釋正覺",
        "paragraphs": [
            "觀身因緣，芭蕉不堅。",
            "悟世幻化，木槿之謝。",
            "舒叢林之氣兮時節長春，分密室之燈兮光明不夜。",
            "應物現形，見聞閑暇。"
        ],
        "title": "禪人并化主寫真求贊  其一三○",
        "id": "c8788aff-8100-46d5-b717-55c39455fce0"
    },
    {
        "author": "釋正覺",
        "paragraphs": [
            "節稜稜而老松之孤，心空空兮脩竹之癯。",
            "雪霜之氣，丘壑之軀。",
            "雲水之去就，叢林之典模。",
            "放開來底，相識也無。"
        ],
        "title": "禪人并化主寫真求贊  其一三一",
        "id": "524afefd-bf4b-4655-9c69-121ca0c6e7e3"
    },
    {
        "author": "釋正覺",
        "paragraphs": [
            "餘雲消於霽虛，片月上於秋壺。",
            "光清岩壑，影現江湖。",
            "類中之異，物中之珠。",
            "虎生三日食牛氣，馬走千里隨母駒。",
            "賞音有以，德隣不孤。"
        ],
        "title": "禪人并化主寫真求贊  其一三二",
        "id": "9c26d2f6-0392-4f9e-9bca-e51208f39715"
    },
    {
        "author": "釋正覺",
        "paragraphs": [
            "虛空之身兮遍十方，古佛之心兮踰三光。",
            "得之而藏，兀然如秋兮百念自凉。",
            "用之而芳，粲然如春兮萬像成章。",
            "德形外徼，道在中央。"
        ],
        "title": "禪人并化主寫真求贊  其一三三",
        "id": "8bba6a00-b6ed-438c-bb01-630a78a9d914"
    },
    {
        "author": "釋正覺",
        "paragraphs": [
            "剎剎塵塵，隨應現身。",
            "百川之月，百華之春。",
            "阿你隨宜手眼快，更誰敢議骨頭貧。",
            "道交德隣，主主賓賓。"
        ],
        "title": "禪人并化主寫真求贊  其一三四",
        "id": "71a8f8dc-422a-4576-932e-126be210d575"
    },
    {
        "author": "釋正覺",
        "paragraphs": [
            "三世混融，據本來而合同。",
            "六門變通，在今日而亡功。",
            "下錢胡餅案，放手饅頭籠。",
            "南山起雲兮北山下雨，古佛露柱兮互換家風。"
        ],
        "title": "禪人并化主寫真求贊  其一三五",
        "id": "1e37f2a8-0f98-4cb4-b02b-99bef5d4f243"
    },
    {
        "author": "釋正覺",
        "paragraphs": [
            "寒雪一顛，秋雲半肩。",
            "淵默曲木，月行霽天。",
            "轉功能就位，借伴還入廛。",
            "機用也離虛坎實，變通也坤斷乾連。"
        ],
        "title": "禪人并化主寫真求贊  其一三六",
        "id": "1f2b2ea1-e0c7-4cb7-84d5-c14a332ddee8"
    },
    {
        "author": "釋正覺",
        "paragraphs": [
            "無明而明，無生而生。",
            "靜樞機活，玄牝象成。",
            "隨緣百億縱橫用，妙觸門門出礙情。"
        ],
        "title": "禪人并化主寫真求贊  其一三七",
        "id": "19c637b5-ad50-4f6c-b00a-9c29bc67828b"
    },
    {
        "author": "釋正覺",
        "paragraphs": [
            "從身出門，即物契神。",
            "一機歷歷，三昧塵塵。",
            "逢場且了遊戲事，向道非無幻化人。"
        ],
        "title": "禪人并化主寫真求贊  其一三八",
        "id": "d669e57a-c948-4288-b3bb-6a21b72ff6d0"
    },
    {
        "author": "釋正覺",
        "paragraphs": [
            "心空觀身，眼冷對塵。",
            "本來無物，幻起成春。",
            "動若行雲而應，止猶虛谷而神。",
            "門門隨事得三昧，機用縱橫不倩人。"
        ],
        "title": "禪人并化主寫真求贊  其一三九",
        "id": "4037daa7-46d9-4a3c-a5c6-51518931b18a"
    },
    {
        "author": "釋正覺",
        "paragraphs": [
            "秋山癯而清，秋水瘦而浄。",
            "萬法自齊觀，一音還普應。",
            "方圓之器著虛空，隨來隨與無餘剩。"
        ],
        "title": "禪人并化主寫真求贊  其一四○",
        "id": "37290344-cd71-4866-831f-ab0dbc58c149"
    },
    {
        "author": "釋正覺",
        "paragraphs": [
            "寒巖著雪，老木含春。",
            "獨靈空劫眼，不礙肉團身。",
            "枯禪三椽兮自守其默，豁浄四壁兮誰管其貧，森羅萬像兮根根塵塵。"
        ],
        "title": "禪人并化主寫真求贊  其一四一",
        "id": "e3ef1636-0e1e-4dbb-b54a-d33d211a7d77"
    },
    {
        "author": "釋正覺",
        "paragraphs": [
            "山秋而癯，水秋而浄。",
            "得丘壑偃蹇之姿，賦猿鳥超摇之性。",
            "離微徹見根，動靜該聽瑩。",
            "提來萬法上看，更沒一絲頭剩。"
        ],
        "title": "禪人并化主寫真求贊  其一四二",
        "id": "a27439a0-ed60-4db8-a324-024f1ce9cb8a"
    },
    {
        "author": "釋正覺",
        "paragraphs": [
            "性不疏通，機不捷敏。",
            "頹慵陋見聞，急快失容忍。",
            "一默清秋兮芙蓉華開，萬態浩春兮葛藤蔓引。"
        ],
        "title": "禪人并化主寫真求贊  其一四三",
        "id": "aab7e682-2b75-419f-8e24-92cd55ec4784"
    },
    {
        "author": "釋正覺",
        "paragraphs": [
            "鬚髮滄浪，形容寒瘠。",
            "春林带雪痕，雲山染秋色。",
            "光明一點兮蚌有藴於月華，清浄八絃兮鳥不飛而天碧。"
        ],
        "title": "禪人并化主寫真求贊  其一四四",
        "id": "caab6780-5286-4a7d-a947-86b770488edd"
    },
    {
        "author": "釋正覺",
        "paragraphs": [
            "其來何從，雲起孤峰。",
            "其去何詣，月落寒水。",
            "而今處處相隨行，的的渾身是眼睛。",
            "萬像森羅互爲用，不許蠅泥黏鼻孔。"
        ],
        "title": "禪人并化主寫真求贊  其一四五",
        "id": "92903e97-71c9-4201-bdc8-2f4b3525b8ef"
    },
    {
        "author": "釋正覺",
        "paragraphs": [
            "如珪如璧，雕文喪德。",
            "如雲如石，堅潤是式。",
            "蒼竹無心歲寒色，老松有傲霜雪力。",
            "照破諸緣兮，兩眼如漆。"
        ],
        "title": "禪人并化主寫真求贊  其一四六",
        "id": "a84e4d36-b752-44f6-8c87-469bb07fb829"
    },
    {
        "author": "釋正覺",
        "paragraphs": [
            "氣宇豁落，精神蕭散。",
            "塵劫坐空，世緣居簡。",
            "閒閒淡淡枯木雲，瀝瀝漉漉通身眼。",
            "森羅萬像同條，莫道箇人檐板。"
        ],
        "title": "禪人并化主寫真求贊  其一四七",
        "id": "bbe5561c-2308-4602-a6b3-d0d4ef18e58c"
    },
    {
        "author": "釋正覺",
        "paragraphs": [
            "山寒露風稜，水瘦褪沙痕。",
            "劫空須到底，用妙不循根。",
            "宗派誰傳衣鉢，他家自有兒孫。"
        ],
        "title": "禪人并化主寫真求贊  其一四八",
        "id": "64540700-0786-4cc6-b5f4-bb3542cfdf46"
    },
    {
        "author": "釋正覺",
        "paragraphs": [
            "清若松篁雪，虛明河漢秋。",
            "深心老節歲寒事，穩放胡床默默遊。"
        ],
        "title": "禪人并化主寫真求贊  其一四九",
        "id": "cf183b4e-adf7-4d02-b8ec-931c5d942309"
    },
    {
        "author": "釋正覺",
        "paragraphs": [
            "寒山骨瘦，雪林氣清。",
            "萬機寖削，一點光明。",
            "其靈不可像，其妙不可名。",
            "默倚蒲團坐終日，你道何時不太平。"
        ],
        "title": "禪人并化主寫真求贊  其一五○",
        "id": "5d37869b-cff5-4364-9256-0543eef48549"
    },
    {
        "author": "釋正覺",
        "paragraphs": [
            "一片閒心，十方充塞。",
            "春律行兮發華，秋風歛兮落木。",
            "誰調誰牧，不傷不觸。",
            "萬像同放光明，太虛了無稜骨。",
            "中規矩兮，東西南北。"
        ],
        "title": "禪人并化主寫真求贊  其一五一",
        "id": "7833f744-fb0e-4369-8caf-bfb5d3b6f373"
    },
    {
        "author": "釋正覺",
        "paragraphs": [
            "眉目古澗秋，鬚髮寒巖雪。",
            "去就叢林出身，觸動葛藤生舌。",
            "揚拂握拳，破關擊節。",
            "霧變豹而草木光，雷趁蛟而山石裂。"
        ],
        "title": "禪人并化主寫真求贊  其一五二",
        "id": "43008001-f281-4406-9822-fa9b53b5b00c"
    },
    {
        "author": "釋正覺",
        "paragraphs": [
            "輕重之衡，妍媸之鑒。",
            "堂堂類而莫齊，的的混而不濫。",
            "身世閑閑，情田淡淡。",
            "秋水澄澄，江鷗泛泛。",
            "一點徹底兮叢林淵源，萬化夤緣兮葛藤枝蔓。"
        ],
        "title": "禪人并化主寫真求贊  其一五三",
        "id": "ee30d634-4ad4-4b4a-a0fe-f7c226785a7a"
    },
    {
        "author": "釋正覺",
        "paragraphs": [
            "視物眼深，說禪口快。",
            "一點不著虛空，萬化誰分器界。",
            "應衆緣而閒六根，入諸塵而住三昧。",
            "其小無內，其大無外。"
        ],
        "title": "禪人并化主寫真求贊  其一五四",
        "id": "e44db142-a50b-4e04-8ade-5474ac26e791"
    },
    {
        "author": "釋正覺",
        "paragraphs": [
            "木老春何晚，山寒秋最先。",
            "淵默有佳處，湛存天地前。",
            "靜亡所住，動解隨緣。",
            "黄蘆淮上東西岸，明月渡頭南北船。"
        ],
        "title": "禪人并化主寫真求贊  其一五五",
        "id": "e7cb2f98-7443-4af9-9b2c-ead95457d104"
    },
    {
        "author": "釋正覺",
        "paragraphs": [
            "癯而且老，寒木未春。",
            "靜而愈明，古潭有月。",
            "天蒼蒼而無空無缺，雲閑閑而乍出乍沒。",
            "二儀同根，萬物一體，莫向諸緣分彼此。"
        ],
        "title": "禪人并化主寫真求贊  其一五六",
        "id": "e6c6f07f-91f0-4681-9a26-3e65db2d2baf"
    },
    {
        "author": "釋正覺",
        "paragraphs": [
            "眼深眉長，口闊面黄。",
            "秋月破夜色，古澗含秋光。",
            "念萌自得出沒像，功轉不落偏正方。",
            "拈起能來應機用，者回觸處露堂堂。"
        ],
        "title": "禪人并化主寫真求贊  其一五七",
        "id": "ac190855-205e-4b94-a14c-6f0393d7efdc"
    },
    {
        "author": "釋正覺",
        "paragraphs": [
            "默而不凝，照而不流。",
            "關捩虛而活，機輪轉處幽。",
            "閑雲淡而無雨，野水清而有秋。",
            "要將平等一如相，著在森羅萬像頭。"
        ],
        "title": "禪人并化主寫真求贊  其一五八",
        "id": "fb444c21-0179-43da-862a-0fece2a0b48f"
    },
    {
        "author": "釋正覺",
        "paragraphs": [
            "山肥擁雲，水明濯月。",
            "動隨偏正往來，靜見離微出沒。",
            "得萬像之根源，識諸緣之窠窟。",
            "相隨來也，不遺毫忽。"
        ],
        "title": "禪人并化主寫真求贊  其一五九",
        "id": "ddfecb82-b95a-4c07-8474-e1274b12cc8e"
    },
    {
        "author": "釋正覺",
        "paragraphs": [
            "額高聳骨，眼深藏神。",
            "諸緣㳷合，一默真醇。",
            "自得混成物我，誰能碎折根塵。",
            "不來而來不見見，會有知音彼上人。"
        ],
        "title": "禪人并化主寫真求贊  其一六○",
        "id": "d2677d21-df72-44a5-b4c5-2eed0eb05839"
    },
    {
        "author": "釋正覺",
        "paragraphs": [
            "白髮半山雪，青瞳兩眼秋。",
            "的的環中意，綿綿方外遊。",
            "虛空說法何須口，萬像森羅自點頭。"
        ],
        "title": "禪人并化主寫真求贊  其一六一",
        "id": "63d54d3b-a8ad-4e86-92cc-0e6e3b3452e4"
    },
    {
        "author": "釋正覺",
        "paragraphs": [
            "默默而遊，如如而說。",
            "魚行澗底秋，鶴夢松頭月。",
            "大智而愚兮，大巧而拙。"
        ],
        "title": "禪人并化主寫真求贊  其一六二",
        "id": "e09f5b10-791a-4d37-9050-bff99554e4fd"
    },
    {
        "author": "釋正覺",
        "paragraphs": [
            "顛毛如許白，面孔較些肥。",
            "寒松偃蹇兮雪在頂，枯山癯瘠兮春添衣。",
            "據床握杖，雷吼電飛。",
            "光痕已露也，是誰見幾。"
        ],
        "title": "禪人并化主寫真求贊  其一六三",
        "id": "477dfc91-bde0-44fc-a21b-65349f24d731"
    },
    {
        "author": "釋正覺",
        "paragraphs": [
            "鬚髮老白，眉目窮愁。",
            "六窗寒照雪，一點冷摩秋。",
            "乾處著脚，鬧裏刺頭。",
            "樞靜機活兮，全放全收。"
        ],
        "title": "禪人并化主寫真求贊  其一六四",
        "id": "8be493d7-deaf-4265-9296-34cae4c59720"
    },
    {
        "author": "釋正覺",
        "paragraphs": [
            "鼻似截筒長，目如點漆光。",
            "據床握拄杖，河漢夜來霜。",
            "雲山蒼蒼，水天茫茫。",
            "爍迦羅，眼三角。",
            "舜若多，身十方。"
        ],
        "title": "禪人并化主寫真求贊  其一六五",
        "id": "0d24fdff-0561-4ab2-b0ce-fe584e5f5a85"
    },
    {
        "author": "釋正覺",
        "paragraphs": [
            "面目風霜，身心春陽。",
            "用殺活之手段，整宗祖之紀綱。",
            "秋生野水魚潛穩，月在寒松鶴夢長。"
        ],
        "title": "禪人并化主寫真求贊  其一六六",
        "id": "d9ad4e8f-ec31-4e58-9c0b-bfe21259b1a8"
    },
    {
        "author": "釋正覺",
        "paragraphs": [
            "機鋒不敏，神觀不清。",
            "一點寒灰後，三乘熱椀鳴。",
            "歷代祖咽喉把定，十方心手段放行。",
            "春風剪剪兮，物像英英。"
        ],
        "title": "禪人并化主寫真求贊  其一六七",
        "id": "f757c9f6-0138-4e8c-ba5e-3ff5ddb2be9f"
    },
    {
        "author": "釋正覺",
        "paragraphs": [
            "緘默之妙，本光自照。",
            "鑑物之真，眼裏有筋。",
            "出氣之快，鼻頭有竅。",
            "見道之根，德象之要。",
            "處處相應兮，不餘不少。"
        ],
        "title": "禪人并化主寫真求贊  其一六八",
        "id": "6fe0d196-8561-47c2-ab18-093e2e3b0f50"
    },
    {
        "author": "釋正覺",
        "paragraphs": [
            "情態雲閒，身心月寒。",
            "鼻孔氣出快，髑髏津瀝乾。",
            "鱗龍遊躍兮雨翻雷吼，鯤鵬變化兮海運風摶。"
        ],
        "title": "禪人并化主寫真求贊  其一六九",
        "id": "909c9015-65e8-4955-9771-d27beb6fc143"
    },
    {
        "author": "釋正覺",
        "paragraphs": [
            "妙處難傳，明明像先。",
            "光凝雪月，秋連水天。",
            "百億分身隨應事，更嫌何處不周旋。"
        ],
        "title": "禪人并化主寫真求贊  其一七○",
        "id": "1c0fb5fd-63e9-4cdc-8bb2-422562dabc7f"
    },
    {
        "author": "釋正覺",
        "paragraphs": [
            "白髮寒巖雪，青眸古澗秋。",
            "身心明月磨田地，河漢清霜洗斗牛。",
            "識金鍮，用錐鈎，萬化區分拄杖頭。"
        ],
        "title": "禪人并化主寫真求贊  其一七一",
        "id": "2a31bc92-1da5-411b-a582-60e0c4ee1448"
    },
    {
        "author": "釋正覺",
        "paragraphs": [
            "靜據胡床，閒握柱杖。",
            "正念絕機絲，起家無伎倆。",
            "珠旋翡翠盤中，月在珊瑚枝上。"
        ],
        "title": "禪人并化主寫真求贊  其一七二",
        "id": "25fc3466-2f60-4b52-8c4d-bef3c6703a7b"
    },
    {
        "author": "釋正覺",
        "paragraphs": [
            "默時說，說時默。",
            "白雲無定心，青山有奇骨。",
            "半夜月移兮老兔推，百川潮落兮長鯨沒。"
        ],
        "title": "禪人并化主寫真求贊  其一七三",
        "id": "374c7e8a-16a4-4679-b538-0a18f8389be5"
    },
    {
        "author": "釋正覺",
        "paragraphs": [
            "箇住山人，平生慣貧。",
            "寒枯青嶂骨，閑淡白雲身。",
            "無影樹頭兮露鶴夢月，不萌枝上兮華蜂採春。"
        ],
        "title": "禪人并化主寫真求贊  其一七四",
        "id": "9d4d5910-d5a2-42c3-af7c-7868b253beba"
    },
    {
        "author": "釋正覺",
        "paragraphs": [
            "是箇人，欠精神。",
            "家風青天沒四壁，事業白雲閒一身。",
            "古澗之津，枯木之春。",
            "水曲折而歸大海，華次第而趁芳辰。"
        ],
        "title": "禪人并化主寫真求贊  其一七五",
        "id": "66515fce-f400-49af-97f9-0558b4d5e674"
    },
    {
        "author": "釋正覺",
        "paragraphs": [
            "默默而坐，佛祖勘破。",
            "水冷魚潛，天空鳥過。",
            "半夜失却牛，平明拾得火。",
            "乍卷乍舒兮，無可不可。"
        ],
        "title": "禪人并化主寫真求贊  其一七六",
        "id": "d6db5deb-f6be-4e05-a237-7d994bb63a43"
    },
    {
        "author": "釋正覺",
        "paragraphs": [
            "衲僧頂相，不可近向。",
            "俯而九淵之下，仰而重霄之上。",
            "以法界爲疆，以虛空爲量。",
            "鬧市裏釋提洹因，百草頭俱胝和尚。"
        ],
        "title": "禪人并化主寫真求贊  其一七七",
        "id": "d52f8978-0b67-4efb-8ca3-944643261bdb"
    },
    {
        "author": "釋正覺",
        "paragraphs": [
            "阿儂家風，至窮而通。",
            "豹變文而霧重，龍退骨而潭空。",
            "指南畫北，說西道東。",
            "點頭摇手，佯狂詐聾。"
        ],
        "title": "禪人并化主寫真求贊  其一七八",
        "id": "ab0cc878-81ec-4073-abbc-636598b42413"
    },
    {
        "author": "釋正覺",
        "paragraphs": [
            "顛毛衰白，眸子寒青。",
            "閑口能吞佛，虛空解講經。",
            "古鑑出匣，太阿發硎，放得無依用得靈。"
        ],
        "title": "禪人并化主寫真求贊  其一七九",
        "id": "ab9a91ba-2c6b-41c1-abf5-2ecc88eb6283"
    },
    {
        "author": "釋正覺",
        "paragraphs": [
            "應現般般，初無異端。",
            "春晝華麗，月明水寒。",
            "界方四稜榻地，珠圓一向走盤。",
            "呈似識與不識，請君急著眼看。"
        ],
        "title": "禪人并化主寫真求贊  其一八○",
        "id": "189b8b3a-1a1f-4354-967e-6bcd00523d68"
    },
    {
        "author": "釋正覺",
        "paragraphs": [
            "深深沉沉，心不見心。",
            "理亡出沒，妙超古今。",
            "錦機絲度密無縫，玉澗水流寒有音。",
            "友約寒山拾得子，拍手一笑舒胸襟。"
        ],
        "title": "禪人并化主寫真求贊  其一八一",
        "id": "de9fdeab-4842-4476-9ec1-ee185d755d16"
    },
    {
        "author": "釋正覺",
        "paragraphs": [
            "動若出山雲，止如居谷神。",
            "無心千種用，有應十方真。",
            "通氣相煩鼻孔，說禪不挂口唇。",
            "誰知默默坐中意，長養曇華劫外春。"
        ],
        "title": "禪人并化主寫真求贊  其一八二",
        "id": "95069c84-8076-49e4-8489-d59c5f1787fc"
    },
    {
        "author": "釋正覺",
        "paragraphs": [
            "靜而神，默而真。",
            "方寸絕四壁，大千成一塵。",
            "拈來百草頭邊看，浩蕩華華葉葉春。"
        ],
        "title": "禪人并化主寫真求贊  其一八三",
        "id": "a8d9fe1e-a644-4cb8-a1d9-3751df5cf085"
    },
    {
        "author": "釋正覺",
        "paragraphs": [
            "貌悴情枯，雲閒月孤。",
            "諸根影像有，百念肺腸無。",
            "毒蛇頭少人揩癢，猛虎口是誰捋鬚。",
            "有時變態兮，電卷雷驅。"
        ],
        "title": "禪人并化主寫真求贊  其一八四",
        "id": "c0022a5c-bbf4-4dbc-88bf-6b0638af0daa"
    },
    {
        "author": "釋正覺",
        "paragraphs": [
            "默默工夫，心田自鋤。",
            "醭生唇上滿，泥斲鼻頭餘。",
            "少林何曾說話，曹溪不識文書。",
            "誰言伎倆渾無巧，自信家風也不疏。"
        ],
        "title": "禪人并化主寫真求贊  其一八五",
        "id": "53a9f4f4-2dbc-44c6-b8bf-0bbc51f93922"
    },
    {
        "author": "釋正覺",
        "paragraphs": [
            "湛而不渾，妙而長存。",
            "秋水何色，野雲無根。",
            "半夜天空河漢浄，老兔濯濯明月魂。"
        ],
        "title": "禪人并化主寫真求贊  其一八六",
        "id": "6e84c690-18ce-4eb0-a4c9-6ddd225b6983"
    },
    {
        "author": "釋正覺",
        "paragraphs": [
            "寫出箇僧，冷淡無能。",
            "默耕田地，力鋤葛藤。",
            "入海泥牛絕消息，度河月兔有光稜。",
            "携去塵中成化事，更嫌何處不相應。"
        ],
        "title": "禪人并化主寫真求贊  其一八七",
        "id": "6a693447-2524-4ec2-9003-4b4bf32e9344"
    },
    {
        "author": "釋正覺",
        "paragraphs": [
            "默守枯寒，心心見端。",
            "瑠璃井秋光湛湛，珊瑚枝月影團團。",
            "髑髏活兮，妄識瀝乾。"
        ],
        "title": "禪人并化主寫真求贊  其一八八",
        "id": "fb0470de-d89b-4b11-ba97-2f4d1ac3d917"
    },
    {
        "author": "釋正覺",
        "paragraphs": [
            "靜而無像，動而無功。",
            "湛兮秋下水，應也樹頭風。",
            "到處隨緣成佛事，超情只箇是神通。"
        ],
        "title": "禪人并化主寫真求贊  其一八九",
        "id": "dc0792c7-06d4-4efa-a8f9-669920d05e39"
    },
    {
        "author": "釋正覺",
        "paragraphs": [
            "視之其夷，聽之曰希。",
            "真聲真色，何是何非。",
            "春山潤而雲起，秋水澄而月歸。",
            "見聞斷痕而外分變化，功勳轉處而內盡玄微。"
        ],
        "title": "禪人并化主寫真求贊  其一九○",
        "id": "a97a78f9-4b17-483d-8237-c6d2f6d7de32"
    },
    {
        "author": "釋正覺",
        "paragraphs": [
            "兩眼碧，一面黄。",
            "舌頭不掉，鼻孔難藏。",
            "老兔靜弄魄，靈犀通得光。",
            "歷歷機感兮，何用思量。"
        ],
        "title": "禪人并化主寫真求贊  其一九一",
        "id": "04a1c850-321c-4a56-abeb-8e282055e7d8"
    },
    {
        "author": "釋正覺",
        "paragraphs": [
            "披風兮崇丘，玩月兮方舟。",
            "一身不羈兮太平時節，八紘無礙兮清白誰儔。"
        ],
        "title": "禪人并化主寫真求贊  其一九二",
        "id": "22487503-6dfd-4db0-99fc-461703a829d0"
    },
    {
        "author": "釋正覺",
        "paragraphs": [
            "閒雲之動，野水之流。",
            "體萬像之平等，了一身而自由。",
            "機輪無滯兮，鑿枘相投。"
        ],
        "title": "禪人并化主寫真求贊  其一九三",
        "id": "99eb9df4-0c0c-4f5b-bb66-88dcd4fad5c9"
    },
    {
        "author": "釋正覺",
        "paragraphs": [
            "五葉之華，三斤之麻，外無稜角兮中無孽芽。",
            "箭石不是虎，酒弓不是蛇，千里之失兮毫釐之差。",
            "得非思議兮自謂一曲之士，望絕涯畛兮人稱大方之家。"
        ],
        "title": "禪人并化主寫真求贊  其一九四",
        "id": "26443932-9740-4235-9474-f61b7629319a"
    },
    {
        "author": "釋正覺",
        "paragraphs": [
            "默默之語，如如絕慮。",
            "野水有秋，閒雲無雨。",
            "十方三世兮無我安排，六道四生兮非吾行伍。"
        ],
        "title": "禪人并化主寫真求贊  其一九五",
        "id": "4bc558a6-5386-4c0f-a7d5-7025748a8c6e"
    },
    {
        "author": "釋正覺",
        "paragraphs": [
            "智極而藏，靜極而光。",
            "蕉雷之展，葵日之芳。",
            "占寶器而蠻眼碧，理華須而蜂股黄。",
            "中規中矩兮乍圓乍方。"
        ],
        "title": "禪人并化主寫真求贊  其一九六",
        "id": "1a243931-170a-43fa-b61c-3edb3a205aa7"
    },
    {
        "author": "釋正覺",
        "paragraphs": [
            "一亙清虛，十分明白。",
            "借兮是功，轉兮非色。",
            "天蓋地擎兮體之有餘，雷轟電掣兮用之不測，情未生時如何隔。"
        ],
        "title": "禪人并化主寫真求贊  其一九七",
        "id": "d838e256-16ae-4584-9c86-4708a849793b"
    },
    {
        "author": "釋正覺",
        "paragraphs": [
            "洞見其顔，拈却案山。",
            "影流心鑑，智入道環。",
            "師曠不聞而其聲自普，離朱不辨而其色非慳。",
            "一點自然兮妙超過去現在，十方平等兮全該內外中間。"
        ],
        "title": "禪人并化主寫真求贊  其一九八",
        "id": "5c3a0661-ee24-4ffe-8cf2-5d962985dead"
    },
    {
        "author": "釋正覺",
        "paragraphs": [
            "邈之不真，傳之不神。",
            "得而無得，親而無親。",
            "體離微徹照之智，本蓋載生成之仁。",
            "出一二三之數量，等千百億之分身。",
            "用彌光也物中之眼，氣專柔也主中之賓。"
        ],
        "title": "禪人并化主寫真求贊  其一九九",
        "id": "c0cb9b1f-5e3d-489c-924a-eb54fc63488e"
    },
    {
        "author": "釋正覺",
        "paragraphs": [
            "澄潭之月，蒼山之雪。",
            "清白家風，靈明事業。",
            "秋空浄無痕，野雲閑不徹。",
            "如今借問旁觀，且道看何行列。"
        ],
        "title": "禪人并化主寫真求贊  其二○○",
        "id": "4095a397-d58d-47d9-8b58-72c1b63ab4a1"
    },
    {
        "author": "釋正覺",
        "paragraphs": [
            "體之象先，得之自然。",
            "心空有以，道大誰傳。",
            "蟾在珊瑚之樹，蚌藴明珠之淵，彈指分身兮三千大千。"
        ],
        "title": "禪人并化主寫真求贊  其二○一",
        "id": "f7f84dfe-de50-42ea-a2ca-d9f09d342a2b"
    },
    {
        "author": "釋正覺",
        "paragraphs": [
            "漆點兩眼，雪絲半頭。",
            "嗒然亡耦，轉處還幽。",
            "一等高閑兮餘雲歛霽，十方清白兮片月摩秋。"
        ],
        "title": "禪人并化主寫真求贊  其二○二",
        "id": "3915ba19-c53b-4933-893e-7279df569882"
    },
    {
        "author": "釋正覺",
        "paragraphs": [
            "青山之主兮體本平等，白雲之賓兮用能自然。",
            "應有餘兮神不可測，得其簡兮妙不可傳。"
        ],
        "title": "禪人并化主寫真求贊  其二○三",
        "id": "c4ca678f-7f3e-4a16-b052-6c9a51e63969"
    },
    {
        "author": "釋正覺",
        "paragraphs": [
            "秋山骨瘦，秋水神清。",
            "岩松寒更翠，澗月夜還明。",
            "靈然曲木坐不語，四海九州俱太平。"
        ],
        "title": "禪人并化主寫真求贊  其二○四",
        "id": "f66743e0-e1f7-4dca-aa6c-09acc7b85076"
    },
    {
        "author": "釋正覺",
        "paragraphs": [
            "面目古怪，氣宇深清。",
            "澗月夜白，松雪寒明。",
            "舜若之身兮誰前誰後，首羅之眼兮不縱不橫。",
            "相隨來也，流水浮萍。"
        ],
        "title": "禪人并化主寫真求贊  其二○五",
        "id": "4f0cf18e-26bc-47f2-925e-9a5ee150258a"
    },
    {
        "author": "釋正覺",
        "paragraphs": [
            "天蒼蒼而雲閒，水深深而月寒。",
            "妙一點之自得，縱四辯以奚殫。"
        ],
        "title": "禪人并化主寫真求贊  其二○六",
        "id": "c307783c-d86a-4d6f-8f87-3ee0ed953543"
    },
    {
        "author": "釋正覺",
        "paragraphs": [
            "鬚髮垂白，面皮淡黄。",
            "茶醒睡眼，飯塞饑腸。",
            "情田閑自廓，心地浄而光。",
            "雲歛山川雨，月明河漢霜。",
            "門門得用亡機械，箇事十成誰覆藏。"
        ],
        "title": "禪人并化主寫真求贊  其二○七",
        "id": "a942dd83-2644-44f2-8e06-85026f76b357"
    },
    {
        "author": "釋正覺",
        "paragraphs": [
            "髮白而老，面黄仍病。",
            "窮地水火風之根，得見聞覺知之柄。",
            "一氣專柔，諸塵善應。",
            "魏臭而良，橘陳而令。",
            "盡大地藥了調和之治方，滿虛空身識起滅之緣性。"
        ],
        "title": "禪人并化主寫真求贊  其二○八",
        "id": "098bc669-5845-4190-995b-d5e4b29dab4b"
    },
    {
        "author": "釋正覺",
        "paragraphs": [
            "靜而不紛，野而不文。",
            "丘壑身心麋鹿共，江湖風月白鷗分。"
        ],
        "title": "禪人并化主寫真求贊  其二○九",
        "id": "bd228e66-7cac-420a-aaea-e3e17cae198c"
    },
    {
        "author": "釋正覺",
        "paragraphs": [
            "全心之相，全相之心。",
            "寫成這箇，聊應而今。",
            "天蒼蒼兮白鳥沒，水深深兮紅鱗沉。",
            "月鈎雲餌，玉線金針。",
            "一般料理兮，妙出威音。"
        ],
        "title": "禪人并化主寫真求贊  其二一○",
        "id": "07b95996-c937-4f74-908e-3c3087b5dba7"
    },
    {
        "author": "釋正覺",
        "paragraphs": [
            "是兮不是，別兮不別。",
            "水冷涵秋，山寒带雪。",
            "傳家之印兮中間無文，常用之針兮兩頭無穴。",
            "遊世之身雲月閒，說禪之口河漢决。",
            "自然隨順因緣，向道不乖時節。"
        ],
        "title": "禪人并化主寫真求贊  其二一一",
        "id": "3daa1b57-b576-4f88-9fad-5375792a5393"
    },
    {
        "author": "釋正覺",
        "paragraphs": [
            "髮之白兮高峯早雪，目之青兮古澗先秋。",
            "月炯炯兮自有光通犀角，草蒼蒼兮誰能硬按牛頭。"
        ],
        "title": "禪人并化主寫真求贊  其二一二",
        "id": "f538a277-b67d-47f0-ba52-829dcf6bceb4"
    },
    {
        "author": "釋正覺",
        "paragraphs": [
            "額顱高，眼孔深。",
            "畫工不識，誰是知音。",
            "江湖爛爛兮月還有魄，丘壑閑閑兮雲自無心。",
            "幾處相逢不會喚，蓑衣篛笠賣黄金。"
        ],
        "title": "禪人并化主寫真求贊  其二一三",
        "id": "b0534f26-c698-4a04-beeb-1c6c4ed01b71"
    },
    {
        "author": "釋正覺",
        "paragraphs": [
            "器宇廓落，形像乾枯。",
            "一點徹靈府，萬年空劫壺。",
            "青原門下識麟角，黄檗床頭捋虎鬚。",
            "死中還活兮活中還死，無中却有兮有中却無。"
        ],
        "title": "禪人并化主寫真求贊  其二一四",
        "id": "05fdac9e-56e2-4126-b050-30608cfdb7ee"
    },
    {
        "author": "釋正覺",
        "paragraphs": [
            "天庭寬而祖宗光，地閣闊而兒孫昌。",
            "中間鼻孔自家底，出氣通快渾不妨。",
            "坤六短，乾三長。",
            "飽叢林漢休雌黄，今年蠶食兩葉桑。"
        ],
        "title": "禪人并化主寫真求贊  其二一五",
        "id": "a1613a12-a17f-4922-9d87-16e7604408ff"
    },
    {
        "author": "釋正覺",
        "paragraphs": [
            "目瞳秋炯炯，顛髮雪毿毿。",
            "飯塞肚皮飽，茶湔舌頰甘。",
            "齪家有彩，機事無堪。",
            "白牯釐奴却知有，而今贏得放癡憨。"
        ],
        "title": "禪人并化主寫真求贊  其二一六",
        "id": "37d91a59-dba0-4785-9237-ab849f7faaea"
    },
    {
        "author": "釋正覺",
        "paragraphs": [
            "毗盧之口鬧嘈嘈，普賢之身閑飄飄。",
            "理無不備，事不相饒。",
            "小舟點點浮煙水，柔柳垂垂映竹橋。"
        ],
        "title": "禪人并化主寫真求贊  其二一七",
        "id": "5ad080a6-233b-48fd-89b3-e4359897e26f"
    },
    {
        "author": "釋正覺",
        "paragraphs": [
            "何須魁斗之名高，不在山川之氣豪。",
            "有口挂壁，亡牛奏刀。",
            "縱橫佛用，分付兒曹。"
        ],
        "title": "禪人并化主寫真求贊  其二一八",
        "id": "f78a9794-8b97-49ed-afdf-b176d72b3934"
    },
    {
        "author": "釋正覺",
        "paragraphs": [
            "雲水性調，叢林氣高。",
            "肚皮束篾，版齒生毛。",
            "十方身虛空樣放，二升米拄杖頭挑。"
        ],
        "title": "禪人并化主寫真求贊  其二一九",
        "id": "b53f4661-5fac-491d-816f-e5c445ba67da"
    },
    {
        "author": "釋正覺",
        "paragraphs": [
            "蒲寒柳衰，融懶顧癡。",
            "坐穩實踰劫，心空佛是誰。",
            "明而了妙，微而入離。",
            "天清河漢闊，露冷斗杓垂。",
            "借伴而來應供，分身在處成規。",
            "百草頭邊春浩蕩，黄鶯之語對華枝。"
        ],
        "title": "禪人并化主寫真求贊  其二二○",
        "id": "fa511a6b-5935-4d70-8398-519f80dad7a4"
    },
    {
        "author": "釋正覺",
        "paragraphs": [
            "巖壑之骨窪而隆，煙霞之氣溫而融。",
            "其默而通，其應而沖。",
            "流雲出谷，霽月行空。",
            "十方三世兮，南北西東。"
        ],
        "title": "禪人并化主寫真求贊  其二二一",
        "id": "cd5cac90-a91d-4a29-95fe-2181892f0c7c"
    },
    {
        "author": "釋正覺",
        "paragraphs": [
            "清白之標，莊嚴匪銷。",
            "袁安卧雪，許由棄瓢。",
            "不萌枝上春苒苒，無影樹下秋寥寥。",
            "借伴入廛來買賣，相逢莫怪不相饒。"
        ],
        "title": "禪人并化主寫真求贊  其二二二",
        "id": "83b9f25c-db29-4cbc-adb4-170e6855be55"
    },
    {
        "author": "釋正覺",
        "paragraphs": [
            "眉目岩岩，身心靜恬。",
            "萬機自息，一默誰參。",
            "虛空兮霽雲卷谷，清白兮夜月濯潭。",
            "春入叢林兮謾道化工百億，神遊浩劫兮底意真超二三。"
        ],
        "title": "禪人并化主寫真求贊  其二二三",
        "id": "4ecf3135-3859-47a4-884f-2274c6719583"
    },
    {
        "author": "釋正覺",
        "paragraphs": [
            "鼻直口闊，目深眉低。",
            "燈連少室，派接曹溪。",
            "恰恰混不得，堂堂類不齊。",
            "把手共語，出力相携。",
            "春風浩浩，秋風凄凄。"
        ],
        "title": "禪人并化主寫真求贊  其二二四",
        "id": "a5f6c3c1-aa2d-44e7-8bc5-23477139a991"
    },
    {
        "author": "釋正覺",
        "paragraphs": [
            "髮白面黄，鼻直口方。",
            "雲水精神老，叢林氣味長。",
            "青蛇露時星爛爛，白鳥沒處煙蒼蒼。",
            "印空有據，印泥成章。",
            "家家門前柏樹子，豈獨趙州能對揚。"
        ],
        "title": "禪人并化主寫真求贊  其二二五",
        "id": "f5079e15-99ad-47cc-8bbb-02a2a73fd363"
    },
    {
        "author": "釋正覺",
        "paragraphs": [
            "兩眼深秀，雙眉下垂。",
            "面目嚴冷，身心古錐。",
            "雲水盤遊，尋常夢於行脚。",
            "叢林寂默，三十年之住持。",
            "窮河漢於崑崙之椒，淵源親到。",
            "拈斗杓於混沌之外，佛祖猶疑。",
            "變通不倦，施設隨宜。",
            "向道剎塵機用穩，却嫌石火電光遲。"
        ],
        "title": "禪人并化主寫真求贊  其二二六",
        "id": "5f5248b2-d909-4d58-83b4-cbbf95b020d0"
    },
    {
        "author": "釋正覺",
        "paragraphs": [
            "髮雪衰白而春晝長，目光寒碧而秋波揚。",
            "采華之滋而蜜蜂忙，齊物之夢而蝴蝶狂。",
            "體空影響，機動陰陽。",
            "玉燭靜調天事業，薰風披拂水文章。",
            "諸塵三昧，分身十方。"
        ],
        "title": "禪人并化主寫真求贊  其二二七",
        "id": "38b7abf4-c949-4665-b6fd-2e8e9430d82d"
    },
    {
        "author": "釋正覺",
        "paragraphs": [
            "眼橫鼻直，氣清骨寒。",
            "手眼外應金篦快，身心內照玉壺寬。",
            "機絲交織兮春華蔟蔟，與物齊平兮夢蝶團團。",
            "性習林泉，身心信緣。",
            "長虹歛雨，照雪倚天。",
            "頭頭物物隨宜說，剎剎塵塵各住禪。",
            "妙觸出礙，幻成自然。"
        ],
        "title": "禪人并化主寫真求贊  其二二八",
        "id": "89f4dde7-edab-4f7e-ac48-8fba450f47c7"
    },
    {
        "author": "釋正覺",
        "paragraphs": [
            "無言而言，默徹其源。",
            "無用而用，虛含其動。",
            "理窟之窮通，智機之變弄。",
            "夕陽洲渚白鷗盟，韶晝園林蝴蝶夢。"
        ],
        "title": "禪人并化主寫真求贊  其二二九",
        "id": "d9933498-3839-466f-96da-a1f7d01be430"
    },
    {
        "author": "釋正覺",
        "paragraphs": [
            "功轉密藏，尋蹤跡以無方。",
            "影現益彰，歷因緣而有常。",
            "身分塵剎普，舌拄梵天長。",
            "心心不觸菩提用，法法無依般若光。"
        ],
        "title": "禪人并化主寫真求贊  其二三○",
        "id": "2985dd83-64ec-4881-b735-a0322e2e4dfa"
    },
    {
        "author": "釋正覺",
        "paragraphs": [
            "冥冥而覺，全真絕學。",
            "海口自吞，駟舌須縮。",
            "圜混有光兮老蚌之胎，空同無物兮枯龜之殻。",
            "箇事而窮通，作家不啐啄。",
            "語出科模，用無稜角。",
            "叢林笑相看面也萎萎羸羸，三棒打不回頭也齷齷齪齪。"
        ],
        "title": "禪人并化主寫真求贊  其二三一",
        "id": "00a4c510-f0be-4b97-ad6e-8e098b087543"
    },
    {
        "author": "釋正覺",
        "paragraphs": [
            "精神矍爍，化工模邈。",
            "我轉一機，誰持六鑒。",
            "是非生奪璧之謀，黑白戰爛柯之著。",
            "霽闊而河橫，潭空而月落。"
        ],
        "title": "禪人并化主寫真求贊  其二三二",
        "id": "379389a2-3c9e-444c-9641-6327feaabb3e"
    },
    {
        "author": "釋正覺",
        "paragraphs": [
            "性得淵源，窮通自然。",
            "潭寒龍蛻骨，松老鶴成仙。",
            "無心白雲出岫，有應明月浮川。",
            "相逢借伴人間世，遊戲塵塵三昧緣。"
        ],
        "title": "禪人并化主寫真求贊  其二三三",
        "id": "d98d6535-870c-429d-b275-769d857a5c65"
    },
    {
        "author": "釋正覺",
        "paragraphs": [
            "髮鬚衰白而霜雪益深，肌膚蒼老而松桂剝皴。",
            "四十餘年而窮通一默，百千三昧而遊戲諸塵。"
        ],
        "title": "禪人并化主寫真求贊  其二三四",
        "id": "30be7463-7b09-43e9-9c6d-ac3d526359d9"
    },
    {
        "author": "釋正覺",
        "paragraphs": [
            "片月在水，孤雲出山。",
            "其靜而應，其動而閒。",
            "體中不欲全露，用處只窺一斑。",
            "重重樓閣門開也，彌勒不須輕手彈。"
        ],
        "title": "禪人并化主寫真求贊  其二三五",
        "id": "1423cab5-cdfd-4324-b95c-12e02b803bd0"
    },
    {
        "author": "釋正覺",
        "paragraphs": [
            "岩岩之骨兮山癯，靡靡之姿兮水腴。",
            "心無住而乃久，德有鄰而不孤。",
            "虛空說法，頑石聽徒。",
            "互換證明還了了，何煩佛祖費工夫。"
        ],
        "title": "禪人并化主寫真求贊  其二三六",
        "id": "4fe9f479-326c-4ce5-acb8-6926a48f7bc8"
    },
    {
        "author": "釋正覺",
        "paragraphs": [
            "鬚髮衰殘，空山雪寒。",
            "眉目清淡，野水秋還。",
            "一念萬年了塵劫，十方三世同正觀。",
            "翡翠天晴而清虛廓徹，珊瑚海月而光焰波瀾。",
            "現形說法應機感，笑指俱胝百草端。"
        ],
        "title": "禪人并化主寫真求贊  其二三七",
        "id": "97c139d1-d6d8-4f0d-aaf7-96d3d171479b"
    },
    {
        "author": "釋正覺",
        "paragraphs": [
            "劫外遊神，環中契真。",
            "幽靈自照，絕學爲鄰。",
            "碧瑠璃海半夜月，赤珊瑚樹長年春。",
            "專柔一氣，和光同塵。",
            "心心不觸衲僧事，物物無私國土身。"
        ],
        "title": "禪人并化主寫真求贊  其二三八",
        "id": "73395804-4d67-440e-9fc2-782fe750c31a"
    },
    {
        "author": "釋正覺",
        "paragraphs": [
            "靜之不昏，湛而若存。",
            "動之不渾，用而亡痕。",
            "入見離微之根，出遊幻化之門。",
            "赤水之求故罔象而珠得，庖丁之伎乃亡牛而刃奔。",
            "百川碧漲，三月紅繁。",
            "海不失於潮信，華自得於春恩。"
        ],
        "title": "禪人并化主寫真求贊  其二三九",
        "id": "2d68e70d-549c-4b03-9343-e4b78eee9206"
    },
    {
        "author": "釋正覺",
        "paragraphs": [
            "白雲無根，青山有棱。",
            "自得一句，妙出三乘。",
            "和氣而春回百草，光明而焰續千燈。",
            "淵默心傳諸佛體，家風獨許少林曾。"
        ],
        "title": "禪人并化主寫真求贊  其二四○",
        "id": "9eea8b4e-2db2-4859-8c8e-c8a96c508daa"
    },
    {
        "author": "釋正覺",
        "paragraphs": [
            "默而非緘，辨而罔談。",
            "須菩提慧空了了，憍尸迦華雨毿毿。",
            "更與剎塵分手眼，何妨機用見鎚鉗。",
            "箇人自得，古佛同參。"
        ],
        "title": "禪人并化主寫真求贊  其二四一",
        "id": "462ce9bb-cf17-4534-83c4-f3fc2ae9326d"
    },
    {
        "author": "釋正覺",
        "paragraphs": [
            "雲無心而不羈，谷有應而相宜。",
            "寂住通感，圓明了知。",
            "性汪洋而海有受，氣突兀而山不移。",
            "百年身後所須物，問取南陽忠國師。"
        ],
        "title": "禪人并化主寫真求贊  其二四二",
        "id": "332d4c7f-29e4-44bb-bc32-55d64ebef4df"
    },
    {
        "author": "釋正覺",
        "paragraphs": [
            "衰形老容，瘦竹蒼松。",
            "野食丹山鳳，雲吟枯木龍。",
            "對機何似當臺鏡，扣應恰如隨杵鐘。",
            "了無一物，還我盧舂。"
        ],
        "title": "禪人并化主寫真求贊  其二四三",
        "id": "e432aa0b-be5e-4afb-878a-120a07daa72e"
    },
    {
        "author": "釋正覺",
        "paragraphs": [
            "癡鈍之師，枯槁之姿。",
            "鼻寒垂涕，眼老生黐。",
            "玉懷石而矩，珠養蚌而規。",
            "長短華枝春次第，東西波棹月相隨。"
        ],
        "title": "禪人并化主寫真求贊  其二四四",
        "id": "8037474b-7f5c-486b-a435-3101aa07632f"
    },
    {
        "author": "釋正覺",
        "paragraphs": [
            "雪髮霜髭，古岩阿師。",
            "坐寒空劫眼，機活用時眉。",
            "文殊靠倒維摩詰，帝釋仰贊須菩提。",
            "如今喫飯下堂去，誰敢等閑欺石梯。"
        ],
        "title": "禪人并化主寫真求贊  其二四五",
        "id": "4366b11c-51a0-45b3-b723-a1efa2f2da49"
    },
    {
        "author": "釋正覺",
        "paragraphs": [
            "秋生眉睫，雪積顛髮。",
            "見偏正之往來，得離微之出沒。",
            "閒閒霽雨之雲，爛爛濯波之月。",
            "相隨來也入諸塵，妙觸門門自超越。"
        ],
        "title": "禪人并化主寫真求贊  其二四六",
        "id": "f7ef7765-fdab-4b75-bbe6-79f4a744b303"
    },
    {
        "author": "釋正覺",
        "paragraphs": [
            "遠山之雪兮髮毛衰白，大壑之秋兮眼稜寒碧。",
            "水雲肝膽兮佛世之燈，叢林事業兮祖宗之脈。",
            "龍梭錦機，金刀玉尺。",
            "諸塵三昧兮還我自由，二儀萬像兮與宅平出。"
        ],
        "title": "禪人并化主寫真求贊  其二四七",
        "id": "bfa7e0b6-77fd-4d45-b165-fd68f1126227"
    },
    {
        "author": "釋正覺",
        "paragraphs": [
            "千年氣溫，琥珀松根。",
            "半夜光吞，珊瑚月魂。",
            "混沌鑿開，德雲下妙峯之頂。",
            "崑崙推倒，張騫到盟津之源。",
            "出岫之雲意閒暇，盈科之水流勢奔。",
            "諸塵歷歷，三昧門門。",
            "妙觸應緣還出礙，成家事業付兒孫。"
        ],
        "title": "禪人并化主寫真求贊  其二四八",
        "id": "0edf1170-4b44-4863-9214-1d5b2ed50349"
    },
    {
        "author": "釋正覺",
        "paragraphs": [
            "天與之形，月皎河橫。",
            "地與之儀，山高水低。",
            "華燈連有據，桃李默成蹊。",
            "十方三世混不得，萬像森羅類莫齊。"
        ],
        "title": "禪人并化主寫真求贊  其二四九",
        "id": "58ba108a-65d5-493b-8c41-712b852a7557"
    },
    {
        "author": "釋正覺",
        "paragraphs": [
            "天之空兮星斗寒，海之縮兮潮波還。",
            "推月之蟾止三脚，養霧之豹窺一斑。",
            "拈出門門問相識，知音點頭應不慳。"
        ],
        "title": "禪人并化主寫真求贊  其二五○",
        "id": "d43bebfd-2416-4fd8-bf5e-522ebd97be0d"
    },
    {
        "author": "釋正覺",
        "paragraphs": [
            "真見無形，真得無名。",
            "全超影響，妙出塵情。",
            "夜冷露濡而斗濕，天空霽闊而河橫。",
            "無住而住，無生而生。",
            "相隨却到門門底，樓閣關開彈指聲。"
        ],
        "title": "禪人并化主寫真求贊  其二五一",
        "id": "7401df25-d2e5-48cb-97e8-078f51a5635c"
    },
    {
        "author": "釋正覺",
        "paragraphs": [
            "松老有骨，竹癯無肉。",
            "雪髮覆顛，霜眉映目。",
            "須菩提坐空而談，維摩詰卷辨而默。",
            "拈來何處不相逢，日面佛兮月面佛。"
        ],
        "title": "禪人并化主寫真求贊  其二五二",
        "id": "3dc3c77d-608d-4e94-a4f1-fe43c399d97c"
    },
    {
        "author": "釋正覺",
        "paragraphs": [
            "寒竹癯長，蒼松老剛。",
            "身心鐵石，肝膽冰霜。",
            "秋天湛湛遠連水，賓雁冥冥初沒行。",
            "却來借伴，隨事成章。"
        ],
        "title": "禪人并化主寫真求贊  其二五三",
        "id": "3d3a170c-1bed-4297-8f65-235331b98f92"
    },
    {
        "author": "釋正覺",
        "paragraphs": [
            "寫出老僧，形容可憎。",
            "秋生眼角，雪點眉稜。",
            "胸次有丘壑，口頭無葛藤。",
            "功忘自據菩提座，照盡誰傳般若燈。",
            "借光施設，恰恰相應。"
        ],
        "title": "禪人并化主寫真求贊  其二五四",
        "id": "8527a65e-8de9-499e-a6ab-932fcd780a46"
    },
    {
        "author": "釋正覺",
        "paragraphs": [
            "天童之師，頂雪頷絲。",
            "三篾住山計，孤藤橫膝時。",
            "潭寒秋到早，空闊月行遲。",
            "提起宗家無字印，門門何處不相宜。"
        ],
        "title": "禪人并化主寫真求贊  其二五五",
        "id": "b347b5a2-4c0a-4a40-9faf-43792da66210"
    },
    {
        "author": "釋正覺",
        "paragraphs": [
            "默而藏，妙而光。",
            "月之輪窄，斗之柄長。",
            "扶來草木春濡綠，奪去山川霜落黄。",
            "相契可處，自然成章。"
        ],
        "title": "禪人并化主寫真求贊  其二五六",
        "id": "85352ef4-f288-4e1f-b0fd-1e1a429b3d70"
    },
    {
        "author": "釋正覺",
        "paragraphs": [
            "雲水之身，叢林之人。",
            "眉毛長蓋眼，鼻孔直欺唇。",
            "等閑西院兩聲錯，急快雲門一路親。",
            "不肯割城還奪璧，相如肝膽抑强秦。"
        ],
        "title": "禪人并化主寫真求贊  其二五七",
        "id": "3f0a0f8d-c74b-461c-8e7f-6c861949c4f7"
    },
    {
        "author": "釋正覺",
        "paragraphs": [
            "兀然而然，湛存象先。",
            "曹溪昧橫畫，少室還默傳。",
            "體不匿而了了，用不勤而綿綿。",
            "得麟角兮石頭足，捋虎須兮林際顛。",
            "壁上如今謾撐起，知音自然聞說禪。"
        ],
        "title": "禪人并化主寫真求贊  其二五八",
        "id": "4b8a3646-50fd-4163-979b-9cdd65d99c9c"
    },
    {
        "author": "釋正覺",
        "paragraphs": [
            "事不在容，智不到宗。",
            "待雲雷而陶壁梭蟄，授衣鉢而盧老逃舂。",
            "犀通半夜月，鶴夢千年松。",
            "白髮蒼顔跛挈公，時人相笑老龍鍾。"
        ],
        "title": "禪人并化主寫真求贊  其二五九",
        "id": "436fdf67-2f37-4d7e-9dbc-a28df0e1bcaa"
    },
    {
        "author": "釋正覺",
        "paragraphs": [
            "槁木之形，谷神之靈。",
            "水冷看秋色，天空垂曉星。",
            "一點心明兮非臺之鏡，大千卷出兮破塵之經。"
        ],
        "title": "禪人并化主寫真求贊  其二六○",
        "id": "4288f793-6901-4c1f-9b94-2d0002edda9d"
    },
    {
        "author": "釋正覺",
        "paragraphs": [
            "源養而淵，燈傳未殘。",
            "照分光燄，流演波瀾。",
            "暫時還落薄，客事豈艱難。",
            "春上燒瘢，綠生草端。",
            "無心爲潤雲行麓，有應不留珠走盤。"
        ],
        "title": "禪人并化主寫真求贊  其二六一",
        "id": "bbd9d6fc-d406-44d1-9e21-670808ea00eb"
    },
    {
        "author": "釋正覺",
        "paragraphs": [
            "非思量處，無住而住。",
            "離名象時，不爲而爲。",
            "香象定中渡，寒蟾照復移。",
            "世間了了虛空相，人事叢叢混沌眉。",
            "飽參底句如何舉，飯罷摩挲篾肚皮。"
        ],
        "title": "禪人并化主寫真求贊  其二六二",
        "id": "9ab7a926-251c-482c-90e0-d72d18263af5"
    },
    {
        "author": "釋正覺",
        "paragraphs": [
            "出入離微，偏正之機。",
            "變通動靜，殺活之柄。",
            "飛流電火兮持林際之威權，函蓋乾坤兮得雲門之號令。",
            "相隨百草頭邊，恰恰初無欠剩。"
        ],
        "title": "禪人并化主寫真求贊  其二六三",
        "id": "8a08b128-f1e6-4750-8256-13c061911d25"
    },
    {
        "author": "釋正覺",
        "paragraphs": [
            "了心非相，了相是心。",
            "皋禽夢寒琥珀樹，海月光射珊瑚林。",
            "影摇風竹，響發秋碪。",
            "萬像森羅俱演說，寶陀巖上有知音。"
        ],
        "title": "禪人并化主寫真求贊  其二六四",
        "id": "cb50c3b1-050d-4c25-ae39-d11ca08334d7"
    },
    {
        "author": "釋正覺",
        "paragraphs": [
            "寒淡相依，清白住持。",
            "秋橫兩目，雪覆雙眉。",
            "老兔推月河漢闊，賓雁沒煙星斗垂。",
            "窮通有自，機用輸誰。",
            "消得而今一瞬，不須別喚沙彌。"
        ],
        "title": "禪人并化主寫真求贊  其二六五",
        "id": "00199ec9-1237-4e75-b889-16b27ff49245"
    },
    {
        "author": "釋正覺",
        "paragraphs": [
            "默默神澄，棱棱氣清。",
            "河漢之月耿耿而不夜，蒹葭之風凄凄而有聲。",
            "相逢便說無生話，萬像森羅作證明。",
            "佛燈未寒，祖華未殘。",
            "其傳今到你，其事素來難。",
            "座須諸法空爲句，經在微塵破處看。",
            "而今呈似，莫道相謾。"
        ],
        "title": "禪人并化主寫真求贊  其二六六",
        "id": "a05d39bc-3adc-4207-a8e9-085a5f6cb1cb"
    },
    {
        "author": "釋正覺",
        "paragraphs": [
            "妙出名象，非心非相。",
            "混融古今，是相是心。",
            "髮白曉霜厚，眼寒秋水深。",
            "寄語山形拄杖子，大家相伴做叢林。"
        ],
        "title": "禪人并化主寫真求贊  其二六七",
        "id": "86a00e4f-4269-4360-af29-39bc0f57f6c8"
    },
    {
        "author": "釋正覺",
        "paragraphs": [
            "識得本真，不隨生滅。",
            "霽雲磨空，秋波濯月。"
        ],
        "title": "禪人并化主寫真求贊  其二六八",
        "id": "b9b9fc52-737a-47ab-9dd5-c2860cb08222"
    },
    {
        "author": "釋正覺",
        "paragraphs": [
            "頭上有骨，眼底無肉。",
            "分影月隨流，閒心雲出谷。",
            "萬緣圓應兮廓周大千，一點靈虛兮默照幽獨。"
        ],
        "title": "禪人并化主寫真求贊  其二六九",
        "id": "e777f053-816c-4d4c-b3df-a6826d723d2a"
    },
    {
        "author": "釋正覺",
        "paragraphs": [
            "眼冷眉長，鼻直氣快。",
            "彼彼常不輕，門門觀自在。",
            "寂光而無中，妙用而無外。",
            "誰怕肉團礙世界。"
        ],
        "title": "禪人并化主寫真求贊  其二七○",
        "id": "b592be29-a1a4-4ba4-a7b5-7bdbed907a75"
    },
    {
        "author": "釋正覺",
        "paragraphs": [
            "智明而藏，浄極而光。",
            "四大蛇非蟄，六窗猴不忙。",
            "因緣仍善應，機用更優長。",
            "覿面相逢出思議，自然隨處露堂堂。"
        ],
        "title": "禪人并化主寫真求贊  其二七一",
        "id": "17310ea7-85aa-42d8-a6a9-ded57b609b3b"
    },
    {
        "author": "釋正覺",
        "paragraphs": [
            "默而耀，虛而照。",
            "借用不慳，合體無兆。",
            "石牛卧而青山寒，木馬嘶而明月曉。",
            "有底般人，相逢恰好。"
        ],
        "title": "禪人并化主寫真求贊  其二七二",
        "id": "26ab84ba-114d-4193-b94e-53eeb90240fd"
    },
    {
        "author": "釋正覺",
        "paragraphs": [
            "雪洗寒岩兮山林氣清，秋生煙水兮江湖色明。",
            "猶浄鏡兮對諸像，似空谷兮隨諸聲。",
            "遊戲因緣三昧用，自然轉處不留情。"
        ],
        "title": "禪人并化主寫真求贊  其二七三",
        "id": "e790ed1e-c779-41f2-ad8e-60ff5e913061"
    },
    {
        "author": "釋正覺",
        "paragraphs": [
            "眉眼分明，風柳柔青。",
            "心膽純一，野華吐赤。",
            "了無物礙自由人，還得觀音妙智力。",
            "連城不割誰肯休，相如却奪秦王璧。"
        ],
        "title": "禪人并化主寫真求贊  其二七四",
        "id": "fa7a8943-1bdc-43a9-8fe4-9ea24c9a1ff4"
    },
    {
        "author": "釋正覺",
        "paragraphs": [
            "真非真，假非假。",
            "是影是形，成幻成化。",
            "根門隨處拽得回，聲色自然騎與跨。",
            "耕翻海月之泥牛，遊遍春陽之木馬。"
        ],
        "title": "禪人并化主寫真求贊  其二七五",
        "id": "69c8e7c6-d39f-4af5-bee6-0d458d5e053e"
    },
    {
        "author": "釋正覺",
        "paragraphs": [
            "髮際點白，眼眶含青。",
            "情枯歷歷，智照靈靈。",
            "形骸如槁木，蹤跡肖流萍。",
            "月明四海犀通暈，春在百華蜂採馨。"
        ],
        "title": "禪人并化主寫真求贊  其二七六",
        "id": "58f36152-7227-41da-84e5-292dce6c9041"
    },
    {
        "author": "釋正覺",
        "paragraphs": [
            "棃杖橫膝，衲衣擁肩。",
            "默爲佛事，情忘世緣。",
            "家風空掃四壁，活計冷坐三椽。",
            "見聞聲色外相討，破曉青山啼杜鵑。"
        ],
        "title": "禪人并化主寫真求贊  其二七七",
        "id": "c8bcbd3e-2104-4c93-bb27-127df822eb20"
    },
    {
        "author": "釋正覺",
        "paragraphs": [
            "是心絕緣，寒灰不然。",
            "是身無我，芭蕉不堅。",
            "獨靈兮卓卓，湛存兮綿綿。",
            "春逐華枝長短，月隨水器方圓。"
        ],
        "title": "禪人并化主寫真求贊  其二七八",
        "id": "3bf2504a-5163-4651-b713-c79eeec9019c"
    },
    {
        "author": "釋正覺",
        "paragraphs": [
            "碧寒眼腦，黧黑面皮。",
            "佛魔銷鑠處，自己住持時。",
            "針或聯線，機不掛絲。",
            "風月渡河無夜色，水天連霽有秋姿。"
        ],
        "title": "禪人并化主寫真求贊  其二七九",
        "id": "09996c4c-9378-4846-bd4a-2b86f2791366"
    },
    {
        "author": "釋正覺",
        "paragraphs": [
            "畫者不相出脫，轉見面皮醜惡。",
            "蜂採百華春不饑，兔飲長河夜不渴。",
            "無事而禪，待緣而作。",
            "一機一警誰與知，百發百中絃銜筈。"
        ],
        "title": "禪人并化主寫真求贊  其二八○",
        "id": "2114b463-b954-40a3-b482-d802c5ff4636"
    },
    {
        "author": "釋正覺",
        "paragraphs": [
            "是真非相，是相非真。",
            "拈轉四大，不立一塵。",
            "體合虛空有自己，用周法界無別人。",
            "一葉落兮天下秋，一華開兮天下春。"
        ],
        "title": "禪人并化主寫真求贊  其二八一",
        "id": "b2fbfb83-b2b3-4be4-ab76-14d57d803f09"
    },
    {
        "author": "釋正覺",
        "paragraphs": [
            "貧眉似促，饑眼覺大。",
            "口噤禪遊，鼻通氣快。",
            "心不萌箇處轉機，卦未兆阿誰來買。",
            "應世隨緣，齪家得彩。"
        ],
        "title": "禪人并化主寫真求贊  其二八二",
        "id": "1a4c87ce-fbd6-47db-ad3e-76dfb30b3aa5"
    },
    {
        "author": "釋正覺",
        "paragraphs": [
            "去就清貧，擔何苦辛。",
            "兀默三椽老，平生五合陳。",
            "出家意謂了身，住院還相累人。",
            "野水連天半夜月，叢林和氣十方春。"
        ],
        "title": "禪人并化主寫真求贊  其二八三",
        "id": "5d071f33-5161-4d92-99f5-ef315a7456b3"
    },
    {
        "author": "釋正覺",
        "paragraphs": [
            "顛髮山雪，眶瞳水秋。",
            "月白濯河漢，霽寒摩斗牛。",
            "韶意千華裏，光風百草頭。",
            "如幻三昧兮，妙得優遊。"
        ],
        "title": "禪人并化主寫真求贊  其二八四",
        "id": "10928185-9d41-460b-a2c0-fe46f75faa98"
    },
    {
        "author": "釋正覺",
        "paragraphs": [
            "默默無思，閒閒不羈。",
            "秋濯星河色，風吹月蕩漪。",
            "二儀前是我，萬像裏名誰。",
            "似難去取，决定相隨。"
        ],
        "title": "禪人并化主寫真求贊  其二八五",
        "id": "6e8fe159-d878-42b2-870e-0d014564ef22"
    },
    {
        "author": "釋正覺",
        "paragraphs": [
            "額高眼深，該抹叢林。",
            "人驚大膽，我自無心。",
            "默轉機梭路，誰投鉢水針。",
            "覿面相呈了也，擡頭何處相尋。"
        ],
        "title": "禪人并化主寫真求贊  其二八六",
        "id": "b1470e28-a2f7-4db3-986d-ec1f7c8bb56c"
    },
    {
        "author": "釋正覺",
        "paragraphs": [
            "鎖口而禪，篾腹而餓。",
            "透出劫空心相微，不見秋毫身量大。",
            "法憙爲食，法空爲座。",
            "毗耶門戶打開，少室家風覷破。",
            "言滿天下兮，而無口過。"
        ],
        "title": "禪人并化主寫真求贊  其二八七",
        "id": "10e38a8a-9fc5-47c8-b154-532011e03f81"
    },
    {
        "author": "釋正覺",
        "paragraphs": [
            "據胡床，握麈柄。",
            "句中起倒，機頭偏正。",
            "真得出思議，妙應亡眺聽。",
            "徹二儀萬象根源，識諸佛歷代性命。",
            "曲直逆順兮任縱任橫，長短方圓兮何少何剩。"
        ],
        "title": "禪人并化主寫真求贊  其二八八",
        "id": "154747cf-1284-49c1-9d45-c3242962967e"
    },
    {
        "author": "釋正覺",
        "paragraphs": [
            "默握犛尾，誰撩虎鬚。",
            "天水連秋色，魁杓夜轉樞。",
            "應兮鑒像，答兮谷呼。",
            "森羅萬像，縱橫也俱。"
        ],
        "title": "禪人并化主寫真求贊  其二八九",
        "id": "5c53aedf-6aec-44e8-bcae-8e79d2546534"
    },
    {
        "author": "釋正覺",
        "paragraphs": [
            "百般千樣，會歸一相。",
            "一相無相識也無，廓與虛空等其量。",
            "河淡秋清，夜寒月亮。",
            "提携出也來人間，明明歷歷諸緣上。"
        ],
        "title": "禪人并化主寫真求贊  其二九○",
        "id": "4b95ec80-cb7d-43d5-9090-98e4a7f5b296"
    },
    {
        "author": "釋正覺",
        "paragraphs": [
            "性空無根，性水無垠。",
            "應所知量，成其夢身。",
            "閒閒對萬像，飄飄出諸塵。",
            "物外有此不名物，人間有此沒事人。"
        ],
        "title": "禪人并化主寫真求贊  其二九一",
        "id": "1c5e8ab1-e3b8-4a1d-bcdc-cca8041c7126"
    },
    {
        "author": "釋正覺",
        "paragraphs": [
            "面皮微紫，眸子深青。",
            "默臻閫奧，妙得門庭。",
            "徹見二儀成一體，明知萬像不他形。"
        ],
        "title": "禪人并化主寫真求贊  其二九二",
        "id": "612efda5-cd4c-44df-97e0-0e5bb4839617"
    },
    {
        "author": "釋正覺",
        "paragraphs": [
            "幻起有形，智空無名。",
            "秋生月窟，雲變乾城。",
            "摩娑百戰胝瘢舊，向道而今老太平。"
        ],
        "title": "禪人并化主寫真求贊  其二九三",
        "id": "35fce840-2b62-44eb-a025-fa05ddbb94d7"
    },
    {
        "author": "釋正覺",
        "paragraphs": [
            "皮蒼老松，色暗焦桐。",
            "微塵塵破，一印印空。",
            "大千經卷鐘出礙，三世佛口谷吞風。",
            "六門了用，雙眉有功。"
        ],
        "title": "禪人并化主寫真求贊  其二九四",
        "id": "7c16f1ad-36e6-4672-8ae7-a78de0bcdda7"
    },
    {
        "author": "釋正覺",
        "paragraphs": [
            "雪顛未乾，秋波更寒。",
            "雲門舌不短，百丈鼻猶酸。",
            "心傳一燈自光燄，口翻四海看波瀾。",
            "間關半世，經歷百難。",
            "報道頭家休喝彩，而今雙六已居盤。"
        ],
        "title": "禪人并化主寫真求贊  其二九五",
        "id": "53d3d5c3-bcd0-40b7-8346-99ea1020aa6a"
    },
    {
        "author": "釋正覺",
        "paragraphs": [
            "松老皮皴，竹癯節稜。",
            "髮白遠山雪，心明長夜燈。",
            "回機歷歷，隨用騰騰。",
            "因緣妙觸初無礙，箇是玲瓏岩下僧。"
        ],
        "title": "禪人并化主寫真求贊  其二九六",
        "id": "d32be06d-60fe-4c8a-9c76-39033041ee5e"
    },
    {
        "author": "釋正覺",
        "paragraphs": [
            "地水火風，因緣會同。",
            "見聞知覺，門戶疏通。",
            "隨宜而得用，及盡而亡功。",
            "明白機輪還自轉，相逢誰識大家翁。"
        ],
        "title": "禪人并化主寫真求贊  其二九七",
        "id": "9dc44a25-128e-4b6a-817a-6c957c0410d2"
    },
    {
        "author": "釋正覺",
        "paragraphs": [
            "野雪髮鬚，秋山肌膚。",
            "物齊芳蝶夢，情盡露蟬枯。",
            "跡弭水歸海，光回星轉樞。",
            "言前薦得猶封殻，喝下承當又觸途。",
            "天上天下，只箇規模。"
        ],
        "title": "禪人并化主寫真求贊  其二九八",
        "id": "83c8bd26-e7a6-4fa7-926e-f3cab42bfe0a"
    },
    {
        "author": "釋正覺",
        "paragraphs": [
            "靜得其根，動應其門。",
            "家傳從佛祖，機用付兒孫。",
            "鑿開渾沌，派發崑崙。",
            "借與煙光成草木，華華葉葉氣溫溫。"
        ],
        "title": "禪人并化主寫真求贊  其二九九",
        "id": "e2998021-95f6-45e4-be29-41d233510856"
    },
    {
        "author": "釋正覺",
        "paragraphs": [
            "髮衰雪白，眼寒秋碧。",
            "壁立千尋，功消一色。",
            "體得有家風，心傳亡轍跡。",
            "少林祖師兮豈會唐言，黄梅行者兮不識橫畫。"
        ],
        "title": "禪人并化主寫真求贊  其三○○",
        "id": "2ca53194-a0fd-43cf-8a59-5ec367a6108c"
    },
    {
        "author": "釋正覺",
        "paragraphs": [
            "棱眉蒼厖，壑眼碧雙。",
            "未開蟄戶，誰識漳江。",
            "不須狡兔治三窟，自有孤猿應六窗。",
            "運水般柴呈妙用，兒孫事業更摐摐。"
        ],
        "title": "禪人并化主寫真求贊  其三○一",
        "id": "4c56bea6-b75a-4228-805b-312b57516f08"
    },
    {
        "author": "釋正覺",
        "paragraphs": [
            "雪髮霜鬚，風袖煙裾。",
            "空殻累於可卜，木蠹偶以成書。",
            "豹霧之虎，龍雷之魚。",
            "變化復何日，升騰似有初。",
            "舊時行履故然改，向道而今井覷驢。"
        ],
        "title": "禪人并化主寫真求贊  其三○二",
        "id": "08c50944-33f7-40ee-8cae-c6309d1bc977"
    },
    {
        "author": "釋正覺",
        "paragraphs": [
            "形聲幻爲，聞見智隨。",
            "自然出礙，平等何疑。",
            "瑩明而絕累，圓應而無疵。",
            "而今問你，且道是誰。"
        ],
        "title": "禪人并化主寫真求贊  其三○三",
        "id": "82bbbdb1-b23e-40c2-a07f-4e87b758b55f"
    },
    {
        "author": "釋正覺",
        "paragraphs": [
            "霜之鬚，雪之顱。",
            "竹之腹，松之膚。",
            "河漢拍天岸，魁杓旋夜樞。",
            "珊瑚林月長鯨𩥇，琥珀松巢老鶴呼。",
            "竿頭絲線從君弄，不犯清波意自殊。"
        ],
        "title": "禪人并化主寫真求贊  其三○四",
        "id": "d6bb18e7-d0bf-485a-ba66-fb33a549bd9b"
    },
    {
        "author": "釋正覺",
        "paragraphs": [
            "本無今有，覺空幻受。",
            "真相儼然兮威音之前，妙觸出礙兮影響之後。",
            "功極而轉身，說禪而借口。",
            "把住也洞水逆流，放行也曹山顛酒。"
        ],
        "title": "禪人并化主寫真求贊  其三○五",
        "id": "7c84ead8-9783-4053-848e-d495c4422ef9"
    },
    {
        "author": "釋正覺",
        "paragraphs": [
            "形骸槁如，林壑深居。",
            "衰髮雪松白，閒情霜竹虛。",
            "智遊空劫珠胎蚌，妙應因緣井覷驢。",
            "豹霧之虎，龍雷之魚。",
            "黄梅衣鉢繩繩信，盧老心傳不識書。"
        ],
        "title": "禪人并化主寫真求贊  其三○六",
        "id": "a666647b-7e00-4274-bf75-5879e29ea8c8"
    },
    {
        "author": "釋正覺",
        "paragraphs": [
            "澗月之孤，岩松之癯。",
            "秋生眉目，霜侵髮鬚。",
            "諸法之相了空寂，妙存之性非有無。",
            "一塵飛巨海，片雪點紅爐。",
            "應事頭頭俱出礙，自然妙觸解回途。"
        ],
        "title": "禪人并化主寫真求贊  其三○七",
        "id": "6b7225e9-9530-476f-985c-6c8b438609c8"
    },
    {
        "author": "釋正覺",
        "paragraphs": [
            "兀兀堆堆，髑髏眼開。",
            "全身放下，借伴還來。",
            "一彈指響流通句，樓閣門門見善財。"
        ],
        "title": "禪人并化主寫真求贊  其三○八",
        "id": "3847780f-1ad8-43f9-913a-ccf1f113d5fc"
    },
    {
        "author": "釋正覺",
        "paragraphs": [
            "瘦骨岩岩，殘毳毿毿。",
            "坐寒雲巘，心空月潭。",
            "虛應亡機而若谷，深禪有口而如鉗。",
            "槃珠勿遺其色，囊錐不露其尖。",
            "皇道大平沒棱角，自然雨五而風三。"
        ],
        "title": "禪人并化主寫真求贊  其三○九",
        "id": "75c82540-20a0-4e8e-b02a-ead476fb5cbe"
    },
    {
        "author": "釋正覺",
        "paragraphs": [
            "老抱孤蹤，歲寒之松。",
            "靜含遠韻，霜曉之鐘。",
            "黄氏之羊起石，陶家之梭化龍。",
            "剎剎塵塵見身相，門門何處不相逢。"
        ],
        "title": "禪人并化主寫真求贊  其三一○",
        "id": "69c29b70-8210-4fe3-abe2-1f4e9986d8b5"
    },
    {
        "author": "釋正覺",
        "paragraphs": [
            "顛毛之絲，眼角之黐。",
            "是身頹老，與世支離。",
            "枯禪心了了，空劫鼻垂垂。",
            "曉寒霜結，山川薄霽。",
            "夜月行河漢，遲借伴還來。",
            "機用妙不銷，彈指知音知。"
        ],
        "title": "禪人并化主寫真求贊  其三一一",
        "id": "a2a7b6f9-bb3f-46e7-863e-99c0b5150286"
    },
    {
        "author": "釋正覺",
        "paragraphs": [
            "形衰柳蒲，心老江湖。",
            "魚潛波路靜，鶴夢月巢孤。",
            "不損色香三昧手，粉黏雙股理華鬚。"
        ],
        "title": "禪人并化主寫真求贊  其三一二",
        "id": "4d19fb41-7ae9-4fcd-a10a-1d16dc3f8488"
    },
    {
        "author": "釋正覺",
        "paragraphs": [
            "高岩之雪兮顛毛衰白，遠水之秋兮眼棱寒碧。",
            "氣清夜永兮月低，斗冷河空兮露泣。",
            "借伴之機，起家之力。",
            "二儀萬像兮相與流通，十方三世兮自然平出。"
        ],
        "title": "禪人并化主寫真求贊  其三一三",
        "id": "35b03dd1-f847-475a-846a-9bccf0e29c44"
    },
    {
        "author": "釋正覺",
        "paragraphs": [
            "至微至精，無像無名。",
            "其傳也默而成，其得也虛而盈。",
            "夜永斗柄轉，秋高河漢橫。",
            "人來借問正因字，鼠糞無將污我羹。"
        ],
        "title": "禪人并化主寫真求贊  其三一四",
        "id": "f0b3b4d0-f09c-474d-8ec0-cee41a36bb76"
    },
    {
        "author": "釋正覺",
        "paragraphs": [
            "心空自靈，性了非情。",
            "玉馬寒泉飲，泥牛夜月耕。",
            "塵塵智起，物物幻成。",
            "二儀萬像縱橫說，相與今時作證明。"
        ],
        "title": "禪人并化主寫真求贊  其三一五",
        "id": "2388900c-eb44-445f-90a0-e34da19fdc21"
    },
    {
        "author": "釋正覺",
        "paragraphs": [
            "顛毛衰薄，春山雪作。",
            "胸襟疏豁，海門潮落。",
            "眉稜高而眼深，鼻筒直而口闊。",
            "幽靈絕待兮曾傳祖禰之芳，谷神不死兮似得仙家之藥。",
            "相逢別峯，彈指開閣。",
            "憨皮袋截巷攔街，臭骨頭填溝塞壑。"
        ],
        "title": "禪人并化主寫真求贊  其三一六",
        "id": "4d234832-8093-42be-a619-29f755290236"
    },
    {
        "author": "釋正覺",
        "paragraphs": [
            "青天無涯，白雲不羈。",
            "流水抱山轉，征人踏月歸。",
            "應以比丘得度者，箇般形像對來機。"
        ],
        "title": "禪人并化主寫真求贊  其三一七",
        "id": "ff3bc3ab-5b5a-4778-a98f-1d51054bd276"
    },
    {
        "author": "釋正覺",
        "paragraphs": [
            "野雲半肩，寒雪一顛。",
            "海樹珊瑚月，岩松琥珀年。",
            "眼合覓不見祖，心空初不留禪。",
            "森羅萬像縱橫說，相與證明輸我然。"
        ],
        "title": "禪人并化主寫真求贊  其三一八",
        "id": "cfe08ec1-8da4-4c94-b1df-dbbe0111eb2d"
    },
    {
        "author": "釋正覺",
        "paragraphs": [
            "內非可形，外還絕稱。",
            "妙圓一句，通變諸乘。",
            "混十界心而靜其念，吞三世佛而空其膺。",
            "真機了了，祖意繩繩。",
            "偏去正來兮閑閑受用，圓規方矩兮恰恰相應。"
        ],
        "title": "禪人并化主寫真求贊  其三一九",
        "id": "08b6da1a-4a01-4a59-8cc0-5bbc59e79dc3"
    },
    {
        "author": "釋正覺",
        "paragraphs": [
            "非默而默，不言而言。",
            "鑿混沌朴，决崑崙源。",
            "萬像總持句，諸塵三昧門。",
            "法法心心成佛事，華華葉葉受春恩。"
        ],
        "title": "禪人并化主寫真求贊  其三二○",
        "id": "0c1dce3f-7dcb-4f16-a445-a2b97ced1c23"
    },
    {
        "author": "釋正覺",
        "paragraphs": [
            "了了智空，閑閑色融。",
            "髑髏常干世界，鼻孔摩觸家風。",
            "湛湛河源翡翠碧，團團海日珊瑚紅。"
        ],
        "title": "禪人并化主寫真求贊  其三二一",
        "id": "f171120e-c288-4eaf-a495-c840262eaec0"
    },
    {
        "author": "釋正覺",
        "paragraphs": [
            "默默道遊，靈靈破幽。",
            "斗魁光轉夜，河漢氣澄秋。",
            "入世隨流，門庭甚休。",
            "青鞋蹈雨俱胝老，放浪風煙百草頭。"
        ],
        "title": "禪人并化主寫真求贊  其三二二",
        "id": "35d67936-1292-44a8-b764-a6c1e3964a86"
    },
    {
        "author": "釋正覺",
        "paragraphs": [
            "心心無住，了了有據。",
            "河漢橫秋，斗柄濡露。",
            "須菩提坐禪，憍尸迦雨華。",
            "蚌含明月兔懷胎，勘破少林傳底句。"
        ],
        "title": "禪人并化主寫真求贊  其三二三",
        "id": "d2b484c4-afb5-4e6e-b30e-c1506b9eb331"
    },
    {
        "author": "釋正覺",
        "paragraphs": [
            "相承次第，皮肉骨髓。",
            "形分古佛家，氣出阿祖鼻。",
            "一根源既還，三昧塵全起。",
            "坦坦蕩蕩平等心，煒煒煌煌自然智。"
        ],
        "title": "禪人并化主寫真求贊  其三二四",
        "id": "ec4e89f3-1903-4af0-b957-45bf318d5d0e"
    },
    {
        "author": "釋正覺",
        "paragraphs": [
            "鬚髮老而覆霜，心念浄而發光。",
            "妙照混三世，幽靈空十方。",
            "口吞諸佛而不爲大，舌拄梵天而不覺長。",
            "剎塵無間說，鷗鳥不亂行。",
            "平等是道，自然成章。"
        ],
        "title": "禪人并化主寫真求贊  其三二五",
        "id": "ada8cd78-4b5f-49db-82ed-c28a6635f373"
    },
    {
        "author": "釋正覺",
        "paragraphs": [
            "妙明絕思，廓靜無涯。",
            "智空三際，性融二儀。",
            "借功光歷歷，借伴老垂垂。",
            "文彩縱橫成底事，機頭初不掛梭絲。"
        ],
        "title": "禪人并化主寫真求贊  其三二六",
        "id": "f9653b1d-c9ec-4d0c-b585-147d8dcd883d"
    },
    {
        "author": "釋正覺",
        "paragraphs": [
            "垂老之姿，鬚髮如絲。",
            "淵默之味，耳口無疵。",
            "秋高河影闊，露冷月行遲。",
            "答呼若谷神之應，對事得珠色之隨。"
        ],
        "title": "禪人并化主寫真求贊  其三二七",
        "id": "7be8850c-0e73-46c4-bbef-6a87e70c0871"
    },
    {
        "author": "釋正覺",
        "paragraphs": [
            "劫壺廓空，一句圓通。",
            "苔生玉殿，體露金風。",
            "妙盡不知處，光回還借功。",
            "鑑像之緣而妙觸非受，谷神之應而隨呼不窮。"
        ],
        "title": "禪人并化主寫真求贊  其三二八",
        "id": "b7cd108f-7531-475c-b6a6-8c76bd8d823d"
    },
    {
        "author": "釋正覺",
        "paragraphs": [
            "規圓矩方，鳧短鶴長。",
            "落日煙村牧笛，平湖月夜魚榔。"
        ],
        "title": "禪人并化主寫真求贊  其三二九",
        "id": "318c4b68-4a84-4b79-84e6-b339af9f33d7"
    },
    {
        "author": "釋正覺",
        "paragraphs": [
            "法法平齊，隨高就低。",
            "南日蜀葵向，北風胡馬嘶。"
        ],
        "title": "禪人并化主寫真求贊  其三三○",
        "id": "7816a584-7d05-477f-9a2a-f3efd357433f"
    },
    {
        "author": "釋正覺",
        "paragraphs": [
            "年齒垂垂，鬚髮絲絲。",
            "月寒無影樹，春在未萌枝。",
            "得失折肱塞人馬，輸贏爛柯樵子棋。",
            "示現威儀而不起滅盡之定，不由心念而自然圓明之知。"
        ],
        "title": "禪人并化主寫真求贊  其三三一",
        "id": "2fddd392-afaa-4655-bcef-a36043f5378d"
    },
    {
        "author": "釋正覺",
        "paragraphs": [
            "髮雪毿毿，心老憨憨。",
            "指南話北，破二作三。",
            "守宗風之符節，握佛祖之鎚鉗。",
            "陶形鑄器模楷妙，迸火流金爐鞴炎。",
            "光明不斷，燈燈夜龕。"
        ],
        "title": "禪人并化主寫真求贊  其三三二",
        "id": "d8b5a3af-199a-429e-a5f8-f66111337b6f"
    },
    {
        "author": "釋正覺",
        "paragraphs": [
            "學絕與鄰，名生實賓。",
            "少年行脚事，老倒住山人。",
            "拄杖雖無二升米，虛空自有十方身。",
            "一機歷歷兮，三昧塵塵。"
        ],
        "title": "禪人并化主寫真求贊  其三三三",
        "id": "8bc64c30-09ec-4b2f-959b-6cbc54397d6a"
    },
    {
        "author": "釋正覺",
        "paragraphs": [
            "說得一尺，行得一尺。",
            "身非肉團，心如牆壁。",
            "用光眉十方，照世眼雙碧。",
            "諸塵三昧兮在我自然，萬像森羅兮與渠平出。"
        ],
        "title": "禪人并化主寫真求贊  其三三四",
        "id": "316745d8-8f3c-4443-ba5d-47460c5efc80"
    },
    {
        "author": "釋正覺",
        "paragraphs": [
            "巍巍堂堂，智不可量。",
            "煒煒煌煌，靜自然光。",
            "松老西山雪，河明北斗霜。",
            "用之而行，舍之而藏。",
            "深林之晦三眠繭，繞指之柔百煉剛。"
        ],
        "title": "禪人并化主寫真求贊  其三三五",
        "id": "f12f6444-f4ee-4ac2-ac90-27d190889e7b"
    },
    {
        "author": "釋正覺",
        "paragraphs": [
            "癯形老殘，孤節歲寒。",
            "照頂髑髏眼，隨緣赤肉團。",
            "六街三市尋人去，相喚門門盡是檀。"
        ],
        "title": "禪人并化主寫真求贊  其三三六",
        "id": "1aeb4dce-9292-492c-90bf-f6666bada314"
    },
    {
        "author": "釋正覺",
        "paragraphs": [
            "默成用密，智空理得。",
            "歷代祖心選同科，三世佛口閑挂壁。"
        ],
        "title": "禪人并化主寫真求贊  其三三七",
        "id": "e11ace08-7e04-4915-9eb2-f72f77a2c7d9"
    },
    {
        "author": "釋正覺",
        "paragraphs": [
            "老境侵尋，衰殘到今。",
            "霜鬚雪髮春猶淺，壑眼岩眉秋更深。"
        ],
        "title": "禪人并化主寫真求贊  其三三八",
        "id": "28747c79-e31c-4245-ba86-6de4175d2767"
    },
    {
        "author": "釋正覺",
        "paragraphs": [
            "兀坐澗陰，潭空月沉。",
            "三乘乘外，一印印心。",
            "師子循行師子吼，旃檀圍繞旃檀林。",
            "諸塵說法諸塵聽，莫道無人爲賞音。"
        ],
        "title": "禪人并化主寫真求贊  其三三九",
        "id": "1a9c384d-8317-4e1e-a226-33a7e6f447e3"
    },
    {
        "author": "釋正覺",
        "paragraphs": [
            "煙蒼蒼兮白鳥飛，水茫茫兮金鱗嬉。",
            "空杳杳兮智不知，覺冥冥兮性所宜。",
            "包萬像而括二儀，徹三際而周四維。",
            "影象纍纍，品類差差。",
            "發揮元自我，點化更由誰。",
            "方之則矩，圓之則規。",
            "不須特地，且麽過時。",
            "兀兀騰騰，憨憨癡癡，跛跛挈挈而萎萎羸羸。"
        ],
        "title": "禪人并化主寫真求贊  其三四○",
        "id": "b3b5473e-27fc-41c7-a00f-1bb829d859e6"
    },
    {
        "author": "釋正覺",
        "paragraphs": [
            "說通齒豁，宗通句活。",
            "師座心空，劫壺步闊。",
            "就位了無機，爛柯曾有著。",
            "招手相隨恁麽來，百草頭邊活卓卓。"
        ],
        "title": "禪人并化主寫真求贊  其三四一",
        "id": "e06a96c5-b695-4781-8f52-1e3c31e29d3c"
    },
    {
        "author": "釋正覺",
        "paragraphs": [
            "性了有餘，體含太虛。",
            "心空歷歷，道契如如。",
            "答響神居谷，隨緣井覷驢。",
            "向道塵塵住三昧，何妨觸處卷而舒。"
        ],
        "title": "禪人并化主寫真求贊  其三四二",
        "id": "7f3ad3bc-d646-447d-8d18-46c002aaa900"
    },
    {
        "author": "釋正覺",
        "paragraphs": [
            "形容老癯，鬚髮雪敷。",
            "體明千劫眼，性靜萬機樞。",
            "變通自古門門活，伎倆而今恰恰無。",
            "一指頭禪隨處用，拈來百草俱胝俱。"
        ],
        "title": "禪人并化主寫真求贊  其三四三",
        "id": "b14fca7d-0bf5-4b33-96e6-543debfa32c2"
    },
    {
        "author": "釋正覺",
        "paragraphs": [
            "一印印空，三乘莫窮。",
            "智了離微句，身分函蓋同。",
            "彌勒駕來樓閣外，文殊家住覺城東。",
            "隨身干木，到處家風。"
        ],
        "title": "禪人并化主寫真求贊  其三四四",
        "id": "23bf56ec-c856-4697-bdc9-92ef706cc91f"
    },
    {
        "author": "釋正覺",
        "paragraphs": [
            "拄杖倚床，默而成章。",
            "夜月通犀角，秋空沒雁行。",
            "清寫芭蕉雪，秀盛芙蓉霜。",
            "青原價問廬陵米，會有知音句廝當。"
        ],
        "title": "禪人并化主寫真求贊  其三四五",
        "id": "3fe42f88-b7cf-4c77-bdce-0254de2b1eb2"
    },
    {
        "author": "釋正覺",
        "paragraphs": [
            "默學少林，靜全本心。",
            "幽靈絕待，虛明自任。",
            "玉線金鍼世家事，鸞膠鳳絃山水音。",
            "隨方善應，不用相尋。"
        ],
        "title": "禪人并化主寫真求贊  其三四六",
        "id": "188895f2-5f91-4a39-8cba-1ba234a7a945"
    },
    {
        "author": "釋正覺",
        "paragraphs": [
            "其離而入，其微而出。",
            "一彈指響樓閣開，身現門門千百億。"
        ],
        "title": "禪人并化主寫真求贊  其三四七",
        "id": "faea79fb-da27-4a64-95b5-d7443f228623"
    },
    {
        "author": "釋正覺",
        "paragraphs": [
            "絕待而靈，無得而名。",
            "就位難辨，借功證成。",
            "合伴應時節，隨事放光明。",
            "神歌社舞閑心適，塊雨條風樂太平。"
        ],
        "title": "禪人并化主寫真求贊  其三四八",
        "id": "4cc78b15-c95d-4ed6-aa60-014a1dae55f9"
    },
    {
        "author": "釋正覺",
        "paragraphs": [
            "理極非身，智明自神。",
            "三緣未作，一默含純。",
            "回途異類，出歷諸塵。",
            "彎彎月下漣漪水，剪剪風斜楊柳春。"
        ],
        "title": "禪人并化主寫真求贊  其三四九",
        "id": "2756357d-d788-4c19-b5f4-39e4d0c7b542"
    },
    {
        "author": "釋正覺",
        "paragraphs": [
            "野鶴骨癯，澗松皮粗。",
            "一身閑而雲行林壑，兩眼冷而秋入江湖。",
            "智到無而有，理極有而無。",
            "齊物蝶翻晝夢，隨機蜂理華鬚。",
            "開口也著合也著，風鈴發響谷隨呼。"
        ],
        "title": "禪人并化主寫真求贊  其三五○",
        "id": "5c946faf-3bbc-4677-b879-74ebfd28884f"
    },
    {
        "author": "釋正覺",
        "paragraphs": [
            "爲僧𠜾剞，與世支離。",
            "目瞳青炯炯，頭髮白絲絲。",
            "劫空有句，真得無師。",
            "借功分照用，借位解提持。",
            "萬像森羅一音說，何須特地挂唇皮。"
        ],
        "title": "禪人并化主寫真求贊  其三五一",
        "id": "43feb487-bf9f-42a9-8c26-8fceff5f157a"
    },
    {
        "author": "釋正覺",
        "paragraphs": [
            "妙存象先，圓成自然。",
            "佛燈燄續，祖華芳聯。",
            "野況煙霞老，秋痕天水連。",
            "生無生性，住無住緣。",
            "隨分雪分齋一鉢，不嫌雲寄屋三椽。"
        ],
        "title": "禪人并化主寫真求贊  其三五二",
        "id": "f9baab27-e2b5-4878-8aa8-d7816c73d0d9"
    },
    {
        "author": "釋正覺",
        "paragraphs": [
            "明白無根，茫茫月魂。",
            "清虛不渾，蒼蒼秋痕。",
            "青天固可背負，諸佛等閑口吞。",
            "情空超物物，妙觸應門門。",
            "了知初不由心念，金色頭陀滅意根。"
        ],
        "title": "禪人并化主寫真求贊  其三五三",
        "id": "84f73648-8604-47ef-99fd-2adadd03ff1e"
    },
    {
        "author": "釋正覺",
        "paragraphs": [
            "眸子射人，秋澗之津。",
            "顛毛衰白，霜松之晨。",
            "赤湖之林，潮漲而長鯨𩥇浪。",
            "丹桂之影，月寒而老兔推輪。",
            "明功借位，起幻入塵。",
            "百草頭邊有芳信，縱橫指點自家春。"
        ],
        "title": "禪人并化主寫真求贊  其三五四",
        "id": "91498a36-d984-480a-98e8-061fa6c0572f"
    },
    {
        "author": "釋正覺",
        "paragraphs": [
            "無心之心，妙超古今。",
            "無相之相，不存情量。",
            "葉落木而秋開，月度山而潮上。",
            "柳絮之風隨，葵華之日向。"
        ],
        "title": "禪人并化主寫真求贊  其三五五",
        "id": "e930dbd0-6126-4bda-a895-f7c43a336fea"
    },
    {
        "author": "釋正覺",
        "paragraphs": [
            "默而靜專，體之妙全。",
            "情盡性傳，心空覺圓。",
            "閒閒遊幻世，了了應塵緣。",
            "燈籠露柱渾機用，翠竹黄華總說禪。"
        ],
        "title": "禪人并化主寫真求贊  其三五六",
        "id": "bdaab568-de0c-46d9-8095-2381fd0307f2"
    },
    {
        "author": "釋正覺",
        "paragraphs": [
            "塵浄無餘，體明而虛。",
            "秋高夜永，河闊星疏。",
            "宛轉兼而到，偏圓卷復舒。",
            "媚川果若珠含蚌，應物何妨井覷驢。"
        ],
        "title": "禪人并化主寫真求贊  其三五七",
        "id": "7dc37994-c1e3-4668-8f6c-3d9ee392d165"
    },
    {
        "author": "釋正覺",
        "paragraphs": [
            "南臺之靜，中邑之應。",
            "圓明之知，平等之性。",
            "爛柯棋局樵，釣雪華亭艇。",
            "披叢林明白之襟，握雲水清凉之柄。",
            "動自風流，閒宜月定。",
            "心聞況是賞音，相廗何妨打令。"
        ],
        "title": "禪人并化主寫真求贊  其三五八",
        "id": "a6a2171b-9082-4d5f-8f41-032c1c333756"
    },
    {
        "author": "釋正覺",
        "paragraphs": [
            "雲水孤藤，叢林老僧。",
            "瀾翻口角，雪點眉棱。",
            "長春時節相聯蕊，破夜光明自照燈。",
            "內無絲而繫螘，外無糝而聚蠅。",
            "不起滅定，能應繁興。"
        ],
        "title": "禪人并化主寫真求贊  其三五九",
        "id": "9eb202e2-5f1e-4d4c-a0cc-bb3bfe62cd60"
    },
    {
        "author": "釋正覺",
        "paragraphs": [
            "雪髮霜鬚，鯢齒雞膚。",
            "年侵蒲柳，日在桑榆。",
            "用持智之大柄，靜守道之元樞。",
            "而今百草頭邊用，妙得雲門一字俱。"
        ],
        "title": "禪人并化主寫真求贊  其三六○",
        "id": "8c58736f-e902-4401-8169-cee245aef892"
    },
    {
        "author": "釋正覺",
        "paragraphs": [
            "曹洞宗乘，老難發興。",
            "秋波摇眼角，春雪點眉稜。",
            "一步跨空劫，孤心相續燈。",
            "西母之桃兮秀結三千年實，北冥之鯤兮蛻翔九萬里鵬。",
            "珊瑚枝枝撐著月，出格雲門跛脚僧。"
        ],
        "title": "禪人并化主寫真求贊  其三六一",
        "id": "dca5af14-f0b6-4853-9333-bf746d8b1fb4"
    },
    {
        "author": "釋正覺",
        "paragraphs": [
            "心心絕緣，了了亡年。",
            "吞佛空三世，披經等大千。",
            "妙觀智出礙，韶晝春無邊。",
            "齊物竹床蝴蝶夢，雙飛栩栩華風顛。"
        ],
        "title": "禪人并化主寫真求贊  其三六二",
        "id": "b41a1bbd-1cf8-4dc6-8fb3-da9ca3e22060"
    },
    {
        "author": "釋正覺",
        "paragraphs": [
            "妙而不有，空而不無。",
            "坐寒床下板，步轉劫前壺。",
            "返色光初發，知音德不孤。",
            "流長信是盈科水，盤走端如受影珠。"
        ],
        "title": "禪人并化主寫真求贊  其三六三",
        "id": "fd06e03c-af50-47d3-a741-b26a11812212"
    },
    {
        "author": "釋正覺",
        "paragraphs": [
            "疏齒如鯢，皴皮若雞。",
            "萬機頓削，一句全提。",
            "湛存性海闊，圓明心月低。",
            "有信風雷還破蟄，無言桃李自成蹊。"
        ],
        "title": "禪人并化主寫真求贊  其三六四",
        "id": "b17fe58c-87be-4c92-845b-6e3e6e2fa66f"
    },
    {
        "author": "釋正覺",
        "paragraphs": [
            "有應之身，無位之人。",
            "隨方而見，妙觸而神。",
            "山林森森春在木，江湖澹澹秋生津。",
            "語不投機不展事，雲門一路從來親。"
        ],
        "title": "禪人并化主寫真求贊  其三六五",
        "id": "161149b2-49bc-4992-a3bf-d4efdaaf2799"
    },
    {
        "author": "釋正覺",
        "paragraphs": [
            "一切相空，其後之心。",
            "一切心空，其後之相。",
            "幽谷雲生，寒潭月上。",
            "應因緣平定二儀，了幻化森羅萬像。",
            "恰恰不疑，如指諸掌。"
        ],
        "title": "禪人并化主寫真求贊  其三六六",
        "id": "da0fe671-3cb1-4618-bd77-a49605831918"
    },
    {
        "author": "釋正覺",
        "paragraphs": [
            "清浄本然，和合因緣。",
            "涅不緇而磨不磷，仰彌高而鉆彌堅。",
            "隨之無後，迎之無前，空空空處亡中邊。",
            "而今信手拈來用，頭尾相應正復偏。"
        ],
        "title": "禪人并化主寫真求贊  其三六七",
        "id": "e80df946-98b8-449b-83ad-be56ed292b3f"
    },
    {
        "author": "釋正覺",
        "paragraphs": [
            "身老而衰，根鈍且遲。",
            "霽冷河闊，天空斗垂。",
            "圓明三隻目，受用兩莖眉。",
            "塵剎大千縱橫而妙觸，三尺丈六笑語而相隨。"
        ],
        "title": "禪人并化主寫真求贊  其三六八",
        "id": "8e8e50d4-2c42-461a-bd84-6c6807b918af"
    },
    {
        "author": "釋正覺",
        "paragraphs": [
            "坐忘是非，默見離微。",
            "佛祖之陶冶，天地之範圍。",
            "髑髏眉底眼，空劫句中機。",
            "青原赭色麒麟步，藥嶠金毛師子威。",
            "相逢捉手，大道同歸。"
        ],
        "title": "禪人并化主寫真求贊  其三六九",
        "id": "d8052165-8286-4bbd-9e9d-bde72ad159c5"
    },
    {
        "author": "釋正覺",
        "paragraphs": [
            "空劫默遊，靈然破幽。",
            "潮揚光燄珊瑚月，海縮波瀾翡翠秋。",
            "於世無求，隨緣自由。",
            "百千三昧門門事，潦倒俱胝一指頭。"
        ],
        "title": "禪人并化主寫真求贊  其三七○",
        "id": "702f0298-264d-4bb4-a3f0-b99292003b19"
    },
    {
        "author": "釋正覺",
        "paragraphs": [
            "說真不真，說似不似，拈轉舌頭提得鼻。",
            "空劫家風，衲僧田地。",
            "心心與祖相傳，佛佛見他出世。",
            "一塵入正受，諸塵三昧起。"
        ],
        "title": "禪人并化主寫真求贊  其三七一",
        "id": "77e12b31-8031-4b2d-868a-0886e96c3187"
    },
    {
        "author": "釋正覺",
        "paragraphs": [
            "形貌春寒，顛毛雪殘。",
            "坐空生滅影，靜見離微端。",
            "珊瑚樹生玳瑁海，明月珠走琉璃盤。",
            "藏天下於天下兮一性自然平等，出世間於世間兮萬像誰敢相謾。"
        ],
        "title": "禪人并化主寫真求贊  其三七二",
        "id": "162b58e5-c513-47ee-ac86-2178bf808171"
    },
    {
        "author": "釋正覺",
        "paragraphs": [
            "天地含光，陰陽化章。",
            "蔬腸清白，棗齒淡黄。",
            "叢林閒去就，雲水老行藏。",
            "百鍊之金柔兮繞指，九試之玉溫兮截肪。",
            "隨身干木，作戲逢場。"
        ],
        "title": "禪人并化主寫真求贊  其三七三",
        "id": "6489e04f-5553-4f7b-ae04-439a1929c70b"
    },
    {
        "author": "釋正覺",
        "paragraphs": [
            "默默靈光，堆堆坐忘。",
            "衲僧事業，宗印文章。",
            "應物空三世，隨緣遍十方。",
            "分身不用相回互，到處誰能作覆藏。",
            "巍巍堂堂，煒煒煌煌。"
        ],
        "title": "禪人并化主寫真求贊  其三七四",
        "id": "23eee831-673d-4e48-938d-9795f0e09816"
    },
    {
        "author": "釋正覺",
        "paragraphs": [
            "雲水老身，叢林陳人。",
            "髮毛已雪，鼻氣猶春。",
            "平等應緣也心心佛佛，自然說法也剎剎塵塵。",
            "回途復妙，弄假像真。"
        ],
        "title": "禪人并化主寫真求贊  其三七五",
        "id": "db81c128-12c3-45fe-852a-01fc8acdfcd4"
    },
    {
        "author": "釋正覺",
        "paragraphs": [
            "山带雪而歲寒，水含月而夜闌。",
            "對機轉物，影草探竿。",
            "遊刃之牛解，爛柯之局殘。",
            "西風雨歛煙雲浄，北斗脚垂河漢乾。"
        ],
        "title": "禪人并化主寫真求贊  其三七六",
        "id": "b72dcb38-f409-4de8-9012-c8013468f96e"
    },
    {
        "author": "釋正覺",
        "paragraphs": [
            "形雖老蒼，事不窮忙。",
            "味真嚼蠟，面冷刮霜。",
            "撒手行空劫，全身入帝鄉。",
            "回頭遊戲成三昧，春上百華蜂采香。"
        ],
        "title": "禪人并化主寫真求贊  其三七七",
        "id": "b7736586-525f-46e5-88aa-c3edd5410052"
    },
    {
        "author": "釋正覺",
        "paragraphs": [
            "曲木坐床，烏藤倚旁。",
            "孤禪一句，三世十方。",
            "青燈含華夜耿耿，白鳥欲沒天蒼蒼。",
            "却來有應，出礙無當。"
        ],
        "title": "禪人并化主寫真求贊  其三七八",
        "id": "ab33e11a-81e6-4319-a8f0-01d29ca2702b"
    },
    {
        "author": "釋正覺",
        "paragraphs": [
            "丘壑精神，雲水陳人。",
            "心燈不夜，道樹長春。",
            "珠胎養乎老蚌，龍雷躍於脩鱗。",
            "爛爛光輝兮明白之窟，稜稜浪級兮桃華之津。",
            "莊嚴三昧，遊戲諸塵。"
        ],
        "title": "禪人并化主寫真求贊  其三七九",
        "id": "9a508dc4-d74f-414b-91b8-b6a8c0423191"
    },
    {
        "author": "釋正覺",
        "paragraphs": [
            "默默有句兮祖祖相傳，心心無住兮靈靈自然。",
            "石藴玉而輝山，淵含珠而媚川。",
            "千億門開彌勒彈，三十年用俱胝禪。",
            "一乘底事，百草頭邊。"
        ],
        "title": "禪人并化主寫真求贊  其三八○",
        "id": "bb5f2fbc-e593-412f-a4d7-79b519d9aac2"
    },
    {
        "author": "釋正覺",
        "paragraphs": [
            "二儀之門，萬象之根。",
            "有無難議，青白不痕。",
            "借功承祖禰，了事付兒孫。",
            "採華香負蜜蜂股，齊物夢翻蝴蝶槐。",
            "即相離相，知恩報恩。"
        ],
        "title": "禪人并化主寫真求贊  其三八一",
        "id": "1ee5db7a-39f4-4761-a1cd-0d57d772f5d3"
    },
    {
        "author": "釋正覺",
        "paragraphs": [
            "太行之雪春不消，黄河之月夜更饒。",
            "家風許清白，身世自超摇。",
            "離微器重，出沒機調。",
            "光燄波瀾俱滿浄，珊瑚林樹漲高潮。"
        ],
        "title": "禪人并化主寫真求贊  其三八二",
        "id": "06bfc378-a67a-4ba5-b338-457df92f36ab"
    },
    {
        "author": "釋正覺",
        "paragraphs": [
            "雪拭晚晴，水受秋清。",
            "天空四壁，月冷三更。",
            "湛存而獨立，定應而周行。",
            "二儀之道成且平，萬像之印虛不盈。",
            "鷗鳥情閒機事外，夕陽沙上未寒盟。"
        ],
        "title": "禪人并化主寫真求贊  其三八三",
        "id": "70cdd2a1-2797-45a6-8710-a497e41bfaaf"
    },
    {
        "author": "釋正覺",
        "paragraphs": [
            "老身且懶，居然從簡。",
            "白雪覆顛，烏華亂眼。",
            "心光傳祖燈，手段破家產。",
            "到不到趙州喫茶，回不回睦州擔板。",
            "借問諸人識也無，青山骨秀閑雲散。"
        ],
        "title": "禪人并化主寫真求贊  其三八四",
        "id": "457321a5-3306-4009-b881-eb5ad0723a56"
    },
    {
        "author": "釋正覺",
        "paragraphs": [
            "枯槁形骸，虛明性懷。",
            "秋河夜月，老樹蒼崖。",
            "一機色前自宛轉，萬像頭上誰安排。",
            "雲門拄杖，趙州草鞋。"
        ],
        "title": "禪人并化主寫真求贊  其三八五",
        "id": "dc4a9c93-db08-42ab-a294-5e2683e6436e"
    },
    {
        "author": "釋正覺",
        "paragraphs": [
            "性成而不立玄微，智詣而難分是非。",
            "天空雲澹泞，夜冷月依稀。",
            "蝴蝶夢魂兮春晝飛而齊物，白鷗盟事兮夕陽卧而亡機。"
        ],
        "title": "禪人并化主寫真求贊  其三八六",
        "id": "04e4241a-89d3-4e70-9290-e8cc874408d3"
    },
    {
        "author": "釋正覺",
        "paragraphs": [
            "皴皮似雞，疏齒如鯢。",
            "諸緣坐斷，一句全提。",
            "夜月圓明兮珊瑚海闊，晚雲破碎兮玳瑁天低。"
        ],
        "title": "禪人并化主寫真求贊  其三八七",
        "id": "6f379b69-afaa-456b-9f0b-ea63ee2ed7df"
    },
    {
        "author": "釋正覺",
        "paragraphs": [
            "肌骨瘦寒，氣貌衰殘。",
            "坐冷秋生河闊，心空月墮潮乾。",
            "善財遊歷百城了，樓閣門開指一彈。"
        ],
        "title": "禪人并化主寫真求贊  其三八八",
        "id": "5c5abb40-4631-4459-9f24-aedf9d6ad174"
    },
    {
        "author": "釋正覺",
        "paragraphs": [
            "古岩老僧，百事不能。",
            "飽雪筠林野之姿，癯猶高節。",
            "抱松石歲寒之骨，老更蒼稜。",
            "去就且拙，唱酬可憎。",
            "慎嚴逆流洞水道，孝滿顛酒曹山曾。"
        ],
        "title": "禪人并化主寫真求贊  其三八九",
        "id": "b27aa883-c7e9-4de2-bb97-cab70453df48"
    },
    {
        "author": "釋正覺",
        "paragraphs": [
            "靈靈而空，了了而融。",
            "正偏之機轉，佛祖之道同。",
            "玉井有月，冰壺無風。",
            "兒孫得力成家事，影現諸塵三昧中。"
        ],
        "title": "禪人并化主寫真求贊  其三九○",
        "id": "73cbeb5f-5204-462f-9363-52cece34ee02"
    },
    {
        "author": "釋正覺",
        "paragraphs": [
            "精神自然，秋早春先。",
            "蟠胸丘壑，繞齒風煙。",
            "理無生而心傳阿祖，神不死而道出諸仙。",
            "蒼黄酢酬兮將軍齒鏃之日，黑白勝負兮樵子爛柯之年。"
        ],
        "title": "禪人并化主寫真求贊  其三九一",
        "id": "8a4ece45-2fb3-4bd6-8e80-795d725cbba5"
    },
    {
        "author": "釋正覺",
        "paragraphs": [
            "默默亡言，靈靈見根。",
            "鼓撾塗毒，香燒返魂。",
            "物物無心影受鏡，塵塵出礙聲踰垣。"
        ],
        "title": "禪人并化主寫真求贊  其三九二",
        "id": "f2dca370-f62b-4f88-9e54-50d0025fd5c2"
    },
    {
        "author": "釋正覺",
        "paragraphs": [
            "萎萎羸羸，病起風姿。",
            "跛跛挈挈，老來事業。",
            "坐穩三際平，心空百念絕。",
            "森羅萬象信崝嶸，門門三昧從施設。"
        ],
        "title": "禪人并化主寫真求贊  其三九三",
        "id": "0b203f5f-490b-4f9e-ab17-e02afa3b9bc8"
    },
    {
        "author": "釋正覺",
        "paragraphs": [
            "髮白齒豁，鼻垂口闊。",
            "坐冷月依依，氣清秋漠漠。",
            "離微出入門開，正偏往來機活。",
            "雙碧耆婆眼有神，分明百草頭邊藥。"
        ],
        "title": "禪人并化主寫真求贊  其三九四",
        "id": "a7ce1ae4-58c9-4c7a-a2b8-588150b97996"
    },
    {
        "author": "釋正覺",
        "paragraphs": [
            "慧而能定，定而能應。",
            "空有短長，初無欠剩。",
            "定慧力莊嚴，性相心齊證。",
            "妙觀察智照非功，成所作智同圓鏡。"
        ],
        "title": "禪人并化主寫真求贊  其三九五",
        "id": "990bf735-7f87-4659-95d0-ab47c8e4adf7"
    },
    {
        "author": "釋正覺",
        "paragraphs": [
            "默默而遊，月冷天秋。",
            "靡靡而周，雲行水流。",
            "身心無畔岸，機用有錐鈎。",
            "諸塵三昧縱橫句，分付之人拄杖頭。"
        ],
        "title": "禪人并化主寫真求贊  其三九六",
        "id": "a754a0dc-5e93-44c8-beb1-46df70daee4b"
    },
    {
        "author": "釋正覺",
        "paragraphs": [
            "妙了常存，幽靈不昏。",
            "偏正旋樞臼，離微見道根。",
            "微塵破處大經出，冷口開時諸佛吞。",
            "隨緣歷歷，得用門門。",
            "成褫家事，分付兒孫。"
        ],
        "title": "禪人并化主寫真求贊  其三九七",
        "id": "555deb00-142e-400a-9c0c-d69621e485e2"
    },
    {
        "author": "釋正覺",
        "paragraphs": [
            "影之神，物之春。",
            "鶯喉頰之滑滑，柳眉目之津津。",
            "蜂股華須粉，蠟脾蜜釀醇。",
            "等閑諦了遊戲事，端的還如幻化人。"
        ],
        "title": "禪人并化主寫真求贊  其三九八",
        "id": "c56f03c6-ce5f-403f-b9ee-4a134133c795"
    },
    {
        "author": "釋正覺",
        "paragraphs": [
            "湛存不渾，靈明不昏。",
            "派分河漢底，流决崑崙源。",
            "見聞了成一相，影響應空六根。",
            "體本真如，能來生滅之界。",
            "用隨生滅，却入真如之門。",
            "叢林參飽三條篾，雲夢等閑八九吞。"
        ],
        "title": "禪人并化主寫真求贊  其三九九",
        "id": "e54d9ecd-7963-4111-bfdd-bfd77a66f628"
    },
    {
        "author": "釋正覺",
        "paragraphs": [
            "淵默元成，至虛不盈。",
            "體天地之含光，十方昭徹。",
            "用陰陽之變態，萬像崝嶸。",
            "百戰瘢知風雨信，垂頭兀兀老昇平。"
        ],
        "title": "禪人并化主寫真求贊  其四○○",
        "id": "b526a871-b4b7-4459-b138-0fd1f938bbdc"
    },
    {
        "author": "釋正覺",
        "paragraphs": [
            "龜兮蓍兮，祛執决疑。",
            "師兮範兮，扶斜理差。",
            "定徹其底，慧窮其涯。",
            "箭撞筈破，珠旋影隨。"
        ],
        "title": "禪人并化主寫真求贊  其四○一",
        "id": "e5dbf4d2-dbd9-48f2-9cb1-c2e644a74f11"
    },
    {
        "author": "釋正覺",
        "paragraphs": [
            "默成其性，慧潤其定。",
            "虛應六窗，觀通三徑。",
            "善巧開權，觸機墮穽。",
            "怪殺者僧，藥多成病。"
        ],
        "title": "禪人并化主寫真求贊  其四○二",
        "id": "70bfe5c9-32b1-44a1-abb5-5f36351c6acc"
    },
    {
        "author": "釋正覺",
        "paragraphs": [
            "祖祖家傳，心心印全。",
            "混沌未受鑿，威音不得專。",
            "蕉雷文象齒之所以，桂月暈犀角之能然。",
            "水自竹來兮綠非假借，風從華過兮香有因緣。"
        ],
        "title": "禪人并化主寫真求贊  其四○三",
        "id": "0b49044e-6335-4e30-b632-b644fa7a5585"
    },
    {
        "author": "釋正覺",
        "paragraphs": [
            "像取模畫，人成幻化。",
            "得失一鬮，是非一馬。",
            "建立摐摐，權行且且。",
            "平貼而安，放蕩而野。",
            "科臼弗存，軌儀何暇。",
            "饑則餐，飽則罷。",
            "硬而枕，軟而藉。",
            "出世間於世間，藏天下於天下。",
            "更問如何，之乎者也。"
        ],
        "title": "禪人并化主寫真求贊  其四○四",
        "id": "fecdfbe2-d49e-4537-a39e-f7ef63c769e6"
    },
    {
        "author": "釋正覺",
        "paragraphs": [
            "本來無物，當處出生。",
            "白毿毿之頭髮，烏律律之眼睛。",
            "誰敢居尊宿，僧相奉老成。",
            "現威儀，住滅定。",
            "隨影響，放光明。",
            "玳瑁海深難尋含月之蚌，珊瑚林沒誰見𩥇潮之鯨。"
        ],
        "title": "禪人并化主寫真求贊  其四○五",
        "id": "dbd7fb79-5336-4fbd-ba47-13ebade40daa"
    },
    {
        "author": "釋正覺",
        "paragraphs": [
            "兀兀默耕，天成地平。",
            "一心無住住，萬像不生生。",
            "起家空劫壺中句，借伴今時路上行。",
            "攪叢林人七八處，令行而據。",
            "握拄杖子四十年，師坐而橫。",
            "用之不敝，虛而不盈。"
        ],
        "title": "禪人并化主寫真求贊  其四○六",
        "id": "965f2bdb-46d8-4dd6-943d-c39b1c16527d"
    },
    {
        "author": "釋正覺",
        "paragraphs": [
            "湛乎性源，遊乎度門。",
            "動靜出礙，方圓不痕。",
            "寒木得春晚，雪窗亡夜昏。",
            "通塞也虛離實坎，變化也連乾斷坤。",
            "六和合而無功兮脫略三千之界，萬差別而有據兮齊承一點之恩。"
        ],
        "title": "禪人并化主寫真求贊  其四○七",
        "id": "c25d1a2b-3983-40d0-83aa-a0dfe791a01f"
    },
    {
        "author": "釋正覺",
        "paragraphs": [
            "這箇形容，緣報遭逢。",
            "藏萬德於未兆，戢六用於無蹤。",
            "雪陣血戰，玉田歷農。",
            "影響若空谷，隨扣如霜鐘。",
            "竿頭不是風幡動，知有此事還盧舂。"
        ],
        "title": "禪人并化主寫真求贊  其四○八",
        "id": "617f5354-cb99-4832-b24d-0ad690efc41d"
    },
    {
        "author": "釋正覺",
        "paragraphs": [
            "碧澗之松，煙巢之鶴。",
            "野性閑閑，癯身卓卓。",
            "江含月而練長，水連天而秋闊。",
            "一點分明兮十方虛豁。"
        ],
        "title": "禪人并化主寫真求贊  其四○九",
        "id": "89762ace-45b1-444c-9154-e176efe60c8c"
    },
    {
        "author": "釋正覺",
        "paragraphs": [
            "跡像而無，純全而有。",
            "陰陽不測之神，生滅不到而壽。",
            "十方界聊現半身，三世佛不消一口。",
            "只箇山形拄杖子，與君觸處相隨走。"
        ],
        "title": "禪人并化主寫真求贊  其四一○",
        "id": "5052148a-424a-4989-ac9a-cff027503522"
    },
    {
        "author": "釋正覺",
        "paragraphs": [
            "目深額聳，口方鼻端。",
            "秋雲消兮天青而闊，夜月上兮水白而寒。",
            "看看，影像隨應兮明珠走盤。"
        ],
        "title": "禪人并化主寫真求贊  其四一一",
        "id": "851a0e58-f16f-4b77-b01f-1619035f7589"
    },
    {
        "author": "釋正覺",
        "paragraphs": [
            "用得乎眉，體全乎鼻。",
            "香象不羣，金毛無畏。",
            "明妙吉之初心，入普賢之幻智。",
            "回途放曠知不知，般若光中熟遊戲。"
        ],
        "title": "禪人并化主寫真求贊  其四一二",
        "id": "4f12f8b7-9560-4faa-b044-22d6addf4622"
    },
    {
        "author": "釋正覺",
        "paragraphs": [
            "雲水之身，山林之氣。",
            "不專乎學，不遊乎藝。",
            "默坐而心空，妙傳而道貴。",
            "西風凄清秋有痕，長天碧浄雲無蒂。",
            "從來佛祖真宗，只麽克承家世。"
        ],
        "title": "禪人并化主寫真求贊  其四一三",
        "id": "501ab595-eef3-41dd-94be-8b57356047cc"
    },
    {
        "author": "釋正覺",
        "paragraphs": [
            "山光寒點雪，水色冷磨秋。",
            "肝膽古鑑浄，身世浮萍流。",
            "罔象而珠得，亡牛而刃遊。",
            "瑞鳳入網兮連鼇上鈎，箇般手段兮老不傳休。"
        ],
        "title": "禪人并化主寫真求贊  其四一四",
        "id": "ba83ff00-0c22-4a91-8002-bef2c4585817"
    },
    {
        "author": "釋正覺",
        "paragraphs": [
            "淵默而明，湛存而妙。",
            "三世齊平，十方圓照。",
            "月隨水而流，風入松而嘯。",
            "相逢會有知音，向道自然同調。"
        ],
        "title": "禪人并化主寫真求贊  其四一五",
        "id": "3557fe6a-fa0e-4ad9-b399-90f4a9cf9df8"
    },
    {
        "author": "釋正覺",
        "paragraphs": [
            "鼻直口四方，眉低眼三角。",
            "默默句難傳，深深誰轉脚。",
            "入掛樹之壺，天地能闊。",
            "得爛柯之棋，黑白未錯。",
            "如今更不囊藏，到處隨宜著落。"
        ],
        "title": "禪人并化主寫真求贊  其四一六",
        "id": "f41b861d-6d9e-4181-b5d1-3e277035a6d8"
    },
    {
        "author": "釋正覺",
        "paragraphs": [
            "了了常知，靈靈匪思。",
            "妙空三世，圓包二儀。",
            "針鼻長通線，梭臍細吐絲。",
            "出谷白雲風斷送，盈科流水月相隨。",
            "普應羣機兮，自然合宜。"
        ],
        "title": "禪人并化主寫真求贊  其四一七",
        "id": "3bf59f4d-9379-4d6d-843b-68afeb2295cb"
    },
    {
        "author": "釋正覺",
        "paragraphs": [
            "衆流吞海，大澤藏山。",
            "磨雲月兮蟾蜍膽冷，卧風波兮鷗鳥情閒。"
        ],
        "title": "禪人并化主寫真求贊  其四一八",
        "id": "74f64d21-0af1-4924-bfa7-e6687466f295"
    },
    {
        "author": "釋正覺",
        "paragraphs": [
            "眉目精神，畫工裝點。",
            "功轉玄微，了無絲糝。",
            "秋天清而河氣澄明，夜水白而月魂瀲灧。",
            "物物頭頭應化身，超出機前有刑典。"
        ],
        "title": "禪人并化主寫真求贊  其四一九",
        "id": "e16ae38e-6295-45d1-9c75-b97dd145933f"
    },
    {
        "author": "釋正覺",
        "paragraphs": [
            "廓然而瑩，了無餘影。",
            "卓爾而存，豈有他痕。",
            "靜非像也，徹見其源。",
            "動順緣也，萌發其根。",
            "用綿綿兮攪不渾。"
        ],
        "title": "禪人并化主寫真求贊  其四二○",
        "id": "c0bc66bb-8c31-485c-b0e6-3863fd935809"
    },
    {
        "author": "釋正覺",
        "paragraphs": [
            "鑑之現像，谷之藏神。",
            "六門隨萬彙，三昧入諸塵。",
            "月通犀角暈，華到蜜房春。",
            "歷歷之機果明了，更嫌何處不相親。"
        ],
        "title": "禪人并化主寫真求贊  其四二一",
        "id": "6cd2d7c9-be20-4730-afa1-661c08603b58"
    },
    {
        "author": "釋正覺",
        "paragraphs": [
            "顰而嗔，伸而悅。",
            "默傳鼻孔家風，用付眉毛時節。",
            "放下機投，展開漏洩。",
            "十方三世兮同得同參，二儀萬像兮同聽同說。"
        ],
        "title": "禪人并化主寫真求贊  其四二二",
        "id": "6c2774bf-3653-475d-a586-e3b89979b984"
    },
    {
        "author": "釋正覺",
        "paragraphs": [
            "止水懷月，空山吐雲。",
            "清白自若，高閒不羣。",
            "丘壑性靈兮猿鶴得伴，江湖情味兮鷗鷺相分。"
        ],
        "title": "禪人并化主寫真求贊  其四二三",
        "id": "0815d13f-023f-47e6-b2b6-def6721381dd"
    },
    {
        "author": "釋正覺",
        "paragraphs": [
            "霜洗斗魁，秋生河漢。",
            "形夭矯而長松參雲，氣澄明而餘潦退岸。"
        ],
        "title": "禪人并化主寫真求贊  其四二四",
        "id": "4d17a250-363e-4db9-93d1-e5f0148bead6"
    },
    {
        "author": "釋正覺",
        "paragraphs": [
            "髮皚皚而雪山，目湛湛而秋潭。",
            "杖拂老伴，叢林飽參。",
            "萬全非一有，二破却成三。",
            "門門虛而正受，物物各自禪談。",
            "春亭不要閒狼藉，華烏而今罷了銜。"
        ],
        "title": "禪人并化主寫真求贊  其四二五",
        "id": "1a0246d4-c5e3-47dc-8686-7db6c60d66e3"
    },
    {
        "author": "釋正覺",
        "paragraphs": [
            "白髮蒼顔，三篾住山。",
            "開眼不覺曉，靜坐不知閒。",
            "善應全機用，靈明入道環。",
            "而今相伴塵中去，榆葉青錢莫我慳。"
        ],
        "title": "禪人并化主寫真求贊  其四二六",
        "id": "42cc1871-e88e-450a-8303-f23a789fe8e0"
    },
    {
        "author": "釋正覺",
        "paragraphs": [
            "行起解絕，宗全說缺。",
            "根根塵塵兮元自現成，佛佛祖祖兮何勞施設。",
            "本色當行家，賞音箇時節。",
            "遲日風流轉柳腰，遷林語軟調鶯舌。"
        ],
        "title": "禪人并化主寫真求贊  其四二七",
        "id": "93ce9edb-0c54-4278-8d32-921063d0f828"
    },
    {
        "author": "釋正覺",
        "paragraphs": [
            "亡牛刃游，罔象珠得。",
            "沙漠漠而鷗寒，天蒼蒼而雁沒。"
        ],
        "title": "禪人并化主寫真求贊  其四二八",
        "id": "009dcf41-e0e0-41ac-b546-4566e1484bdc"
    },
    {
        "author": "釋正覺",
        "paragraphs": [
            "石上足蟠，人間念乾。",
            "秋生眼角，喜入眉端。",
            "丘壑之身心磈磊，叢林之肝膽衰殘。",
            "澗月依稀，夜霜濯磨而氣韻清白。",
            "岩松偃蹇，朔雪湔洗而精神翠寒。",
            "行脚屨敗，住山篾寬。",
            "點著破竈墮，呼回倒剎竿。",
            "光陰催促三眠繭，風雨捫摩百戰瘢。",
            "影像受鑑，音聲度垣。",
            "寂默髑髏眼，光明赤肉團。",
            "雲錦舒春兮華容光燄，潮雷卷雪兮海口波瀾。",
            "掛拂之喝，拄杖之竄。",
            "胡餅饅頭有變通而紹祖供職，蓮華荷葉沒科臼而說禪判宦。",
            "相隨學步，莫似邯鄲。"
        ],
        "title": "禪人并化主寫真求贊  其四二九",
        "id": "f3197b16-7922-460a-ad56-dfa33a513380"
    },
    {
        "author": "釋正覺",
        "paragraphs": [
            "骨寒氣羸，頂雪頷絲。",
            "牛首之懶，虎頭之癡。",
            "兀兀逃禪處，空空選佛時。",
            "九萬鵬風扶羊角，千年兔月卧蛾眉。",
            "門門幻起，塵塵智隨。",
            "蝴蝶夢遊兮莊生齊物，桃華眼冷兮靈雲不疑。",
            "初無稜縫，渾莫鍼錐。",
            "巴陵曾對吹毛劍，珊瑚撐月夜枝枝。"
        ],
        "title": "烏巨光長老寫真求贊",
        "id": "cf029327-165a-4bf2-b072-e6fdfad1d80e"
    },
    {
        "author": "釋正覺",
        "paragraphs": [
            "覺海元澄，性天廓平。",
            "耳眼空更遠，息氣細而清。",
            "露寒斗濕，秋淡河橫。",
            "叢林底去就，百草頭光明。",
            "蛾眉之月兮三千剎海，羊角之風兮九萬霄程。",
            "肚皮參飽，肝膽老成。",
            "揮斤容易甚，器受太難生。",
            "爲你一斲鼻堊，從教四望人驚。"
        ],
        "title": "真首座寫真求贊",
        "id": "2772add3-d285-4ee5-8e2c-747fea9f75bc"
    },
    {
        "author": "釋正覺",
        "paragraphs": [
            "胡床一默，智遊理窟。",
            "偏正往來，離微出沒。",
            "上下混成也二儀之根，去來平等也三世之則。",
            "有時隨應諸塵，不可說似一物。",
            "修證不無，污染不得。",
            "震之東，兌之西，離之南，坎之北。",
            "青州布衫，鎮州蘿蔔。",
            "當家行眼裏有筋，本色漢舌頭無骨。"
        ],
        "title": "教監寺寫真救贊",
        "id": "d2fbc86b-bddb-44a3-8e2c-646c381bd336"
    },
    {
        "author": "釋正覺",
        "paragraphs": [
            "雲石雪松，歲寒之友從。",
            "曉月霜鐘，清白之音容。",
            "自樂也村歌社舞，平懷也牧笛歸農。",
            "暴雨卒風，潛神堂而避陣。",
            "吼雷掣電，戰禪席而交鋒。",
            "十分閑暇，一等疏慵。",
            "青山白雲之去就，浮萍流水之行蹤。",
            "披霧變文豹，吟雲蛻骨龍。",
            "身老藝孤兮難其授子，智齊德半兮未可傳宗。"
        ],
        "title": "小師智臨禪客寫真求贊",
        "id": "16e663b5-8f64-46cb-b160-9138458f9a5c"
    },
    {
        "author": "釋正覺",
        "paragraphs": [
            "智不能知，識不能識。",
            "一氣輕清，雙瞳冷碧。",
            "蓮開夢覺，十方虛殞於一時。",
            "鯤蛻鵬摶，九萬里成乎一息。",
            "物我普融，自他平出。",
            "珠受色而不痕，劍揮空而何跡。",
            "須更指響，彌勒閣開也許是重深。",
            "塵剎分身，普賢毛孔也初非迫窄。"
        ],
        "title": "鄭成忠寫真求贊",
        "id": "f25d0ef4-0c80-462a-8864-58c548cb402d"
    },
    {
        "author": "釋正覺",
        "paragraphs": [
            "蒼棱羼顔，璠璵藴石而輝山。",
            "老節歲寒，琥珀抱松而永年。",
            "威音未興之際，混沌欲鑿之前。",
            "叢林大義兮道尊百丈，剎海平潮兮月現三千。",
            "我爲你說法，你爲我開田。",
            "據坐松根石頭上，知音人信默心傳。"
        ],
        "title": "王承事寫真求贊",
        "id": "44a2f64c-d971-4cd0-9a67-69421bf7eec2"
    },
    {
        "author": "釋正覺",
        "paragraphs": [
            "如今推也，是子是賊。",
            "買帽相頭，食魚去骨。"
        ],
        "title": "頌古二十一首  其一",
        "id": "18c5562d-6bc5-4d9b-b352-89d294f08aa4"
    },
    {
        "author": "釋正覺",
        "paragraphs": [
            "千鄉萬里尋知己，一語臨禨不契梁。",
            "面壁九年居少室，覓心千古累神光。"
        ],
        "title": "頌古二十一首  其二",
        "id": "99b5ffbd-48d8-4f79-a9f2-4a26c2068fdb"
    },
    {
        "author": "釋正覺",
        "paragraphs": [
            "我這鎌子用得快，當時三十文錢買。",
            "南泉門下路歧通，寄語行人著精彩。"
        ],
        "title": "頌古二十一首  其三",
        "id": "9898c0cc-a5a2-47a9-9bd6-29555611ad4d"
    },
    {
        "author": "釋正覺",
        "paragraphs": [
            "溈山水牯牛，禪人聚頭咬。",
            "可憐負舂人，喚作嶺南獠。"
        ],
        "title": "頌古二十一首  其四",
        "id": "e18e6c14-8761-4676-9666-a971feba06c1"
    },
    {
        "author": "釋正覺",
        "paragraphs": [
            "露地白牛起問端，隨緣叱叱齒牙寒。",
            "不知飲啄是何物，喫喫直教滄海乾。"
        ],
        "title": "頌古二十一首  其五",
        "id": "943f82b0-2d42-4374-a959-ee86158145bb"
    },
    {
        "author": "釋正覺",
        "paragraphs": [
            "容顔甚奇妙，光明照十方。",
            "我適曾供養，今復還親覲。",
            "黄鶴樓前共語時，白蘋紅蓼對江湄。",
            "衷腸已訴無人會，惟有清風明月知。"
        ],
        "title": "頌古二十一首  其六",
        "id": "f57cff7b-3ca4-403e-8245-884b58939b5b"
    },
    {
        "author": "釋正覺",
        "paragraphs": [
            "青山不異，白玉無瑕。",
            "茫茫流水，擾擾黄花。",
            "有佛處纖毫不立，無佛處萬別千差。",
            "長安路上未歸客，尋溪由自摘楊花。"
        ],
        "title": "頌古二十一首  其七",
        "id": "d7efdc47-65c1-4237-93a6-b355e5149e9a"
    },
    {
        "author": "釋正覺",
        "paragraphs": [
            "侍者來言報大王，趙州曾揖下禪床。",
            "憐兒不覺傍觀醜，爭奈全身在帝鄉。"
        ],
        "title": "頌古二十一首  其八",
        "id": "9246ba81-47fc-4f07-b51a-8f7e85ffbb52"
    },
    {
        "author": "釋正覺",
        "paragraphs": [
            "出羣須是英靈漢，敵勝還他師子兒。",
            "選佛若無如是眼，假饒千載亦奚爲。"
        ],
        "title": "頌古二十一首  其九",
        "id": "458b2524-2d08-4d44-be84-cacc4892fbb9"
    },
    {
        "author": "釋正覺",
        "paragraphs": [
            "殺人不眨眼，救人須出手。",
            "論實不論虛，合升始爲斗。"
        ],
        "title": "頌古二十一首  其一○",
        "id": "3e89b717-f89b-494e-84c0-60af4d89236d"
    },
    {
        "author": "釋正覺",
        "paragraphs": [
            "學道須教正眼開，莫將狂解意中猜。",
            "脫鞋龜上人難會，遂使携囊特地來。"
        ],
        "title": "頌古二十一首  其一一",
        "id": "6122ed9d-a003-4bb2-8513-806444518d37"
    },
    {
        "author": "釋正覺",
        "paragraphs": [
            "識法者懼，欺敵者亡。",
            "水中辨乳，須是鵞王。"
        ],
        "title": "頌古二十一首  其一二",
        "id": "656fed68-9d3f-43cd-ab1c-c8a73a239965"
    },
    {
        "author": "釋正覺",
        "paragraphs": [
            "雙盲入暗路崎嶇，日落棲蘆暫得甦。",
            "爭似石人眠半夜，免教舜讓守林居。",
            "須知花綻非干木，無脚行時早觸途。",
            "昨朝風起長安道，元是崑崙進國圖。"
        ],
        "title": "頌古二十一首  其一三",
        "id": "9c502b37-028a-4e3d-b716-334f4f26c3b7"
    },
    {
        "author": "釋正覺",
        "paragraphs": [
            "渠非老朽，不禮不受。",
            "威音世前，毗盧頂後。",
            "把定壺中白日長，觸著匣內青蛇吼。",
            "良醫叮囑病人，服藥不如忌口。"
        ],
        "title": "頌古二十一首  其一四",
        "id": "de226e95-ff50-4784-8966-b63afee7a6d4"
    },
    {
        "author": "釋正覺",
        "paragraphs": [
            "即日貴人，舊家貧漢。",
            "兄弟相承，尊卑互換。",
            "向晚途中眼不開，夜明簾外機旋轉。",
            "騎牛戴帽異中來，百鍊真金色不變。"
        ],
        "title": "頌古二十一首  其一五",
        "id": "6321255f-f1c6-4bd4-a313-0f5974134090"
    },
    {
        "author": "釋正覺",
        "paragraphs": [
            "大地火發，間不容髮。",
            "南海崑崙，天寒不襪。",
            "祖祖相傳，一頭搕𣜂。"
        ],
        "title": "頌古二十一首  其一六",
        "id": "33cdbd90-97c9-4bb3-978a-51180b058146"
    },
    {
        "author": "釋正覺",
        "paragraphs": [
            "無人接得渠，遺逼馬相如。",
            "果來橋上也，記得柱頭書。"
        ],
        "title": "頌古二十一首  其一七",
        "id": "74defcc9-f850-42ba-80cf-e27d864bb32b"
    },
    {
        "author": "釋正覺",
        "paragraphs": [
            "無人識得渠，棋局醉樵夫。",
            "回頭斧柯爛，大海亦成枯。"
        ],
        "title": "頌古二十一首  其一八",
        "id": "4ce1286a-a79c-4b00-b60c-9152e81cca25"
    },
    {
        "author": "釋正覺",
        "paragraphs": [
            "雪老大開方便路，低頭却入菴中去。",
            "者僧有眼恰如盲，却被巖頭行一步。",
            "者僧好休不肯休，依然依路去悠悠。",
            "元來不會雪峯意，却被巖頭甕贛頭。"
        ],
        "title": "頌古二十一首  其一九",
        "id": "4c26911c-b588-4582-8175-bc33f34c546c"
    },
    {
        "author": "釋正覺",
        "paragraphs": [
            "翡翠簾垂，絲綸未濟。",
            "紫羅帳合，視聽難通。",
            "犯動毛頭，月昇夜扃。",
            "密移一步，鶴出銀籠。",
            "脫身一色無遺影，不坐同風落大功。"
        ],
        "title": "頌古二十一首  其二○",
        "id": "8516a4de-6877-4acf-9b1f-c23ef5b9d3c3"
    },
    {
        "author": "釋正覺",
        "paragraphs": [
            "大衆退後，衲僧去就。",
            "豈用機關，那容體究。",
            "蓑翁老熟慣風波，橈棹不施船放溜。"
        ],
        "title": "頌古二十一首  其二一",
        "id": "1037f5ec-7188-4671-98e1-bd1a8b7502a2"
    },
    {
        "author": "釋正覺",
        "paragraphs": [
            "智門真得祖家風，放出雲門廣長舌。",
            "大智如愚，大巧若拙，用盡工夫參不徹。",
            "莫於平地上增堆，休向虛空裏釘橛。"
        ],
        "title": "頌古二十一首  其二二",
        "id": "efc21c99-23cb-494e-994f-fcedccdb08a9"
    },
    {
        "author": "釋正覺",
        "paragraphs": [
            "句裏明宗則易，宗中辨白則難。",
            "凍雞未報家林曉，隱隱行人過雪山。"
        ],
        "title": "偈",
        "id": "6fd110dc-091c-4526-83dc-8b0666c1ee22"
    },
    {
        "author": "釋正覺",
        "paragraphs": [
            "哀猿叫落中巖月，野客吟殘夜半燈。",
            "此景此時誰會得，白雲深處坐禪僧。"
        ],
        "title": "雪竇中巖夜坐",
        "id": "e3cf7d6e-3e2f-4665-bc09-874825dfb6df"
    },
    {
        "author": "釋正覺",
        "paragraphs": [
            "水流百折山蒼蒼，古寺秋容橫野航。",
            "明月初濡寒露白，籬花似趁重陽黄。",
            "道人心已老松石，學子膽須磨雪霜。",
            "默默澄源坐兀兀，游魚沙鳥靜相忘。"
        ],
        "title": "題奉化西峰圓覺禪院",
        "id": "db85cb04-d8f7-4f8d-9fdc-285d556b9863"
    },
    {
        "author": "釋正覺",
        "paragraphs": [
            "棋局未散芭蕉仙，樵夫柯爛海成田。",
            "長隄抗潮人得路，淡水沒脛牛加鞭。",
            "天雲晚晴深似綺，禾稻日茂濃如煙。",
            "白米軟炊供衆飽，心空選佛石頭禪。"
        ],
        "title": "治塗田",
        "id": "f0eb589e-48d9-49e2-a827-77b91ac53fb2"
    },
    {
        "author": "張元幹",
        "paragraphs": [
            "赫赫紫巖，白虹貫淵。",
            "玉生其中，匪雕匪鎸。",
            "登於廊廟，圭璋渾全。",
            "溫如之質，所寶象賢。"
        ],
        "title": "紫巖九章章八句上壽張丞相  其一",
        "id": "824a5a78-970c-4e4e-b486-d9896aa975cc"
    },
    {
        "author": "張元幹",
        "paragraphs": [
            "紫巖赫赫，衆山維則。",
            "秉國之鈞，百僚是式。",
            "志殄仇方，力復明辟。",
            "時方中興，勳冠今昔。"
        ],
        "title": "紫巖九章章八句上壽張丞相  其二",
        "id": "f84af379-e2a5-40f9-b37e-2f143ec784b3"
    },
    {
        "author": "張元幹",
        "paragraphs": [
            "紫巖高兮，上摩穹窿。",
            "雨露潤澤，風雲會同。",
            "表宋宗臣，禮泰智崇。",
            "皇以昭之，簡在帝衷。"
        ],
        "title": "紫巖九章章八句上壽張丞相  其三",
        "id": "2b6f056b-0e8a-4bb0-aadf-aaea04086829"
    },
    {
        "author": "張元幹",
        "paragraphs": [
            "紫巖廣兮，作鎮坤位。",
            "盡臣之道，厚德以載。",
            "開國南陽，厥緒光大。",
            "是似是續，福祿未艾。"
        ],
        "title": "紫巖九章章八句上壽張丞相  其四",
        "id": "d818ec9b-2225-4bde-bcce-af5416350d90"
    },
    {
        "author": "張元幹",
        "paragraphs": [
            "瞻彼紫巖，降神所儲。",
            "進退有度，威儀甚都。",
            "粵自己未，帥於無諸。",
            "以忠以孝，奉承安輿。"
        ],
        "title": "紫巖九章章八句上壽張丞相  其五",
        "id": "04ab8757-7e4b-4883-82be-8103000971e8"
    },
    {
        "author": "張元幹",
        "paragraphs": [
            "北堂之尊，命婦稱首。",
            "逢是穀旦，酌以大斗。",
            "公如老萊，衣衮裳繡。",
            "式歌且舞，以介眉壽。"
        ],
        "title": "紫巖九章章八句上壽張丞相  其六",
        "id": "acad736d-541a-46e8-a04b-37e72b855750"
    },
    {
        "author": "張元幹",
        "paragraphs": [
            "土宇未復，繄公闢之。",
            "士風未變，繄公革之。",
            "軍律未振，繄公鼓之。",
            "國論未定，繄公斷之。"
        ],
        "title": "紫巖九章章八句上壽張丞相  其七",
        "id": "05c6fd50-d91c-4982-8ce3-21883a83e9fe"
    },
    {
        "author": "張元幹",
        "paragraphs": [
            "來朝伊何，築隄於沙。",
            "對揚伊何，言宣其麻。",
            "明明天子，坐於正衙。",
            "徯公來歸，相我邦家。"
        ],
        "title": "紫巖九章章八句上壽張丞相  其八",
        "id": "37ebaa79-c8d2-4e39-9374-2a2c6a06d1a3"
    },
    {
        "author": "張元幹",
        "paragraphs": [
            "紫巖之松，在澗之沚。",
            "下有茯苓，兔絲蔓只。",
            "結爲琥珀，深根固柢。",
            "願公難老，受茲燕喜。"
        ],
        "title": "紫巖九章章八句上壽張丞相  其九",
        "id": "eea8024f-77f0-4e30-8ea8-98e230e0e568"
    },
    {
        "author": "張元幹",
        "paragraphs": [
            "寒水遶近郭，棲鴉蔽高原。",
            "映带幽人居，暝色起草根。",
            "衡門東南開，濁河日夜奔。",
            "所喜古堤月，初出煙江村。",
            "不入城市久，懶訪亡與存。",
            "羨子了萬事，坐以一氣春。"
        ],
        "title": "雒陽陳去非自符寶郎謫陳留酒官予時作丞澶淵舊僚友也有詩次韻",
        "id": "a8a6c11d-6a48-4ea1-89e2-869ff9fb79b6"
    },
    {
        "author": "張元幹",
        "paragraphs": [
            "湖垠取微徑，窈窕松門深。",
            "中有古佛屋，閴無人足音。",
            "春雲带飛雨，冷色來蒼岑。",
            "孰知戎馬盛，但見藤蘿陰。",
            "平生雲卧想，正欲幽夢尋。",
            "不減避世士，契此太古心。"
        ],
        "tags": [
            "西湖"
        ],
        "title": "丁未歲春過西湖寶藏寺作",
        "id": "cba63559-28b3-47a6-9d7e-0d9ccd98a7be"
    },
    {
        "author": "張元幹",
        "paragraphs": [
            "語離三秋風，念子萬里客。",
            "我獨憂患餘，幾爲死生隔。",
            "相逢忽眼明，照影俱頭白。",
            "蘭若清夜長，連床話疇昔。",
            "如何功名心，一旦乃冰釋。",
            "賣藥真徉狂，穿雲忘遷謫。",
            "不然蔬笋腸，寧無瘴烟色。",
            "良由火棗成，內景充尺宅。",
            "下視陋九州，槐安等稱國。",
            "絕憐蠻觸爭，亦復弄兵革。",
            "亂來更多事，老去覺世窄。",
            "歸歟桃花源，斑衣作兒劇。",
            "此樂人所稀，今我那能得。",
            "他時南山南，寄書北山北。"
        ],
        "title": "乙卯秋奉送王周士龍閣自貶所歸鼎州太夫人侍下",
        "id": "018ab369-03f6-42a1-8e6d-380b71a2a6e6"
    },
    {
        "author": "張元幹",
        "paragraphs": [
            "秋來乏隣酤，近事采塗說。",
            "愁多費陶寫，戶小輒敗闕。",
            "誰能空隱憂，判飲最良策。",
            "兩公俱世豪，風味奪佳節。",
            "手釀甕中春，香浮玉丹色。",
            "相餉走鴟夷，芳辛真妙絕。",
            "共賦醉鄉詩，銷磨閑日月。",
            "頗聞鎖娉婷，迴風舞流雪。",
            "何妨出房櫳，滿引快關膈。",
            "此念想當然，清尊可虛設。",
            "我老留甌閩，感時夢淮浙。",
            "公其招故人，亦記未歸客。"
        ],
        "title": "奉和希道新句兼簡祖穎漕使",
        "id": "29ceea11-3eb4-4bcb-b778-90ef21c68f76"
    },
    {
        "author": "張元幹",
        "paragraphs": [
            "老舒古君子，送客皆善類。",
            "觴行頗軒渠，一斗輒徑醉。",
            "凉颸生白蘋，落日照紫翠。",
            "驪駒雖在門，不下兒女淚。",
            "儻復逢湘纍，更與問憔悴。"
        ],
        "title": "送舒希古",
        "id": "5166fe7f-2133-4404-a2e8-37e9d532fe7d"
    },
    {
        "author": "張元幹",
        "paragraphs": [
            "天驕毒中原，國勢苦日削。",
            "一爲虛聲摇，顛沛幾失脚。",
            "翠華棲海隅，此戯亦太虐。",
            "忽聞哀痛詔，迸淚向寥寞。",
            "何當速悔禍，四海安耕鑿。",
            "乃者浙西帥，望風先即却。",
            "坐令臨安城，開關猶白著。",
            "只今鋒鏑餘，寃鬼號冥漠。",
            "賞罰二大柄，倒持示微弱。",
            "豈無英雄人，戴宋心未薄。",
            "有如沈使君，忠義等籌略。",
            "始終誓復仇，志願久已確。",
            "浮家來水村，避亂畏矰繳。",
            "行矣收功名，遠過麒麟閣。",
            "氣投平生歡，事付今夕噱。",
            "吾衰世無用，鼓勇徒矍鑠。"
        ],
        "title": "過白彪訪沈次律有感十六韻",
        "id": "de95e8c3-e1a7-42ce-bb1e-48d1f92b45fb"
    },
    {
        "author": "張元幹",
        "paragraphs": [
            "暝色復已夕，雨聲全未疏。",
            "掩關頗嗜卧，篝燈空照書。",
            "點滴聞瓦溝，决溜鳴階渠。",
            "試作華屋想，未減嚴城居。",
            "大江洶波浪，曠野風號呼。",
            "那知三家村，有此一腐儒。",
            "是身在宇宙，何適非蘧廬。",
            "陵谷儻遷變，樓觀皆空虛。",
            "安心無秘法，絕念忘畏途。",
            "生死尚可處，此境固有餘。"
        ],
        "title": "七月三日雨不止後一日作",
        "id": "ffff2c06-fe88-4542-a513-56e9406059fe"
    },
    {
        "author": "張元幹",
        "paragraphs": [
            "宦遊適樂土，宴坐名樂齋。",
            "問君何獨樂，胸中高崔嵬。",
            "軒裳儻來物，世途吁可哀。",
            "紛然雞鶩爭，陷穽成禍胎。",
            "不如尋蠹魚，簡編閱興衰。",
            "萬事付杯酒，百年俱劫灰。",
            "搘頤忽長嘯，妙想從天回。",
            "人生行樂耳，勿爲華髮催。"
        ],
        "title": "題王巖起樂齋",
        "id": "1c0cad1e-5c5f-4c8d-a9c8-f83783848a94"
    },
    {
        "author": "張元幹",
        "paragraphs": [
            "蒼山崷崒中，殿古起野色。",
            "仰空象緯高，撫事戎馬隔。",
            "三子俱人豪，語默有典則。",
            "安知今夕遊，值此老賓客。",
            "危言驚鬼神，懷舊痛京國。",
            "寄書白帝城，問道屈原宅。",
            "三春聞竹枝，萬里共悽惻。",
            "風來松柏悲，月落世界黑。",
            "相看炯不寐，袖手了無策。",
            "去去更酌泉，吾生易南北。"
        ],
        "title": "陪李仲輔昆仲宿惠山寺",
        "id": "2f1bde30-50ad-4023-bf26-333baeadfa64"
    },
    {
        "author": "張元幹",
        "paragraphs": [
            "平生契所崇，晚得故人語。",
            "驚呼追曩遊，世道今如許。",
            "中原鞠茂草，萬里盡豺虎。",
            "天王巡江濆，對壘眺淮楚。",
            "未聞誅叛亡，快憤斷腰膂。",
            "上復九廟讐，下寬四民苦。",
            "胸中有成奏，無路不容吐。",
            "天高雲霧深，灑泣逃罪罟。",
            "朅來陪勝集，人物良可數。",
            "高氏父子賢，王甥兄弟窶。",
            "相過茶酒間，窮年簡編處。",
            "喪亂共傷時，興衰更懷古。",
            "假日聊銷憂，信美非吾土。",
            "夜闌然薪歸，被酒踏寒雨。",
            "買山結茅茨，我老竟何所。",
            "要當喬松根，白石仍同煮。"
        ],
        "title": "和韻奉酬王原父集福山之什",
        "id": "dd7fb31b-ce5c-4cc3-b92e-1bff6b706de2"
    },
    {
        "author": "張元幹",
        "paragraphs": [
            "時流罕識真，特立取衆忌。",
            "不有明眼人，誰止萬口沸。",
            "古今冠蓋場，毀譽固一致。",
            "胡爲空門中，生滅亦滋熾。",
            "更憐晚學徒，遍參反諛媚。",
            "妄將宗派分，未必盡師志。",
            "要是鷹犬姿，乃出蛇鼠計。",
            "堂堂真歇師，的的示大意。",
            "所向古道場，衲子悉傾至。",
            "往年入吳閩，宴坐走檀施。",
            "繼踵幾尊宿，建立各超詣。",
            "南方祖令行，山川久增氣。",
            "乃知羣魔怖，不樂佛住世。",
            "休歇雲卧菴，謗焰息氛翳。",
            "欻然天門開，黄紙書廣利。",
            "萬態復現前，頗似厭權勢。",
            "去來初何心，緣感本自契。",
            "憫茲象衆衰，願力救深弊。",
            "維師法梁棟，世道貴相濟。",
            "露風吹海雲，瘴嶺發巖桂。",
            "欲挽衣裓留，意已萬里外。",
            "我老卜後期，夜話炯不寐。"
        ],
        "title": "奉送真歇禪師往住阿育山兼簡黄檗雲峰諸老",
        "id": "f7851b31-1504-421a-ae45-1259783d985b"
    },
    {
        "author": "張元幹",
        "paragraphs": [
            "忽辭鼓山行，便作徑山去。",
            "道人孤飛雲，腰包咄嗟具。",
            "兩邊兄弟間，楊岐一條路。",
            "禪許衆人參，院要大家住。",
            "無是亦無非，何喜復何怒。",
            "同粥鼓齋鐘，等燈籠露柱。",
            "佛眼接竹庵，雲門透圓悟。",
            "爾則有師承，心共成佛祖。",
            "可笑世上兒，妄念分毀譽。",
            "石火電光中，畢竟什麽處。",
            "所得能幾多，造業不知數。",
            "生死到頭來，請問末後句。",
            "窮漢未必窮，富漢豈真富。",
            "入門相見時，此話莫錯舉。"
        ],
        "title": "送言上人往見徑山老十四韻",
        "id": "fd3bf8a6-7ef6-4088-8dcc-56af23d9a82a"
    },
    {
        "author": "張元幹",
        "paragraphs": [
            "乾坤忽震蕩，土宇遂分裂。",
            "殺氣西北來，遺毒成僭竊。",
            "議和其禍胎，割地亦覆轍。",
            "儻從种將軍，用武寨再劫。",
            "不放匹馬回，安得兩宮說。",
            "巍巍開國初，真宰創鴻業。",
            "一統包八荒，受降臨觀闕。",
            "并州稍稽命，駢頭亟膏鉞。",
            "於今何勢殊，天王狩明越。",
            "諸鎮本藩翰，楚破闔城血。",
            "翠輿欲東巡，蹈海計愈切。",
            "詔下散百司，恩許保妻妾。",
            "瞻彼廉陛尊，孰與壯班列。",
            "肉食知謀身，未省肯死節。",
            "檢校輿地圖，寧復見施設。",
            "三吳素輕浮，傷弓更心折。",
            "四顧皆驚波，蒼黄共嗚咽。",
            "維茲艱危秋，貧士轉疏拙。",
            "明年穀增貴，賢愚罔分別。",
            "何處置我家，患在建午月。",
            "故山盍早歸，豈憂踐霜雪。",
            "作意海邊來，初非事干謁。",
            "責我賣屋金，流言尚爲孽。",
            "汪公德甚大，遊說情激烈。",
            "力救歸裝貧，一洗肝肺熱。",
            "如公趨急難，正似古豪俠。",
            "行藏道甚明，親養志先决。",
            "去矣茅三間，無問衣百結。",
            "他時期卜鄰，此日尤惜別。",
            "請以兄事公，尺書未宜綴。"
        ],
        "title": "建炎感事",
        "id": "3e12a552-35db-48fe-baaa-224704b4bc0b"
    },
    {
        "author": "張元幹",
        "paragraphs": [
            "孤雲乘天風，飛入海上山。",
            "松聲發鼓吹，導我登層巒。",
            "平生烟霞想，政在巖壑間。",
            "及茲百事懶，作意三日閑。",
            "聊將燒燈夜，付與兒輩看。",
            "來陪老禪伯，杖履同躋攀。",
            "曲折幾蘚磴，竹引春斕斑。",
            "竇口咽細泉，崖腹鳴飛瀾。",
            "足疲眼界遠，語樂心地安。",
            "倒景射西崦，晃蕩雲海寬。",
            "十年戎馬後，集此蘭若難。",
            "未必支許遊，能盡賓主歡。",
            "暝色到峰頂，月光散林端。",
            "摩挲忘歸石，告以幽遐觀。"
        ],
        "title": "奉同黄檗慧公秀峰昌公丁巳上元日訪鼓山珪公遊臨滄亭爲賦十四韻",
        "id": "afe71293-dc3e-40e4-8467-ff461fedb75c"
    },
    {
        "author": "張元幹",
        "paragraphs": [
            "黄鵠摶秋風，一舉輒萬里。",
            "飛鳴蓬蒿間，燕雀徒爲爾。",
            "王郎志凌雲，英妙良可喜。",
            "片言隻字奇，採掇殊未已。",
            "樂從長者遊，論事亦亹亹。",
            "知我中原時，早與大門齒。",
            "流落天南端，相過不相鄙。",
            "乃翁四男兒，君蓋處其季。",
            "家世賢弟兄，自立要如是。",
            "古學儻有成，終身保無愧。",
            "陋哉斗筲人，惟見目前利。",
            "茲焉入三吳，索詩餞行李。",
            "何補僕馬饑，聊復慰深意。",
            "可同洪喬書，盡付浙江水。",
            "今夕燈燭凉，便當茱菊醉。",
            "畏途重語離，瓶卧莫遽起。"
        ],
        "title": "九月一日與王季夷酌別爲賦十六韻",
        "id": "905ef63e-2d6a-4d09-8def-b86019418c00"
    },
    {
        "author": "張元幹",
        "paragraphs": [
            "胸次飽丘壑，乃覺軒裳輕。",
            "舉世沈湎時，勇退公早醒。",
            "十年烟雨簑，手種松杉成。",
            "蒼根鬰寒霧，老色入戶庭。",
            "棲心不爭地，似欲畢此生。",
            "那知戎馬際，亦使山房驚。",
            "四海方蕩潏，積骸盈破城。",
            "公豈失策者，獨留枯槁形。",
            "賊舟會稍遠，請復安柴荆。",
            "暗泉雜夜雨，稚笋肥晨烹。",
            "起予歸去來，故山今可行。",
            "胡爲困羈旅，浩歎常吞聲。"
        ],
        "title": "訪周元舉菁山隱居",
        "id": "38bc8992-b3b4-469a-83b5-6b269ba24e77"
    },
    {
        "author": "張元幹",
        "paragraphs": [
            "伏波晚歲思少遊，萬事過眼如雲浮。",
            "我生不樂城市隘，受性但愜林泉幽。",
            "稍同臭味自投合，肯與流俗相對酬。",
            "旅懷久已乏佳趣，白日政覺多閑愁。",
            "舂容大篇忽旁及，氣象楚澤涵新秋。",
            "律嚴雖許强續尾，韻險豈復能畫籌。",
            "逍遥一舸白太傅，蹴踏五字韋蘇州。",
            "主人頻誇小鬟舞，勸客且聽吳娃謳。",
            "從來誰數折巾郭，重到似是栽桃劉。",
            "夢入江湖渺春水，何如此念隨輕鷗。"
        ],
        "title": "次仲彌性所知陳丈大卿韻",
        "id": "d85c9a04-8450-41fe-8a67-d20467687002"
    },
    {
        "author": "張元幹",
        "paragraphs": [
            "先朝相國今幾家，我嗟夫子鬢已華。",
            "瓊艘頗慣倒膏乳，老來手釀尊仍窪。",
            "百年彈指法界觀，萬事過眼天女花。",
            "聊學兒曹作春甕，喚客取醉無等差。",
            "夜眠不覺體平粟，卯頰共眩朝蒸霞。",
            "養生妙處本無說，我輩豈解燒丹砂。",
            "糟床正可珠的皪，石鼎莫放聲咿啞。",
            "東風遮幕雪埋屋，坎止齋中酒初熟。"
        ],
        "title": "東平劉左車坎止春歌",
        "id": "743e8369-8209-4cd8-b939-d8fef5e44a1f"
    },
    {
        "author": "張元幹",
        "paragraphs": [
            "三年烏石僧房居，忍饑待次真臞儒。",
            "有意載酒問奇字，無事閉門抄異書。",
            "一行作吏去漳水，斂版趨廊參刺史。",
            "胸中豪氣半銷磨，稍覺風波生眼底。",
            "高郎高郎君莫嗔，舉世未有如君貧。",
            "毀官不復謁時宰，老大甘爲行路人。",
            "君今業已臨民社，辦取催科時下下。",
            "不然彭澤歸去來，簿領笞榜何爲哉。",
            "男兒策勳有時節，家世況自圖雲臺。"
        ],
        "title": "送高集中赴漳浦宰",
        "id": "3a221c28-6d68-44bf-ad7f-fe73ac7da967"
    },
    {
        "author": "張元幹",
        "paragraphs": [
            "關山往歲曾冰裂，跋馬平坡千樹雪。",
            "疏枝冷蕊最撩人，雪後生香微带月。",
            "醉中不數長短亭，狐裘擁鼻風前醒。",
            "十年喪亂豈記憶，一見新詩心目驚。",
            "平生公輩真豪友，意氣相投共杯酒。",
            "祇今流落天南端，悵望中原莫回首。",
            "及身强健頻看梅，此花到眼春光催。",
            "玉人風味正清絕，但欠雪月相徘徊。",
            "欲訪城西尋醉語，竹籬茅舍知何許。",
            "携壺藉草儻不嗔，便與此花長作主。"
        ],
        "title": "信中居仁叔正皆有詩訪梅於城西而獨未暇載酒分付老拙其敢不承",
        "id": "bde08e88-cde3-44f9-a5d5-6abec0aec5e6"
    },
    {
        "author": "張元幹",
        "paragraphs": [
            "君侯氣挾飛仙骨，插腦伏犀高崒屼。",
            "榮枯過眼海一漚，出處何心兔三窟。",
            "養生得趣喜按摩，子夜不眠頻叱咄。",
            "枕中玉函妙以微，肘後金精恍兮惚。",
            "我真蒲柳欲師承，刻畫無鹽恐唐突。",
            "似聞有意贈刀圭，倒卷逆流翻澥渤。",
            "世間萬態古今同，政可忘言佯吃訥。",
            "杖藜未辦飲菊潭，且看冥鴻秋滅沒。"
        ],
        "title": "希道使君見遺古風謹次嚴韻",
        "id": "2f762a0e-6105-4ec7-914f-c77e82d31e80"
    },
    {
        "author": "張元幹",
        "paragraphs": [
            "先生早貴當天升，文章爾雅傳六經。",
            "腹包萬卷書縱橫，玉堂草制羣公驚。",
            "繡韉綠髮趨承明，意氣已向沙堤行。",
            "出入四紀更寵榮，聲華摩空鬰崢嶸。",
            "坐嘯十郡歷九卿，視公進退爲重輕。",
            "聖神天子開延英，丞轄政地思儀型。",
            "中開香火祠殊庭，石林高卧憂蒼生。",
            "五載筦鑰司陪京，貔貅百萬環屯營。",
            "大江千里依長城，控制勍敵堅其盟。",
            "詔書移鎮來旆旌，山川草木知威名。",
            "潢池桴鼓令不鳴，盡歸戲下息鬬爭。",
            "維師鷹揚宇宙清，指顧號令驅風霆。",
            "小試擒縱孰敢攖，部曲愛戴如父兄。",
            "太阿龍泉發新硎，逆順之勢如建瓴。",
            "綸巾羽扇寬作程，韜略堂堂時俗評。",
            "乞師未用牛酒迎，胸次自有堂上兵。",
            "姦宄革面輸忠誠，碧海不復鱷鯢腥。",
            "細數前輩存典刑，爛爛伴月唯長庚。",
            "歲時建巳嶽降靈，三奇天運乙丙丁。",
            "良辰樂事非難并，香凝燕寢合鼓笙。",
            "舞翻流雪歌囀鶯，兒孫遶膝奉兕觥。",
            "安輿綵服壽且寧，五福共應南極星。",
            "龐眉鶴骨超籛鏗，清都絳闕吞蓬瀛。",
            "明年正拜居阿衡，爐錘造化推至誠。",
            "黼藻王度重丹青，雲龍會遇真千齡。",
            "羲和日馭無虧盈，永佐火德輝炎精。"
        ],
        "title": "葉少藴生朝",
        "id": "b2c87c6b-a0b3-408b-92ab-a541c36f73f9"
    },
    {
        "author": "張元幹",
        "paragraphs": [
            "羔豚蒸乳活臠牛，口腹造業誇炰羞。",
            "儻知晚食足當肉，一飽何苦多營求。",
            "先生睡美黑甜處，那聞鐘鼓朝鳴樓。",
            "布衾竹枕自穩暖，此念灰冷百不憂。",
            "世間寢食乃日用，衆生擾擾如蚍蜉。",
            "昔年我亦走南北，往反萬里無停輈。",
            "胸中不作異鄉縣，有似坐閱十數州。",
            "雲山渾如舊過眼，歲月不覺春已秋。",
            "宿君齋屋亦偶爾，更僕笑語久未休。",
            "夜闌各困且打睡，明日饑飽臨時謀。"
        ],
        "title": "賦漳南李幾仲安齋詩",
        "id": "503a9b1e-acb5-4611-9a15-e436b934b9d1"
    },
    {
        "author": "張元幹",
        "paragraphs": [
            "雲門道價傾緇白，一去如何經書尺。",
            "乾竺宗旨超隱峰，客至不鳴齋後鐘。",
            "楊岐兒孫真鐵脊，二子等是僧中龍。",
            "平生我如拆韈線，老來要認本來面。",
            "憶昨二老初相知，竹爐擁衲清夜圍。",
            "佛眼霜顱象懶瓚，圜悟辨口吞韓非。",
            "鍾山往事無人識，我識二子因師得。",
            "楞伽一句作麽生，請問同參俱本色。"
        ],
        "title": "次韻奉酬楞伽室老人歌寄懷雲門佛日兼簡乾元老珪公并敘鍾山二十年事可謂趁韻也",
        "id": "737e5461-4f94-474f-b102-9d18309ac119"
    },
    {
        "author": "張元幹",
        "paragraphs": [
            "上人久住湖外遊，辛亥春陷孔彥舟。",
            "長沙城中就驅掠，七十七日遭拘留。",
            "眼看殺人等螻蟻，劍血洗盡湘川流。",
            "張帆方離道林岸，鼓枻已過巴陵樓。",
            "兵纏妖氣草木暗，火熾凶焰雲烟愁。",
            "衣冠子女半同載，俛首悲泣猶驚羞。",
            "蒙衝頗諳大風浪，舴艋或掛長戈矛。",
            "兩舷矢集鬧如雨，勢欲欹側爭先投。",
            "相牽浮湛狀菱荇，乍墜出沒真鳧鷗。",
            "衆生流浪幾生死，愛河苦海何時休。",
            "曹成馬友互屠滅，偶爾不殺老比丘。",
            "枯顱茁髮蟣蝨滿，得脫性命非人謀。",
            "孰知賊黨亦方便，日供齋鉢仍茶甌。",
            "南歸數年閉戶卧，故山精舍松颼颼。",
            "灰心一切本夢幻，返照逆照無人牛。",
            "細聽此語重歎息，羣盜掃迹夫何憂。",
            "吾閩目前豈不樂，禾稻未穫先麥秋。",
            "師來訪我問居士，我若訪師尋浄頭。"
        ],
        "title": "贈慶紹上人",
        "id": "ded7fd3d-5d81-4510-9ed2-2c1a5b804582"
    },
    {
        "author": "張元幹",
        "paragraphs": [
            "西峽門東晚潮上，濤頭駕風高數丈。",
            "絕江艇子更揚帆，風水相吞兩岸壯。",
            "中流蕩潏思慮深，欲濟未竟愁夕陰。",
            "賈客胡商數航海，忍死射利誠何心。",
            "不如遵陸困輿皂，九折羊腸復相惱。",
            "下臨湍瀨千仞淵，胥靡輕生履危道。",
            "我曹過計常私憂，垂堂之戒寧自尤。",
            "經營一飽亦細事，世亂畏塗歸罷休。",
            "少年新進真兒劇，浪喜功名不量力。",
            "殺身無補誤朝廷，天下英雄古難得。"
        ],
        "title": "西峽行",
        "id": "9341994c-62d5-435a-9f04-5993a51c966b"
    },
    {
        "author": "張元幹",
        "paragraphs": [
            "君嘗手校輿地圖，上下千載鉛黄朱。",
            "斯人魁磊豈假此，願見尅復東西都。",
            "胸中遠略指諸掌，表裏拄腹撐腸書。",
            "深知禍起取幽薊，頗覺氣王吞青徐。",
            "眼看僭僞忽亡滅，逆黨未足勞誅鋤。",
            "萬方助順事可卜，火運要是穹蒼扶。",
            "興衰撥亂戴真主，會掃氛祲開雲衢。",
            "於今荆淮付諸將，控带川陜襟江湖。",
            "儻能倒用進築法，更許世襲宏規模。",
            "兩河境土不難辦，狡寇膽落遊魂孤。",
            "古今徒聞作戎首，中國禮義終如初。",
            "公家自有中興相，雅意泰階光六符。",
            "難兄難弟實間出，直欲並駕仍齊驅。",
            "承明入謁一見决，三遷故事登元樞。",
            "整頓乾坤賴公等，我病只合山林居。",
            "殘年正爾甚易與，不過二頃鄰一區。",
            "平生故人半廊廟，老僧何患無門徒。",
            "與君痛飲遽成別，努力强飯供時須。",
            "男兒富貴亦細事，否泰相反分賢愚。",
            "酒酣起舞莫作惡，行矣自愛千金軀。",
            "本朝再造舊基業，速拯塗炭疲氓蘇。",
            "勿令毫髮有遺恨，文章爾雅華國猶其餘。"
        ],
        "title": "奉送李叔易博士被召赴行在所",
        "id": "ae3dbc0b-56c1-45a2-bbc9-3409c68c9c77"
    },
    {
        "author": "張元幹",
        "paragraphs": [
            "吳興祠堂祀百世，凜凜英姿有生意。",
            "坐令異代乾沒兒，莫敢徜徉來仰視。",
            "唐家綱紀日陵遲，僭竊相連益昌熾。",
            "我公人物第一流，皇天后土明忠義。",
            "屹然砥柱立頹波，未覺羊腸隳坦履。",
            "欲回希烈叛逆心，老夫但知朝覲禮。",
            "年垂八十位太師，平生所欠惟死耳。",
            "死重泰山古所難，杞鬼竊柄猶偷安。",
            "安知我公本不死，汝曹有知當骨寒。",
            "豐碑法書屋漏雨，政與丹青照千古。",
            "天遣神物常守護，要使亂臣賊子懼。"
        ],
        "tags": [
            "泰山"
        ],
        "title": "拜顔魯公像",
        "id": "692a6421-8fca-44e3-9d94-34591615778a"
    },
    {
        "author": "張元幹",
        "paragraphs": [
            "無量劫來幾相見，莫話南州與北縣。",
            "居士向來業風吹，自合失却本來面。",
            "今年坐夏在鶴林，許我先馳海舟便。",
            "三山到日已秋深，且看山門騎佛殿。"
        ],
        "title": "祥符陵老許作先馳歸閩因成伽陀贈別紹興甲戌秋七月書於鶴林山",
        "id": "8489c158-03a8-411f-b44a-55cce4678dbb"
    },
    {
        "author": "張元幹",
        "paragraphs": [
            "蘭若黄門像，相望博陸居。",
            "衣冠塵亦暗，簫鼓祭全疏。",
            "草色侵荒逕，潮聲過夕墟。",
            "遺風猶可想，弔古一觴餘。"
        ],
        "title": "次韻唐彥猷所題顧野王祠與霍子孟廟對",
        "id": "69aabadb-71bd-4174-aee8-7e47b1ce18f8"
    },
    {
        "author": "張元幹",
        "paragraphs": [
            "北客多流落，東村更寂寥。",
            "肯同清夜夢，不待故人招。",
            "月挂荒園竹，霜飛獨木橋。",
            "聽雞休起舞，且共論天驕。"
        ],
        "title": "過宿趙次張郊居二首  其一",
        "id": "72e321b2-5e43-44c9-a3f6-81c204aa4062"
    },
    {
        "author": "張元幹",
        "paragraphs": [
            "莫歎交遊晚，相期歲月深。",
            "秋來初識面，老去要知心。",
            "燈火須更僕，杯盤取自斟。",
            "平生王霸術，袖手有微吟。"
        ],
        "title": "過宿趙次張郊居二首  其二",
        "id": "5d34ad71-5137-4aab-8e67-fd82e29c4066"
    },
    {
        "author": "張元幹",
        "paragraphs": [
            "雲物果何好，客愁今更新。",
            "坐來江月白，興在雪籬春。",
            "我輩且同酌，公詩殊出塵。",
            "莫思淮海上，黑幟雜黄巾。"
        ],
        "title": "次韻奉和平叔亭林至日之什",
        "id": "fff7941d-3665-462a-9ac5-efc925afdcf7"
    },
    {
        "author": "張元幹",
        "paragraphs": [
            "雨暗連兵氣，花飛點客愁。",
            "寓居皆野寺，相過只扁舟。",
            "不作新塘去，還爲後泖遊。",
            "盤飧雖杞菊，得飽勝椎牛。"
        ],
        "title": "花飛",
        "id": "a647f089-f5e5-4be1-8431-ad82434787eb"
    },
    {
        "author": "張元幹",
        "paragraphs": [
            "久客驚秋晚，懷歸更送君。",
            "亂來俱避地，老去惜離羣。",
            "山閣杯浮菊，江城雁度雲。",
            "行行經釣瀨，時事不須聞。"
        ],
        "title": "送江子我歸嚴陵",
        "id": "60bdc95b-4ae4-4f81-8a15-d2247e8dc312"
    },
    {
        "author": "張元幹",
        "paragraphs": [
            "亂後今誰在，年來事可傷。",
            "雲深懷故里，春老尚他鄉。",
            "寧復論秦過，終當作楚狂。",
            "維舟短籬下，聊學捕魚郎。"
        ],
        "title": "亂後",
        "id": "1d9bd532-08ce-436e-bdb6-768dff0d3d43"
    },
    {
        "author": "張元幹",
        "paragraphs": [
            "諸將爭傳檄，羣凶尚阻兵。",
            "天旋黄屋正，日轉赤墀明。",
            "喪亂多妖孽，經綸貴老成。",
            "鯨鯢終必戮，草木已知生。"
        ],
        "title": "返正",
        "id": "59368f9c-7520-4143-83ca-b97634c09da5"
    },
    {
        "author": "張元幹",
        "paragraphs": [
            "聞說新居好，山樊卜築深。",
            "藥囊能濟物，龜策少知音。",
            "四海憂黔首，中原盡綠林。",
            "直須期雪屋，夜棹去相尋。"
        ],
        "title": "冬夜有懷柯田山人四首  其一",
        "id": "c56d870c-2d6d-47db-903b-bbea2e9321f3"
    },
    {
        "author": "張元幹",
        "paragraphs": [
            "坐閱干戈擾，輸公已定居。",
            "生涯今易足，世態莫嗔渠。",
            "晷短全疏客，窗晴好對書。",
            "故山常入夢，何日到吾廬。"
        ],
        "title": "冬夜有懷柯田山人四首  其二",
        "id": "339844ba-225e-40da-87cb-d59384470d87"
    },
    {
        "author": "張元幹",
        "paragraphs": [
            "客裏了無况，亂來何止貧。",
            "淹留頻換歲，老大更思親。",
            "泥飲思田父，供糧乏故人。",
            "自憐歸未得，不是白頭新。"
        ],
        "title": "冬夜有懷柯田山人四首  其三",
        "id": "57776aa9-7b43-4c77-82ff-9c03ab8a04b9"
    },
    {
        "author": "張元幹",
        "paragraphs": [
            "雅欲賦招隱，何堪弔戰場。",
            "獨看星錯落，久立夜蒼茫。",
            "羽檄來東越，風煙隔下塘。",
            "安閑隨處有，冠蓋莫相望。"
        ],
        "title": "冬夜有懷柯田山人四首  其四",
        "id": "3f41a8ec-725a-49fb-bbf8-0026689c8230"
    },
    {
        "author": "張元幹",
        "paragraphs": [
            "一別三吳地，重來二十年。",
            "瘡痍兵火後，花石稻粱先。",
            "山暗松江雨，波吞震澤天。",
            "扁舟莫浪發，蛟鰐正垂涎。"
        ],
        "title": "登垂虹亭二首  其一",
        "id": "23c0567f-ca87-4cb8-87bc-42cc145a0ca7"
    },
    {
        "author": "張元幹",
        "paragraphs": [
            "熠熠流螢火，垂垂倒飲虹。",
            "行雲吞皎月，飛電掃長空。",
            "壯觀江邊雨，醒人水上風。",
            "須臾風雨過，萬事笑談中。"
        ],
        "title": "登垂虹亭二首  其二",
        "id": "abfc1578-f6cc-44b3-a513-4c4f45d8a60e"
    },
    {
        "author": "張元幹",
        "paragraphs": [
            "王孫朝謁去，功業歎流年。",
            "强項今三已，棲遲未九遷。",
            "笑談曾擊賊，謀畧合臨邊。",
            "秋雨長干路，歸時且著鞭。"
        ],
        "title": "送趙公遠往建康",
        "id": "a0a0520e-f82d-4879-86e1-779aaaabdb3a"
    },
    {
        "author": "張元幹",
        "paragraphs": [
            "萬里天南客，三年日至歸。",
            "羣陰雖久否，吾道豈終微。",
            "顧我民稱逸，如君遁正肥。",
            "鯨魚波浪穩，雲翼有時飛。"
        ],
        "title": "偶成寄友人",
        "id": "82c08dd2-ba20-4097-b50f-8498fbe61a80"
    },
    {
        "author": "張元幹",
        "paragraphs": [
            "國步何多難，天驕據孟津。",
            "焦勞唯聖主，遊說盡姦臣。",
            "再造今誰力，重圍忌太頻。",
            "風吹遷客淚，爲灑屬車塵。"
        ],
        "title": "感事四首丙午冬淮上作  其一",
        "id": "388aa528-0016-4ed8-9996-193a6e8a43c8"
    },
    {
        "author": "張元幹",
        "paragraphs": [
            "血灑三城渡，心寒粘罕兵。",
            "洛師聞已破，陵邑得無驚。",
            "憤切吞妖孽，悲凉托聖明。",
            "本朝仁澤厚，會復見承平。"
        ],
        "title": "感事四首丙午冬淮上作  其二",
        "id": "10b99029-038f-4a4e-bd79-287fe6e416fc"
    },
    {
        "author": "張元幹",
        "paragraphs": [
            "賊馬環京洛，朝廷尚議和。",
            "傷心聞徇地，痛恨競投戈。",
            "始望全三鎮，誰謀棄兩河。",
            "羣凶未葅醢，吾合老江波。"
        ],
        "title": "感事四首丙午冬淮上作  其三",
        "id": "11d873bb-a796-4bf2-9469-365a60e7b51a"
    },
    {
        "author": "張元幹",
        "paragraphs": [
            "肉食貪謀己，幾成國與人。",
            "珠旒輕遺賊，玉冊忍稱臣。",
            "四海皆流涕，三軍盍奮身。",
            "不堪宗社辱，一戰靖邊塵。"
        ],
        "title": "感事四首丙午冬淮上作  其四",
        "id": "800182f3-8626-4b1f-9859-5e6b77c6dccf"
    },
    {
        "author": "張元幹",
        "paragraphs": [
            "戎馬來何速，春壕綠自深。",
            "要知龍虎踞，不受犬羊侵。",
            "九廟安全日，三軍死守心。",
            "儻爲襄漢幸，按堵見於今。"
        ],
        "title": "丙午春京城圍解口號",
        "id": "d0ae4798-5c29-437a-a9ff-ede1e107d364"
    },
    {
        "author": "張元幹",
        "paragraphs": [
            "老答書題懶，貧營口腹忙。",
            "未能忘壯志，詎肯變剛腸。",
            "晷短催寒急，燈明伴漏長。",
            "床頭褚衾在，不怕滿檐霜。"
        ],
        "title": "漫興",
        "id": "24f13975-4341-4186-88ac-193085f05dfe"
    },
    {
        "author": "張元幹",
        "paragraphs": [
            "吏道雖餘事，人情要飽諳。",
            "家風端自守，句法有同參。",
            "南浦翻雲浪，西山滴翠嵐。",
            "折腰與趨走，政恐未能堪。"
        ],
        "title": "奉送富修仲赴南昌尉",
        "id": "1c64682c-a293-4e9e-891a-9bac46dc6b42"
    },
    {
        "author": "張元幹",
        "paragraphs": [
            "林表登層閣，秋聲隱暮鐘。",
            "鴉歸苦竹寺，雨闇亂雲峯。",
            "屢乞留新句，重來訪舊蹤。",
            "松門罕車馬，似喜老夫逢。"
        ],
        "title": "夜宿宗公丈室求詩甚勤爲賦五字",
        "id": "8fba625c-5e92-4034-a4fe-86bba25bda65"
    },
    {
        "author": "張元幹",
        "paragraphs": [
            "桑落冷篘玉，菊籬霜著天。",
            "飄零河朔飲，悵望竹林賢。",
            "烏有防前轍，青州貴下田。",
            "使君能遣騎，端爲喚魚船。"
        ],
        "title": "范才元參議求酒於延平使君邀予同賦謹次其韻",
        "id": "9fd8bd47-5cfb-4a6a-af1a-8f6a72f010e1"
    },
    {
        "author": "張元幹",
        "paragraphs": [
            "今夕知何夕，真成累十觴。",
            "爐薰飄月影，蜜炬剪花香。",
            "政懶還詩債，無從發酒狂。",
            "故人憐久客，舞袖要須長。"
        ],
        "title": "次韻晁伯南飲董彥達官舍心遠堂",
        "id": "325dc57b-f9fa-41f7-941c-96baac0cf98b"
    },
    {
        "author": "張元幹",
        "paragraphs": [
            "一室維摩老，長年法喜遊。",
            "苦心翻貝葉，癡坐寫蠅頭。",
            "可是文園病，何堪杞國憂。",
            "我知公健在，骨相合封侯。"
        ],
        "title": "喜錢申伯病起二首  其一",
        "id": "98fbe348-51ac-4ee7-a771-5450bd195149"
    },
    {
        "author": "張元幹",
        "paragraphs": [
            "花飛傷宿雨，山潤照清晨。",
            "念子經時卧，嗟予一味貧。",
            "稍聞疏藥餌，遐想整衣巾。",
            "何日扶藜出，相陪醉晚春。"
        ],
        "title": "喜錢申伯病起二首  其二",
        "id": "9d911974-c4b9-422e-995e-5074201d9bfc"
    },
    {
        "author": "張元幹",
        "paragraphs": [
            "惜別梅花雨，來歸荔子秋。",
            "江帆成昨夢，雲嶠忽重遊。",
            "共喜身長健，寧論客久愁。",
            "殷勤老居士，更爲寶峯留。"
        ],
        "title": "叔易自三歸吳同赴竹菴荔子之集二首  其一",
        "id": "50c263e4-2915-4275-a847-c988e51e6143"
    },
    {
        "author": "張元幹",
        "paragraphs": [
            "客去雲俱散，山空月正圓。",
            "不參藤樹句，自透竹菴禪。",
            "骨法凌煙像，家聲鼓瑟篇。",
            "直須陪叔季，急佐中興年。"
        ],
        "title": "叔易自三歸吳同赴竹菴荔子之集二首  其二",
        "id": "eb5996ea-9fb2-4114-8c45-531e5c2f80bc"
    },
    {
        "author": "張元幹",
        "paragraphs": [
            "子去客昭武，今儂懷舊遊。",
            "青山渾在眼，白髮暗添頭。",
            "旅食今安好，歸程儻滯留。",
            "溪邊因野步，試覓水明樓。"
        ],
        "title": "寄錢申伯二首  其一",
        "id": "dec60a2d-6fbb-42fd-a5df-991ac8d0d28b"
    },
    {
        "author": "張元幹",
        "paragraphs": [
            "一點照今古，胸中殊了然。",
            "不妨爲漫吏，可但號臞仙。",
            "丹荔盟猶在，凝香句未傳。",
            "秋風稍凉冷，速辦下灘船。"
        ],
        "title": "寄錢申伯二首  其二",
        "id": "7bc3ac36-e553-4550-9aa8-439ff813e65e"
    },
    {
        "author": "張元幹",
        "paragraphs": [
            "雲卧孤峯頂，齋餘閉戶眠。",
            "時容龍象衆，來說葛藤禪。",
            "此日輸真歇，平生最信緣。",
            "從渠魔起謗，把火漫燒天。"
        ],
        "title": "真歇老人退居東庵予過雪峰特訪之爲留再宿仍賦兩詩  其一",
        "id": "a33e59ae-c490-4a7f-84fd-e8a317866430"
    },
    {
        "author": "張元幹",
        "paragraphs": [
            "山月轉松影，澗泉鳴夜窗。",
            "清談虎溪遠，癡坐鹿門龐。",
            "敵國終亡滅，邊城合受降。",
            "晨鐘發秋思，同夢繞三江。"
        ],
        "title": "真歇老人退居東庵予過雪峰特訪之爲留再宿仍賦兩詩  其二",
        "id": "ed816c6d-cb3c-44d1-b261-3f9c13540e56"
    },
    {
        "author": "張元幹",
        "paragraphs": [
            "不作市朝夢，生憎城郭居。",
            "前身真衲子，妄念入儒書。",
            "丘壑無疑老，軒裳久已疏。",
            "世人多大屋，爭笑賣吾廬。"
        ],
        "title": "解嘲示真歇老人二首  其一",
        "id": "fadcbefa-9a1e-415d-83c3-b5e020b725d3"
    },
    {
        "author": "張元幹",
        "paragraphs": [
            "毀譽何時了，雞蟲事可知。",
            "不妨遭點檢，好在莫相疑。",
            "高爵非吾性，奇勳任爾爲。",
            "道人元具眼，批判亦慈悲。"
        ],
        "title": "解嘲示真歇老人二首  其二",
        "id": "8e4833dc-b93c-40ff-9839-d460f781e84b"
    },
    {
        "author": "張元幹",
        "paragraphs": [
            "真成風雨夜，精舍對床眠。",
            "去住非無數，行藏莫問天。",
            "十年瀕瘴海，一棹破春煙。",
            "君自足歸興，不妨啼杜鵑。"
        ],
        "title": "申伯有行色會宿東禪次元韻",
        "id": "6556942a-f901-467a-b4ee-c0d99f9fba6d"
    },
    {
        "author": "張元幹",
        "paragraphs": [
            "軒冕本無意，煙霞如有期。",
            "故人容野老，勝踐見新詩。",
            "誰辦兼忘世，公當急濟時。",
            "春歸仍送別，好在出山遲。"
        ],
        "title": "次折樞留題雪峰韻",
        "id": "649b3f1a-c96a-4f83-b630-10b5f5e1090c"
    },
    {
        "author": "張元幹",
        "paragraphs": [
            "不見中秋月，長吟五字城。",
            "浮雲有底急，清影可憐生。",
            "殘夜四更句，故人千里情。",
            "與君同悵望，天上自分明。"
        ],
        "title": "次韻范才元中秋不見月",
        "id": "4d0a59ad-1f55-49da-8d5a-80eef35bf3bc"
    },
    {
        "author": "張元幹",
        "paragraphs": [
            "老去猶爲客，誰人念退居。",
            "相望千里路，賴有數行書。",
            "白曬猶堪寄，烏牛政憶渠。",
            "何時聞枉駕，竹裏喚行厨。"
        ],
        "title": "次呂居仁見寄韻",
        "id": "8d80ab7d-26b6-4dfe-90c8-4d69d60c1508"
    },
    {
        "author": "張元幹",
        "paragraphs": [
            "春光垂老日，北騎欲歸時。",
            "王氣如三捷，懽聲定四馳。",
            "山河還舊貫，草木有餘悲。",
            "擬頌中興業，孤忠只自知。"
        ],
        "title": "次韻劉希顔感懷二首  其一",
        "id": "5ce86963-8b80-4de6-a7ad-d9e0f237f3ea"
    },
    {
        "author": "張元幹",
        "paragraphs": [
            "避謗疏毛穎，推愁賴索郎。",
            "坐來春漏促，夢去畏途長。",
            "故國書題冷，新詩齒頰香。",
            "湖山雖好在，歲月已相忘。"
        ],
        "title": "次韻劉希顔感懷二首  其二",
        "id": "cf5a474b-19a3-4797-a6d8-8b10c5befb9b"
    },
    {
        "author": "張元幹",
        "paragraphs": [
            "登樓乘暇日，喚客共澆愁。",
            "春去花猶發，陰濃雨未休。",
            "和詩真冷澹，得句總風流。",
            "能遣西鄰老，殊無陋巷憂。"
        ],
        "title": "郭從範示及張安國諸公酬唱輒次嚴韻",
        "id": "2987c8a5-bf22-4071-a26d-9515ac364018"
    },
    {
        "author": "張元幹",
        "paragraphs": [
            "閩粵諸侯地，春風盡去思。",
            "三年歌德政，萬戶繪生祠。",
            "位極聊方伯，謀深必帝師。",
            "待公安社稷，四海被恩私。"
        ],
        "title": "上張丞相十首  其一",
        "id": "17492980-d3d5-4307-957d-587c0571d27f"
    },
    {
        "author": "張元幹",
        "paragraphs": [
            "廣漢家山遠，臨川道路旁。",
            "安輿懷故壘，同氣聽甘棠。",
            "雪後風煙潤，春歸草木香。",
            "丹心馳魏闕，夢想萬年觴。"
        ],
        "title": "上張丞相十首  其二",
        "id": "eeed93c9-1993-433a-92e9-9b4f355f97b4"
    },
    {
        "author": "張元幹",
        "paragraphs": [
            "活國勳奇甚，平戎志未衰。",
            "肯從時論屈，自許世人知。",
            "豹尾遥臨鎮，蟬冠暫祝釐。",
            "天將擒頡利，露布捨公誰。"
        ],
        "title": "上張丞相十首  其三",
        "id": "90dc0014-3363-4a05-aa07-72d61056ac2c"
    },
    {
        "author": "張元幹",
        "paragraphs": [
            "百六古今有，兩宮開闢無。",
            "興師誠刷耻，奮袂競捐軀。",
            "必挾三靈助，能令萬國孚。",
            "九宮驅六甲，何患五單于。"
        ],
        "title": "上張丞相十首  其四",
        "id": "dce7f3a7-dd0f-4670-9237-1f08bf956a50"
    },
    {
        "author": "張元幹",
        "paragraphs": [
            "蠢爾天驕子，中原禍太深。",
            "野心殊叵測，內地任頻侵。",
            "日昃那常晦，陽生自剝陰。",
            "德光非不僭，終識殺狐林。"
        ],
        "title": "上張丞相十首  其五",
        "id": "09aa8d00-cb90-43da-bc66-417c80c98a48"
    },
    {
        "author": "張元幹",
        "paragraphs": [
            "國士多孤憤，君侯特長雄。",
            "玉墀曾復辟，鐵券會論功。",
            "宇宙尊文物，華夷界土風。",
            "力扶炎運正，此意合蒼穹。"
        ],
        "title": "上張丞相十首  其六",
        "id": "73ebf568-6c54-4716-981e-9eb58b74be73"
    },
    {
        "author": "張元幹",
        "paragraphs": [
            "衮繡春秋富，旂常事業新。",
            "三遷推孟母，一德表商臣。",
            "任重能知止，功成合保身。",
            "儻容陪几杖，同訪赤松人。"
        ],
        "title": "上張丞相十首  其七",
        "id": "b33f1e08-2344-4254-a9e2-7b895cd95b94"
    },
    {
        "author": "張元幹",
        "paragraphs": [
            "賤子居閭里，明公總帥權。",
            "姓名誰比數，禮遇每周旋。",
            "老去無三窟，閑中有二天。",
            "知音何日報，願見中興年。"
        ],
        "title": "上張丞相十首  其八",
        "id": "08f7661f-dba6-4162-aa91-7112f5e9f8df"
    },
    {
        "author": "張元幹",
        "paragraphs": [
            "罪放丙午末，歸來辛亥初。",
            "不談天下事，猶誦古人書。",
            "利病明諸掌，危疑儆後車。",
            "他時果無悔，載籍定欺予。"
        ],
        "title": "上張丞相十首  其九",
        "id": "fa489d62-b7ab-42a9-af33-3197536b5f88"
    },
    {
        "author": "張元幹",
        "paragraphs": [
            "簪紱久已棄，行裝今甚疲。",
            "買山如畧辦，畢娶更奚爲。",
            "小築開三徑，躬耕趁一犁。",
            "賴公霖雨手，忍賦語離詩。"
        ],
        "title": "上張丞相十首  其一○",
        "id": "d1124225-ea38-472c-9d01-967ae8fd45eb"
    },
    {
        "author": "張元幹",
        "paragraphs": [
            "豹隱猶遮霧，鸞棲遂及瓜。",
            "綠林方在境，綵服徑還家。",
            "世路久來險，人情何用嗟。",
            "胸中自丘壑，樂處是生涯。"
        ],
        "title": "送李文中主簿受代歸庭闈",
        "id": "2fb1751e-c157-4c67-8321-aeadff716c89"
    },
    {
        "author": "張元幹",
        "paragraphs": [
            "春江因送客，雲嶠更登臨。",
            "精舍經行地，征人去住心。",
            "猿啼清夢斷，花落曉窗陰。",
            "勝踐成三宿，俱來此意深。"
        ],
        "title": "戊辰春二月晦日同棲鸞子送所親過寶積題壁間",
        "id": "b8b433a9-2040-4c34-80bd-203bc4470e13"
    },
    {
        "author": "張元幹",
        "paragraphs": [
            "上相生坤位，中興運泰開。",
            "德威加異域，文武屬全才。",
            "南極星躔煥，東方騎氣來。",
            "下車逢誕日，喜色照樽罍。"
        ],
        "title": "代上張丞相生朝四首  其一",
        "id": "5be5550d-d24f-4d6c-a5af-6fe3eb2b7e34"
    },
    {
        "author": "張元幹",
        "paragraphs": [
            "奇勳施社稷，萬世許忠嘉。",
            "賓日扶神器，回天坐正衙。",
            "貂蟬峨上衮，鞀鼓擁高牙。",
            "暫屈臨閩粵，重聞降白麻。"
        ],
        "title": "代上張丞相生朝四首  其二",
        "id": "d99ad9eb-f7e6-473d-963a-073d4e9cbc86"
    },
    {
        "author": "張元幹",
        "paragraphs": [
            "坤維標厚載，任重出宗臣。",
            "眉宇如虹氣，儀形似玉人。",
            "中興真有相，命世必逢辰。",
            "霖雨聊均逸，餘波潤七閩。"
        ],
        "title": "代上張丞相生朝四首  其三",
        "id": "e57045eb-9fcf-4da9-9a6f-384fde7cca1a"
    },
    {
        "author": "張元幹",
        "paragraphs": [
            "將相兼文武，謙光接下僚。",
            "輿情爭快覩，善頌適生朝。",
            "勳業當興宋，謀猷永佐堯。",
            "千秋迎壽母，忠孝稱金貂。"
        ],
        "title": "代上張丞相生朝四首  其四",
        "id": "d70cbd3e-af9b-418b-8d4b-a7575d7e80cd"
    },
    {
        "author": "張元幹",
        "paragraphs": [
            "炎景生賢佐，三朝火王時。",
            "德威雖敵畏，忠藎只天知。",
            "安國驚何久，收功會有期。",
            "他年調鼎地，黄髮屬公師。"
        ],
        "title": "李丞相綱生朝三首  其一",
        "id": "68b6689e-a2f1-4a38-b055-d812ac33cddc"
    },
    {
        "author": "張元幹",
        "paragraphs": [
            "戡亂登廊廟，羣公數靖康。",
            "一身輕去就，百口恃安强。",
            "天意非難見，人情漫自凉。",
            "殷勤酌周斗，矍鑠更鷹揚。"
        ],
        "title": "李丞相綱生朝三首  其二",
        "id": "be61bfda-ae38-4010-baa4-bad635a77eb8"
    },
    {
        "author": "張元幹",
        "paragraphs": [
            "希世推英偉，行藏孰是非。",
            "橫流曾砥柱，袖手且深衣。",
            "槐影摇黄閤，星躔煥紫微。",
            "山林愚已老，衮繡看公歸。"
        ],
        "title": "李丞相綱生朝三首  其三",
        "id": "352bfb44-6fa6-4f67-b1d7-f2cc2c51e467"
    },
    {
        "author": "張元幹",
        "paragraphs": [
            "望表公師位，身兼將相權。",
            "三朝更出入，一德奉周旋。",
            "盍爲蒼生起，曾扶大厦顛。",
            "何知老賓客，擁篲掃新阡。"
        ],
        "title": "輓少師相國李公  其一",
        "id": "b9512725-b3c0-4e82-874b-880d0644a16d"
    },
    {
        "author": "張元幹",
        "paragraphs": [
            "往在東都日，傷心丙午年。",
            "不從三鎮割，安得兩宮遷。",
            "抗議行營上，排姦御榻前。",
            "英風成昨夢，遺恨落窮邊。"
        ],
        "title": "輓少師相國李公  其二",
        "id": "4f57de7d-9ec1-4e83-8185-1c1277174e60"
    },
    {
        "author": "張元幹",
        "paragraphs": [
            "城守麾强弩，諸班果翕然。",
            "雲梯攻正急，雨箭勇爭先。",
            "中夜飛雷砲，平明破火船。",
            "如公真徇國，繪像冠凌煙。"
        ],
        "title": "輓少師相國李公  其三",
        "id": "bf51f323-5858-41fe-8312-9229ae5ff861"
    },
    {
        "author": "張元幹",
        "paragraphs": [
            "壯志深憂國，丹心篤愛君。",
            "謗書興衆枉，諫疏在奇勳。",
            "風咽梁谿水，山悲湛峴雲。",
            "空餘雙舞鶴，鼓吹不堪聞。"
        ],
        "title": "輓少師相國李公  其四",
        "id": "b8b9356e-7a92-46eb-806f-c8d7edb9f496"
    },
    {
        "author": "張元幹",
        "paragraphs": [
            "淚盡西州路，碑留峴首名。",
            "買山緣荔子，爲圃養黄精。",
            "所至登臨地，猶疑步履聲。",
            "堂堂真漢相，天忍閟佳城。"
        ],
        "title": "輓少師相國李公  其五",
        "id": "52a6ce55-c133-4b3d-926c-b7c749a108fe"
    },
    {
        "author": "張元幹",
        "paragraphs": [
            "盛世黄門嗣，輕裘綠髮時。",
            "傷心來故里，刮膜訪良醫。",
            "春雨銘旌暗，東郊薤露悲。",
            "人生得意早，遺恨在孤嫠。"
        ],
        "title": "輓寺丞許子如",
        "id": "0d182dc9-4fa9-4086-a8c2-a35a289529de"
    },
    {
        "author": "張元幹",
        "paragraphs": [
            "零落梁溪客，何堪鄭子悲。",
            "閉門專學易，擁鼻愛哦詩。",
            "臭味方投合，行藏罕遇知。",
            "他年鄉飲酒，揚觶相威儀。"
        ],
        "title": "輓夢錫機宜寺簿  其一",
        "id": "d413656d-e0a2-458d-b02a-4752cfaaadf9"
    },
    {
        "author": "張元幹",
        "paragraphs": [
            "太府堅辭掾，平陽頃著功。",
            "清貧名教樂，靜退昔賢風。",
            "俛首稠人裏，甘心正論中。",
            "胡然成鬼錄，骨相本三公。"
        ],
        "title": "輓夢錫機宜寺簿  其二",
        "id": "d8c0af1f-efee-460b-b344-aa3afc7de423"
    },
    {
        "author": "張元幹",
        "paragraphs": [
            "問疾方旬浹，殊驚不起傳。",
            "所欽期異日，何意遽終天。",
            "圖籍嗟空富，生涯衆漫憐。",
            "保家宜有後，一角儻稱賢。"
        ],
        "title": "輓夢錫機宜寺簿  其三",
        "id": "0a0c720e-21f9-4dc6-b3ea-77bb53748b34"
    },
    {
        "author": "張元幹",
        "paragraphs": [
            "歎息宜春守，抽簪未亂歸。",
            "不應徒告老，要是久知幾。",
            "築室聊遮雨，耘田止療饑。",
            "杜門何悔吝，牖下斂朝衣。"
        ],
        "title": "輓林天和  其一",
        "id": "bb881d8a-dad5-4159-acca-ee0d53ec3c7f"
    },
    {
        "author": "張元幹",
        "paragraphs": [
            "行配古君子，齒尊鄉丈人。",
            "儻來名位晚，長往誄文新。",
            "薤露空悲臘，芻靈不見春。",
            "諸郎無過毀，壽考沒元身。"
        ],
        "title": "輓林天和  其二",
        "id": "be6f481c-5f27-4360-8478-95981b2eaf5f"
    },
    {
        "author": "張元幹",
        "paragraphs": [
            "畫省何心入，軺車隨分行。",
            "急難頻太息，交友舊馳聲。",
            "素月墮江影，白雞悲夜鳴。",
            "繡衣無復出，部曲把銘旌。"
        ],
        "title": "輓李仲輔三首  其一",
        "id": "46e37f98-0191-4e1a-888b-0ac06c496218"
    },
    {
        "author": "張元幹",
        "paragraphs": [
            "貌古期驚世，心夷合享年。",
            "交遊稱長者，風味配先賢。",
            "雁序飄零地，龍門寂寞邊。",
            "不知誰作誄，著意翠珉鎸。"
        ],
        "title": "輓李仲輔三首  其二",
        "id": "c3f7bf84-797f-4e20-b6f0-11e5ce2bcec0"
    },
    {
        "author": "張元幹",
        "paragraphs": [
            "人生真寄爾，天問竟悠哉。",
            "三載重凶釁，一門皆異材。",
            "尚疑書未報，遽有訃先來。",
            "淚盡餘青血，秋風萬壑哀。"
        ],
        "title": "輓李仲輔三首  其三",
        "id": "6f680627-5191-4783-a956-41a99e0ab1d4"
    },
    {
        "author": "張元幹",
        "paragraphs": [
            "早歲嫠居久，儒家守志貧。",
            "白頭躬祭祀，老眼喜縫紉。",
            "哭婦無遺恨，憐孫不忍嗔。",
            "一朝違孝養，力疾叫蒼旻。"
        ],
        "title": "彭德器北堂太夫人輓詩",
        "id": "f71622e8-2c8d-4760-b996-6d8fa5c6f218"
    },
    {
        "author": "張元幹",
        "paragraphs": [
            "慈顔推壽相，懿範在吾鄉。",
            "不待黄堂養，空遺紫誥藏。",
            "板輿悲騎省，鶴客弔龍驤。",
            "風卷銘旌去，松岡閟夜長。"
        ],
        "title": "劉建州母夫人難氏輓章",
        "id": "f7254db5-19d3-4c50-a4ac-42bed28b1075"
    },
    {
        "author": "張元幹",
        "paragraphs": [
            "柱史生周室，仙源譜系崇。",
            "儲星昭昴宿，降嶽表神嵩。",
            "間氣憑家世，宗臣挺祖風。",
            "夢求終作楫，獵卜果非熊。",
            "感遇雲龍會，恩深雨露豐。",
            "折衝淵聖日，輝赫靖康功。",
            "社稷欹傾際，乾坤震蕩中。",
            "力扶神器正，堅守帝都雄。",
            "割地爭三鎮，回天定兩宮。",
            "壯圖期敉難，大節耻和戎。",
            "去國孤舟遠，憂時百雉空。",
            "建炎欣翊戴，鴻慶襲光融。",
            "相印機衡重，兵權號令通。",
            "安危繄禮貌，進退肯雷同。",
            "巨屏頻循撫，真祠示眷蒙。",
            "歡聲逢穀旦，善頌達蒼穹。",
            "弼亮需元老，平章合上公。",
            "五行推有本，六甲混無窮。",
            "再造邦基固，中興大運隆。",
            "保民躋壽域，千載簡宸衷。"
        ],
        "title": "李丞相生朝",
        "id": "0a040ed1-35a7-4b96-8fb7-4fb1ede7e80a"
    },
    {
        "author": "張元幹",
        "paragraphs": [
            "鳳歷推炎德，宗臣繫重輕。",
            "神開丹扆夢，人向紫巖生。",
            "昴宿秋旻迥，坤維玉露清。",
            "風雲符感遇，草木畏威名。",
            "不有三靈助，寧無四海驚。",
            "大江元帝渡，細柳亞夫營。",
            "勁氣吞妖孽，深謀厲甲兵。",
            "天旋黄屋正，日轉赤墀明。",
            "茅土宜班數，山河舊著盟。",
            "濟時登衮職，命世屬阿衡。",
            "社稷扶持了，乾坤整頓成。",
            "勳庸多部曲，陶冶遍公卿。",
            "牙帳羅旌棨，萱堂合鼓笙。",
            "誕辰尊壽母，善頌及難兄。",
            "慶積基墉固，源長福祿并。",
            "欲知貂珥貴，倍覺綵衣榮。",
            "象闕鋒車召，沙堤相印迎。",
            "指麾烽燧靜，翊戴泰階平。",
            "老鶴三千歲，飛鵬九萬程。",
            "百川浮巨斝，快飲吸長鯨。"
        ],
        "title": "張丞相生朝二十韻",
        "id": "44ab1463-15e7-4a2e-a3b9-73123d13b6df"
    },
    {
        "author": "張元幹",
        "paragraphs": [
            "草草杯盤燦燭光，故人相對水雲鄉。",
            "濤江君去訪秦望，丘壑我歸爲楚狂。",
            "活國未逢三折臂，憂時空轉九回腸。",
            "絕憐明發成南北，夢寐全無夜太長。"
        ],
        "title": "次韻送友人過山陰郡時夜別於舟中",
        "id": "0034725b-c4cf-4274-930e-68cd0b4f23e2"
    },
    {
        "author": "張元幹",
        "paragraphs": [
            "春來書劄已西東，喜復相逢亂世中。",
            "萬事變更唯舌在，三年流落轉塗窮。",
            "雲收野寺侵廊水，月挂孤帆送客風。",
            "剩欲留君明日住，夜闌難得一樽同。"
        ],
        "title": "喜王性之見過千金村",
        "id": "a020a030-f2f9-451a-84c6-9415810687ff"
    },
    {
        "author": "張元幹",
        "paragraphs": [
            "平生自省宜三黜，老去何心望九遷。",
            "避地湖山聊復爾，脫身兵火想當然。",
            "浮家泛宅非無計，坎止流行本信緣。",
            "猶恐驚濤翻四海，直須化鶴作飛仙。"
        ],
        "title": "次江子我遷居韵",
        "id": "e24f3267-998f-4969-8b69-f6eb1b85b918"
    },
    {
        "author": "張元幹",
        "paragraphs": [
            "海邊遊子日思歸，新句勞君更置規。",
            "莫問人間多貝錦，正如天上有參旗。",
            "寄書只欲憑黄耳，去路誰能畏赤眉。",
            "定與故巢猿鶴老，此生無愧北山移。"
        ],
        "title": "次趙次張見遺之什韻",
        "id": "2dad40c5-62cc-4b2c-b8b3-a86a113a812f"
    },
    {
        "author": "張元幹",
        "paragraphs": [
            "繚池剩欲開花徑，傍舍先須作草堂。",
            "雨後不妨頻檢校，客來留得共徜徉。",
            "故園怪我歸何晚，避地輸君樂未央。",
            "待得功成方卜築，豈如强健享風光。"
        ],
        "title": "過雲間黄用和新圃",
        "id": "5d6acf91-49ef-4221-aa96-f871668c74ad"
    },
    {
        "author": "張元幹",
        "paragraphs": [
            "氣吞萬里境中事，心老經年江上行。",
            "三徑已荒無蟻夢，一錢不直有鷗盟。",
            "雲收遠嶂晚風熟，浪打寒灘春水生。",
            "鴻雁北飛知我意，爲傳詩句濮陽城。"
        ],
        "title": "蘭溪舟中寄蘇粹中",
        "id": "8a50464a-957d-46b3-a62e-200211ae68cd"
    },
    {
        "author": "張元幹",
        "paragraphs": [
            "無端流落迫殘年，三十南山訪老禪。",
            "未契安心了難覓，不如同世且隨緣。",
            "頻移竹几負寒日，旋拾松梢炊晚煙。",
            "珍重孤雲出山去，東西南北一青天。"
        ],
        "title": "別綬老",
        "id": "c1b460dd-9621-4fce-9507-0e0b628b6216"
    },
    {
        "author": "張元幹",
        "paragraphs": [
            "夫差故國縈寒水，鐵馬南來忽振纓。",
            "城上昏鴉爭接翅，舟中逐客謹逃名。",
            "胡笳怨處風微起，濁酒醒時夢易驚。",
            "飄泊似聞山寺近，真成夜半聽鐘聲。"
        ],
        "title": "次江子我聞角韻",
        "id": "99fabf8a-aee5-4da0-9252-87e284feb491"
    },
    {
        "author": "張元幹",
        "paragraphs": [
            "屏迹苕溪少往還，時危尤覺故人歡。",
            "相期臘盡屠蘇酒，速享春來苜蓿盤。",
            "雪夜劇談金賊入，風江絕歎鐵衣寒。",
            "何年天上旄頭落，併滅穹廬舊契丹。"
        ],
        "title": "次韻奉呈公澤處士",
        "id": "a80c7f5d-88e8-445b-b824-7e03cbc0fc68"
    },
    {
        "author": "張元幹",
        "paragraphs": [
            "往昔昇平客大梁，新煙然燭九衢香。",
            "車聲馳道內家出，春色禁溝宮柳黄。",
            "陵邑祇今稱虜地，衣冠誰復問唐裝。",
            "傷心寒食當時事，夢想流鶯下苑牆。"
        ],
        "title": "次友人寒食書懷韻二首  其一",
        "id": "853f6ea5-fae6-4d01-a86c-bb5949f0b9ec"
    },
    {
        "author": "張元幹",
        "paragraphs": [
            "孤生投老急菟裘，萬里雲山已倦遊。",
            "共喜石交逢異縣，更陪綵筆賦春愁。",
            "無心俯仰猶多事，與世浮沉己拙謀。",
            "冷雨吹花作寒食，三杯軟飽且眠休。"
        ],
        "title": "次友人寒食書懷韻二首  其二",
        "id": "f9882f49-629e-4edd-b739-7d42dbff5e1b"
    },
    {
        "author": "張元幹",
        "paragraphs": [
            "筠莊主人何未歸，溪畔長林穿翠微。",
            "此去功名時欲至，箇中車馬蹟全稀。",
            "茅茨漏久蝸涎篆，籬落欹多蛛網圍。",
            "公肯借庵容我老，爲公朝夕掃柴扉。"
        ],
        "title": "訪親於連江因過筠溪叩門循行歎其荒翳不治有懷普現居士口占此章",
        "id": "f79fb42b-e4c1-4989-bf04-4979db1664bf"
    },
    {
        "author": "張元幹",
        "paragraphs": [
            "王郎胸次鬰崢嶸，鑿牖開軒不浪名。",
            "疾世政須論石友，絕交今已見方兄。",
            "我曹自笑真同病，吾道誰當爲主盟。",
            "但得此心如此老，故人寧復負平生。"
        ],
        "title": "奉同公直圮老過應夫石友齋",
        "id": "ffcadac6-b5bc-4e14-aa67-55ec8f2b3ced"
    },
    {
        "author": "張元幹",
        "paragraphs": [
            "脩門一出十經春，相業時來自奮身。",
            "袖手深謀終活國，揮毫佳句且驚人。",
            "話言每許聞前輩，賓客何堪接後塵。",
            "待掃欃槍洗兵馬，兩翁玄語記天津。"
        ],
        "title": "宮使樞密富丈和篇高妙所謂壓倒元白末句許予尤非所敢承謹用前韻敘謝",
        "id": "37784fe7-4bfd-4050-ab43-e1fff48dd7d3"
    },
    {
        "author": "張元幹",
        "paragraphs": [
            "華裾綠髮等青春，詩似機雲定後身。",
            "家學乃翁真具眼，祖風當代豈凡人。",
            "字中仙爪便搔癢，句裏靈犀解辟塵。",
            "萬壑爭流君看取，西興從此是通津。"
        ],
        "title": "子立昆仲垂和遊天宮詩既工且敏義不虛辱再此見意",
        "id": "c863621f-c014-4494-983c-5afb7b02b103"
    },
    {
        "author": "張元幹",
        "paragraphs": [
            "髫齔分携幾見春，它時有恃獨常顰。",
            "何期萬里漂零後，忽報三巴信息真。",
            "素髮輕安膺晚福，遠懷悲喜望征人。",
            "王孫盛事今雙美，及早歸來奉紫宸。"
        ],
        "title": "端常觀察被旨入蜀迎母夫人所得贈行詩文成巨軸矣臨別亦辱見索匆遽中愧乏好語掇拾諸公餘意勉成四韻",
        "id": "f3d124fa-cd88-4814-a878-173a2dd12ebb"
    },
    {
        "author": "張元幹",
        "paragraphs": [
            "使君元自錦官來，百丈重尋灧澦回。",
            "化閱行年如伯玉，心成全德過王駘。",
            "把麾政爾人生貴，持橐終期間世才。",
            "莫問桃花今老矣，劉郎去後任渠栽。"
        ],
        "title": "次韻文老使君宗兄見贈近體佳什兩篇僕與公別四十餘年一旦邂逅情著於辭  其一",
        "id": "c5ce62ec-039a-4c4c-9fd1-715f1408f8af"
    },
    {
        "author": "張元幹",
        "paragraphs": [
            "舊遊蘭若盡英才，坐上高談亦壯哉。",
            "老去語音雖記憶，衆中容貌各驚猜。",
            "津亭夜雨故人少，樽酒燈花鄉信來。",
            "茂苑相逢話京洛，柂樓猶喜待春回。"
        ],
        "title": "次韻文老使君宗兄見贈近體佳什兩篇僕與公別四十餘年一旦邂逅情著於辭  其二",
        "id": "ce3e538e-6b82-43b2-80f2-062202168cac"
    },
    {
        "author": "張元幹",
        "paragraphs": [
            "耳聾無用問新聞，矯首何妨目作昏。",
            "癡絕已甘投老境，背馳寧受乞憐恩。",
            "難陪年少從渠薄，賴得春回爲我溫。",
            "京洛交遊頻檢校，渡江今有幾人存。"
        ],
        "title": "冬夜書懷呈富樞密",
        "id": "610b4d77-5f90-43af-a15a-caaca37a8920"
    },
    {
        "author": "張元幹",
        "paragraphs": [
            "赤縣飄零未易逢，那知今夕一樽同。",
            "好招明月共清影，託與白雲行太空。",
            "戃恍舊遊如隔世，蹉跎壯志莫論功。",
            "兩公秉燭還相對，情話從渠半醉中。"
        ],
        "title": "次韻趙元功贈李季言之什",
        "id": "33f49c87-ac1b-4a52-8d7e-6f45966b4f5a"
    },
    {
        "author": "張元幹",
        "paragraphs": [
            "當時勇决徑歸休，更有人愚似我不。",
            "何許置錐寧免累，直須畢娶始無憂。",
            "頻遭白眼傷流俗，誰向青門念故侯。",
            "客裏題詩相慰藉，羨君椽筆合螭頭。"
        ],
        "title": "次韻元功才友道中見貺因以解嘲",
        "id": "32398988-bfa4-4781-be38-ebe980691bcf"
    },
    {
        "author": "張元幹",
        "paragraphs": [
            "君家諸父多人傑，半是平生親舊間。",
            "莫話故園空矯首，相從逆旅足開顔。",
            "文元勳業金甌字，昭德風流玉筍班。",
            "此去騰驤吐虹氣，何由來伴老夫閑。"
        ],
        "title": "奉送晁伯南歸金谿",
        "id": "82044614-5db7-47e8-95fe-a3186fb34877"
    },
    {
        "author": "張元幹",
        "paragraphs": [
            "遮莫胡僧問劫灰，且陪東閣賦官梅。",
            "春梢慣識宮粧樣，花信偏隨驛使回。",
            "痛飲我曹身總健，浩歌誰怕老相催。",
            "疏枝氣壓羣芳盡，羞殺牆陰錦被堆。"
        ],
        "title": "奉簡才元探梅有作兼懷舊遊",
        "id": "3209b163-2bc9-42e8-b3fd-a11e8cd94bbb"
    },
    {
        "author": "張元幹",
        "paragraphs": [
            "陽和生發驗葭灰，但見江梅欠蠟梅。",
            "風味向人忘冷落，歲寒乘月重徘徊。",
            "從來對酒遭花惱，何獨題詩被雨催。",
            "公子唾珠無限思，更看鐵畫寫離堆。"
        ],
        "title": "才元思如湧泉愈和愈好晨興遣騎扣門披衣疾讀走筆再酬嚴韻",
        "id": "daa6999f-c18e-435c-9fee-8dc081fa0ecf"
    },
    {
        "author": "張元幹",
        "paragraphs": [
            "夜飲華堂燭屢灰，暗香浮處數枝梅。",
            "坐中一笑對三粲，客裏此歡能幾回。",
            "醉後不知歌扇去，歸時還是曉鐘催。",
            "露濃月白溪橋路，但記羣山翠作堆。"
        ],
        "title": "奉酬才元席上所賦前韻",
        "id": "9722e401-a32a-476f-8a2a-dd45f9007641"
    },
    {
        "author": "張元幹",
        "paragraphs": [
            "擁爐書帙易塵灰，覽古臨窗獨對梅。",
            "未寤徑須呼子慎，常奴何得比方回。",
            "虛名到底將安用，能事從來不受催。",
            "似許相過陪客醉，胸中那復有愁堆。"
        ],
        "title": "冬夜癡坐似聞才元作集有日矣因和前韻奉呈",
        "id": "2a79a53a-107c-4041-b17c-a0e459164099"
    },
    {
        "author": "張元幹",
        "paragraphs": [
            "寒木高蘿幾曲溪，斷碑零落卧荒祠。",
            "澄潭想像雲頭湧，懸瀑依稀雨脚垂。",
            "地軸漫煩龍虎戰，天符那得鬼神私。",
            "茫茫造物殊難曉，要是爲霖自有時。"
        ],
        "title": "遊東山二詠次李丞相韻 鱣溪",
        "id": "6f6ec0bc-8c8a-4413-b4f3-d207bcc4630d"
    },
    {
        "author": "張元幹",
        "paragraphs": [
            "公如謝傅暫閑身，我亦歸來效季真。",
            "山屐數陪銷暇日，詩篇常許和陽春。",
            "虛懷寄傲三休外，洗眼旁觀萬態新。",
            "谷口榴花解迎客，騎鯨端爲謫仙人。"
        ],
        "title": "遊東山二詠次李丞相韻 榴花谷",
        "id": "664f7088-2f33-4b83-99d7-7ae9439db639"
    },
    {
        "author": "張元幹",
        "paragraphs": [
            "晨發薌城越數峯，我來師出失從容。",
            "白雲遮日蔽秋寺，青嶂聞猿驚暮鐘。",
            "世亂可無閑地隱，山深偏覺老僧慵。",
            "他年芋火談空夜，雪屋松窗約過冬。"
        ],
        "title": "留寄黄檗山妙湛禪師",
        "id": "dde5f67d-f137-42a1-b323-ae61ab1345c3"
    },
    {
        "author": "張元幹",
        "paragraphs": [
            "參陪仍許瘦筇支，長者登臨敢後期。",
            "鐘斷白雲飛雨過，月生青嶂夜凉時。",
            "心知勝地都忘睡，喜聽連床共和詩。",
            "蓮社風流增荔子，餘生長健更何爲。"
        ],
        "title": "用折樞韻呈李丞相二首  其一",
        "id": "6752af0d-7577-4bdc-bd16-0516a29a2dac"
    },
    {
        "author": "張元幹",
        "paragraphs": [
            "莫問蒲萄出月支，不緣瓜棗訪安期。",
            "輕紅滿地人慵掃，空翠霑衣雨足時。",
            "松蔭晴泉聽落澗，蟬嘶晚吹助裁詩。",
            "公乎此去歸廊廟，無用山中怨鶴爲。"
        ],
        "title": "用折樞韻呈李丞相二首  其二",
        "id": "d0f1cff9-5f11-4ab3-8ef4-1d0cd2f6efdf"
    },
    {
        "author": "張元幹",
        "paragraphs": [
            "海山幻出化人宮，樓觀新崇萬指容。",
            "雲霧入檐銀色界，藤蘿昏雨妙高峯。",
            "放懷久已參黄檗，雅志無疑伴赤松。",
            "欲去更聞獅子吼，忘歸橋下興猶濃。"
        ],
        "title": "再和李丞相遊山",
        "id": "733c0fee-2f08-4cbd-b422-a31ea320cda2"
    },
    {
        "author": "張元幹",
        "paragraphs": [
            "東麓坡陀盡梵宮，我來泉上照衰容。",
            "解衣又作茶瓜客，倚檻同看煙雨峯。",
            "何用苦吟凌鮑謝，要須高節配喬松。",
            "海冰永閟錐沙畫，絕歎故人遺墨濃。"
        ],
        "title": "次錢申伯遊東山韻二首  其一",
        "id": "89f05f6f-7790-4cd3-9c5d-e645b1c1a875"
    },
    {
        "author": "張元幹",
        "paragraphs": [
            "掃榻開軒走寺宮，吾曹終日得從容。",
            "夕陽初落鱣溪路，雲氣半遮獅子峯。",
            "試問丹砂回白髮，何如瀑布煮枯松。",
            "暮年縱有壯心在，歸意已勝山色濃。"
        ],
        "title": "次錢申伯遊東山韻二首  其二",
        "id": "c36a51ff-1305-4678-85a8-23e845047c23"
    },
    {
        "author": "張元幹",
        "paragraphs": [
            "山人不省大明宮，懷昔幽尋自改容。",
            "廬阜東西二林寺，錢塘南北兩高峯。",
            "百年有盡雲歸壑，萬事無邊月掛松。",
            "滿院蒼苔重到日，秋光欲滴向人濃。"
        ],
        "title": "次韻錢申伯遊東山既歸述懷之章",
        "id": "00cf410f-2771-42ba-b998-673ac810186c"
    },
    {
        "author": "張元幹",
        "paragraphs": [
            "出守真成夢蟻宮，天台雲色亦愁容。",
            "時來盍錫萬釘带，仙去俄歸羣玉峯。",
            "川上可驚如逝水，歲寒徒有後凋松。",
            "煩將老眼銀河淚，共灑西風絮酒濃。"
        ],
        "title": "哭鄒德久二首用前韻  其一",
        "id": "40cd0796-02c9-45e8-951f-adb405bde635"
    },
    {
        "author": "張元幹",
        "paragraphs": [
            "窮達那知十二宮，由來與世不相容。",
            "乃翁極諫牽龍衮，百謫同愁割劍峯。",
            "前輩品題推玉樹，平生憂患挺蒼松。",
            "傷心身後夸君賜，泉路恩光底事濃。"
        ],
        "title": "哭鄒德久二首用前韻  其二",
        "id": "c0c9330d-651b-4d89-8eaf-6adb490e877c"
    },
    {
        "author": "張元幹",
        "paragraphs": [
            "女無美惡妬深宮，盛德如公果不容。",
            "何遽蓋棺臨禹穴，未應藏骨在秦峯。",
            "論文平日樽中酒，挂劍它年冢上松。",
            "點檢交親祇解少，存亡悲感老情濃。"
        ],
        "title": "再用前韻哭德久",
        "id": "130986c5-4ac7-45bd-95c7-5b612bec45c2"
    },
    {
        "author": "張元幹",
        "paragraphs": [
            "風撼棠梨對殯宮，中郎談笑孰形容。",
            "不居上界神仙府，當在補陀孤絕峯。",
            "至論每符磁石鐵，長生空問茯苓松。",
            "九原可作還知否，底處返魂香最濃。"
        ],
        "title": "再用前韻重哭德久賢使君",
        "id": "e49f166b-d07a-4e83-9857-b8527d917b74"
    },
    {
        "author": "張元幹",
        "paragraphs": [
            "和氣從容一笑春，如公今是暫閑身。",
            "伊蒲饌設無多客，薝蔔花繁正惱人。",
            "已遣爐熏通鼻觀，更分茗碗瀹心塵。",
            "僧房長夏宜幽僻，杖屨頻來願問津。"
        ],
        "title": "與富樞密",
        "id": "8445bf84-19cc-43f2-ad27-fffe16d2488f"
    },
    {
        "author": "張元幹",
        "paragraphs": [
            "譙門直北望燕山，乙巳年來例破殘。",
            "可但中原仍禍結，誰令東粵獨偷安。",
            "西師有請君侯力，南顧無憂聖慮寬。",
            "惡少至今猶膽落，雲臺須入畫圖看。"
        ],
        "title": "止戈堂  其一",
        "id": "27608b29-761a-4839-be2a-0dd1074e7d54"
    },
    {
        "author": "張元幹",
        "paragraphs": [
            "八州賢牧喜休兵，千騎重來竹馬迎。",
            "萬瓦連甍存比屋，十年回首賴長城。",
            "舉觴談笑精明甚，緩带登臨步武輕。",
            "多是門牆舊賓客，願公黄髮佐昇平。"
        ],
        "title": "止戈堂  其二",
        "id": "3caf17f4-ec63-40af-86b0-e6d88daaf4de"
    },
    {
        "author": "張元幹",
        "paragraphs": [
            "此生無意入修門，粗飽雞豚短褐溫。",
            "卜築幾椽臨水屋，經營數畝傍山園。",
            "酒杯剩喜故人飲，書帙能遮老眼昏。",
            "身世頗同猿擇木，功名誰問鶴乘軒。"
        ],
        "title": "次友人書懷  其一",
        "id": "d642fe92-7e93-4256-b7e3-1af09c85ad1f"
    },
    {
        "author": "張元幹",
        "paragraphs": [
            "腸斷春風楊柳花，中原何日再京華。",
            "將軍未報歌三箭，樂府徒傳舞兩娃。",
            "會見敵營如竹破，不應淮甸又兵加。",
            "頻年寒食常爲客，强索芳樽樂有涯。"
        ],
        "title": "次友人書懷  其二",
        "id": "19700078-e2be-40cf-b0da-af791c6bbf17"
    },
    {
        "author": "張元幹",
        "paragraphs": [
            "布穀催春惜雨乾，白鷗江上未盟寒。",
            "且傾客子酴醾酒，共享先生苜蓿盤。",
            "我已懸車羞碌碌，公當鳴珮稱珊珊。",
            "休文才思雖多病，可是空吟紅藥闌。"
        ],
        "title": "次友人書懷  其三",
        "id": "b6c2b15a-aa62-4d82-b23b-678271b07250"
    },
    {
        "author": "張元幹",
        "paragraphs": [
            "坎壈如公莫怨天，謫居端是坐無氈。",
            "時來要自有歸路，客散不妨頻醉眠。",
            "雲氣久能浮蜃屋，雨聲殊未透龜田。",
            "回思風雪圍爐夜，何處聯裘擁木綿。"
        ],
        "title": "和楊聰父聞雨書懷",
        "id": "38a5beec-a10a-4ef9-a85c-2dde2b9768a8"
    },
    {
        "author": "張元幹",
        "paragraphs": [
            "珍重筠溪舊主人，我知明水是前身。",
            "如何一念初無過，便有多生未了因。",
            "止酒裙襦成厭雜，逃禪槌拂要比鄰。",
            "雲居嫡子重拈出，流布諸方此話新。"
        ],
        "title": "筠溪居士跳出隨順境界把住放行自在神通縱橫妙用已是摸索不著妙現老子猶眨句中眼可謂善知識用心謹次嚴韻上呈",
        "id": "006f8b9b-8247-4e55-bb9a-de4463f4ea84"
    },
    {
        "author": "張元幹",
        "paragraphs": [
            "十年遷客北歸時，旁海相逢歎渺瀰。",
            "枝上煙光忙蛺蝶，尊中風味奪酴醾。",
            "老來詩思真枯井，別後心情似亂絲。",
            "喜故將軍殊矍鑠，家山小築未爲遲。"
        ],
        "title": "次韻聰父見遺二首  其一",
        "id": "ab6eab13-e0bc-4749-8f00-3643e0d9b62f"
    },
    {
        "author": "張元幹",
        "paragraphs": [
            "雞嶼洋邊桃李穠，岸沙遮海暮雲重。",
            "乘槎我自犯牛斗，掘獄誰何藏劍鋒。",
            "世路肯遵前覆轍，交遊誰識後凋松。",
            "此生但得長相見，一笑能輕祿萬鍾。"
        ],
        "title": "次韻聰父見遺二首  其二",
        "id": "d4845df4-0230-42eb-a72d-104ed6e7d818"
    },
    {
        "author": "張元幹",
        "paragraphs": [
            "拙速還知勝巧遲，男兒功業要逢時。",
            "不妨唾面辱高馬，似有泥坑規病鴟。",
            "老去尚堪蘇子印，興來須到習家池。",
            "此心畢娶無餘事，且向春江理釣絲。"
        ],
        "title": "次聰父見遺韻",
        "id": "eceb2317-6ee0-40e0-b322-a112116ab3aa"
    },
    {
        "author": "張元幹",
        "paragraphs": [
            "梁溪萬折必流東，間氣英姿叶夢熊。",
            "出入三朝推大老，險夷一節合蒼穹。",
            "守關虎豹徒窺闖，得雨蛟龍定長雄。",
            "衮繡未歸聊袖手，不妨閑作黑頭公。"
        ],
        "title": "李丞相綱生朝三首  其一",
        "id": "5f16c1c0-d93f-4859-9e24-544c0c3825c8"
    },
    {
        "author": "張元幹",
        "paragraphs": [
            "將壇丙午贊親征，相印元年佐聖明。",
            "賊子亂臣俱破膽，皇天后土實同盟。",
            "扶持更係民休戚，進退元知勢重輕。",
            "捨我其誰公健在，乞身贏得見昇平。"
        ],
        "title": "李丞相綱生朝三首  其二",
        "id": "267f3a1a-98b6-42c7-b248-a5835881a5e5"
    },
    {
        "author": "張元幹",
        "paragraphs": [
            "濟世功名肯力爲，風雲遇合貴逢時。",
            "欲知辟穀師黄石，便是扁舟號子皮。",
            "後進忌能踰日月，敵人用間果蓍龜。",
            "福城東際笙歌地，且祝千齡醉荔支。"
        ],
        "title": "李丞相綱生朝三首  其三",
        "id": "312ff5a1-1266-454f-9641-76b257d92ffe"
    },
    {
        "author": "張元幹",
        "paragraphs": [
            "天扶王室挺生申，瑞啟中興社稷臣。",
            "樽俎折衝常自任，廟堂康濟更何人。",
            "秋風玉帳軍容肅，冷月鈴齋夜宴新。",
            "願掃妖氛開壽域，衮衣端爲轉洪鈞。"
        ],
        "title": "代上折樞彥質生朝二首  其一",
        "id": "0a261281-14b0-4b21-b6f2-b91dbc5a3d86"
    },
    {
        "author": "張元幹",
        "paragraphs": [
            "秋水爲神吉夢隨，上公冠佩儼朝儀。",
            "風雲感遇千齡會，日月依光四海知。",
            "筆陣詞鋒明藻色，龍韜豹略繫安危。",
            "頑金從此歸爐錘，歲歲門闌獻壽詩。"
        ],
        "title": "代上折樞彥質生朝二首  其二",
        "id": "f1867291-8934-4cc4-ada2-c99f68cd94b5"
    },
    {
        "author": "張元幹",
        "paragraphs": [
            "玉帳生朝香霧飛，秋風欲到碧梧枝。",
            "回思十載折衝地，還鎮八州安靜時。",
            "淇澳會須歌綠竹，渭濱猶待獵非羆。",
            "止戈堂上多珠履，爭獻龐眉春酒詩。"
        ],
        "title": "福帥生朝二首  其一",
        "id": "d5f6b02a-1bbe-4633-8d3d-dbc2b04e252e"
    },
    {
        "author": "張元幹",
        "paragraphs": [
            "金貂赫奕照來仍，雅意諸郎以壽稱。",
            "矍鑠儀形千歲鶴，扶摇風力九霄鵬。",
            "黄雲䆉䅉人皆醉，丹荔芳敷俎正登。",
            "請看君侯高閣宴，層梯無用一枝藤。"
        ],
        "title": "福帥生朝二首  其二",
        "id": "37049452-cf1a-43bf-b17b-66ffa848c3de"
    },
    {
        "author": "張元幹",
        "paragraphs": [
            "絳節霓旌下九天，括蒼初識地行仙。",
            "桃華海上三千歲，鳳歷人間五百年。",
            "可但彤弓尋節制，要知黔首望陶甄。",
            "香凝燕寢森蘭玉，會見貂冠總附蟬。"
        ],
        "title": "葉少藴生朝三首  其一",
        "id": "2998ce3a-d5d0-4311-851b-d706c5553ef4"
    },
    {
        "author": "張元幹",
        "paragraphs": [
            "綠髮翺翔翰苑春，昇平三輔已朱輪。",
            "詩成山谷句中眼，名應石林天上人。",
            "耆舊政須廊廟具，蕃宣聊寄股肱臣。",
            "生朝剩欲爲公壽，醉裏蘋花度曲新。"
        ],
        "title": "葉少藴生朝三首  其二",
        "id": "d2a4791e-0353-459b-8f11-81f0a972a31b"
    },
    {
        "author": "張元幹",
        "paragraphs": [
            "元戎玉帳凜霜威，談笑何妨羽扇揮。",
            "平日丹心馳象闕，長年綵服奉慈闈。",
            "誰無五馬人生貴，獨有三奇命世稀。",
            "志在麟經成事業，頗聞天子詔公歸。"
        ],
        "title": "葉少藴生朝三首  其三",
        "id": "70eba873-f61c-4246-8b8c-16efac09693c"
    },
    {
        "author": "張元幹",
        "paragraphs": [
            "出處當師漢大夫，立朝常擬賦歸歟。",
            "賜金端爲供行樂，燕客猶疑是送車。",
            "欲識吳門重解組，要符潭府向移書。",
            "聞知剩有閑風月，宅相須留待小疏。"
        ],
        "title": "題企疏堂",
        "id": "e55885ca-3c5e-4198-b4e6-908965974a60"
    },
    {
        "author": "張元幹",
        "paragraphs": [
            "小隱丹壺時憑欄，它年興在跨黄班。",
            "不妨遊戲橘中樂，政爾經營湖上山。",
            "誰識胸懷容萬頃，聊將身世寓三間。",
            "故人有子猶流落，我輩逢渠轉厚顔。"
        ],
        "title": "左舉善人物高妙才具敏特要當爲世用而乃携孥撫孤以不二價從事丹壺中其胸次詎可窺耶一日出示諸公篇軸邀老夫同賦義不可辭",
        "id": "60f4d04e-fef9-4d22-a0a1-1dbef67a4b5f"
    },
    {
        "author": "張元幹",
        "paragraphs": [
            "老病無堪正坐貧，交遊相見賴情親。",
            "從渠造物小兒戲，不礙維摩老子神。",
            "三顧九遷成底事，一區二頃合由人。",
            "君侯論議高千古，略假毫端問大鈞。"
        ],
        "title": "病中示彭德器",
        "id": "8209bf05-ae9f-4474-a4cf-7c653098611f"
    },
    {
        "author": "張元幹",
        "paragraphs": [
            "眼看流輩上青雲，拂袖歸來晝掩門。",
            "心計豈容生事拙，時名長與故山存。",
            "不妨開徑栽花卉，政復藏書遺子孫。",
            "八十光陰無可恨，聊歌楚些爲招魂。"
        ],
        "title": "挽李丈然明",
        "id": "57bbcad8-50fc-45c0-9a61-7d4253c78656"
    },
    {
        "author": "張元幹",
        "paragraphs": [
            "太一遊行遍九宮，世間無地可寬容。",
            "坤維莫傍劍門閣，衡嶽何依天柱峯。",
            "睨柱儻能回趙璧，思鱸安用過吳松。",
            "羣羊競語遽如計，欲息兵戈氣甚濃。"
        ],
        "title": "再次前韻即事",
        "id": "771ff696-1fb0-4de7-9962-60b292dfb43a"
    },
    {
        "author": "張元幹",
        "paragraphs": [
            "長饑方朔笑侏儒，歲晚還驚大小餘。",
            "客裏論文聊把酒，閑來會面勝通書。",
            "薄寒欺醉悲清夜，孤月流光悵碧虛。",
            "何苦相逢又相別，不如供米寓僧居。"
        ],
        "title": "再用韻奉留聰父",
        "id": "56d89ec9-ce75-4510-9bbe-8fd527e5d1c3"
    },
    {
        "author": "張元幹",
        "paragraphs": [
            "春風著意送將歸，爲賦清江落日低。",
            "惜別更留烹玉鱠，寓居長記對青猊。",
            "家山彼此歸心速，歧路東西客夢迷。",
            "重把一樽成悵望，鶯啼綠暗草凄凄。"
        ],
        "title": "辛酉別楊聰父",
        "id": "9edf2d26-ab78-40a4-9b6b-d4b44ff4e10b"
    },
    {
        "author": "張元幹",
        "paragraphs": [
            "人欺季子弊貂裘，誰信班生萬里侯。",
            "小隱故山今去好，中原遺恨幾時休。",
            "春爭殘臘寒梅早，雨澀晴冬宿麥憂。",
            "老眼相看炯無語，濁醪何日更澆愁。"
        ],
        "title": "次韻陳德用明府贈別之什",
        "id": "0ffd7465-3d3c-4a8f-8e4a-565f0ffeafdb"
    },
    {
        "author": "張元幹",
        "paragraphs": [
            "淮海元龍公輩流，何勞老手鎮方州。",
            "雍容行色自登覽，邂逅故人仍倡酬。",
            "眼界早驚雲子熟，官期能爲荔枝留。",
            "臨分莫話中原事，想見家山只夢遊。"
        ],
        "title": "希道使君弭節合沙館奉太夫人遊鼓山乃蒙封示所和夢錫贈行佳句輒次嚴韻少敘別懷",
        "id": "e9f15577-a47a-42ea-a4ca-5183b85296c4"
    },
    {
        "author": "張元幹",
        "paragraphs": [
            "古澗寒泉可枕流，從渠庚伏在炎州。",
            "杖藜端欲事幽討，杯酒未容相勸酬。",
            "坐上縱無居士客，山間聊爲老禪留。",
            "臨滄亭外忘歸路，他日逢君望舊遊。"
        ],
        "title": "希道使君入山再有佳句見及復次元韻因簡老禪",
        "id": "6c9c4a13-3d98-4f53-9af1-1e31c54876d6"
    },
    {
        "author": "張元幹",
        "paragraphs": [
            "江南一枝春，歲久暗香滅。",
            "怪得深夜寒，荒村映殘雪。"
        ],
        "title": "龍眠墨梅",
        "id": "d65aa2d0-360e-4065-9bdc-8f572cdd3cb2"
    },
    {
        "author": "張元幹",
        "paragraphs": [
            "蒼官森古鬣，此君挺剛節。",
            "中有調鼎姿，獨立傲霜雪。"
        ],
        "title": "歲寒三友圖",
        "id": "64865271-cf81-4349-abfa-6ff9408ccaa5"
    },
    {
        "author": "張元幹",
        "paragraphs": [
            "老眼驚花暗，斜枝落紙愁。",
            "晚來聞冷雨，幻出一籬秋。"
        ],
        "title": "墨菊",
        "id": "be1bd5aa-b2ca-4ff4-a4ba-25a5f482ff4f"
    },
    {
        "author": "張元幹",
        "paragraphs": [
            "犖确有岱華勢，輪囷無斤斧痕。",
            "我來翻君古錦，老眼洗盡眵昏。"
        ],
        "title": "次韻王性之題篠叢枯木",
        "id": "486cb2db-1917-46ed-afa6-bdbfd7d62c18"
    },
    {
        "author": "張元幹",
        "paragraphs": [
            "了堂先生古遺直，貶剝私史專尊堯。",
            "二蔡懷姦首排擊，始終大節不同朝。"
        ],
        "title": "上平江陳侍郎十絕  其一",
        "id": "f3f5bb94-b98e-45bd-a103-b7227da67d40"
    },
    {
        "author": "張元幹",
        "paragraphs": [
            "灼見禍機寧有死，剖心立敵肯忘言。",
            "向來逆料無遺恨，徹底孤忠抱至寃。"
        ],
        "title": "上平江陳侍郎十絕  其二",
        "id": "1a285740-79ab-417c-9393-4551e9513419"
    },
    {
        "author": "張元幹",
        "paragraphs": [
            "前賢一節皆名世，此道終身公獨行。",
            "每見遺編須掩泣，晚生期不負先生。"
        ],
        "title": "上平江陳侍郎十絕  其三",
        "id": "f11c791e-a91d-4f7f-9c82-15c5098a3241"
    },
    {
        "author": "張元幹",
        "paragraphs": [
            "南荒百謫愈不屈，便道忽聞天遣來。",
            "峨帽焚香姑拱立，果無片楮可成災。"
        ],
        "title": "上平江陳侍郎十絕  其四",
        "id": "2117a75e-59b4-49dc-ac94-4466a3532935"
    },
    {
        "author": "張元幹",
        "paragraphs": [
            "酒酣怒髮上衝冠，四十年前廬阜南。",
            "杖履周旋痛開警，爲言小子頗嘗參。"
        ],
        "title": "上平江陳侍郎十絕  其五",
        "id": "3aacb36f-5126-4178-a994-90a246f0fa6d"
    },
    {
        "author": "張元幹",
        "paragraphs": [
            "英靈精爽平生話，尚記先生苜蓿槃。",
            "仙去星辰終不滅，至今夢想骨毛寒。"
        ],
        "title": "上平江陳侍郎十絕  其六",
        "id": "31790853-da1f-436f-8016-7249ee419aa5"
    },
    {
        "author": "張元幹",
        "paragraphs": [
            "功名啐啄與時同，譬似青天白日中。",
            "不覺片雲隨雨雹，適從何處運神通。"
        ],
        "title": "上平江陳侍郎十絕  其七",
        "id": "b1760193-c4a3-44ce-b130-2af15b86ff1a"
    },
    {
        "author": "張元幹",
        "paragraphs": [
            "常佩了堂一則語，睢陽舉似劉潞州。",
            "大期不復見丙午，二老信然成古丘。"
        ],
        "title": "上平江陳侍郎十絕  其八",
        "id": "6b4a7ea0-ed59-4df3-8051-9afbca465d1d"
    },
    {
        "author": "張元幹",
        "paragraphs": [
            "先生許可能尊祖，詞采今存幹蠱身。",
            "碑版燦然垂世譽，要知忠肅有門人。"
        ],
        "title": "上平江陳侍郎十絕  其九",
        "id": "3f174a09-85bc-4ab6-aa2a-bbeaae0b60bd"
    },
    {
        "author": "張元幹",
        "paragraphs": [
            "傷心頃拜公床下，一氣飄零餘幾人。",
            "七十衰翁誰信及，話言端欲廣書紳。"
        ],
        "title": "上平江陳侍郎十絕  其一○",
        "id": "3cf1cf98-1239-47f5-8743-27525adcd182"
    },
    {
        "author": "張元幹",
        "paragraphs": [
            "老去何堪節物催，放燈中夜忽奔雷。",
            "一聲大震龍蛇起，蚯蚓蝦蟆也出來。"
        ],
        "title": "甲戌正月十四日書所見來日驚蟄節",
        "id": "bf68f831-6fbf-4413-a683-272512f15baf"
    },
    {
        "author": "張元幹",
        "paragraphs": [
            "風雨聲中過半春，泥深郊水阻遊人。",
            "老夫不出渾閑事，但覺年來白髮新。"
        ],
        "title": "走筆次廷藻韻二絕  其一",
        "id": "30c5de21-e73c-433b-9db2-9277204d3427"
    },
    {
        "author": "張元幹",
        "paragraphs": [
            "小蘇一物絕風流，竹杖芒鞋愛討幽。",
            "招隱歸來吐佳句，何時一笑共重遊。"
        ],
        "title": "走筆次廷藻韻二絕  其二",
        "id": "a5ae7909-9825-4670-a7d1-7ff1b179326c"
    },
    {
        "author": "張元幹",
        "paragraphs": [
            "卜室高垣桑柘邊，空中來往盡飛仙。",
            "似聞一舉三千里，更待成功上九天。"
        ],
        "title": "高尚居士  其一",
        "id": "ab1a1504-233d-48c8-98aa-c00cb4476ac9"
    },
    {
        "author": "張元幹",
        "paragraphs": [
            "往在澶淵過我家，自憐凡骨走天涯。",
            "丹青始識先生面，點化何時一粒砂。"
        ],
        "title": "高尚居士  其二",
        "id": "15811509-4ef1-40a7-a090-e6305cb8d0b6"
    },
    {
        "author": "張元幹",
        "paragraphs": [
            "從渠冷蕊籬邊少，未放浮蛆甕面空。",
            "高燭幾時催夜飲，隔簾度曲也英雄。"
        ],
        "title": "祖穎漕使希道使君以絕句相酬答聊成二章解嘲併發一笑  其一",
        "id": "578bda52-378a-470f-94de-17723506ffb4"
    },
    {
        "author": "張元幹",
        "paragraphs": [
            "薰爐玉煖雲生岫，曉鑑鸞窺翠掃空。",
            "未許尊前聽金縷，兩公新句漫爭雄。"
        ],
        "title": "祖穎漕使希道使君以絕句相酬答聊成二章解嘲併發一笑  其二",
        "id": "6e0ad63d-0697-4367-bf02-77abf1218b89"
    },
    {
        "author": "張元幹",
        "paragraphs": [
            "向來敵帥窺吳越，穩泛樓船捨騎兵。",
            "開闢所無顛倒事，可能今日獨橫行。"
        ],
        "title": "次韻奉送李季言四首  其一",
        "id": "8a77072b-7a2a-407b-a08f-55b357ad8e4a"
    },
    {
        "author": "張元幹",
        "paragraphs": [
            "藩鎮各傳新號令，山河那復舊提封。",
            "歸時剩語騎鯨老，堅卧無如澗底松。"
        ],
        "title": "次韻奉送李季言四首  其二",
        "id": "1607d467-6bac-4a5d-9340-f5d4da859d9d"
    },
    {
        "author": "張元幹",
        "paragraphs": [
            "幾年脫迹冠冕窟，一味偷生兵火中。",
            "不見君家好兄弟，何人憐我最奇窮。"
        ],
        "title": "次韻奉送李季言四首  其三",
        "id": "8c01be20-ac9f-4617-bfd0-54d11b446d1e"
    },
    {
        "author": "張元幹",
        "paragraphs": [
            "我輩避讒過避賊，此行能飽即須歸。",
            "山川久有真消息，世上從渠閑是非。"
        ],
        "title": "次韻奉送李季言四首  其四",
        "id": "4bb5df5b-0f4b-40ae-9eb8-8a54d4503710"
    },
    {
        "author": "張元幹",
        "paragraphs": [
            "遐想吳門人姓梅，高蹤千古共徘徊。",
            "橘中儻有商山樂，不必胡僧問劫灰。"
        ],
        "title": "范才元道中雜興  其一",
        "id": "e2547b13-916c-4a60-b34a-f156a8b17c1f"
    },
    {
        "author": "張元幹",
        "paragraphs": [
            "山晚江寒春雨疏，比來消息定何如。",
            "竹輿行倦異鄉縣，賴得金樓引睡書。"
        ],
        "title": "范才元道中雜興  其二",
        "id": "e3432279-e058-4e37-94d7-935b80799bb1"
    },
    {
        "author": "張元幹",
        "paragraphs": [
            "底處煙林飛伯勞，春生詩思剩摇毫。",
            "歸來準擬扶頭醉，日射花梢三丈高。"
        ],
        "title": "范才元道中雜興  其三",
        "id": "1b1543e5-5a98-4948-9e5f-163c5d635d5e"
    },
    {
        "author": "張元幹",
        "paragraphs": [
            "君家鼻祖大范老，氣壓賀蘭威鳳鳴。",
            "文采風流今未泯，耳孫胸次似冰清。"
        ],
        "title": "范才元道中雜興  其四",
        "id": "ca36c50c-3bfd-486f-b90a-1db9416bcf10"
    },
    {
        "author": "張元幹",
        "paragraphs": [
            "名姓未能隨老變，政須卜宅近前峯。",
            "看君决策上封事，攬取奇勳銘鼎鐘。"
        ],
        "title": "范才元道中雜興  其五",
        "id": "269f7b4e-4f46-4e91-897d-a2f5cf6758bd"
    },
    {
        "author": "張元幹",
        "paragraphs": [
            "卷衲和雲離五老，派分三峽濟臨川。",
            "興波作浪從風鼓，莫學世流空度緣。"
        ],
        "title": "圓通秀禪師送遜公首座赴明水請",
        "id": "c57a172b-fd86-4d1e-a6e1-e8dcb01284c1"
    },
    {
        "author": "張元幹",
        "paragraphs": [
            "浄因曾識楷山東，擔板因緣古佛風。",
            "後代兒孫仰孤硬，能超五位見芙蓉。"
        ],
        "title": "伽陀二首送了可首座歸四明  其一",
        "id": "9dd5283c-2564-4805-a5bf-3a6e532f523f"
    },
    {
        "author": "張元幹",
        "paragraphs": [
            "問訊天童今老子，偶同庚甲事如何。",
            "他時要向山中去，容我一庵遮薜蘿。"
        ],
        "title": "伽陀二首送了可首座歸四明  其二",
        "id": "b0bcbf22-6e7a-476b-b89e-75160aa5bf69"
    },
    {
        "author": "張元幹",
        "paragraphs": [
            "天上寶囊無盡藏，向來密賜被先王。",
            "自憐門下老賓客，燕寢飽曾聞妙香。"
        ],
        "title": "病起枕上口占三絕句奉呈公實嶠之賢伯仲一笑  其一",
        "id": "346ed392-2061-4752-9d77-bf41e2ee1d56"
    },
    {
        "author": "張元幹",
        "paragraphs": [
            "素馨茉莉及玫瑰，清馥渾同雪裏梅。",
            "六入不分初病起，眼前欠此共徘徊。"
        ],
        "title": "病起枕上口占三絕句奉呈公實嶠之賢伯仲一笑  其二",
        "id": "84df417d-62a3-40ea-b111-c3e5d6280abe"
    },
    {
        "author": "張元幹",
        "paragraphs": [
            "海外綠洋來萬里，齊驅黎母鷓鴣斑。",
            "肯分種種篋中富，不用公家金博山。"
        ],
        "title": "病起枕上口占三絕句奉呈公實嶠之賢伯仲一笑  其三",
        "id": "0fddced8-b9a1-450b-9c92-ff319984df58"
    },
    {
        "author": "張元幹",
        "paragraphs": [
            "寒梢的皪點昏鴉，雪後風前皎月華。",
            "結習未除羞老眼，更看淡墨幻空花。"
        ],
        "title": "題忠上人墨梅",
        "id": "5bf82fec-9b6a-45c2-abb6-35b87c9373ef"
    },
    {
        "author": "張元幹",
        "paragraphs": [
            "疊嶂連娟入翠微，喬松蔽日有孫枝。",
            "江流不盡松聲遠，雲棧行人力困時。"
        ],
        "title": "岷山萬松圖",
        "id": "74f7eede-4412-4ee9-8f98-79a17c2d2a02"
    },
    {
        "author": "張元幹",
        "paragraphs": [
            "密雪飛花萬木僵，南枝的皪待朝陽。",
            "還知百果輸先手，政爲孤根壓衆芳。"
        ],
        "title": "江梅",
        "id": "363de5c5-eb75-4282-8b4c-855558e5909f"
    },
    {
        "author": "張元幹",
        "paragraphs": [
            "秋風著意菊叢黄，不怕東籬五夜霜。",
            "曾記南陽飲潭水，要令道骨合仙方。"
        ],
        "title": "菊",
        "id": "c9e5c52a-8cb6-4d71-8772-6adf3202e87a"
    },
    {
        "author": "張元幹",
        "paragraphs": [
            "移根一戶蟾光溢，分派銀河地脈靈。",
            "定與蘇仙雙橘井，他年續入酈元經。"
        ],
        "title": "桂井",
        "id": "4abe6f1b-7f4c-45e9-8319-24c7b19af6c4"
    },
    {
        "author": "張元幹",
        "paragraphs": [
            "人間日日有風波，不繫虛舟奈若何。",
            "袖取平生濟川手，行藏終與祖同科。"
        ],
        "title": "艅艎齋",
        "id": "85a4a614-a9c6-4e2f-8b5c-f2c58cc96c4d"
    },
    {
        "author": "張元幹",
        "paragraphs": [
            "東坡喜雨事如此，吾舅名亭思不羣。",
            "不問兩歧何許秀，且看十頃卷黄雲。"
        ],
        "title": "麥秋亭",
        "id": "405058ab-ff7b-48a5-989f-7d89d37c424b"
    },
    {
        "author": "張元幹",
        "paragraphs": [
            "此君風味極不淺，戶外俗人來未曾。",
            "老石寒藤同一笑，我知公是在家僧。"
        ],
        "title": "題獨愛軒",
        "id": "869999e8-9834-4f1e-a51d-881d7a1f41ff"
    },
    {
        "author": "張元幹",
        "paragraphs": [
            "林端結閣小躋攀，四面嵐光繞曲欄。",
            "佛法本來南北異，箇中北望見南山。"
        ],
        "title": "寄題悠然閣三絕句  其一",
        "id": "aa9246d1-af0e-4600-90d9-ef7f8e4a9dac"
    },
    {
        "author": "張元幹",
        "paragraphs": [
            "登臨巧處屬僧家，隨分生涯度歲華。",
            "莫待藤蘿滿山月，時來倚杖數昏鴉。"
        ],
        "title": "寄題悠然閣三絕句  其二",
        "id": "10f0e396-0cb0-4733-8b19-e69b0753411f"
    },
    {
        "author": "張元幹",
        "paragraphs": [
            "誰標此閣作悠然，萬事無非信手拈。",
            "參得東籬把菊意，不妨老遠引陶潛。"
        ],
        "title": "寄題悠然閣三絕句  其三",
        "id": "68db4bd3-e51e-4efa-92a4-bbe0aa29edd2"
    },
    {
        "author": "張元幹",
        "paragraphs": [
            "萬壑千巖一剡溪，漫天雲凍雪風飛。",
            "人蹤鳥跡俱沉絕，獨有扁舟興盡歸。"
        ],
        "title": "跋趙唐卿所藏訪戴圖  其一",
        "id": "a58f30ff-5ec5-4c67-8d3a-772c0481b62b"
    },
    {
        "author": "張元幹",
        "paragraphs": [
            "王孫胸次足丘壑，幻出山陰訪戴圖。",
            "草屋柴扉閉風雨，客來空去得知無。"
        ],
        "title": "跋趙唐卿所藏訪戴圖  其二",
        "id": "ae65cc00-f2c6-44f8-a3cc-b3782305404c"
    },
    {
        "author": "張元幹",
        "paragraphs": [
            "玉局老仙天下人，平生愛與石傳神。",
            "長江絕島風濤裏，千古常令墨色新。"
        ],
        "tags": [
            "长江"
        ],
        "title": "跋東坡木石",
        "id": "e5404d92-c84d-4324-ae3b-402af7ff89e6"
    },
    {
        "author": "張元幹",
        "paragraphs": [
            "一葦浮江雙履歸，花開震旦共傳衣。",
            "本來心印無文字，畫到盧能足是非。"
        ],
        "title": "題六代祖師畫像",
        "id": "257a25c9-8d85-4d70-b528-0c296ed7d5a8"
    },
    {
        "author": "張元幹",
        "paragraphs": [
            "巾裹唐裝本布衣，平生唯識一鍾離。",
            "此中養得嬰兒就，世上行尸有許悲。"
        ],
        "title": "呂公像  其一",
        "id": "c6fcdf2f-0dc7-4b04-8165-b1b4656700a5"
    },
    {
        "author": "張元幹",
        "paragraphs": [
            "秋空一劍岳陽樓，醉裏乾坤日夜浮。",
            "五百年間興廢事，不知誰是赤松遊。"
        ],
        "tags": [
            "岳阳楼"
        ],
        "title": "呂公像  其二",
        "id": "5ba2bb87-7c7e-4e38-802f-712c77ba9994"
    },
    {
        "author": "張元幹",
        "paragraphs": [
            "落日孤烟過洞庭，黄陵祠畔白蘋汀。",
            "欲知萬里蒼梧眼，淚盡君山一點青。"
        ],
        "tags": [
            "洞庭湖"
        ],
        "title": "瀟湘圖",
        "id": "a9cca1a9-a6d6-41b4-b444-d2c3ae7f8681"
    },
    {
        "author": "張元幹",
        "paragraphs": [
            "老懶天教脫世紛，山川到眼失塵昏。",
            "絕憐千仞鳴飛瀑，一灑風中八表雲。"
        ],
        "title": "跋米元暉瀑布橫軸",
        "id": "5a2973ff-ebdc-4f25-af9c-1079af37c76b"
    },
    {
        "author": "張元幹",
        "paragraphs": [
            "後湖醉卧已仙去，但有言句留人間。",
            "文采風流照千古，羅浮誰復遺金丹。"
        ],
        "title": "跋蘇養直絕句後",
        "id": "a1d46e7a-6332-4068-a998-869aa6cade85"
    },
    {
        "author": "張元幹",
        "paragraphs": [
            "千山忽暗雨來時，天末濃雲送落暉。",
            "老眼平生飽風浪，猶憐別浦釣船歸。"
        ],
        "title": "跋江天暮雨圖",
        "id": "89bf1bec-2cc6-435a-b881-14667f791836"
    },
    {
        "author": "張元幹",
        "paragraphs": [
            "石根盤屈老蒼官，絕筆殷勤記歲寒。",
            "萬里風雲欲飛化，君家留得壁間看。"
        ],
        "title": "跋江貫道絕筆古松",
        "id": "ac52bcad-e5f5-45f3-8d6a-2608ba631ff9"
    },
    {
        "author": "張元幹",
        "paragraphs": [
            "鼎彝勳業推元老，文采風流及後昆。",
            "家世從來耐官職，百年猶見典刑存。"
        ],
        "title": "雍熙堂",
        "id": "5d5ac0d2-5cce-4da6-b75d-9472314725c2"
    },
    {
        "author": "張元幹",
        "paragraphs": [
            "古木寒藤挽我住，身非靖節誰能留。",
            "多慚不及鸞溪水，長向山前山後流。"
        ],
        "tags": [
            "庐山"
        ],
        "title": "遊廬山",
        "id": "fe4a5487-c1de-4696-995a-41e40c969cf5"
    },
    {
        "author": "張元幹",
        "paragraphs": [
            "兩傅常存好老心，漢廷元自少知音。",
            "歸來日日相娛樂，賴有君王舊賜金。"
        ],
        "title": "詠二疏",
        "id": "7c963af8-ca4e-415b-a3a2-5cda1594b85e"
    },
    {
        "author": "張元幹",
        "paragraphs": [
            "往在識公日，我與兒曹俱。",
            "八齡初問字，雙鉤略摹朱。",
            "知爲太學生，夙仰君子儒。",
            "契闊三十載，邂逅天一隅。",
            "追數半鬼錄，宰上空美楰。",
            "所存復陸沉，隙中驚過駒。",
            "長者類太丘，祖風如魏謩。",
            "兵火已無屋，蓬蒿仍不鋤。",
            "善藏武城刀，息駕王喬鳧。",
            "功名有要路，矢石思捐軀。",
            "常揮鐵如意，欲碎玉唾壺。",
            "書生無浪語，天驕今既誅。",
            "下如鴟夷子，扁舟歸五湖。",
            "安用金谷園，墜樓煩綠珠。",
            "相國起刀筆，將軍拔屠沽。",
            "但封寢丘地，莫料秦王鬚。",
            "隱居九畹蘭，活計千木奴。",
            "客至徑設醴，詩來或操觚。",
            "遊戲百家衣，劇談五雜俎。",
            "涉世雖歷落，安命良支梧。"
        ],
        "title": "奉酬陳端中明府長韻",
        "id": "e297f7ec-bbb2-4f02-97ea-f92d4e5f4c04"
    },
    {
        "author": "張元幹",
        "paragraphs": [
            "結東征車換黑貂，灞西風雨正瀟瀟。",
            "茂陵久病書千卷，彭澤初歸酒一瓢。",
            "帆背夕陽湓水闊，棹經滄海甑山遥。",
            "殷勤爲謝南溪客，白首螢窗未見招。"
        ],
        "title": "送前東陽于明府由鄂渚歸故林",
        "id": "0f50ac82-a520-4994-958b-cf5667d29ebf"
    },
    {
        "author": "張元幹",
        "paragraphs": [
            "廣陵祠裏尋常見，又向山陽樓外開。",
            "須信月明風露下，飛仙玉節有時來。"
        ],
        "title": "瑶真館",
        "id": "e11c7ce3-e6cd-455c-ab02-887bf7170879"
    },
    {
        "author": "張闡",
        "paragraphs": [
            "八請犯天顔，今朝出漢關。",
            "渾如倦飛鳥，日暮傍巢還。"
        ],
        "title": "奉祠後作",
        "id": "f997d6e6-b70b-4f76-861e-a98052050d26"
    },
    {
        "author": "張闡",
        "paragraphs": [
            "玄鯽隨鈎誠養親。"
        ],
        "title": "句",
        "id": "952340c3-8828-4cb4-92da-7e8482f78543"
    },
    {
        "author": "龔明之",
        "paragraphs": [
            "誰道休祥繫上穹，民心元自與天通。",
            "政平訟理爲真瑞，何必金芝產梵宮。"
        ],
        "title": "芝華亭",
        "id": "44d9865b-e2a6-439f-95ec-ccee4736e8e8"
    },
    {
        "author": "龔明之",
        "paragraphs": [
            "投老歸來萬事休，北窗一枕足清幽。",
            "雖然不得行胸臆，幸喜身無千歲憂。"
        ],
        "title": "期頤堂  其一",
        "id": "5e78c526-59eb-488b-8f25-3dfd5adc60c6"
    },
    {
        "author": "龔明之",
        "paragraphs": [
            "少年已自樂杯觴，種秫安排老醉鄉。",
            "試問幾回供酒事，真成三萬六千場。"
        ],
        "title": "期頤堂  其二",
        "id": "abc0eca5-8c57-4397-b56a-f6a17ad49dc2"
    },
    {
        "author": "龔明之",
        "paragraphs": [
            "百事如今與世違，十花一木謾兒嬉。",
            "莫欺兀兀癡頑老，曾睹昇平元祐時。"
        ],
        "title": "期頤堂  其三",
        "id": "991184e8-033c-4641-b805-ca22465be221"
    },
    {
        "author": "龔明之",
        "paragraphs": [
            "不服丹砂不茹芝，老來四體未全衰。",
            "有人問我期頤法，一味胸中愛坦夷。"
        ],
        "title": "期頤堂  其四",
        "id": "e4bd060e-8dc5-4064-be5d-f5472b6c21eb"
    },
    {
        "author": "馬擴",
        "paragraphs": [
            "未見燕銘勒故山，耳聞殊議骨毛寒。",
            "願君共事烹身語，易取皇家萬世安。"
        ],
        "title": "使金和趙良嗣",
        "id": "bebd4013-9b79-4b9c-8ed5-f0dfa28c053f"
    },
    {
        "author": "馬擴",
        "paragraphs": [
            "未敢此時非趙括，已愁他日類田豐。"
        ],
        "title": "句",
        "id": "fa17d074-dc26-4f99-8de5-565e6b105962"
    },
    {
        "author": "王以寧",
        "paragraphs": [
            "不見江梅三百日，聲斷紫簫愁夢長。",
            "何許綠裙紅帔客，御風來獻返魂香。"
        ],
        "title": "道中聞九里香花",
        "id": "4054a1c9-be20-405c-8a89-975d4e15569b"
    },
    {
        "author": "王以寧",
        "paragraphs": [
            "浩歌排兩脚，蒙里橫天涯。"
        ],
        "title": "句  其一",
        "id": "8521be3f-1c92-4dc8-b30e-0eca7146db1b"
    },
    {
        "author": "王以寧",
        "paragraphs": [
            "人情十里白頭浪，世事幾番黄葉風。"
        ],
        "title": "句  其二",
        "id": "779158ed-9669-43b0-825f-65ee56ca5f03"
    },
    {
        "author": "李處勵",
        "paragraphs": [
            "南柯一夢還，不待黄粱熟。",
            "脫身解印綬，矯迹回林麓。",
            "珂聲繞危磴，旆影照飛瀑。",
            "殷殷倚巖峰，艷艷穿籬菊。",
            "佛宮古藏勝，釋子出迎肅。",
            "軒盈架碧崖，鐘磬響虛谷。",
            "好鳥獻晴語，幽蘭吐寒馥。",
            "少焉耻奔競，老矣厭覊束。",
            "游宦非養高，勇歸乃知足。",
            "嘯裏藏至音，琴中隱真曲。",
            "注目久無言，呼童取醴醁。"
        ],
        "title": "題萃清閣",
        "id": "d73cc875-36c2-421e-8b26-b853aa452b6f"
    },
    {
        "author": "李彙",
        "paragraphs": [
            "至真方域古今傳，琳館興從漢武年。",
            "石作雙門何突兀，山爲九鎖自迴環。",
            "仙人隱跡留中路，處士靈壇閟遠巔。",
            "甘潔三泉齊湧地，崢嶸一柱獨擎天。",
            "群峯繚繞更相挹，五洞縈迂暗接連。",
            "當日高崖曾虎伏，于今深穴有龍眠。",
            "茂林葱鬰曾鳴鳳，邃宇清虛每聚仙。",
            "地貯金丹藏箬下，芝翻白鼠走巖前。",
            "宮隨劫火雖灰矣，境異塵寰尚儼然。",
            "稍待昇平名遂後，便來居此結良緣。"
        ],
        "title": "遊洞霄",
        "id": "ec6187cc-2673-4e7e-ae44-505246d4f77d"
    },
    {
        "author": "葉輝",
        "paragraphs": [
            "將軍氣勢溢江河，躍馬曾來駐此坡。",
            "坡下石頭城最險，屯兵正自不消多。"
        ],
        "title": "駐馬坡",
        "id": "5278cc7f-2e47-4277-b462-f907ccdcb934"
    },
    {
        "author": "葉輝",
        "paragraphs": [
            "人言王氣在鄣州，嬴政因來鑿此流。",
            "地脈何曾真斷得，幾多天子御宸樓。"
        ],
        "title": "秦淮次北谷羅疊韻",
        "id": "7e4a362c-049d-490f-a0fe-f970841590f7"
    },
    {
        "author": "葉輝",
        "paragraphs": [
            "白鷺洲邊敞此亭，淮山江水瞰蘆汀。",
            "鷺飛點點星顔色，那似公山鶴有靈。"
        ],
        "title": "白鷺亭次羅公愚韻",
        "id": "d2d7c098-8dae-435b-8b68-68a7b44a327e"
    },
    {
        "author": "葉輝",
        "paragraphs": [
            "茂林修竹綠侵雲，清到心君賴有君。",
            "李主當年飽凉後，民間苦熱幾曾聞。"
        ],
        "title": "詠清凉寺竹",
        "id": "1e3ba2f4-fb6f-4d56-aebc-ca927ffac776"
    },
    {
        "author": "郭章",
        "paragraphs": [
            "菽水年來屬未涯，羞騎款段出京華。",
            "漲塵面旋風頭緊，綺照支離日脚斜。",
            "掠過短莎驚脫兔，踏翻紅葉鬧歸鴉。",
            "不堪回首孤雲外，望斷淮山始是家。"
        ],
        "title": "歸崑山省親別太學同舍  其一",
        "id": "2c6bb601-4dbb-4ab1-82ae-f48bd1efc27d"
    },
    {
        "author": "郭章",
        "paragraphs": [
            "也知隨俗調歸策，却憶當年重出關。",
            "豈是長居戶限上，可能無意馬蹄間。",
            "中原百甓知誰運，今日分陰敢自閒。",
            "倘有寸功裨社稷，歸來恰好試衣斑。"
        ],
        "title": "歸崑山省親別太學同舍  其二",
        "id": "ba82fee1-3cac-4ac5-95d5-e233333bfc7e"
    },
    {
        "author": "郭章",
        "paragraphs": [
            "柳暗西津橋步斜，長川練練若縈蛇。",
            "晚來不爲東風惡，與子留連待月華。"
        ],
        "title": "夕秀軒",
        "id": "be76139f-e1df-4b0d-8a5c-8b41f17e8a93"
    },
    {
        "author": "羅孝芬",
        "paragraphs": [
            "出山不愧草堂靈，亂後看山山更青。",
            "餘燼豈容遺大厦，躡雲端爲護危亭。",
            "參差春燕依華浦，斷續霜猿繞翠屏。",
            "物色趣君歸早晚，已看蘭玉照階庭。"
        ],
        "title": "躡雲亭",
        "id": "bc80d5ef-c27a-448f-9472-7c05cc8a9ca9"
    },
    {
        "author": "張轂",
        "paragraphs": [
            "湘東行人長歎息，十年離家歸未得。",
            "敝裘羸馬苦難行，僮僕盡饑少筋力。",
            "君不見床頭黄金盡，壯士無顔色。",
            "龍蟠泥中未有雲，不能生彼昇天翼。"
        ],
        "title": "行路難",
        "id": "c15ea7eb-7811-4dc2-bfa9-9cc7bdc631a9"
    },
    {
        "author": "徐嘉言",
        "paragraphs": [
            "卓犖才名四十秋，屢攄良策動宸旒。",
            "傾河議論誰能敵，唾手功勳未肯休。",
            "方快九霄摶鸑鷟，俄驚長坂蹶驊騮。",
            "天公應叱六丁下，著述文章盡捲收。"
        ],
        "title": "挽薛艮齋二首  其一",
        "id": "61f39702-2465-4556-976e-686077eafaef"
    },
    {
        "author": "徐嘉言",
        "paragraphs": [
            "宦遊將適鄭公鄉，衆說膺門氣味長。",
            "欲效然明略陳語，那知叔向罷登堂。",
            "毗壇不試新分竹，霅水空瞻舊茇棠。",
            "天不憖遺何太早，忍看埋玉向高岡。"
        ],
        "title": "挽薛艮齋二首  其二",
        "id": "9d7f9a41-406a-4b33-a7db-9f7da76a1f1d"
    },
    {
        "author": "徐嘉言",
        "paragraphs": [
            "招提敞山巖，新庵隱巖麓。",
            "石沼引清流，風漪皺文縠。",
            "晴暉滿虛室，一水含自足。",
            "心明身宴閑，境寂誰尋逐。",
            "寒林带月行，夜榻和雲宿。",
            "若欲問西來，一齋飽自足。"
        ],
        "title": "題金粟寺庵和通判軍府周壽韻",
        "id": "ac00d45a-93b6-4251-a208-22c91179b153"
    },
    {
        "author": "宋翰",
        "paragraphs": [
            "錦繡洲猶在，熊羆夢已無。",
            "文風齊兩蜀，仙跡接三都。",
            "白石從天設，青崖見地圖。",
            "荔枝妃子圃，不復曩時輸。"
        ],
        "title": "題涪陵郡",
        "id": "6706281a-b83c-4af8-9c9f-dea0a0a78522"
    },
    {
        "author": "宋翰",
        "paragraphs": [
            "襟分楚澤三千里，曲奏湘妃五十絃。"
        ],
        "title": "句",
        "id": "5d3e2b5a-327d-47d7-ba2a-2539eb5be850"
    },
    {
        "author": "孫邦",
        "paragraphs": [
            "淵明遇佳趣，欲辯每忘言。",
            "道安對勝士，高論矜彌天。",
            "斯人已往不可得，悠悠俗駕徒爭先。",
            "夢尸夢穢了不悟，甯論擲足與裸顛。",
            "雖知香臭在得喪，一朝十獲歲九遷。",
            "誰能休沐過僧語，聊問我林仍我泉。",
            "賢哉令尹得此趣，頗厭世味如葷羶。",
            "學人荐取妙香句，莫學大珠空飯眠。"
        ],
        "title": "和史經  其一",
        "id": "7420c54c-6f5f-4b5c-93d5-bed6925d9214"
    }
]