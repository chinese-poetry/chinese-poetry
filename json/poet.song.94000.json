[
    {
        "author": "趙鼎",
        "paragraphs": [
            "避地重遭亂，還家幸再生。",
            "一身今見汝，寸祿敢留情。",
            "更恐死生隔，渾疑夢寐驚。",
            "吾今猶有愧，未遂鹿門耕。"
        ],
        "title": "還家示諸幼",
        "id": "88c4b459-0938-415f-a36a-67a3b632cf51"
    },
    {
        "author": "趙鼎",
        "paragraphs": [
            "但切思家念，那知行路難。",
            "盃盤無作具，菽水自加餐。",
            "竹老風聲勁，山深夜氣寒。",
            "肯教孤枕夢，容易到長安。"
        ],
        "title": "還家",
        "id": "ba839c70-b61f-4b32-a8bc-53e1ba320166"
    },
    {
        "author": "趙鼎",
        "paragraphs": [
            "性静交遊少，身閑日月長。",
            "忘言千句偈，宴坐一爐香。",
            "世有流離苦，人趨聲利塲。",
            "此間亦何事，高卧傲羲皇。"
        ],
        "title": "馬靖國後軒",
        "id": "8a469e10-a803-4987-8b4c-cfbfd8e7f766"
    },
    {
        "author": "趙鼎",
        "paragraphs": [
            "雲端貝闕見，鼇負海山來。",
            "瑞氣元非霧，天風不染埃。",
            "頒常八柱建，象魏五門開。",
            "肯構經營念，貽謀丕顯哉。"
        ],
        "title": "蒲中次韻提舉趙正之秦亭唱和五首  其一",
        "id": "dc3251ca-99ea-47cd-a8a4-2578b4659916"
    },
    {
        "author": "趙鼎",
        "paragraphs": [
            "丁丁谷聲響，泛泛棹歌來。",
            "净港時吹浪，中流或起埃。",
            "亦知從地出，幾若鑿山開。",
            "帝室須梁棟，斯功當念哉。"
        ],
        "title": "蒲中次韻提舉趙正之秦亭唱和五首  其二",
        "id": "b6842c7f-a723-49df-83ab-f35261804e15"
    },
    {
        "author": "趙鼎",
        "paragraphs": [
            "隴樹迎人去，關雲逐馬來。",
            "凄風搖白草，落日蔽黄埃。",
            "仗節身方遠，逢山眼暫開。",
            "却臨分水處，蜀道賦高哉。"
        ],
        "title": "蒲中次韻提舉趙正之秦亭唱和五首  其三",
        "id": "b56274e4-bdaa-49a3-9ec9-b3846b25c8c5"
    },
    {
        "author": "趙鼎",
        "paragraphs": [
            "要作哦詩伴，何妨結駟來。",
            "瓊林有餘韻，水檻絕纖埃。",
            "醉膽江山闊，吟毫花草開。",
            "只應聞雁夜，夢枕思悠哉。"
        ],
        "title": "蒲中次韻提舉趙正之秦亭唱和五首  其四",
        "id": "9b85744d-369a-475b-9da3-574dbeba6073"
    },
    {
        "author": "趙鼎",
        "paragraphs": [
            "追隨六郡子，深入塞雲來。",
            "關路春飛雪，沙塲夜漲埃。",
            "戲圍千騎獵，笑挽六鈞開。",
            "歷歷經遊處，初心已矣哉。"
        ],
        "title": "蒲中次韻提舉趙正之秦亭唱和五首  其五",
        "id": "983a9126-cece-431c-b9b0-2cbf59bffa8c"
    },
    {
        "author": "趙鼎",
        "paragraphs": [
            "懷感花無數，其時春正深。",
            "如今重對酒，感舊獨傷心。",
            "山鳥那知此，向人猶好音。",
            "東城多樂事，疇昔共幽尋。"
        ],
        "title": "再到蒲中遊穆氏園",
        "id": "3f66c78d-1435-4537-930b-c6b975b555ba"
    },
    {
        "author": "趙鼎",
        "paragraphs": [
            "飄泊嗟何往，歸來恨莫從。",
            "師猶作秦語，我已效吳儂。",
            "水淺長河浪，山低太華峰。",
            "幾時携手去，南北本同宗。"
        ],
        "title": "贈普照監院",
        "id": "c282f75c-f024-45ab-a0d4-03b3bc79a0e5"
    },
    {
        "author": "趙鼎",
        "paragraphs": [
            "門外江南道，瀟然誰與同。",
            "禅心達生死，道眼識窮通。",
            "聊爲機緣起，懸知色相空。",
            "有人真勇退，不到急流中。"
        ],
        "title": "六合縣相僧",
        "id": "ed537387-1f1c-438a-b47d-fc3dec36c059"
    },
    {
        "author": "趙鼎",
        "paragraphs": [
            "江上中秋月，天邉白髪翁。",
            "一輪還自滿，千里共誰同。",
            "擾擾干戈後，栖栖羈旅中。",
            "持盃那復問，一釂百分空。"
        ],
        "title": "中秋呈元長  其一",
        "id": "33a74b43-8875-4752-9a16-3559aaf4dd04"
    },
    {
        "author": "趙鼎",
        "paragraphs": [
            "誰作清光伴，瀟然属兩翁。",
            "他鄉多病後，竟夕一樽同。",
            "孤杵征衣淚，寒沙戰角風。",
            "何由遂心賞，幽思渺秋空。"
        ],
        "title": "中秋呈元長  其二",
        "id": "4e3e14e3-cb41-4371-a830-750a6f876820"
    },
    {
        "author": "趙鼎",
        "paragraphs": [
            "顧影不成舞，披襟欲御風。",
            "人憐經歲别，月與舊時同。",
            "鶴警露華白，魚潛水鑑空。",
            "舉盃還徑醉，歸夢廣寒宫。"
        ],
        "title": "中秋醉後",
        "id": "67bdad42-05bd-4923-bd19-906ba1ccc33b"
    },
    {
        "author": "趙鼎",
        "paragraphs": [
            "未厭山林僻，那知節序遷。",
            "高閑愛重九，安健又今年。",
            "物外無韁鎖，樽中有聖賢。",
            "黄花自衰晚，勿復笑華顛。"
        ],
        "title": "九日置酒坐上呈元長",
        "id": "e0ef01f5-f24d-4ef4-9f26-18ce7896506d"
    },
    {
        "author": "趙鼎",
        "paragraphs": [
            "烟水毗陵道，光涵落月空。",
            "夢魂塵𡏖外，眼界畫圖中。",
            "舟漾安期鯉，帆飛御寇風。",
            "鑑湖如可乞，歸老浙江東。"
        ],
        "title": "毗陵道中",
        "id": "8fa6aa3a-c700-4ca1-ab79-480ad96d387a"
    },
    {
        "author": "趙鼎",
        "paragraphs": [
            "帆落溪風轉，山明霧雨收。",
            "登臨本乘興，惝恍却生愁。",
            "獨雁竟安往，潛魚不可求。",
            "何年定歸計，復此過扁舟。"
        ],
        "title": "登蘭溪亭",
        "id": "e56bbbd9-704d-4e02-9925-1db6b3a71d3b"
    },
    {
        "author": "趙鼎",
        "paragraphs": [
            "一官馮翊郡，爲况定如何。",
            "水似古桐苦，風如東鎮多。",
            "幽心迷簿領，斷夢阻關河。",
            "賴有清樽酒，時時一醉歌。"
        ],
        "title": "左馮翊寄東鎮張致一兼簡聞喜親舊",
        "id": "b1b27a65-c2d5-4d85-913e-3c03d1b79af6"
    },
    {
        "author": "趙鼎",
        "paragraphs": [
            "相期念疇昔，道在敢憂貧。",
            "分手便千里，論心復幾人。",
            "微詞動招謗，爛醉可藏身。",
            "第恐先求舊，黄麻起世臣。"
        ],
        "title": "次韻富季申寄示",
        "id": "1ca902bc-3019-4039-90bc-4cfc8a7fd55a"
    },
    {
        "author": "趙鼎",
        "paragraphs": [
            "東風花萬點，落我酒盃間。",
            "欲和郢中曲，先頽坐上山。",
            "威稜徒料峭，生意自斕斑。",
            "誰是淮西將，提兵夜斬關。"
        ],
        "title": "次韻富季申雪中即事時聞北敵起兵京師戒嚴二首  其一",
        "id": "fd8e81ba-9608-4cd1-bda6-75306fdf968f"
    },
    {
        "author": "趙鼎",
        "paragraphs": [
            "無才居客右，孤坐一窗間。",
            "夢到廣寒殿，人來姑射山。",
            "舞低明佩冷，粧罷落花斑。",
            "便欲凌風去，天門隔九關。"
        ],
        "title": "次韻富季申雪中即事時聞北敵起兵京師戒嚴二首  其二",
        "id": "136efcf8-6171-4337-99f1-c7f50048a580"
    },
    {
        "author": "趙鼎",
        "paragraphs": [
            "三見江南白，端來伴酒樽。",
            "作寒催歲暮，流潤壓冬温。",
            "雲卧山容濕，天低水氣昏。",
            "東風猶有信，昨夜到前村。"
        ],
        "title": "後數日雪再作",
        "id": "c83efa98-8c20-4be4-854d-a24f58e847cf"
    },
    {
        "author": "趙鼎",
        "paragraphs": [
            "未著絕交論，但歌招隱詩。",
            "人間審如此，身外復奚疑。",
            "喪亂物情薄，奔馳智力疲。",
            "溪山有佳處，投老更何之。"
        ],
        "title": "發杭州有訝太遽者",
        "id": "59a85532-4172-4d99-bee6-e6e51a7e5ede"
    },
    {
        "author": "趙鼎",
        "paragraphs": [
            "投閑非避世，導引學修真。",
            "物外元無事，壺中别有春。",
            "水聲清夢寢，山色上衣巾。",
            "已矣将安往，鄉關渺戰塵。"
        ],
        "title": "東軒即事二首  其一",
        "id": "4cee2f93-1b69-4ce8-99e2-aa5b1e549cb2"
    },
    {
        "author": "趙鼎",
        "paragraphs": [
            "原憲貧非病，淵明懶是真。",
            "詩留百年債，酒占四時春。",
            "泉石高涼地，祠官自在身。",
            "叨蒙有如此，何以効涓塵。"
        ],
        "title": "東軒即事二首  其二",
        "id": "f758f372-af81-48ce-94dd-ed4852628204"
    },
    {
        "author": "趙鼎",
        "paragraphs": [
            "安土無南北，論情皆弟兄。",
            "休尋卓庵處，要便打包行。",
            "萍跡雖無定，葵心終有傾。",
            "相望得安健，有使即傳聲。"
        ],
        "title": "聞有長沙之命",
        "id": "5b0b642e-3578-43d4-b094-74f4d3cf6503"
    },
    {
        "author": "趙鼎",
        "paragraphs": [
            "敢歎邉氛熾，今聞公道開。",
            "中原非世事，南國自人材。",
            "朱履羞彈鋏，黄金謾築臺。",
            "天涯轉蓬恨，何地賦歸來。"
        ],
        "title": "泊小金山覺渡寺僧言建德知縣桐廬知縣婺州教授皆被召",
        "id": "3c64611f-fd4d-4516-8ce6-c7e6e8ad09d5"
    },
    {
        "author": "趙鼎",
        "paragraphs": [
            "盡室嗟何往，窮年浪自悲。",
            "才疏身潦倒，地遠跡孤危。",
            "風雨江南岸，豺狼天一涯。",
            "畏途端可憫，薄宦竟奚爲。",
            "已失田園計，難忘升斗資。",
            "毋煩俗子問，有媿達人嗤。",
            "病馬思春草，驚烏遶夜枝。",
            "登舟一長歎，此意只君知。"
        ],
        "title": "登舟示邢子友",
        "id": "3d581b6e-c890-411f-80b9-6432e36ae130"
    },
    {
        "author": "趙鼎",
        "paragraphs": [
            "至治本無爲，何曾帝力知。",
            "人惟求俊彦，天畀濟艱危。",
            "鼎席尊黄髪，星郎用白眉。",
            "鋒芒森武庫，律呂奏咸池。",
            "海內想風采，朝中增羽儀。",
            "餘光被草木，盛事播聲詩。",
            "感會唯千載，飛騰各一時。",
            "著鞭今更懶，投劾去奚疑。",
            "亦有乘軒戀，其如續脛悲。",
            "銜蘆聊避弋，遶樹未安枝。",
            "念舊多生死，思鄉久别離。",
            "自餘復何道，湖海是歸期。"
        ],
        "title": "聞郭瑾懷甫除郎",
        "id": "20fa488b-dbfb-4f0e-b243-b988dcfa6557"
    },
    {
        "author": "趙鼎",
        "paragraphs": [
            "悄無人語到高堂，爽氣侵凌枕簟涼。",
            "木葉彫風秋瑟瑟，簷花流雨夜浪浪。",
            "燈明疏幔孤光暗，蛩咽空階怨緒長。",
            "心願無期清夢斷，一爐沉水自焚香。"
        ],
        "title": "秋試鎖宿府學",
        "id": "61087d75-efae-4100-a8b4-b6cc7750f591"
    },
    {
        "author": "趙鼎",
        "paragraphs": [
            "氤氲和氣鳳城春，正是英豪得志辰。",
            "雨露九重均造化，丹青千字富經綸。",
            "古來將相皆由此，今見詩書不悞人。",
            "何處寒鄉少年子，綠袍歸拜北堂親。"
        ],
        "title": "登第示同年",
        "id": "9ae92250-4934-4153-a86a-cf77ec815628"
    },
    {
        "author": "趙鼎",
        "paragraphs": [
            "夜關不鎖戍無兵，負販行歌樂太平。",
            "綠野牛羊新牧地，頽垣烟草古邉城。",
            "山川自昔留形勢，基業今誰問戰争。",
            "隴上少年多意氣，彎弓徒自詫功名。"
        ],
        "title": "守官長道之岷南過馬務寨示知寨石殿直",
        "id": "3c606dc2-c26c-43a7-babe-5395c19298fc"
    },
    {
        "author": "趙鼎",
        "paragraphs": [
            "翰墨文章妙若神，風流談笑絕纖塵。",
            "才華最盛東西蜀，聞望相高一二人。",
            "清奪峨眉千歲雪，麗如錦水萬花春。",
            "我生不識東坡老，猶及頤庵見後身。"
        ],
        "title": "酬贈黄倅",
        "id": "cb92d2d9-8d5f-401b-85e0-21dd994e37f9"
    },
    {
        "author": "趙鼎",
        "paragraphs": [
            "三見西風洛水秋，歸心長共水悠悠。",
            "扁舟未遂蓴鱸願，俗駕空貽猿鶴羞。",
            "可見飄零疏酒盞，更慚落魄問朋游。",
            "回頭一笑君應會，薄有田園歸去休。"
        ],
        "title": "馮翊次韻邵子文寄贈之什",
        "id": "d124168e-019b-489c-90b7-770f85bdb4d0"
    },
    {
        "author": "趙鼎",
        "paragraphs": [
            "滿眼塵埃懶據鞍，暫逢清景即怡顔。",
            "月明夜水平低岸，煙淡秋林倚半山。",
            "隱退謾留他日計，居貧未放此身閑。",
            "老來媿取移文誚，會整匆匆俗駕還。"
        ],
        "title": "夜送客至馬鳴橋",
        "id": "3b4e9800-437a-4d5d-b814-3eaf5ff95fc4"
    },
    {
        "author": "趙鼎",
        "paragraphs": [
            "中原何自假遊魂，帷幄奇謀妙若神。",
            "沙漠宣威元有將，燕然勒頌不無人。",
            "山川流恨荒涼地，桃李無言寂寞春。",
            "炯炯孤懷竟何補，猶能狂飲吐車茵。"
        ],
        "title": "從軍滑臺  其一",
        "id": "4f6a984a-5094-48aa-87cc-da755f2b8bee"
    },
    {
        "author": "趙鼎",
        "paragraphs": [
            "碌碌功名安用之，更堪心事巧相違。",
            "秪緣叔夜此生懶，更悟淵明前日非。",
            "客舍那知春色暮，東風但見柳花飛。",
            "瀟湘亭下煙波好，送我如將短艇歸。"
        ],
        "title": "從軍滑臺  其二",
        "id": "ac623c62-9f3e-4e59-ac4c-0282f1dfe0af"
    },
    {
        "author": "趙鼎",
        "paragraphs": [
            "臨高懷遠悵夷猶，放目微吟竟日留。",
            "一雁北來天杳杳，片帆東下水悠悠。",
            "雲烟慘淡關河暮，風雨凄涼觀閣秋。",
            "回首何由叫虞舜，蒼陵山色向人愁。"
        ],
        "title": "登廓軒用王穆之秀才韻",
        "id": "98b841cb-9571-48e3-b4ff-8670e8397c42"
    },
    {
        "author": "趙鼎",
        "paragraphs": [
            "退卧東山自在身，幡然猶肯慰斯民。",
            "名高海內推前輩，德冠朝中號偉人。",
            "紫誥即看還舊物，黄扉終許秉鴻鈞。",
            "瑤池花有千年實，更看東風幾度春。"
        ],
        "title": "河南留守王大資",
        "id": "3d1fa565-68e2-4c0d-bf49-ecf4e355874b"
    },
    {
        "author": "趙鼎",
        "paragraphs": [
            "誰遣孤標最晚芳，寒蜂冷蝶尚能狂。",
            "不禁清瘦西風緊，薄洗鉛華曉露香。",
            "照影一樽聊作伴，誅茅三徑莫相忘。",
            "他年載酒能來否，相見懸知話更長。"
        ],
        "title": "洛陽九日次韻縣尉  其一",
        "id": "e41bc63d-d38a-4580-9a29-a933d955980c"
    },
    {
        "author": "趙鼎",
        "paragraphs": [
            "貧病侵尋不少寛，行藏何事更憑欄。",
            "兒曹不解市朝隱，我輩政宜文字歡。",
            "客恨向來隨處有，秋風待此著人寒。",
            "賓鴻旅燕元無定，莫把黄花取次看。"
        ],
        "title": "洛陽九日次韻縣尉  其二",
        "id": "202fc38e-9b6b-45e5-a0f8-498cdccc074c"
    },
    {
        "author": "趙鼎",
        "paragraphs": [
            "勞人州縣若爲情，蹭蹬窮途已半生。",
            "愁滿西風雙鬢白，夢回中夜寸心驚。",
            "每慚彭澤辭升斗，終合吳門變姓名。",
            "且把黄花泛盃酒，秋深蕭寺有餘清。"
        ],
        "title": "次韻縣尉",
        "id": "1eaf4b88-109f-44e5-921c-46c3ea9c4fed"
    },
    {
        "author": "趙鼎",
        "paragraphs": [
            "涼風收雨斷晴霓，漠漠青山白鷺飛。",
            "竹樹蔽虧涵野色，樓臺滅沒淡煙霏。",
            "凌波鳴珮杳何許，駕鶴吹笙殊未歸。",
            "悵念夷猶凄望眼，碧雲千里又斜暉。"
        ],
        "title": "縣丞呂若谷置酒巽亭  其一",
        "id": "0b69def1-229f-4e88-87d1-ba89b4e496ea"
    },
    {
        "author": "趙鼎",
        "paragraphs": [
            "荒煙蔓草接平林，景物蕭蕭秋意深。",
            "水闊山長人去遠，雲閑天淡鳥飛沉。",
            "宫前離黍他年恨，關外西風别夜心。",
            "莫倚欄干重留客，子山從此費悲吟。"
        ],
        "title": "縣丞呂若谷置酒巽亭  其二",
        "id": "77e7a461-ad63-45b5-89a4-bdb317b0ecc6"
    },
    {
        "author": "趙鼎",
        "paragraphs": [
            "萬里高空卷素霓，徘徊幾點暮鵶飛。",
            "波平洛浦棹歌遠，風裊宫樓香霧霏。",
            "猿鶴山中應怨别，蓴鱸秋後合思歸。",
            "此間自有江淹賦，不用桓伊恨落暉。"
        ],
        "title": "再用前韻  其一",
        "id": "7f9af472-7f18-4544-a18f-24a412880ec8"
    },
    {
        "author": "趙鼎",
        "paragraphs": [
            "一枝枝自寄深林，何得飜然著意深。",
            "塞上亦知無馬失，江邉誰問有舟沉。",
            "煩君爛漫千鍾酒，慰我登臨一寸心。",
            "醉後狂歌歌更切，未應愁減越人吟。"
        ],
        "title": "再用前韻  其二",
        "id": "04d09310-376a-4042-825c-435eb50fed43"
    },
    {
        "author": "趙鼎",
        "paragraphs": [
            "百年遺恨了難平，只有南山不改青。",
            "橋下温波秋渺渺，樓頭霏霧晚冥冥。",
            "祥鍾福地衣冠盛，氣潤中天草木靈。",
            "那得丹青繪縑素，煩君妙語寫無形。"
        ],
        "title": "次韻張與之登巽亭  其一",
        "id": "82ee290d-a547-4ce5-9f6b-f59be0ab1681"
    },
    {
        "author": "趙鼎",
        "paragraphs": [
            "霜洗殘秋暮吹驚，長林蔓草斂餘青。",
            "忘機獨鳥臨清淺，避弋孤鴻入杳冥。",
            "老矣未成南畝計，歸歟空媿北山靈。",
            "獨憐亭下瀟瀟柏，能伴幽人槁木形。"
        ],
        "title": "次韻張與之登巽亭  其二",
        "id": "167e5aea-230b-4cb6-86d6-c5fc1bfba3e2"
    },
    {
        "author": "趙鼎",
        "paragraphs": [
            "桃李叢中獨立難，自憐孤艶怯春寒。",
            "微風只解分香去，流水猶能照影看。",
            "冷落霓衣慵按舞，斕斑粧粉未勝冠。",
            "留連芳酒無嫌晚，要與涼蟾共倚欄。"
        ],
        "title": "洛中次韻河南令王子與觀梅",
        "id": "ed006b09-ae6f-4e62-a728-3053a255e521"
    },
    {
        "author": "趙鼎",
        "paragraphs": [
            "傅粉生香作意開，柔情似欲挽人回。",
            "猶憐行役匆匆去，不是尋芳得得來。",
            "姑射山頭若冰雪，謝家林下絕塵埃。",
            "空江月落東風冷，誰並孤舟一笛哀。"
        ],
        "title": "定海路中觀梅",
        "id": "8b064692-d6ea-4520-ba52-c511c81f2556"
    },
    {
        "author": "趙鼎",
        "paragraphs": [
            "天上旌旗照海隅，規模想像百年餘。",
            "雷霆號令推神筆，龍虎風雲識讖書。",
            "顧盼八方平僣亂，謳歌幾世樂耕鋤。",
            "他時誰唱紛更術，不念艱難樹立初。"
        ],
        "title": "建隆寺詩",
        "id": "f1942df1-5f0a-4d9b-bdc5-b40fe798b62a"
    },
    {
        "author": "趙鼎",
        "paragraphs": [
            "砥柱西傾朔野寛，魚龍掀舞去漫漫。",
            "潤蒸霏霧一川暗，怒激驚風千里寒。",
            "九折勢須回故道，三山天爲障狂瀾。",
            "尋源不作乘槎計，滄海他年一釣竿。"
        ],
        "title": "紅門掃役所觀河",
        "id": "fb2284e9-3d36-4f10-baa9-0b85dd5cbd8d"
    },
    {
        "author": "趙鼎",
        "paragraphs": [
            "永巷疏林棲鳥還，幽花蔓草慘荒煙。",
            "悄無人語寒食後，時有雨點黄昏前。",
            "孤坐何從得言笑，一樽不復論聖賢。",
            "酒酣縮首絮衾底，屋頭浩浩南風顛。"
        ],
        "title": "役所寒食晚歸",
        "id": "9ef4b1d4-cf7c-451c-80a4-644b1f3832be"
    },
    {
        "author": "趙鼎",
        "paragraphs": [
            "滄波東下武牢關，物色人情共慘然。",
            "草檄舊傳驃騎府，浮家今在孝廉船。",
            "向來戎馬知何補，老去江湖定有緣。",
            "無限青雲著鞭處，固應分付祖生先。"
        ],
        "title": "之官開封泛洛東下先寄京師故舊",
        "id": "9b01271b-158a-410d-bece-bbba49b6c51f"
    },
    {
        "author": "趙鼎",
        "paragraphs": [
            "花開花謝總無心，轉首薰風綠滿林。",
            "人事不隨春事了，眼雲空與暮雲深。",
            "錦鳩呼婦商量雨，白蟻排兵做弄陰。",
            "除却牆頭老山色，更無佳客肯相尋。"
        ],
        "title": "暮春",
        "id": "0f2944da-7299-46b9-b5b2-21d549bf31a6"
    },
    {
        "author": "趙鼎",
        "paragraphs": [
            "坐歎空山落景催，幾時江上葉舟回。",
            "初無妙術留春住，强覓餘歡傍酒來。",
            "體力寒多便故絮，齒牙衰甚怯新梅。",
            "秦川洛水繁華事，白首天邉共此盃。"
        ],
        "title": "和元長暮春",
        "id": "48b432d2-03d6-46df-8b8d-514b28d5b67c"
    },
    {
        "author": "趙鼎",
        "paragraphs": [
            "殘蟾衰柳伴牢愁，把酒悲歌汴水秋。",
            "契闊死生俱淚下，功名富貴此心休。",
            "殺雞爲黍思前約，問舍求田媿本謀。",
            "又向春風話離别，此生生計日悠悠。"
        ],
        "title": "别張德遠詩",
        "id": "a705800d-9973-4c91-ae23-e54a656d1b54"
    },
    {
        "author": "趙鼎",
        "paragraphs": [
            "數壘小山松桂幽，能令盛暑作涼秋。",
            "故宫於此有遺跡，客子暫來生許愁。",
            "萬頃雲波朝古堞，一簔寒雨送扁舟。",
            "他年圖畫歸攜取，要使北人清兩眸。"
        ],
        "title": "清涼寺",
        "id": "9b6f369b-ee56-4411-91f5-f75e5edf5e8e"
    },
    {
        "author": "趙鼎",
        "paragraphs": [
            "客裏尋歡豈易謀，牢歌誰與散幽憂。",
            "可憐傖父雙蓬鬢，長寄吳儂一葉舟。",
            "陶令早知今日是，庾郎能賦此生愁。",
            "殘年流蕩歸無處，蘭芷瀟瀟江上秋。"
        ],
        "title": "将發泗上",
        "id": "91c704d3-3ae8-4ef1-ab70-38800cf871af"
    },
    {
        "author": "趙鼎",
        "paragraphs": [
            "偉幹亭亭嘆轍鱗，弊裘破帽厭京塵。",
            "一官耻作兒女態，扁舟去卜漁樵鄰。",
            "他鄉未辦饘粥計，何物更能寒熱人。",
            "努力扶持飽吃飯，秋風江上正鱸蓴。"
        ],
        "title": "至宿聞陸昭中病痁",
        "id": "d38c050d-36b1-40e0-b84c-089bb6546a02"
    },
    {
        "author": "趙鼎",
        "paragraphs": [
            "執耒田園正所圖，無心重整少時書。",
            "功名常若歸難必，拙直懸知退有餘。",
            "避謗杜門賓客絕，病痰妨飲酒盃疏。",
            "平生剛笑孔文舉，老我年來百不如。"
        ],
        "title": "示陸昭中",
        "id": "6d7d19b2-5568-41da-878c-6977c66f15cc"
    },
    {
        "author": "趙鼎",
        "paragraphs": [
            "心遠由來絕世紛，更尋邱壑避囂塵。",
            "門闌已覺貧無事，賓客應憐老畏人。",
            "詩不名家免招謗，酒雖作病要全身。",
            "香山千載流風在，鷄黍他年早卜鄰。"
        ],
        "title": "六月十三日書呈元長",
        "id": "75fd07a8-1408-4228-9667-fbfcf7184ea4"
    },
    {
        "author": "趙鼎",
        "paragraphs": [
            "虛懷無地著纖塵，獨鶴孤雲寄此身。",
            "琴發清彈廬阜月，詩探妙意武林春。",
            "少陵深契賛公語，惠遠能知陶令真。",
            "擾擾今誰同此趣，容車山下兩閑人。"
        ],
        "title": "用元長韻贈空老",
        "id": "2a1be151-a5f4-4a92-9ec2-64333f820190"
    },
    {
        "author": "趙鼎",
        "paragraphs": [
            "寺樓鐘斷鎖長廊，誰共蕭齋一炷香。",
            "書册自能留久坐，燈花還解勸餘觴。",
            "風回絕壑沉虚籟，雨入幽林送嫩涼。",
            "老懶由來貪睡美，秋衾不怕夜初長。"
        ],
        "title": "夜坐",
        "id": "3cd8753d-afe4-44f2-a414-3228a7a3cfb6"
    },
    {
        "author": "趙鼎",
        "paragraphs": [
            "南來繫纜楚江臯，孤客羈心正鬱陶。",
            "海氣連空山色暗，秋陰覆地水風高。",
            "屋頭冰雹敲寒雨，枕底春雷簸怒濤。",
            "一點青燈雙白鬢，可無樽酒伴離騷。"
        ],
        "title": "泊真州閘外詩",
        "id": "ba10c5d5-8284-475b-8552-70e38d8023a7"
    },
    {
        "author": "趙鼎",
        "paragraphs": [
            "短棹人誰識姓名，相逢况是十年兄。",
            "江關契闊秋來恨，兵火流離别後情。",
            "高論看君揮麈柄，雄圖憐我付楸枰。",
            "酒闌月落孤舟起，便是江湖萬里行。"
        ],
        "title": "過高郵飲張才甫家作詩爲别",
        "id": "d55a70eb-9b74-44ac-89dc-a0393b45c0d2"
    },
    {
        "author": "趙鼎",
        "paragraphs": [
            "憑陵風雪不相貸，逋客向來生事寒。",
            "京國回頭九關隔，江湖吊影一身單。",
            "著鞭意氣初非淺，唾手功名不作難。",
            "老矣收心定何許，蓴鱸聊饌腐儒餐。"
        ],
        "title": "和鄭有功次范元長韻",
        "id": "8b79502f-3eba-4c23-ba99-5d0b1d1a9f1a"
    },
    {
        "author": "趙鼎",
        "paragraphs": [
            "欲雪濃雲凍不收，凄寒偏著敝貂裘。",
            "客愁有許要排逐，歲事無多難挽留。",
            "疇昔謾懷三徑約，飄零聊用一樽酬。",
            "即看瑶草光風轉，作意湖山汗漫遊。"
        ],
        "title": "歲晏感懷  其一",
        "id": "4a2d890a-ad58-4dbe-a44e-d3588d0d1c06"
    },
    {
        "author": "趙鼎",
        "paragraphs": [
            "掃蕩邉氛漸有期，此生已復歎差池。",
            "眼中種種無聊賴，身外悠悠徒爾爲。",
            "彭澤歸來那得酒，少陵窮甚但哦詩。",
            "卑棲儻遂桑榆晚，敢並鴛鴻接羽儀。"
        ],
        "title": "歲晏感懷  其二",
        "id": "947ea7e2-7d2c-43a5-ad56-799b53d5721f"
    },
    {
        "author": "趙鼎",
        "paragraphs": [
            "此生已復外升沉，出處由來著意深。",
            "拙甚但知閑可樂，災餘猶有病相尋。",
            "貧難調護漳濱卧，老自消除魏闕心。",
            "莊舄鍾離各懷土，吳兒莫笑作秦音。"
        ],
        "title": "卧病一首",
        "id": "3f064b07-2f2e-4fcc-86f1-780ce5a419a5"
    },
    {
        "author": "趙鼎",
        "paragraphs": [
            "亂來那復較升沉，愁極仍嗟病骨侵。",
            "雙袖龍鍾羈客淚，一樽傾倒故人心。",
            "沙寒獨雁難求侣，山近浮雲易作陰。",
            "落軫斷弦非衆聽，暮年淮海歎知音。"
        ],
        "title": "次韻子蒼諸公韻",
        "id": "e51e2141-58ae-481d-8aaf-9425eebc8548"
    },
    {
        "author": "趙鼎",
        "paragraphs": [
            "舉目山河往恨沉，吳霜一點鬢毛侵。",
            "飄零顧我非前日，慷慨唯君識此心。",
            "香散藥畦花漫漫，波侵蝶沼竹陰陰。",
            "平生載酒論文地，鴻雁歸時問信音。"
        ],
        "title": "再用前韻示范六",
        "id": "bcc69310-eac6-4aa7-ad2c-8f5b3c2fe28b"
    },
    {
        "author": "趙鼎",
        "paragraphs": [
            "衢江波上半帆風，散髪篷窗笑傲中。",
            "晚境但深耽酒癖，窮途猶愧作詩工。",
            "天邉壠坂三秦阻，海上山川百越通。",
            "得盡餘齡安一飽，此身何敢較西東。"
        ],
        "title": "將至三衢楊村道中小飲",
        "id": "2e691f2a-2f35-4555-b535-c457ff2f7c2c"
    },
    {
        "author": "趙鼎",
        "paragraphs": [
            "揮毫曾看妙如神，傾瀉明珠百斛珍。",
            "疇昔笑談知寡和，後來風度絕無人。",
            "應憐老矣紆朱紱，早約歸歟岸角巾。",
            "明鏡未須羞鬢髪，一樽相與永青春。"
        ],
        "title": "長沙倅劉元舉寄示參議伯山酬唱之什因亦次韻二首  其一",
        "id": "b4c95a71-e9be-480e-8c64-2ff11db3d82a"
    },
    {
        "author": "趙鼎",
        "paragraphs": [
            "秋風澤國正鱸蓴，歸意長隨陸海珍。",
            "簿領窮年迷舊學，瘡痍千里愧斯人。",
            "袖中本是釣竿手，頭上無非漉酒巾。",
            "節物驚心勞夢寐，衢江西岸小梅春。"
        ],
        "title": "長沙倅劉元舉寄示參議伯山酬唱之什因亦次韻二首  其二",
        "id": "0b8cae85-df00-4905-b5ed-79f65c12ae29"
    },
    {
        "author": "趙鼎",
        "paragraphs": [
            "憶嘗從事舜蒲州，把酒論文並俊遊。",
            "千古關河增義氣，一時人物最風流。",
            "飄零無復相從樂，潦倒難堪送别愁。",
            "爲我去尋山下路，疏雲流水五峰秋。"
        ],
        "title": "送張京與之宰解縣",
        "id": "a71535e7-15e1-4efa-b7ef-96bf5dc53ce5"
    },
    {
        "author": "趙鼎",
        "paragraphs": [
            "雲水關山恨渺茫，尺書能慰九回腸。",
            "劍南親舊知安健，陜右兵民亦奮揚。",
            "契闊十年悲故國，飄零百指滯殊鄉。",
            "何由結伴春風暖，也向襄陽下洛陽。"
        ],
        "title": "得蜀信",
        "id": "c01b09aa-a214-4fb0-85a0-7df2ff4da023"
    },
    {
        "author": "趙鼎",
        "paragraphs": [
            "江海飄零幾送春，飛蓬無地寄孤根。",
            "夢回南浦人千里，醉倚東風酒一樽。",
            "可是今年暗寒食，不堪多病怯黄昏。",
            "兒童自趁秋千約，花落空庭獨掩門。"
        ],
        "title": "寒食日書事",
        "id": "e08fd37b-f9b1-466c-a417-2320cb875c36"
    },
    {
        "author": "趙鼎",
        "paragraphs": [
            "鄉書難附北歸雲，燕子猶尋舊主人。",
            "流水迢迢長念遠，飛花糝糝又傷春。",
            "向來軒冕非吾意，何處園林託此身。",
            "只有長歌一樽酒，暮年風味最情親。"
        ],
        "title": "清明詩",
        "id": "d08523cc-e447-4ee6-95c4-d306d9be2930"
    },
    {
        "author": "趙鼎",
        "paragraphs": [
            "神靈久憤敵塵侵，畀付經營惜寸陰。",
            "聞道倒戈回易水，行看休戰牧桃林。",
            "寧論少壯非前日，及見升平亦本心。",
            "亂後親朋無恙否，試憑北雁寄歸音。"
        ],
        "title": "和元長書懷二首  其一",
        "id": "8264ccd1-528e-461e-a27f-4aa5aa23d908"
    },
    {
        "author": "趙鼎",
        "paragraphs": [
            "孤懷詎勝百憂侵，息影由來貴處陰。",
            "志謝長嘶走千里，身如倦翼返深林。",
            "雲山處處明雙目，樽酒時時洗寸心。",
            "更賴清詩爲陶寫，朱弦流水歎遺音。"
        ],
        "title": "和元長書懷二首  其二",
        "id": "f4f5478f-297d-45bf-9c5f-a820cbe73899"
    },
    {
        "author": "趙鼎",
        "paragraphs": [
            "蕩漾扁舟入渺瀰，一夫搖櫓疾如飛。",
            "涵空鑑影月光淡，襯地羅紋風力微。",
            "未擬然犀窮水府，猶能酌酒勸江妃。",
            "眼中清絕非人世，定使魯連何許歸。"
        ],
        "title": "晚風定放小舟江心",
        "id": "74947b7e-80cd-4b8c-8d4e-dded918988c8"
    },
    {
        "author": "趙鼎",
        "paragraphs": [
            "本無籌策堪人用，盍掛衣冠遂物情。",
            "官職向來滋味薄，干戈經此夢魂驚。",
            "君猶極口談經義，我已無心卜死生。",
            "何必吳門變名字，煙江萬里葉舟輕。"
        ],
        "title": "同苗秀才楊山人登舟",
        "id": "030978fa-4411-4ff8-8034-178d065b2cab"
    },
    {
        "author": "趙鼎",
        "paragraphs": [
            "塵容俗狀早知非，脫迹歸來喜復悲。",
            "隴上人遙千萬里，江邉花發兩三枝。",
            "兵戈阻絕書難到，雪霰飄零雁去遲。",
            "跋馬東風一回首，落英還與淚紛披。"
        ],
        "title": "靖安道中見梅",
        "id": "7d1ee9b3-90ee-4c35-815a-59a7008fa5a3"
    },
    {
        "author": "趙鼎",
        "paragraphs": [
            "孤帆薄暮轉清溪，空翠回環望眼迷。",
            "夢想莫知家遠近，羈遊將遍浙東西。",
            "歸來分合投閑散，老去情猶惜解攜。",
            "明月深林有烏鵲，悲鳴未許一枝棲。"
        ],
        "title": "又泊蘭溪亭",
        "id": "1419f4cf-7f7c-4ac7-8bd7-cb616bc73329"
    },
    {
        "author": "趙鼎",
        "paragraphs": [
            "曉掛危檣兩席開，孤城西望幾時回。",
            "飄搖一舸隨潮去，彷彿三山入眼來。",
            "身世從今寄雲海，親朋何在渺風埃。",
            "乘桴肆志吾安敢，就戮鯨鯢亦快哉。"
        ],
        "title": "發四明奔昌國用韓叔夏韻呈覺民參政",
        "id": "f2a2499a-67dc-4fa1-bdb6-4ac223714611"
    },
    {
        "author": "趙鼎",
        "paragraphs": [
            "鳴鐃疊鼓兩山傍，曉泛回潮石佛洋。",
            "漠漠東風吹瘴霧，曈曈暖日上扶桑。",
            "如聞鶴馭來空闊，知有神洲在渺茫。",
            "何必山林啗靈藥，他年鼓枻訪東皇。"
        ],
        "title": "過石佛洋",
        "id": "277d4393-66ea-4694-b7d0-72467b96356b"
    },
    {
        "author": "趙鼎",
        "paragraphs": [
            "經年薪水困行朝，一日歸來百念消。",
            "決決溪流鳴枕下，丁丁谷響應山椒。",
            "小安課伐猶多事，無復移居莫見招。",
            "老矣羞爲吳市隱，買田從此混漁樵。"
        ],
        "title": "越土水淺易涸而近山無木可採故常有薪水之憂既歸黄岡遂脫此責作詩示同舍",
        "id": "cecacbfd-d432-4754-a8fe-e6b542472b0c"
    },
    {
        "author": "趙鼎",
        "paragraphs": [
            "江湖南北寄飛蓬，歎息流光俛仰中。",
            "千里月明人念遠，一年春事水流東。",
            "驚心存沒風花轉，閱世悲歡夢境空。",
            "欲寄此情那可盡，相逢唯有一樽同。"
        ],
        "title": "丁未冬同陸昭中渡江泊秦淮稅亭之側癸丑三月自建康移守南昌登舟顧覽即昔年繫纜之所也時昭中亡矣感歎存沒作詩寄黄岡親舊",
        "id": "597382d7-7522-41a7-8ac1-755c4f1cee46"
    },
    {
        "author": "趙鼎",
        "paragraphs": [
            "聞君結屋臨山磵，多種黄精與紫芝。",
            "雲氣每占華蓋頂，松陰長護玉津池。",
            "溪流盤轉近百里，山色清虛無一姿。",
            "傳得僊人新句法，封題遙寄五言詩。"
        ],
        "title": "次張真君韻",
        "id": "e5ee40d1-e022-4449-8a0c-f884702409a7"
    },
    {
        "author": "趙鼎",
        "paragraphs": [
            "稍覺清涼換縠衣，獨憐衰鬢與秋期。",
            "清樽浪作經年計，黄卷長懷萬古悲。",
            "蛩咽幽吟愁露草，鵲飜寒影遶風枝。",
            "此生此念能忘否，夢破蒼龍西去時。"
        ],
        "title": "中秋夜清坐讀歐陽公正統論二首  其一",
        "id": "b92419ba-22d8-43a1-b746-6009bb5c7cea"
    },
    {
        "author": "趙鼎",
        "paragraphs": [
            "露濯秋空灝氣生，沉沉天宇夜空明。",
            "南樓老子興不淺，赤壁先生夢更清。",
            "小艇擬尋銀漢路，哀砧還起玉關情。",
            "何心把酒論歡賞，細字文書對短檠。"
        ],
        "title": "中秋夜清坐讀歐陽公正統論二首  其二",
        "id": "c3495ff5-55b7-4636-b066-c5d8bb6242a6"
    },
    {
        "author": "趙鼎",
        "paragraphs": [
            "木落江城風露寒，坐驚芳歲逼彫殘。",
            "晚來自愛一杯暖，老去元無九日歡。",
            "擬借靈均蘭作佩，尚餘陶令菊堪餐。",
            "平生徧插茱萸處，短夢悠悠行路難。"
        ],
        "title": "九日晚坐獨酌一杯",
        "id": "aa0f0cd7-e0f6-4efd-9a1d-b60177dd1b5c"
    },
    {
        "author": "趙鼎",
        "paragraphs": [
            "蹭蹬生涯一釣簔，東西淮海信濤波。",
            "亂來益覺人情薄，客裏其如日費多。",
            "麟閣壯圖今老矣，菟裘歸計奈貧何。",
            "越吟楚奏那能已，時倚哀彈拍棹歌。"
        ],
        "title": "泊舟鹽橋兒子洙輙於市買歷尾題云客裏其如日費多因取筆足成一詩",
        "id": "58365a7d-c302-441a-a07b-fc95b91ed476"
    },
    {
        "author": "趙鼎",
        "paragraphs": [
            "朝市邱園定孰優，要将閑適換深憂。",
            "門闌終日斷還往，父子一樽相勸酬。",
            "雲鎖山林寒悄悄，風吹雪霰暮悠悠。",
            "醉餘身世知何許，莫向東陵覓故侯。"
        ],
        "title": "雪中與洙輩飲",
        "id": "cd9a2095-660c-4be6-b4f2-a117fd0f8c32"
    },
    {
        "author": "趙鼎",
        "paragraphs": [
            "日日愁陰慘不開，驚風和雪振窮埃。",
            "百年未省南州見，千里應隨北客來。",
            "塞馬曉悲沙上月，隴人遙恨笛中梅。",
            "獨憐寸草滋榮意，知道春從斗柄迴。"
        ],
        "title": "大雪連日不已",
        "id": "237a8d38-4d90-4bad-9665-fa994c70650d"
    },
    {
        "author": "趙鼎",
        "paragraphs": [
            "雲山回合翠重重，不放幽人遠目窮。",
            "高竹有時催凍雪，饑禽竟日咽悲風。",
            "悠悠事與本謀異，擾擾人誰此意同。",
            "却坐蒲團聊袖手，更無一語可書空。"
        ],
        "title": "雪晴東軒獨坐",
        "id": "95a3e7c6-b68e-4677-bc06-b8a60c0a742a"
    },
    {
        "author": "趙鼎",
        "paragraphs": [
            "平生戎馬踏塵埃，晚看滄波眼漸開。",
            "眩轉忽從千仞落，低昂時見一山來。",
            "風頭淅瀝吹成雨，枕底鏗轟怒作雷。",
            "雅欲騎鯨傲人世，吾其於此賦歸哉。"
        ],
        "title": "過石門洋",
        "id": "4ec7e1c0-67e9-4b84-ae55-726636cf85f6"
    },
    {
        "author": "趙鼎",
        "paragraphs": [
            "枯腸得水若通靈，溟汗周身一雨零。",
            "行客筋骸困方歇，醉人心骨喚初醒。",
            "病蟬移夢入新殻，老鶴息神梳舊翎。",
            "乞得殘生對兒女，不愁無粟貯陶瓶。"
        ],
        "title": "丙子夏病卧汗後",
        "id": "a106dce0-5ff1-4342-ae89-05bacc6ddfe0"
    },
    {
        "author": "趙鼎",
        "paragraphs": [
            "掄才梁棟定誰須，聳拔長松第一株。",
            "令聞允爲時屬望，豐功當在帝都俞。",
            "將令異日作霖雨，暫使斯民歌袴襦。",
            "播物仁風隨扇發，向人和氣與春舒。",
            "請看嶷嶷諸郎秀，是應詵詵盛德符。",
            "廣陌乘黄將驥子，丹山威鳳带鵷鶵。",
            "聲名最重連城寶，文采光騰照夜珠。",
            "賈誼著書驚一世，平津射策冠諸儒。",
            "傳經固自卑劉向，遺直猶資見魏謩。",
            "便向萱堂生月桂，更尋雲路種星榆。",
            "人從碧海偷桃實，客自朱門墜舄鳬。",
            "性静綠龜宜作伴，身輕靈壽不須扶。",
            "金波滿泛鵝兒酒，香霧争持鵲尾爐。",
            "要識東人念公意，巖廊千載賛昌圖。"
        ],
        "title": "河中太守",
        "id": "e2e0dccc-5ed6-43fd-93e9-deb4f86d7f8f"
    },
    {
        "author": "趙鼎",
        "paragraphs": [
            "夢尋仙子訪瀛洲，怨入春泉遶指流。",
            "酒病着人無物解，更煩一鼓爲扶頭。"
        ],
        "title": "聽琴次退翁韻",
        "id": "cd4d3cb9-9e1a-4aaa-b329-6d5db976bb76"
    },
    {
        "author": "趙鼎",
        "paragraphs": [
            "空籠疏幔曉寒清，小醉醒然不作酲。",
            "欹枕誰能尋斷夢，卧聞童子誦經聲。"
        ],
        "title": "正月十八日枕上",
        "id": "c1bd52f8-2daf-4dc6-81cf-b9c50953e21e"
    },
    {
        "author": "趙鼎",
        "paragraphs": [
            "心遠身閑眼界清，瀟然回首萬緣輕。",
            "更将滿耳是非語，換作松風溪水聲。"
        ],
        "title": "山中書事",
        "id": "15002fae-09a0-4f1f-ac31-0b6ad3c38ab0"
    },
    {
        "author": "趙鼎",
        "paragraphs": [
            "衣巾翠濕陰陰竹，屐齒寒生步步雲。",
            "莫向清流還洗耳，世間言語不曾聞。"
        ],
        "title": "山居次韻止老",
        "id": "a66f62e4-3542-4a59-9732-d1efd2aea665"
    },
    {
        "author": "趙鼎",
        "paragraphs": [
            "靈龍夜吠千年木，丹鼎光騰九轉砂。",
            "鶴馭雲軿竟何許，巖前老盡碧桃花。"
        ],
        "title": "再用花字韻示止老二首  其一",
        "id": "3bd5817c-12b4-4caf-9860-d9e2ebd9e9ae"
    },
    {
        "author": "趙鼎",
        "paragraphs": [
            "尋師杳隔蓬萊水，煉藥長懷勾漏砂。",
            "聞道高人猶笑此，春風無處不開花。"
        ],
        "title": "再用花字韻示止老二首  其二",
        "id": "1cf53bd9-3fea-449e-927f-ea7c16f8970e"
    },
    {
        "author": "趙鼎",
        "paragraphs": [
            "誰是繙經清净侣，毋煩杖履過前溪。",
            "不如多置葫蘆酒，直使淵明醉後歸。"
        ],
        "title": "次韻止老見贈",
        "id": "e7b2f440-4eee-43f8-9bbb-7cbbeed46ce4"
    },
    {
        "author": "趙鼎",
        "paragraphs": [
            "坐看餘香作雪飛，春風猶戀折來枝。",
            "何如就賞芳叢下，留到丹丸結實時。"
        ],
        "title": "老媪折山櫻一枝觀其開落",
        "id": "d278eabf-1a43-4c20-aef5-d6171060b18f"
    },
    {
        "author": "趙鼎",
        "paragraphs": [
            "山林是處有依棲，及此秋晴喚婦歸。",
            "隨分謀生何厭拙，莫因飲啄傍人飛。"
        ],
        "title": "有送生鳩者放之使去",
        "id": "6cfabf7c-76fd-446a-b5a1-1b73e99e0945"
    },
    {
        "author": "趙鼎",
        "paragraphs": [
            "初無勲德在生靈，徒以遊談致上卿。",
            "血食官祠尚千載，男兒要自勉功名。"
        ],
        "title": "登第西歸過甘羅廟題詩壁間",
        "id": "0b73578b-bf34-4a8f-a148-01239bc3f140"
    },
    {
        "author": "趙鼎",
        "paragraphs": [
            "收罾漁浦青裙女，出米商船白紵郎。",
            "水小交關江上市，空山落日暮煙蒼。"
        ],
        "title": "宿宣化鎮僧寺  其一",
        "id": "5d72bd1f-e043-4237-a980-2270db047928"
    },
    {
        "author": "趙鼎",
        "paragraphs": [
            "齋廚冷落山頭寺，人物蕭條水上村。",
            "幾葉商船泊清淺，一星漁火照黄昏。"
        ],
        "title": "宿宣化鎮僧寺  其二",
        "id": "6ecb39ee-8599-4df5-aaf3-702a1c9ba067"
    },
    {
        "author": "趙鼎",
        "paragraphs": [
            "愷悌頒條坐嘯餘，自書下考拙催租。",
            "編民不解歌襦袴，鑿井耕田一事無。"
        ],
        "title": "蒲中雜詠 安民堂",
        "id": "58b9e670-d698-4c92-a48e-5caf9dd63875"
    },
    {
        "author": "趙鼎",
        "paragraphs": [
            "玉麈逍遥岸葛巾，鸞釵寶瑟奉清樽。",
            "寄聲與問鴛行舊，何似棲棲金馬門。"
        ],
        "title": "蒲中雜詠 吏隱堂",
        "id": "52c43840-51f2-403b-8473-d63b9e3b4928"
    },
    {
        "author": "趙鼎",
        "paragraphs": [
            "蕭生雅意定何哉，何復留情任剸裁。",
            "但把一杯無事酒，幕中年少盡長才。"
        ],
        "title": "蒲中雜詠 進思閣",
        "id": "31b98df0-be70-46d9-bb56-3d21ca0a15de"
    },
    {
        "author": "趙鼎",
        "paragraphs": [
            "堂上新音錫燕開，坐收和氣入樽罍。",
            "已應倦聽漁陽摻，客右不無鸚鵡才。"
        ],
        "title": "蒲中雜詠 頒樂堂",
        "id": "b65dfdd5-7f11-496a-a943-baf086a5900f"
    },
    {
        "author": "趙鼎",
        "paragraphs": [
            "玉山頽倒莫來扶，富貴功名不讓渠。",
            "文舉平生一樽酒，苦逢兒輩議才疏。"
        ],
        "title": "蒲中雜詠 賞心亭",
        "id": "588a1a74-d413-4ab3-9deb-843312e7ce0b"
    },
    {
        "author": "趙鼎",
        "paragraphs": [
            "香風百步錦江秋，片斷明霞晚不收。",
            "幕府諸郎總清麗，一樽相與最風流。"
        ],
        "title": "蒲中雜詠 紅雲閣",
        "id": "3e28ede7-37db-43b0-81d3-256a9f2c58d3"
    },
    {
        "author": "趙鼎",
        "paragraphs": [
            "有美東吳勝事繁，醉翁遺恨阻躋攀。",
            "只應名閫山河秀，亦在先生几案間。"
        ],
        "title": "蒲中雜詠 名閫堂",
        "id": "855c19ee-ce80-4cc8-aa7a-9eb451541a6a"
    },
    {
        "author": "趙鼎",
        "paragraphs": [
            "元龍高興絕塵寰，笑傲乾坤眼界寛。",
            "斥鷃鵾鵬俱定分，行藏何用倚欄干。"
        ],
        "title": "蒲中雜詠 逍遥樓",
        "id": "1f2ae636-a6ec-43cc-af93-9e91b79bf649"
    },
    {
        "author": "趙鼎",
        "paragraphs": [
            "寸斷吟膓柰此何，臨高懷遠足悲歌。",
            "若敎盡寫凄涼意，東閣郎君語更多。"
        ],
        "title": "蒲中雜詠 白樓",
        "id": "5b6640f6-5293-4905-94f7-bb33e09329f1"
    },
    {
        "author": "趙鼎",
        "paragraphs": [
            "辛苦魚蟲老著書，一生冷淡笑迂儒。",
            "何當馬上提三尺，去作凌烟大丈夫。"
        ],
        "title": "蒲中雜詠 文瑞堂",
        "id": "8d47bb97-1012-429b-962a-15c6a0ab4729"
    },
    {
        "author": "趙鼎",
        "paragraphs": [
            "瀟然一枕北窗涼，喚取樵青發嫩香。",
            "淨洗西州羊炙口，要看妙語落冰霜。"
        ],
        "title": "蒲中雜詠 建安堂",
        "id": "d427bbbb-feb8-4376-a52f-d6c976050919"
    },
    {
        "author": "趙鼎",
        "paragraphs": [
            "此君風度固蕭然，誰解招邀到此軒。",
            "要識維摩真面目，支離瘦骨寂無言。"
        ],
        "title": "蒲中雜詠 必種軒",
        "id": "9942b01e-509a-4677-b313-540db6b8c971"
    },
    {
        "author": "趙鼎",
        "paragraphs": [
            "干戈險阻恃河關，禍亂相尋一轉丸。",
            "千載太平歸有道，牂牁青海盡衣冠。"
        ],
        "title": "蒲中雜詠 河山閣",
        "id": "7dcd0966-62b2-462b-9da9-74685af209ad"
    },
    {
        "author": "趙鼎",
        "paragraphs": [
            "詩書千畝浩從横，蚤歲勤勞費筆耕。",
            "紈袴儒冠定誰飽，年年妻子笑謀生。"
        ],
        "title": "蒲中雜詠 種學軒",
        "id": "629a161a-0ae8-42d9-94cf-f1d9f9b97251"
    },
    {
        "author": "趙鼎",
        "paragraphs": [
            "窮年兀兀究遺編，聖處工夫也自賢。",
            "政苦虀鹽食不足，諸生毋誚腹便便。"
        ],
        "title": "蒲中雜詠 精思軒",
        "id": "a5154d53-93cd-4b7f-a0cf-9ee400b7985b"
    },
    {
        "author": "趙鼎",
        "paragraphs": [
            "笙簫聲斷一盃殘，翠袖雲鬟共倚欄。",
            "要藉餘陰清晚醉，酸寒莫作子猷看。"
        ],
        "title": "蒲中雜詠 竹軒",
        "id": "d55f657d-237c-4534-b349-59705fbc1e25"
    },
    {
        "author": "趙鼎",
        "paragraphs": [
            "一時相見萬夫雄，蔓草荒陵劍甲空。",
            "争戰百年無處問，高城絃管正春風。"
        ],
        "title": "蒲中雜詠 北閣",
        "id": "22427df9-ac66-4286-ade9-18654c2614fa"
    },
    {
        "author": "趙鼎",
        "paragraphs": [
            "目斷河梁有許愁，人生離合最悠悠。",
            "遥憐别夜登臨怨，不減清秋燕子樓。"
        ],
        "title": "蒲中雜詠 鸛雀樓",
        "id": "f93995cf-fd7b-4c49-894a-cd38f5178849"
    },
    {
        "author": "趙鼎",
        "paragraphs": [
            "飛步臨風亦快哉，雌雄何苦賦蘭臺。",
            "只憑一弄漁舟笛，喚得涼飊渡水來。"
        ],
        "title": "蒲中雜詠 披風亭",
        "id": "4d96221d-f6ef-4c0e-ac2a-00ace0c12409"
    },
    {
        "author": "趙鼎",
        "paragraphs": [
            "長波浩渺拍青山，細雨蓬窗一覺眠。",
            "但向急流能暫止，從他蛟鱷怒垂涎。"
        ],
        "title": "蒲中雜詠 矴齋",
        "id": "b7f81e82-cb36-4df5-8fc0-361770d86300"
    },
    {
        "author": "趙鼎",
        "paragraphs": [
            "卷落銀潢天漢涯，坐觀河伯勢雄誇。",
            "游人不識支機石，擬向津梁問客槎。"
        ],
        "title": "蒲中雜詠 臨川亭",
        "id": "ba3ba7bb-318e-4454-afea-baaa370fa0f1"
    },
    {
        "author": "趙鼎",
        "paragraphs": [
            "波光山色雨溟濛，粉雉紅樓杳靄中。",
            "自是人間佳麗地，不須尋訪水晶宫。"
        ],
        "title": "蒲中雜詠 河西亭",
        "id": "e55fefe9-7da0-4ff6-a1e6-6c86d08aad44"
    },
    {
        "author": "趙鼎",
        "paragraphs": [
            "振蹕鳴鑾萬馬環，悲歌應鄙漢樓船。",
            "關頭老吏親曾見，千丈榮光夜燭天。"
        ],
        "title": "蒲中雜詠 行慶關",
        "id": "e919e8c3-283f-49ba-906d-5273e9aaebfd"
    },
    {
        "author": "趙鼎",
        "paragraphs": [
            "波面香風落磬聲，夕陽樓殿更分明。",
            "蓬萊弱水端難到，聊與人間作化城。"
        ],
        "title": "蒲中雜詠 鐡佛寺",
        "id": "4f85f87b-eec6-4987-b247-a03cf4d74930"
    },
    {
        "author": "趙鼎",
        "paragraphs": [
            "射虎将軍竟不侯，脫身鋒鏑老菟裘。",
            "柳枝折盡東風晚，閑對酴醿一醉休。"
        ],
        "title": "蒲中雜詠 李園",
        "id": "4f9d479f-4d72-4c67-b696-6f253f62cae8"
    },
    {
        "author": "趙鼎",
        "paragraphs": [
            "跳珠濺雪滿空巖，疏滌心靈爽氣嚴。",
            "彷彿瑶臺明月下，佩環聲在水晶簾。"
        ],
        "title": "蒲中雜詠 淙玉亭",
        "id": "bf097675-088e-4a25-83eb-6f7425cff38d"
    },
    {
        "author": "趙鼎",
        "paragraphs": [
            "欝欝亭前三四松，蒼髯疑是採芝翁。",
            "歸歟莫作終南卧，無限英雄落彀中。"
        ],
        "title": "蒲中雜詠 逍遥亭",
        "id": "9d2f31b0-4d2a-4cf0-8c24-71d5c1bfe07c"
    },
    {
        "author": "趙鼎",
        "paragraphs": [
            "飄零誰復問平安，只得幽人冷眼看。",
            "流水空山雲暮合，此君無乃太清寒。"
        ],
        "title": "蒲中雜詠 此君亭",
        "id": "bcd32918-afd5-43db-a3e4-9922ff22965f"
    },
    {
        "author": "趙鼎",
        "paragraphs": [
            "泠然我欲御波行，身世由來水上萍。",
            "好笑安期空狡獪，猶須赤鯉渡滄溟。"
        ],
        "title": "蒲中雜詠 御波亭",
        "id": "651ce69a-e9f2-4193-b2ef-518c48d0bffd"
    },
    {
        "author": "趙鼎",
        "paragraphs": [
            "月下何人唱步虛，如聞仙子好樓居。",
            "五雲縹緲星河閣，腸斷青鸞一紙書。"
        ],
        "title": "蒲中雜詠 王母觀",
        "id": "6351a35f-e421-480a-833c-19aecbddc204"
    },
    {
        "author": "趙鼎",
        "paragraphs": [
            "老去收身百戰塲，厭聞皷吹奏西涼。",
            "憑君剩把珠簾卷，要與青山共此觴。"
        ],
        "title": "蒲中雜詠 面山堂",
        "id": "58afbfd9-2892-439d-a79d-8edfbda509e5"
    },
    {
        "author": "趙鼎",
        "paragraphs": [
            "鵲飛喬樹月臨波，仿彿天孫擲夜梭。",
            "卷盡纖雲風不動，却從直下看星河。"
        ],
        "title": "蒲中雜詠 涵虛閣",
        "id": "a49fe1c2-c450-4da7-8e14-d55930142501"
    },
    {
        "author": "趙鼎",
        "paragraphs": [
            "璧月沉沉過女墻，時聞桂子落天香。",
            "三山碧海無消息，雙燕歸飛秋色荒。"
        ],
        "title": "蒲中雜詠 南軒",
        "id": "6f368d4b-d810-4ce5-bfbc-f31d05f229fd"
    },
    {
        "author": "趙鼎",
        "paragraphs": [
            "沍露低煙擬怨誰，凄然亦自惜餘姿。",
            "無人爲買蒲城酒，正是柔桑葉落時。"
        ],
        "title": "虞鄉道中菊",
        "id": "71e003fc-50a8-4a8d-8b4e-796a40afb22d"
    },
    {
        "author": "趙鼎",
        "paragraphs": [
            "斷無車馬訪閑曹，背暖兒童罷抑搔。",
            "嘆息深林有蘭蕙，誰能收拾賦離騷。"
        ],
        "title": "和通守王元美二絕句  其一",
        "id": "2be3e0b2-eef5-4273-be3e-2f1748d8d808"
    },
    {
        "author": "趙鼎",
        "paragraphs": [
            "志士猶來惜寸陰，青銅那覺二毛侵。",
            "留連春色一樽酒，未必東風識此心。"
        ],
        "title": "和通守王元美二絕句  其二",
        "id": "c8ed40bf-96a2-4029-badb-21e966b5aee9"
    },
    {
        "author": "趙鼎",
        "paragraphs": [
            "斯文天意屬吾曹，技癢何由一快搔。",
            "莫撫斷弦思鳳髓，如公便可将風騷。"
        ],
        "title": "和倅車韻  其一",
        "id": "3b29fa1a-aea6-4b0e-b361-382601cb2ecd"
    },
    {
        "author": "趙鼎",
        "paragraphs": [
            "高標聊復寄塵凡，此意難從俗子談。",
            "爛醉狂吟公勿怪，公猶如此我何堪。"
        ],
        "title": "和倅車韻  其二",
        "id": "73183823-1831-4e8d-a0af-2015378a737a"
    },
    {
        "author": "趙鼎",
        "paragraphs": [
            "初從蘋末轉飄搖，回薄山林勢益豪。",
            "好笑堤邊膚寸水，便能平地作波濤。"
        ],
        "title": "解池役所大風",
        "id": "be0992e6-e947-4485-85bf-62345af024a4"
    },
    {
        "author": "趙鼎",
        "paragraphs": [
            "滿眼西風恨别離，路逢蕭寺叩柴扉。",
            "團欒一聽無生話，更覺前謀種種非。"
        ],
        "title": "解梁别李氏女子晚宿静林寺  其一",
        "id": "7341bde0-e7dc-4102-bc8e-1bb12b728b8e"
    },
    {
        "author": "趙鼎",
        "paragraphs": [
            "山下人家鷄黍時，解鞍那暇拂塵衣。",
            "宦遊無况田園薄，自問此生何以歸。"
        ],
        "title": "解梁别李氏女子晚宿静林寺  其二",
        "id": "41f06f46-059f-4daa-b087-8a0a8c3918f3"
    },
    {
        "author": "趙鼎",
        "paragraphs": [
            "森森竹樹曉生寒，病怯秋衾夢易闌。",
            "欲駕征鞍慵未起，卧聽漁皷吼空山。"
        ],
        "title": "解梁别李氏女子晚宿静林寺  其三",
        "id": "69fc4978-4d06-4904-afc3-00182482def2"
    },
    {
        "author": "趙鼎",
        "paragraphs": [
            "半月征衫困路塵，一樽芳酒謾情親。",
            "心知不是陶彭澤，只恐黄花解笑人。"
        ],
        "title": "客舍重九",
        "id": "cf265bef-1db1-484b-9121-1906762cbf2c"
    },
    {
        "author": "趙鼎",
        "paragraphs": [
            "路入揚州秋草殘，竹西亭上曲欄干。",
            "而今那復聞歌吹，黄葉西風薄暮寒。"
        ],
        "title": "揚州竹西亭  其一",
        "id": "7d0c49cb-0fd6-4649-a40b-0230f04b20ae"
    },
    {
        "author": "趙鼎",
        "paragraphs": [
            "錦纜牙檣一夢愁，行人空擊木蘭舟。",
            "玉簫吹斷青樓鎻，二十四橋風月秋。"
        ],
        "title": "揚州竹西亭  其二",
        "id": "6861d04d-1e6d-4bd7-9ecb-caa686402002"
    },
    {
        "author": "趙鼎",
        "paragraphs": [
            "咫尺城中膏火煎，空山竹柏固蒼然。",
            "贈君盃酌清心骨，此是人間第一泉。"
        ],
        "title": "大明水",
        "id": "1cce1ad0-46b6-40ea-96c8-4c3096f56aed"
    },
    {
        "author": "趙鼎",
        "paragraphs": [
            "木落空江淡夕霏，疏篷一葉並漁磯。",
            "秋風幾許蓴鱸興，亦欲臨流喚渡歸。"
        ],
        "title": "秋江晚渡",
        "id": "d5471e87-aa5f-489b-8230-f52941b683b2"
    },
    {
        "author": "趙鼎",
        "paragraphs": [
            "西風吹雨夜瀟瀟，冷燼殘香共寂寥。",
            "要作秋江篷底睡，正宜窗外有芭蕉。"
        ],
        "title": "雨夜不寐",
        "id": "740debb2-ae9c-48dc-a059-da1086aebfbb"
    },
    {
        "author": "趙鼎",
        "paragraphs": [
            "不知門外月波寒，但覺樽前酒量寛。",
            "向道東風莫吹去，暫教楚客作花看。"
        ],
        "title": "泊秦淮雪中一絕",
        "id": "9835e714-79b4-445a-9ba9-ac53c4af0cba"
    },
    {
        "author": "趙鼎",
        "paragraphs": [
            "營邱圖畵展霜綃，眩轉寒光鑑影搖。",
            "更待東風開夜色，月明洛水斷冰消。"
        ],
        "title": "次韻退翁雪中書事  其一",
        "id": "6005e781-cade-4db6-8c73-86a85ce68e5f"
    },
    {
        "author": "趙鼎",
        "paragraphs": [
            "纖柔醉撚小梅花，顧影嬌春玉鳳斜。",
            "不覺窗前三尺雪，夜風萬里卷龍沙。"
        ],
        "title": "次韻退翁雪中書事  其二",
        "id": "660fbd11-acd3-431e-9734-bd1f03adebe2"
    },
    {
        "author": "趙鼎",
        "paragraphs": [
            "章臺走馬最多情，不怕春衫撲粉英。",
            "半夜歸來寒夢短，瀟瀟卧聽打窗聲。"
        ],
        "title": "次韻退翁雪中書事  其三",
        "id": "94f4a4c7-0981-4d7e-8973-99469e1d6192"
    },
    {
        "author": "趙鼎",
        "paragraphs": [
            "筆頭造化渺無邊，聞道春來思湧泉。",
            "定向山臺得佳句，濕雲殘雪冷侵天。"
        ],
        "title": "次韻退翁雪中書事  其四",
        "id": "7a4fa0af-b134-4222-b4e8-f27d87eee893"
    },
    {
        "author": "趙鼎",
        "paragraphs": [
            "西風吹面浪如山，却並寒沙夜繫船。",
            "兩日不能離故處，人間岐路敢争先。"
        ],
        "title": "阻風回舟泊新河口飲李氏酒肆後軒  其一",
        "id": "b39223df-9797-4143-8417-43b4e7e6f914"
    },
    {
        "author": "趙鼎",
        "paragraphs": [
            "八節愁聞上水灘，江流東下許艱難。",
            "青帘招我非無意，端爲疏篷夜枕寒。"
        ],
        "title": "阻風回舟泊新河口飲李氏酒肆後軒  其二",
        "id": "205f937f-df43-4239-96c6-0da09112f43b"
    },
    {
        "author": "趙鼎",
        "paragraphs": [
            "滿眼豺狼兵火餘，我今那暇哭窮途。",
            "青鞋踏雪江南岸，試覓黄公舊酒壚。"
        ],
        "title": "阻風回舟泊新河口飲李氏酒肆後軒  其三",
        "id": "224ef346-4d07-463c-a481-02bab2fc0ebd"
    },
    {
        "author": "趙鼎",
        "paragraphs": [
            "雨過平田隴麥青，春深桑柘暖煙生。",
            "恍如身在瀾洄曲，膓斷東風杜宇聲。"
        ],
        "title": "泊柴家灣風物宛如北上",
        "id": "d167f2f4-e908-4fe3-989a-f9edaabf46b4"
    },
    {
        "author": "趙鼎",
        "paragraphs": [
            "平生愛山心不足，寸碧已復明雙眸。",
            "暮年得此幽棲地，枕上煙嵐萬叠秋。"
        ],
        "title": "三衢多碧軒",
        "id": "726cbad4-3900-4e6f-88a8-2b467eef1826"
    },
    {
        "author": "趙鼎",
        "paragraphs": [
            "經年遊宦嘆離羣，相見提携數候門。",
            "一笑相看即無事，徑須歸辦酒盈樽。"
        ],
        "title": "将至常山先寄諸幼",
        "id": "33bd55dc-4574-4c25-a710-231dd2abba1e"
    },
    {
        "author": "趙鼎",
        "paragraphs": [
            "條山洓水是吾家，君去重開滿院花。",
            "邂逅故人相借問，爲言秋鬢點霜華。"
        ],
        "title": "送張京與之宰解縣  其一",
        "id": "c8ee3d8f-eefd-4fc2-8c57-8adfc33727aa"
    },
    {
        "author": "趙鼎",
        "paragraphs": [
            "長堤百里並山回，漫漫滄波鑑影開。",
            "要看天工種明玉，請君少待鹽風來。"
        ],
        "title": "送張京與之宰解縣  其二",
        "id": "06b3d0c9-1acd-40a2-8017-5d76cf447727"
    },
    {
        "author": "趙鼎",
        "paragraphs": [
            "棲遲出處略相同，握手論情一笑逢。",
            "便作他年林下約，一樽相對兩衰翁。"
        ],
        "title": "送張京與之宰解縣  其三",
        "id": "4de4947c-4ee2-43d0-8052-4a73b4f25191"
    },
    {
        "author": "趙鼎",
        "paragraphs": [
            "曾謁祥曦羽蓋黄，天衣紛擾御爐香。",
            "蒙塵草莽干戈隔，坐看邊氛蔽日光。"
        ],
        "title": "次明仲韻  其一",
        "id": "5bea52b9-6b00-44b2-8116-9933eca5629f"
    },
    {
        "author": "趙鼎",
        "paragraphs": [
            "浩浩顛風塵四合，漫漫后土水平流。",
            "無人舉手披雲霧，却放晴曦照九州。"
        ],
        "title": "次明仲韻  其二",
        "id": "7f2cc90d-a8eb-41b2-8460-c9f964f2767d"
    },
    {
        "author": "趙鼎",
        "paragraphs": [
            "塵沙渺渺暗城樓，心切堯雲淚欲流。",
            "慷慨一巵戲下酒，諸郎誰是舞陽侯。"
        ],
        "title": "次明仲韻  其三",
        "id": "0b64056a-3cfa-42de-a30d-bd1823459bbc"
    },
    {
        "author": "趙鼎",
        "paragraphs": [
            "一年春事到耕桑，遼絕鄉山恨渺茫。",
            "清夢不成風雨夜，更堪詩思攪饑腸。"
        ],
        "title": "次明仲韻  其四",
        "id": "81438785-f382-4ea0-b236-2638eb2b469a"
    },
    {
        "author": "趙鼎",
        "paragraphs": [
            "四海茫茫擾戰塵，豈無賢俊共經綸。",
            "可憐傖父今頭白，也作江南第二人。"
        ],
        "title": "除吏部郎題建康省中直舍壁",
        "id": "f06b9f13-2d78-40a2-99bf-db595cd09378"
    },
    {
        "author": "趙鼎",
        "paragraphs": [
            "武陵歸棹幾重山，回首滄波鎻暮煙。",
            "一寸愁生千萬斛，可能容易付湘弦。"
        ],
        "title": "役所書事用山谷觀化韻  其一",
        "id": "1a440454-efc2-46ab-9c35-d62fce7e5a66"
    },
    {
        "author": "趙鼎",
        "paragraphs": [
            "東風春水湛晴天，斜日平林畫素煙。",
            "不會浮雲亦多事，又将飛雨過山前。"
        ],
        "title": "役所書事用山谷觀化韻  其二",
        "id": "55832d40-9278-491e-b2a3-c65e99e7e76d"
    },
    {
        "author": "趙鼎",
        "paragraphs": [
            "小圃來時春向深，酴醿猶得伴孤斟。",
            "欲留午枕夢歸去，縹緲行雲何處尋。"
        ],
        "title": "役所書事用山谷觀化韻  其三",
        "id": "dafca88b-7a0c-40e4-8bcd-2d1f259903ac"
    },
    {
        "author": "趙鼎",
        "paragraphs": [
            "滿馬塵埃嘆滯留，空勞魂夢遶南州。",
            "湧金亭下煙波闊，聊作西湖一段秋。"
        ],
        "tags": [
            "西湖"
        ],
        "title": "役所書事用山谷觀化韻  其四",
        "id": "31eec800-aadf-4116-bbe3-9f7ec91212f2"
    },
    {
        "author": "趙鼎",
        "paragraphs": [
            "山色於人定有緣，髻鬟眉黛巧争妍。",
            "何當招我白雲下，坐對蒼崖百尺泉。"
        ],
        "title": "役所書事用山谷觀化韻  其五",
        "id": "b8daccac-6c96-4ccf-8067-e4398ff4d742"
    },
    {
        "author": "趙鼎",
        "paragraphs": [
            "夜涼波面湧金霞，坐覺天香落桂華。",
            "便合泠然御風去，玉川何待七盃茶。"
        ],
        "title": "役所書事用山谷觀化韻  其六",
        "id": "bf2a0b58-0000-4f49-a899-8e6133b92c64"
    },
    {
        "author": "趙鼎",
        "paragraphs": [
            "飛橋跨岸飲晴虹，雲散風微水月空。",
            "日日塵沙困鞍馬，暫留身在廣寒宫。"
        ],
        "title": "役所書事用山谷觀化韻  其七",
        "id": "8fb0a616-f0fc-4ea7-9214-8ec85d123e1b"
    },
    {
        "author": "趙鼎",
        "paragraphs": [
            "臺高山遠淡如無，愁極覊人念索居。",
            "一任東風吹鬢髪，瀟瀟蓬葆不禁梳。"
        ],
        "title": "役所書事用山谷觀化韻  其八",
        "id": "ad8863c5-8eac-4ac9-b9fe-334b0cf95749"
    },
    {
        "author": "趙鼎",
        "paragraphs": [
            "風堕何能續斷絃，只憑樽酒送彫年。",
            "仙人示我長生術，除却醉鄉非洞天。"
        ],
        "title": "役所書事用山谷觀化韻  其九",
        "id": "c165172d-cbe9-4c73-ad5b-6964d07ee290"
    },
    {
        "author": "趙鼎",
        "paragraphs": [
            "宦學平生着意深，要從黄卷古人尋。",
            "功名富貴非吾事，只有淵明會此心。"
        ],
        "title": "役所書事用山谷觀化韻  其一○",
        "id": "25b25d6e-0dde-479e-a16b-4a919df6b0f2"
    },
    {
        "author": "趙鼎",
        "paragraphs": [
            "昨非今是若爲論，有媿悠悠出岫雲。",
            "老鶴乘軒本無意，何妨飲啄混鷄羣。"
        ],
        "title": "役所書事用山谷觀化韻  其一一",
        "id": "306cc4d5-e66c-4452-ac6c-476505f80025"
    },
    {
        "author": "趙鼎",
        "paragraphs": [
            "浩蕩東風卷送春，嬌鶯雛燕謾争新。",
            "此心自有青山約，不是看花陌上人。"
        ],
        "title": "役所書事用山谷觀化韻  其一二",
        "id": "74505935-55e0-429f-acf5-0b7ba513e619"
    },
    {
        "author": "趙鼎",
        "paragraphs": [
            "江流變血火連天，聞道舟行相後先。",
            "今世謀身無第一，政緣夫子愛逃禪。"
        ],
        "title": "會鄭有功",
        "id": "3d37c037-c443-4dec-a794-7b3b17b43c9e"
    },
    {
        "author": "趙鼎",
        "paragraphs": [
            "關山戎馬信音稀，腸斷无人寄一枝。",
            "沾酒西城聯騎入，上林踏雪探春時。"
        ],
        "title": "自越趨明上虞道中和季申梅四首  其一",
        "id": "ccfea48b-ab8d-4199-af36-3f533fb4cf13"
    },
    {
        "author": "趙鼎",
        "paragraphs": [
            "孤標亦自惜幽姿，折贈行人第幾枝。",
            "萬斛清愁江上雨，曾看結子欲黄時。"
        ],
        "title": "自越趨明上虞道中和季申梅四首  其二",
        "id": "2a244231-8dba-45f5-9f78-8cfb71a5053f"
    },
    {
        "author": "趙鼎",
        "paragraphs": [
            "玉瘦香寒不自持，瀟然冷蘂暗疏枝。",
            "向來幾許閑花木，及見春光爛漫時。"
        ],
        "title": "自越趨明上虞道中和季申梅四首  其三",
        "id": "6e16b663-aacf-4c14-8d59-8888288a7cb1"
    },
    {
        "author": "趙鼎",
        "paragraphs": [
            "天與清芬心自知，叢林深處出纖枝。",
            "發明無限春消息，正是風霜作惡時。"
        ],
        "title": "自越趨明上虞道中和季申梅四首  其四",
        "id": "6b6c8bfb-7004-426e-a9b6-cb66e116b258"
    },
    {
        "author": "趙鼎",
        "paragraphs": [
            "短棹還隨海浪回，通明堰下小徘徊。",
            "東風吹落篷窗雨，點點春愁枕上來。"
        ],
        "title": "自四明回越宿通明堰下",
        "id": "0b946d25-e169-4480-964c-93c0e6445104"
    },
    {
        "author": "趙鼎",
        "paragraphs": [
            "一壺春色玉生光，最愛霏霏遶鼻香。",
            "淺醉不禁衣袖冷，幽林風雨夜蒼涼。"
        ],
        "title": "彦文携玉友見過出示致道小詩因次其韻  其一",
        "id": "6e575fe1-4be7-4b11-a4f4-57c2b5132ea6"
    },
    {
        "author": "趙鼎",
        "paragraphs": [
            "仙官新拜舊詞臣，林下相逢又一人。",
            "勿謂滄浪清可濯，此心原自絕纖塵。"
        ],
        "title": "彦文携玉友見過出示致道小詩因次其韻  其二",
        "id": "4e78dd42-d126-42bb-a2b5-e61204e1c60b"
    },
    {
        "author": "趙鼎",
        "paragraphs": [
            "於世無功懶據鞍，誅茅種竹老空山。",
            "不應天與静中趣，自是人容拙者閑。"
        ],
        "title": "彦文携玉友見過出示致道小詩因次其韻  其三",
        "id": "9f5e647a-81ae-403d-85af-87b903e84b26"
    },
    {
        "author": "趙鼎",
        "paragraphs": [
            "膠膠身世竟何窮，急電飛花過眼空。",
            "惟有離愁推不去，五更孤枕角聲中。"
        ],
        "title": "無題",
        "id": "aad994ce-a1de-49e9-b4ef-4a874db2ccc0"
    },
    {
        "author": "趙鼎",
        "paragraphs": [
            "吳九何如黄四娘，能令詩老醉顛狂。",
            "可憐去歲花前客，戎馬塵埃兩鬢霜。"
        ],
        "title": "再書一絕",
        "id": "15edc1b5-22a3-4cb8-96b8-07566c2597d1"
    },
    {
        "author": "趙鼎",
        "paragraphs": [
            "杖頭挑取一壺春，要使朱顔日日新。",
            "何必稽山尋賀老，風流俱是謫仙人。"
        ],
        "title": "元長謁仲長彦文贈以樽酒",
        "id": "92b455b1-6c25-4921-bd5e-a0fbe28c768e"
    },
    {
        "author": "趙鼎",
        "paragraphs": [
            "暮年身計酒葫蘆，定是前身劉野夫。",
            "他日爛柯山下見，儼然一部黒髭鬚。"
        ],
        "title": "范元長寄示劉野夫滿庭芳曲因用其語戲呈",
        "id": "2fc6eec8-4727-4413-9997-e9d62d23a7b2"
    },
    {
        "author": "趙鼎",
        "paragraphs": [
            "曳杖山間自探春，雨餘梅意已清新。",
            "兵戎草草傷淪落，一醉花前有幾人。"
        ],
        "title": "次韻元長觀梅三首  其一",
        "id": "ff07a05f-428c-4f88-8429-6e31c20c3050"
    },
    {
        "author": "趙鼎",
        "paragraphs": [
            "種柳栽花舊惜春，不知春色爲誰新。",
            "年年青眼樽前客，只有寒梅是故人。"
        ],
        "title": "次韻元長觀梅三首  其二",
        "id": "4a4f22bd-1ba6-4023-853a-ea6531709e1d"
    },
    {
        "author": "趙鼎",
        "paragraphs": [
            "歸來醉撚一枝春，照影涼蟾過雨新。",
            "不似覇陵愁醉尉，穿雲渡水寂無人。"
        ],
        "title": "次韻元長觀梅三首  其三",
        "id": "a193473d-e4b7-4718-a558-d0b357889194"
    },
    {
        "author": "趙鼎",
        "paragraphs": [
            "東風一紙平安信，聞道黄崗春已來。",
            "傳語吳生好看客，梅花應似去年開。"
        ],
        "title": "建康得家書寄元長觀梅詩因次其韻",
        "id": "950e6d0e-de4e-448a-b323-25f76a209769"
    },
    {
        "author": "趙鼎",
        "paragraphs": [
            "市樓春睡厭都城，車轂喧喧枕上聲。",
            "此夜客情還冷淡，一林風露夏鷄鳴。"
        ],
        "title": "枕上",
        "id": "3df4fd78-61ce-4452-ae55-a945208b48c7"
    },
    {
        "author": "趙鼎",
        "paragraphs": [
            "竹枕藤床一室虛，松風瑟瑟夢驚餘。",
            "破窗猶有流螢渡，老我疏慵不讀書。"
        ],
        "title": "夢覺  其一",
        "id": "b0001e96-4319-49bf-a32b-814f8e57a9c9"
    },
    {
        "author": "趙鼎",
        "paragraphs": [
            "老去人憐百病攻，平生感慨竟誰同。",
            "須知一點懸懸念，不在功名富貴中。"
        ],
        "title": "夢覺  其二",
        "id": "17ebd475-b662-4b6b-9f8e-e4ec48ae22b9"
    },
    {
        "author": "趙鼎",
        "paragraphs": [
            "虚窗午夜月朦朧，推枕蕭然百念空。",
            "更問幽人洗心法，二年魂夢水聲中。"
        ],
        "title": "夢覺  其三",
        "id": "641da003-2cf7-4be7-b8da-e32e1950abe0"
    },
    {
        "author": "趙鼎",
        "paragraphs": [
            "脫迹干戈幸再生，時時心折夢圍城。",
            "南來客枕能安否，更作江湖盗賊驚。"
        ],
        "title": "泊白鷺洲時辛道宗兵潰犯金陵境上金陵守不得入  其一",
        "id": "31fc6e2f-59b3-410a-9221-76d39417aea3"
    },
    {
        "author": "趙鼎",
        "paragraphs": [
            "城頭傳令插軍麾，城外行人淚滿衣。",
            "處處悲風吹戰角，沙洲白鷺莫驚飛。"
        ],
        "title": "泊白鷺洲時辛道宗兵潰犯金陵境上金陵守不得入  其二",
        "id": "3abdc041-3dd1-49ea-8b77-72d8ffc295e2"
    },
    {
        "author": "趙鼎",
        "paragraphs": [
            "月滿滄江風水清，沉沉冰鑑照孤城。",
            "何人心緒猶無事，醉卧船舷一笛横。"
        ],
        "title": "泊白鷺洲時辛道宗兵潰犯金陵境上金陵守不得入  其三",
        "id": "8e9ca936-1c29-40f2-96a7-440e9ee625a3"
    },
    {
        "author": "趙鼎",
        "paragraphs": [
            "那知亂後年光促，但覺春來酒味長。",
            "炯炯新蟾照人白，恨無雙竹倩孫郎。"
        ],
        "title": "泊盈川步頭舟中酌酒五首  其一",
        "id": "af82cb9c-9c40-4d76-ac5e-b372c308dc37"
    },
    {
        "author": "趙鼎",
        "paragraphs": [
            "空籠影照琉璃滑，鴻洞聲傳鐘鼓長。",
            "便買扁舟作家宅，風流千載謝三郎。"
        ],
        "title": "泊盈川步頭舟中酌酒五首  其二",
        "id": "075f906f-af28-48e9-8f21-d62afe3c2526"
    },
    {
        "author": "趙鼎",
        "paragraphs": [
            "飛揚跋扈今安取，放浪酣歌亦所長。",
            "曾醉西湖春色否，傳聲江上問諸郎。"
        ],
        "tags": [
            "西湖"
        ],
        "title": "泊盈川步頭舟中酌酒五首  其三",
        "id": "d74656e1-644b-4159-b8f1-740c64ba444e"
    },
    {
        "author": "趙鼎",
        "paragraphs": [
            "蒼蒼烟畫千巖秀，泛泛花流一水長。",
            "會向武陵尋避世，此身已是捕魚郎。"
        ],
        "title": "泊盈川步頭舟中酌酒五首  其四",
        "id": "c4e8a18b-f65d-440d-8848-de137662a332"
    },
    {
        "author": "趙鼎",
        "paragraphs": [
            "收功不在干戈衆，和議元非計策長。",
            "聞道搜賢徧南國，要令四裔識周郎。"
        ],
        "title": "泊盈川步頭舟中酌酒五首  其五",
        "id": "5442fe1b-db32-4dbd-8c96-d0dc81358d56"
    },
    {
        "author": "趙鼎",
        "paragraphs": [
            "一掃湖湘氛祲消，坐令愁嘆變歌謡。",
            "何當早駕風帆下，來看錢塘八月潮。"
        ],
        "title": "乙卯秋聞右相平楊么作絕句寄之",
        "id": "d3ce44ca-6059-4432-8750-f1bab8ac11a2"
    },
    {
        "author": "趙鼎",
        "paragraphs": [
            "賀監湖邊樹樹花，東風隨意作紛華。",
            "那知老守懷歸切，隴水秦雲是我家。"
        ],
        "title": "丁酉春紹興書懷",
        "id": "6dbd8c8f-a7b8-4185-84e2-4e45bdb90b32"
    },
    {
        "author": "趙鼎",
        "paragraphs": [
            "風流幕府固多閑，冷落曹司絕往還。",
            "舉酒高樓誰作伴，何妨借取華州山。"
        ],
        "title": "送張汝霖糾左馮翊六絕  其一",
        "id": "0a06ac0a-f622-4beb-9b7f-48ced8fcdb98"
    },
    {
        "author": "趙鼎",
        "paragraphs": [
            "平嶽亭高一望間，煙霞縹緲揖飛仙。",
            "請君直跨剛風騎，去折山頭十丈蓮。"
        ],
        "title": "送張汝霖糾左馮翊六絕  其二",
        "id": "c9f41322-d5a0-451b-b43d-58e0308389fe"
    },
    {
        "author": "趙鼎",
        "paragraphs": [
            "堂前雙樹小桃枝，曾看芳英落酒巵。",
            "要識當時花下客，鬢毛衰颯病支離。"
        ],
        "title": "送張汝霖糾左馮翊六絕  其三",
        "id": "0dd79b2b-a519-4782-b804-2e6511549215"
    },
    {
        "author": "趙鼎",
        "paragraphs": [
            "花發城南苑路迷，衫裁白紵馬如飛。",
            "月明洛水黄昏後，猶有遊人喚渡歸。"
        ],
        "title": "送張汝霖糾左馮翊六絕  其四",
        "id": "fc98f3de-a2b8-4ed6-bddd-065a83b1162f"
    },
    {
        "author": "趙鼎",
        "paragraphs": [
            "甕面浮醅玉雪光，陶巾猶带漉時香。",
            "何當分我臘餘味，試發樽前舊態狂。"
        ],
        "title": "送張汝霖糾左馮翊六絕  其五",
        "id": "e7a11cb3-ca5a-474f-8a6f-3abdfd7ea1ff"
    },
    {
        "author": "趙鼎",
        "paragraphs": [
            "平時三輔盛他邦，白面青山意氣郎。",
            "落魄朋遊那復問，更将苦語話離膓。"
        ],
        "title": "送張汝霖糾左馮翊六絕  其六",
        "id": "a9798817-2e0f-4cf7-b823-72c5b50804fc"
    },
    {
        "author": "趙鼎",
        "paragraphs": [
            "支離瘦骨怯寒侵，霧雨溟溟山更深。",
            "醫國無功還自治，暮年藥裹最關心。"
        ],
        "title": "病愈",
        "id": "4c3caf04-f7ba-488c-9d24-de0dde9a3495"
    },
    {
        "author": "趙鼎",
        "paragraphs": [
            "雲山環合户深關，中有幽人竟日閑。",
            "好在窗前數竿竹，與君相伴老山間。"
        ],
        "title": "獨坐東軒",
        "id": "259502b3-9306-4581-b8b6-334cd340dad9"
    },
    {
        "author": "趙鼎",
        "paragraphs": [
            "老矣潮州韓吏部，饑餐渇飲似當年。",
            "明明月夜長相照，莫怪無書寄大顛。"
        ],
        "title": "潮陽容老出游閩浙過泉南當謁湧老禪師因寄四句偈",
        "id": "5c1ada3c-5031-4d41-90d6-cc4549d6a081"
    },
    {
        "author": "趙鼎",
        "paragraphs": [
            "海風吹浪去如飛，離母山高日出遲。",
            "此意此情誰會得，因書寫與故人知。"
        ],
        "title": "吉陽寄李泰發",
        "id": "88d1da89-ca4a-4608-a5aa-4ca4d8df16e4"
    },
    {
        "author": "趙鼎",
        "paragraphs": [
            "海風飄蕩水雲飛，黎母山高月上遲。",
            "千里孤光一樽酒，此情惟有故人知。"
        ],
        "title": "寄李參政",
        "id": "abb3b1a5-c8c9-4aee-8724-ae8627b1fcda"
    },
    {
        "author": "趙鼎",
        "paragraphs": [
            "放舟越淮楚，更作三吳遊。",
            "尚餘魂夢怖，敢動鄉邦愁。",
            "湖山自清絕，鑑中螺髻浮。",
            "況復得夫子，一笑忘幽憂。",
            "時時作清言，中有湖山秋。",
            "卻念無家客，坎止而乘流。",
            "何當與俱歸，歲晚鄰一丘。"
        ],
        "tags": [
            "西湖"
        ],
        "title": "和鄭有功游西湖二首  其一",
        "id": "ff15f91c-ae70-49ff-bc3e-33bbbe876e01"
    },
    {
        "author": "趙鼎",
        "paragraphs": [
            "晚覺身名誤，悠悠定孰親。",
            "卻回苕水棹，來看武林春。",
            "避地將安往，尋山莫厭頻。",
            "百錢挑竹杖，雲外踏嶙峋。"
        ],
        "tags": [
            "西湖"
        ],
        "title": "和鄭有功游西湖二首  其二",
        "id": "c231266a-b213-4fab-a4f6-f959921494f1"
    },
    {
        "author": "趙鼎",
        "paragraphs": [
            "月明窗竹冷橫斜，坐看風燈落燼花。",
            "老眼病餘嫌細字，枯腸寒甚怯清茶。",
            "囊空豈是久爲客，夢短其能飛到家。",
            "但有流年尋鬢髪，瀟瀟蓬葆颯霜華。"
        ],
        "title": "明慶僧房夜坐",
        "id": "9fcbf03c-0f4f-44b7-a990-39ef81db8746"
    },
    {
        "author": "趙鼎",
        "paragraphs": [
            "傖父何由習楚風，家山俱在古河東。",
            "相逢憔悴干戈後，追數悲歡夢寐中。",
            "摻袂又成千里別，放歌空念一尊同。",
            "他年倘有加餐字，試問漁舟鶴髪翁。"
        ],
        "title": "趨三衢別故人時車駕幸杭州  其一",
        "id": "83aadb49-3550-44f5-99ef-0010b7f67c83"
    },
    {
        "author": "趙鼎",
        "paragraphs": [
            "飄零澤國幾春風，又觸驚濤泛短蓬。",
            "四海未知棲息地，百年半在別離中。",
            "功名元與世緣薄，兵火向來吾道窮。",
            "獨倚危樓凄望眼，青山無數浙江東。"
        ],
        "title": "趨三衢別故人時車駕幸杭州  其二",
        "id": "e380574a-2b8c-4a90-bcff-680efcaa223a"
    },
    {
        "author": "趙鼎",
        "paragraphs": [
            "群仙邀我遊蓬島，白鶴隨人拾瑤草。",
            "英靈指點洞門開，前行後擁商山皓。",
            "崎嶇石路燕尾分，露濕蟠桃壓竹倒。",
            "一山萬山雲氣深，瑯玕珠樹霜風老。",
            "王喬縹緲自天下，世許高情兩相好。",
            "中有一個字安期，笑捧金盆具瓜棗。",
            "食之令人可長生，遨遊八極登天行。",
            "有時一日三萬里，西風鶴骨霞衣輕。",
            "有時亦復一暫息，長歌一曲煙雲凝。",
            "高垂鐵鎖蒼苔古，云是神仙紫霄圃。",
            "芒鞋竹杖躡步間，丹鳳飛地向人舞。",
            "雲中雞犬異人世，藥鼎丹爐用心苦。",
            "開軒一飲三百杯，簷花亂落天飛雨。",
            "青紅黑綠亂眼前，萬草千花莫能數。",
            "茫然拂袖下山來，白髪婆娑鏡中睹。"
        ],
        "title": "紫霄圃",
        "id": "ae5240df-f9e3-4938-af90-48bb877ed459"
    },
    {
        "author": "趙鼎",
        "paragraphs": [
            "骸骨鱗鱗曠野昏，天陰雨濕向誰論。",
            "縱然有樂踰南面，爭似無爲實相門。"
        ],
        "title": "喻彌陀收掩遺骸",
        "id": "5af5acc6-985c-4ec2-8387-7e09dda7058f"
    },
    {
        "author": "趙鼎",
        "paragraphs": [
            "才過常山到草萍，驛亭偏喜雨初晴。",
            "麥畦水漲黄雲重，柳絮風吹白雪輕。",
            "身世自今忘俗慮，宦途從此快吟情。",
            "魏公已輟江西鎮，猶有甘棠頌政聲。"
        ],
        "title": "題常山草萍驛",
        "id": "40e85037-92ee-4335-aebd-1b1e500986fa"
    },
    {
        "author": "趙鼎",
        "paragraphs": [
            "天邊箭筈一門通，香隔雲蘿幾萬重。",
            "好借巖風爲披拂，移文有語笑塵容。"
        ],
        "title": "山門栖巖寺",
        "id": "9f938a60-3dbf-458b-847b-0f77e01c6144"
    },
    {
        "author": "趙鼎",
        "paragraphs": [
            "孤村煙樹暝黄昏，一簇人家半掩門。",
            "看盡栖鴉啼噪後，牧童歸去雨聲繁。"
        ],
        "title": "暮村",
        "id": "dbdc0e9b-9833-4c3a-aab7-2be21687b8b0"
    },
    {
        "author": "趙鼎",
        "paragraphs": [
            "花飛便覺春容減，一陣狂風滿地紅。",
            "可惜餘芳留不得，夜深人靜月朦朧。"
        ],
        "title": "落花",
        "id": "e1b5292b-f768-451f-bf67-2ca1b7ff21ff"
    },
    {
        "author": "趙鼎",
        "paragraphs": [
            "錦帕新裁玩月犀，旋開妝合間雲螭。",
            "一成貪耍慵梳洗，日晚惟添翠黛眉。"
        ],
        "title": "倦妝",
        "id": "5353515b-67a7-4173-9d7d-dafe0bee79e6"
    },
    {
        "author": "趙鼎",
        "paragraphs": [
            "何意分南北，無由問死生。",
            "永纏風樹感，深動渭陽情。",
            "兩姊各衰白，諸甥未老成。",
            "塵煙渺湖海，惻惻寸心驚。"
        ],
        "title": "思鄉",
        "id": "0c043785-d9d1-44d8-a501-c80a01208937"
    },
    {
        "author": "趙鼎",
        "paragraphs": [
            "垂虹過高岸，左江右湖水。",
            "洞庭相吐吞，滄海迷涯涘。",
            "長波卷風雨，莽蒼窮南紀。",
            "人材鍾秀穎，習俗擅清美。",
            "高風想三賢，足以振頹靡。",
            "一時挺孤標，千載照青史。",
            "荒祠倚橋側，草草漁樵市。",
            "舟車往來衝，今誰踵前軌。",
            "我從都城出，萬事空化委。",
            "就跡月重輕，心期要偷擬。",
            "異代豈無人，意欲從此始。",
            "山林與鐘鼎，一決乃英偉。",
            "近聞北客言，兵戎纏鞏汜。",
            "誰能務採納，尚得扶隳毀。",
            "歸歟固夙心，寧作一身喜。",
            "亦念征戍兒，白骨委荒壘。",
            "道路異秦吳，魂夢隔生死。",
            "江湖信清絕，浮泛聊爾耳。",
            "卻坐寫孤懷，悲風生綠綺。"
        ],
        "tags": [
            "洞庭湖"
        ],
        "title": "題謁松陵三賢堂",
        "id": "8c8f801b-55b4-4826-9f31-84f552b46ab7"
    },
    {
        "author": "趙鼎",
        "paragraphs": [
            "年年人月喜團圓，好在詩邊又酒邊。",
            "莫道玄風只漁釣，也隨世俗夜無眠。"
        ],
        "title": "醉和顔美中元夕絕句",
        "id": "848c6478-6614-4b4a-9659-7bd0e4c5f07a"
    },
    {
        "author": "趙鼎",
        "paragraphs": [
            "疏松怪石水泠泠，白葛烏紗晚醉醒。",
            "想見眼前無俗物，一爐沉水寫黄庭。"
        ],
        "title": "道堂",
        "id": "cb642db1-c7c6-411b-9149-25f736d4eaa7"
    },
    {
        "author": "趙鼎",
        "paragraphs": [
            "疏我爲茲山好，登臨到日曛。",
            "巖幽餘暑雪，鍾冷入秋雲。",
            "篇詠唯僧助，塵煩與俗分。",
            "明朝入東棹，因得識吾文。"
        ],
        "title": "靈巖寺",
        "id": "5103fa4a-6185-47b5-b333-7ef1360a4f73"
    },
    {
        "author": "趙鼎",
        "paragraphs": [
            "疏綠柳平蕪遠際天，青山迴抱水相連。",
            "半空梅雨昏窗色，一棹萍風破暝煙。",
            "酒到愁來那覺醉，詩逢佳客不論篇。",
            "只知身在將軍府，一夢江南落枕邊。"
        ],
        "title": "瀟湘亭",
        "id": "2ded1998-1a33-453f-8dc6-c3e16e3cbc6f"
    },
    {
        "author": "趙鼎",
        "paragraphs": [
            "疏躍馬津亭未幾何，宦遊容易十年過。",
            "飄搖空似隨流梗，寂寞猶如掛壁梭。",
            "西嶺應餘當日翠，南湖直減幾分波。",
            "輸君尚得飛征蓋，重向東園聽楚歌。"
        ],
        "title": "和聶之美重遊東郡",
        "id": "fe08db68-96b5-446a-b7b7-72f694cf7aaf"
    },
    {
        "author": "趙鼎",
        "paragraphs": [
            "疏速宜凈掃妖氛了，來看錢塘八月潮。"
        ],
        "title": "句  其一",
        "id": "515f6419-40f7-44ba-8795-965deacdb9cb"
    },
    {
        "author": "趙鼎",
        "paragraphs": [
            "疏身騎箕尾歸天上，氣作山河壯本朝。"
        ],
        "title": "句  其二",
        "id": "2151068d-bed2-40b6-a4cc-643b98d262a0"
    },
    {
        "author": "趙鼎",
        "paragraphs": [
            "疏顔齋在倅廳，面對逍遙樓。"
        ],
        "title": "句  其三",
        "id": "c89d3cf2-6dbd-4a76-aeda-18386431581c"
    },
    {
        "author": "郭仲荀",
        "paragraphs": [
            "蚤學詩書愧不成，慨然投筆就功名。",
            "少年征逐臨窮塞，晚歲優游寓赤城。",
            "世路炎涼何足校，宦途寵辱固堪驚。",
            "祠庭得請君恩重，退老江山佚性情。"
        ],
        "title": "竊觀太守內翰尚書佳什因以元韻述懷",
        "id": "8f98fe9b-ac2a-4198-8934-3ad8e2f3c082"
    },
    {
        "author": "郭仲荀",
        "paragraphs": [
            "老來乞得奉祠宮，退食何妨不自公。",
            "任使世情分冷煖，無勞品秩論穹崇。",
            "功名至此休看鏡，戰伐于今喜掛弓。",
            "梨棗具陳呼稚子，笙歌閑作樂衰翁。",
            "芳菲莫負三春賞，聚散難逢一笑同。",
            "小圃栽培粗倫理，頻須把酒殢東風。"
        ],
        "title": "奉和宮使內翰佳什",
        "id": "3a287b36-8827-4b65-8518-054f0a94780c"
    },
    {
        "author": "郭仲荀",
        "paragraphs": [
            "廣岸流波遠，清飈襟袖開。",
            "登臨忘畏景，宴息絕纖埃。",
            "逐渡輕雲去，零空細雨來。",
            "斯亭不受暑，歸客意裴回。"
        ],
        "title": "題張子正觀察溪風亭",
        "id": "2f1ba518-c304-4b94-b885-4cb399ad7879"
    },
    {
        "author": "李邴",
        "paragraphs": [
            "曩歲曾經度厄津，深將法力荷雲門。",
            "如今稍覺神明復，擬欲酬師不報恩。"
        ],
        "title": "寄泉州教忠光禪師",
        "id": "c4e711fe-db39-4ee5-8b8e-5166224f8c19"
    },
    {
        "author": "李邴",
        "paragraphs": [
            "綿霜歷雪忿開遲，風笛無情抵死吹。",
            "鼎實未成心尚苦，不甘桃李傍疏籬。"
        ],
        "title": "梅",
        "id": "97f7f728-3e8c-47d3-a728-93a60c896075"
    },
    {
        "author": "李邴",
        "paragraphs": [
            "莫言藏六便忘筌，一六俱非是本然。",
            "枯木有人能採菌，白牛無地可施牽。"
        ],
        "title": "藏六庵",
        "id": "e93d0719-1662-4191-9e17-84366914600f"
    },
    {
        "author": "李邴",
        "paragraphs": [
            "木落霜洲溪水清，登臨滿目是飄零。",
            "黄花有意憐幽獨，白酒無聊漫醉醒。",
            "牢愁錯倚西風立，楚些巴渝不可聽。"
        ],
        "title": "九日",
        "id": "e9753681-3bdf-475d-b9d6-d611d1b3cf24"
    },
    {
        "author": "李邴",
        "paragraphs": [
            "綠樹鶯啼春夢覺，樓外雞人唱清曉。",
            "深紅淺白競東風，爲憐滿眼枝枝好。"
        ],
        "title": "宮詞四首  其一",
        "id": "f9a5c3fd-beb4-4122-b8c3-bbbff5c2845b"
    },
    {
        "author": "李邴",
        "paragraphs": [
            "舞袖何年絡臂韝，蛛絲網斷玉搔頭。",
            "羊車一去空餘竹，紈扇相看不到秋。"
        ],
        "title": "宮詞四首  其二",
        "id": "df8dab21-07ef-464f-8ff7-8f637868acb0"
    },
    {
        "author": "李邴",
        "paragraphs": [
            "鮫綃淚滴鴛鴦冷，月上欄桿照孤影。",
            "躑躅開花過粉牆，轆轤汲水敲金井。"
        ],
        "title": "宮詞四首  其三",
        "id": "64311715-e4da-4861-b65e-c4b88982db83"
    },
    {
        "author": "李邴",
        "paragraphs": [
            "妄意長如鳳管寒，君恩不學縷衣寬。",
            "漢家公主歌黄鵠，猶有琵琶馬上彈。"
        ],
        "title": "宮詞四首  其四",
        "id": "cf53a94f-fe00-4cf2-b8a4-8f759785fa5f"
    },
    {
        "author": "李邴",
        "paragraphs": [
            "四山環繞翠岧嶢，想見凌晨雪未消。",
            "八萬四千修月手，不知何處琢瓊瑤。"
        ],
        "title": "戒珠寺雪軒",
        "id": "61f2beb7-4fe5-4c80-9195-7c5564272eaa"
    },
    {
        "author": "李邴",
        "paragraphs": [
            "不下山來十四年，區區笑我走塵寰。",
            "只應後夜經聲寂，明月清風自往還。"
        ],
        "title": "書台州上方不出院僧壁",
        "id": "bff6cc65-7b4c-481c-ac64-b362b60981f4"
    },
    {
        "author": "李邴",
        "paragraphs": [
            "晉公伐叛致太平，歸來綠野勤經營。",
            "沈淪不復經濟意，晚節更爲人所評。",
            "文饒佐武取河朔，平泉草木羅清英。",
            "功成未嘗一寓目，鑱石作記空傳名。",
            "何如堂堂渭川老，崛起自與天扶傾。",
            "歲在作噩駭機發，忠臣憤叱思殞生。",
            "氛埃不爲紫霄蔽，日月卻向黄道行。",
            "壯年鐵衣勤汗馬，白首金鼎調和羹。",
            "張皇國威起穨壓，約敕吏蠹歸章程。",
            "羌戎破膽思尋盟，盜賊脫甲來輸誠。",
            "轅門諸將指呼耳，公有胸中十萬兵。",
            "銳然請老樊小圃，爨席卻與漁樵爭。",
            "煙霞放目傲軒冕，水石步屧遺機衡。",
            "雖然四海望不置，搴旒下矚煕皇明。",
            "宣王于今事北伐，周公不日歌東征。",
            "迎還兩宮天地慶，埽灑六合風塵清。",
            "是時公歸迺可耳，豈得遽適羲皇情。",
            "祝公壽考如衛武，百歲箴儆謀群卿。",
            "祝公功名如郭令，身與廟社同安榮。",
            "忠誠向來金石貫，勳烈遂將天壤幷。",
            "他年升堂奉杖屨，願留隙地誅柴荆。",
            "但令公孫肯開閤，不用野王來撫箏。"
        ],
        "title": "建炎丞相成國呂忠穆公退老堂詩",
        "id": "44f491cb-7053-4c1b-b3bd-4ff4b6db9a5f"
    },
    {
        "author": "李邴",
        "paragraphs": [
            "鶉作衣裳鐵作肝，老將身事付寒巖。",
            "諸天香積猶多供，百鳥山花已罷銜。",
            "定起水沉和月冷，詩成冰彩敵本來緘。",
            "山頭畫舸誰安檝，我欲看公使石帆。"
        ],
        "title": "慶老石帆庵",
        "id": "e0f94b27-6570-476f-8933-a21902f7759e"
    },
    {
        "author": "李邴",
        "paragraphs": [
            "惠遠過溪應送陸，玉川入寺不逢曦。",
            "夕陽半嶺鴉栖樹，拄杖尋山步步遲。"
        ],
        "title": "訪慶老不值",
        "id": "b7880408-3723-4b5c-b0f0-230d0fe0d513"
    },
    {
        "author": "李邴",
        "paragraphs": [
            "宴坐鵲巢肩，觀花柳生肘。",
            "幽人夜半至，古月明戶牖。"
        ],
        "title": "白蓮庵",
        "id": "b1321284-d0d3-463f-9de4-251593b15cd8"
    },
    {
        "author": "李邴",
        "paragraphs": [
            "青燈映獨宿，世事忽如遺。",
            "一榻寒無夢，高齋靜見詩。",
            "長空消海氣，遠壑淡幽姿。",
            "欲問無生意，高人不可期。"
        ],
        "title": "寶林寺",
        "id": "12d25b25-bd32-4dbb-9e61-982d144320e5"
    },
    {
        "author": "李邴",
        "paragraphs": [
            "魏宮歌舞已成塵，重見陶家幾世孫。",
            "銅雀不鳴唯解渇，管城何罪遽遭髠。"
        ],
        "title": "銅雀硯",
        "id": "c0748483-1790-4e6f-a53e-bf56c8bf3f56"
    },
    {
        "author": "李邴",
        "paragraphs": [
            "短衣自獵南山虎，正好漁樵不亂群。",
            "妄以宿嫌誅醉尉，令人翻恨李將軍。"
        ],
        "title": "行田同安題康店鋪",
        "id": "faa05bbb-0aeb-4218-9458-d0b09890b4fa"
    },
    {
        "author": "李邴",
        "paragraphs": [
            "數脊招提四面山，羨師終日掩禪關。",
            "憑闌人語風煙上，乞食僧來紫翠間。",
            "萬水深藏雲泱莽，一溪空鎖月彎環。",
            "十年不踏門前路，只遺松風送我還。"
        ],
        "title": "謁迪上人",
        "id": "dc2763ba-88b6-4337-a07c-e219696c4147"
    },
    {
        "author": "李邴",
        "paragraphs": [
            "但怪朱絲韻枯木，那知古澗墜寒泉。",
            "鳥啼靜夜應傳譜，風入寒松擬續弦。",
            "妙體難尋斤斵處，高吟寧墮膝橫邊。",
            "飲光到此如欣舞，笑倒雲門逸格禪。"
        ],
        "title": "琴泉軒次韻",
        "id": "a6166bc4-aa1d-4c6c-9be9-c00c347a3690"
    },
    {
        "author": "李邴",
        "paragraphs": [
            "柳老拋綿後，梅酸著骨時。"
        ],
        "title": "句  其一",
        "id": "930b336b-4af0-4bbb-be7e-33b4fb8416d8"
    },
    {
        "author": "李邴",
        "paragraphs": [
            "長廊風度磬，深院雨留重。"
        ],
        "title": "句  其二",
        "id": "2fa2b7fa-542e-4f05-bbb3-880fe0904740"
    },
    {
        "author": "李邴",
        "paragraphs": [
            "姜墳餘馬鬛，傅釣但龍泓。"
        ],
        "title": "句  其三",
        "id": "103ff0e5-84c4-45be-902d-e42674257b62"
    },
    {
        "author": "李邴",
        "paragraphs": [
            "漲海聲中萬狀國商。"
        ],
        "title": "句  其四",
        "id": "432a18c1-5f97-411b-b63a-e6a3050f3f7e"
    },
    {
        "author": "李邴",
        "paragraphs": [
            "古來重九皆如此，無復龍山劇孟嘉。"
        ],
        "title": "句  其五",
        "id": "21308614-aded-41fc-9dd8-a93689fee5a4"
    },
    {
        "author": "李邴",
        "paragraphs": [
            "深居絕送迎。"
        ],
        "title": "句  其六",
        "id": "d55cd1d3-4102-4ff0-9019-51ba9fc5be31"
    },
    {
        "author": "李邴",
        "paragraphs": [
            "閑知白日長。"
        ],
        "title": "句  其七",
        "id": "de21b8c3-c31b-4e83-a434-30e5f2252985"
    },
    {
        "author": "李邴",
        "paragraphs": [
            "江上雲亭霽景鮮。"
        ],
        "title": "句  其八",
        "id": "79135915-2575-43bf-869e-453411de3c7c"
    },
    {
        "author": "李邴",
        "paragraphs": [
            "東湖同住水雲家。"
        ],
        "title": "句  其九",
        "id": "62e70400-13ba-4e50-8c17-0e0058aab77d"
    },
    {
        "author": "李邴",
        "paragraphs": [
            "故斸雲根带蘚移。"
        ],
        "title": "句  其一○",
        "id": "43ddfa2b-0e1b-464e-a2b3-33f56e240a40"
    },
    {
        "author": "李邴",
        "paragraphs": [
            "北窗人物羲皇上。"
        ],
        "title": "句  其一一",
        "id": "c0ddf4c8-f063-44d9-81a6-fa7e78c1c29d"
    },
    {
        "author": "李邴",
        "paragraphs": [
            "爲君醉倒燭花前。"
        ],
        "title": "句  其一二",
        "id": "f5e3e8b9-2d56-4812-b8d9-f8bea5e187ed"
    },
    {
        "author": "李邴",
        "paragraphs": [
            "等閑莫遣俗人看。"
        ],
        "title": "句  其一三",
        "id": "c2e85374-1372-4699-b14e-779361145330"
    },
    {
        "author": "向子諲",
        "paragraphs": [
            "仙翁五十鬢猶青，高臥柴門晝亦扃。",
            "茅舍已忘鐘鼎夢，蒲輪休過薜蘿亭。",
            "陰森門巷先生柳，寂寞江天處士星。",
            "晚歲田間農事了，閑鈔寗戚相牛經。"
        ],
        "title": "題王文孺臞菴",
        "id": "cc899a63-fdf0-48f4-84da-2c7c06ff5e27"
    },
    {
        "author": "向子諲",
        "paragraphs": [
            "莫問清江與洛陽，山林總是一般香。",
            "兩家地占西南勝，可是前人例姓楊。"
        ],
        "title": "題薌林",
        "id": "651b4e40-869d-4558-b48a-996ef906fb41"
    },
    {
        "author": "向子諲",
        "paragraphs": [
            "早爲山谷印可，晚陪帝所清閑。",
            "筆力休論扛鼎，神功更解移山。"
        ],
        "title": "題米元暉橫軸  其一",
        "id": "902cbf18-8894-4f22-a568-f9d9754d2e5b"
    },
    {
        "author": "向子諲",
        "paragraphs": [
            "向日家居道士，今朝落筆仙鄉。",
            "胸次山高水遠，筆端雲起風狂。"
        ],
        "title": "題米元暉橫軸  其二",
        "id": "3bbf3097-724c-439f-8974-3777c658e932"
    },
    {
        "author": "向子諲",
        "paragraphs": [
            "橫側數峰碧，逶迤一徑開。",
            "無人相就宿，時有白雲來。"
        ],
        "title": "山齋",
        "id": "cac9c61d-e041-4192-b29d-a8894f0241e4"
    },
    {
        "author": "向子諲",
        "paragraphs": [
            "康廬山水雄，三峽又爭長。"
        ],
        "tags": [
            "庐山"
        ],
        "title": "句",
        "id": "fe85626b-ccfa-4499-b009-2799ad04b21e"
    },
    {
        "author": "狄偁",
        "paragraphs": [
            "水畔幡竿險，分符得異恩。",
            "潮回波似鏡，聊以寄君身。"
        ],
        "title": "爲向子諲寫卦影幷題",
        "id": "dbea538c-3122-48ce-a1b7-9537f44f63a7"
    },
    {
        "author": "蔣璨",
        "paragraphs": [
            "石橋西去接煙霞，方廣山頭佛子家。",
            "今日我來生善念，分明盞上見茶花。"
        ],
        "title": "題石橋",
        "id": "a2741052-7a10-441f-b58e-f883ab7a93a8"
    },
    {
        "author": "蔣璨",
        "paragraphs": [
            "兔井橋邊鷁首橫，過逢仍怯近鄉情。",
            "路人失喜交頭語，鄰犬何知掉尾迎。",
            "重到雲房驚落寞，直須金闕早崇成。",
            "百年香火追先志，始信吾宗世濟榮。"
        ],
        "title": "過沖寂觀  其一",
        "id": "ef889804-d8f1-48a2-93de-decf8ac2c047"
    },
    {
        "author": "蔣璨",
        "paragraphs": [
            "慣見琳宮全盛時，朅來荒梗倍傷悽。",
            "虛堂不復瞻遺蹟，敗壁纔容覓舊題。",
            "帝傅前修皆榘矱，雲孫後裔合攀躋。",
            "興衰補弊應商略，徙倚修廊日欲西。"
        ],
        "title": "過沖寂觀  其二",
        "id": "5d03986d-252f-4cfb-8981-dd658d36528d"
    },
    {
        "author": "蔣璨",
        "paragraphs": [
            "正索解人那復得，其誰知我固無從。"
        ],
        "title": "句",
        "id": "a06807d4-c3a3-440a-8001-9d078d31abfe"
    },
    {
        "author": "釋如勝",
        "paragraphs": [
            "人人領略釋迦，箇箇平欺達磨。",
            "及乎問著宗綱，束手盡云放過。"
        ],
        "title": "偈",
        "id": "a9af26a1-7664-490d-86e9-875431f6f95a"
    },
    {
        "author": "釋道川",
        "paragraphs": [
            "一尺水，一丈波，妙高峰頂笑呵呵。",
            "七步周行渾屬我，不妨閑唱太平歌。",
            "靈利漢，不消多，法門廣大徧周沙。",
            "若能當處分明了，只在如今一剎那。",
            "莫求真，休覓假，真假中間都放下。",
            "晃晃威光爍太虛，不知誰是知音者。",
            "讚不欣，徒說謗，三際無心俱掃蕩。",
            "正體堂堂一物無，是佛是魔俱一棒。",
            "小根聞說暗攢眉，繩上生虵又更疑。",
            "撥轉面前關棙子，只許當人獨自知。",
            "阿呵呵，在圓覺，流出菩提遍寥廓。",
            "鬼面神頭幾百般，無瑕鏡裏皆消卻。",
            "君不見覿面相逢機掣電，直饒天眼不能觀，點著不來真死漢。",
            "勸君參，參徹靈明自己禪。",
            "善財不用南方去，黑白分明在目前。",
            "勸君信，信心戰退魔軍陣。",
            "此是華嚴最上乘，森羅萬象皆相應。",
            "勸君修，六門通達任優游。",
            "寒山拾得纔相見，指點豐干哂未休。",
            "火風催，四山逼，那時要見君端的。",
            "有箇真空解脫門，千眼大悲何處覓。",
            "有時放，有時收，唯有知音暗點頭。",
            "杏華村裏如相見，跳出溈山水牯牛。",
            "有時喜，有時嗔，無位真人迸面門。",
            "殷勤爲說西來意，暮樓鐘鼓月黄昏。",
            "有時唱，有時歌，顛言倒語不奈何。",
            "聲聲盡出孃生口，不屬宮商一任他。",
            "有時默，不時笑，懵懂鐵鎚無孔竅。",
            "輕輕觸著便無明，只這無明元是道。",
            "有時行，有時坐，露影藏身成兩箇。",
            "不獨張現會打油，細觀李四能推磨。",
            "無縫塔，見無因，巍巍本自隱深雲。",
            "國師樣子應難造，不覺鋒稜露一層。",
            "無底鉢，手中擎，百千沙界裏頭盛。",
            "大庾嶺頭提不起，都緣著力太多生。",
            "沒底船，不曾漏，千重雪浪皆能透。",
            "只憑一箇把稍人，誰管狂風連地吼。",
            "無鑐鏁，孰安排，鏁斷重關絕往來。",
            "巨靈擡手空勞力，唯有無心便得開。",
            "無毫拂，是何物，擊碎狐疑山鬼屈。",
            "一喝唯言三日聾，誰憐大辯翻成訥。",
            "無孔笛，最難吹，角徵宮商和不齊。",
            "有時品起無生曲，截斷行雲不敢飛。",
            "無根樹，直侵雲，枝條鬰密蓋乾坤。",
            "劫火洞然燒不得，利刀斬處亦無痕。",
            "無面目，擔板漢，翫水遊山無侶伴。",
            "迦葉門前倒剎竿，文殊劍上全身現。",
            "日面佛，乾屎橛，八兩半斤誰辨別。",
            "七斤衫子恰相當，鎮州休更秤蘿蔔。",
            "野鴨飛，鸞對舞，三箇孩兒抱華鼓。",
            "趙老曾看半藏經，靈雲一見桃華悟。",
            "真實語，報君知，不用思量不用疑。",
            "春來決定千華秀，冬盡長天片雪飛。",
            "頭頭漏泄真消息，那箇休心辨端的。",
            "眼橫鼻直一般般，不離當處休尋覓。",
            "古佛言，祖師說，千聖路頭同一舌。",
            "他日人天匝地來，那時方表而今決。"
        ],
        "title": "參玄歌",
        "id": "378bf0d5-0ee9-4342-9ba6-3dead8dbebc9"
    },
    {
        "author": "釋道川",
        "paragraphs": [
            "群陰剝盡一陽生，草木園林盡發萌。",
            "唯有衲僧無底鉢，依前盛飯又盛羹。"
        ],
        "title": "偈二首  其一",
        "id": "1c5fa8b2-0c87-4272-9050-c500fa8c003d"
    },
    {
        "author": "釋道川",
        "paragraphs": [
            "東邊覷了復西觀，拄杖重重話歲寒。",
            "带雨一枝花落盡，不煩公子倚欄干。"
        ],
        "title": "偈二首  其二",
        "id": "1b16f10c-e99a-4c67-90c7-4d1e2c8862ec"
    },
    {
        "author": "釋道川",
        "paragraphs": [
            "明鏡當臺照不差，短長子醜盡歸家。",
            "山河大地渾如故，不妨隨處翫煙霞。"
        ],
        "title": "頌古二十八首  其一",
        "id": "23c6f7e7-34cf-44fc-a8d4-e9441bf0c302"
    },
    {
        "author": "釋道川",
        "paragraphs": [
            "東西南北水茫茫，無角鐵牛入海藏。",
            "千眼大悲尋不見，倒騎佛殿入僧堂。"
        ],
        "title": "頌古二十八首  其二",
        "id": "60c173c6-5579-4170-8295-78bede910688"
    },
    {
        "author": "釋道川",
        "paragraphs": [
            "蝴蜂休戀舊時窼，五百郎君不奈何。",
            "慾火逼來無走路，癡心要上白牛車。",
            "門前羊鹿權爲喻，室內啀喍總是訛。",
            "蓬㶿臭煙相惱處，出身不用動干戈。"
        ],
        "title": "頌古二十八首  其三",
        "id": "7c98f5a5-63ea-4661-9ca5-062a7e357da3"
    },
    {
        "author": "釋道川",
        "paragraphs": [
            "觀音門普普門收，纔著襴衫便不羞。",
            "昨夜猿啼新嶺上，今朝鶴唳古溪頭。",
            "惡風飄墮迴光息，慾火焚燒當處休。",
            "瓔珞受來都不用，平生活計冷湫湫。"
        ],
        "title": "頌古二十八首  其四",
        "id": "213ed216-2e24-4369-b02d-2b43fc3c1e22"
    },
    {
        "author": "釋道川",
        "paragraphs": [
            "七手八腳，神頭鬼面。",
            "棒打不開，刀割不斷。",
            "閻浮跳躑月千回，頭頭不離空王殿。"
        ],
        "title": "頌古二十八首  其五",
        "id": "b5eef4d9-c970-4cad-ae01-1fcdfeacf0c6"
    },
    {
        "author": "釋道川",
        "paragraphs": [
            "有相有求皆是妄，無形無相墮偏枯。",
            "堂堂密密何曾間，一道寒光爍太虛。"
        ],
        "title": "頌古二十八首  其六",
        "id": "c64ed4c8-a28a-4cac-9ed1-621a5d868a3a"
    },
    {
        "author": "釋道川",
        "paragraphs": [
            "山堂靜坐夜無言，寂寂寥寥本自然。",
            "何事西風動林野，一聲寒雁淚長天。"
        ],
        "title": "頌古二十八首  其七",
        "id": "319d934c-479d-473c-a42c-cb6b2ef3a1a9"
    },
    {
        "author": "釋道川",
        "paragraphs": [
            "生涯如夢若浮雲，活計都無絕六親。",
            "留得一雙青白眼，笑他無限往來人。"
        ],
        "title": "頌古二十八首  其八",
        "id": "353cf72e-aef0-4bc8-bb07-dd38f3322f5b"
    },
    {
        "author": "釋道川",
        "paragraphs": [
            "三際求心心不見，兩眼依然對兩觀。",
            "不須遺劍刻舟尋，雪月風華常見面。"
        ],
        "title": "頌古二十八首  其九",
        "id": "4e9bc515-819c-45ef-9220-9d483b5e6fe3"
    },
    {
        "author": "釋道川",
        "paragraphs": [
            "水中捉月，鏡裏尋頭。",
            "刻舟求劍，騎牛覓牛。",
            "空花陽焰，夢幻浮漚。",
            "一筆勾斷，要休更休。",
            "巴歌杜酒村田樂，不風流處也風流。"
        ],
        "title": "頌古二十八首  其一○",
        "id": "2168bfb7-18a0-4af4-acd3-048b0f95d46c"
    },
    {
        "author": "釋道川",
        "paragraphs": [
            "他心三藏太顢頇，猢孫觀了看劃船。",
            "對面國師尋不見，祇爲從來被眼謾。"
        ],
        "title": "頌古二十八首  其一一",
        "id": "d9065544-b174-4386-8195-5718ca9e75b7"
    },
    {
        "author": "釋道川",
        "paragraphs": [
            "生死有無佛，虛名如電拂。",
            "俊鷂博天飛，不打籬邊鶻。",
            "無欠無餘若太虛，不知誰解強名模。"
        ],
        "title": "頌古二十八首  其一二",
        "id": "3367a67c-26b4-4030-bc86-67a455aacfb3"
    },
    {
        "author": "釋道川",
        "paragraphs": [
            "三尺寒光射斗牛，鏌鋣提處鬼神愁。",
            "蠻夷不識軍將令，誤入重圍血頸流。"
        ],
        "title": "頌古二十八首  其一三",
        "id": "7d07e1fb-2358-4ac2-8fb8-a9dc2dbb11ec"
    },
    {
        "author": "釋道川",
        "paragraphs": [
            "三佛形容總不真，眼中瞳子面前人。",
            "若能信得家中寶，啼鳥山花一樣春。"
        ],
        "title": "頌古二十八首  其一四",
        "id": "599c39dc-0562-4f4a-82ca-01f32af46700"
    },
    {
        "author": "釋道川",
        "paragraphs": [
            "臺山路，驀直去，趙老見婆無別語。",
            "勘破回來知不知，莫信閑人說是非。"
        ],
        "title": "頌古二十八首  其一五",
        "id": "57a39bd3-cb90-4635-bffe-7adc959c9742"
    },
    {
        "author": "釋道川",
        "paragraphs": [
            "避暑逃寒問是非，不離寒暑少人知。",
            "正中來也無回互，句裏藏鋒辨者稀。",
            "嚴天雪，火雪飛，風吹日炙杜闍黎。"
        ],
        "title": "頌古二十八首  其一六",
        "id": "3bcc90d9-46f8-495e-b340-29fa9e52180b"
    },
    {
        "author": "釋道川",
        "paragraphs": [
            "演出大藏教，言端語亦端。",
            "兩頭都坐斷，一劍倚天寒。"
        ],
        "title": "頌古二十八首  其一七",
        "id": "5b5d4e4a-c3fb-4f5d-b61e-3e66a8aef2b9"
    },
    {
        "author": "釋道川",
        "paragraphs": [
            "罰錢出院，衆人皆見。",
            "有理難伸，風流滿面。",
            "直饒興化全提，未免令行一半。",
            "這一半，明眼衲僧點檢看。"
        ],
        "title": "頌古二十八首  其一八",
        "id": "2bd9a65b-b89e-42b2-8dfe-37a0ae5ff8c7"
    },
    {
        "author": "釋道川",
        "paragraphs": [
            "現出虛空眼便花，更教打破事如麻。",
            "直饒指出當堂這縫，分明鷂子過新羅。"
        ],
        "title": "頌古二十八首  其一九",
        "id": "2ce64704-3735-4357-9173-78fc3d1dc0e1"
    },
    {
        "author": "釋道川",
        "paragraphs": [
            "分明柑橘勿譊訛，獻花借水辨龍蛇。",
            "白紙一張都蓋了，免教天下動干戈。"
        ],
        "title": "頌古二十八首  其二○",
        "id": "057b5c36-16fb-4212-a0da-e1d4c135c25e"
    },
    {
        "author": "釋道川",
        "paragraphs": [
            "高聲撥火招司徒，火焰炎天驀面驅。",
            "祇向此間能穩坐，任教門外雪盈衢。"
        ],
        "title": "頌古二十八首  其二一",
        "id": "b7c72bd1-a33f-4e8e-bafc-337efe5d331d"
    },
    {
        "author": "釋道川",
        "paragraphs": [
            "語不邪，笑不來。",
            "拙鋪設，巧安排。",
            "猢猻將板拍，野老舞三臺。"
        ],
        "title": "頌古二十八首  其二二",
        "id": "09266b8f-3538-455d-bc6b-19bf90fd0051"
    },
    {
        "author": "釋道川",
        "paragraphs": [
            "師子咬人，狂狗逐塊。",
            "三十里來方始悟，何似當初莫入去。"
        ],
        "title": "頌古二十八首  其二三",
        "id": "ed3300c4-d1b6-4415-9f62-7e5f6546027a"
    },
    {
        "author": "釋道川",
        "paragraphs": [
            "休爭自己與山河，撥動干戈不奈何。",
            "看取將軍施武略，兩條寒劍定龍蛇。"
        ],
        "title": "頌古二十八首  其二四",
        "id": "a2aef016-ea33-47bb-96c6-452fef7ee09d"
    },
    {
        "author": "釋道川",
        "paragraphs": [
            "丙丁童子來求火，再問炎炎燎面門。",
            "過現未來三世佛，不離其中轉法輪。"
        ],
        "title": "頌古二十八首  其二五",
        "id": "d527d430-69f9-4f52-b941-50adb0b8893b"
    },
    {
        "author": "釋道川",
        "paragraphs": [
            "問如綿裏針，答似泥中刺。",
            "咆哮二虎吼生獰，各各利牙斤可怖。",
            "坐卻碧峰頭，截斷當陽路。",
            "直饒擎出秘魔叉，路狹草深難進步。",
            "相見不相逢，回互不回互。",
            "四七二三眼相睹，雲從龍兮風從虎。"
        ],
        "title": "頌古二十八首  其二六",
        "id": "14a20f2a-3720-4892-b0af-a61396f80703"
    },
    {
        "author": "釋道川",
        "paragraphs": [
            "將杖探其水，方知水淺深。",
            "路遙知馬力，歲久辨人心。",
            "子不孝，父不慈。",
            "恭而無禮，親而有疏。",
            "不入驚人浪，難逢稱意魚。"
        ],
        "title": "頌古二十八首  其二七",
        "id": "1d53f6c8-8029-4c29-9660-c5e0c7c38028"
    },
    {
        "author": "釋元素",
        "paragraphs": [
            "大丈夫，秉慧劍，般若鋒兮金剛焰。",
            "非但能摧外道心，早曾落卻天魔膽。"
        ],
        "title": "偈二首  其一",
        "id": "3559d1bb-5193-4294-9387-76fc953787d4"
    },
    {
        "author": "釋元素",
        "paragraphs": [
            "未開口時先分付，擬思量處隔千山。",
            "莫言佛法無多子，未透玄關也大難。"
        ],
        "title": "偈二首  其二",
        "id": "94472c27-f040-45ae-8baf-f8fb7577b3d2"
    },
    {
        "author": "釋洵",
        "paragraphs": [
            "窮谷無人作上元，一燈歷劫鎮長存。",
            "諸人盡在光明裏，看時不見暗昏昏。",
            "燈籠與露柱相交，佛殿與三門鬬額。",
            "留雪罰嶂橫趍下海，九疊峰𨁝跳上天。"
        ],
        "title": "偈二十二首  其一",
        "id": "44cda99a-35fb-4847-a903-b2310309c6da"
    },
    {
        "author": "釋洵",
        "paragraphs": [
            "朔風掃地卷黄葉，門外千峰凜寒色。",
            "夜半烏龜带雪飛，石女溪頭皺用眉。"
        ],
        "title": "偈二十二首  其二",
        "id": "dff16bd7-4dc9-4a32-b9f0-4139431bb105"
    },
    {
        "author": "釋洵",
        "paragraphs": [
            "萬人叢裏求知已，百草頭邊識老僧。",
            "從此更無回避處，三頭兩面得人憎。"
        ],
        "title": "偈二十二首  其三",
        "id": "7fdeccf3-543a-4057-9a61-bb59340430ca"
    },
    {
        "author": "釋洵",
        "paragraphs": [
            "有佛處，不得住，藕絲孔裏行官路。",
            "無佛處，急走過，十字街頭相對坐。"
        ],
        "title": "偈二十二首  其四",
        "id": "7ff453f7-c049-4423-a72b-e7fb22927959"
    },
    {
        "author": "釋洵",
        "paragraphs": [
            "拽回天關，踏翻地軸。",
            "拄杖化爲龍，一雨沛然足。",
            "在坑滿坑，在谷盈谷。"
        ],
        "title": "偈二十二首  其五",
        "id": "c6125758-e9e7-46c2-b367-1fcca48c770b"
    },
    {
        "author": "釋洵",
        "paragraphs": [
            "一葉翻空便見秋，不風流處也風流。",
            "當頭薦得便歸去，看取木人騎土牛。"
        ],
        "title": "偈二十二首  其六",
        "id": "890b720f-0d4a-4fc5-9241-5faea6bf2dfc"
    },
    {
        "author": "釋洵",
        "paragraphs": [
            "是非海裏橫身入，豺虎群中放步行。",
            "自是渠儂無影迹，從教天下競頭爭。",
            "常在動用中，動用收不得。",
            "常在萬象中，出萬象一頭。",
            "你若簸土揚塵，我則空澄海湛。",
            "你若單提獨弄，我則豎四橫三。",
            "不是渠儂多意氣，他家曾踏上頭關。"
        ],
        "title": "偈二十二首  其七",
        "id": "9f21ee6e-073a-474e-ad6a-da79e7cdef1d"
    },
    {
        "author": "釋洵",
        "paragraphs": [
            "天下無二道，聖賢無兩心。",
            "世尊不說說，迦葉不聞聞。"
        ],
        "title": "偈二十二首  其八",
        "id": "91f32091-0dd6-41e2-ae4e-319a5fcd2de8"
    },
    {
        "author": "釋洵",
        "paragraphs": [
            "針劄不到處，放下死蛇頭。",
            "唱拍相應時，權塵俱脫盡。",
            "明眼漢，沒窼臼。",
            "百尺竿頭放步行，大洋海裏和身倒。"
        ],
        "title": "偈二十二首  其九",
        "id": "103208b0-53da-45a2-8011-4cdf2981f991"
    },
    {
        "author": "釋洵",
        "paragraphs": [
            "掩室摩竭，正令已行。",
            "杜口毗耶，全機脫略。",
            "更來開口，猶欠三拳。",
            "擬欲吞聲，不消一钁。"
        ],
        "title": "偈二十二首  其一○",
        "id": "2465d6a2-5a84-4962-8e6e-a9f382ea2112"
    },
    {
        "author": "釋洵",
        "paragraphs": [
            "歲月去人如箭急，一年祇有十五日。",
            "雪砌禪人總不知，但見鉢盂兩度濕。"
        ],
        "title": "偈二十二首  其一一",
        "id": "b6cb6b25-a474-4c28-834c-441622dd6d74"
    },
    {
        "author": "釋洵",
        "paragraphs": [
            "不是玄妙奇特，亦非聖解凡情。",
            "茂林芳草摧殘盡，坐看春風吹又青。"
        ],
        "title": "偈二十二首  其一二",
        "id": "d0b31ec6-79fb-45f3-b01e-995cc53031f2"
    },
    {
        "author": "釋洵",
        "paragraphs": [
            "榕溪脈脈，鹿嶺巉巉。",
            "龍象蹴踏，前三後三。",
            "二人一見便歸去，何待山堂更指南。"
        ],
        "title": "偈二十二首  其一三",
        "id": "eb0294b9-6b2f-47bd-a639-3719cd5f33c5"
    },
    {
        "author": "釋洵",
        "paragraphs": [
            "吾君收得中原寶，塞外煙塵凈如掃。",
            "萬國歌謠賀太平，家家門館長安道。"
        ],
        "title": "偈二十二首  其一四",
        "id": "1f0a80b2-6cc5-4e6c-8c98-c760a4d20088"
    },
    {
        "author": "釋洵",
        "paragraphs": [
            "春風吹裂峰頭石，晏下東峰絕蹤跡。",
            "日輪正午現全身，生鐵蒺藜當面擲。"
        ],
        "title": "偈二十二首  其一五",
        "id": "480695fa-ab05-4fe6-a81a-b68725be23ef"
    },
    {
        "author": "釋洵",
        "paragraphs": [
            "三年來在此山中，上下人情貴一同。",
            "今日溪頭休惜別，德雲祇在妙高峰。"
        ],
        "title": "偈二十二首  其一六",
        "id": "975a16a7-6257-4a8e-a39f-28a91fd40456"
    },
    {
        "author": "釋洵",
        "paragraphs": [
            "頭顱百皺髪又白，兩手扶犁更出來。",
            "拈起舊時氈拍板，大家看我舞三臺。",
            "囉囉哩，囉囉哩。",
            "無處有月波澄，有處無風浪起。"
        ],
        "title": "偈二十二首  其一七",
        "id": "6f180952-35ce-4fd8-914e-39339099aef5"
    },
    {
        "author": "釋洵",
        "paragraphs": [
            "昔人三箭定天山，自謂英雄蓋世間。",
            "何似雪峰一隻箭，等閑穿過石門關。"
        ],
        "title": "偈二十二首  其一八",
        "id": "290f418b-8cb6-40c0-bc6a-1c94fa73213e"
    },
    {
        "author": "釋洵",
        "paragraphs": [
            "月不堪破五，衲僧猛提取。",
            "打動東海魚，失卻南山虎。",
            "借問是何宗，逢人莫錯舉。"
        ],
        "title": "偈二十二首  其一九",
        "id": "9aea7f69-0f1e-4981-a149-602b21733325"
    },
    {
        "author": "釋洵",
        "paragraphs": [
            "髑髏捻碎眼睛寒，便把南辰對北看。",
            "無限風流慵賣弄，乘時推倒鐵圍山。"
        ],
        "title": "偈二十二首  其二○",
        "id": "802f4487-131d-48b6-968c-06cedb6b1892"
    },
    {
        "author": "釋洵",
        "paragraphs": [
            "安居無相大伽藍，莫問前三與後三。",
            "箇裏不容生一念，龍蛇猿鳥自相參。"
        ],
        "title": "偈二十二首  其二一",
        "id": "0344a7f6-f5c8-4920-bcd2-72daae83544f"
    },
    {
        "author": "釋洵",
        "paragraphs": [
            "若欲正提綱，直教大地荒。",
            "擬來衝雪刃，不免露鋒鋩。"
        ],
        "title": "偈二十二首  其二二",
        "id": "fa2e8fc8-6f3d-43be-8d74-93479645f745"
    },
    {
        "author": "釋祖珍",
        "paragraphs": [
            "青氈本屬吾家，日用何曾欠闕。",
            "要識裏許清規，除是君子可八。"
        ],
        "title": "偈三十五首  其一",
        "id": "99de0034-0866-4211-97b0-6310208e8409"
    },
    {
        "author": "釋祖珍",
        "paragraphs": [
            "非衣不傳於法，非法不授於衣。",
            "衣既已授，法若爲傳。",
            "玲瓏八面自回合，峭峻一方誰敢窺。"
        ],
        "title": "偈三十五首  其二",
        "id": "f582114e-e794-4c30-ae3d-a9d645011868"
    },
    {
        "author": "釋祖珍",
        "paragraphs": [
            "高而無上不可極，淵而無下不可測。",
            "欲知步步透雙關，看取清風生兩腋。"
        ],
        "title": "偈三十五首  其三",
        "id": "2e19b98d-b3fe-47f3-889e-0436cf67051a"
    },
    {
        "author": "釋祖珍",
        "paragraphs": [
            "自慚疏拙百無能，下板長行粥飯僧。",
            "豈謂因緣有僥倖，千斤擔子若爲勝。"
        ],
        "title": "偈三十五首  其四",
        "id": "b40218f5-8aa7-4f04-bb1d-0b679c134c7a"
    },
    {
        "author": "釋祖珍",
        "paragraphs": [
            "二月春將半，桃花開爛熳。",
            "紛紛尋劍客，誰是不疑漢。"
        ],
        "title": "偈三十五首  其五",
        "id": "4fae28cc-5f33-4d52-a216-e10099035cfe"
    },
    {
        "author": "釋祖珍",
        "paragraphs": [
            "百歲光陰如劈箭，無常生滅日遷變。",
            "唯有摩訶般若多，耀古騰今無背面。",
            "見不見，碗子撲落地，碟子成八片。"
        ],
        "title": "偈三十五首  其六",
        "id": "9653c8bf-0cae-479c-b071-eb662e35b3c8"
    },
    {
        "author": "釋祖珍",
        "paragraphs": [
            "十五日已前，藏身處沒蹤跡。",
            "十五日已後，沒蹤跡處莫藏身。",
            "正當十五日，布袋頭開，全身顯露。",
            "不憐鵝護雪，且喜蠟入冰。"
        ],
        "title": "偈三十五首  其七",
        "id": "0270a4dd-ac20-4315-8585-8632aeb040a5"
    },
    {
        "author": "釋祖珍",
        "paragraphs": [
            "長年追逐走埃塵，嬴得閑名累此身。",
            "爭似別峰峰頂上，一菴高臥與雲鄰。"
        ],
        "title": "偈三十五首  其八",
        "id": "eb62b40c-3be6-41a9-a022-2e3ce1636424"
    },
    {
        "author": "釋祖珍",
        "paragraphs": [
            "巖谷相從始晏然，又攜瓶錫應時緣。",
            "奉川此去無多遠，興發何妨訪戴船。"
        ],
        "title": "偈三十五首  其九",
        "id": "f39aa7cb-8081-45b1-9e0f-6a856f2fd24d"
    },
    {
        "author": "釋祖珍",
        "paragraphs": [
            "衰老百一堪，擔頭入鬧籃。",
            "生涯何所有，彌勒是同龕。"
        ],
        "title": "偈三十五首  其一○",
        "id": "c2e23745-94a3-48bc-ae13-bcb641fe799c"
    },
    {
        "author": "釋祖珍",
        "paragraphs": [
            "大道只在目前，要且目前難睹。",
            "欲識大道真體，不離聲色言語。"
        ],
        "title": "偈三十五首  其一一",
        "id": "7d58e4c1-a2b9-4847-964b-061c666cd8fa"
    },
    {
        "author": "釋祖珍",
        "paragraphs": [
            "尋牛須訪跡，學道訪無心。",
            "跡在牛還在，無心道易尋。"
        ],
        "title": "偈三十五首  其一二",
        "id": "5870ba04-b8ba-422b-ac6f-38ec8c3b0d8b"
    },
    {
        "author": "釋祖珍",
        "paragraphs": [
            "離四句，絕百非，頭長三尺知是誰。",
            "江北江南問王老，一狐疑了一狐疑。"
        ],
        "title": "偈三十五首  其一三",
        "id": "09a1d174-8f5a-48c3-810f-b75eb6c3b7c4"
    },
    {
        "author": "釋祖珍",
        "paragraphs": [
            "佛不遠人，即心而證。",
            "法無所著，觸境皆如。"
        ],
        "title": "偈三十五首  其一四",
        "id": "76fa9953-cd26-40d5-a212-2b92f9e6a616"
    },
    {
        "author": "釋祖珍",
        "paragraphs": [
            "向上一路，千聖不傳。",
            "恁麽明得，十萬八千。",
            "桃紅李白薔薇紫，問著春風總不知。"
        ],
        "title": "偈三十五首  其一五",
        "id": "1d2a8d4b-ee21-476a-b7e3-7d1a0ca4a0f3"
    },
    {
        "author": "釋祖珍",
        "paragraphs": [
            "春已去，夏初臨，相逢休話本來心。",
            "隨緣齋粥海山寺，從聽堂前草自深。"
        ],
        "title": "偈三十五首  其一六",
        "id": "41384ae0-f42b-4b9d-a713-da196ea06df5"
    },
    {
        "author": "釋祖珍",
        "paragraphs": [
            "吾心似秋月，碧潭清皎潔。",
            "無物堪比倫，教我如何說。"
        ],
        "title": "偈三十五首  其一七",
        "id": "911e0da2-524b-4764-beb2-91cf54b1d2d7"
    },
    {
        "author": "釋祖珍",
        "paragraphs": [
            "諸人被十二時使，老僧使得十二時。",
            "牧童嶺上一聲笛，驚起群鴉繞樹飛。"
        ],
        "title": "偈三十五首  其一八",
        "id": "e71c64c1-6894-4fce-9071-079c7045f5e0"
    },
    {
        "author": "釋祖珍",
        "paragraphs": [
            "飄空一葉兩新收，暑退涼生萬壑秋。",
            "貼肉汗衫纔脫下，橫吹木笛倒騎牛。"
        ],
        "title": "偈三十五首  其一九",
        "id": "b57f2fd1-e058-43eb-b6b7-fb4c95742552"
    },
    {
        "author": "釋祖珍",
        "paragraphs": [
            "物物到心上，全心物自閑。",
            "古今城郭裏，得者住如山。"
        ],
        "title": "偈三十五首  其二○",
        "id": "78af55a8-8dad-46be-ab45-f4869d5fbcaa"
    },
    {
        "author": "釋祖珍",
        "paragraphs": [
            "九夏斯臨結集時，滿堂雲水復明誰。",
            "若言相見交肩過，未免依前落見知。"
        ],
        "title": "偈三十五首  其二一",
        "id": "850f72a6-559e-4617-8cdf-7b05a5a619d1"
    },
    {
        "author": "釋祖珍",
        "paragraphs": [
            "十五日已前，過去心不可得。",
            "十五日已後，未來心不可得。",
            "正當十五日，現在心不可得。",
            "三心既不有，萬象復明誰。"
        ],
        "title": "偈三十五首  其二二",
        "id": "4bbf218b-74e4-4e1c-bb2a-5c696ef24277"
    },
    {
        "author": "釋祖珍",
        "paragraphs": [
            "文殊三處度夏，別峰兩院禁足。",
            "誰知把住放行，盡道違真逆俗。"
        ],
        "title": "偈三十五首  其二三",
        "id": "ec8fa221-d022-480c-8362-88e3842caad1"
    },
    {
        "author": "釋祖珍",
        "paragraphs": [
            "知幻即離，不作方便。",
            "離幻即覺，亦無漸次。"
        ],
        "title": "偈三十五首  其二四",
        "id": "57e3a3dd-0845-4967-8a11-09d85ee3f98e"
    },
    {
        "author": "釋祖珍",
        "paragraphs": [
            "青春已去，朱夏斯臨。",
            "放下橫肩楖𣗖，宴坐古佛叢林。",
            "荆山之璞不須覓，赤水之珠何用尋。",
            "縱饒尋覓得，失卻本來心。"
        ],
        "title": "偈三十五首  其二五",
        "id": "165ff523-f04a-498f-b008-c41b6c45db58"
    },
    {
        "author": "釋祖珍",
        "paragraphs": [
            "我所得智慧，微妙最第一。",
            "衆生諸根鈍，著樂癡所盲。"
        ],
        "title": "偈三十五首  其二六",
        "id": "9449fa31-84a6-4fb7-85a4-e28f7b5280ad"
    },
    {
        "author": "釋祖珍",
        "paragraphs": [
            "眼若不睡，諸夢自除。",
            "心若不異，萬法一如。"
        ],
        "title": "偈三十五首  其二七",
        "id": "18c34a0d-b015-4ab7-91b9-ebd267839fca"
    },
    {
        "author": "釋祖珍",
        "paragraphs": [
            "有句無句，如藤倚樹。",
            "眼睛定動，失卻巴鼻。"
        ],
        "title": "偈三十五首  其二八",
        "id": "76d65068-6800-473a-9191-030e023551c9"
    },
    {
        "author": "釋祖珍",
        "paragraphs": [
            "向上一路，千聖不傳。",
            "學者勞形，如猿捉影。"
        ],
        "title": "偈三十五首  其二九",
        "id": "7207bf39-392b-4d4d-ae55-6b91e038687f"
    },
    {
        "author": "釋祖珍",
        "paragraphs": [
            "斷除鬚髪著僧衣，精進當遵古佛儀。",
            "一念不生親領略，方知我法妙難思。"
        ],
        "title": "偈三十五首  其三○",
        "id": "7db00b0e-37d2-4f44-a43a-41ef812df2f5"
    },
    {
        "author": "釋祖珍",
        "paragraphs": [
            "心月孤圓，虛明洞透。",
            "曉耀古輝今，絲毫不漏。"
        ],
        "title": "偈三十五首  其三一",
        "id": "4f5492c2-3622-4b9d-aa95-e0118a56300a"
    },
    {
        "author": "釋祖珍",
        "paragraphs": [
            "靈文一閱五千卷，感果當知越四禪。",
            "應笑毗耶方丈裏，卻容天女問因緣。"
        ],
        "title": "偈三十五首  其三二",
        "id": "90b93740-b9df-4858-8022-d35e7e1fda70"
    },
    {
        "author": "釋祖珍",
        "paragraphs": [
            "蔡居士，昔也恁麽來，今也恁麽去。",
            "今昔兩無殊，去來擬何處。",
            "住住，明明百草頭，明明無生路。"
        ],
        "title": "偈三十五首  其三三",
        "id": "ff406aee-b507-40c8-adb1-08b2f1e7272c"
    },
    {
        "author": "釋祖珍",
        "paragraphs": [
            "陋巷閉門唯讀書，了無塵果自如初。",
            "時來坐脫西窗下，驚起須彌遶太虛。"
        ],
        "title": "偈三十五首  其三四",
        "id": "5369baed-8d77-4ab2-8147-a46e375df169"
    },
    {
        "author": "釋祖珍",
        "paragraphs": [
            "是處青山可垛跟，白雲流水繞孤村。",
            "笑攜拄杖出門去，三世誰知一口吞。"
        ],
        "title": "偈三十五首  其三五",
        "id": "7cbc9ac0-1d25-49d9-bdd3-141435e44976"
    },
    {
        "author": "釋祖珍",
        "paragraphs": [
            "十里松溪到上流，斷崖千尺瀉龍湫。",
            "誰言尊者心無著，冷眼長年看不休。"
        ],
        "title": "游龍湫拜諾矩羅尊者",
        "id": "eedb9b74-dab2-43c7-8299-8237cf0f2d76"
    },
    {
        "author": "釋祖珍",
        "paragraphs": [
            "生本無生，死本無死。",
            "生死二途，了無彼此。"
        ],
        "title": "臨終偈",
        "id": "5c1276c4-1263-46b2-9326-01c0141df5ba"
    },
    {
        "author": "釋擇崇",
        "paragraphs": [
            "柴鳴竹爆驚人耳，大洋海底紅塵起。",
            "家犬聲獰夜不休，陸地行船三萬里。",
            "堅牢地神笑呵呵，須彌山王眼覷鼻。",
            "把我東行卻向西，南山聲應北山裏。",
            "千手大悲開眼看，無量慈悲是誰底。"
        ],
        "title": "偈二首  其一",
        "id": "b7a23d8f-fd1b-41c3-ba7a-96d4ef07679c"
    },
    {
        "author": "釋擇崇",
        "paragraphs": [
            "西山青，無謂情。",
            "洪井碧，無涓滴。",
            "西山人，見曷親。",
            "西山事，無可似。",
            "若是靈利底舉著便知，懵懂者付與德山臨濟。"
        ],
        "title": "偈二首  其二",
        "id": "4629719b-ed18-4203-a71a-03f3b86e3228"
    },
    {
        "author": "釋擇崇",
        "paragraphs": [
            "浪靜風恬正好看，秋江澄澈碧天寬。",
            "漁人競把絲輪擲，不見冰輪蘸水寒。"
        ],
        "title": "頌古二首  其一",
        "id": "9cb647d1-07d1-41e9-8133-b1da2c69d3cc"
    },
    {
        "author": "釋擇崇",
        "paragraphs": [
            "金佛不度爐，窮源有處無。",
            "木佛不度火，渾崙齩不破。",
            "泥佛不度水，何處不是你。",
            "真佛屋裏坐，趙州言是禍。",
            "水牯會耕田，黄牛能拽磨。"
        ],
        "title": "頌古二首  其二",
        "id": "0ad6cac2-0e59-4b5c-a970-5812e600dc28"
    },
    {
        "author": "釋擇崇",
        "paragraphs": [
            "人生悉如此，誰悟此中玄。",
            "白日無私照，青山任意眠。",
            "松風來不斷，泉石自相便。",
            "路出千峰上，雲歸竹徑邊。"
        ],
        "title": "讀莊子一受其成形不忘以待盡",
        "id": "43863b12-389a-4915-9d9a-1990142834cd"
    },
    {
        "author": "釋擇崇",
        "paragraphs": [
            "司空山，在雲外，時人到得方自在。",
            "我今隨力幸登臨，四顧巍巍無向背。",
            "絕遮攔，難比況，千山萬山齊恃仰。",
            "九夏炎炎雪正飛，三冬颯颯華初放。",
            "春不榮，秋不落，隱隱昭昭倚寥廓。",
            "直下人間咫尺間，欲上之人難措腳。",
            "人跡絕，野境寬，觸事無能懶散便。",
            "有時向日巖前坐，有時乘困日高眠。",
            "不學禪，不修道，只麽騰騰恣顛倒。",
            "百種無求箇野人，隨分隨緣能作造。",
            "不從他，不覓己，一句靈靈萬緣裏。",
            "自從識得祖師關，歷歷明明此爲始。",
            "無妙名，無忌諱，來者向渠只麽是。",
            "任你千般與萬般，何曾出得箇些子。",
            "分明說報知音，目炙風吹不用尋。",
            "須彌南畔相逢著，積翠臺邊旨更深。",
            "旨更深，誰會得，東村王老眼前黑。",
            "李四張三不信伊，問盡鄰家轉疑惑。",
            "轉疑惑，不較多，爲君吟作司空歌。",
            "宮商角徵任吹唱，角徵宮商爭奈何。"
        ],
        "title": "司空山歌",
        "id": "f1bd8ea2-388f-4656-a58a-ce4e5972fc64"
    },
    {
        "author": "釋慧初",
        "paragraphs": [
            "一趯趯翻四大海，一拳拳倒須彌山。",
            "佛祖位中留不住，又吹漁笛汩羅灣。"
        ],
        "title": "偈二首  其一",
        "id": "f32c7533-ee7c-4deb-a22d-9e2822ccf218"
    },
    {
        "author": "釋慧初",
        "paragraphs": [
            "九月二十五，聚頭相共舉。",
            "瞎卻正法眼，拈卻雲門普。",
            "德山不會說禪，嬴得村歌社舞。",
            "阿呵呵，邏邏哩。"
        ],
        "title": "偈二首  其二",
        "id": "fbfb44a4-ae17-41aa-9a35-96a8b34f14c7"
    },
    {
        "author": "釋普信",
        "paragraphs": [
            "殘雪既消盡，春風日漸多。",
            "若將時節會，佛法又如何。"
        ],
        "title": "偈",
        "id": "7a23455c-2500-4283-9cad-12ef9ddc8512"
    },
    {
        "author": "釋普信",
        "paragraphs": [
            "據坐凝眸語未形，一槌直下意何明。",
            "倒行此令如相委，無限清風動地生。"
        ],
        "title": "頌古九首  其一",
        "id": "c706360a-2930-4409-bf5c-f0903c16b7db"
    },
    {
        "author": "釋普信",
        "paragraphs": [
            "當時卞璧親持獻，未遇徒然更再三。",
            "折葦渡江江上水，滔滔今古色如藍。"
        ],
        "title": "頌古九首  其二",
        "id": "ce345689-b143-4c53-b248-c90df0dbc0fa"
    },
    {
        "author": "釋普信",
        "paragraphs": [
            "相爭但見風旛動，不肯回頭識動心。",
            "從此老盧露消息，松風江月盡知音。"
        ],
        "title": "頌古九首  其三",
        "id": "8fef6750-ecea-4773-b276-b8af4ccfd54c"
    },
    {
        "author": "釋普信",
        "paragraphs": [
            "寥寥風月臥煙霞，百鳥從茲不獻花。",
            "人義盡從貧處斷，世情偏向有錢家。"
        ],
        "title": "頌古九首  其四",
        "id": "5d4e5aa1-a62b-4f55-a90f-3e727feb7b40"
    },
    {
        "author": "釋普信",
        "paragraphs": [
            "道得無言杈下死，霍山猛跳入懷中。",
            "三千里外虛相賺，更有何人透此宗。"
        ],
        "title": "頌古九首  其五",
        "id": "56b0c8a9-9dc3-4a05-94a7-cb2cf1be440f"
    },
    {
        "author": "釋普信",
        "paragraphs": [
            "當時苦口曾不道，悟來靈骨方尋討。",
            "練江寒月兩蕭蕭，浮雲散盡天如掃。"
        ],
        "title": "頌古九首  其六",
        "id": "bf843349-9fe1-441e-981c-e0b9b2b22b14"
    },
    {
        "author": "釋普信",
        "paragraphs": [
            "收來輥去事方圓，獨許漁郎上鈎船。",
            "明月蘆花同一色，落霞孤鶩共遙天。"
        ],
        "title": "頌古九首  其七",
        "id": "2365df53-4c6c-410e-b01b-d3ae3a0257c7"
    },
    {
        "author": "釋普信",
        "paragraphs": [
            "大用縱橫掣電機，爍迦羅眼尚膠黐。",
            "迷途夢裏爭唇吻，卻憶隨他去一回。"
        ],
        "title": "頌古九首  其八",
        "id": "ceb0afc2-79db-4626-84bb-a86308580598"
    },
    {
        "author": "釋普信",
        "paragraphs": [
            "漁翁瀟灑任東西，蘆管橫吹韻不齊。",
            "夜靜月明魚不食，扁舟臥入武陵溪。"
        ],
        "title": "頌古九首  其九",
        "id": "7696ebff-801d-4724-844e-5b55159baf86"
    },
    {
        "author": "釋興道",
        "paragraphs": [
            "同雲欲雪未雪，愛日似暉不暉。",
            "寒雀啾啾鬧籬落，朔風冽冽舞簾帷。",
            "要會韶陽親切句，今朝覿面爲提撕。"
        ],
        "title": "偈",
        "id": "0ebd5836-09a4-41f9-bffb-2ce69c5506eb"
    },
    {
        "author": "釋果慜",
        "paragraphs": [
            "南泉提起下刀誅，六臂修羅救得無。",
            "設使兩堂俱道得，也應流血滿街衢。"
        ],
        "title": "頌",
        "id": "b747267f-fd95-4c66-8246-473602887fea"
    },
    {
        "author": "釋圓",
        "paragraphs": [
            "新縫紙被烘來暖，一覺安眠到五更。",
            "聞得上方鐘鼓動，又添一日在浮生。"
        ],
        "title": "偈",
        "id": "34560b08-b1d1-4da9-925e-61c5e322f58d"
    },
    {
        "author": "釋守慧",
        "paragraphs": [
            "但知今日復明日，不覺前秋與後秋。",
            "平步坦然歸故里，卻乘好月過滄洲。"
        ],
        "title": "偈",
        "id": "6dccd6f1-5e39-47b9-bed8-579f989f8d48"
    },
    {
        "author": "釋禮",
        "paragraphs": [
            "奪不奪，縱有餘。",
            "臨岐不分袂，富貴卻蕭疏。",
            "句裏不曾舒慷慨，禹門先自透金魚。"
        ],
        "title": "偈二首  其一",
        "id": "4bb2754e-af11-428c-b188-d7ed306e4be2"
    },
    {
        "author": "釋禮",
        "paragraphs": [
            "不是翻濤手，徒誇跨海鯨。",
            "由基方撚鏃，枝上衆猿驚。"
        ],
        "title": "偈二首  其二",
        "id": "0cb3fd26-1e9d-4f2c-9f31-8e16597d51f9"
    },
    {
        "author": "釋端裕",
        "paragraphs": [
            "德山入門便棒，多向皮袋裏埋蹤。",
            "臨濟入門便喝，總在聲塵中出沒。",
            "若是英靈衲子，直須足下風生，超越古今途轍。"
        ],
        "title": "偈二首  其一",
        "id": "425e411e-a608-4652-af93-c4cc219db24b"
    },
    {
        "author": "釋端裕",
        "paragraphs": [
            "易填巨壑，難滿漏巵。",
            "若有操持，了無難易。",
            "拈卻大地，寬綽有餘。",
            "放出纖毫，礙塞無中。"
        ],
        "title": "偈二首  其二",
        "id": "d8c82b14-acea-4b52-9502-f8b2a1b22121"
    },
    {
        "author": "釋端裕",
        "paragraphs": [
            "修行不落與不昧，盡作野狐涎唾腥。",
            "拾取娘生窮相口，拶開雲路吸雷霆。"
        ],
        "title": "頌古十首  其一",
        "id": "141977ef-c53b-44cb-a8f1-d55afaac5a0b"
    },
    {
        "author": "釋端裕",
        "paragraphs": [
            "玉簫吹作鳳鸞吟，惹動遊人離別心。",
            "一陳東風捲寥廓，四方八面少知音。"
        ],
        "title": "頌古十首  其二",
        "id": "ce318001-7d05-4aa7-8907-e845596c1585"
    },
    {
        "author": "釋端裕",
        "paragraphs": [
            "高堂公子醉雙陸，亂撒明珠發異光。",
            "一擲輸嬴誰辨得，滿盤骰子不成雙。"
        ],
        "title": "頌古十首  其三",
        "id": "9654d13a-411b-493e-b1a8-80dc515ac794"
    },
    {
        "author": "釋端裕",
        "paragraphs": [
            "劫火洞然俱敗壞，青天白日愈光輝。",
            "王孫醉寢迷春夢，不覺鶯啼柳絮飛。"
        ],
        "title": "頌古十首  其四",
        "id": "59541d9f-f159-4a74-bcde-0c84ea329d9b"
    },
    {
        "author": "釋端裕",
        "paragraphs": [
            "百千諸佛眉彎曲，無訂無修眼搭癡。",
            "踏著未消連底凍，一時認作碧琉璃。"
        ],
        "title": "頌古十首  其五",
        "id": "775ec83a-90e9-4551-bf9f-b65439dfadf5"
    },
    {
        "author": "釋端裕",
        "paragraphs": [
            "波斯捧出海南香，白眼崑崙與論量。",
            "賈客不諳彈舌語，只看兩箇鼻頭長。"
        ],
        "title": "頌古十首  其六",
        "id": "ce625a19-7ac0-4cc7-b722-b79102965503"
    },
    {
        "author": "釋端裕",
        "paragraphs": [
            "芭蕉拄杖與奪，直要當風眼活。",
            "剎那纔昧隔生，鼻孔遭他牽撮。"
        ],
        "title": "頌古十首  其七",
        "id": "3fd05933-e207-4322-976e-18520ace4303"
    },
    {
        "author": "釋端裕",
        "paragraphs": [
            "清凈法身花藥欄，眉毛刺倒須彌山。",
            "誰將玉笛傳凄怨，吹過蘆藂明月彎。"
        ],
        "title": "頌古十首  其八",
        "id": "bcf23825-74ab-470f-a1ad-092ff5832c89"
    },
    {
        "author": "釋端裕",
        "paragraphs": [
            "久雨不晴，雲門道劄。",
            "陽烏奮羽翰，蛟龍縮鱗鬛。",
            "爲是時節，爲是佛法。",
            "一箭兩垛謾猜量，眼裏瞳人眉搭颯。"
        ],
        "title": "頌古十首  其九",
        "id": "75abbc8c-f50e-4649-93c5-e86a7dc0c67d"
    },
    {
        "author": "釋法泰",
        "paragraphs": [
            "客從遠方來，遺我一張琴。",
            "中含太古意，舉世無知音。",
            "子期徒側耳，師曠謾追尋。",
            "今朝呈似君，試請彈一曲。"
        ],
        "title": "偈十三首  其一",
        "id": "e04cc326-0f99-4eeb-8d79-e7fcb2029565"
    },
    {
        "author": "釋法泰",
        "paragraphs": [
            "達得人空法空，未稱祖師家風。",
            "體得全用全照，亦非衲僧要妙。",
            "直須打破牢關，識取向上一竅。"
        ],
        "title": "偈十三首  其二",
        "id": "e2023bbb-acfd-4476-b628-084ba0ca13a3"
    },
    {
        "author": "釋法泰",
        "paragraphs": [
            "開口錯，合口喪，明眼衲僧無伎倆。",
            "春風吹落桃李花，淡煙疏雨籠青嶂。"
        ],
        "title": "偈十三首  其三",
        "id": "f38a24c2-332f-4657-affa-7e04f4521d90"
    },
    {
        "author": "釋法泰",
        "paragraphs": [
            "一葉落，天下秋，看看空際火雲收。",
            "萬里長江凈如練，謝家人不在漁舟。"
        ],
        "tags": [
            "长江"
        ],
        "title": "偈十三首  其四",
        "id": "fcde488f-13cb-4de1-855d-bf1647894d33"
    },
    {
        "author": "釋法泰",
        "paragraphs": [
            "一雁度長空，影落寒江水。",
            "水無沉影心，雁無遺蹤意。",
            "蹤影兩相忘，憑何爲的旨。",
            "籬邊金菊黄，江上芙蓉翠。"
        ],
        "title": "偈十三首  其五",
        "id": "06c513a1-a1da-473b-8c05-cc6623d6532a"
    },
    {
        "author": "釋法泰",
        "paragraphs": [
            "三角牯牛獨腳舞，兩輪石磨遶空飛。",
            "新生孩子擎鐵棒，直上須彌打一槌。"
        ],
        "title": "偈十三首  其六",
        "id": "48e4913c-fe6c-4613-b958-409efa062f3a"
    },
    {
        "author": "釋法泰",
        "paragraphs": [
            "開口有時非，開口有時是。",
            "粗言及細語，皆歸第一義。",
            "釋迦老子碗鳴聲，達磨西來屎臭氣。",
            "惟有山前水牯牛，身放毫光照天地。"
        ],
        "title": "偈十三首  其七",
        "id": "100a21f3-7e5a-4ff8-9b2f-ecd29ac5dbf8"
    },
    {
        "author": "釋法泰",
        "paragraphs": [
            "推真真無有相，窮妄妄無有形。",
            "真妄兩無所有，廓然露出眼睛。",
            "眼睛既露，見個什麽。",
            "曉日爍開巖畔雪，朔風吹綻臘梅花。"
        ],
        "title": "偈十三首  其八",
        "id": "bf2f9a32-3bd3-4b65-a4b7-7d8299f88b6a"
    },
    {
        "author": "釋法泰",
        "paragraphs": [
            "咄咄，何似生，穿雲俊鶻摩青天。",
            "擡眸一顧十萬里，林間鈍羽空忙然。",
            "求解會，著言詮，還同日午打三更。",
            "爭如一句聲前薦，獨向毗盧頂上行。"
        ],
        "title": "偈十三首  其九",
        "id": "4038e1bb-5d17-4e6e-a135-d90812971ccc"
    },
    {
        "author": "釋法泰",
        "paragraphs": [
            "久雨不晴，有理難伸。",
            "雲霧長埋大野，簷聲不斷前旬。",
            "阿喇喇，聞不聞。",
            "補陀巖上客，應笑未歸人。"
        ],
        "title": "偈十三首  其一○",
        "id": "e8acbd7b-2af4-4254-9280-77eefc1d05e5"
    },
    {
        "author": "釋法泰",
        "paragraphs": [
            "幽鳥語如篁，柳垂金線長。",
            "少林傳底事，對面不囊藏。"
        ],
        "title": "偈十三首  其一一",
        "id": "e49fee34-a5e8-4d9e-a999-28237cd91938"
    },
    {
        "author": "釋法泰",
        "paragraphs": [
            "有佛處不增，無佛處不減。",
            "人人一段光明，歷劫何曾欠少。",
            "咄，釋迦謾自化西乾，達磨無端來此土。"
        ],
        "title": "偈十三首  其一二",
        "id": "8d8820c1-2712-48c1-9dc7-4da1bebd40b4"
    },
    {
        "author": "釋法泰",
        "paragraphs": [
            "勿思惟，休造作，展手開拳咄咄咄。",
            "隨意說，任天真，鎮州蘿蔔重三所。",
            "堪笑老胡不知有，九年面壁太勞神。"
        ],
        "title": "偈十三首  其一三",
        "id": "17186f9e-2a00-4a58-9b5c-99691e024ff5"
    },
    {
        "author": "釋法泰",
        "paragraphs": [
            "今朝正月已半，是處燈火繚亂。",
            "滿城羅騎駢闐，交互往來遊翫。",
            "文殊走入鬧籃中，普賢端坐高樓看。"
        ],
        "title": "偈七首  其一",
        "id": "b3f346e9-ad8e-4844-b90d-051f4829b9c3"
    },
    {
        "author": "釋法泰",
        "paragraphs": [
            "渺渺邈邈，十方該括。",
            "坦坦蕩蕩，絕形絕相。",
            "目欲視而睛枯，口欲談而詞喪。",
            "文殊普賢，全無伎倆。",
            "臨濟德山，不妨提唱，龜吞陝府鐵牛，蛇咬嘉州大像。",
            "嚇得東海鯉魚，直至如今肚脹。"
        ],
        "title": "偈七首  其二",
        "id": "b3db7065-f5d8-4e40-8b4e-3c0b2db364e6"
    },
    {
        "author": "釋法泰",
        "paragraphs": [
            "火雲燒田苗，泉源絕流注。",
            "婆竭大龍王，不知在何處。"
        ],
        "title": "偈七首  其三",
        "id": "5d7a979e-832c-4cc2-b02b-6a29d308958f"
    },
    {
        "author": "釋法泰",
        "paragraphs": [
            "南山起雲，北山下雨。",
            "老僧更爲震雷聲，助發威光令遠布。"
        ],
        "title": "偈七首  其四",
        "id": "c0791fda-894b-4d36-9d08-f40e5b0a1196"
    },
    {
        "author": "釋法泰",
        "paragraphs": [
            "德山棒下金沙異，臨濟喝中賓主分。",
            "到此若無真正眼，可憐辜負本來人。"
        ],
        "title": "偈七首  其五",
        "id": "04ef7679-fac0-47e6-b749-59c56851f111"
    },
    {
        "author": "釋法泰",
        "paragraphs": [
            "空手把鋤頭，步行騎水牛。",
            "人從橋上過，橋流水不流。"
        ],
        "title": "偈七首  其六",
        "id": "d337ca44-d119-4aa2-ba82-96d30e7d09dc"
    },
    {
        "author": "釋法泰",
        "paragraphs": [
            "憶昔遊方日，獲得二種物。",
            "一是金剛鎚，一是千聖骨。",
            "持行宇宙中，氣岸高突兀。",
            "如是三十年，用之爲準則。",
            "而今年老矣，一物知何物。",
            "擲下金剛鎚，擊碎千聖骨。",
            "拋向四衢道，不能更惜得。",
            "任意過浮生，指南將作北。",
            "呼龜以爲鼈，喚豆以爲粟。",
            "從他明眼人，笑我無繩墨。"
        ],
        "title": "偈七首  其七",
        "id": "4cd13eb8-b669-4b55-b515-7044e7d08329"
    },
    {
        "author": "釋法泰",
        "paragraphs": [
            "朝三暮四一何少，暮四朝三何太多。",
            "多少未能知數量，有無從此見殽訛。",
            "不殽訛，唵囌嚧，㗭唎薩婆訶。"
        ],
        "title": "頌古十二首  其一",
        "id": "4b4a4780-70d5-4110-aadc-94e04850b5a7"
    },
    {
        "author": "釋法泰",
        "paragraphs": [
            "三腳驢子弄蹄行，步步蓮華襯足生。",
            "堪笑草中尋覓者，不知芳樹囀新鶯。"
        ],
        "title": "頌古十二首  其二",
        "id": "c3cfe9c1-b10f-4d64-b75f-0907ab6b2545"
    },
    {
        "author": "釋法泰",
        "paragraphs": [
            "無量秤子兩頭平，拈起應須見得明。",
            "若向箇中爭分兩，知渠錯認定盤星。"
        ],
        "title": "頌古十二首  其三",
        "id": "b1441f83-0b3c-4b20-b88c-ebdcf31b0534"
    },
    {
        "author": "釋法泰",
        "paragraphs": [
            "十分風采露堂堂，玉蘂瓊華未比量。",
            "剛被傍人論好醜，因茲難嫁與潘郎。"
        ],
        "title": "頌古十二首  其四",
        "id": "8051132b-9ccb-4dfd-91f4-3ad08ff5a682"
    },
    {
        "author": "釋法泰",
        "paragraphs": [
            "子卿不下單于拜，始末常遵漢帝儀。",
            "雪後乃知松柏操，事難方見丈夫兒。"
        ],
        "title": "頌古十二首  其五",
        "id": "b1a0591a-f941-4baa-af08-e8fe61b74c74"
    },
    {
        "author": "釋法泰",
        "paragraphs": [
            "得人一牛，還人一馬。",
            "有往有來，可知禮也。"
        ],
        "title": "頌古十二首  其六",
        "id": "6d2a953d-fef7-446c-9686-f59cd941f00e"
    },
    {
        "author": "釋法泰",
        "paragraphs": [
            "應用從來不覆藏，當機何得昧真常。",
            "只知報道王來也，不覺渾身在帝鄉。"
        ],
        "title": "頌古十二首  其七",
        "id": "556be5ef-6c7c-41af-882a-3dfa4ab7c1e2"
    },
    {
        "author": "釋法泰",
        "paragraphs": [
            "不落因果何曾墮，不昧因果何曾脫。",
            "當堂鏡破兩頭忘，掃影滅蹤無摸索。",
            "無摸索，何倚托。",
            "秋風吹梧桐，樹葉鳴嚗嚗。"
        ],
        "title": "頌古十二首  其八",
        "id": "bbb52c8e-2e24-42f9-8d1f-9ed77460d3c1"
    },
    {
        "author": "釋法泰",
        "paragraphs": [
            "商嶺東西路不分，兩間茅屋一溪雲。",
            "師年耳聵知師意，人是人非不欲聞。"
        ],
        "title": "頌古十二首  其九",
        "id": "52db21b1-9a35-48fb-8326-e8ba54a76cd4"
    },
    {
        "author": "釋法泰",
        "paragraphs": [
            "樹倒藤枯意若何，溈山開口笑呵呵。",
            "可憐三尺龍泉劍，喚作陶家壁上梭。"
        ],
        "title": "頌古十二首  其一○",
        "id": "1c609247-c67c-4926-911f-cf64c4abb241"
    },
    {
        "author": "釋法泰",
        "paragraphs": [
            "有無不問語先墮，明鏡當臺雙照破。",
            "迷雲散盡曉天空，杲日團團紅似火。"
        ],
        "title": "頌古十二首  其一一",
        "id": "ab34710e-0bda-4ebb-ae8a-20db7017271e"
    },
    {
        "author": "釋法泰",
        "paragraphs": [
            "多子塔前衣付後，更傳何物示於人。",
            "雙珠迸出剎竿倒，直得寒光徹四鄰。"
        ],
        "title": "頌古十二首  其一二",
        "id": "ef6a5201-54c2-45ee-aa89-b73b4059b777"
    },
    {
        "author": "釋法泰",
        "paragraphs": [
            "日暖風和天地春，野華芳草一翻新。",
            "靈山佳致依然在，誰是當年微笑人。"
        ],
        "title": "四時般若  其一",
        "id": "219f8b31-f7c5-49e4-aa64-d1bf96d6b252"
    },
    {
        "author": "釋法泰",
        "paragraphs": [
            "萬木扶疏夏景長，園林梅杏嚼紅香。",
            "山前麥熟還知否，一一當機爲舉揚。"
        ],
        "title": "四時般若  其二",
        "id": "61335377-aab6-4481-9055-b77968a8da49"
    },
    {
        "author": "釋法泰",
        "paragraphs": [
            "飄飄黄葉墜幽庭，萬里無雲宇宙清。",
            "颯颯涼飈生戶外，韶陽三句轉分明。"
        ],
        "title": "四時般若  其三",
        "id": "ff227906-d466-404a-b649-4e71744a1bb1"
    },
    {
        "author": "釋法泰",
        "paragraphs": [
            "林木蕭條復本根，嚴霜凍雪鏁松門。",
            "地爐煨火通身暖，寒暑到來休更論。"
        ],
        "title": "四時般若  其四",
        "id": "0bec01ea-45fc-4e7f-b2a7-2aa3ab5e7760"
    },
    {
        "author": "釋法泰",
        "paragraphs": [
            "泛舶來梁自普通，一鎚擊碎有爲功。",
            "誰云面壁無言說，爭奈當門齒露風。"
        ],
        "title": "贊達磨",
        "id": "141133fc-b2f8-4f25-be4b-e68488c8bf14"
    },
    {
        "author": "釋法泰",
        "paragraphs": [
            "生無所生，死無所死。",
            "風動塵飛，波澄浪止。",
            "和合離散，隨處發現。",
            "滿月彎弓，雙雕一箭。"
        ],
        "title": "頌古四十四首  其一",
        "id": "1649dc51-320c-46b0-a0ca-222629549103"
    },
    {
        "author": "釋法泰",
        "paragraphs": [
            "重城曉入冒輕煙，鬧市相逢豈偶然。",
            "一句等閑相借問，平田忽爾浪滔天。",
            "月上女，實堪憐，雲髻高梳何處去，借婆裙子拜婆年。"
        ],
        "title": "頌古四十四首  其二",
        "id": "18880f17-2836-4fae-a7a8-6974357c0064"
    },
    {
        "author": "釋法泰",
        "paragraphs": [
            "不是風兮不是旛，一重山後一重山。",
            "青春雨過無餘因，獨倚危樓望剎竿。"
        ],
        "title": "頌古四十四首  其三",
        "id": "a0e5b11d-b11d-4873-add4-5c74ae468c59"
    },
    {
        "author": "釋法泰",
        "paragraphs": [
            "堂堂妙相絕錙銖，善惡都忘見也無。",
            "萬里雲收天界凈，海心無浪月輪孤。"
        ],
        "title": "頌古四十四首  其四",
        "id": "754665f0-7fd3-4be5-a1fe-dddf1782a69d"
    },
    {
        "author": "釋法泰",
        "paragraphs": [
            "張公養得三箇兒，長大不知誰立志。",
            "呼來月下同蹤由，眼睛箇箇皆相似。"
        ],
        "title": "頌古四十四首  其五",
        "id": "c2075cd8-b4d6-403e-8561-5e552db9399f"
    },
    {
        "author": "釋法泰",
        "paragraphs": [
            "朱沙鏡裏開顔笑，白玉盤中展腳眠。",
            "大抵人生難得共，得團圓處且團圓。"
        ],
        "title": "頌古四十四首  其六",
        "id": "3ba9208f-d3d8-4533-a07b-32cdd96877a1"
    },
    {
        "author": "釋法泰",
        "paragraphs": [
            "三界無法，何處求心。",
            "山容雨過，松韻風吟。",
            "橫眠倒臥無餘事，一任莓苔滿地侵。"
        ],
        "title": "頌古四十四首  其七",
        "id": "07d39759-9bc3-4534-b946-7c0529f0f455"
    },
    {
        "author": "釋法泰",
        "paragraphs": [
            "百丈開田說大義，理事圓融無不備。",
            "梵音清徹十方聞，草樹鋤鍬皆聳起。",
            "末後雙拳再展開，拖泥带水爲癡獃。",
            "船流到岸五千里，刻舟求劍徒悠哉。"
        ],
        "title": "頌古四十四首  其八",
        "id": "f28f247c-8906-49ac-8ab8-1815a7307bf2"
    },
    {
        "author": "釋法泰",
        "paragraphs": [
            "相見不虛圖，分明付與渠。",
            "汝醉我扶起，我倒汝相扶。",
            "交互爲賓主，相將入帝都。",
            "高歌大笑九衢裏，天上人間我唯爾。"
        ],
        "title": "頌古四十四首  其九",
        "id": "f2b8c44b-3a42-4619-87a9-28866a04746e"
    },
    {
        "author": "釋法泰",
        "paragraphs": [
            "膠投漆，水和乳，一卷一舒，全賓全主。",
            "誰言不落青黄，就中要人道取。",
            "誰道取，分付鑊湯，熟蒸爛煮。"
        ],
        "title": "頌古四十四首  其一○",
        "id": "a267b0cb-0441-4135-98af-8eb76f621eec"
    },
    {
        "author": "釋法泰",
        "paragraphs": [
            "行婆能擊塗毒鼓，遠近聞之皆膽怖。",
            "唯有南泉與趙州，同死同生殊不顧。",
            "阿呵呵，伎死禪和不奈何。"
        ],
        "title": "頌古四十四首  其一一",
        "id": "df29f8aa-b576-4429-8d5b-6da379b4014e"
    },
    {
        "author": "釋法泰",
        "paragraphs": [
            "試問田中有幾人，插鍬叉手意分明。",
            "可憐不逐南山去，撒手歸家罷問程。"
        ],
        "title": "頌古四十四首  其一二",
        "id": "c22e2407-52b7-4447-8388-9902b0bc2de3"
    },
    {
        "author": "釋法泰",
        "paragraphs": [
            "堂堂妙相真難比，歷歷梵音猶更奇。",
            "可憐逐句尋言者，嗟過長沙覿面機。",
            "知不知，黄鶴樓崔顥題詩。"
        ],
        "title": "頌古四十四首  其一三",
        "id": "db19bf71-813c-481f-a531-a2c2a5d7e8e3"
    },
    {
        "author": "釋法泰",
        "paragraphs": [
            "宗師垂手貴天真，肯事雕蟲篆刻新。",
            "只向平田淺草處，等閑推出玉麒麟。"
        ],
        "title": "頌古四十四首  其一四",
        "id": "8f2f0bf9-0aed-409b-9e8e-7efadb52b73e"
    },
    {
        "author": "釋法泰",
        "paragraphs": [
            "趙州三度喫茶，禾山打鼓難比。",
            "休於句下尋求，識取口中滋味。",
            "若識得，觀音院裏有彌勒。"
        ],
        "title": "頌古四十四首  其一五",
        "id": "cbf84e59-b0d0-433c-a126-4db54947024b"
    },
    {
        "author": "釋法泰",
        "paragraphs": [
            "等閑施設豈徒然，平地波瀾欲浸天。",
            "更向胡梯敲數下，免教失腳墮黄泉。"
        ],
        "title": "頌古四十四首  其一六",
        "id": "d25d4108-0346-4382-91cf-d2b81d79059e"
    },
    {
        "author": "釋法泰",
        "paragraphs": [
            "病餐毒藥訪良醫，醫使元餐藥治之。",
            "病去藥回滋味別，舌頭具眼者方知。"
        ],
        "title": "頌古四十四首  其一七",
        "id": "f8b3663c-2af0-48f4-8011-306044b8ac2d"
    },
    {
        "author": "釋法泰",
        "paragraphs": [
            "打破當年山鬼窟，豁開正眼耀乾坤。",
            "三拳肋下無多子，一喝雷轟迸海門。"
        ],
        "title": "頌古四十四首  其一八",
        "id": "19b73500-8282-4b41-bf7f-5e9470edc504"
    },
    {
        "author": "釋法泰",
        "paragraphs": [
            "溪邊嫩柳條條綠，陌上桃花樹樹紅。",
            "勿謂東君無管带，更加暖日與和風。"
        ],
        "title": "頌古四十四首  其一九",
        "id": "d0d945b8-9d22-4542-92b5-f187c0d2ce99"
    },
    {
        "author": "釋法泰",
        "paragraphs": [
            "臭煙蓬㶿中，迸出鐵蒺藜。",
            "當如如未委，喪卻目前機。"
        ],
        "title": "頌古四十四首  其二○",
        "id": "2755f03d-9187-4859-8643-c48ec434e623"
    },
    {
        "author": "釋法泰",
        "paragraphs": [
            "皮裹骨兮骨裹皮，分明道了復何疑。",
            "拈起草鞋如未委，不如別處且烏龜。"
        ],
        "title": "頌古四十四首  其二一",
        "id": "74dc4947-8a07-4175-bd7f-5f331f531839"
    },
    {
        "author": "釋法泰",
        "paragraphs": [
            "無寒暑處爲君通，枯木生死花又一重。",
            "堪笑刻舟求劍者，至今猶在冷灰中。"
        ],
        "title": "頌古四十四首  其二二",
        "id": "516ec34f-e7ea-450f-9113-f02fadc3c555"
    },
    {
        "author": "釋法泰",
        "paragraphs": [
            "白衣拜相喜難加，暫時流落向天涯。",
            "移身換步人難用，夜來歸宿五侯家。"
        ],
        "title": "頌古四十四首  其二三",
        "id": "d8c3189d-839f-461a-95d1-4a00b90f7902"
    },
    {
        "author": "釋法泰",
        "paragraphs": [
            "無鬚鎖子兩頭搖，無瑕璧玉三回獻。",
            "反遭刖足太無端，誰料正言還似反。"
        ],
        "title": "頌古四十四首  其二四",
        "id": "1c1b402a-ac22-435c-ad86-5645db73121b"
    },
    {
        "author": "釋法泰",
        "paragraphs": [
            "吞卻易，吐還難，須彌頂上無風寒。",
            "昨夜三更白如晝，不知誰共倚闌觀。"
        ],
        "title": "頌古四十四首  其二五",
        "id": "e06169ea-58cf-449c-8f51-e6de9313e013"
    },
    {
        "author": "釋法泰",
        "paragraphs": [
            "雪峰古澗泉深，趙州石橋水苦。",
            "若知異水同源，飲者不妨疑悟。",
            "不從鼻孔入，白浪高三級。",
            "從此不答話，豈免酬高價。",
            "金剛圈子栗棘蓬，解透橫行四天下。"
        ],
        "title": "頌古四十四首  其二六",
        "id": "e0dc7806-cec0-405b-b5a8-1fd09b668b33"
    },
    {
        "author": "釋法泰",
        "paragraphs": [
            "嵯峨萬仞是曹山，氣岸雄雄坐祖關。",
            "橫按鏌鋣全正令，太平寰宇斬癡頑。"
        ],
        "title": "頌古四十四首  其二七",
        "id": "c2f00fb4-72ba-41d4-8bb8-5ee9e9ed4937"
    },
    {
        "author": "釋法泰",
        "paragraphs": [
            "窣堵波成賞匠人，工錢一二與三文。",
            "可憐眼裏無筋者，當面定將數目分。"
        ],
        "title": "頌古四十四首  其二八",
        "id": "9268d73e-ee4e-4b83-aaf7-bbf6c00c559b"
    },
    {
        "author": "釋法泰",
        "paragraphs": [
            "高樓美女一雙雙，各向瓊窗坐玉牀。",
            "繡綉出鴛鴦呈似了，金針深插錦香囊。"
        ],
        "title": "頌古四十四首  其二九",
        "id": "b0fa8291-1953-45cf-a23b-3d8fa6580732"
    },
    {
        "author": "釋法泰",
        "paragraphs": [
            "垂鈎四海釣獰龍，格外玄談知己從。",
            "相見披衫带席帽，不妨把手上高峰。"
        ],
        "title": "頌古四十四首  其三○",
        "id": "2e73b6af-d2c9-4851-9c4e-f4a2a617affb"
    },
    {
        "author": "釋法泰",
        "paragraphs": [
            "驀刃開時飛銕騎，電光閃處擲金槌。",
            "一城瞎卻渾閑事，直至而今成是非。"
        ],
        "title": "頌古四十四首  其三一",
        "id": "616f4c4d-dd83-49d7-86f4-54b9be3eba9e"
    },
    {
        "author": "釋法泰",
        "paragraphs": [
            "一拳拳倒黄鶴樓，一趯趯翻鸚鵡洲。",
            "幸有傍人爲著力，自家端坐看揚州。"
        ],
        "title": "頌古四十四首  其三二",
        "id": "f796f00a-174f-4a65-b0be-339fad3c2d1d"
    },
    {
        "author": "釋法泰",
        "paragraphs": [
            "格外談，驚人句，懵懂禪和徒指注。",
            "灼然好箇佛無光，言下迷宗空自忙。",
            "賴有知音招慶在，譊訛一夏爲雌黄。",
            "雌黄出，暗寫愁腸寄知識。"
        ],
        "title": "頌古四十四首  其三三",
        "id": "cb7530ac-aa6b-4d64-83de-3c0f45502cd1"
    },
    {
        "author": "釋法泰",
        "paragraphs": [
            "白紙三張通信去，展開千里卻同風。",
            "陽春轉入胡笳曲，不是風吹別調中。"
        ],
        "title": "頌古四十四首  其三四",
        "id": "60a234a6-fac8-4a0d-8226-160225d4d73c"
    },
    {
        "author": "釋法泰",
        "paragraphs": [
            "河目海口，釘觜鏡舌。",
            "雞宿鳳巢，素非其鴨。",
            "直饒啐啄同時，未免當頭一劄。"
        ],
        "title": "頌古四十四首  其三五",
        "id": "5e35a06f-e5c5-4730-a561-83b7596048b2"
    },
    {
        "author": "釋法泰",
        "paragraphs": [
            "對一說，五教三乘盡該攝。",
            "龍宮海藏任縱橫，水底泥牛吞卻月。"
        ],
        "title": "頌古四十四首  其三六",
        "id": "e6fed4d6-25f0-4b56-a328-c00e09c17112"
    },
    {
        "author": "釋法泰",
        "paragraphs": [
            "涼風落木楚山秋，滿樹寒蟬噪不休。",
            "紅蓼白蘋開兩岸，不知誰在釣魚舟。"
        ],
        "title": "頌古四十四首  其三七",
        "id": "b9d4056f-4666-4c6b-aa81-5337a463762f"
    },
    {
        "author": "釋法泰",
        "paragraphs": [
            "明鏡當臺湛如水，無端特地起塵埃。",
            "積成山嶽面前立，千手大悲擘不開。"
        ],
        "title": "頌古四十四首  其三八",
        "id": "f25b1c5f-7c4a-48ea-9cd7-7979a7cdd881"
    },
    {
        "author": "釋法泰",
        "paragraphs": [
            "汝水向東流，楚水從南至。",
            "皆歸大海中，鹹淡同一味。",
            "頂門具眼底衲僧，試向其中辨淺深。"
        ],
        "title": "頌古四十四首  其三九",
        "id": "c0526772-7666-4144-815e-496744af6f86"
    },
    {
        "author": "釋法泰",
        "paragraphs": [
            "三人證龜成鱉，井底泥牛氣噎。",
            "直饒辯瀉懸河，有理亦難分雪。",
            "耿耿孤光常皎潔。"
        ],
        "title": "頌古四十四首  其四○",
        "id": "16b4b462-4070-4e69-bc08-43d78fe4d9f0"
    },
    {
        "author": "釋法泰",
        "paragraphs": [
            "風前露出無瑕璧，室內擎將如意珠。",
            "兩度獻渠渠不識，可憐流落在江湖。"
        ],
        "title": "頌古四十四首  其四一",
        "id": "71cb8217-5e3b-4b9a-b13c-722edc948253"
    },
    {
        "author": "釋法泰",
        "paragraphs": [
            "銀椀裏盛雪，冰壺含寶月。",
            "縱具四韋陀，到此虛搖舌。",
            "西天令嚴，此土還別。"
        ],
        "title": "頌古四十四首  其四二",
        "id": "be5bcee8-f3a9-43b9-b093-29b6c4eb1044"
    },
    {
        "author": "釋法泰",
        "paragraphs": [
            "雞寒上樹，鴨寒下水。",
            "三百餘會不能宣，九年面壁徒瞌睡。",
            "休瞌睡，上是天兮下是地。"
        ],
        "title": "頌古四十四首  其四三",
        "id": "c0f91f2b-c3cd-4761-b798-04f8ac8dd51d"
    },
    {
        "author": "釋法泰",
        "paragraphs": [
            "西天人不會唐言，端坐巍巍少室前。",
            "剛被流支打齒缺，至令有理不能宣。"
        ],
        "title": "頌古四十四首  其四四",
        "id": "abc271a6-272c-4ca0-ac92-b5b57545feff"
    },
    {
        "author": "釋子文",
        "paragraphs": [
            "不昧不落作麽會，會得依前墮野狐。",
            "一夜涼風生畫角，滿船明月泛江湖。"
        ],
        "title": "偈",
        "id": "4e5573c3-4f4d-412c-bcb3-ec6d5b7b681e"
    },
    {
        "author": "釋建",
        "paragraphs": [
            "兔馬有角，牛羊無角。",
            "絕毫絕釐，如山如嶽。",
            "針鋒上師子翻身，藕竅中大鵬展翼。",
            "等閑突過北俱盧，日月星辰一時黑。"
        ],
        "title": "偈",
        "id": "de5a3e8c-9189-4974-9c97-be0da326a4cb"
    },
    {
        "author": "釋安民",
        "paragraphs": [
            "衆賣華兮獨賣松，青春顔色不如紅。",
            "算來終不與時合，歸去來兮翠靄中。"
        ],
        "title": "偈二首  其一",
        "id": "62aa90fd-3ebb-486d-b2b5-1b6e5e757e8b"
    },
    {
        "author": "釋安民",
        "paragraphs": [
            "三面狸奴手捉月，兩頭白牯腳拏煙。",
            "戴冠碧兔立庭柏，脫殻烏龜飛上天。"
        ],
        "title": "偈二首  其二",
        "id": "951a8544-89d7-4394-9ce4-459804c32945"
    },
    {
        "author": "釋元凈",
        "paragraphs": [
            "要行便行，要坐便坐。",
            "六處神通，是個什麽。",
            "把定時一物不爲，放行時殺人放火。"
        ],
        "title": "偈",
        "id": "5c0e5390-10d4-4d20-a243-d74e3749e862"
    },
    {
        "author": "釋元凈",
        "paragraphs": [
            "混沌不分處，三緣未合時。",
            "神通難可測，佛眼莫能窺。",
            "坦蕩全軀白，安眠露地肥。",
            "爲躭春色好，又被業風吹。"
        ],
        "title": "四牛圖頌  其一",
        "id": "ba44d1cd-dc7a-4891-a9ae-116cbfc2ceac"
    },
    {
        "author": "釋元凈",
        "paragraphs": [
            "改換毛衣了，從茲不自由。",
            "只知今日事，忘卻舊時牛。",
            "步步雖同轍，昂昂不轉頭。",
            "四山成隔闊，相逐沒時休。"
        ],
        "title": "四牛圖頌  其二",
        "id": "8efed37c-de8f-4edc-a0e6-b612856865d1"
    },
    {
        "author": "釋元凈",
        "paragraphs": [
            "瞥爾家欄裏，回頭識得伊。",
            "不須常管带，取次倒橫騎。",
            "似客歸家日，如兒得母時。",
            "平田荒草裏，吹唱哩囉哩。"
        ],
        "title": "四牛圖頌  其三",
        "id": "c3894db7-9a07-48bb-a5ea-8b5e5f4d6c1c"
    },
    {
        "author": "釋元凈",
        "paragraphs": [
            "脫下娘生袴，還歸不動尊。",
            "萬緣具頓罷，一路涅槃門。",
            "大海波瀾息，青天絕點雲。",
            "披毛同異類，無剎不分身。"
        ],
        "title": "四牛圖頌  其四",
        "id": "d949f51e-d60b-4d72-a911-650740fda42f"
    },
    {
        "author": "釋梵思",
        "paragraphs": [
            "趯翻生死海，踏倒涅槃岸。",
            "世上無活人，黄泉無死漢。"
        ],
        "title": "偈",
        "id": "a364f351-ed90-45e3-95fa-8e3935db3675"
    },
    {
        "author": "釋梵思",
        "paragraphs": [
            "春有百花秋有月，夏有涼風冬有雪。",
            "若無閑事在心頭，便是人間好時節。"
        ],
        "title": "頌古九首  其一",
        "id": "aeae8004-df4a-4c87-90c0-686a85dedc4f"
    },
    {
        "author": "釋梵思",
        "paragraphs": [
            "喚應尋常誰不曉，及乎按劍總茫然。",
            "分明好個神仙訣，父子從來不許傳。"
        ],
        "title": "頌古九首  其二",
        "id": "f122afa4-7fe4-4736-83d6-988b9fa486be"
    },
    {
        "author": "釋梵思",
        "paragraphs": [
            "一喝非唯三日聾，龍威虎勢也潛蹤。",
            "從前汗馬無人識，只要重論蓋代功。"
        ],
        "title": "頌古九首  其三",
        "id": "cab9b156-b7d1-4bfe-8031-0449dd2c4fad"
    },
    {
        "author": "釋梵思",
        "paragraphs": [
            "黄鶴樓前鸚鵡洲，夕陽西去水東流。",
            "要知諸佛居何處，風葉蕭蕭月滿樓。"
        ],
        "title": "頌古九首  其四",
        "id": "b463a03f-3af3-4963-93bd-3c1ca052aa4f"
    },
    {
        "author": "釋梵思",
        "paragraphs": [
            "摘楊花，摘楊花，打鼓弄琵琶。",
            "昨日栽茄子，今日種冬瓜。"
        ],
        "title": "頌古九首  其五",
        "id": "fc14698c-33e3-4230-b1c4-f866ff1fbf9f"
    },
    {
        "author": "釋梵思",
        "paragraphs": [
            "婆子幾年尋劍客，趙州勘破有誵訛。",
            "解使不由來富貴，風流何在著衣多。"
        ],
        "title": "頌古九首  其六",
        "id": "7a7ad1c2-7394-4562-80f9-a5bf4226da90"
    },
    {
        "author": "釋梵思",
        "paragraphs": [
            "杈下要分生死路，霍山直拔透重關。",
            "雖然賺我三千里，瞎卻衆生眼萬千。"
        ],
        "title": "頌古九首  其七",
        "id": "33e64708-705c-4791-8002-c766e8557ed4"
    },
    {
        "author": "釋梵思",
        "paragraphs": [
            "春雪滿空來，觸處是花開。",
            "不知園裏樹，那箇是真梅。"
        ],
        "tags": [
            "春天"
        ],
        "title": "頌古九首  其八",
        "id": "bcfbdf87-da43-45d3-8908-bc2c687cd958"
    },
    {
        "author": "釋梵思",
        "paragraphs": [
            "臘月二十五，雲門一曲新。",
            "一回聞舉著，笑殺洛陽人。"
        ],
        "title": "頌古九首  其九",
        "id": "083fa374-6931-463e-a5a7-3f39895c3fdc"
    },
    {
        "author": "釋覺",
        "paragraphs": [
            "是即徹底是，從來脫體先天地。",
            "非即徹底非，萬別千差共一機。",
            "是也是不著，非也非不及，此時佛祖從何立。",
            "曉天霜重泄真機，一顆圓明色非色。",
            "妙體全標處，分明只自知。"
        ],
        "title": "偈二首  其一",
        "id": "bce6a9ec-911d-4bcd-8b06-586ef03a7109"
    },
    {
        "author": "釋覺",
        "paragraphs": [
            "仰之彌高，不隔絲毫。",
            "要津把斷，佛祖難逃。",
            "鑽之彌堅，真體自然。",
            "鳥啼華笑，在碧巖前。",
            "瞻之在前，非正非偏。",
            "十方坐斷，威鎮大千。",
            "忽焉在後，一場漏逗。",
            "堪笑雲門，藏身北斗。"
        ],
        "title": "偈二首  其二",
        "id": "b8242b28-4b74-4eb3-a748-d68c358b0043"
    },
    {
        "author": "釋顯",
        "paragraphs": [
            "喫粥了也，頭上安頭。",
            "洗鉢盂去，爲蛇畫足。",
            "更問如何，自納敗闕。"
        ],
        "title": "偈二首  其一",
        "id": "5657339b-be6a-4201-8c0e-80587e796784"
    },
    {
        "author": "釋顯",
        "paragraphs": [
            "禪莫參，道休學，歇意忘機常廓落。",
            "現成公案早周遮，只箇無心已穿鑿。",
            "直饒坐斷未生前，難透山僧錯錯錯。"
        ],
        "title": "偈二首  其二",
        "id": "f19a28bb-8426-4f5a-a607-2f9b6bf0f512"
    },
    {
        "author": "釋宗振",
        "paragraphs": [
            "我有一機，直下示伊。",
            "青天霹靂，電卷星馳。",
            "德山臨濟，棒喝徒施。",
            "不傳之妙，於汝何虧。"
        ],
        "title": "酬人偈",
        "id": "e4ced668-2ffe-4dcc-a943-07507bb042d9"
    },
    {
        "author": "釋宗振",
        "paragraphs": [
            "住在千峰最上層，年將耳順任騰騰。",
            "免教名字掛人齒，甘作今朝百拙僧。"
        ],
        "title": "書壁",
        "id": "d3198892-decb-4291-83dc-d4ec240ee6fa"
    },
    {
        "author": "學菴道人",
        "paragraphs": [
            "露柱抽橫骨，虛空弄爪牙。",
            "直饒玄會得，猶是眼中沙。"
        ],
        "title": "答圓悟偈",
        "id": "908276ed-b7af-4224-8b87-22558cfc7fc5"
    },
    {
        "author": "釋卿",
        "paragraphs": [
            "杜鵑聲裏春光暮，滿地落花留不住。",
            "瑠璃殿上絕行蹤，誰人解插無根樹。",
            "只應連夜雨，又過一年春。"
        ],
        "title": "偈三首  其一",
        "id": "c7b25a84-a03d-47ef-b4f0-d6ad2d7c2061"
    },
    {
        "author": "釋卿",
        "paragraphs": [
            "蓬萊突兀無遮護，鐵壁銀山無入處。",
            "有時關棙一時開，放出毒蛇當大路。",
            "參禪人，早回顧，莫待臨時生怕怖。",
            "荆棘林中暗坐時，百尺竿頭須進步。",
            "三十三人老古錐，象轉龍蟠曾指注。",
            "休指注，成露布。",
            "蚊子上鐵牛，無你下嘴處。"
        ],
        "title": "偈三首  其二",
        "id": "e1bff709-a01a-4442-b517-23c36d5aba43"
    },
    {
        "author": "釋卿",
        "paragraphs": [
            "一不是，二不成，落華流水裏啼鶯。",
            "閑亭雨歇夜將半，片月還從海底生。"
        ],
        "title": "偈三首  其三",
        "id": "cf710ff4-14ac-4ca9-8630-85df49eb50b6"
    },
    {
        "author": "釋擇明",
        "paragraphs": [
            "趙老雲收山嶽露，茱萸雨過竹風清。",
            "誰家別館池塘裏，一對鴛鴦畫不成。"
        ],
        "title": "偈二首  其一",
        "id": "5d866d84-b9fd-4b23-a595-f1cdb093aff6"
    },
    {
        "author": "釋擇明",
        "paragraphs": [
            "從來家富小兒嬌，偏向江頭弄畫橈。",
            "引得老爺把不住，又來船上助歌謠。"
        ],
        "title": "偈二首  其二",
        "id": "949a1c0a-f8ee-4c08-a763-27e8fa447ca9"
    },
    {
        "author": "釋本",
        "paragraphs": [
            "清明已過十餘日，華雨闌珊方寸深。",
            "春色惱人眠不得，黄鸝飛過綠楊陰。"
        ],
        "title": "偈二首  其一",
        "id": "f1d4307a-077b-442e-9ec1-8e80394d283d"
    },
    {
        "author": "釋本",
        "paragraphs": [
            "鮑老當年笑郭郎，郭郎舞袖太郎當。",
            "及乎鮑老當場舞，鮑老郎當勝郭郎。"
        ],
        "title": "偈二首  其二",
        "id": "7a569a41-b5e2-471f-aa22-08e2cf676228"
    },
    {
        "author": "釋清海",
        "paragraphs": [
            "實際從來不受塵，箇中無舊亦無新。",
            "青山況是吾家物，不用尋家別問津。"
        ],
        "title": "悟佛鑑問領旨述偈",
        "id": "1f8226c4-ca2f-43e3-8575-1eae23f1c9c1"
    },
    {
        "author": "釋了璨",
        "paragraphs": [
            "重陽九是菊華新，一句明明亘古今。",
            "楊廣橐駝無覓處，夜來足跡在松陰。"
        ],
        "title": "偈",
        "id": "8e6cfca2-6ad3-4c9e-a844-f247b5f138ae"
    },
    {
        "author": "釋明辯",
        "paragraphs": [
            "猛虎口邊拾得，毒虵頭上安排。",
            "更不釘摏搖櫓，回頭別有生涯。",
            "婆子被我勘破了，大悲院裏有村齋。"
        ],
        "title": "偈八首  其一",
        "id": "4f7f13e3-9459-46b9-a4c0-c71953c16f92"
    },
    {
        "author": "釋明辯",
        "paragraphs": [
            "諍五眼，湧金春色晚。",
            "得五力，吹落碧桃華。",
            "唯證乃知難可測。"
        ],
        "title": "偈八首  其二",
        "id": "94f7e35d-31d1-4500-b2ca-be0cc5f3b3fd"
    },
    {
        "author": "釋明辯",
        "paragraphs": [
            "十五日已前不得去，少林雙履無藏處。",
            "十五日已後不得住，桂子天香和雨露。"
        ],
        "title": "偈八首  其三",
        "id": "83dc0f51-f08d-4f77-8f7d-1a23339d0b55"
    },
    {
        "author": "釋明辯",
        "paragraphs": [
            "黄龍頭角從來異，不與今時歲月爭。",
            "復妙回途何處去，月明終夜照虛堂。"
        ],
        "title": "偈八首  其四",
        "id": "0b24c1b8-187a-4001-a7d1-a14c5b1d01bc"
    },
    {
        "author": "釋明辯",
        "paragraphs": [
            "我疑千年蒼玉精，化爲一片秋水骨。",
            "海神欲護護不得，一旦鰲頭忽擎出。"
        ],
        "title": "偈八首  其五",
        "id": "8ae512cf-5182-4fa3-82ff-1bc9a57b2628"
    },
    {
        "author": "釋明辯",
        "paragraphs": [
            "吹盡風流大石調，唱出富貴黄鍾宮。",
            "舞腰催拍月當曉，更進蒲萄酒一鍾。"
        ],
        "title": "偈八首  其六",
        "id": "f61aa180-2c2b-4ee4-8e4b-23522710de2e"
    },
    {
        "author": "釋明辯",
        "paragraphs": [
            "狗子佛性有，毗盧愛飲彌勒酒。",
            "狗子佛性無，文殊醉倒普賢扶。",
            "扶到家中全酩酊，胡言漢語罵妻孥。"
        ],
        "title": "偈八首  其七",
        "id": "a5ec23c1-7b27-46df-afab-b4229b56db41"
    },
    {
        "author": "釋明辯",
        "paragraphs": [
            "龍門和尚，闡提潦倒。",
            "不信佛法，滅除禪道。",
            "拶破毗盧向上關，貓兒洗面自道好。"
        ],
        "title": "偈八首  其八",
        "id": "ef869fcb-d81c-411a-a765-b6fd5cc5e75a"
    },
    {
        "author": "釋明辯",
        "paragraphs": [
            "黄金鑿，白玉椎。",
            "開開混沌竅，透出玄元機。"
        ],
        "title": "頌古十六首  其一",
        "id": "24b2aebf-24a0-4917-a454-077c9ccad141"
    },
    {
        "author": "釋明辯",
        "paragraphs": [
            "社舞村歌笑殺人，騎牛挑鴨走成群。",
            "三盃酒罷歸家去，留得豬頭礙塞人。"
        ],
        "title": "頌古十六首  其二",
        "id": "87247c2b-1abb-4148-bcd7-1f4576d0a316"
    },
    {
        "author": "釋明辯",
        "paragraphs": [
            "要得他家活計強，竿頭須解倒拈槍。",
            "這邊打鼓那邊拍，引得瞿曇笑一場。"
        ],
        "title": "頌古十六首  其三",
        "id": "9c63ad5c-6a01-47f6-9777-21659f6f29d9"
    },
    {
        "author": "釋明辯",
        "paragraphs": [
            "張果老踏破葫蘆，呂洞賓失卻寶劍。",
            "兩箇撒手相逢，囊篋更無一綫。",
            "何仙姑鐵笛橫吹，解道長江靜如練。"
        ],
        "tags": [
            "长江"
        ],
        "title": "頌古十六首  其四",
        "id": "760c7004-d291-4df6-b8ee-7ca42d4c1347"
    },
    {
        "author": "釋明辯",
        "paragraphs": [
            "弓強難結鴛鴦紐，御道那栽栗棘蓬。",
            "堪笑香嚴饒舌老，今年猶勝去年窮。"
        ],
        "title": "頌古十六首  其五",
        "id": "1e8b4f88-6dfc-4729-b329-d531a48bd654"
    },
    {
        "author": "釋明辯",
        "paragraphs": [
            "不向東山久，薔薇幾度華。",
            "白雲他自散，明月落誰家。"
        ],
        "title": "頌古十六首  其六",
        "id": "c8398c2f-0872-451a-b677-6c86adbf7d0c"
    },
    {
        "author": "釋明辯",
        "paragraphs": [
            "行主無人能賽，姐姐更是好手。",
            "騰身百尺竿頭，打箇背翻筋斗。"
        ],
        "title": "頌古十六首  其七",
        "id": "ce318ff1-e480-4abe-b48d-333ebd160a51"
    },
    {
        "author": "釋明辯",
        "paragraphs": [
            "老鼠齩生鐵，十分滋味別。",
            "貓兒左右看，嚥唾也不徹。"
        ],
        "title": "頌古十六首  其八",
        "id": "f33fcf63-fadf-4da0-9f54-20a8f712061d"
    },
    {
        "author": "釋明辯",
        "paragraphs": [
            "百寶光攢無兒頂，是大神咒最靈奇。",
            "揭諦波羅僧揭諦，石人半夜失烏雞。"
        ],
        "title": "頌古十六首  其九",
        "id": "263e78d0-f61e-4376-8107-0a7c49e3fb20"
    },
    {
        "author": "釋明辯",
        "paragraphs": [
            "畫得真如活，華間試展開。",
            "黄鶯偷眼覷，不敢下枝來。"
        ],
        "title": "頌古十六首  其一○",
        "id": "6583e222-e0fe-4a79-8618-d8992142c5f9"
    },
    {
        "author": "釋明辯",
        "paragraphs": [
            "我手何似佛手，黄龍鼻下無口。",
            "當時所見顢頇，至今百拙千醜。"
        ],
        "title": "頌古十六首  其一一",
        "id": "71fc0ca5-8368-40f9-9e6d-cad062d35152"
    },
    {
        "author": "釋明辯",
        "paragraphs": [
            "我腳何似驢腳，文殊親見無著。",
            "好箇玻璃盞子，不要當面諱卻。"
        ],
        "title": "頌古十六首  其一二",
        "id": "7772953f-ec45-439a-b8e7-adfb9c463c11"
    },
    {
        "author": "釋明辯",
        "paragraphs": [
            "人人有箇生緣，從來罪大彌天。",
            "不是牽犁拽把，便須鼎鑊油煎。"
        ],
        "title": "頌古十六首  其一三",
        "id": "2575a762-6c18-428a-9f5a-14c0b0d8b645"
    },
    {
        "author": "釋明辯",
        "paragraphs": [
            "春水滿幽澗，江風吹斷雲。",
            "年年那時節，憶著別離人。"
        ],
        "title": "頌古十六首  其一四",
        "id": "2ec201d1-a4d9-433d-be31-faf1863d3a84"
    },
    {
        "author": "釋明辯",
        "paragraphs": [
            "住山身已老，世事任乖張。",
            "年來無侍者，客到自燒香。"
        ],
        "title": "頌古十六首  其一五",
        "id": "9f7be36c-7587-4b5a-8778-062a353cf829"
    },
    {
        "author": "釋明辯",
        "paragraphs": [
            "兩女合爲一媳婦，古寺基前幢子豎。",
            "彷彿上有陀羅尼，多少行人盡驚怖。"
        ],
        "title": "頌古十六首  其一六",
        "id": "634a071a-ef3b-4ad5-ab8f-12f5cd82d0ba"
    },
    {
        "author": "釋明辯",
        "paragraphs": [
            "貞女不著娘家服，丈夫豈假分時財。",
            "十盃五盞從何有，空奮雙拳趁得來。"
        ],
        "title": "送街坊",
        "id": "2f86e560-35a9-47f6-8738-a216bb1558c9"
    },
    {
        "author": "釋明辯",
        "paragraphs": [
            "馬面夜叉纔稽首，牛頭獄卒便擎拳。",
            "洞賓唱箇陶甄理，脫殻烏龜飛上天。"
        ],
        "title": "送及禪人",
        "id": "13a47411-6a62-42dc-b7a9-cad65a9db334"
    },
    {
        "author": "釋明辯",
        "paragraphs": [
            "土豹長老，悟處敲誵。",
            "滑頭勝似蓴菜，軟頑何啻黐膠。",
            "曾被三腳驢子，踏得鼻孔成四。"
        ],
        "title": "自贊三首  其一",
        "id": "8a443de8-e0d3-445f-9929-5c4c732638c8"
    },
    {
        "author": "釋明辯",
        "paragraphs": [
            "瞎老婆半夜吹火，張聾子日午聞歌。",
            "畫得這般毫相，出生入死降魔。",
            "有時鼓起龍門浪，娑竭龍王不奈何。"
        ],
        "title": "自贊三首  其二",
        "id": "6b917427-a8da-41df-9eca-8ee7d1a0000c"
    },
    {
        "author": "釋明辯",
        "paragraphs": [
            "潦倒住持，不言規矩。",
            "聚三百僧，說無義語。",
            "平生要討便宜，落水也求乾處。"
        ],
        "title": "自贊三首  其三",
        "id": "fc6288e9-b8f1-499b-8cdc-436f143f1d97"
    },
    {
        "author": "釋明辯",
        "paragraphs": [
            "昇元閣前懡㦬，洛陽峰畔乖張。",
            "皮髓傳成放霸，雙履無處埋藏。",
            "不是一番寒徹骨，爭得梅花撲鼻香。"
        ],
        "title": "達磨贊",
        "id": "62edd139-dada-4cd6-aa53-e176848c8628"
    },
    {
        "author": "釋明辯",
        "paragraphs": [
            "掀翻地軸乾坤窄，撥轉天輪宇宙寬。",
            "須向強中呈好手，虛空打碎劫初看。"
        ],
        "title": "頌古三十二首  其一",
        "id": "d0637000-afc9-4f56-bfce-c4ab1140c04a"
    },
    {
        "author": "釋明辯",
        "paragraphs": [
            "垂鈎不似迷津客，張網誠非待兔人。",
            "半夜烏雞何處去，天明吞卻玉麒麟。"
        ],
        "title": "頌古三十二首  其二",
        "id": "b2cb0c22-2220-4ac7-83db-46969be0dd4f"
    },
    {
        "author": "釋明辯",
        "paragraphs": [
            "古皇前化超群檄，無字印文明劃劃。",
            "今時衲子若當陽，往往半千成五百。"
        ],
        "title": "頌古三十二首  其三",
        "id": "9102caf0-c8d5-494e-9f8c-546776a35ae4"
    },
    {
        "author": "釋明辯",
        "paragraphs": [
            "獵涉榮枯未是奇，到頭誰是出家兒。",
            "故鄉漠漠在消息，時有孤雲嶺外歸。"
        ],
        "title": "頌古三十二首  其四",
        "id": "c6fbeb66-f8da-4a0d-8797-d6d79f06e91e"
    },
    {
        "author": "釋明辯",
        "paragraphs": [
            "天高雲靜月彎彎，雨過秋空眼界寬。",
            "百億文殊真妙體，分明只在一毫端。"
        ],
        "title": "頌古三十二首  其五",
        "id": "e62fc7e8-afc2-4e56-9cb6-6bf313158983"
    },
    {
        "author": "釋明辯",
        "paragraphs": [
            "鶖子已圓無漏種，換卻身形總不知。",
            "通途一貫非他物，午夜胡僧步雪歸。"
        ],
        "title": "頌古三十二首  其六",
        "id": "047ac9ed-aa36-4368-a34b-be4292f9b1a4"
    },
    {
        "author": "釋明辯",
        "paragraphs": [
            "靈山會上舊家風，脫略從茲勢莫窮。",
            "金斗峰前重漏泄，莫將附子當天雄。"
        ],
        "title": "頌古三十二首  其七",
        "id": "ec82586a-939e-43a0-b82e-068e0c79a666"
    },
    {
        "author": "釋明辯",
        "paragraphs": [
            "冤憎會苦，愛別離苦。",
            "鈍置瞿曇，一場莽鹵。"
        ],
        "title": "頌古三十二首  其八",
        "id": "ca808753-11a3-48a7-9f4e-3deab0835373"
    },
    {
        "author": "釋明辯",
        "paragraphs": [
            "當堂古路白雲漫，碧眼黄頭尚未諳。",
            "無孔笛兒氈拍板，輕輕吹破御街寒。"
        ],
        "title": "頌古三十二首  其九",
        "id": "36a3c124-e595-4d2b-92ee-ed55dbf8325d"
    },
    {
        "author": "釋明辯",
        "paragraphs": [
            "馬祖非心非佛，直下更無窼窟。",
            "今年樹上胡桃，勝似去年柑橘。"
        ],
        "title": "頌古三十二首  其一○",
        "id": "57dd83da-f802-434a-8b48-ccbdf3805bb1"
    },
    {
        "author": "釋明辯",
        "paragraphs": [
            "金剛南際老番王，反著襴衫入大唐。",
            "牛首旃檀都賣了，唯垂鼻孔不囊藏。"
        ],
        "title": "頌古三十二首  其一一",
        "id": "e37c55c0-08ed-4375-8d97-825c9afa03b0"
    },
    {
        "author": "釋明辯",
        "paragraphs": [
            "盤走珠兮珠走盤，當機脫略好生觀。",
            "世人知貴不知價，信手拈來也不難。"
        ],
        "title": "頌古三十二首  其一二",
        "id": "a4114863-f351-4d56-bc3d-c8aebbaa8e31"
    },
    {
        "author": "釋明辯",
        "paragraphs": [
            "蘿蔔頭禪聒噪人，霜刀累切了無痕。",
            "自古不通人咬嚼，只容衲子鶻崙吞。"
        ],
        "title": "頌古三十二首  其一三",
        "id": "65de6d1f-b4d2-4205-9553-9c8b30a9bd7c"
    },
    {
        "author": "釋明辯",
        "paragraphs": [
            "玉洞玄關道路長，蟠桃豈是等閑芳。",
            "遮藏不許人間見，只恐春風漏泄香。"
        ],
        "title": "頌古三十二首  其一四",
        "id": "60c149ac-353e-41e4-abe5-a07626d73f19"
    },
    {
        "author": "釋明辯",
        "paragraphs": [
            "兜羅綿樣硬贅頭，河北風流老趙州。",
            "鹹處著鹽淡添水，軒頭一笑更無休。"
        ],
        "title": "頌古三十二首  其一五",
        "id": "0686ad20-3fcf-44f6-bfbc-9dcc29366e5d"
    },
    {
        "author": "釋明辯",
        "paragraphs": [
            "左轉右轉，金剛寶劍。",
            "全藏半藏，由基發箭。",
            "紅心心裏中紅心，驚得須彌頭倒旋。"
        ],
        "title": "頌古三十二首  其一六",
        "id": "94e2735b-62df-4c64-9a79-b95ceb1a989a"
    },
    {
        "author": "釋明辯",
        "paragraphs": [
            "大寂宗風示後昆，金剛寶劍利當門。",
            "瞎驢滅卻正法眼，那箇男兒解出群。"
        ],
        "title": "頌古三十二首  其一七",
        "id": "0badeb12-729b-449d-8c1e-6091b9ab3dc7"
    },
    {
        "author": "釋明辯",
        "paragraphs": [
            "脫略情塵老睦州，虎頭虎尾一時收。",
            "芳草渡頭韓幹馬，綠楊堤畔戴嵩牛。"
        ],
        "title": "頌古三十二首  其一八",
        "id": "82c6a498-e7f0-48e6-9dc4-1127e7d207fe"
    },
    {
        "author": "釋明辯",
        "paragraphs": [
            "體量非功不墮今，星移斗換豈同輪。",
            "多年曆日雖無用，犯著應須總滅門。"
        ],
        "title": "頌古三十二首  其一九",
        "id": "5605689e-6044-4777-9d4b-a6cfbd2ea7ba"
    },
    {
        "author": "釋明辯",
        "paragraphs": [
            "高高孤頂雪濛濛，劫外行藏路不通。",
            "半夜嶺梅消息轉，不關春色暗香濃。"
        ],
        "title": "頌古三十二首  其二○",
        "id": "6ec7eb2e-707b-4257-b667-97f3bed230b0"
    },
    {
        "author": "釋明辯",
        "paragraphs": [
            "玉鞭纔舉乾坤靜，皇道私無顯至尊。",
            "貴極鑾轝纔指斥，將軍正令不容存。"
        ],
        "title": "頌古三十二首  其二一",
        "id": "56cc265a-e527-4806-9e17-94a3a8122733"
    },
    {
        "author": "釋明辯",
        "paragraphs": [
            "轉位投機覓更難，回途復妙豈相關。",
            "新豐洞口翻波浪，一掃須教徹底乾。"
        ],
        "title": "頌古三十二首  其二二",
        "id": "277886ec-5e83-46eb-bbbd-9df11d1d154b"
    },
    {
        "author": "釋明辯",
        "paragraphs": [
            "打起黄鶯兒，莫教枝上啼。",
            "幾回驚妾夢，不得到遼西。"
        ],
        "tags": [
            "怀人",
            "五言绝句",
            "闺怨",
            "唐诗三百首"
        ],
        "title": "頌古三十二首  其二三",
        "id": "228c87f2-092b-411b-9029-c5454cc2cb1c"
    },
    {
        "author": "釋明辯",
        "paragraphs": [
            "六朝翻譯傳來妙，到頭未悟當時竅。",
            "須信枝頭老鳳凰，春來翻作黄鶯叫。"
        ],
        "title": "頌古三十二首  其二四",
        "id": "3f638eba-8b7a-4a16-ab5f-09e1dc3a3e33"
    },
    {
        "author": "釋明辯",
        "paragraphs": [
            "萬丈寒潭徹底清，霜天午夜欲生冰。",
            "釣魚要擲金鱗餌，撥轉蘆蓬向月明。"
        ],
        "title": "頌古三十二首  其二五",
        "id": "cbfd8ecd-1826-4a0a-b7f7-e4677fe3df12"
    },
    {
        "author": "釋明辯",
        "paragraphs": [
            "養得男兒要賭錢，渾身無有寸絲纏。",
            "是非窟裏和身入，生滅門中滿口宣。"
        ],
        "title": "頌古三十二首  其二六",
        "id": "47d70ba4-5a02-4a51-be08-997ac6fe70cf"
    },
    {
        "author": "釋明辯",
        "paragraphs": [
            "高安灘頭百雜碎，象骨峰前眼搭癡。",
            "敢道鼓山無鼻孔，藂林千古笑嘻嘻。"
        ],
        "title": "頌古三十二首  其二七",
        "id": "aa6ae107-0fe6-414c-9fd7-507e2f1aca98"
    },
    {
        "author": "釋明辯",
        "paragraphs": [
            "微酸梅子始生仁，鶯老花殘迹已陳。",
            "一夜南風移斗柄，明朝煙柳不關春。"
        ],
        "title": "頌古三十二首  其二八",
        "id": "b5f3255a-47e0-42a0-8b25-197494523446"
    },
    {
        "author": "釋明辯",
        "paragraphs": [
            "老將高提白玉鞭，雙駒一策去翩翩。",
            "古今得失論量底，空看西山暮雨前。"
        ],
        "title": "頌古三十二首  其二九",
        "id": "40a3c3cd-92fe-41ad-b73b-f28e943388b9"
    },
    {
        "author": "釋明辯",
        "paragraphs": [
            "曲蟺踏著相頭摮，啞子得夢自家笑。",
            "笑到天明說向誰，烏鴉解作麒麟叫。"
        ],
        "title": "頌古三十二首  其三○",
        "id": "7d29594f-450a-45c2-a364-7572482df1c3"
    },
    {
        "author": "釋明辯",
        "paragraphs": [
            "試問人間有底忙，好將春事報春光。",
            "直饒日日花前醉，一季都來九十場。"
        ],
        "title": "頌古三十二首  其三一",
        "id": "9e777c4b-5fae-4ccf-80e3-63f9a70a71cc"
    },
    {
        "author": "釋明辯",
        "paragraphs": [
            "栗蓬吞得有何難，更教吐出又心酸。",
            "吞吐得來休嚼碎，南辰光射北辰寒。"
        ],
        "title": "頌古三十二首  其三二",
        "id": "fdc2c09f-73e8-47c4-9694-680c931b8f23"
    },
    {
        "author": "釋自回",
        "paragraphs": [
            "用盡工夫，渾無巴鼻。",
            "火光迸散，元在這裏。"
        ],
        "title": "見石火省徹頌",
        "id": "109f34c2-449e-474c-8525-b9e1bd46af83"
    },
    {
        "author": "釋自回",
        "paragraphs": [
            "三軍不動旗閃爍，老婆正是魔王腳。",
            "趙州無柄鐵掃帚，掃蕩煙塵空索索。"
        ],
        "title": "趙州勘婆頌",
        "id": "7e691b82-3167-451c-9e86-e52597f37b23"
    },
    {
        "author": "釋居靜",
        "paragraphs": [
            "月生一，東巖乍住增愁寂。",
            "紅塵世路有多端，米麵倉儲無顆粒。",
            "崖爲伴，泉爲匹，颯颯清風來入室。",
            "山王土地暗中忙，雲版鐘魚偷淚滴。",
            "世人莫道空守巖，亦有東籬打西壁。"
        ],
        "title": "住東巖",
        "id": "39f01a2b-ca6f-4638-bede-cef82e130ce6"
    },
    {
        "author": "釋居靜",
        "paragraphs": [
            "十門綱要掌中施，機會來時自有爲。",
            "作者不須排位次，大都首尾是根基。"
        ],
        "title": "頌示學者",
        "id": "eafe59c7-193e-47ea-ba65-6a1a1fe6bbc6"
    },
    {
        "author": "釋勝",
        "paragraphs": [
            "即心即佛幾人知，立雪齊腰只得皮。",
            "四海浪平龍玩寶，儘他螻蟻撼須彌。"
        ],
        "title": "偈二首  其一",
        "id": "dce500f3-41b6-439e-b307-fbe55da29fe3"
    },
    {
        "author": "釋勝",
        "paragraphs": [
            "護生須是殺，殺盡始安居。",
            "會得箇中意，分明在半途。"
        ],
        "title": "偈二首  其二",
        "id": "3ca4bf2b-7d34-4df9-a089-5f8938f0ee52"
    },
    {
        "author": "釋勝",
        "paragraphs": [
            "無量妙義皆周匝，旋乾轉坤爲一合。",
            "當陽橫按笑中刀，猶欠頂門上一踏。"
        ],
        "title": "頌古七首  其一",
        "id": "ebecb55d-0fb4-4147-9448-820acf8d3020"
    },
    {
        "author": "釋勝",
        "paragraphs": [
            "漢祖拜將務決勝，非韓誰敢當茲任。",
            "赤幡高竪化城降，星在盤兮不在秤。"
        ],
        "title": "頌古七首  其二",
        "id": "5c8c7a03-27d0-4399-8983-f29abe72c7af"
    },
    {
        "author": "釋勝",
        "paragraphs": [
            "腳踏清波分華嶽，手擎紅日轉重雲。",
            "徒勞謾費干戈力，究竟還歸有道君。"
        ],
        "tags": [
            "华山"
        ],
        "title": "頌古七首  其三",
        "id": "77805661-9d9f-4236-84a5-a44a9c5f585f"
    },
    {
        "author": "釋勝",
        "paragraphs": [
            "借路經過無面目，因邪打正有拳頭。",
            "衲僧門下無干涉，徒用精金換得鍮。"
        ],
        "title": "頌古七首  其四",
        "id": "20ff1d21-1eb8-4bd8-8a82-a39d0c77f956"
    },
    {
        "author": "釋勝",
        "paragraphs": [
            "藤蘿荆棘離離草，枯樹無退還不倒。",
            "敗棄知他疊幾重，不消一陳秋風掃。"
        ],
        "title": "頌古七首  其五",
        "id": "09320144-773d-4be8-8d65-b5f306d4aeb2"
    },
    {
        "author": "釋勝",
        "paragraphs": [
            "許由臨岸洗耳，巢父不飲牛水。",
            "侍者親入帝鄉，趙州只在草裏。"
        ],
        "title": "頌古七首  其六",
        "id": "38bcd0a9-8efe-416c-aa0a-a24d342275af"
    },
    {
        "author": "釋勝",
        "paragraphs": [
            "乙巳大人丘，叢林爲寇讎。",
            "利牙如劍戟，生殺有來由。"
        ],
        "title": "頌古七首  其七",
        "id": "624eda82-03c5-4ed6-be9f-8e36b8ceda06"
    },
    {
        "author": "釋勝",
        "paragraphs": [
            "摩天鴆鳥九頭毒，護世那吒八臂長。",
            "水自竹邊流出冷，風從花裏過來香。"
        ],
        "title": "頌古二十四首  其一",
        "id": "58f7db58-893b-4771-b7b5-5e44cd060379"
    },
    {
        "author": "釋勝",
        "paragraphs": [
            "心佛物兮俱不是，坐斷舌頭除藥忌。",
            "橫拈倒用總由他，活捉魔群穿卻鼻。"
        ],
        "title": "頌古二十四首  其二",
        "id": "c2d1e658-7fde-44c3-9d2b-bfcdcb4440c8"
    },
    {
        "author": "釋勝",
        "paragraphs": [
            "南泉王老太無端，卻逐鹽官作樂官。",
            "西祖令嚴行禁止，免他禪會錯欣歡。"
        ],
        "title": "頌古二十四首  其三",
        "id": "7e691140-39ff-4eba-9f94-42bea8372915"
    },
    {
        "author": "釋勝",
        "paragraphs": [
            "師子窟中師子兒，逸群遊翫海珠璣。",
            "溈山呼索渾無竅，有理難伸穿得奇。"
        ],
        "title": "頌古二十四首  其四",
        "id": "94d52c45-a820-471a-921a-51f5516c593e"
    },
    {
        "author": "釋勝",
        "paragraphs": [
            "無業何太切，白雲何太孤。",
            "胡鬚將謂赤，更有赤鬚胡。"
        ],
        "title": "頌古二十四首  其五",
        "id": "3408b3ee-36ec-4cf2-80b2-eafb076c156f"
    },
    {
        "author": "釋勝",
        "paragraphs": [
            "就身打劫壯吾曹，喚得賢侯智眼高。",
            "忿色不知何處去，珠回玉轉透雲袍。"
        ],
        "title": "頌古二十四首  其六",
        "id": "d7e42599-2e20-4229-bd57-8e27f7642d0f"
    },
    {
        "author": "釋勝",
        "paragraphs": [
            "陸亘回珠轉玉，南泉換斗移星。",
            "花陰滿地日午，夢覺流鶯一聲。"
        ],
        "title": "頌古二十四首  其七",
        "id": "be31e977-6cf4-4ecd-b96e-51edaee197e3"
    },
    {
        "author": "釋勝",
        "paragraphs": [
            "行者失卻眼，南泉破卻鍋。",
            "滿堂僧不厭，一箇俗人多。"
        ],
        "title": "頌古二十四首  其八",
        "id": "e151300e-ff6a-4699-a642-4b8cfd9f9ac3"
    },
    {
        "author": "釋勝",
        "paragraphs": [
            "披蓑側笠千峰上，引水澆蔬五老前。",
            "中有瓜田難納履，睦州倒退在傍邊。"
        ],
        "title": "頌古二十四首  其九",
        "id": "6f806586-4095-46b4-baab-d54d68c1b379"
    },
    {
        "author": "釋勝",
        "paragraphs": [
            "問端如箭透垣牆，賴值靈雲手段長。",
            "駿馬蹇驢皆控勒，鞭教戰勝出沙場。"
        ],
        "title": "頌古二十四首  其一○",
        "id": "8e204893-0c32-4d10-8d06-e418110eb6be"
    },
    {
        "author": "釋勝",
        "paragraphs": [
            "太孤太賒日杲杲，璞玉渾金惡種草。",
            "無負平生雪此冤，不如一陣香風掃。"
        ],
        "title": "頌古二十四首  其一一",
        "id": "ae1af97f-36e4-40e8-861e-880dddfd8401"
    },
    {
        "author": "釋勝",
        "paragraphs": [
            "握七星刀尋作者，倒司農印對冤讎。",
            "當陽一句分賓主，九曲黄河水逆流。"
        ],
        "title": "頌古二十四首  其一二",
        "id": "fa1aeffd-7173-45ff-9573-4ea3a0d12cc5"
    },
    {
        "author": "釋勝",
        "paragraphs": [
            "剜心計剖腹繼傳燈，鬼面神頭打葛藤。",
            "傑出諸方無等匹，也知只是赴齋僧。"
        ],
        "title": "頌古二十四首  其一三",
        "id": "0eaa031b-dc90-4fcc-906d-82fad5127a3b"
    },
    {
        "author": "釋勝",
        "paragraphs": [
            "驅耕夫牛照即用，奪饑人食用即照。",
            "不得同參把手行，安知袖裏有穿竅。"
        ],
        "title": "頌古二十四首  其一四",
        "id": "d5d91c1c-a2da-4c65-afc3-86c17019917b"
    },
    {
        "author": "釋勝",
        "paragraphs": [
            "佛法無情報爾曹，忽生忽殺在吹毛。",
            "若教韓信得妙訣，自是深明防漢高。"
        ],
        "title": "頌古二十四首  其一五",
        "id": "b1e84e3b-e694-495e-b0c1-ff2333cfa5e5"
    },
    {
        "author": "釋勝",
        "paragraphs": [
            "一箇鐵額銅頭，一人三頭六臂。",
            "二俱借人鼻孔，卻與洞山出氣。"
        ],
        "title": "頌古二十四首  其一六",
        "id": "6b026c8d-14f0-4a94-8002-07d47e7a74af"
    },
    {
        "author": "釋勝",
        "paragraphs": [
            "有喝端如探竿草，無師血脈通紅線。",
            "當陽不識李將軍，徒學穿楊一枝箭。"
        ],
        "title": "頌古二十四首  其一七",
        "id": "f3d7243b-682b-4ad8-9663-82a73fb9fa44"
    },
    {
        "author": "釋勝",
        "paragraphs": [
            "雞作蒼鷹拏鼈鼻，鴨爲金翅作獰龍。",
            "空王以此垂洪範，錦上鋪花知幾重。"
        ],
        "title": "頌古二十四首  其一八",
        "id": "5c08fe9a-5ef2-4760-85ae-624150492bcf"
    },
    {
        "author": "釋勝",
        "paragraphs": [
            "展事無回互，投機通一綫。",
            "洞山無眼筋，入地獄如箭。"
        ],
        "title": "頌古二十四首  其一九",
        "id": "25e98651-5441-48da-8cba-726dd6b45866"
    },
    {
        "author": "釋勝",
        "paragraphs": [
            "貓全食血功，虎備起屍殺。",
            "無奈何舅何，不傳上樹訣。"
        ],
        "title": "頌古二十四首  其二○",
        "id": "7901e22c-5203-4493-82f5-8cd1ffdd1c54"
    },
    {
        "author": "釋勝",
        "paragraphs": [
            "開口便見膽，工夫傲東魯。",
            "昔於豆子山，也解打瓦鼓。"
        ],
        "title": "頌古二十四首  其二一",
        "id": "7f7f458a-44d8-4031-9f37-eaa086fe6e2c"
    },
    {
        "author": "釋勝",
        "paragraphs": [
            "鐵餡價難窮，誰知屈味濃。",
            "法幢光祖域，正董在胸中。"
        ],
        "title": "頌古二十四首  其二二",
        "id": "43b1c289-5a62-4313-9b37-71e45a80b0b2"
    },
    {
        "author": "釋勝",
        "paragraphs": [
            "先祖滔滔無固必，後人悱悱有雌雄。",
            "巨靈擡手無多子，分破華山千萬重。"
        ],
        "title": "頌古二十四首  其二三",
        "id": "aedc2cc3-bb82-4f20-98cb-347bdba9d144"
    },
    {
        "author": "釋師遠",
        "paragraphs": [
            "今朝二月半，百華開爛熳。",
            "雲繞翠峰頭，鶯啼楊柳岸。",
            "觀音借路行，文殊分主伴。",
            "獨有解空人，支筇渾不管。",
            "直饒天外雨華飛，翻覆都來是這漢。"
        ],
        "title": "偈頌四首  其一",
        "id": "79949319-3eab-48ac-aeaf-4d16c63b3ff6"
    },
    {
        "author": "釋師遠",
        "paragraphs": [
            "堯風舜日兩依依，一片虛凝截萬機。",
            "何必胡僧親付囑，如人飲水自家知。"
        ],
        "title": "偈頌四首  其二",
        "id": "c3459a10-be13-4c04-8bc0-8af2abe6632a"
    },
    {
        "author": "釋師遠",
        "paragraphs": [
            "五日一番陞座，拈出現成行貨。",
            "大衆普請商量，恰是老僧罪過。"
        ],
        "title": "偈頌四首  其三",
        "id": "ac6caccb-25d0-4350-a877-5e4370c5839e"
    },
    {
        "author": "釋師遠",
        "paragraphs": [
            "三腳驢子弄蹄行，直透威音萬丈坑。",
            "雲在嶺頭閑不徹，水流澗下大忙生。",
            "湖南長老誰能會，行人更在青山外。"
        ],
        "title": "偈頌四首  其四",
        "id": "88b446bf-b414-4c27-a0ca-e69a1fe92175"
    },
    {
        "author": "釋師遠",
        "paragraphs": [
            "出得出不得，定從何處起。",
            "文殊往梵天，罔明輕彈指。",
            "乘流即行，遇坎即止。",
            "君不見虛築防胡萬里城，不知禍起蕭牆裏。"
        ],
        "title": "頌古三首  其一",
        "id": "b4402951-281d-48ea-8403-a7cc3f6442f5"
    },
    {
        "author": "釋師遠",
        "paragraphs": [
            "不是風兮不是顛，長街短巷走如煙。",
            "院裏有齋常記得，時時掛在口皮邊。"
        ],
        "title": "頌古三首  其二",
        "id": "4897eb78-308f-452c-85cc-4e1401d5eaca"
    },
    {
        "author": "釋師遠",
        "paragraphs": [
            "呵呵大笑不尋常，笑得眉間也放光。",
            "不是明招重注腳，叢林洎合錯商量。"
        ],
        "title": "頌古三首  其三",
        "id": "0c546960-8d66-4556-8202-f0108e50fed1"
    },
    {
        "author": "釋紹悟",
        "paragraphs": [
            "一重山盡一重山，坐斷孤峰子細看。",
            "霧卷雲收山嶽靜，楚天空闊一輪寒。"
        ],
        "title": "舉趙州訪二庵主公案頌",
        "id": "76b15fe9-9602-44b3-863e-354b3b54842c"
    },
    {
        "author": "子言庵主",
        "paragraphs": [
            "一擊石庵全，縱然得自然。",
            "清涼無暑氣，涓潔有甘泉。",
            "寬廓含沙界，寂寥絕衆緣。",
            "箇中無限義，風月一床眠。"
        ],
        "title": "石庵成日偈",
        "id": "2cb32888-69b2-43ee-8a3b-4b419a9a773e"
    },
    {
        "author": "南修造",
        "paragraphs": [
            "印空印泥印水，平地寒濤競起。",
            "假饒去就十分，也是靈龜曳尾。"
        ],
        "title": "答贇禪師問宗門三印",
        "id": "fb6cd872-f237-4269-b208-608d69a03c0d"
    },
    {
        "author": "釋高",
        "paragraphs": [
            "象王行，師子住，赤腳崑崙眉卓竪。",
            "寒山拾得笑呵呵，指點門前老松樹。"
        ],
        "title": "偈",
        "id": "44ba664d-b5a3-4f13-847b-5b407ad22b62"
    },
    {
        "author": "釋慧光",
        "paragraphs": [
            "雨洗淡紅桃蕚嫩，風搖淺碧柳絲輕。",
            "白雲影裏怪石露，綠水光中古木清。"
        ],
        "title": "頌古五首  其一",
        "id": "da918cb8-2b17-4f4e-8a73-58892dc93e05"
    },
    {
        "author": "釋慧光",
        "paragraphs": [
            "窣堵古形儀，未舉已先知。",
            "巍然存海底，影落樹頭輝。"
        ],
        "title": "頌古五首  其二",
        "id": "1761c5cf-0e84-4d52-a71a-6ac26d928be8"
    },
    {
        "author": "釋慧光",
        "paragraphs": [
            "偷喫油糍，賣弄口觜。",
            "年老成魔，謾神嚇鬼。"
        ],
        "title": "頌古五首  其三",
        "id": "9d868d1f-7472-451a-8538-5fd96d69ab91"
    },
    {
        "author": "釋慧光",
        "paragraphs": [
            "一吹無孔笛，一撫沒絃琴。",
            "一曲兩曲無人會，雨過夜塘秋水深。"
        ],
        "title": "頌古五首  其四",
        "id": "22b8222c-d53a-46a4-85b5-c5310d19a23c"
    },
    {
        "author": "釋慧光",
        "paragraphs": [
            "狗子無佛性，全提摩竭令。",
            "纔擬犯鋒鋩，喪卻窮性命。"
        ],
        "title": "頌古五首  其五",
        "id": "44106c69-6c41-44ef-9564-0569ac17d338"
    },
    {
        "author": "曾幾",
        "paragraphs": [
            "春山數峰青，春水一溪綠。",
            "幽尋山水間，物物可寓目。",
            "花香若三薫，柳色若新沐。",
            "吾儕幸閑放，晴晝頗連屬。",
            "胡爲深閉門，終日仰看屋。",
            "嘉招儻亟拜，豈敢憚僕僕。",
            "請君攜壺去，政恐日不足。",
            "小槽雖蜜甜，何必待醽醁。",
            "茗事姑置之，雷車困枵腹。"
        ],
        "title": "尋春次曾宏甫韻",
        "id": "3b228094-7f3f-419f-a52d-bd6d7de79921"
    },
    {
        "author": "曾幾",
        "paragraphs": [
            "君爲九江行，意有風雨快。",
            "維舟玉溪畔，未割故人愛。",
            "停杯一問我，請以所聞對。",
            "九江萬事好，賞詠看前輩。",
            "巖巖匡俗廬，頂踵極高大。",
            "其中藏曲折，願勿遺瑣碎。",
            "煙波湓浦游，風月庾樓會。",
            "以兹供筆硯，安得有蕪累。",
            "矧君著幽禪，直欲入三昧。",
            "飽參山南北，毋問人顯晦。",
            "歸來亦何云，聖處果何在。",
            "要知方策間，即有文字外。",
            "我今如是說，初不墮荒怪。",
            "屋漏實臨之，斯言尚無愧。"
        ],
        "title": "次范益謙遷居九江經過上饒見贈韻",
        "id": "c9a61777-c7d1-4639-9cfc-50866f081cb0"
    },
    {
        "author": "曾幾",
        "paragraphs": [
            "少卿令德公，不肯入州府。",
            "種花養風煙，藝木蔭庭宇。",
            "了無適俗韻，真可與晤語。",
            "永懷君詩句，凈洗我塵土。",
            "如何百里問，此秘欠未覩。",
            "今晨款荆扉，老氣壓方虎。",
            "新詩疾雨風，妙字列行伍。",
            "華宗有后山，句律嚴七五。",
            "豫章乃其師，工部以爲祖。",
            "君方討淵源，奚啻窺牖戶。",
            "我貧無一錢，不敢學農圃。",
            "空餘數卷書，腸腹自撐拄。"
        ],
        "title": "次陳少卿見贈韻",
        "id": "a3f14b10-1da0-49db-9422-9001e0e0e3b9"
    },
    {
        "author": "曾幾",
        "paragraphs": [
            "官屬邃中書，朝班高太府。",
            "陳卿棹臂去，偃仰一茅宇。",
            "臨池看魚樂，坐樹聽鳥語。",
            "脩竹手所栽，薪萌爭上土。",
            "天開重新運，聖作萬物覩。",
            "會合如風雲，吹嘘者龍虎。",
            "陳卿落閑處，問孰與爲伍。",
            "毛穎傳中人，渠儂適成五。",
            "詩章出咳唾，流派考宗祖。",
            "仲嚴更獻酬，胸次非小戶。",
            "覽觀不暇給，爛若花藥圃。",
            "可畏韻險艱，浮梁裊相拄。"
        ],
        "title": "陳卿又和三首而仲通判亦三作嚴教授再賦皆有見及語予不可以無言故復次韻",
        "id": "d2584525-3575-4901-be32-03cd76f3092a"
    },
    {
        "author": "曾幾",
        "paragraphs": [
            "維南有絲溪，溪石如水綠。",
            "瞻相百里間，抱負一夫足。",
            "聲名作災怪，攻取及背腹。",
            "在者略無奇，溪神爲顰蹙。",
            "蠻煙瘴雨地，故舊實州牧。",
            "坐令數峰青，飛過大江凟。",
            "何嘗說向人，恐類和氏玉。",
            "公然遭奪攘，不使得藏伏。",
            "廣文到吾廬，索隱妙蓍卜。",
            "東坡韻險艱，句句巧追逐。",
            "幽人所好山，已占一林谷。",
            "又兼小崢嶸，無乃太多欲。",
            "端如耐久朋，相與會心曲。",
            "大勝輕薄兒，浮雲變何速。"
        ],
        "title": "沈明遠教授用東坡仇池石韻賦予所蓄英石次其韻",
        "id": "d005d455-a798-4a15-8a04-9333f6b17e4c"
    },
    {
        "author": "曾幾",
        "paragraphs": [
            "舍前南山青，舍後北山綠。",
            "捫蘿涉其巔，策杖遶其足。",
            "中間奇絕處，表裏見心腹。",
            "登臨豈不佳，老境日以蹙。",
            "誰知怪石供，能坐我郊牧。",
            "政應索幽遐，何憚越川凟。",
            "嶔𡼭庾嶺南，美者色蒼玉。",
            "賞音無東坡，尤物多跧伏。",
            "今年致書求，屢以可否卜。",
            "故人爲遣送，健步遠相逐。",
            "雖非古仇池，要是好崖谷。",
            "似爲天所矜，此段獨從欲。",
            "深慚舁致重，路轉知幾曲。",
            "安得滄海神，鞭笞使之速。"
        ],
        "title": "次綠字韻",
        "id": "f38f0b62-cce6-47c9-8041-c1ee5c447fb6"
    },
    {
        "author": "曾幾",
        "paragraphs": [
            "蟬噪高柳岸，鷺飛遠沙汀。",
            "蕭然感予懷，清靜游神庭。",
            "老樹失故綠，殘芳謝微馨。",
            "胡爲趣召節，日日晨昏星。",
            "放纜西興渡，落帆浙江亭。",
            "恭惟陛下聖，萬國瞻儀刑。",
            "黼座懸日月，孤燈耿熒熒。",
            "况復如許病，自知不能廷。",
            "所以乞閑散，庶幾守沈冥。",
            "方虞秋霜嚴，翻得春露零。",
            "再聞芸草香，一洗海物腥。",
            "父老喜我來，無異化鶴丁。",
            "兒童喜我來，小駟騎青青。",
            "諒有隔生契，不然定誰令。",
            "四海習鑿齒，幾年讀書螢。",
            "新詩中律呂，雖美無人聽。",
            "鳴聲勿浪出，坐待軒皇伶。"
        ],
        "title": "還守台州次陸務觀贈行韻",
        "id": "7ae9566a-6372-487f-aaa8-100ef74ee81e"
    },
    {
        "author": "曾幾",
        "paragraphs": [
            "我持十口家，不辦一葉船。",
            "賊聲日夜急，欲濟江無邊。",
            "身雖墮眢井，仰視猶有天。",
            "天理儻未爽，偷兒浪垂涎。",
            "洗心占羅池，稽首依靈泉。",
            "竟以妻子免，百神果昭然。",
            "得從潯江遊，未斷龍城緣。",
            "爲問米何如，買禾可論廛。",
            "向來魚菜市，十戶八九旋。",
            "令我喜折屐，喜定翻悲憐。",
            "王師靜江南，趨者人摩肩。",
            "一日百回首，我非強項宣。",
            "盛欲徑梅庾，不然傍郴連。",
            "終鮮孔方兄，留滯等謫遷。",
            "尚念吾鼻祖，永懷舊山川。",
            "往還武城居，家風到今傳。",
            "我方尋昨夢，一舸百笮牽。",
            "而公下劈箭，如駔駿得鞭。",
            "江村索居地，未敢高枕眠。",
            "世事公等在，歸與有逢年。"
        ],
        "title": "次折仲古避寇潯州韻",
        "id": "d942a611-9ed1-4c95-9eb2-3d50998ac1e7"
    },
    {
        "author": "曾幾",
        "paragraphs": [
            "雪峰僧中龍，此道誰與共。",
            "蕭然兩伽陀，不舉似大衆。",
            "獨貽茶山老，以當蒲塞供。",
            "巖花與澗草，信手拈來用。"
        ],
        "title": "次雪峰空老韻二首  其一",
        "id": "9723d7cb-6d86-4e25-b92a-ccf03a5ac56c"
    },
    {
        "author": "曾幾",
        "paragraphs": [
            "獨烹茶山茶，未對雪峰雪。",
            "須知千里間，只共一眀月。",
            "陳家參玄人，道眼應一瞥。",
            "爲語管城君，相從熾然說。"
        ],
        "title": "次雪峰空老韻二首  其二",
        "id": "6939a139-fd96-4bd9-af27-6aac023f1093"
    },
    {
        "author": "曾幾",
        "paragraphs": [
            "江西草堂清，道價直寰宇。",
            "中分死心坐，親飲晦堂乳。",
            "與人作陰凉，雨後散煩暑。",
            "千林搖落後，鬰鬰松柏古。",
            "厖頭覆霜雪，碧眼照針縷。",
            "貫穿禪家流，領略我輩語。",
            "居山専論道，餘事百不覩。",
            "人言師疏慢，我但見媚嫵。",
            "去年瀟湘來，叢席歷幾所。",
            "踞堂號知識，說法若雲雨。",
            "陰求乃翁事，未見一人舉。",
            "請師長住世，此道要盟主。",
            "杖拂有餘閑，時時入州府。"
        ],
        "title": "贈疏山清老",
        "id": "25679285-40de-45b8-a707-74ad3ac89af5"
    },
    {
        "author": "曾幾",
        "paragraphs": [
            "我搴空門秀，得之古疏山。",
            "斯人器玉壺，中有寶月寒。",
            "四壁澹相對，安身一蒲團。",
            "玲瓏六窗靜，竟日心猿閑。",
            "時從禪那起，游戲于筆端。",
            "當其參尋時，恣意雲水間。",
            "松風潄齒頰，蘿月入肺肝。",
            "政使不學詩，已見詩一斑。",
            "況復用心苦，俗氛何由干。",
            "今晨出數篇，秀色若可餐。",
            "清妍梅著雪，圓美珠走盤。",
            "乃知心鏡中，萬象紛往還。",
            "皆吾所現物，摹寫初不難。",
            "誰能效我輩，造語出險艱。",
            "請師賸汲古，凈洗蔬腸酸。",
            "坐令韓退之，收歛加巾冠。"
        ],
        "title": "贈空上人",
        "id": "ad6245a8-ac01-4025-ab40-1b7c0bda7d62"
    },
    {
        "author": "曾幾",
        "paragraphs": [
            "湖南八九州，海內清絕地。",
            "與公白雞年，接翼鴻雁使。",
            "高堂親八十，無復遠逰意。",
            "奉承萬事了，趨走三節至。",
            "詔書引上殿，帝曰汝國器。",
            "置之蓬萊山，身亦典中秘。",
            "乖離如許久，會念差足慰。",
            "胡爲未暖席，歸與不可制。",
            "人生故鄉樂，況攬澄清轡。",
            "皇華遣使臣，光采寧有是。",
            "紅塵跨鞍馬，老矣殊少味。",
            "著鞭輸公先，吾亦從此逝。"
        ],
        "title": "送秘丞羅庭揚將漕湖北",
        "id": "b193f95b-6737-4c67-8391-6ee184d1d3f9"
    },
    {
        "author": "曾幾",
        "paragraphs": [
            "身爲高帝孫，面作寒士氣。",
            "緣情德麟語，寫物大年意。",
            "青雲無蘇黄，何以致後世。",
            "窗明几靜間，是事且遊戲。"
        ],
        "title": "贈趙判官壽卿二首  其一",
        "id": "8c6815f7-17de-417d-a197-1617d5752378"
    },
    {
        "author": "曾幾",
        "paragraphs": [
            "得州敢爲榮，得士乃足詫。",
            "此郎精琴書，不獨妙詩畫。",
            "雖云于小道，舉不在人下。",
            "無乃太不廉，誰知非譏罵。"
        ],
        "title": "贈趙判官壽卿二首  其二",
        "id": "48d40194-4411-4a8f-ba0c-ec097ca338a6"
    },
    {
        "author": "曾幾",
        "paragraphs": [
            "歡悰挽不來，愁思推不去。",
            "達人方寸地，固自有樂處。",
            "得非山林歟，或用詩酒故。",
            "一朝不在眼，便覺少佳趣。",
            "人言顔子樂，瓢飲映蔬茹。",
            "何曾夢見渠，浪自起欣慕。",
            "此君與天游，于物初不寓。",
            "攜持小齋名，扁榜隨所住。",
            "要知真樂事，未省離跬步。",
            "我亦欲睎顔，從君尚能屢。"
        ],
        "title": "王巖起樂齋",
        "id": "4c8c9de9-81ab-463a-8a61-e1bf6c1c7383"
    },
    {
        "author": "曾幾",
        "paragraphs": [
            "紫薇花底人，去作泉下夢。",
            "佳城閉青春，風木號永痛。",
            "寒泓孰出之，甘冽可抱甕。",
            "乃知主地神，效此清凈供。",
            "汲引入中廚，色味勝乳湩。",
            "老龍來試詩，事有萬鈞重。",
            "寄聲松大夫，并語石翁仲。",
            "俱修護持職，以遺雲來用。"
        ],
        "title": "題張彦實舍人墓下湧泉亭",
        "id": "52f30098-94b3-4898-9f7a-cdf4e774c27a"
    },
    {
        "author": "曾幾",
        "paragraphs": [
            "何許覓丘壑，不専在山林。",
            "胸次儻蕭散，市朝有幽尋。",
            "只今謝幼輿，超然抱遐心。",
            "俯仰得佳趣，何嘗日登臨。",
            "我雖非夔曠，粗亦能賞音。",
            "不用一再鼓，山高水深深。"
        ],
        "title": "題盛彦光少府丘壑軒",
        "id": "ef3469fb-d903-43aa-9cc6-bef94237fd0a"
    },
    {
        "author": "曾幾",
        "paragraphs": [
            "叢蘆受風低，積潦得霜淺。",
            "沙勻洲渚凈，水澹鳧鴨遠。",
            "禪扉掩晝夜，短紙開秋晚。",
            "欲問此間詩，半山呼不返。"
        ],
        "title": "題黄嗣深家所蓄惠崇秋晚畫",
        "id": "4eb2de00-7564-425f-814e-bf0500b78f94"
    },
    {
        "author": "曾幾",
        "paragraphs": [
            "漫郎専一溪，萬事俱不理。",
            "胡爲墮我相，名字出奇詭。",
            "山林軒冕歟，等是寄焉耳。",
            "程公榜亭意，道眼深照此。",
            "端居亦偶然，小出聊復爾。",
            "宣城幻事了，郤夢歸故里。",
            "結廬澄潭上，盡室清鏡裏。",
            "木陰凉夏簟，荷氣馥秋水。",
            "遥岑招不來，爲我列窗几。",
            "昔吾與今吾，念念如脱屣。",
            "心期次山外，人要安石起。",
            "公勿賦遠遊，行應去天咫。"
        ],
        "title": "題程伯禹給事漫吾亭",
        "id": "6e4c4fc4-462a-40b2-ad94-ee54862add42"
    },
    {
        "author": "曾幾",
        "paragraphs": [
            "月明雁叫遠，露下蟬號寒。",
            "幽幽草蟲泣，索索梧葉乾。",
            "愁人知秋早，聽此良獨難。",
            "竹君南北美，佩服青琅玕。",
            "天風一披拂，庭宇聲珊珊。",
            "靈宫蔭老樾，别館如深山。",
            "心凈鑒止水，眼明揖千竿。",
            "虛籟自然奏，有琴不須彈。",
            "世議大可厭，市聲無少閑。",
            "不如聽君語，竟日簾垂間。"
        ],
        "tags": [
            "衡山"
        ],
        "title": "題南嶽銓德觀秋聲軒",
        "id": "816cdd4e-1ec2-4d4a-9acf-bcf2351eac1f"
    },
    {
        "author": "曾幾",
        "paragraphs": [
            "徐侯心萬里，身墮百里中。",
            "政以詩禮庭，上有鶴髪翁。",
            "豈無敲榜喧，不入丘壑胸。",
            "開軒寄遠韻，几凈窗玲瓏。",
            "竹影落夏簟，水光搖秋空。",
            "一對鳧鶩行，萬里牛馬風。",
            "悠然見南山，不與俗眼同。",
            "徐侯歸去來，三徑資已豐。",
            "身將心共遠，勿爲督郵恭。"
        ],
        "title": "題臨川宰徐伯章心遠軒",
        "id": "fef1c89b-a110-4932-8f0a-058fb78ee5db"
    },
    {
        "author": "曾幾",
        "paragraphs": [
            "幽居倦孤寂，俗駕難追攀。",
            "相攜笻九節，徑造茅三間。",
            "王卿貧無事，况得獨冷官。",
            "衡門靜如水，委巷深于山。",
            "自言學爲圃，雖小殊可觀。",
            "始至度略彴，徐行轉闌干。",
            "當階藝紅藥，坐待青春還。",
            "春還未數日，草樹猶清寒。",
            "殷勤小梅花，一笑冰雪顔。",
            "煑茗當酒醴，言詩替吹彈。",
            "君知靜中勝，得此良獨難。",
            "相戒勿浪出，黄塵點人冠。"
        ],
        "title": "春初過王仲禮教授小園",
        "id": "73cf9696-1012-4204-96f3-e359caf7d311"
    },
    {
        "author": "曾幾",
        "paragraphs": [
            "昔君困虀鹽，蓬首窗下讀。",
            "秋螢屢乾死，明月以爲燭。",
            "麻衣肘欲穿，才換一袍綠。",
            "豈知冷淡債，十載償未足。",
            "書齋開冰廳，敗壁數椽屋。",
            "横經綴鵠鷺，未省進鳧鶩。",
            "窮通更事耳，裘扇有反覆。",
            "直今張羅地，便恐車擊轂。",
            "先生粲可流，示現著冠服。",
            "從渠勢炙手，了不見凉燠。",
            "小詩應大笑，笑我未忘俗。"
        ],
        "title": "汪㟯惇仁教授即官舍作齋予以獨冷名之",
        "id": "9886de24-41e2-469f-81c7-558c91ff5aa6"
    },
    {
        "author": "曾幾",
        "paragraphs": [
            "谷風不須歌，朋友道缺絕。",
            "請歌伐木詩，歌罷聽吾說。",
            "漢朝儒宗系，今代侍臣傑。",
            "甘泉久論思，陽羡小休歇。",
            "郊園谷幽幽，喬木覆清樾。",
            "百禽鳴其間，相喚極可悦。",
            "坐令公感慨，朋好苦難結。",
            "不如侶荆溪，迥與世情别。",
            "淡乎若無味，了不見凉熱。",
            "是以樂從之，諸峰况羅列。",
            "趙侯有能事，短紙藏曲折。",
            "更作陶淵眀，飄颻弄明月。"
        ],
        "title": "董令升舍人朋溪圖趙祖文筆也",
        "id": "63011f46-91ae-4d58-a9f3-9b4cda90aacf"
    },
    {
        "author": "曾幾",
        "paragraphs": [
            "造物出萬類，貴賤伊誰分。",
            "圭璋雜瓦礫，世道同疏親。",
            "既收大宛種，一掃駑駘群。",
            "乃觀相馬圖，低首先吟呻。",
            "千金購死骨，舉國無其真。",
            "生死何太晚，鹽車負艱辛。",
            "悠悠虞阪道，赤日煎紅塵。",
            "行人亦何多，具眼惟孫君。",
            "一顧不旋踵，價越連城珍。",
            "誰爲繪此像，庸示將來人。",
            "相馬失之瘦，相士失之貧。",
            "于兹有鉅公，數載居沉淪。",
            "涵養浩然氣，輪蹄任紛紜。",
            "素識太平相，鶚表飛青雲。",
            "紫泥日邊下，八座生陽春。",
            "攄心握文柄，引年啟賢門。",
            "凝睇辨臧否，立志安斯民。",
            "他時了經濟，丹青畫麒麟。",
            "回顧相馬者，細務何足云。",
            "寥寥載千古，二道非同倫。",
            "相士今何人，少陵身後身。"
        ],
        "title": "相馬圖呈杜勉齋左司",
        "id": "eac390a0-677a-4b1b-9112-d4b74b6a7e01"
    },
    {
        "author": "曾幾",
        "paragraphs": [
            "赫赫會稽郡，潭潭府公居。",
            "一州勝絕處，畢集于庭除。",
            "秦望極高秀，千峰散江湖。",
            "蓬萊爲收攬，遠近爭奔趨。",
            "溟渤無百里，登臨失東隅。",
            "翬飛卧龍頂，便可窺方壺。",
            "丞相不獨饗，故人盛招呼。",
            "兵厨列樽俎，賓次羅簪裾。",
            "傑閣坐褫带，危亭上肩輿。",
            "耄倪爭指似，還見雲間無。",
            "一月明白璧，五星燦連珠。",
            "鄙夫何足數，愧汗沾霜鬚。",
            "客有徐季海，題名數行書。",
            "怒猊抉石外，筋力顔之徒。",
            "周老盍命駕，屬聞遂懸車。",
            "何妨行役事，政用兒孫扶。"
        ],
        "title": "紹興帥相湯公會五客蓬萊閣登望海亭屬某賦詩",
        "id": "419df8de-14fd-4b71-bd43-4f55176fb009"
    },
    {
        "author": "曾幾",
        "paragraphs": [
            "自生民以來，未有夫子盛。",
            "六經更百代，略不覩疵病。",
            "瞿聃書角立，亦各談性命。",
            "空門甚宏放，果報駭觀聽。",
            "是以雖至愚，讀者無不敬。",
            "周時柱下史，設教本清靜。",
            "至今五千言，談若鼔鐘磬。",
            "雖爲二郗諂，秖作二何佞。",
            "遂令黄冠徒，冷落度晨暝。",
            "賢哉機雲孫，道眼極超勝。",
            "殺青貝多葉，收貯腹中竟。",
            "慨然發琅函，窗白棐几凈。",
            "三家一以貫，不事頰舌競。",
            "吾皇漢孝文，恭已民自定。",
            "願君益沈涵，持以奉仁聖。",
            "遠師曹相國，下視劉子政。"
        ],
        "title": "陸務觀讀道書名其齋曰玉笈",
        "id": "fa4c4a83-2ba6-4ca3-84a1-7f5a7aacd8fe"
    },
    {
        "author": "曾幾",
        "paragraphs": [
            "乞身知才疏，從容荷主聖。",
            "叫閽如杜宇，不謂天亦聽。",
            "除書入手來，一洗百念靜。",
            "復疑是夢中，驚喜久乃定。",
            "尚餘折腰米，敗我生塵甑。",
            "要令襟見肘，始與家聲稱。",
            "今兹火用事，日永南風競。",
            "林下聽中興，姑容老夫病。"
        ],
        "title": "喜得洞霄",
        "id": "27c2554e-aeb4-4ece-b4fc-8b746e70f5d5"
    },
    {
        "author": "曾幾",
        "paragraphs": [
            "登高望南都，雉堞疑可數。",
            "城中人不見，百里等燕楚。",
            "我無簡書畏，自笑誰縛汝。",
            "東風送兄來，下馬逼三鼔。",
            "迎門閙兒童，羅拜欣欲舞。",
            "花枝應亦喜，紅幞已微吐。",
            "聊爲文字飲，一洗别離苦。",
            "别離何足云，千載成仰俯。",
            "要知靜中趣，回視今孰愈。",
            "焚香默自照，下此一轉語。",
            "鈴閣老師兄，當爲君去取。"
        ],
        "title": "喜天游二十一兄至亳社時同叔夏十六兄作",
        "id": "0dc0bc0f-593a-4e76-a554-45edc07634e3"
    },
    {
        "author": "曾幾",
        "paragraphs": [
            "郊居麥風凉，佛屋梅雨潤。",
            "縈簾一炷香，隱几百念盡。",
            "時從黄卷語，坐看青燈燼。",
            "昏昏花亂眼，種種雪侵鬢。",
            "懷哉佳友朋，久矣闕親近。",
            "其誰破愁寂，令我生鄙吝。",
            "及閑當過君，請以茗椀進。",
            "言詩固不能，把酒亦無分。"
        ],
        "title": "言懷貽寓居",
        "id": "5229b112-a54d-49fd-99b5-ae1e41b24a6c"
    },
    {
        "author": "曾幾",
        "paragraphs": [
            "竹窗納虛明，棐几亦滑凈。",
            "幽人坐清秋，倦對古賢聖。",
            "丹田閲千息，一氣忽空靜。",
            "豈期黑甜鄉，于此得棲徑。",
            "倒牀未必佳，邂逅乃復勝。",
            "覺來欠伸餘，兩眼半開瞑。",
            "吾身竟何許，神意久方定。",
            "從此謝衾帷，蒲團日相倩。"
        ],
        "title": "坐睡",
        "id": "4d5ea162-52bb-4fdf-82eb-5a5a094887b9"
    },
    {
        "author": "曾幾",
        "paragraphs": [
            "客子千里至，未曾款入門。",
            "妻孥勞苦外，徑走江梅村。",
            "江梅若有待，欲謝花猶存。",
            "向人一笑粲，冷蘂生春温。",
            "遶樹三匝已，投空雪飛翻。",
            "歸來理夢事，淡月籠黄昏。"
        ],
        "title": "自越上還信步尋梅",
        "id": "58b9f3ce-0376-4cff-8cc4-1a5e234917d0"
    },
    {
        "author": "曾幾",
        "paragraphs": [
            "浮花雖不多，要是乏美質。",
            "前庭錦烘籠，君向何許得。",
            "色香極穠麗，裁翦極細密。",
            "複幕重簾開，毋令犯風日。"
        ],
        "title": "鄭侍郎招賞瑞香",
        "id": "39832b68-4bdd-4c75-b622-c788aa809b4e"
    },
    {
        "author": "曾幾",
        "paragraphs": [
            "室空無侍者，終日延白光。",
            "今夕果何夕，粲者忽在旁。",
            "得非散花天，來試鐵石腸。",
            "非羅復非綺，何物爲衣裳。",
            "或濃若猩血，或淺若鵝黄。",
            "或如淡臙脂，薫以百和香。",
            "竟不可意解，發書問何祥。",
            "乃知延閣老，買得從維揚。",
            "自不耐渠惱，幽懷可禁當。",
            "牢辭又不敢，熟視徒彷徨。",
            "吾聞諸古人，物美應獻王。",
            "呼兒燎沈水，持以供虛皇。"
        ],
        "title": "晁侍郎折贈芍藥三種",
        "id": "6b1038c9-85e7-484b-9e77-d116844e38bc"
    },
    {
        "author": "曾幾",
        "paragraphs": [
            "柳侯所爲邦，十步一遺跡。",
            "蒼官列前墀，相對儼如客。",
            "邦人言此松，曾及侍侯側。",
            "風號四百年，雪立二千尺。",
            "江城閑草木，詩卷多採摘。",
            "柑非往日黄，柳是近時碧。",
            "同生不同死，乃見老氣格。",
            "尚想哦其間，清聲出金石。",
            "龍鱗未脱落，熊軾幾換易。",
            "臨民有餘師，視此古遺直。"
        ],
        "title": "明秀堂松",
        "id": "a238f33d-9aff-4a99-932f-cbaa10d363f1"
    },
    {
        "author": "曾幾",
        "paragraphs": [
            "僧窗誰與晤，有竹兩三竿。",
            "栽培費老手，方法傳多端。",
            "朝朝問無恙，暮暮愁其乾。",
            "調護閲三載，今年遽彫殘。",
            "芭蕉雖小草，長大不作難。",
            "一身菡萏然，萬竅玲瓏間。",
            "滿中貯春水，烈日何能干。",
            "以兹陰凉葉，代彼青琅玕。",
            "但恐質柔脆，不堪歲祁寒。",
            "人生無牢強，當作如是觀。"
        ],
        "title": "種芭蕉",
        "id": "4cdb3804-9cfa-4bf6-9dbe-9d84b1711463"
    },
    {
        "author": "曾幾",
        "paragraphs": [
            "花時冶遊郎，紛若一鬨市。",
            "蠟梅空自芳，俗眼不稱意。",
            "洗心無一塵，坐覺香細細。",
            "乃知成風斤，要斲郢人鼻。"
        ],
        "title": "詠蠟梅",
        "id": "004fe952-fcb9-4c3e-ac27-68c446445ba2"
    },
    {
        "author": "曾幾",
        "paragraphs": [
            "閑居百封書，總爲一片石。",
            "窗中列遠岫，所欠者靈壁。",
            "吳甥手持來，知向何許得。",
            "鏗鏘發金聲，温潤見玉色。",
            "諸峰掃空翠，一水界山白。",
            "嵁巖出其間，如月挂虛碧。",
            "坐令所珍藏，不作一錢直。",
            "吾雖甚愛之，子亦有此癖。",
            "歸與霅溪旁，從汝舊知識。",
            "欲去復遲遲，摩挲遂移刻。"
        ],
        "title": "吳甥遺靈壁石以詩還之",
        "id": "00f4c705-07db-4b7e-b488-a906e8949dc1"
    },
    {
        "author": "曾幾",
        "paragraphs": [
            "愛山已成癡，愛石又成癖。",
            "徒聞有絲溪，時復夢靈壁。",
            "太湖只在眼，曾未收寸碧。",
            "多自五嶺來，仍煩百書索。",
            "何侯小崢嶸，湖水深處得。",
            "蒼潤波濤餘，巉巖鬼神力。",
            "摩挲復湔洗，攘取畏賓客。",
            "偶然及幽事，遣送初不惜。",
            "俄頃交定盟，歡焉慰岑寂。",
            "奪君書几間，坐我洞庭側。",
            "持還豈人情，藏去有慚色。",
            "苦乏仇池篇，如何滿高直。"
        ],
        "tags": [
            "太湖",
            "洞庭湖"
        ],
        "title": "何德器贈太湖石",
        "id": "2697cdaf-4b5f-462c-9670-3e3ad711545d"
    },
    {
        "author": "曾幾",
        "paragraphs": [
            "崑山定飛來，美玉山所有。",
            "山祇用功深，刓畫歲時久。",
            "崢嶸出峰巒，空洞開戶牖。",
            "幾書通置郵，一片未入手。",
            "即今製錦人，在昔伐木友。",
            "嘗蒙委繡段，尚闕報瓊玖。",
            "奈何不厚顔，尤物更乞取。",
            "但懷相知心，豈憚一開口。",
            "指揮爲幽尋，包裹付下走。",
            "散帙列岫窗，摩挲慰衰朽。"
        ],
        "title": "寄崑山李宰覓石",
        "id": "594b84f4-6894-4513-9b7c-778334a69730"
    },
    {
        "author": "曾幾",
        "paragraphs": [
            "麥秋氣清和，槐夏日陰翳。",
            "塊然守蓬蒿，何以破昏滯。",
            "肩輿卒輩乏，徒步腳力費。",
            "出門即林丘，散策空夢寐。",
            "賸爲猶子憐，遽以此君至。",
            "分明人面目，刻畫老根柢。",
            "毛君又一奇，枝幹不少異。",
            "想應開一束，妙簡得三四。",
            "今晨入吾手，夷險可歷試。",
            "芒鞋與周旋，白拂相嫵媚。",
            "人生七十稀，況復已過二。",
            "多謝汝扶持，無乃太晚計。"
        ],
        "title": "造侄寄人面毛竹杖四",
        "id": "a15f8c17-2d26-4159-8687-f5ece5568133"
    },
    {
        "author": "曾幾",
        "paragraphs": [
            "叢林一轉語，矛盾生諸方。",
            "不知維摩詰，衆論付括囊。",
            "君家富月團，入眼驚未嘗。",
            "勸君勿浪出，中有雙龍藏。",
            "一朝不自秘，詞鋒起堂皇。",
            "詩棋競攻取，信美非吾鄉。",
            "吾鄉亦何有，黍麥紛低昂。",
            "作詩天所戒，但欲身稍昌。",
            "奕棋正如詩，坐看星垂芒。",
            "怪君真不廉，顧我俱無長。",
            "天寒袖手垂，未厭舌本強。",
            "懸知決戰時，兩陣爭堂堂。",
            "詩壇與棋兵，傷殺亦大當。",
            "歸去竟何得，驚雷轉空腸。"
        ],
        "title": "方時敏作寄茶詩允迪趙承之爭論鋒起有以詩棋取決之意二者僕皆不能姑次韻",
        "id": "6d9b0c40-fd2d-4844-a7ea-8f8023af70ad"
    },
    {
        "author": "曾幾",
        "paragraphs": [
            "朝隨粥魚作，夕與棲鳥眠。",
            "中間復何事，野飯炊山田。",
            "摩腹步脩廡，披襟坐南軒。",
            "薫爐鬰佳氣，茶鼎浮輕烟。",
            "閑開竹窗帙，靜憩蒲團禪。",
            "庶幾永白日，亦用銷殘年。"
        ],
        "title": "即事",
        "id": "1bad65d5-c993-4ae9-bdd8-041c0292d225"
    },
    {
        "author": "曾幾",
        "paragraphs": [
            "卷書坐東軒，有竹甚魁偉。",
            "清風過其間，戛戛鳴不已。",
            "寫之以素琴，音節淡如水。",
            "不惜爲人彈，臨流須洗耳。"
        ],
        "title": "東軒小室即事五首  其一",
        "id": "ff78324a-fbd5-4883-8f43-6ba0230dfafb"
    },
    {
        "author": "曾幾",
        "paragraphs": [
            "鼠跡印塵几，蝸涎篆書帷。",
            "兒童勿除去，佳處正在茲。",
            "人言有何好，此段真成癡。",
            "俗子徒敗意，幽懷定誰知。"
        ],
        "title": "東軒小室即事五首  其二",
        "id": "524cb6d8-5e77-4a0e-a67f-012836802d24"
    },
    {
        "author": "曾幾",
        "paragraphs": [
            "去聖未云遠，故在黄卷中。",
            "孰能領其要，直用一理通。",
            "森羅廢興事，瑩若磨青銅。",
            "使我見萬古，敬謝典午公。"
        ],
        "title": "東軒小室即事五首  其三",
        "id": "c388caf7-829b-4250-8f06-a207fe0a4369"
    },
    {
        "author": "曾幾",
        "paragraphs": [
            "烹茗破睡境，炷香玩詩編。",
            "問詩誰所作，其人久沈泉。",
            "工部百世祖，涪翁一燈傳。",
            "閑無用心處，參此如參禪。"
        ],
        "title": "東軒小室即事五首  其四",
        "id": "8b006735-4c3f-495e-aa9f-b1694498cedb"
    },
    {
        "author": "曾幾",
        "paragraphs": [
            "有客過丈室，呼兒具爐薫。",
            "清談似微馥，妙處渠應聞。",
            "沈水已成燼，博山尚停雲。",
            "斯須客辭去，趺坐對餘芬。"
        ],
        "title": "東軒小室即事五首  其五",
        "id": "f844bbf1-c35d-47ad-81e3-90d7a0ccbc7f"
    },
    {
        "author": "曾幾",
        "paragraphs": [
            "一堂既虛閑，一室可息偃。",
            "松篁度風清，窗戶去日遠。",
            "幽禪過亭午，凉氣生薄晚。",
            "閫內即妻孥，更深遂忘返。"
        ],
        "title": "盛夏東軒偶成五首  其一",
        "id": "1bd6f7ef-8bd9-405d-9000-c950b78172b8"
    },
    {
        "author": "曾幾",
        "paragraphs": [
            "攜簟入深竹，脱巾挂低枝。",
            "無令兒輩覺，更恐俗客知。",
            "清風何故來，口詠淵明詩。",
            "凉冷似太過，還從徑中歸。"
        ],
        "title": "盛夏東軒偶成五首  其二",
        "id": "67066a89-d866-4867-9dd3-e5e4a5bc0a4c"
    },
    {
        "author": "曾幾",
        "paragraphs": [
            "松風夏逾清，竹日午更凈。",
            "蕭然松竹間，得此林壑性。",
            "異哉今日暑，無復有晨暝。",
            "疲薾安所逃，茅齋入僧定。"
        ],
        "title": "盛夏東軒偶成五首  其三",
        "id": "a54e9f39-0b59-416d-928b-4830176b68de"
    },
    {
        "author": "曾幾",
        "paragraphs": [
            "因病不舉酒，況當朱明天。",
            "客至但茗椀，談詩復談禪。",
            "甘寒百尺井，舊日陸子泉。",
            "安得僧舍雪，霏微濕茶烟。"
        ],
        "title": "盛夏東軒偶成五首  其四",
        "id": "2691f156-6fd5-42d1-9e0c-5f45f3cc1ab5"
    },
    {
        "author": "曾幾",
        "paragraphs": [
            "澗蒲上九節，不受塵土姿。",
            "清泉自澡潔，白石相因依。",
            "種蕉水中央，佳處略似之。",
            "誰能後彫賞，惟有歲寒知。"
        ],
        "title": "盛夏東軒偶成五首  其五",
        "id": "9aefb57b-e622-457a-97d2-ac3a7e270761"
    },
    {
        "author": "曾幾",
        "paragraphs": [
            "友義喪來久，琢磨復誰能。",
            "金鉤被采錄，絕棄朱絲繩。",
            "直哉少稷甫，一室清于冰。",
            "危坐對書帙，曲几非所凭。",
            "日暮無人來，疏籬上寒藤。",
            "惟有手種竹，挺然得其朋。",
            "風低與雪重，搶地如弗勝。",
            "政使可斷折，天姿諒難凌。",
            "物或亂真贗，君其别淄澠。",
            "攘羊而證父，是子烏足稱。",
            "所以貴温潤，不令見觚稜。",
            "要我細商略，此言有師承。"
        ],
        "title": "友直軒",
        "id": "5f5ea698-d851-4ce6-95e1-4884d97798f1"
    },
    {
        "author": "曾幾",
        "paragraphs": [
            "長卿壁四立，杜老茅三重。",
            "茶山窮次骨，憩寂以長松。",
            "直幹以棟宇，清陰自帡幪。",
            "山泉落高處，審聽是松風。"
        ],
        "title": "松風亭四首  其一",
        "id": "38d0b366-ab8b-420d-882f-c8e6a13f7a10"
    },
    {
        "author": "曾幾",
        "paragraphs": [
            "客至引幽步，步及松風亭。",
            "問亭何當作，笑視何足聽。",
            "俗論鬨蛙黽，市聲殷雷霆。",
            "時來一洗耳，兩眼爲君青。"
        ],
        "title": "松風亭四首  其二",
        "id": "0e2b3dbf-3918-4625-8c89-59b3fe7cf7c3"
    },
    {
        "author": "曾幾",
        "paragraphs": [
            "有客過茅宇，煮茶坐松風。",
            "問亭果安在，笑指十八公。",
            "君看梁與棟，豈不深且雄。",
            "何必用斤斧，然後成帡幪。"
        ],
        "title": "松風亭四首  其三",
        "id": "56bbc934-b212-4944-b7c7-db19cd955888"
    },
    {
        "author": "曾幾",
        "paragraphs": [
            "回環數株松，老幹極落落。",
            "清風一披拂，竽籟自然作。",
            "喧囂世俗事，秖使人意惡。",
            "誰能洗耳來，相與憩寂寞。"
        ],
        "title": "松風亭四首  其四",
        "id": "d8ae9bb9-0cc5-4ba8-9ade-c99ede30a622"
    },
    {
        "author": "曾幾",
        "paragraphs": [
            "開軒在獨園，繞屋得清樾。",
            "不知何年樹，殆爲今日設。",
            "窗扉落林影，時復亂風月。",
            "喧聲了不聞，幽哢極可悦。",
            "玉溪僧所廬，無似許明潔。",
            "頗疑三昧手，斷取從二浙。",
            "禪房花木深，此語信佳絕。",
            "何以落其成，爐薰薦茗雪。"
        ],
        "title": "清樾軒",
        "id": "229acc74-9bb7-4ab8-8715-5664b6e6ec9d"
    },
    {
        "author": "曾幾",
        "paragraphs": [
            "竹樹轉深徑，茶山給孤園。",
            "禪流打包去，舊日單寮存。",
            "堂堂十八公，不知幾寒温。",
            "其誰晤對汝，冷落依頽垣。",
            "有客占作室，此公正當軒。",
            "風聲落天半，似與幽人言。",
            "已矣復焉往，佳哉略無喧。",
            "在昔公擇父，實惟謫仙孫。",
            "讀書廬山中，仰視五老尊。",
            "頭白不歸來，高議排金門。",
            "吾敢效前輩，分應守丘樊。",
            "何憂蕙帳缺，悵望鶴與猿。"
        ],
        "tags": [
            "庐山"
        ],
        "title": "山房",
        "id": "21426151-7639-4b13-bc68-3a2fa573ce34"
    },
    {
        "author": "曾幾",
        "paragraphs": [
            "陂陀茶山西，草樹無空空。",
            "呼兒鋤其荒，花木亂栽種。",
            "葩華以時折，薌澤得風送。",
            "真成摩詰病，幻出天女供。",
            "游人等蜂蜨，晴日競喧哄。",
            "靈堅不自持，玉隴紛一鬨。",
            "誰知根塵間，境界極空洞。",
            "誠能返其流，當見寂不動。",
            "花飛已無蹤，香過忽如夢。",
            "于焉自聞聞，爾乃得大用。"
        ],
        "title": "香寂圃",
        "id": "9f4142d1-f2d5-4556-afb1-1a94089d1038"
    },
    {
        "author": "曾幾",
        "paragraphs": [
            "道山心已灰，但有愛山癖。",
            "移家過溪住，政爲數峰碧。",
            "空濛梅子雨，了不見顔色。",
            "朝來忽獻狀，欣若對佳客。",
            "晴窗卷書坐，葱翠長在側。",
            "似爲神所憐，持用慰岑寂。",
            "會登此山頭，卻望水南北。",
            "煙樹有無間，吾廬應可識。"
        ],
        "title": "横碧軒",
        "id": "fee79c26-0e1a-4baa-887a-b46208c87260"
    },
    {
        "author": "曾幾",
        "paragraphs": [
            "衡門久棲遲，永日孰與儔。",
            "既絕車馬喧，遂適林塘幽。",
            "荷香因雨來，水鳥鳴相酬。",
            "虛懷睨物表，可以觀天遊。",
            "古來英雄人，何異貉一丘。",
            "茫然不知歸，沒世隨波流。"
        ],
        "title": "詠南池",
        "id": "65237756-8528-4353-b0b5-c675266b3ca0"
    },
    {
        "author": "曾幾",
        "paragraphs": [
            "清溪東南馳，礙此碧玉峰。",
            "蛟龍夜相宅，奮迅生雷風。",
            "剨開兩貝闕，鑿翠成珠宮。",
            "坐令空洞處，一水油然通。",
            "泉流百道來，投注萬斛鍾。",
            "不知深幾許，湛若鎔青銅。",
            "定應天下稀，豈但湘南雄。",
            "嘉與二三子，葉舟渺相從。",
            "周旋乳蓋底，蕩漾菱花中。",
            "爲我告行客，無爲苦匆匆。",
            "小酌清泠淵，洗汝塵坌胸。"
        ],
        "title": "遊靈川縣水洞",
        "id": "9e3f0397-c936-48ab-af5e-b892b5856bd5"
    },
    {
        "author": "曾幾",
        "paragraphs": [
            "羲和鞭白駒，秋日淒已短。",
            "向來曬書地，欲作炙背暖。",
            "鄧侯開西軒，棗下歌纂纂。",
            "前山隱半規，悵望支手版。",
            "我慵類天賦，身世兩不管。",
            "著鞭慚祖生，運甓謝陶侃。",
            "銅壺一百刻，夜夢分去半。",
            "午窗又爲祟，長閉讀書眼。",
            "勉旃崇明德，已事不可緩。",
            "作詩非爲君，實自警疏嬾。"
        ],
        "title": "漵浦縣鄧夢授主簿惜日軒",
        "id": "909d553d-ea68-4441-9fd9-f0bf2f0f747c"
    },
    {
        "author": "曾幾",
        "paragraphs": [
            "傾心南山雲，如渴望梅嶺。",
            "朝來有佳思，拄笏不見頂。",
            "豐隆駿奔走，列缺元馳騁。",
            "雨不到人間，風伯乃爲梗。",
            "生來食官倉，四海無二頃。",
            "歌詩視天漢，一念極耿耿。",
            "階前甃清泉，洮頮冰雪冷。",
            "乾喉欲生煙，空下百尺綆。",
            "幽軒竹三四，柯葉殊秀整。",
            "邇來頭搶地，但懼不得永。",
            "以斯占稻粱，生意魚在鼎。",
            "潛虯民司命，膏澤浸茲境。",
            "邑官樹嘉政，責報甚形影。",
            "缾罌走十里，豈憚一再請。",
            "君其潔齋俟，百穀正延頸。",
            "客子無遠謀，空腸望遺秉。"
        ],
        "title": "漵浦柟木洞蓋神龍所居今年夏大旱縣官乞取其水以禱立應民猶以爲未足因作是詩以遺諸公致再請之意焉",
        "id": "a3fb7455-2b76-4e90-8934-824af194cf47"
    },
    {
        "author": "曾幾",
        "paragraphs": [
            "驕陽方施行，秋節已樹立。",
            "田苗在膏肓，何道可副急。",
            "雲雷不成雨，成雨初不濕。",
            "咄咄逼中秋，爲霖恐無及。"
        ],
        "title": "詠旱三首  其一",
        "id": "4173b9af-48ad-49a2-b647-776b2800e46a"
    },
    {
        "author": "曾幾",
        "paragraphs": [
            "邦人奉教條，久不知肉味。",
            "潭龍不能神，土偶安足恃。",
            "應真住蘭若，雲雨可立致。",
            "胡不迎之來，明明有前事。"
        ],
        "title": "詠旱三首  其二",
        "id": "9845905a-3fe3-4b02-aa2a-f0cfeabdaf03"
    },
    {
        "author": "曾幾",
        "paragraphs": [
            "春雨接梅雨，便有水潦憂。",
            "乞晴今幾日，又以憫雨求。",
            "田苗雖向槁，尚冀什一收。",
            "政恐穫稻月，沛淫不能休。"
        ],
        "title": "詠旱三首  其三",
        "id": "e1f6d168-b60c-462a-935d-43307a862ab5"
    },
    {
        "author": "曾幾",
        "paragraphs": [
            "黄金北斗高，何似六月雨。",
            "舉頭看雲霄，此祕初未覩。",
            "今晨沛然下，其勢莫能禦。",
            "既蠲人鬰陶，又長我禾黍。",
            "誰言爲郡樂，病不對樽俎。",
            "似爲神所憐，用是娛悦汝。",
            "緇黄諠諷誦，巫覡亂呼舞。",
            "惠然從風來，茲事一不舉。",
            "臨民多秕政，何道致如許。",
            "稽首謝皇天，傾心奉明主。"
        ],
        "title": "六月十四日大雨連朝",
        "id": "0ed15052-a0db-47a5-9661-4c1b070db6b8"
    },
    {
        "author": "曾幾",
        "paragraphs": [
            "山頭一寸雲，山下一尺雨。",
            "青天在層陰，未用遽披覩。",
            "懸知壠畝間，不著蓑笠禦。",
            "呼兒趣秧稻，喚婦催釀黍。",
            "使君同戚休，有味勝鼎俎。",
            "似聞小人言，無復怨詈汝。",
            "行看黄雲翻，不獨翠浪舞。",
            "飭廚辦千觴，飲客醉一舉。",
            "不知城東湖，今復深幾許。",
            "鷗鷺莫相疑，龜魚且爲主。"
        ],
        "title": "七月一日復大雨用前韻",
        "id": "a3499f0a-156d-49eb-a2b2-343d7d33c664"
    },
    {
        "author": "曾幾",
        "paragraphs": [
            "山椒雲氣佳，林表雨聲急。",
            "元戎郊坰去，歸騎旌旆濕。",
            "老夫不能陪，凉傍竹窗入。",
            "兒報夕陽明，環城碧簪立。"
        ],
        "title": "夏雨應祈呈桂帥二首  其一",
        "id": "ebd0fc7a-6f66-4f91-a894-a65439d91b1c"
    },
    {
        "author": "曾幾",
        "paragraphs": [
            "窗前有梧桐，報我以好雨。",
            "不眠聽疏滴，佳事想農圃。",
            "苗根不須問，蔬甲已如許。",
            "小簟六尺牀，蕭然睡亭午。"
        ],
        "title": "夏雨應祈呈桂帥二首  其二",
        "id": "db69214f-8d48-47c3-847d-b5c39c1af685"
    },
    {
        "author": "曾幾",
        "paragraphs": [
            "幽棲又三冬，好雪無一片。",
            "今晨靄同雲，薄暮集微霰。",
            "先聲乃如許，落勢大可見。",
            "呼兒出門看，通夕知幾徧。",
            "聽窗復聽竹，攲枕不知倦。",
            "終然成底事，寒雨閉深院。",
            "何嘗憂瘠田，初不辦歡醼。",
            "囊螢已乾死，無以映書卷。",
            "請天收層陰，斗柄行欲轉。",
            "愛日上晴軒，如披故人面。"
        ],
        "title": "寒雨浹旬終不成雪",
        "id": "ce52ddcd-dc1d-4159-a42f-2af9a3e19214"
    },
    {
        "author": "曾幾",
        "paragraphs": [
            "求晴而得晴，老子不勝喜。",
            "夜聞屋瓦聲，如疾痛在已。",
            "通宵遂無寐，落勢殊未已。",
            "禾頭臥沙泥，便恐欲生耳。",
            "謂天爲不仁，春夏雨如彼。",
            "即今孰主張，秋潦更如此。",
            "垂成又敗之，天意定不爾。",
            "果如吾所料，林杪風忽起。",
            "玄雲走四山，白日行萬里。",
            "腰鐮知幾家，持杵者誰子。",
            "歡聲田野閑，樂事圖畫裏。",
            "使君經旬憂，杯酒爲一洗。",
            "官倉不須問，百室既盈止。",
            "作詩告同僚，可以賀我矣。"
        ],
        "title": "喜晴",
        "id": "f9be2aa3-a9ab-472f-a1b3-a16132e7cf93"
    },
    {
        "author": "曾幾",
        "paragraphs": [
            "疇昔所欣慕，天台冠坤靈。",
            "興公妙摹寫，粲若披圖經。",
            "自憐嬰世網，仰愧鴻冥冥。",
            "夙契諒非淺，半生吏金庭。",
            "成此一段奇，得按東吳刑。",
            "又分臨海竹，想像山圍屏。",
            "稍稍向鈴閣，行行叩禪扃。",
            "一丘與一壑，所見皆所聆。",
            "石梁臥劍戟，布水驅雷霆。",
            "五百大開士，神光秘林坰。",
            "于我定不薄，是事初無形。",
            "寒嵒二隱者，在眼誰能青。",
            "庶幾閭丘守，胸次明渭涇。",
            "向來石磵耳，鬭訟終朝聽。",
            "凈洗塵俗狀，數上參雲亭。"
        ],
        "title": "初至天台",
        "id": "e0775219-f46a-452a-b2d8-5e661e5b91ea"
    },
    {
        "author": "曾幾",
        "paragraphs": [
            "言登巾子山，天外入眼界。",
            "呀然城之東，一鑑如許大。",
            "得非所領州，其下臨渤澥。",
            "乃知湖浸闊，便覺井邑隘。",
            "朝朝横烏紗，暮暮束韋带。",
            "何曾官事了，秖使人意敗。",
            "徑須水清泠，一洗胸芥蔕。",
            "昨來放船好，如更宅爽塏。",
            "四圍純浸山，碧玉亂石黛。",
            "兼隨鄭廣文，人境兩疏快。",
            "維揚幾同僚，獨喜此翁在。",
            "只今萬紅妝，一一倚青蓋。",
            "柳陰閑畫舫，荷葉遶公廨。",
            "鬢絲禪榻上，句法出蔬菜。",
            "因之雙鯉魚，慎勿欠詩債。"
        ],
        "title": "聞東湖荷花盛開未嘗一游寄鄭禹功",
        "id": "968e4f35-23ee-45a1-924f-da353d9b58aa"
    },
    {
        "author": "曾幾",
        "paragraphs": [
            "青春挽留渠不住，白髮抛去吾安能。",
            "東風送汝一杯酒，從此閉戶真同僧。",
            "酴醿芍藥待判斷，腰鼓横笛當施行。",
            "奈何但效鵓鳩輩，竟日討論陰與晴。"
        ],
        "title": "春晴",
        "id": "76a1408b-ae58-483b-a34d-3c862cc29105"
    },
    {
        "author": "曾幾",
        "paragraphs": [
            "南池荷葉疊青錢，玉山門外君著鞭。",
            "南池荷葉成青繖，問君東遊何當返。",
            "聞道湖州又楚州，舊隱故鄉宜款款。",
            "清晨剝啄叩我門，我不出門非是嬾。",
            "不知何物苦相干，能令人熱令人寒。",
            "偶然脱命冰炭裏，至今體不勝衣冠。",
            "溪流落盡才如带，想見南池空聚塊。",
            "更無小鴨睡枯荷，況有紅妝依翠蓋。",
            "眼看物變惜年光，明月黄花盍舉觴。",
            "知有中秋恐無分，須君滿意作重陽。"
        ],
        "title": "王元渤自湖楚歸贈之",
        "id": "ebbdb67d-d288-4dfe-934d-200a0b438aee"
    },
    {
        "author": "曾幾",
        "paragraphs": [
            "閻公才氣人無敵，列星官曹聲藉藉。",
            "青雲垂上卻回頭，笑說鄉邦富泉石。",
            "問君功業男兒事，禹重寸陰輕尺璧。",
            "及身強健不勉旃，汲汲東臯恐非策。",
            "答云種木須十年，種得成陰已頭白。",
            "是以江濱五畝園，拄杖芒鞋日經畫。",
            "即今臺榭數十處，花竹誰能計千百。",
            "是中便足了一生，頗覺軒裳總無益。",
            "我聞此語爲驚歎，耆境之間真迫窄。",
            "元無三徑可就荒，乃知貧過陶彭澤。",
            "想君舒嘯東臯上，不但淵明心莫逆。",
            "神交又得王無功，一飯何嘗留俗客。",
            "未妨獻納雲臺表，著繡晝行尋履跡。",
            "會當稱是好林塘，門對諸峰一區宅。"
        ],
        "title": "贈閻德夫參議",
        "id": "d8eebc05-9e83-4151-b3eb-bd83f7c55338"
    },
    {
        "author": "曾幾",
        "paragraphs": [
            "茶山石燥泉亦枯，草樹疊疊成樵蘇。",
            "天公風雷起揮袂，咳唾急雨紛跳珠。",
            "我詩曾未管窺豹，況有文采如於菟。",
            "勤公見索掃地無，公自瑤碧瑲華琚。"
        ],
        "title": "次鄭侍郎臥聞秋風韻",
        "id": "1940b41d-4432-490f-ac09-d23a307c97fe"
    },
    {
        "author": "曾幾",
        "paragraphs": [
            "秋風不來眼穿枯，颯然而至吾其蘇。",
            "中宵起我燈火讀，音節自喜如連珠。",
            "不知何物披拂此，定是嘯谷之於菟。",
            "窗前況復雨驟作，山溜遶屋鳴瑤琚。"
        ],
        "title": "再次蘇字韻",
        "id": "71bd2ed9-c377-45d9-9d3f-6f366e721b78"
    },
    {
        "author": "曾幾",
        "paragraphs": [
            "陶詩雖瘠元非枯，確論近出眉山蘇。",
            "君詩不贈世作者，以暗投我如投珠。",
            "鄙人摹寫不成就，妄指畫狗爲於菟。",
            "安得才似柳刺史，好辭玉珮鳴瓊琚。"
        ],
        "title": "三次蘇字韻",
        "id": "d1a00b6b-f981-4666-b0f5-e5fba8fbeb96"
    },
    {
        "author": "曾幾",
        "paragraphs": [
            "往年書到西風凉，病夫隨牒天一方。",
            "今年書到玉溪上，曖空白露爲清霜。",
            "人生俯仰成陳迹，只有一丘如宿昔。",
            "故鄉傑閣公飽山，野寺幽軒我横碧。",
            "石交曉月長庚星，勢交飛絮水上萍。",
            "往時玉溪二三老，死生貴賤論交情。",
            "歸來訪舊其誰羨，程公筆力猶強健。",
            "鄭公霜鬢未成絲，掛冠不受兒曹勸。",
            "公于道德猶耕獵，所得不隨天下裂。",
            "胸中具眼世莫知，筆端有口公能說。",
            "豹文未省一斑窺，戲逐群兒日課詩。",
            "詩病無人與商略，湔腸浣胃付神醫。"
        ],
        "title": "次程伯禹尚書見寄韻",
        "id": "93815297-5688-473a-be46-4a2a3bc36480"
    },
    {
        "author": "曾幾",
        "paragraphs": [
            "公如老殊所嗜蜜，種花山中引蜂入。",
            "千門萬戶芙蕖房，爲公謀食如風狂。",
            "朝來蜂臣不趨衙，一心祝蜂早歸家。",
            "歸來喜舞擊銅鉢，與人從今莫胡越。"
        ],
        "title": "次僧道規蜜蜂去而復集韻",
        "id": "351f9d64-3932-49a5-8c4c-bc5f2ae4eb8a"
    },
    {
        "author": "曾幾",
        "paragraphs": [
            "使君官事閑時書，略取萬象隨指呼。",
            "空中遊絲定何物，非蠶所吐仍非蛛。",
            "光風霽日青春暮，惹草縈花細于縷。",
            "君今幻出一毫端，此秘從來人未覩。",
            "鈴齋觀者客如雲，有無斷續吁難分。",
            "不知誰束此毛穎，能使字畫纖無倫。",
            "嘗聞掃堊生雪白，顛草親承擔夫力。",
            "世間妙處不可傳，心手應時須自得。"
        ],
        "title": "吳傅朋出遊絲書求詩",
        "id": "96dd8de9-cd42-464f-adb6-78a6a8ad3412"
    },
    {
        "author": "曾幾",
        "paragraphs": [
            "詩筒四出走中涓，詩句萬選如青錢。",
            "曰余借舟期七賢，共嗅梅花咀芳鮮。",
            "津頭幾度喚長年，晝眠乃若經笥邊。",
            "舉頭急雪風中旋，瞪視不見山之巓。",
            "八窗玲瓏繡佛前，同來且結西方緣。",
            "小軒宛若壺中天，玉琴不斷雨聲傳。",
            "諾君再宿余敢愆，從君索句發春妍。"
        ],
        "title": "和劉聖俞顧龍山約客韻",
        "id": "7d2d3ddf-2791-4800-b0fd-def56b275c8d"
    },
    {
        "author": "曾幾",
        "paragraphs": [
            "吾評古法書，固自有高下。",
            "端州遺我石室碑，一字千金恐非價。",
            "莫邪之劍難爭鋒，李公落筆神氣同。",
            "詩鳴一代屬山谷，草根亦復吟秋蟲。"
        ],
        "title": "肇慶守鄭子禮以李北海石室碑見寄輒次山谷老人韻爲謝",
        "id": "60e75ea3-13c4-4b6d-9324-daf8928b5b61"
    },
    {
        "author": "曾幾",
        "paragraphs": [
            "紛紛畫手調紅綠，好以桃花配叢竹。",
            "豈無短紙作江梅，雪裏溪邊太幽獨。",
            "李侯胸中有佳處，研滴松煤聊寓目。",
            "與梅擇對無可人，分付此君真不俗。",
            "淡煙小雨空濛地，何得月明疏影足。",
            "始知璀璨出斜枝，詩畫古來真一族。"
        ],
        "title": "黄嗣深尚書自臨川省其兄嗣文戶部于宜春用元明魯直唱題李生墨竹梅",
        "id": "01368488-0ea2-445f-a569-229c068e9a68"
    },
    {
        "author": "曾幾",
        "paragraphs": [
            "幅巾芒鞋笻竹策，踏遍山南與山北。",
            "雪含欲下不下意，梅带將開未開色。",
            "遶樹三匝且復去，前村一枝應可摘。",
            "丁寧說似水邊人，從今日報花消息。"
        ],
        "title": "探梅",
        "id": "f5f90daa-6f99-4d23-986a-4eb592f427cf"
    },
    {
        "author": "曾幾",
        "paragraphs": [
            "潘公之墨東坡訣，只今有女能傳業。",
            "許郎來自大江西，手探玄圭出箱篋。",
            "摩挲熟視家風在，款識明明筆奇絕。",
            "見渠顔面得渠心，湛如瞳子堅如鐵。",
            "晴窗大几石泓凈，未忍磨研令小缺。",
            "冷金玉版姑試之，一點清光初漏泄。",
            "廷珪去人端未遠，餘子何勞定優劣。",
            "健婦果勝大丈夫，從此廬陵是黟歙。"
        ],
        "title": "許公華遺潘衡墨云其女所造也",
        "id": "3025a375-af5f-4386-bb61-5e7b4bd8cf44"
    },
    {
        "author": "曾幾",
        "paragraphs": [
            "虎頭骨相生來無，談天吻燥齋腸枯。",
            "欲從底處覓膏潤，凝香燕寢烹牛酥。",
            "鵝兒黄拂冰肌膚，關中穰下遠不如。",
            "已令炊餅作十字，今晨盛饌非伊蒲。"
        ],
        "title": "謝胡帥餉酥",
        "id": "f33208f8-fe9d-4ffe-b449-8a5ad9fbbc40"
    },
    {
        "author": "曾幾",
        "paragraphs": [
            "幽人所住空山裏，老松皆作虯龍起。",
            "但知樹底聽松風，不見風前落松子。",
            "三韓華萼手自開，其間瑣碎如嬰孩。",
            "請因賈客詔君長，二十餘年無使來。"
        ],
        "title": "謝柳全叔縣丞寄高麗松花",
        "id": "cad8bac1-8d7d-4a78-bd98-aa806ca6bef8"
    },
    {
        "author": "曾幾",
        "paragraphs": [
            "吳儂餅麴成村酒，所取何嘗議升斗。",
            "一杯未盡朱顔酡，過若茅柴那得久。",
            "官酤私釀同一律，竟識吾家新醖否。",
            "近持方法報山妻，入眼從來未曾有。",
            "舊時菽麥真其父，秫稻麥和以爲母。",
            "甕頭又戴老瓦盆，墐塞四旁如戶牖。",
            "數朝已辦糟牀注，不論清濁皆可口。",
            "欣然一笑謂山妻，慎勿輕傳殆天授。",
            "答云妙處須心得，縱有此方無此手。",
            "請君痛飲當解酲，賢哉大勝劉伶婦。"
        ],
        "title": "㔶甕酒",
        "id": "761d8299-aaf1-49aa-98dc-0fcf0e41f92a"
    },
    {
        "author": "曾幾",
        "paragraphs": [
            "郎官一星幾時落，乃在水遶山圍間。",
            "幽亭野彴不知數，青鞋庾菜何由閑。",
            "眼前突兀見蓮榭，秋水泠然沼其下。",
            "凌波仙子襪生塵，露冷風凄微月夜。",
            "願公清凈如遠公，吾欲投合保社中。",
            "冰雪肌膚攲翠蓋，看花心似太虛空。"
        ],
        "title": "蓮榭",
        "id": "daedbe90-5bef-47be-af4e-8ec9debef72b"
    },
    {
        "author": "曾幾",
        "paragraphs": [
            "張公洞府未著腳，向人浪說游荆溪。",
            "欲看直上翠羽蓋，不惜扶下青雲梯。",
            "勁風翻動土囊口，暗水流出桃花蹊。",
            "卻將深處問兒輩，一夕飛夢窮攀躋。"
        ],
        "title": "遊張公洞",
        "id": "50ec70e0-807b-4d8c-ac34-2734de2cbb9d"
    },
    {
        "author": "曾幾",
        "paragraphs": [
            "不如歸去東皋上，美酒提壺迎婦餉。",
            "何妨脱袴著新衣，百箔蠶絲繭如盎。",
            "春泥滑滑未沒腰，田間布穀初立苗。",
            "牧兒喜舞麥熟也，報答爾曹婆餅焦。"
        ],
        "title": "禽聲",
        "id": "a73c6259-5786-4fb5-9b15-6d8dfb4c0e38"
    },
    {
        "author": "曾幾",
        "paragraphs": [
            "名園中有十頃池，一錢不用君得之。",
            "菱荷枯折小鴨睡，絕勝紅妝青蓋時。",
            "蛙鳴莫作鼓吹想，亦莫問屬官與私。",
            "讀書之暇招客飲，能有此樂非公誰。"
        ],
        "title": "荷池",
        "id": "681cf54a-1ad0-40a8-83ce-9f7b6a7e8603"
    },
    {
        "author": "曾幾",
        "paragraphs": [
            "雞犬圖書同一舸，老夫蕩槳兒扶柂。",
            "潯江一繫欲生根，夢下湖南向江左。",
            "極知越俗留連客，性不相投如水火。",
            "是誰招喚寫羈愁，拄頰西山雲數朵。",
            "雲山下有園五畝，不植側生旁挺果。",
            "十年藝桂待芳辛，歲晚風霜深印可。",
            "有懷澤畔入騷辭，配以蘭椒真類我。",
            "斧斤竟不赦孤根，問主林神安所坐。",
            "乃知有用禍先集，社櫟之徒最繁夥。",
            "徑須澆下磈磊胸，乞取青錢供白墮。"
        ],
        "title": "次折仲古游潯州桂園韻",
        "id": "c2b4031c-dba2-4938-9c0c-814a61748899"
    },
    {
        "author": "曾幾",
        "paragraphs": [
            "一生所聞張仲蔚，閉門蓬蒿深幾尺。",
            "邇来伐竹聲丁丁，手披榛叢待三益。",
            "徑中踏破蒼苔色，定是幽人芒屨跡。",
            "莫將車邊兩輪赤，奪此千竿一池碧。"
        ],
        "title": "爲張四明作",
        "id": "8926652c-a407-4c4e-b173-6ffd28dcc609"
    },
    {
        "author": "曾幾",
        "paragraphs": [
            "君持松煤與研滴，慘澹不言生百物。",
            "胸中自無俗子韻，落筆乃有此氣骨。",
            "江梅正爾不施丹，爲我拂拭爲清寒。",
            "一枝早晚到窗几，定作月影横斜看。"
        ],
        "title": "馮縣丞墨花",
        "id": "1d8c3fa0-8730-4aff-811b-3c7c0956c82e"
    },
    {
        "author": "曾幾",
        "paragraphs": [
            "笻山美竹天下聞，有客錢氏之礽雲。",
            "自言吾祖嫌杖晚，贈子九節斑爛文。",
            "尋幽已得濟勝具，傍險更策扶危勳。",
            "同行安用木上座，一日不可無此君。"
        ],
        "title": "錢生遺笻竹斑杖戲作",
        "id": "457c896c-286d-429e-b949-1b2b8ee54e3a"
    },
    {
        "author": "曾幾",
        "paragraphs": [
            "鳥聲四合陰扶疏，江湖散人拜賜初。",
            "此君之子才墮地，一一文采如於菟。",
            "相看又作故時面，乃是秋風篋中扇。",
            "寸陰尺璧定何如，付與爾曹分貴賤。"
        ],
        "title": "夏初示兒曹",
        "id": "6766eb12-edda-43cc-9a64-df43a7724364"
    },
    {
        "author": "曾幾",
        "paragraphs": [
            "乃翁獨步辭雲間，五花判罷遊金鑾。",
            "甘泉頗勞侍從事，夜直必夢江湖寛。",
            "晚遭忌刻泛湘水，衆爲不樂公欣歡。",
            "白鷗無數沒浩蕩，相親相近俄相安。",
            "何曾一旦舞不下，始信前事盟未寒。",
            "文章炳蔚冠當代，衣被諸子猶班班。",
            "攜持扁牓向陽羨，往日風味追令還。",
            "乃翁閑散莫浪許，乃翁青紫當拾取。",
            "回施佳名與老夫，長共群鷗臥煙雨。"
        ],
        "title": "玩鷗亭",
        "id": "58bb0850-4446-4211-865f-b0f792d7ef0f"
    },
    {
        "author": "曾幾",
        "paragraphs": [
            "霜落水痕風落木，翠蓋倚天惟汝獨。",
            "是誰手種百年餘，蔭此空庭一株足。",
            "歲寒不但色青青，上有垂絲下茯苓。",
            "松根老僧應取此，制人頽齡起人死。"
        ],
        "title": "獨青亭",
        "id": "f0059da7-39a4-446a-b08a-98f655eef4c5"
    },
    {
        "author": "曾幾",
        "paragraphs": [
            "大屋連甍小容足，棟宇以來非一木。",
            "豫章不是十圍樗，受命于天何得獨。",
            "君莫厭老大蓬蒿間，應龍虹梁果非福。",
            "虛堂晝靜聞丁丁，溜雨枯皮在空谷。"
        ],
        "title": "題壽樟亭",
        "id": "6b027276-a250-48ef-9600-1c28d599c695"
    },
    {
        "author": "曾幾",
        "paragraphs": [
            "黑衣小兒雨打窗，斑衣小兒雷殷牀。",
            "良宵永晝作底用，只與二子更飛揚。",
            "開尊匕箸須一洗，破卷燈火尤相妨。",
            "從來所持白羽扇，自許百萬猶能當。",
            "安知手腕爲汝脱，以小喻大真成狂。",
            "揮之使去定無策，葛帳十幅眠空堂。",
            "朝喧暮鬨姑聽汝，坐待九月飛嚴霜。"
        ],
        "title": "蚊蠅擾甚戲作",
        "id": "7097b6ed-e89a-45d2-bced-cba27e6040d9"
    },
    {
        "author": "曾幾",
        "paragraphs": [
            "天台雁蕩天下奇，豈不欲往官縛之。",
            "巾山只在郡南郭，曾未著眼真成癡。",
            "今晨排遣簿書了，往赴鄭老同幽期。",
            "羊腸轉盡得蘭若，飛鳥不到雲雨垂。",
            "青銅鏡外翠屏遶，中有萬屋魚鱗差。",
            "古來二事不兼得，此地一覽俱無遺。",
            "蓬萊方丈果何許，雲駕飇馭知爲誰。",
            "赤城風月幸好戲，驅取鸞鳯相追隨。"
        ],
        "title": "同鄭禹功登巾子山",
        "id": "7c4f6f29-14e7-42b6-99c5-743c4a142d66"
    },
    {
        "author": "曾幾",
        "paragraphs": [
            "十載東都客，春盤種種春。",
            "翠看蔬甲小，黄愛韭苗新。",
            "流落成吾老，蕭疏對此辰。",
            "睦隣如有使，傳語大梁人。"
        ],
        "title": "立春",
        "id": "f6fa6340-0b76-49e8-95d0-fa6838de24d7"
    },
    {
        "author": "曾幾",
        "paragraphs": [
            "今日知何日，東風破臘來。",
            "寒隨邊騎去，春與漢軍回。",
            "彩勝參差翦，蔬盤飣餖開。",
            "不妨時節好，年事豈禁催。"
        ],
        "title": "春日二首  其一",
        "id": "a0480322-9b48-4359-9c46-abf12ba0bec7"
    },
    {
        "author": "曾幾",
        "paragraphs": [
            "期頤三萬日，政爾亦無多。",
            "佳節已如許，衰年將若何。",
            "雨風增落寞，戚友斷經過。",
            "問訊庖廚內，猶堪一洗磨。"
        ],
        "title": "春日二首  其二",
        "id": "706447a0-d539-4701-bdf3-80aee3d09ba6"
    },
    {
        "author": "曾幾",
        "paragraphs": [
            "穠李花如許，殊勝灼灼紅。",
            "只言開似雪，不道去隨風。",
            "勝日從吾黨，衰年念此翁。",
            "詩情猶可強，杯勺不能同。"
        ],
        "title": "春日即事次韻",
        "id": "ed2b7d55-6a25-48f0-bdc0-d226d3007fdf"
    },
    {
        "author": "曾幾",
        "paragraphs": [
            "秋冬久不雨，氣濁喜雲生。",
            "麥隴崇朝潤，茅檐徹夜聲。",
            "初來斷幽徑，漸密雜疏更。",
            "賴有牆陰薺，離離已可烹。"
        ],
        "title": "雨二首  其一",
        "id": "54144b4d-4378-48b5-b522-bb296f822c5d"
    },
    {
        "author": "曾幾",
        "paragraphs": [
            "薄晚初霑洒，清晨更慘悽。",
            "魚寒拋餌去，鴉濕就簷棲。",
            "幽澗濺濺溜，長堤淺淺泥。",
            "一杯持自賀，吾事在鋤犁。"
        ],
        "title": "雨二首  其二",
        "id": "b96fbb91-4ae9-4050-b8d8-fd0997c87783"
    },
    {
        "author": "曾幾",
        "paragraphs": [
            "屣履行莎徑，移牀臥草亭。",
            "風聲雜溪瀨，雨氣挾龍腥。",
            "燁燁空中電，昏昏雲罅星。",
            "徂年又如許，吾鬢得長青。"
        ],
        "title": "夕雨",
        "id": "aefaaf3c-e377-411f-bf4a-ac86acc6acff"
    },
    {
        "author": "曾幾",
        "paragraphs": [
            "一雨遂通夕，安眠失百憂。",
            "窗扉淡欲曉，枕簟冷生秋。",
            "畫燭爭棋道，金尊數酒籌。",
            "依然錦城夢，忘卻在南州。"
        ],
        "title": "雨夜",
        "id": "63d6148e-2f1b-4cb8-bef3-7c7d242bad66"
    },
    {
        "author": "曾幾",
        "paragraphs": [
            "霢霂無人見，芭蕉報客聞。",
            "潤能添硯滴，細欲亂爐薫。",
            "竹樹驚秋半，衾裯愜夜分。",
            "何當一傾倒，趁取未歸雲。"
        ],
        "title": "仲夏細雨",
        "id": "003eb383-8b2a-4414-baba-29a9ae771825"
    },
    {
        "author": "曾幾",
        "paragraphs": [
            "梅子黄初徧，秧鍼綠未抽。",
            "若無三日雨，那復一年秋。",
            "薄晚看天意，今宵破客愁。",
            "不眠聽竹樹，還有好音不。"
        ],
        "title": "憫雨",
        "id": "9cf1cbeb-4c58-4c9b-8a9b-c9d33b139429"
    },
    {
        "author": "曾幾",
        "paragraphs": [
            "憫雨連三月，爲霖抵萬金。",
            "小垂開士手，足慰老農心。",
            "果欲千倉積，猶須一尺深。",
            "病夫渾不寢，危坐聽佳音。"
        ],
        "title": "郡中迎懷玉山應真請雨得之未沾足",
        "id": "06f0f1f6-fe5c-4027-81ff-ca558df0d534"
    },
    {
        "author": "曾幾",
        "paragraphs": [
            "梅雨又時雨，蘇州仍秀州。",
            "客行無六月，農事有三秋。",
            "雲氣深鴻雁，烟波沒白鷗。",
            "衰年慚愧汝，物役幾時休。"
        ],
        "title": "蘇秀道中大雨",
        "id": "19532f67-4e69-4c21-bc18-904f00aa6e1e"
    },
    {
        "author": "曾幾",
        "paragraphs": [
            "蕭瑟度横塘，霏微映繚牆。",
            "壓低塵不動，洒急土生香。",
            "聲入楸梧碎，清分枕簟凉。",
            "回頭忽陳迹，簷角掛斜陽。"
        ],
        "title": "晚雨",
        "id": "d42beb1d-fb0e-4751-bce3-cb135dec800e"
    },
    {
        "author": "曾幾",
        "paragraphs": [
            "荒院已無趣，愁霖終不開。",
            "簷聲喧客語，屋漏逐人來。",
            "橋報今朝斷，牆聞昨夜摧。",
            "尚餘湯餅具，積潦未爲灾。"
        ],
        "title": "久雨",
        "id": "c410ed93-b9a2-4b82-9126-da0b498c76d0"
    },
    {
        "author": "曾幾",
        "paragraphs": [
            "欲訪溪山老，無如此雨何。",
            "一春判棄置，十日斷經過。",
            "燈火相看放，鶯花即漸多。",
            "晴暄如有意，數數上南坡。"
        ],
        "title": "久雨有懷曾宏甫",
        "id": "e6e97cd4-ca9d-410b-8b9a-5a12c01e4d90"
    },
    {
        "author": "曾幾",
        "paragraphs": [
            "儘道迎梅雨，能無一日晴。",
            "窗昏愁細字，簷暗亂疏更。",
            "未怪蛙爭席，真憂水冒城。",
            "何由收積潦，簫鼔賽西成。"
        ],
        "title": "苦雨",
        "id": "e57024cc-c4a4-47a6-a744-d19fcf0bbb57"
    },
    {
        "author": "曾幾",
        "paragraphs": [
            "赤日幾時過，清風無處尋。",
            "經書聊枕籍，瓜李漫浮沈。",
            "蘭若靜復靜，茅茨深又深。",
            "炎蒸乃如許，那更惜分陰。"
        ],
        "title": "大暑",
        "id": "04bb7f84-d7fa-4ce0-b07a-7e53f0fa314f"
    },
    {
        "author": "曾幾",
        "paragraphs": [
            "三伏汗如雨，終朝沾我裳。",
            "誰分金掌露，來作玉溪凉。",
            "别甑輭炊飯，小爐深炷香。",
            "麴生何等物，不與汝同鄉。"
        ],
        "title": "謝人送壑源絕品云九重所賜也",
        "id": "d090ab55-9b20-4dac-b7a5-f378c15b03a1"
    },
    {
        "author": "曾幾",
        "paragraphs": [
            "執熱今如此，追凉定若何。",
            "長廊受風遠，廣殿得陰多。",
            "盛欲扶笻去，還能下榻麽。",
            "近公如玉雪，未厭數經過。"
        ],
        "title": "大熱欲過廣壽寺謁韓子蒼追凉先之以詩",
        "id": "f72c6a9f-5630-4db7-9498-4cffe0be51e1"
    },
    {
        "author": "曾幾",
        "paragraphs": [
            "獨園森古木，其下客幽棲。",
            "盡日綠陰合，有時黄鳥啼。",
            "一聲添晝寂，百囀使人迷。",
            "賴汝生佳聽，身今氣慘悽。"
        ],
        "title": "病中聞鶯啼",
        "id": "c993f454-85e1-47d0-88a8-074ae6fe2b5a"
    },
    {
        "author": "曾幾",
        "paragraphs": [
            "同病仍同起，無聊獨至今。",
            "酒杯君入手，藥裹我關心。",
            "極暑方無奈，新凉又不禁。",
            "呼兒鋤徑草，萬一故人臨。"
        ],
        "title": "病起贈曾宏甫",
        "id": "155516d7-533d-4678-95cd-06c8a1b37ef2"
    },
    {
        "author": "曾幾",
        "paragraphs": [
            "不逐春風去，仍當夏日長。",
            "一雙還一隻，能白或能黄。",
            "戀戀不能已，翩翩空自狂。",
            "訃功歸實用，終自愧蜂房。"
        ],
        "title": "蛺蝶",
        "id": "884c789f-d311-4ffc-9dda-365f339ec623"
    },
    {
        "author": "曾幾",
        "paragraphs": [
            "渾忘生朽質，直擬慕光輝。",
            "解燭書帷靜，能添列宿稀。",
            "當風方自表，带雨忽成微。",
            "變滅多無理，榮枯會一歸。"
        ],
        "title": "螢火",
        "id": "20ec3cdb-070a-47d9-a647-e6673b04ba37"
    },
    {
        "author": "曾幾",
        "paragraphs": [
            "散帙有佳趣，俗人那得知。",
            "醉鄉非爲酒，坐隱不關棋。",
            "几凈幽懷愜，窗明老眼宜。",
            "一生無用處，又把教群兒。"
        ],
        "title": "讀書",
        "id": "83edfba7-7b1b-4171-b7fe-34accf9251b1"
    },
    {
        "author": "曾幾",
        "paragraphs": [
            "市上無佳筆，營求亦已勞。",
            "護持空雪竹，束縛欠霜毫。",
            "此物藏三穴，須公拔一毛。",
            "不堪髯主簿，取用價能高。"
        ],
        "title": "乞筆",
        "id": "be9dad64-1b0e-4f21-9a0f-4cc26c907842"
    },
    {
        "author": "曾幾",
        "paragraphs": [
            "老子徜徉地，岩幽想像間。",
            "綠陰城角路，青嶂屋頭山。",
            "簿領惟生睡，壺觴不解顔。",
            "使人留眼處，龕壁字回環。"
        ],
        "title": "題雙巖堂",
        "id": "e5676b62-80a9-4ac6-b3eb-4cdc57850c8c"
    },
    {
        "author": "曾幾",
        "paragraphs": [
            "南坡佳絕處，夏木晝成陰。",
            "青壁可對面，寒泉能醒心。",
            "駕言同勝踐，晤語契幽襟。",
            "野興何曾盡，林間棲暮禽。"
        ],
        "title": "泉石堂",
        "id": "4d4460c1-45f8-463b-b3b2-fd54c7dec905"
    },
    {
        "author": "曾幾",
        "paragraphs": [
            "茅宇凈掃地，竹爐深炷香。",
            "一枝藤倚壁，六尺簟敷牀。",
            "門掩人聲寂，簾垂晝景長。",
            "跏趺便終夕，端不負茲堂。"
        ],
        "title": "坐進堂",
        "id": "24009462-d2e6-4d5f-a7df-ea4d2006ddc6"
    },
    {
        "author": "曾幾",
        "paragraphs": [
            "大暑不可避，微凉安所尋。",
            "雲霄非濁世，竹樹有清陰。",
            "海近風先集，山高日易沈。",
            "無因見明月，螢火亂更深。"
        ],
        "title": "參雲亭晚坐",
        "id": "6d7a3fd3-a42d-4eed-abba-d0e2a6f7a97a"
    },
    {
        "author": "曾幾",
        "paragraphs": [
            "不識梯山路，今聞駕壑橋。",
            "蛟龍深窟宅，松竹半雲霄。",
            "與子成二老，由來非一朝。",
            "崖藤如暫寄，還往肯辭遙。"
        ],
        "title": "龍溪新亭",
        "id": "5809bcd5-372c-41d5-ab28-d27db04582cf"
    },
    {
        "author": "曾幾",
        "paragraphs": [
            "積雪何所待，凍雲終未開。",
            "有時聞瀉竹，無路去尋梅。",
            "只欲關門臥，誰能蕩槳來。",
            "辟寒須底物，正乏麴生才。"
        ],
        "title": "雪中次韻",
        "id": "c103ede0-0173-406f-9ea0-c1b0a245958e"
    },
    {
        "author": "曾幾",
        "paragraphs": [
            "炙背茅簷日，雖貧辦不難。",
            "趙衰真可愛，范叔一何寒。",
            "蝨暖無遺索，書明得細看。",
            "羲和有底急，薄暮更衣單。"
        ],
        "title": "負暄",
        "id": "ddb84df7-aae4-4f59-9f2e-1eb5f381ce02"
    },
    {
        "author": "曾幾",
        "paragraphs": [
            "白日無偏照，玄冥不作難。",
            "有爐如許大，無地可言寒。",
            "書腹夤緣曬，禪心邂逅看。",
            "呼兒來共此，形影未孤單。"
        ],
        "title": "次韻三首  其一",
        "id": "d40a6830-b49f-49d3-aca3-cccccbf45d88"
    },
    {
        "author": "曾幾",
        "paragraphs": [
            "御冬無過酒，得酒政應難。",
            "可愛惟晴日，相依度歳寒。",
            "雖非挾纊坐，且作擁爐看。",
            "饑亦何堪忍，斜陽掛食單。"
        ],
        "title": "次韻三首  其二",
        "id": "59251811-426d-4c6a-b5c2-d892f499d42b"
    },
    {
        "author": "曾幾",
        "paragraphs": [
            "鑿土篝松火，爲爐有底難。",
            "未知行地日，可辟中人寒。",
            "氣味醇醪似，光陰尺璧看。",
            "回頭長夏景，直欲褫中單。"
        ],
        "title": "次韻三首  其三",
        "id": "fa516c90-75c9-4e98-bfd7-c16d668af171"
    },
    {
        "author": "曾幾",
        "paragraphs": [
            "晁氏芳菲圃，因依淥水潯。",
            "峰巒春著色，桃李晝成陰。",
            "可惜花狼籍，仍遭雨滯淫。",
            "饒陽供客眼，只有此園林。"
        ],
        "title": "晁園",
        "id": "06fbb32c-3714-4adb-9316-7717e57b4d3a"
    },
    {
        "author": "曾幾",
        "paragraphs": [
            "典郡才能薄，趨朝氣力微。",
            "更堪持橐去，只合掛冠歸。",
            "六閤麗千尺，四松森百圍。",
            "公今有班綴，衰老借餘輝。"
        ],
        "title": "次朱新仲待制見慶次對之命韻",
        "id": "eb3de5ec-39b3-4ee1-ba03-095a7efb0b3f"
    },
    {
        "author": "曾幾",
        "paragraphs": [
            "新知劉子政，生理髮蕭疏。",
            "勝日歸談笑，佳山奉起居。",
            "摩挲千古物，料理一牀書。",
            "秀色堪餐否，聊須摘我蔬。"
        ],
        "title": "次劉千歳喜折仲古見過二首韻  其一",
        "id": "94f3e466-7033-4ec7-8c70-063b66b1b8bd"
    },
    {
        "author": "曾幾",
        "paragraphs": [
            "門對分流水，窗横别岸山。",
            "茅茨居不翦，蓬蓽晝常關。",
            "傾蓋曾三徑，搖旌每數間。",
            "猶欣龍閣老，攜得好詩還。"
        ],
        "title": "次劉千歳喜折仲古見過二首韻  其二",
        "id": "08e527a1-7537-4ee8-b39f-e5bdb86a265b"
    },
    {
        "author": "曾幾",
        "paragraphs": [
            "客有過蘭若，交情似竹林。",
            "野花無可落，村酒不宜斟。",
            "又得清新句，如聞謦欬音。",
            "南坡盟好在，爲問幾時尋。"
        ],
        "title": "次曾宏甫見過二首韻  其一",
        "id": "d07921b9-c910-473a-aff2-d8ac5a27270b"
    },
    {
        "author": "曾幾",
        "paragraphs": [
            "鶯啼花落後，芳草綠陰初。",
            "良會日不足，清談風有餘。",
            "饑餐聊當肉，嬾出坐無車。",
            "勿以貧兼病，相過跡也疏。"
        ],
        "title": "次曾宏甫見過二首韻  其二",
        "id": "cccc39b6-04e4-4517-856e-b176c7686335"
    },
    {
        "author": "曾幾",
        "paragraphs": [
            "一别高明去，頻爲瘴癘侵。",
            "連滄公境界，横碧我山林。",
            "夜雨思同夢，秋風辱寄音。",
            "他年如衣錦，畢世莫分襟。"
        ],
        "title": "次鎮江守曾宏甫見寄韻",
        "id": "a7e3e470-172a-4d58-aee3-b89b5463f9ca"
    },
    {
        "author": "曾幾",
        "paragraphs": [
            "今晨尺書至，令我寸心寛。",
            "老去光陰速，人生會合難。",
            "竹輿雲洞暖，釣艇玉溪寒。",
            "小憩饒陽否，吾衰合掛冠。"
        ],
        "title": "次曾宏甫見寄韻  其一",
        "id": "25f7187d-c72d-4f2d-a410-b1879865ee4e"
    },
    {
        "author": "曾幾",
        "paragraphs": [
            "剖符舒子國，蠟屐皖公臺。",
            "恨不從山簡，欣然見老萊。",
            "功名身已老，交舊首空回。",
            "早晚依劉去，朝廷不乏材。"
        ],
        "title": "次曾宏甫見寄韻  其二",
        "id": "a0366546-48d4-4072-9ae4-ca0139b6167d"
    },
    {
        "author": "曾幾",
        "paragraphs": [
            "一紙寢丘書，僧窗屢卷舒。",
            "無因浮左蠡，況復度匡廬。",
            "政以相望遠，非關自作疏。",
            "夢成飛鳥去，千里不躊躇。"
        ],
        "tags": [
            "庐山"
        ],
        "title": "又二首  其一",
        "id": "ad2b2e44-7b7c-42d7-a622-ae4f4f17e9bc"
    },
    {
        "author": "曾幾",
        "paragraphs": [
            "政喜溪南宅，還乘剡縣船。",
            "歸來知底日，老去惜餘年。",
            "觴詠雖休矣，音書未寂然。",
            "省郎君舊物，消息已真傳。"
        ],
        "title": "又二首  其二",
        "id": "223c7290-71a2-4e42-969e-1d9d2e02d7ec"
    },
    {
        "author": "曾幾",
        "paragraphs": [
            "聽說光州好，淮山是四隣。",
            "凝香無一事，奠枕有餘民。",
            "世以文章著，朝須寵數頻。",
            "西湖便歸去，應不待班春。"
        ],
        "tags": [
            "西湖"
        ],
        "title": "次曾宏甫赴光守留别二首韻  其一",
        "id": "c6d077b5-9cf0-44c1-93c0-547d818768f9"
    },
    {
        "author": "曾幾",
        "paragraphs": [
            "淮白美無度，山丹開欲然。",
            "談誇空海內，悵望只溪邊。",
            "老境嗟無幾，宗盟幸有連。",
            "到時能走送，别後見相憐。"
        ],
        "title": "次曾宏甫赴光守留别二首韻  其二",
        "id": "41dd6aa5-c700-45bb-a84b-96da06a458fe"
    },
    {
        "author": "曾幾",
        "paragraphs": [
            "今日攜壺地，南池信杖行。",
            "紅蕖爭入眼，白鷺最關情。",
            "待得跳珠雨，來聽打葉聲。",
            "菰蒲最深處，只欠小舟横。"
        ],
        "title": "五月六日爲叢珍之集于南池呈座中諸公",
        "id": "774af649-ab61-4d68-9ac2-45caf1107a9d"
    },
    {
        "author": "曾幾",
        "paragraphs": [
            "浪說吾邦小，清池思有餘。",
            "水風凉枕簟，荷氣馥衣裾。",
            "客位經過少，官曹簿領疏。",
            "良辰不行樂，秋水落芙蕖。"
        ],
        "title": "公廨蓮池",
        "id": "a86af174-6931-4f45-b752-d607eae7a814"
    },
    {
        "author": "曾幾",
        "paragraphs": [
            "勝絕登臨地，桐江占十分。",
            "省郎才不世，御史氣如雲。",
            "遂使芝蘭秀，俱能錦繡文。",
            "諸孫又如許，百代有清芬。"
        ],
        "title": "題方氏清芬閣用范文正公韻",
        "id": "bd47122b-4646-4048-a72a-511177ce9684"
    },
    {
        "author": "曾幾",
        "paragraphs": [
            "野梅消息近，踏冷訪林端。",
            "東閣尊空滿，南枝雪半殘。",
            "疏條未禁笑，真態欲欺寒。",
            "後夜花應好，仍勤束火看。"
        ],
        "title": "效諸生作雪中探梅",
        "id": "9a644b60-4d50-463d-b4a2-9dc7f9885643"
    },
    {
        "author": "曾幾",
        "paragraphs": [
            "蠻烟無處洗，梅蕊不勝清。",
            "顧我已頭白，見渠猶眼明。",
            "折來知韻勝，落去得愁生。",
            "坐久江南夢，園林雪正晴。"
        ],
        "title": "嶺梅",
        "id": "e57bd488-71b2-48b5-a763-1b524dbf2599"
    },
    {
        "author": "曾幾",
        "paragraphs": [
            "擢本千巖秀，開花八月凉。",
            "雖非傾國色，要是惱人香。",
            "籬下菊清好，林間蘭靜芳。",
            "可憐遭遇晚，妙語欠蘇黄。"
        ],
        "title": "巖桂二首  其一",
        "id": "c5971d71-a09b-4e54-b465-613e55966307"
    },
    {
        "author": "曾幾",
        "paragraphs": [
            "栗玉黏枝細，青雲翦葉齊。",
            "團團巖下桂，表表木中犀。",
            "江樹風蕭瑟，園花氣慘悽。",
            "濃薫不如此，何以慰幽棲。"
        ],
        "title": "巖桂二首  其二",
        "id": "ab29a0b5-49ce-4d61-879d-19a59d8337ce"
    },
    {
        "author": "曾幾",
        "paragraphs": [
            "近郊蕃竹樹，手種滿庭隅。",
            "餘子不足數，此君何可無。",
            "風來當一笑，雪壓要相扶。",
            "莫作封侯相，生來鄙木奴。"
        ],
        "title": "種竹",
        "id": "f2e3b783-1cf8-46b2-8682-c06bde829238"
    },
    {
        "author": "曾幾",
        "paragraphs": [
            "此君今日醉，不復記方隅。",
            "窈窕因吾有，恢台到爾無。",
            "青猶須雨沐，直不要人扶。",
            "旁舍連高柳，何堪與作奴。"
        ],
        "title": "二兒次韻予亦復次韻二首  其一",
        "id": "99675894-8b3e-4746-8e08-cf2ab5b5cb47"
    },
    {
        "author": "曾幾",
        "paragraphs": [
            "幽居有忙事，爲竹遶牆隅。",
            "雨後青葱否，風前安穩無。",
            "井深時汲引，架倒復持扶。",
            "只欠江梅樹，君應壻玉奴。"
        ],
        "title": "二兒次韻予亦復次韻二首  其二",
        "id": "d8b8825f-e516-42f7-ba60-8865ffc2a4ec"
    },
    {
        "author": "曾幾",
        "paragraphs": [
            "此君非俗物，今歳有佳兒。",
            "徑密無人見，僧來報客知。",
            "西家應滿地，上番欲横枝。",
            "添得清聲未，君聽風雨時。"
        ],
        "title": "新種竹有筍",
        "id": "2f3a7e2a-cbf7-4061-ad75-6765d3a73248"
    },
    {
        "author": "曾幾",
        "paragraphs": [
            "問訊東軒竹，新萌頗不齊。",
            "文章藏霧豹，頭角觸藩羝。",
            "逸氣先騰上，長鞭半落西。",
            "後來堪底用，采掇付山妻。"
        ],
        "title": "竹軒出筍",
        "id": "0d1eed76-8f56-4b04-aa7c-3836fd1ca974"
    },
    {
        "author": "曾幾",
        "paragraphs": [
            "大暑不可度，小軒聊復開。",
            "只消看竹坐，不必要風來。",
            "豈待迷時種，何妨臘月栽。",
            "葉端須雨打，有句索渠催。"
        ],
        "title": "似賢齋竹",
        "id": "86d46346-f975-4e02-9ce5-2de988386a96"
    },
    {
        "author": "曾幾",
        "paragraphs": [
            "獨遶篔簹徑，令人喜欲顛。",
            "已持蘇老節，更著祖生鞭。",
            "傍舍應除地，新梢擬上天。",
            "真成時夜卵，煨茁想明年。"
        ],
        "title": "所種竹鞭盛行",
        "id": "8cbe4155-873f-40f4-91fa-004ae42da54b"
    },
    {
        "author": "曾幾",
        "paragraphs": [
            "行到竹窮處，有亭佳可遊。",
            "境因吾子勝，客爲此君留。",
            "娟凈經時雨，蕭梢六月秋。",
            "豈無他草樹，涇渭不同流。"
        ],
        "title": "逮子作亭于官舍明清堂後種竹殆千竿余名其亭以留客取老杜竹深留客處之句因題二小詩云  其一",
        "id": "15adf342-f760-4027-ac08-a539eb191423"
    },
    {
        "author": "曾幾",
        "paragraphs": [
            "種竹無他事，林間與客遊。",
            "自應攜手入，安用閉門留。",
            "靜可過僧夏，清宜對奕秋。",
            "衰翁九節杖，來往亦風流。"
        ],
        "title": "逮子作亭于官舍明清堂後種竹殆千竿余名其亭以留客取老杜竹深留客處之句因題二小詩云  其二",
        "id": "12d078a2-c568-4c56-a90f-afdadf17c30c"
    },
    {
        "author": "曾幾",
        "paragraphs": [
            "問訊江南美，人推道院州。",
            "雨前收雀舌，雪底薦貓頭。",
            "有客同僧過，頻年遣僕求。",
            "故交今五馬，解送老龐不。"
        ],
        "title": "代書抵筠守譚崧老求茶筍",
        "id": "59b037a8-c917-4ff9-8f27-2b1885a119e5"
    },
    {
        "author": "曾幾",
        "paragraphs": [
            "往歳出蕪城，飄然一客星。",
            "又從江北路，重到竹西亭。",
            "楚岸寛圍碧，吳山遠借青。",
            "聖時還舊觀，歌吹月中聽。"
        ],
        "title": "南歸題揚州竹西亭",
        "id": "cff1d4b7-5e34-455c-acd0-b448d27f997e"
    },
    {
        "author": "曾幾",
        "paragraphs": [
            "絕島浸中零，飛來棗葉輕。",
            "碧天圍斗野，紅日下蕪城。",
            "山作脩眉翠，人添老眼明。",
            "園林多勝地，獨愛小崢嶸。"
        ],
        "title": "登揚州郡圃小金山遙碧亭",
        "id": "0bfd1b81-2a2c-4f37-9782-1bc5e946d64b"
    },
    {
        "author": "曾幾",
        "paragraphs": [
            "送臘臘垂盡，迎春春欲回。",
            "如何萬家縣，不見一枝梅。",
            "有客幽尋去，無人遠寄來。",
            "揚州何遜在，政用小詩催。"
        ],
        "title": "高郵無梅花求之于揚帥鄧直閣",
        "id": "31e5c325-91ab-47a7-9d78-d28f4eb4f21a"
    },
    {
        "author": "曾幾",
        "paragraphs": [
            "甓社湖邊路，詩筒得報回。",
            "舊時雲液酒，新歳雨肥梅。",
            "不是園官送，真成驛使來。",
            "鬢毛都白盡，更著此花催。"
        ],
        "title": "鄧帥寄梅并山堂酒",
        "id": "6f2e2a50-8721-4b93-9e69-bb27ee8c9dbc"
    },
    {
        "author": "曾幾",
        "paragraphs": [
            "此老雲相似，何天不往還。",
            "打包龍井寺，持鉢虎丘山。",
            "一别經年事，相逢半日間。",
            "向來參底語，不墮有無間。"
        ],
        "title": "謁徑山佛日杲禪師于虎丘",
        "id": "8ae97112-7af5-4794-9d34-290d05c6377e"
    },
    {
        "author": "曾幾",
        "paragraphs": [
            "重遊吳子國，又入虎丘山。",
            "長日挽人住，好風將我還。",
            "兒童陪勝踐，長老記衰顔。",
            "無復尹和靖，西菴空掩關。"
        ],
        "title": "遊虎丘寺",
        "id": "c747c967-a415-4391-83a5-174a5212c1d6"
    },
    {
        "author": "曾幾",
        "paragraphs": [
            "老爲吳會客，耆舊不相忘。",
            "政以牛馬走，曾陪鵷鷺行。",
            "千年書穴在，六月鏡湖凉。",
            "從此登臨地，回頭憶侍郎。"
        ],
        "title": "留别榮茂實侍郎",
        "id": "8b8e210b-34ac-4f53-b5d3-abe5696366ba"
    },
    {
        "author": "曾幾",
        "paragraphs": [
            "似病元非病，求閑方得閑。",
            "殘僧六七輩，敗屋兩三間。",
            "野外無供給，城中斷往還。",
            "同參木上座，與汝住茶山。"
        ],
        "title": "寓廣教僧寺",
        "id": "c369053f-696d-4878-bc7c-2e790f2bd505"
    },
    {
        "author": "曾幾",
        "paragraphs": [
            "嶽麓知名寺，幽尋到眼邊。",
            "林深不見日，山靜只聞泉。",
            "便欲呼舟去，聊爲借榻眠。",
            "明朝遊歷處，都在小窗前。"
        ],
        "title": "嶽麓寺",
        "id": "a69145cf-705f-4f9e-839c-46284b9595e5"
    },
    {
        "author": "曾幾",
        "paragraphs": [
            "嶺外身逾老，江南首重回。",
            "有猿啼夢破，無雁寄書來。",
            "山雨晴猶濕，蠻烟晝不開。",
            "如何緣許事，奪我手中杯。"
        ],
        "title": "嶺外出巡",
        "id": "9d4b53d7-7b6f-4117-bd23-86c020d5e029"
    },
    {
        "author": "曾幾",
        "paragraphs": [
            "只道無南雁，書今數往還。",
            "一窗江表地，數朵廣東山。",
            "奇甚君風骨，蒼然我面顔。",
            "歸時要船重，更爲斸岩間。"
        ],
        "title": "南雄郡守致怪石四株",
        "id": "c2307758-a2e6-4b57-a66e-b06ec9be64d2"
    },
    {
        "author": "曾幾",
        "paragraphs": [
            "一去春陵郡，天星幾度回。",
            "身今鏡湖住，山自道州來。",
            "指點雙巖出，摩挲一笑開。",
            "是誰營致此，石友似陳雷。"
        ],
        "title": "何德器寄道州怪石",
        "id": "0c2ee533-577c-45f1-940f-f92758db0538"
    },
    {
        "author": "曾幾",
        "paragraphs": [
            "誰憐孤峭質，移在太湖心。",
            "出得風波外，任他池館深。",
            "不同花逞豔，多愧竹垂陰。",
            "一片至堅操，那憂歳月侵。"
        ],
        "tags": [
            "太湖"
        ],
        "title": "太湖石",
        "id": "448ac345-d6a6-40e6-8ac6-bf548c47688e"
    },
    {
        "author": "曾幾",
        "paragraphs": [
            "濟勝初無具，搜奇只此間。",
            "飛來太湖石，坐我洞庭山。",
            "面面成窗戶，峰峰出髻鬟。",
            "寓居端欠此，頗欲載之還。"
        ],
        "tags": [
            "太湖",
            "洞庭湖"
        ],
        "title": "怪石",
        "id": "89f93a38-e0ea-4992-94b4-e50b2d43645c"
    },
    {
        "author": "曾幾",
        "paragraphs": [
            "剝啄誰敲戶，倉皇客抱衾。",
            "只看人似蟻，共道賊如林。",
            "兩岸論千里，扁舟抵萬金。",
            "病夫桑下戀，萬一有佳音。"
        ],
        "title": "聞寇至初去柳州",
        "id": "54efd8ed-310a-4ac5-b241-868f685b702d"
    },
    {
        "author": "曾幾",
        "paragraphs": [
            "舊隱龍城在，書傳喜可知。",
            "還來避地客，已去弄兵兒。",
            "瘴色休看鏡，行期不問龜。",
            "中秋一杯酒，定與故人持。"
        ],
        "title": "聞寇退欲還柳州寄柳守常子正",
        "id": "9a394ffa-73c2-44bd-b850-07cd61a0a6dc"
    },
    {
        "author": "曾幾",
        "paragraphs": [
            "一洗干戈眼，舟穿亂石間。",
            "不因深避地，何得飽看山。",
            "江潰重圍急，天横一線慳。",
            "人言三峽險，此路足追攀。"
        ],
        "title": "大藤峽",
        "id": "850fcba0-dfd3-4b63-9550-632bff233d5e"
    },
    {
        "author": "曾幾",
        "paragraphs": [
            "歸途似烏鵲，得樹且依棲。",
            "一寸客亭燭，數聲村舍雞。",
            "路長風正北，野曠日沈西。",
            "夢作祠官去，江干入馬蹄。"
        ],
        "title": "歸途",
        "id": "25f2627d-ebe9-4e86-86b0-62a2eb158483"
    },
    {
        "author": "曾幾",
        "paragraphs": [
            "久矣山人去，懷哉屋壁藏。",
            "侵陵閱梅雨，調護乏芸香。",
            "次第繙經集，呼兒理在亡。",
            "乞歸全爲此，何愛橐中裝。"
        ],
        "title": "自廣西歸上饒閱所藏書",
        "id": "b71dad0a-2145-480c-9065-b1d52dedd9c8"
    },
    {
        "author": "曾幾",
        "paragraphs": [
            "萬事不稱意，一生長損心。",
            "稍知閑有味，又覺老相侵。",
            "田舍那能問，溪山未暇尋。",
            "清歌一杯酒，聊與故人斟。"
        ],
        "title": "初還信州呈寓居諸公",
        "id": "09f02585-dce2-4b43-b48e-db7bf6e608cd"
    },
    {
        "author": "曾幾",
        "paragraphs": [
            "子到常山縣，饒陽有敝廬。",
            "相望百里地，空得數行書。",
            "睡思茶料理，愁懷酒破除。",
            "新秋即在眼，過我定何如。"
        ],
        "title": "呂郎治先以職事至常山縣不敢越境以書致兩郡酒日鑄茶",
        "id": "a5d75738-6c51-4919-a572-d5551fba631f"
    },
    {
        "author": "曾幾",
        "paragraphs": [
            "吾家今小阮，有使附書頻。",
            "喚起南柯夢，持來北苑春。",
            "顧余多下駟，況復似陳人。",
            "不是能分少，其誰遣食新。"
        ],
        "title": "迪侄屢餉新茶二首  其一",
        "id": "6537444d-7409-48b4-aa60-f84623fece18"
    },
    {
        "author": "曾幾",
        "paragraphs": [
            "敕廚羞煮餅，掃地供爐芬。",
            "湯鼎聊從事，茶甌遂策勳。",
            "興來吾不淺，送似汝良勤。",
            "欲作柯山點，當令阿造分。"
        ],
        "title": "迪侄屢餉新茶二首  其二",
        "id": "1f4b89b6-5bf9-4a1d-b793-392cd64cc079"
    },
    {
        "author": "曾幾",
        "paragraphs": [
            "汝已去閩嶺，茶酒猶粲然。",
            "買應從聚處，寄不下常年。",
            "洗滌盧仝椀，提攜陸羽泉。",
            "無人分得好，更憶仲容賢。"
        ],
        "title": "造侄寄建茶",
        "id": "4161bff0-8063-4734-8303-fe4978736b7b"
    },
    {
        "author": "曾幾",
        "paragraphs": [
            "寶胯自不乏，山芽安可無。",
            "子能來日鑄，吾得具風爐。",
            "夏木囀黄鳥，僧窗行白駒。",
            "談多轉生睡，此味正時須。"
        ],
        "title": "述侄餉日鑄茶",
        "id": "c63da69d-5887-482f-bc9a-02041980966d"
    },
    {
        "author": "曾幾",
        "paragraphs": [
            "雨潤梅黄後，風薫麥秀初。",
            "不持新茗椀，空枉故人書。",
            "顧渚瓊糜似，閩溪玉食餘。",
            "吾宗重盟好，併以遺閑居。"
        ],
        "title": "曾同季餉建溪顧渚新茶",
        "id": "e8eb94f7-bf26-45db-b4d0-6fba5707244c"
    },
    {
        "author": "曾幾",
        "paragraphs": [
            "駸駸要路津，舊日水南人。",
            "尙記茶山老，能分顧渚春。",
            "江淮勞廟算，河路暗胡塵。",
            "憂國惟生睡，降魔固有神。"
        ],
        "title": "尹少稷寄顧渚茶",
        "id": "e8c5e271-b3c4-49dd-a801-5e78c9084d52"
    },
    {
        "author": "曾幾",
        "paragraphs": [
            "破除湯餅睡，倚賴建溪春。",
            "往日惟求舊，今朝遽食新。",
            "不辭濃似粥，少待細于塵。",
            "寶胯無多子，留須我輩人。"
        ],
        "title": "嘗建茗二首  其一",
        "id": "33ebfee6-f2da-4b57-ba47-82295b289e02"
    },
    {
        "author": "曾幾",
        "paragraphs": [
            "茅宇已初夏，茶甌方早春。",
            "真成湯沃雪，無復渴生塵。",
            "有客嘲三韭，其誰送八珍。",
            "不如藏去好，孤負一年新。"
        ],
        "title": "嘗建茗二首  其二",
        "id": "72ebc7ee-b565-4906-a6b2-ee50f8887257"
    },
    {
        "author": "曾幾",
        "paragraphs": [
            "貧中有佳設，石鼎事煎烹。",
            "顧渚草芽白，惠山泉水清。",
            "酌多風可御，薫歇霧猶横。",
            "飲罷妻孥笑，枯腸百轉鳴。"
        ],
        "title": "煎茶",
        "id": "64007811-4d74-4796-a1a5-a78fda475ef9"
    },
    {
        "author": "曾幾",
        "paragraphs": [
            "鄭驛留賓處，看花又一年。",
            "香囊依葉密，錦繖向人圓。",
            "子敬新游岱，吾宗復在邊。",
            "小詩相促迫，感舊一凄然。"
        ],
        "title": "鄭侍郎招賞瑞香感舊有作",
        "id": "bd43a550-9b0a-4cce-92dc-9d1e0c5453f3"
    },
    {
        "author": "曾幾",
        "paragraphs": [
            "樹陰看已合，榴朵見初明。",
            "當夏豈無意，避春真有情。",
            "花雖後文杏，實可待瓌橙。",
            "病叟緣何喜，留苔看落英。"
        ],
        "title": "榴花",
        "id": "f7421aee-542a-4f3a-996d-ab40eadaa307"
    },
    {
        "author": "曾幾",
        "paragraphs": [
            "黄菊開何許，疏籬小隱家。",
            "似知重九日，故放兩三花。",
            "病著杯無淥，衰年髮半華。",
            "佳辰辜負汝，滿把但成嗟。"
        ],
        "title": "九日小圃菊花有開者病瘍不能泛一杯把玩而已",
        "id": "c7953368-53df-405d-a120-938ade258460"
    },
    {
        "author": "曾幾",
        "paragraphs": [
            "雲水天台郡，祠庭我所監。",
            "幾年真傲吏，今日是前銜。",
            "祿米誰周急，園蔬不療饞。",
            "上書端未免，定不達空函。"
        ],
        "title": "宫祠滿秩",
        "id": "68538134-cf85-4368-9145-0baa17c680f6"
    },
    {
        "author": "曾幾",
        "paragraphs": [
            "此地多朋好，惟君似弟兄。",
            "不堪輕作别，那得易爲情。",
            "秋日行灕水，春風上赤城。",
            "莫言無過雁，略不寄佳聲。"
        ],
        "title": "送曾宏甫守天台",
        "id": "9a5ba788-c19b-4784-a399-33c39062b7f6"
    },
    {
        "author": "曾幾",
        "paragraphs": [
            "聽說君中外，堂堂世上名。",
            "文華張右史，正素老先生。",
            "已上三年課，相期萬里程。",
            "贈行無好句，聊用一杯傾。"
        ],
        "title": "送戚弼甫解官鹽場二首  其一",
        "id": "9b2f006f-3df7-47f3-9033-420150c92b8d"
    },
    {
        "author": "曾幾",
        "paragraphs": [
            "訪舊今無幾，惟君昔有連。",
            "笑談傾一坐，筆札富諸賢。",
            "作惡又數日，從游經二年。",
            "勉旃繩祖武，窮達自關天。"
        ],
        "title": "送戚弼甫解官鹽場二首  其二",
        "id": "4e7dd07d-f8cb-4618-977a-30a060e6ce82"
    },
    {
        "author": "曾幾",
        "paragraphs": [
            "好去皇華使，佳哉所領州。",
            "職除天祿閣，家近岳陽樓。",
            "一別誰青眼，相逢各白頭。",
            "西來多驛騎，能寄短書不。"
        ],
        "tags": [
            "岳阳楼"
        ],
        "title": "送李商叟",
        "id": "4a7ad701-e5b8-40c7-9605-a95d37c5ac5b"
    },
    {
        "author": "曾幾",
        "paragraphs": [
            "海內孤寒士，江頭獨冷官。",
            "胡爲涉脩阻，不肯近長安。",
            "蠲紙無留筆，生枝不带酸。",
            "名山天下少，行矣雪消殘。"
        ],
        "title": "送紹興張耆年教授之永嘉學官",
        "id": "d2419091-60b4-4eb1-bd20-882bfaa37553"
    },
    {
        "author": "曾幾",
        "paragraphs": [
            "聞說香城寺，孤峰靉靆間。",
            "公今懷祖印，老去入鄉關。",
            "穩泛春波水，深藏暮雨山。",
            "筆頭多語句，寄我不當慳。"
        ],
        "title": "送洪州西山香城長老通公惠通",
        "id": "be07f4fb-199b-41be-88a1-638027bbfd07"
    },
    {
        "author": "曾幾",
        "paragraphs": [
            "舉子忙如此，槐花細細開。",
            "吾兒承詔去，有客附書來。",
            "鶴髮風前帽，雞頭月下杯。",
            "衰年餘幾許，勝日不同陪。"
        ],
        "title": "逮子赴湖南漕司舉寄之",
        "id": "381955d9-f207-45b8-aa15-10cebef24204"
    },
    {
        "author": "曾幾",
        "paragraphs": [
            "不見吾兒久，今朝慰眼前。",
            "分襟燈火夜，回櫂雪霜天。",
            "中鵠令人喜，將雛得我憐。",
            "一杯歡笑後，急急理塵編。"
        ],
        "title": "逮子以今歳正月十六日之毗陵而以十二月十五日還舍銓試第二且得新雛以詩示之",
        "id": "ef338811-9849-4f5a-be37-9e63a05abdfb"
    },
    {
        "author": "曾幾",
        "paragraphs": [
            "公昔遭前政，忠精不少衰。",
            "立談廷爭地，上疏里居時。",
            "意氣南山在，名聲北斗垂。",
            "心知不亡者，送往得無悲。"
        ],
        "title": "挽李泰發參政三首  其一",
        "id": "e9ede85f-f9c0-4265-a090-ea370e697531"
    },
    {
        "author": "曾幾",
        "paragraphs": [
            "漢室推元禮，唐家得衛公。",
            "龍門傾後輩，鯨海伏孤忠。",
            "守護多神物，旋歸一老翁。",
            "如何九江路，萬事併成空。"
        ],
        "title": "挽李泰發參政三首  其二",
        "id": "589bed63-6ce5-4657-a3c1-638a4320cfb2"
    },
    {
        "author": "曾幾",
        "paragraphs": [
            "道義曾無間，因依遂有連。",
            "旋聞新雨露，亟返舊林泉。",
            "父老門庭下，兒孫几杖前。",
            "不令成此段，泣涕問蒼天。"
        ],
        "title": "挽李泰發參政三首  其三",
        "id": "8ee5dc1a-5818-4296-85ea-3c580dc924bb"
    },
    {
        "author": "曾幾",
        "paragraphs": [
            "人物千巖秀，家風萬石餘。",
            "劉侯深愛畫，杜氏富藏書。",
            "卿寺曾親擢，藩方有詔除。",
            "遽隨丹旐去，老淚濺衣裾。"
        ],
        "title": "挽石參議",
        "id": "1e132844-e1f3-4e1c-be20-0d94941da708"
    },
    {
        "author": "曾幾",
        "paragraphs": [
            "氣質推渾厚，言談見切磋。",
            "過從方里巷，挽送忽山阿。",
            "吉士今如此，高穹定若何。",
            "交游雖不乏，耆舊已無多。"
        ],
        "title": "挽焦適道寺丞二首  其一",
        "id": "fb76f5cc-dc3e-452e-ad27-39a1ef85b920"
    },
    {
        "author": "曾幾",
        "paragraphs": [
            "豈意初秋事，俄聞遠日期。",
            "在公無可憾，有客不勝悲。",
            "宅兆溪山好，郊原草木衰。",
            "給孤園上路，無復往還時。"
        ],
        "title": "挽焦適道寺丞二首  其二",
        "id": "60c66877-63c4-4c65-b50e-ec3df5705f9a"
    },
    {
        "author": "曾幾",
        "paragraphs": [
            "身已棲巖壑，公初冠廟堂。",
            "奉祠方德庇，次對復恩光。",
            "政爾爲舟楫，如何壞棟梁。",
            "紼謳爭點筆，衰謝獨難忘。"
        ],
        "title": "挽陳丞相",
        "id": "20d12aa6-a1c4-477f-ad0b-4bc3e9774e5c"
    },
    {
        "author": "曾幾",
        "paragraphs": [
            "豈弟更三郡，題評冠一鄉。",
            "繩愆御史疏，補闕諫臣章。",
            "直歎牙絃絕，明嗟魏鑑亡。",
            "皇情應震悼，追賁盛龍光。"
        ],
        "title": "挽梁元功諫議",
        "id": "3781a494-8e9b-457c-9bed-3b6b5e8caaed"
    },
    {
        "author": "曾幾",
        "paragraphs": [
            "誠明猶博學，直諒更多聞。",
            "休父中興傑，宣王上聖君。",
            "精忠自金石，感會合風雲。",
            "不謂生芻奠，今來下馬墳。"
        ],
        "title": "挽程伯禹尚書三首  其一",
        "id": "741e7cfd-0ee2-48ab-8e0e-d07defaa5bed"
    },
    {
        "author": "曾幾",
        "paragraphs": [
            "璧水三千士，文闈第一人。",
            "煌煌持紫槖，亹亹逼鴻鈞。",
            "得郡還辭劇，居家更乞身。",
            "期頤如可料，愁絕上元春。"
        ],
        "title": "挽程伯禹尚書三首  其二",
        "id": "dc498080-553c-4c2d-9c4d-a5496c6c5e7f"
    },
    {
        "author": "曾幾",
        "paragraphs": [
            "昔在宣和日，雍容接俊游。",
            "横經臨璧沼，提槧上瀛洲。",
            "去德俄千里，依仁復兩州。",
            "豈知垂老别，華屋落山丘。"
        ],
        "title": "挽程伯禹尚書三首  其三",
        "id": "e0ca6f0b-8812-43bb-84e8-bfbb686518c3"
    },
    {
        "author": "曾幾",
        "paragraphs": [
            "早得文章譽，仍高政事科。",
            "珠璣隨咳唾，襦袴起謳歌。",
            "老去貧逾甚，歸來病更多。",
            "善人今已矣，施報果如何。"
        ],
        "title": "挽王元渤舍人二首  其一",
        "id": "673d8973-a23d-4339-94d3-9bbfb6f8cabd"
    },
    {
        "author": "曾幾",
        "paragraphs": [
            "觴詠陪真率，言談見坦夷。",
            "凄凉今日事，牢落暮年悲。",
            "有淚看詩卷，無情對酒巵。",
            "哀哉王子敬，吾黨一何衰。"
        ],
        "title": "挽王元渤舍人二首  其二",
        "id": "e3fa2b3d-9f73-41e6-b632-4d1d0f307d54"
    },
    {
        "author": "曾幾",
        "paragraphs": [
            "山海淮壖利，吾徒職駿奔。",
            "長官惟我在，同事只公存。",
            "句法深深見，心宗細細論。",
            "清風今已矣，微月耿黄昏。"
        ],
        "title": "挽鄭禹功",
        "id": "d6f6a90d-51ae-498f-9dbb-68491d3bc3b7"
    },
    {
        "author": "曾幾",
        "paragraphs": [
            "忠義雲霄逼，聲名日月懸。",
            "劇談風滿坐，傑作氣無前。",
            "詩酒今彭澤，山林昔輞川。",
            "不隨秋露盡，家集燦成編。"
        ],
        "title": "挽向伯恭侍郎三首  其一",
        "id": "cd6a2f1a-d7d1-4a51-923e-1168d93248c1"
    },
    {
        "author": "曾幾",
        "paragraphs": [
            "用舍行藏事，如公世所難。",
            "誰能奉香火，直作掛衣冠。",
            "國論言猶在，宸毫墨未乾。",
            "一生無限好，留與後人看。"
        ],
        "title": "挽向伯恭侍郎三首  其二",
        "id": "0d3ec70a-f099-4740-9e40-dfbf0fdba4de"
    },
    {
        "author": "曾幾",
        "paragraphs": [
            "昔在兒童歳，曾陪竹馬游。",
            "薌林叨共席，泛宅幸同舟。",
            "忽忽三年别，堂堂萬事休。",
            "孤風亭下夢，猶記曩時不。"
        ],
        "title": "挽向伯恭侍郎三首  其三",
        "id": "f1d58d42-a2b7-4f0d-adb0-e8f2fd5b02d4"
    },
    {
        "author": "曾幾",
        "paragraphs": [
            "家令西京傑，文元聖世賢。",
            "大參名更重，學士集爭傳。",
            "此道長回首，惟公早比肩。",
            "嗚呼百年半，齎志遂沈泉。"
        ],
        "title": "挽晁恭道侍郎二首  其一",
        "id": "b7d23978-4434-44d0-b10f-bf7bcd5f70b9"
    },
    {
        "author": "曾幾",
        "paragraphs": [
            "往日趨金馬，中年剖玉麟。",
            "論思貳卿事，歌詠別都民。",
            "久矣窮諸妄，歸歟契一真。",
            "東園尊俎地，俯仰跡成陳。"
        ],
        "title": "挽晁恭道侍郎二首  其二",
        "id": "76555562-0832-4978-8bb2-0350dfce7d8f"
    },
    {
        "author": "曾幾",
        "paragraphs": [
            "呂卿豪傑士，家世兩申公。",
            "小試爲郎日，深知有祖風。",
            "名高中興後，病著半生中。",
            "遂作青山去，嗚呼萬事空。"
        ],
        "title": "挽呂惇智直閣二首  其一",
        "id": "62c425b9-ddcd-479a-9d43-0aa1f27e3b78"
    },
    {
        "author": "曾幾",
        "paragraphs": [
            "歷數交游內，公家雅有連。",
            "舍人先即世，駕部復沈泉。",
            "遠訃聞今夏，高談記昔年。",
            "離窮一片影，大似老夫然。"
        ],
        "title": "挽呂惇智直閣二首  其二",
        "id": "446c9f37-75af-4a0b-a87e-c81d6822c7cc"
    },
    {
        "author": "曾幾",
        "paragraphs": [
            "晝漏今多少，人閑只自知。",
            "簾垂春色靜，窗度日華遲。",
            "柳影徐徐轉，花陰緩緩移。",
            "助成耕野事，添得讀書時。",
            "醉著三竿睡，憂來一局棋。",
            "吾徒須愛惜，看即是冬曦。"
        ],
        "title": "戲同諸孫課春日遲遲",
        "id": "3f821dce-bea2-4623-9edb-f7da2fd01c4e"
    },
    {
        "author": "曾幾",
        "paragraphs": [
            "近市三椽屋，斜陽一席門。",
            "故人空厚祿，過我獨高軒。",
            "轉刻求巾屨，忘形奉笑言。",
            "性容安石緩，道許穆生存。",
            "暝色遙岑合，歸途漲水渾。",
            "傳呼聽已遠，依舊雀聲喧。"
        ],
        "title": "王履道左丞見訪",
        "id": "6896a076-b00c-43ef-835b-a42cc9f346ab"
    },
    {
        "author": "曾幾",
        "paragraphs": [
            "對雪同誰語，登樓似欲仙。",
            "人家修月戶，丈室散花天。",
            "山擁鉤簾外，江横隱几前。",
            "寒深落雁渚，清集釣魚船。",
            "扶病從摩詰，銷憂得仲宣。",
            "展書明細字，烹茗濕疏烟。",
            "月好還同夢，詩成已下弦。",
            "明年儻相憶，一爲到關邊。"
        ],
        "title": "雪中登王正中書閣",
        "id": "a519fcf4-a1a8-491c-b530-e0418f33d2e1"
    },
    {
        "author": "曾幾",
        "paragraphs": [
            "今夏久無雨，從秋卻少晴。",
            "空濛迷遠望，蕭瑟送寒聲。",
            "衣潤香偏著，書蒸蠧欲生。",
            "壞簷聞瓦墮，漲水見堤平。",
            "溝溢池魚出，天低塞雁征。",
            "螢飛明暗廡，蛙閙雜疏更。",
            "藥醭時須焙，舟閑任自横。",
            "未憂荒楚菊，直恐敗吳秔。",
            "夜永燈相守，愁深酒細傾。",
            "浮雲會消散，鼓笛賽西成。"
        ],
        "title": "秋雨排悶十韻",
        "id": "2af5405e-9344-446c-bc40-b07db426a06f"
    },
    {
        "author": "曾幾",
        "paragraphs": [
            "蜂兒雖小物，各自有君臣。",
            "奪食已非義，焚巢兹不仁。",
            "殺身緣底罪，作俑定何人。",
            "不憚高論直，寧辭遠送珍。",
            "解包顔有喜，入坐齒生津。",
            "海錯休前列，山肴且不陳。",
            "其誰心惻怛，爲汝鼻酸辛。",
            "願下孩蟲令，恩傾雨露春。"
        ],
        "title": "食蜂兒有感",
        "id": "72a95b2b-3cce-4dfa-976d-aec5a895be00"
    },
    {
        "author": "曾幾",
        "paragraphs": [
            "嬾慢無端世所遺，獨憐衰病少光輝。",
            "惠然投我有華衮，何以報公無紵衣。",
            "末學虛聲慚取譽，舊章多識恐成非。",
            "侍郎清鑒懸明鏡，莫道塵埃一點飛。"
        ],
        "title": "辭召命呈子忱侍郎",
        "id": "8f2d847b-e5f8-42f8-bc04-3d5e6bcc29dd"
    },
    {
        "author": "曾幾",
        "paragraphs": [
            "此生寡偶固其宜，何况身從老得衰。",
            "門外設羅誰一顧，道旁傾蓋子相知。",
            "斷金已定交逰事，伐木仍傳故舊詩。",
            "聞說溈山堪避世，卜鄰他日更無疑。"
        ],
        "title": "王周士顯謨自閩中歸溈山舊隱道經臨川惠然先辱且出示呂居仁送行詩有見及語因次其韻贈周士",
        "id": "7a27b517-eafb-4906-8a7b-9cbf855768a5"
    },
    {
        "author": "曾幾",
        "paragraphs": [
            "江湖迥不見飛禽，陸子殷勤有使臨。",
            "問我家居誰暖眼，爲言憂國只寒心。",
            "官軍渡口戰復戰，賊壘淮壖深又深。",
            "坐看天威掃除了，一壺相賀小叢林。"
        ],
        "title": "雪中陸務觀數來問訊用其韻奉贈",
        "id": "3f613c43-4f03-4943-a586-4a89758710af"
    },
    {
        "author": "曾幾",
        "paragraphs": [
            "陸子家風有自來，胸中所患郤多才。",
            "學如大令倉盛筆，文似若耶溪轉雷。",
            "襟抱極知非世俗，簿書那解作氛埃。",
            "集賢舊體君拈出，詩卷從今盥水開。"
        ],
        "title": "陸務觀效孔方四舅氏體倒用二舅氏題雲門草堂韻某亦依韻",
        "id": "b7c2cb84-af54-44e4-92a1-b7c26b45727a"
    },
    {
        "author": "曾幾",
        "paragraphs": [
            "鏡湖淮瀆舊刺史，廬阜赤城新使君。",
            "敢持湯餅一取飽，更用尊酒重論文。",
            "玉川遣奴致雙鯉，吏部呼兒書八分。",
            "不如哦君七字句，舉首看度南山雲。"
        ],
        "title": "以湯餅招韓伯周王巖起二提舉鄭深道曾宏甫二使君宏甫有詩次其韻",
        "id": "789001a9-02cf-4535-9003-6284ba53151e"
    },
    {
        "author": "曾幾",
        "paragraphs": [
            "西蜀名花得許穠，晚來呼客醉花中。",
            "可憐朵朵枝枝弱，自占深深淺淺紅。",
            "收拾雖微少陵老，寵光還有翰林公。",
            "無聊獨出城闉去，燒燭看時恨不同。"
        ],
        "title": "曾宏甫見招看海裳而郡城新有更初闔扉之令予聞鼔亟歸一詩呈宏甫",
        "id": "88c7054a-6fe9-4a60-8ccc-0e38a5729a9d"
    },
    {
        "author": "曾幾",
        "paragraphs": [
            "一樹深深地主家，外邊誰復見穠華。",
            "卻因社日治聾酒，得醉春時近眼花。",
            "著粉施朱俱惬當，吹風洗雨但驚嗟。",
            "酴釄芍藥垂垂發，更試頭綱一餅茶。"
        ],
        "title": "次曾宏甫社日賞海棠吳守宅且試新茗韻",
        "id": "f8d9ab85-e178-45a4-8256-75efd8be8255"
    },
    {
        "author": "曾幾",
        "paragraphs": [
            "一夕驕陽轉作霖，夢回凉冷潤衣襟。",
            "不愁屋漏牀牀濕，且喜溪流岸岸深。",
            "千里稻花應秀色，五更桐葉最佳音。",
            "無田似我猶欣舞，何况田間望歲心。"
        ],
        "tags": [
            "写雨",
            "农民",
            "忧国忧民",
            "秋天",
            "喜悦",
            "古诗三百首",
            "宋诗",
            "雨"
        ],
        "title": "蘇秀道中自七月二十五日夜大雨三日秋苖以蘇喜而有作",
        "id": "44a53f88-b3b7-4607-9afb-07208a6ea8ea"
    },
    {
        "author": "曾幾",
        "paragraphs": [
            "問公何許看花回，賸說郊坰十里梅。",
            "樹雜古今他處少，枝分南北一齊開。",
            "昌源已辦行厨去，離渚猶須使節來。",
            "況復蘭亭公所葺，清流九曲要傳杯。"
        ],
        "title": "喻子才提舉招昌源觀梅倦不克往蘇仁仲有詩次韻",
        "id": "3ade51ae-e2a9-4a37-a9d2-39bf0177f29f"
    },
    {
        "author": "曾幾",
        "paragraphs": [
            "一爲散吏寄郊坰，三見南山木葉零。",
            "病著不能朝帝所，老來只合奉祠庭。",
            "繡衣玉節官仍作，流水桃花路再經。",
            "洞口故人應問我，淹留何處髪星星。"
        ],
        "title": "聞降湖北提鹽",
        "id": "2a71b5ab-7beb-45d3-b372-c18dd4c17d8e"
    },
    {
        "author": "曾幾",
        "paragraphs": [
            "薫風吹船落江潭，日月除盡猶湖南。",
            "百年忽已度強半，十事不能成二三。",
            "青編中語要細讀，蒲團上禪須飽參。",
            "兒時顔状聽渠改，瀟湘水色深挼藍。"
        ],
        "title": "南山除夜",
        "id": "5c437077-76bd-49a4-853c-01492a9aed58"
    },
    {
        "author": "曾幾",
        "paragraphs": [
            "野宿溪行各晏然，吳頭楚尾接風烟。",
            "豈知苻澤深爲祟，不道柯山最近天。",
            "境上音郵多浪語，殿前兵馬是真傳。",
            "未能日報書三捷，竹簟紗厨到曉眠。"
        ],
        "title": "喜聞天兵已臨衢寇",
        "id": "30e68064-2059-49ba-87ce-680cd9f03c41"
    },
    {
        "author": "曾幾",
        "paragraphs": [
            "觀臺四望楚氛開，雲物輪囷瑞九垓。",
            "大雪山陰消得盡，微陽井底放令回。",
            "江心皁幟千艘沒，海角黄旗一騎來。",
            "想像天顔知有喜，正衙入賀薦金罍。"
        ],
        "title": "至日述事時江海大捷",
        "id": "be112d37-0f73-47d3-9bcc-98cee17f04da"
    },
    {
        "author": "曾幾",
        "paragraphs": [
            "天遣高人下别峰，諒無官事汩胸中。",
            "香來海外沈煙碧，果熟林間荔子紅。",
            "曹植詩篇疏入社，裴休參問遠同風。",
            "蕭然丈室維摩詰，何日文殊對此翁。"
        ],
        "title": "寄泉南守趙表之",
        "id": "a949782e-bdc7-43a5-98cd-19151ca4ecf2"
    },
    {
        "author": "曾幾",
        "paragraphs": [
            "故人官達更相求，不但寒温札翰投。",
            "深貯爐薫來嶺海，遠包書帙到林丘。",
            "未知輓粟飛芻外，尚及哦詩把酒不。",
            "千里往還殊不隔，夢魂常繞日邊州。"
        ],
        "title": "寄浙漕韓公圭璡",
        "id": "a513cf96-e2bf-4eb3-9f91-6355974eaa24"
    },
    {
        "author": "曾幾",
        "paragraphs": [
            "憶昨分攜自日邊，星辰忽忽幾回天。",
            "故人老作諸侯客，今我初無二頃田。",
            "安得詩書同保社，敢煩札翰訪林泉。",
            "萬山不隔襟期處，賴有渠儂一味禪。"
        ],
        "title": "寄浙東參議鄭禹功",
        "id": "9662dd05-f9d7-4d45-815f-1c43f1ee6d38"
    },
    {
        "author": "曾幾",
        "paragraphs": [
            "饒陽輕箑人共知，封書寄與今其時。",
            "清風兩腋想披拂，眀月千里能追隨。",
            "一朝貴重得謝傅，中道捐棄憐班姬。",
            "吾徒且當置是事，魯縞如雪題新詩。"
        ],
        "title": "寄十扇與陳述之",
        "id": "7f7103c8-0c46-4bcc-b5d2-540421a05ce3"
    },
    {
        "author": "曾幾",
        "paragraphs": [
            "歸去來兮莫問津，有船即買繫江濱。",
            "自應一學陶元亮，不用更呼祁孔賓。",
            "已卜春前春後日，重尋水北水南人。",
            "使君爲我新茅棟，數有書來意甚真。"
        ],
        "title": "寄信守徐穉山侍郎",
        "id": "32cd61a6-60a8-471f-995d-c5aadfd89ce1"
    },
    {
        "author": "曾幾",
        "paragraphs": [
            "别來不寄一行書，貝葉琅函想自娛。",
            "喜得直廬新內閣，夢成同舍舊東都。",
            "絕知筆底鶱騰在，未省體中安隱無。",
            "見說閩山小兒子，夤緣即罷數趨隅。"
        ],
        "title": "寄何晉之直閣",
        "id": "3e8c5780-a868-428b-8b2c-c7ae0d34c37f"
    },
    {
        "author": "曾幾",
        "paragraphs": [
            "外臺隱吏極風流，記得衰翁舊日不。",
            "三島十洲曾接武，千巖萬壑更從遊。",
            "官曹閑似雲間鶴，賈舶紛如海上鷗。",
            "幸有西湖應著我，時操艇子過明州。"
        ],
        "tags": [
            "西湖"
        ],
        "title": "寄提舶王季羔",
        "id": "c580de1c-55c3-4658-ac36-ba5341dcd484"
    },
    {
        "author": "曾幾",
        "paragraphs": [
            "一時翰墨頗横流，誰以斯文坐鎮浮。",
            "後學不虛稱吏部，此生曾是識荆州。",
            "相逢未改舊青眼，自笑無成今白頭。",
            "聞道少林新得髓，離言語次許參不。"
        ],
        "title": "撫州呈韓子蒼待制",
        "id": "2ba67161-ffcc-4c81-a299-f18cb5dedb8d"
    },
    {
        "author": "曾幾",
        "paragraphs": [
            "胡嶺三年自竄流，歸來差慰此生浮。",
            "政緣天下無雙士，非爲江東第一州。",
            "懸榻坐中難入眼，設羅門外少回頭。",
            "袖詩不意高軒過，問里人曾到此不。"
        ],
        "title": "子蒼攜和章見過用韻爲謝",
        "id": "3742a9dd-70fd-41b5-92e3-2c96cfcac7a2"
    },
    {
        "author": "曾幾",
        "paragraphs": [
            "飯罷蓬瀛屧響廊，薫風啜茗倚繩牀。",
            "草荒老氏藏書屋，山繞王家避世牆。",
            "湯餅承公薦槐綠，爐芬遣我夢芸香。",
            "欲論舊事愁無奈，願挽天河作酒漿。"
        ],
        "title": "次子蒼追憶館中納凉韻",
        "id": "f051c2f5-56ea-44a4-bfad-2a52791050c3"
    },
    {
        "author": "曾幾",
        "paragraphs": [
            "苦遭前政墮危機，二十餘年詠式微。",
            "天上謫仙皆欲殺，海濱大老竟來歸。",
            "故園松菊猶存否，舊日人民果是非。",
            "最小郎君今弱冠，别時聞道不勝衣。"
        ],
        "title": "聞李泰發參政得旨自便將歸以詩迓之",
        "id": "f59e61f1-737a-41a3-944f-db7f7801de5b"
    },
    {
        "author": "曾幾",
        "paragraphs": [
            "乃祖天邊太白星，裔孫名字見家聲。",
            "官曹卑似崔斯立，句律清如庾義城。",
            "贈我不知相報答，投人政恐未分明。",
            "丞哉于子元無負，松竹成陰水亂鳴。"
        ],
        "title": "李子長縣丞示詩卷",
        "id": "89f00e3d-9e9e-4afd-be5b-6eb47df0edcc"
    },
    {
        "author": "曾幾",
        "paragraphs": [
            "臨川內史詔除誰，里巷傳聞報客知。",
            "金馬門深曾草制，水精宫冷近題詩。",
            "行看畫省旌旗入，定把書麟筆札隨。",
            "若訪毗耶舊居士，無人問疾鬢成絲。"
        ],
        "title": "汪彦章內翰除守臨川以詩賀之",
        "id": "51eb2106-784c-4b7d-b1c1-f2de006485a0"
    },
    {
        "author": "曾幾",
        "paragraphs": [
            "南風盛事昔無聞，乃祖詞場筆有神。",
            "一牓豪英收幾士，同年伯仲看三人。",
            "今君科第欲驚世，他日文章當致身。",
            "意惬歸來能訪我，亦令宗派倚生春。"
        ],
        "title": "賀曾裘甫得解",
        "id": "3ee0346d-953e-4e4e-a44c-f65441a58e63"
    },
    {
        "author": "曾幾",
        "paragraphs": [
            "眼看亂後幾凋年，神護靈光獨巋然。",
            "鏡裏未添新白髪，囊中初得舊青氊。",
            "寄書地正當回雁，晤語身方走跕鳶。",
            "社稷于公端可卜，一篇江漢詠周宣。"
        ],
        "title": "吳元中少宰復官守長沙以詩賀之",
        "id": "ad5701e5-1e14-43aa-b2b8-f432faa9d6ce"
    },
    {
        "author": "曾幾",
        "paragraphs": [
            "徐子長吟復短吟，奇書窗下日幽尋。",
            "誰知密密深深地，參得明明了了心。",
            "千里澄江空更濶，中秋素月古猶今。",
            "使君胸次端如許，願以餘光照所臨。"
        ],
        "title": "題徐子禮自覺齋時子禮爲江陰抱麾之行",
        "id": "c5a8534a-d959-4821-b175-58d7367bc968"
    },
    {
        "author": "曾幾",
        "paragraphs": [
            "鈴齋偪仄未銷憂，暇日聊爲帢幘遊。",
            "喬木中間藏古寺，籃輿直上得名流。",
            "豈無雲水連孤嶼，亦有山林望一州。",
            "後日玉霄峰頂去，憶經行處爲回頭。"
        ],
        "title": "題巾山廣軒次韓无咎韻",
        "id": "14a28fe8-c51b-434b-846a-c4bc8b62f915"
    },
    {
        "author": "曾幾",
        "paragraphs": [
            "竹輿響肩艫啞嘔，芙蕖城曉六月秋。",
            "露華猶泫草光合，晨氣欲動荷香浮。",
            "給孤獨園賴君到，伊蒲塞供爲我羞。",
            "僧窗各自占山色，處處薫爐茶一甌。"
        ],
        "title": "張子公招飯靈感院",
        "id": "ccd16116-a2a8-482f-91e1-5f2cdec6054a"
    },
    {
        "author": "曾幾",
        "paragraphs": [
            "雪屋風窗逼歲窮，一杯情話與誰同。",
            "向人寡偶無如我，抵老相知獨有公。",
            "文字欲求千古事，簿書還費二年功。",
            "新詩已佩臨分語，况復哦詩是病中。"
        ],
        "title": "呂居仁力疾作詩送行次其韻",
        "id": "627c32f7-13bf-4c30-8042-c9d0f860989d"
    },
    {
        "author": "曾幾",
        "paragraphs": [
            "乃祖曾爲文送窮，兒孫氣味略相同。",
            "立朝有疏慕汲直，去國無書干子公。",
            "竹椅蒲團深著意，雪窗螢案坐收功。",
            "自憐無補朝廷事，又向蠻煙瘴雨中。"
        ],
        "title": "次韓叔夏送行韻",
        "id": "d62fbd1e-99b0-495e-8eee-6f7706839b97"
    },
    {
        "author": "曾幾",
        "paragraphs": [
            "公知此老發船時，不作河梁送别詩。",
            "但說江湖留我住，爲言巖壑與人期。",
            "凝香燕寢定自好，懷綬稽山無不宜。",
            "早晚歡迎剡溪上，去公亦復意遲遲。"
        ],
        "title": "次蘇守朱新仲舍人留會稽之行韻",
        "id": "11b016bd-9686-4881-81db-02338029b350"
    },
    {
        "author": "曾幾",
        "paragraphs": [
            "扁舟綠漲漕渠時，解釋離懷政用詩。",
            "管鮑交朋無變態，朱陳嫁娶有佳期。",
            "長洲茂苑著身久，秦望鏡湖行腳宜。",
            "二浙中間才一水，短書莫使寄來遲。"
        ],
        "title": "適越留别朱新仲",
        "id": "d3f47b96-ebd0-4618-9005-b670dabdaffe"
    },
    {
        "author": "曾幾",
        "paragraphs": [
            "蓬蒿小院立秋天，禿鬢凄風雨颯然。",
            "丈室何人問摩詰，後堂無地著彭宣。",
            "牀頭白酒新浮甕，案上黄詩屢絕編。",
            "不厭寒家淡生活，書窗期與子周旋。"
        ],
        "title": "寓居有招客者戲成",
        "id": "71c4e98c-e41d-439f-a360-3c3b300ea179"
    },
    {
        "author": "曾幾",
        "paragraphs": [
            "典郡治中總得賢，郊原一出萬人傳。",
            "山行野渡時時雨，婦餉夫耕處處田。",
            "說與老農無罪歳，但當力作有逢年。",
            "驅兒播種貧家事，可奈西疇只仰天。"
        ],
        "title": "次勸農韻",
        "id": "064616b5-8d7d-4f8c-86f0-b5fd3e07f081"
    },
    {
        "author": "曾幾",
        "paragraphs": [
            "使君小隊出田間，郤擁旌旗鼔吹還。",
            "走送勞農詩俊逸，懸知領客事清閑。",
            "坐曹已白兒時鬢，置酒聊朱病後顔。",
            "無路從公上烟雨，夢魂長遶處州山。"
        ],
        "title": "處守謝景思寄勸農詩次其韻",
        "id": "05c9d1e6-b6cf-4543-aa51-9a6e52461e7b"
    },
    {
        "author": "曾幾",
        "paragraphs": [
            "縹緲爐煙上帝閽，朝來一洗旱如焚。",
            "壟頭無復成龜兆，水面初看起縠紋。",
            "政使夏畦炊白玉，未妨秋稼割黄雲。",
            "使君閔雨心猶在，化得邦人不茹葷。"
        ],
        "title": "乙卯歲江南大旱七月六日臨川得雨奉呈程伯禹待制",
        "id": "0f6745cf-af91-4190-ae3e-27f87355bf95"
    },
    {
        "author": "曾幾",
        "paragraphs": [
            "此公出世使人驚，道眼看來郤未曾。",
            "政爾雪峰千百衆，澹然雲水一孤僧。",
            "不妨詩筆作佛事，已用茗甌傳祖燈。",
            "我老尚堪行腳在，因風爲寄古崖藤。"
        ],
        "title": "空公長老一出即住雪峰書來以建茗爲寄長句奉呈空公時以筆硯作佛事也",
        "id": "1e6b1aa3-47ff-4bac-ad4c-dc49612beb21"
    },
    {
        "author": "曾幾",
        "paragraphs": [
            "千里光山去拊循，長淮練靜屬城闉。",
            "開門自少公家事，領客寧無我輩人。",
            "網戶得魚肌切玉，兵厨有酒色鎔銀。",
            "老翁生死誰相訪，札翰時時到水濱。"
        ],
        "title": "送曾宏甫赴光山守",
        "id": "620a2559-19f2-42cd-8f15-7feb2bb6388e"
    },
    {
        "author": "曾幾",
        "paragraphs": [
            "吾宗席未暖淮濱，遣騎持書賸送珍。",
            "美實來從壓沙寺，巨魚長比藉糟人。",
            "欲雕好語略爲報，但愧新詩如有神。",
            "領客不無桃李樹，知君憶著故園春。"
        ],
        "title": "曾宏甫到光山遣送鵝梨淮魚等數種",
        "id": "7d75eda8-082d-4f7c-9cb6-b2e8aa2f58ac"
    },
    {
        "author": "曾幾",
        "paragraphs": [
            "吾皇德澤小滄溟，倒載干戈不用刑。",
            "天以圖書效河洛，人如蘭玉秀堦庭。",
            "石渠盡日蓬山影，金殿凌虛帝座星。",
            "從此崇文三萬卷，權輿甲部聖師經。"
        ],
        "title": "次秘丞李希聲新省韻",
        "id": "132e369c-9f40-4f79-ae8a-4457c98761a7"
    },
    {
        "author": "曾幾",
        "paragraphs": [
            "德器交情素所敦，乃翁雖逝典型存。",
            "不惟歆向皆書府，况復封胡是相門。",
            "意氣君方凌碧落，年齡我已到黄昏。",
            "今晨鏡裏如膏沐，歡喜仁人有贈言。"
        ],
        "title": "次何德器見贈韻",
        "id": "60a1f485-58f7-4d6d-8fbc-f4795b1ab54a"
    },
    {
        "author": "曾幾",
        "paragraphs": [
            "海邦西渡即朝廷，雙闕瓊臺天下名。",
            "跋馬望君真屢矣，拏舟過我太遲生。",
            "門闌不日登元禮，句律今朝得少卿。",
            "已辦黄花一尊酒，有如江水莫寒盟。"
        ],
        "title": "和李宗丞",
        "id": "86afafae-505f-42ce-b868-2a15adbb45b3"
    },
    {
        "author": "曾幾",
        "paragraphs": [
            "聞君卜居水雲鄉，欲往從之各異方。",
            "屋角樹陰傾老蓋，溪南山色過浮梁。",
            "薫風自在翻書葉，梅雨相欺敗堵牆。",
            "長鋏高歌歸去好，幽棲爲我覓陽岡。"
        ],
        "title": "次馮子容主簿信州築居韻",
        "id": "e6ef35bb-3a01-41c4-9865-b4f538eab30c"
    },
    {
        "author": "曾幾",
        "paragraphs": [
            "一觴相屬費招呼，况復吾宗攬轡初。",
            "春雨春風俱作惡，溪南溪北頓成疏。",
            "刻殘紅蠟君哦句，挑盡青燈我讀書。",
            "細故乖違猶似此，功名不必問何如。"
        ],
        "title": "鄭深道餞曾宏甫台州之行見招風雨不能度溪橋作此贈宏甫",
        "id": "af366e81-908e-4d89-9099-2610eb4d9bd2"
    },
    {
        "author": "曾幾",
        "paragraphs": [
            "莫作陽關墮淚聲，丹丘勝事要君聽。",
            "興公賦裏雲霞赤，子美詩中島嶼青。",
            "天近豈無宣室召，地偏猶有草堂靈。",
            "鑾坡飛上勤回首，記取來游舊客星。"
        ],
        "title": "送曾宏甫守天台",
        "id": "05a5a4bb-2a05-4645-b4a5-8ab1ec88e820"
    },
    {
        "author": "曾幾",
        "paragraphs": [
            "桂林佳事我能言，四座停杯且勿喧。",
            "人物豪華真樂國，江山清絕勝中原。",
            "親嘗荔子薫風浦，靜對梅花小雪村。",
            "邊鎖無虞庭少訟，不妨仙釋問真源。"
        ],
        "title": "送李似舉尚書帥桂州二首  其一",
        "id": "ee269f58-bf60-4f6b-af2e-3ab14fd3f38c"
    },
    {
        "author": "曾幾",
        "paragraphs": [
            "整整三朝玉筍班，幾年流落奉祠官。",
            "不令歸曳尚書履，亦合先登大將壇。",
            "從昔南荒除帥重，只今西顧倚公寛。",
            "長途不惜身爲御，欲上龍門自作難。"
        ],
        "title": "送李似舉尚書帥桂州二首  其二",
        "id": "549d2ef6-f4b7-4647-b0d8-6f6dcfe40518"
    },
    {
        "author": "曾幾",
        "paragraphs": [
            "傾蓋江頭許定交，談經論事聽忘勞。",
            "轍環萬里猶持橐，門掩三秋卻夢刀。",
            "流水落花公境界，摘山煑海我官曹。",
            "人生五馬從來貴，行樂何須歎二毛。"
        ],
        "title": "送周德修侍郎守武陵郡",
        "id": "7e1822ce-ce55-4751-a764-ad418f006776"
    },
    {
        "author": "曾幾",
        "paragraphs": [
            "執手河梁有贈言，檣烏端爲小留連。",
            "無風浪起勤看客，不盡江來隱放船。",
            "煙雨樓臺空夢到，雲天鴻雁只書傳。",
            "不須更問西歸日，定是彤庭射策年。"
        ],
        "title": "送王亞之",
        "id": "87e5cf76-ac6e-4f36-b1e8-b35b63c24631"
    },
    {
        "author": "曾幾",
        "paragraphs": [
            "幕下官曹寄玉溪，溪邊野老借光輝。",
            "齧氈校尉衝寒去，扇枕郎君觸熱歸。",
            "大父正攜靈壽杖，尊公更著老萊衣。",
            "贈行未說功名事，此事如公世上稀。"
        ],
        "title": "送蘇伯益提幹代還侍下",
        "id": "92eedf53-1420-4909-a5a8-3f8dc1e73b08"
    },
    {
        "author": "曾幾",
        "paragraphs": [
            "秋風送遠廬陵守，車騎光華鬢未斑。",
            "早歲名高天下士，同時身到海中山。",
            "淹回二水分流處，邂逅千巖競秀間。",
            "行矣衰翁如未死，錦衣白晝候君還。"
        ],
        "title": "送王宣子赴廬陵守",
        "id": "c77e3cc0-b34f-4d12-8035-48ce3abeffb3"
    },
    {
        "author": "曾幾",
        "paragraphs": [
            "越侯賓客有輝光，領袖今年得望郎。",
            "詩似拾遺留劍外，才如處士去河陽。",
            "到時晚荔論園買，舊日春茶洗盞嘗。",
            "璧水同寮幾人在，賸將書疏及滄浪。"
        ],
        "title": "送賀子忱參議之官閩中",
        "id": "21fad0f4-c363-470f-b2e2-c5703afaa8e1"
    },
    {
        "author": "曾幾",
        "paragraphs": [
            "一雨全清去路塵，石城風物話臨分。",
            "了無獄訟勞官長，賸有江山奉使君。",
            "樓上今誰能和曲，鼻端那復可揮斤。",
            "吾人莫道知音少，千里歡謡入聽聞。"
        ],
        "title": "送路應求赴郢守",
        "id": "2755bf09-e61a-43ca-9bb1-d420ca17435b"
    },
    {
        "author": "曾幾",
        "paragraphs": [
            "歳星一别又回天，貧賤交情老更堅。",
            "傳世典型清徹骨，向人懷抱直如絃。",
            "經營象郡三椽屋，漂泛龍城一葉船。",
            "風雨蕭蕭雞自曉，此心常與子周旋。"
        ],
        "title": "送尹叔之象州",
        "id": "074ba9c3-4fee-43db-9f5d-8ce6a21eb86c"
    },
    {
        "author": "曾幾",
        "paragraphs": [
            "齊安剖竹要循良，分付吾家坦腹郎。",
            "賸有江山連赤壁，略無訟獄到黄堂。",
            "鈴齋晝永宜深念，邊鎖秋高合過防。",
            "此地元之餘烈在，勉旃幸未鬢毛蒼。"
        ],
        "title": "送呂倉部治先守齊安",
        "id": "cceb46d4-7a3a-4714-8ab9-97ab35da2df7"
    },
    {
        "author": "曾幾",
        "paragraphs": [
            "洞庭湖北飽知聞，嘗以輶軒犯楚氛。",
            "遠有光華新令尹，分投閑散故將軍。",
            "武陵源口自碧水，古德山頭多白雲。",
            "一路澄清縱幽討，不妨書札細論文。"
        ],
        "tags": [
            "洞庭湖"
        ],
        "title": "送周仲固寺正提舉湖北茶鹽余建炎己酉歲嘗爲此官",
        "id": "bc3ac06c-2fce-4ade-888e-87618b7282f3"
    },
    {
        "author": "曾幾",
        "paragraphs": [
            "壯時一别鬢成絲，忽漫同盤又語離。",
            "底事不爲三日款，相逢猶是半年遲。",
            "溪邊贈策正楊柳，境上開尊應荔枝。",
            "莫歎嶠南荒絕好，光華最有遠人知。"
        ],
        "title": "送方務德將漕廣西時余亦有此除",
        "id": "b726c1ab-0d11-4cd8-9458-be12ad3316e5"
    },
    {
        "author": "曾幾",
        "paragraphs": [
            "才猷表表自名卿，何况傳家烜赫聲。",
            "道院老人真乃祖，雪堂高弟是諸兄。",
            "一牛鳴地正接跡，五馬行時尤見情。",
            "擬峴登臨試回首，小軒應記碧山横。"
        ],
        "title": "送晁恭道侍郎守臨川",
        "id": "63664c85-2f4b-48b6-9fba-20b5a35fae73"
    },
    {
        "author": "曾幾",
        "paragraphs": [
            "武公入相不虛傳，奏牘求閑郤更前。",
            "聖主閔勞天下士，詔書許作地行仙。",
            "少微星分臨江左，大滌山門鎖日邊。",
            "便以公歸良易耳，午橋雖好莫留連。"
        ],
        "title": "送紹興帥湯相得請洞霄歸括蒼二首  其一",
        "id": "3b50cbe0-d0fc-4fee-91b6-2c9688902b72"
    },
    {
        "author": "曾幾",
        "paragraphs": [
            "誰言富貴踐危機，永日深春故里歸。",
            "烟雨高樓增意氣，蓬萊傑閣少光輝。",
            "向來赤舄又遵陸，此去青鞋長掩扉。",
            "畫戟門東是茅宇，鈴齋想像獨依依。"
        ],
        "title": "送紹興帥湯相得請洞霄歸括蒼二首  其二",
        "id": "a25de5a9-814e-4e1b-8cd4-8f942065d1af"
    },
    {
        "author": "曾幾",
        "paragraphs": [
            "有詔詞場獵俊英，西風匹馬豫章城。",
            "欲追諸父雁行上，肯逐群兒魚隊行。",
            "金是莫邪當自必，璞非死鼠會相明。",
            "筆端妙處還知否，萬里秋天壯氣横。"
        ],
        "title": "送逮子赴秋試江西漕司",
        "id": "65106b03-ab35-4a37-9b5b-d041eb894b50"
    },
    {
        "author": "曾幾",
        "paragraphs": [
            "清臞骨相類諸生，黽勉寒窗守一經。",
            "用賦要窺司馬室，學詩頻過伯魚庭。",
            "可憐親髪鏡中白，莫負子衿身上青。",
            "五桂蔭門家世事，寂寥天畔幾回星。"
        ],
        "title": "示逢子",
        "id": "764fc23e-e258-456f-87c6-9486b5503799"
    },
    {
        "author": "曾幾",
        "paragraphs": [
            "九日清尊要及辰，誰令形迹滯甌閩。",
            "饒陽城畔趨庭子，長樂坡前入幕賓。",
            "竝倚門閭吾二老，相求原隰汝三人。",
            "借令不共黄花酒，莫與西風作後塵。"
        ],
        "title": "同逢子韻寄逮子促其歸",
        "id": "5eebbe01-991b-4aea-8178-b9783f842c04"
    },
    {
        "author": "曾幾",
        "paragraphs": [
            "移人尤物衆談誇，持以趨庭意可嘉。",
            "鮭菜自無三九種，龍團空取十千茶。",
            "烹嘗便恐成災怪，把玩那能定等差。",
            "賴有前賢小團例，一囊深貯只傳家。"
        ],
        "title": "逮子得龍團勝雪茶兩胯以歸予其直萬錢云",
        "id": "2262bde7-a4d3-49a7-93f6-7ddddc33d28f"
    },
    {
        "author": "曾幾",
        "paragraphs": [
            "雨餘依砌上蒼苔，竟日山房閉不開。",
            "下馬厭聞生客至，敲門喜見故人來。",
            "長哦綠竹詩三疊，小酌黄花酒一盃。",
            "此外相看復何事，團蒲隱几湛靈臺。"
        ],
        "title": "用逮子韻奉贈鄭禹功參議",
        "id": "fc217e07-840e-4ff9-9682-f21c4c6d2df3"
    },
    {
        "author": "曾幾",
        "paragraphs": [
            "蒼顔白髪海邊州，敢與君王側席求。",
            "水似篙深催我去，雨如絲下要人留。",
            "偶然結綬登畿左，不用攀轅擁道周。",
            "高卧耦耕吾有分，何心賜璧取封侯。"
        ],
        "title": "次錢處和贈赴召之行韻",
        "id": "664e9156-12d4-4520-9326-45d119cb2b97"
    },
    {
        "author": "曾幾",
        "paragraphs": [
            "僧窗又與汝周旋，百感相隨到酒邊。",
            "無復吹箎如異日，空驚枕塊已三年。",
            "一門叔父吾衰矣，東閣郎君但勉旃。",
            "不爲懷金紆紫事，澡身玉雪是空傳。"
        ],
        "title": "留别三侄",
        "id": "5ab83b95-cdf0-4bf4-94ad-c1c2397afc77"
    },
    {
        "author": "曾幾",
        "paragraphs": [
            "雁足曾無一字收，有時書到郤生愁。",
            "故人疊疊半黄壤，今我蕭蕭全白頭。",
            "大抵百年皆逝水，可憐萬事只浮漚。",
            "朝聞夕死真吾道，聖處工夫辦得不。"
        ],
        "title": "春來聞故舊多云亡者作詩示同志",
        "id": "3a3364c2-1a58-4acd-ae3c-924af2616c5f"
    },
    {
        "author": "曾幾",
        "paragraphs": [
            "怪底消除執熱煩，鄭公方丈接三韓。",
            "空餘坐榻懸犀柄，豈有行厨洗玉盤。",
            "作吏忽驚玄鳥變，尋盟未向白鷗寒。",
            "諸山只在登臨眼，安得陪君杖履看。"
        ],
        "title": "次鄭禹功韻",
        "id": "76a2f753-431f-473e-94a6-0ada7719e201"
    },
    {
        "author": "曾幾",
        "paragraphs": [
            "夏夜僧窗淡月籠，新凉絕類九秋中。",
            "麴生入座有清濁，荔子堆盤能白紅。",
            "持此淹留數佳客，慰予牢落一衰翁。",
            "驪駒散後君知否，獨臥山房竹裏風。"
        ],
        "title": "次招客見贈韻",
        "id": "02b74966-4006-413c-a2e3-caf11d0b6b7b"
    },
    {
        "author": "曾幾",
        "paragraphs": [
            "此身那得作飛仙，魂夢相從但欲眠。",
            "極目參辰不相見，論心膠膝未爲堅。",
            "别君甲子三千日，問我春秋七十年。",
            "久要不忘吾輩事，交情自昔幾人全。"
        ],
        "title": "次徐㟯立韻",
        "id": "fe6e45f2-964c-4430-a667-53e942dd9504"
    },
    {
        "author": "曾幾",
        "paragraphs": [
            "齒危但以粥充虛，辜負公家夏屋渠。",
            "政恐麴生深作祟，可憐髯簿頓成疏。",
            "動搖不減韓吏部，蹴踏非同焦校書。",
            "落勢今年殘未已，秖應從此併無餘。"
        ],
        "title": "次王元渤問余脱齒韻",
        "id": "e925bc00-d022-40a7-bbab-5c1d13e93f7d"
    },
    {
        "author": "曾幾",
        "paragraphs": [
            "九日心飛類琯灰，龍山直上好樓臺。",
            "老身稚子扶將去，勝地元戎借得來。",
            "酒似朝霞披霧散，詩如秋菊艷霜開。",
            "至今研席珠璣滿，莫道登高寂寞回。"
        ],
        "title": "吳帥見和亦復次韻",
        "id": "9630cd78-9000-4d92-89a1-9025fc55782f"
    },
    {
        "author": "曾幾",
        "paragraphs": [
            "公家伯仲世名流，畫省歸來共樂憂。",
            "稍喜對牀聽夜雨，永懷扇枕作凉秋。",
            "誰言小草能蠲忿，未信閑花可療愁。",
            "惟有塤箎發清吹，渠儂無厭亦無求。"
        ],
        "title": "次憂字韻",
        "id": "d159de15-ee96-4f09-af4d-d55eb20cbdb0"
    },
    {
        "author": "曾幾",
        "paragraphs": [
            "佩聲曾到鳯凰池，不盡胸中五色絲。",
            "三黜本因元祐學，一飛合在中興時。",
            "忽驚地下修文去，太息門邊問字誰。",
            "猶想泉臺有新作，郊原小雨欲催詩。"
        ],
        "title": "挽韓子蒼待制",
        "id": "817971f3-bce2-43e0-a005-b59cfca09741"
    },
    {
        "author": "曾幾",
        "paragraphs": [
            "鄭公高義絕陳雷，别我姑胥首重回。",
            "書跡横斜良足喜，訃音曲折可勝哀。",
            "定知泡影垂垂盡，故傍江湖得得來。",
            "俗眼看公終未是，無生滅處詠歸哉。"
        ],
        "title": "挽鄭禹功",
        "id": "e5017ae1-8a3b-44f0-9d67-03142997c113"
    },
    {
        "author": "曾幾",
        "paragraphs": [
            "朋儔大半白頭新，臭味同流少似君。",
            "交契雖深淡如水，宦情何翅薄于雲。",
            "安知暮景鶯聲谷，遽作高原馬鬛墳。",
            "忍向西風歌薤露，略無好語頌清芬。"
        ],
        "title": "挽梁元功",
        "id": "199f0da4-c2d7-4c9a-9eaa-30fedf6b83f5"
    },
    {
        "author": "曾幾",
        "paragraphs": [
            "中興論相得耆英，進退能爲國重輕。",
            "有望臨人山泰華，無私待物器權衡。",
            "兩朝禮貌緣同德，多士憑依爲至誠。",
            "自古元臣薨位少，一時生死極哀榮。"
        ],
        "title": "挽陳丞相",
        "id": "130bf2ab-a708-49cf-a902-070faf596722"
    },
    {
        "author": "曾幾",
        "paragraphs": [
            "正坐長齋早得衰，中年一病莫醫治。",
            "懸知水複山重地，難度風饕雪虐時。",
            "乘興前村曾有約，寄聲絕頂可無詩。",
            "禪房手自栽花木，付主林神好護持。"
        ],
        "title": "悼雲泉勤庵主",
        "id": "d0bd7bc0-ef8e-4674-b80a-9e0cc2f7eac3"
    },
    {
        "author": "曾幾",
        "paragraphs": [
            "句芒整轡浹辰間，雪片相隨大可觀。",
            "挑菜園林有餘潤，燒燈庭院不勝寒。",
            "柳條弄色政爾好，梅蘂飄香殊未闌。",
            "便似落花飛絮去，直疑春事併衰殘。"
        ],
        "title": "上元日大雪",
        "id": "43a34a5e-c586-4dbb-9f93-0faaf8309dfc"
    },
    {
        "author": "曾幾",
        "paragraphs": [
            "年光胡不少留連，熟食清明又眼前。",
            "敢望深宫傳蠟燭，可堪小市禁炊煙。",
            "滿城風雨無杯酒，故國松楸欠紙錢。",
            "老病心情冷時節，只將書策替幽禪。"
        ],
        "title": "寒食只旬日間風雨不已",
        "id": "2fe25c46-37f0-44ed-9b80-1b9726b12ca9"
    },
    {
        "author": "曾幾",
        "paragraphs": [
            "官曹顔狀滿塵埃，負郭陂湖眼爲開。",
            "春色少留如過客，賞心多病只寒灰。",
            "黄童白叟喜相告，皁蓋朱幡能一來。",
            "日暮遊人歸去盡，沙頭鷗鷺與徘徊。"
        ],
        "title": "寒食與客遊東湖",
        "id": "8969a506-f517-4ee0-9399-ebe3c4890f46"
    },
    {
        "author": "曾幾",
        "paragraphs": [
            "誰言春雨散如絲，一月垂空似綆縻。",
            "雲去雲來何日了，花開花落不曾知。",
            "直愁排蕩根荄盡，安用栽培桃李爲。",
            "政恐東君不無意，十分姸暖乞酴釄。"
        ],
        "title": "久雨",
        "id": "b9f409d1-80fd-4aea-93a6-c642cd2222c6"
    },
    {
        "author": "曾幾",
        "paragraphs": [
            "前朝蘭若舊聞名，絕頂禪房日月鄰。",
            "木潤山輝應有物，錫飛杯渡不無神。",
            "郊坰行去僅百里，郡郭往來今十春。",
            "未踏青雲梯一級，會當齊侶箇中人。"
        ],
        "title": "上方",
        "id": "c285e501-eef2-477a-a116-5f4eaeabfebd"
    },
    {
        "author": "曾幾",
        "paragraphs": [
            "郭內名園舊所聞，扶攜老稺及良辰。",
            "重重碧樹深留客，一一華堂極可人。",
            "綠暗池塘初破夏，清和時節尙關春。",
            "憑誰說與滄浪水，早晚芒鞋去問津。"
        ],
        "title": "遊姑蘇張氏園二首  其一",
        "id": "b204503d-5061-467e-8b5a-9632d0894643"
    },
    {
        "author": "曾幾",
        "paragraphs": [
            "雨近黄梅細不聞，破窗夜夜看星辰。",
            "園林如許不行樂，魚鳥有知應笑人。",
            "盛喜晴天容卜晝，絕憐小塢解藏春。",
            "何妨著我閑田地，坐看垂楊夾廣津。"
        ],
        "title": "遊姑蘇張氏園二首  其二",
        "id": "0b9655cf-cada-4c31-876d-940ddcf2a339"
    },
    {
        "author": "曾幾",
        "paragraphs": [
            "杖屨橋南訪此君，别君安否斷知聞。",
            "苦遭積雨來爲祟，政得新晴爲解紛。",
            "直幹萬餘森碧玉，高標一半入青雲。",
            "人言歳暮於吾子，踏雪相看未當勤。"
        ],
        "title": "遊橋南竹園",
        "id": "bcbb9ac1-c86b-442a-8abb-ca62142a2541"
    },
    {
        "author": "曾幾",
        "paragraphs": [
            "丘壑園林得我驚，茲遊便足了餘生。",
            "飛來嶓冢横空翠，流出滄浪徹底清。",
            "探討不遺幽士力，招邀難得主人情。",
            "波間漁父還知否，已挂朝冠不濯纓。"
        ],
        "title": "遊滄浪亭詩",
        "id": "202ea7ef-8b77-40ae-a9e9-17c5e0bce9e2"
    },
    {
        "author": "曾幾",
        "paragraphs": [
            "誰能竟日把書看，蕩槳扶笻十里間。",
            "未辦深藏豹林谷，不妨時到虎丘山。",
            "秋來千頃境絕麗，老矣北窗人極閑。",
            "忽見題名在塵壁，餘生那得許堅頑。"
        ],
        "title": "遊虎丘",
        "id": "d99a68a2-4470-464f-9947-221deb8550e1"
    },
    {
        "author": "曾幾",
        "paragraphs": [
            "家在朱簾畫舫中，今朝誤入水精宫。",
            "江澄不起無風浪，天遠長垂未霽虹。",
            "酒熟杯盤供雪鱠，詩成島嶼落霜楓。",
            "帆來帆去何曾歇，萬頃煙波屬釣翁。"
        ],
        "title": "過松江",
        "id": "18e9d227-f8d8-4fd7-8860-82b1f1f61b7d"
    },
    {
        "author": "曾幾",
        "paragraphs": [
            "客情厭楚卻思吳，白鷺汀洲政起予。",
            "渴雨溪流妨進艇，得晴山路稱騎驢。",
            "滿林霜著春相似，半嶺雲横雪不如。",
            "匹馬四方男子事，饒陽況不是吾廬。"
        ],
        "title": "信衢道中溪流不通全家遵陸",
        "id": "53a52f48-767c-427b-a015-98d1bb02b93b"
    },
    {
        "author": "曾幾",
        "paragraphs": [
            "西湖地僻少人知，隱吏官曹占作池。",
            "浩蕩芙蕖風過夜，扶疏楊柳月明時。",
            "雖多不用一錢買，縱少足供千首詩。",
            "但使尊中深貯此，巵刀細薄可無饑。"
        ],
        "tags": [
            "西湖"
        ],
        "title": "風月堂二首  其一",
        "id": "62d176ad-fd8d-4f97-86ec-af642f04a0fa"
    },
    {
        "author": "曾幾",
        "paragraphs": [
            "青羅熨鏡正揩磨，上有虛堂發興多。",
            "大熱端能排酷吏，廣寒只合在嫦娥。",
            "又成畫舫珠簾去，可奈紅妝翠蓋何。",
            "縱使曲肱無别夢，一尊風月弄婆娑。"
        ],
        "title": "風月堂二首  其二",
        "id": "612e3f13-13ca-40c7-bf5c-554a8aca1560"
    },
    {
        "author": "曾幾",
        "paragraphs": [
            "野寺山家兩寂然，小窗下有白頭禪。",
            "微風不動爐煙直，永日方中樹影圓。",
            "隱几讀書長竟夕，閉門覓句可忘年。",
            "幸無駟馬高車客，觸忤幽人到眼邊。"
        ],
        "title": "即事",
        "id": "0d038791-4282-40ed-9681-ad80369ed0e2"
    },
    {
        "author": "曾幾",
        "paragraphs": [
            "乞得身閑又禦魑，干戈瘴癘兩危機。",
            "三年似涉新冰過，十口今持舊璧歸。",
            "天靜不憂鴻北向，月明休詠鵲南飛。",
            "只應黄帽青鞋底，城郭人民有是非。"
        ],
        "title": "出嶺",
        "id": "12a1850e-3e44-4cf6-bbaf-e94edafe9cdd"
    },
    {
        "author": "曾幾",
        "paragraphs": [
            "盤碧棲寒結露居，虛封水戶食芙蕖。",
            "錦雲長日來無定，蘿月通宵色有餘。",
            "靜拂琴書尋密契，時因齋戒具甘蔬。",
            "門穿藜徑裁塵跡，車馬無煩問廣閭。"
        ],
        "title": "詠城居",
        "id": "e4a0d0fc-cffa-44ee-92ec-bb602fd673ba"
    },
    {
        "author": "曾幾",
        "paragraphs": [
            "眼前百種併愁予，風日凄凄野外居。",
            "落雁沙邊水清淺，蛻蟬枝上葉蕭疏。",
            "一身病著殘光景，盡室貧依古屋廬。",
            "物色情懷兩岑寂，更無人問客何如。"
        ],
        "title": "秋日郊居",
        "id": "6e49270e-61f8-4b96-bd2f-7f0abdbf72a7"
    }
]