[
    {
        "author": "張耒",
        "paragraphs": [
            "來書纔一紙，離別意何長。",
            "應爲相思苦，還能細作行。",
            "水浮新恨闊，花想舊容芳。",
            "欲問人何處，青樓在帝鄉。"
        ],
        "title": "和得故人書",
        "id": "ce354d89-3077-47c5-a4df-24af14bdd632"
    },
    {
        "author": "張耒",
        "paragraphs": [
            "山色供開鏡，溪光照掩扉。",
            "暗蟲先夜響，萎葉近秋飛。",
            "灌壠晴蔬出，開籠暮鶴歸。",
            "鳴琴坐朗月，輕露點秋衣。"
        ],
        "title": "和西齋",
        "id": "d5883cd7-6ab5-409d-ae5c-2be5c004001a"
    },
    {
        "author": "張耒",
        "paragraphs": [
            "寺倚蒼崖古，僧閒晝掩扉。",
            "曉雲辭嶺去，夕鳥占林歸。",
            "悟理觀旛動，臨風想錫飛。",
            "寄懷玄觀外，更覺此生微。"
        ],
        "title": "和北寺",
        "id": "6a4f5bec-a96a-40a0-b20b-390ac4145edc"
    },
    {
        "author": "張耒",
        "paragraphs": [
            "歲窮陰不解，短日過牆微。",
            "幽鳥穿林小，寒烏啄樹饑。",
            "冰霜崖嶺壯，烟火井閭稀。",
            "老拙安閒僻，無心厭食薇。"
        ],
        "title": "食薇",
        "id": "57eec915-223d-446b-ae62-53e98e868d20"
    },
    {
        "author": "張耒",
        "paragraphs": [
            "客舍逢桃李，清樽聊自歡。",
            "夢中經夜雨，醉裏度春寒。",
            "草色遠還綠，鳥聲晴更繁。",
            "預期多病眼，花發更辭看。"
        ],
        "title": "春寒",
        "id": "7988d414-6a53-495e-9f04-cac6b3d8f389"
    },
    {
        "author": "張耒",
        "paragraphs": [
            "爲問庭前鵲，歸期何太遲。",
            "舊傳能報喜，東去是何時。",
            "黄葉西風急，幽花白露滋。",
            "朝朝清洛水，坎坎只東馳。"
        ],
        "title": "遣悶",
        "id": "fc9917a3-4d95-45ba-9de1-2988e4a8f09d"
    },
    {
        "author": "張耒",
        "paragraphs": [
            "歲晏北風疾，山空萬谷號。",
            "木枯隨意折，鴻斷不成高。",
            "深屋支蓬戶，溫爐煖縕袍。",
            "老夫原不寐，鳴竹鼓蕭騷。"
        ],
        "title": "歲暮書事十二首  其一",
        "id": "29d9045f-cc79-49a0-abad-75e910fee8cb"
    },
    {
        "author": "張耒",
        "paragraphs": [
            "清洛魚梁淺，霜鱗素鯽肥。",
            "供厨調鼎快，充腹此羹稀。",
            "老去只便飽，年來甘息機。",
            "寒江鱸鱠美，悵望未成歸。"
        ],
        "title": "歲暮書事十二首  其二",
        "id": "961f5dc1-4cf3-422a-b63e-26a0264bc0d1"
    },
    {
        "author": "張耒",
        "paragraphs": [
            "風捲塵沙白，雲垂雪意凝。",
            "夜山時叫虎，晚市早收燈。",
            "園栗炮還美，村醪醉不能。",
            "三年官况味，真是冷於冰。"
        ],
        "title": "歲暮書事十二首  其三",
        "id": "d226284f-8c15-4616-b9f0-d0b00b572050"
    },
    {
        "author": "張耒",
        "paragraphs": [
            "牛羊已歸去，殘照滿山陂。",
            "霜雁田中靜，風鳶木杪悲。",
            "川原今自若，龍虎昔交馳。",
            "丘隴耕桑盡，千年不復知。"
        ],
        "title": "歲暮書事十二首  其四",
        "id": "a8d662c7-e6a0-4f50-ae21-135498e5dfbb"
    },
    {
        "author": "張耒",
        "paragraphs": [
            "原廟依岡起，傳聞世祖營。",
            "南陽無雊雉，熊耳合投兵。",
            "霜日蓬原路，天風栢殿聲。",
            "山川英氣在，不負昔聞名。"
        ],
        "title": "歲暮書事十二首  其五",
        "id": "16188023-1d40-4139-8964-bef473073e7c"
    },
    {
        "author": "張耒",
        "paragraphs": [
            "北風吹馬疾，石徑上危基。",
            "野俎飽貆脯，山爐煮橡糜。",
            "寒耕敲凍石，獵火上風枝。",
            "留滯親麋鹿，多慚髮欲絲。"
        ],
        "title": "歲暮書事十二首  其六",
        "id": "54100765-256f-4ba3-8183-6dbb4790f7b1"
    },
    {
        "author": "張耒",
        "paragraphs": [
            "壯心常許國，平日討論兵。",
            "天地身將老，山河意欲驚。",
            "病多緣痛飲，吟苦更傷情。",
            "斗酒新豐市，何人問馬生。"
        ],
        "title": "歲暮書事十二首  其七",
        "id": "bf78fa2a-cefd-4f40-9123-24da40e5cab5"
    },
    {
        "author": "張耒",
        "paragraphs": [
            "自昔周人俗，貪庸巧治生。",
            "千金不冠带，一飲起紛爭。",
            "佩犢攻攘敚，通書爲姓名。",
            "二南分陝化，寂寞久無聲。"
        ],
        "title": "歲暮書事十二首  其八",
        "id": "51004890-0f6d-453b-921a-19304aca0f74"
    },
    {
        "author": "張耒",
        "paragraphs": [
            "千載傷頑俗，遺風耿未忘。",
            "陳荒丘擊鼓，魏褊女縫裳。",
            "遠客防猜嫉，官居備寇攘。",
            "妻兒怪多喜，清洛有歸艎。"
        ],
        "title": "歲暮書事十二首  其九",
        "id": "602bc0e9-6fcf-4ff7-94ec-da7533cb72db"
    },
    {
        "author": "張耒",
        "paragraphs": [
            "陳葉不肯墮，凍醪凝未融。",
            "寒林晴有影，霜日冷無風。",
            "許國片心壯，勞生雙鬢蓬。",
            "功名任愚智，萬事古今同。"
        ],
        "title": "歲暮書事十二首  其一○",
        "id": "bc8c210b-2b92-4b63-b807-60b1d3ef08f4"
    },
    {
        "author": "張耒",
        "paragraphs": [
            "日落擎明燭，一杯千里心。",
            "驕兒驚醉舞，山僕怪悲吟。",
            "谷冷水流急，天昏雲起陰。",
            "三更何處雁，急急尚哀音。"
        ],
        "title": "歲暮書事十二首  其一一",
        "id": "5f984b5c-bceb-461b-89d6-04311d855979"
    },
    {
        "author": "張耒",
        "paragraphs": [
            "雲去暮天迥，雁飛寒夜長。",
            "姮娥守孤月，青女恨連霜。",
            "不寐看銀燭，長吟送羽觴。",
            "山爐與石鼎，伴我老他鄉。"
        ],
        "title": "歲暮書事十二首  其一二",
        "id": "1508baa4-11f2-47db-a2ac-66100a9d4776"
    },
    {
        "author": "張耒",
        "paragraphs": [
            "夕陽低欲盡，春淺色蕭蕭。",
            "暝色催歸牧，炊烟向晚樵。",
            "疏星臨水際，遠火隔村橋。",
            "黯黯柴門夜，栖鴉對寂寥。"
        ],
        "title": "宿東魯父居二首  其一",
        "id": "db3c5c8f-15ac-4df2-a51c-4bceae50e33f"
    },
    {
        "author": "張耒",
        "paragraphs": [
            "郡國何時極，羈愁觸處生。",
            "望隨天不盡，春共野兼平。",
            "烟樹淮南闊，漁鹽楚俗輕。",
            "飄零五年別，歎息鬢毛更。"
        ],
        "title": "宿東魯父居二首  其二",
        "id": "59455f14-4e22-478d-bb9e-7ed269c47597"
    },
    {
        "author": "張耒",
        "paragraphs": [
            "縣郭初傳柝，船窗已閉篷。",
            "星低春野路，月淡夜淮風。",
            "烟水東南闊，漁鹽吳楚同。",
            "久遊諳里社，賒酒問鄰翁。"
        ],
        "title": "淮上夜風",
        "id": "dd30bb22-0094-4c4c-8e06-ac429802869b"
    },
    {
        "author": "張耒",
        "paragraphs": [
            "鳥去晴雲外，帆歸芳草邊。",
            "平淮分綠野，春樹接低天。",
            "殘枿寒餘燒，新青雨後田。",
            "年來千里目，容易淚雙懸。"
        ],
        "title": "春望",
        "id": "4212557e-c2a0-43e1-98e9-e01c4e216fa8"
    },
    {
        "author": "張耒",
        "paragraphs": [
            "深塢繁花麗，晴田細逕分。",
            "孤舟春水路，芳草夕陽村。",
            "暗雀投簷靜，昏鴉集樹喧。",
            "牛羊自歸晚，燈火掩衡門。"
        ],
        "title": "村晚",
        "id": "9d1211d9-2214-4287-8e47-0b7a1b862f38"
    },
    {
        "author": "張耒",
        "paragraphs": [
            "荒城轉五更，北斗向誰傾。",
            "穴鬭時爭齧，林棲或自驚。",
            "老來神慮淡，睡足骨毛輕。",
            "石磬催僧粥，低窗枕畔鳴。"
        ],
        "title": "夜意",
        "id": "9536f6cc-acb1-49c1-919f-18a43ebacf54"
    },
    {
        "author": "張耒",
        "paragraphs": [
            "暖日晴薰草，清淮闊浸天。",
            "地卑連遠水，城廢入春田。",
            "目極風燈外，愁懸淚臉邊。",
            "人生苦多感，花柳自年年。"
        ],
        "title": "春望",
        "id": "4f8fb98f-12b6-47f3-9108-40f838c39ee0"
    },
    {
        "author": "張耒",
        "paragraphs": [
            "和風快人意，岸幘晚襟凉。",
            "日落野痕碧，月生淮際光。",
            "論詩得靈運，靜語屬支郎。",
            "不是耽閒散，從來懶性長。"
        ],
        "title": "同七兄及崧上人自墳莊還寺",
        "id": "500c0f23-3f1a-4493-98fb-3783618e4a6b"
    },
    {
        "author": "張耒",
        "paragraphs": [
            "長河秋雨漲，極目漫難分。",
            "潢潦雖無自，龜魚恐有神。",
            "天寬垂鑒影，風細起龍鱗。",
            "老去扁舟興，臨流欲問津。"
        ],
        "title": "蔡河漲二首  其一",
        "id": "6f55ecf4-ad67-40c8-bdc5-67c91fccd799"
    },
    {
        "author": "張耒",
        "paragraphs": [
            "渾渾雖未已，浩浩竟東歸。",
            "闊處長天近，澄邊一鳥飛。",
            "西風疏葦亂，斜日遠村微。",
            "淹泊從吾道，扁舟伴釣磯。"
        ],
        "title": "蔡河漲二首  其二",
        "id": "1e09a9f9-0022-445f-a7bb-2aa2a01f8989"
    },
    {
        "author": "張耒",
        "paragraphs": [
            "閉戶理殘編，疏慵得自便。",
            "朝凉清病思，秋雨對高眠。",
            "屋冷深藏燕，槐疏混抱蟬。",
            "所欣堂下菊，芳意已鮮鮮。"
        ],
        "title": "初秋對雨",
        "id": "3e6e400f-3164-4ef6-a25c-76cc6e1fe256"
    },
    {
        "author": "張耒",
        "paragraphs": [
            "川隠夷猶棹，春歸杳靄天。",
            "翠深交岸樹，綠野望川田。",
            "漁酒數家市，船檣何處船。",
            "登臨一回首，無限意茫然。"
        ],
        "title": "泊長平晚望",
        "id": "111a0dc3-32eb-4c83-bf79-40ce72e5fb16"
    },
    {
        "author": "張耒",
        "paragraphs": [
            "歸牛川上渡，去翼望中迷。",
            "野水侵官道，春蕪沒斷堤。",
            "川平雙槳上，天闊一帆西。",
            "無酒消羈恨，詩成獨自題。"
        ],
        "title": "發長平",
        "id": "29a9e188-3f3a-4ad3-95d1-f7daa6e41505"
    },
    {
        "author": "張耒",
        "paragraphs": [
            "遠水悠悠靜，孤檣裊裊遲。",
            "草深春已後，麥秀日長時。",
            "聚語條桑婦，行歌拾穗兒。",
            "年豐隨處樂，飄泊我何爲。"
        ],
        "title": "離建雄塗中",
        "id": "d30d47b6-8991-475d-96f9-803a783bce2f"
    },
    {
        "author": "張耒",
        "paragraphs": [
            "過雨芰荷亂，繁陰竹樹多。",
            "雛聲知鳥哺，萍動見魚過。",
            "細逕饒苔蘚，陰牆引薜蘿。",
            "角巾從倒側，疏懶欲如何。"
        ],
        "title": "夏日十二首  其一",
        "id": "d5d2d7b5-8f57-4f97-be4f-7082322b6ab6"
    },
    {
        "author": "張耒",
        "paragraphs": [
            "蚓壤排晴圃，蝸涎印雨階。",
            "花鬚嬌带粉，樹角老封苔。",
            "問字病多忘，過鄰慵却回。",
            "晚凉還盥櫛，對竹引清杯。"
        ],
        "title": "夏日十二首  其二",
        "id": "bab029e5-8310-4482-b5ed-932bd84a0e13"
    },
    {
        "author": "張耒",
        "paragraphs": [
            "山雨晴來暑，溪雲暗復興。",
            "林塘陰不解，巾幘潤還蒸。",
            "書帙慵披蠹，盤餐厭撲蠅。",
            "老來疲薾甚，多病日侵陵。"
        ],
        "title": "夏日十二首  其三",
        "id": "bf742175-ad63-4866-9557-b4808e041e10"
    },
    {
        "author": "張耒",
        "paragraphs": [
            "朝雨來還密，村墟一望間。",
            "遠聲惟野竹，潤色但青山。",
            "書史供高卧，莓苔只閉關。",
            "蕭蕭覺秋興，飄颯近衰顔。"
        ],
        "title": "夏日十二首  其四",
        "id": "033445ea-09f3-4f20-9b70-78d213069c4a"
    },
    {
        "author": "張耒",
        "paragraphs": [
            "細逕依原僻，蓬蒿四五家。",
            "山田來雉兔，溪雨熟桑麻。",
            "竹籠晨收果，茅庵夜守瓜。",
            "頗知農事樂，彼此問生涯。"
        ],
        "title": "夏日十二首  其五",
        "id": "f231da69-d7e6-4f7f-b21e-cd07145c3395"
    },
    {
        "author": "張耒",
        "paragraphs": [
            "養拙貧無事，深幽樂更真。",
            "簷巢偷哺子，樹啄巧藏身。",
            "竊果鶯知主，移居蟻過鄰。",
            "老夫朝食美，薦俎有溪鱗。"
        ],
        "title": "夏日十二首  其六",
        "id": "59deebba-4762-4df4-ab82-ce69888b6230"
    },
    {
        "author": "張耒",
        "paragraphs": [
            "謝守常搜句，陶潜亦效官。",
            "傍溪分水細，過巘得天寬。",
            "布種隨蔬隴，尋香到藥欄。",
            "野裝兒稚笑，繩屨鹿衣冠。"
        ],
        "title": "夏日十二首  其七",
        "id": "334084ed-6c21-403a-a50a-a69066f74ec2"
    },
    {
        "author": "張耒",
        "paragraphs": [
            "久與山川約，那無風月情。",
            "經營原闊略，疏放自平生。",
            "山友招相見，鄉書向遠征。",
            "殷勤語歸計，貧苦病難成。"
        ],
        "title": "夏日十二首  其八",
        "id": "9001a2fa-448f-4e55-89ad-8e8a058be9b4"
    },
    {
        "author": "張耒",
        "paragraphs": [
            "種藥幽人事，還披本草經。",
            "出山拋舊翠，過雨有新青。",
            "術受壺中秘，方傳肘後靈。",
            "不辭勤服餌，爲變髮星星。"
        ],
        "title": "夏日十二首  其九",
        "id": "94fd57b0-cf13-4e04-b1fe-d04c36026441"
    },
    {
        "author": "張耒",
        "paragraphs": [
            "陶令拋官易，龐公去隠深。",
            "由來浮世事，可見昔人心。",
            "卜築閒多思，奔馳病不禁。",
            "簷楹來燕雀，鸞鶴自山林。"
        ],
        "title": "夏日十二首  其一○",
        "id": "cb5f4d3a-3b36-46c2-9d95-1f9a999f62b7"
    },
    {
        "author": "張耒",
        "paragraphs": [
            "蛩怨青莎老，螢飛秋水深。",
            "庭除延夜色，砧杵發秋心。",
            "雄劍鳴初匣，寒衣補硬針。",
            "老來詞賦懶，從使二毛侵。"
        ],
        "title": "夏日十二首  其一一",
        "id": "4ed32bba-4c17-4c2e-822f-c82a013aa7fd"
    },
    {
        "author": "張耒",
        "paragraphs": [
            "夜色川原合，秋聲草木催。",
            "星辰隨地闊，河漢寫山來。",
            "栖鶴凉先警，饑烏夕未回。",
            "高樓對斜月，鳴笛正清哀。"
        ],
        "title": "夏日十二首  其一二",
        "id": "4b5f206b-4f46-429d-83f9-339ee768e69b"
    },
    {
        "author": "張耒",
        "paragraphs": [
            "夜色蕭條寺，天寒老病身。",
            "空村惟有雪，遠道更無人。",
            "不寐依爐暖，多愁頼酒醇。",
            "遙思雙鳳闕，雨露已先春。"
        ],
        "title": "宿故濟陽城",
        "id": "96cdb3ee-e0b1-405b-bbdf-c8878c839b38"
    },
    {
        "author": "張耒",
        "paragraphs": [
            "永日付悠悠，年華逝不留。",
            "風聲送殘暑，雲色淡新秋。",
            "吾道倘有待，窮通寧遽憂。",
            "朝來望清潁，一雁下汀洲。"
        ],
        "title": "早秋感懷",
        "id": "116bc0d9-0308-4a08-9837-eed93db0b496"
    },
    {
        "author": "張耒",
        "paragraphs": [
            "平生臘八日，借鉢受齋糜。",
            "客路歲將晚，旅庖晨不炊。",
            "持杯從破律，遣興自吟詩。",
            "何日依禪宿，鐘魚自有時。"
        ],
        "title": "庚辰臘八日大雪二首  其一",
        "id": "9bcf1315-eee7-4a2e-adb3-19c313b5ef9c"
    },
    {
        "author": "張耒",
        "paragraphs": [
            "東州逢臘雪，却憶竟陵梅。",
            "客路人方遠，天涯雁欲回。",
            "遙憐簷外白，還點砌邊苔。",
            "久是無人過，誰知照酒杯。"
        ],
        "title": "庚辰臘八日大雪二首  其二",
        "id": "42bdda39-9fa1-4896-bb09-abcd8e7269d3"
    },
    {
        "author": "張耒",
        "paragraphs": [
            "平生秉周禮，投老奉龍旗。",
            "斥逐偶不死，歸來敢恨遲。",
            "門闌走賓客，行李飭妻兒。",
            "又踏長安道，多慚鬢有絲。"
        ],
        "title": "蒙恩除奉常有感",
        "id": "5e11e76d-4c35-4bf6-9052-9c1f79f6a1f4"
    },
    {
        "author": "張耒",
        "paragraphs": [
            "野橋田徑滑，官路柳條新。",
            "流水伴麗日，野花留晚春。",
            "點空知去翼，衝綠有歸人。",
            "自笑諳岐路，無勞更問津。"
        ],
        "title": "建平途次",
        "id": "5bb3f5b8-97a7-4c0c-961c-9e0fe69d08f4"
    },
    {
        "author": "張耒",
        "paragraphs": [
            "春江風易惡，故作客行難。",
            "晴日開野色，朝寒醒醉顔。",
            "歸人出斷岸，去翼復前山。",
            "淹泊無誰語，村翁亦往還。"
        ],
        "title": "白沙阻風",
        "id": "8a4d3cc9-380d-4353-a632-d7ad835dbd52"
    },
    {
        "author": "張耒",
        "paragraphs": [
            "小園晴自掃，曝日坐前軒。",
            "野鼠穿山葉，寒烏啄草根。",
            "短籬藩隙地，別逕入孤村。",
            "幽趣供岑寂，淹留不復論。"
        ],
        "title": "冬日雜興六首  其一",
        "id": "309cbb4d-8a02-416d-86e7-08d0e60a441c"
    },
    {
        "author": "張耒",
        "paragraphs": [
            "水落橋痕在，沙乾岸草枯。",
            "霜餘槐老壯，風際竹清疏。",
            "啄木高逾響，鶺鴒飛且呼。",
            "二年親友絕，惟有對禽魚。"
        ],
        "title": "冬日雜興六首  其二",
        "id": "9bd2e3c7-13c4-495f-8280-54b43935a105"
    },
    {
        "author": "張耒",
        "paragraphs": [
            "池館留餘雪，西山照夕曛。",
            "臘催梅蕊迸，春向鳥聲新。",
            "愁思供多病，風光欲近人。",
            "年年桃李樹，相對只傷神。"
        ],
        "title": "冬日雜興六首  其三",
        "id": "9e22ee3b-cad1-47d1-adb3-3b27b3a97698"
    },
    {
        "author": "張耒",
        "paragraphs": [
            "空山身欲老，徂歲臘還來。",
            "愁怯年年柳，傷心處處梅。",
            "綠蔬挑甲短，紅蠟點花開。",
            "冰雪知何有，東風日夜回。"
        ],
        "title": "冬日雜興六首  其四",
        "id": "ab67ec59-489a-4333-810f-b0ebe98f7101"
    },
    {
        "author": "張耒",
        "paragraphs": [
            "南壁蒼崖壯，窮冬井落閒。",
            "風聲先老樹，日色避諸山。",
            "落雁饑相向，啼烏夕自還。",
            "微微寒月影，蓬戶已深關。"
        ],
        "title": "冬日雜興六首  其五",
        "id": "0108af7f-1e6a-48aa-8e79-0ffee5a6c97b"
    },
    {
        "author": "張耒",
        "paragraphs": [
            "擊柝山城閉，疏燈野店扃。",
            "疾風鳴夜谷，晴水動浮星。",
            "霜翼歸何晚，鄰機織未停。",
            "短歌時自和，愁絕更誰聽。"
        ],
        "title": "冬日雜興六首  其六",
        "id": "05eba030-677b-4229-940f-6c79872aedae"
    },
    {
        "author": "張耒",
        "paragraphs": [
            "端拱循堯道，無爲十六年。",
            "偏師擒頡利，上將勒燕然。",
            "夢損周王壽，丹催黄帝仙。",
            "凄凉舊載筆，慟哭抱殘編。"
        ],
        "title": "哲宗皇帝挽詞四首  其一",
        "id": "4814f416-7936-4c08-987c-badd50745de3"
    },
    {
        "author": "張耒",
        "paragraphs": [
            "秦地蟠螭紐，細陽玉象光。",
            "升歌陳備樂，信史記多祥。",
            "奪邑公無怨，開邊義侮亡。",
            "威靈對三后，常在白雲鄉。"
        ],
        "title": "哲宗皇帝挽詞四首  其二",
        "id": "697dafc3-d81d-41df-950b-5d4fc7b7b31e"
    },
    {
        "author": "張耒",
        "paragraphs": [
            "萬世興王業，千年極治辰。",
            "澤丘還北祭，玉檢議東巡。",
            "汗竹人間事，因山地下春。",
            "雲天不可望，髯斷泣遺臣。"
        ],
        "title": "哲宗皇帝挽詞四首  其三",
        "id": "7189544a-a3a4-4777-b4de-30e84fd81c36"
    },
    {
        "author": "張耒",
        "paragraphs": [
            "七月宮車駕，西陵觀闕新。",
            "風雲悲厚夜，羽衛異時巡。",
            "落月低金爵，秋蕪暗石麟。",
            "威靈凜如在，善繼有天倫。"
        ],
        "title": "哲宗皇帝挽詞四首  其四",
        "id": "90aa0c44-bfc5-457d-9413-9d4ed152cba0"
    },
    {
        "author": "張耒",
        "paragraphs": [
            "黼座方恭點，邦家付老臣。",
            "頌歌民一口，形勢國千鈞。",
            "富庶新田里，忠臣舊搢紳。",
            "裴公恨不早，丘禱歎無神。"
        ],
        "title": "故僕射司馬文正公挽詞四首  其一",
        "id": "4af036e8-9fe9-43af-ad38-f07ed4c20c2c"
    },
    {
        "author": "張耒",
        "paragraphs": [
            "辭爵浮雲外，安民反手中。",
            "山林獨往意，衮繡太平功。",
            "布被終身儉，貂冠一命崇。",
            "他年兩行淚，碑下泣羊公。"
        ],
        "title": "故僕射司馬文正公挽詞四首  其二",
        "id": "45122cd9-56fb-461f-888c-3944bf0cae99"
    },
    {
        "author": "張耒",
        "paragraphs": [
            "經濟心猶壯，清羸疾易傷。",
            "那知兩楹奠，遽失萬夫望。",
            "家有詩書積，墳無金玉藏。",
            "誰知幅巾斂，曾佩上公章。"
        ],
        "title": "故僕射司馬文正公挽詞四首  其三",
        "id": "2955d44d-6bf5-414a-a1d0-4da092ecc6b4"
    },
    {
        "author": "張耒",
        "paragraphs": [
            "伊洛平生興，園林獨樂居。",
            "曾過鄭公里，得御李膺車。",
            "華屋當年客，名山異代書。",
            "定知傳不朽，埋玉自沾裾。"
        ],
        "title": "故僕射司馬文正公挽詞四首  其四",
        "id": "8c3e8610-6f53-4cc5-b85b-73422b8d19da"
    },
    {
        "author": "張耒",
        "paragraphs": [
            "疇昔熙寧盛，遠同麟趾時。",
            "內敦勤儉德，陰輔太平基。",
            "餘烈光彤史，追榮備母儀。",
            "遺民懷永裕，簫鼓不勝悲。"
        ],
        "title": "欽慈皇后挽詞二首  其一",
        "id": "86ea9b5f-f1b2-4335-8133-9ca61e516f4b"
    },
    {
        "author": "張耒",
        "paragraphs": [
            "淑德承明舊，徽音固有來。",
            "據龍符聖嗣，合劍會軒臺。",
            "玉冷衣銷馥，鸞昏鏡集埃。",
            "傷心國西道，寂寞送車回。"
        ],
        "title": "欽慈皇后挽詞二首  其二",
        "id": "69ba6342-579a-4932-aa1f-cd6ed594ed6b"
    },
    {
        "author": "張耒",
        "paragraphs": [
            "異政潁川鳳，遺風叔度陂。",
            "聞哀苦朋友，歸葬束書詩。",
            "百歲鄉人社，他年故吏碑。",
            "知公萬金産，故在阿戎兒。"
        ],
        "title": "挽黄幾道",
        "id": "2b2d0ea4-aa4a-483d-8362-7fa6d2fb7db2"
    },
    {
        "author": "張耒",
        "paragraphs": [
            "力學志不就，多才宦可嗟。",
            "生平叔知己，身後婦成家。",
            "溫洛新阡茂，東吳慶系賒。",
            "功名付兒子，文史舊生涯。"
        ],
        "title": "范參軍挽詞",
        "id": "2c244843-d1b3-4d89-8936-15b1ea74e335"
    },
    {
        "author": "張耒",
        "paragraphs": [
            "人也隠君子，一官聊自閒。",
            "誰能學管庫，竟爾死茅菅。",
            "良璞不易剖，大弨終不彎。",
            "惟應太史錄，他日出名山。"
        ],
        "title": "任左藏挽詞",
        "id": "a28cc705-47ef-44ed-afb8-3ff91d7fd33e"
    },
    {
        "author": "張耒",
        "paragraphs": [
            "世德簪纓貴，家風孝友傳。",
            "承夫知不忌，愛子故親賢。",
            "飄忽人間夢，生平物外緣。",
            "諸天清浄報，可但閟重泉。"
        ],
        "title": "張夫人挽詞",
        "id": "e8d676ce-53b5-4565-9c9d-20b9fef13312"
    },
    {
        "author": "張耒",
        "paragraphs": [
            "表海東侯長，分吳異姓王。",
            "世家端作合，華裔遠相望。",
            "龍去孤神劍，雛成九鳳凰。",
            "多情潘散騎，悼逝足文章。"
        ],
        "title": "呂郡君挽詞",
        "id": "422c13c0-2908-4e5a-83d3-7ef21ace0be9"
    },
    {
        "author": "張耒",
        "paragraphs": [
            "妙譽馳場屋，家風在搢紳。",
            "使華推厚德，卿月上通津。",
            "齒德時方重，山丘迹已陳。",
            "長年先友淚，懷感獨沾巾。"
        ],
        "title": "太府李萃卿挽詞",
        "id": "9094d9a9-d105-4648-b6a9-3b09151eab48"
    },
    {
        "author": "張耒",
        "paragraphs": [
            "共政艱難際，臨朝保佑初。",
            "經綸付耆老，利澤到樵漁。",
            "禮盛謙常抑，功成委不居。",
            "聖君深致孝，盡守典刑餘。"
        ],
        "title": "太皇太后挽詞",
        "id": "dfb62416-7da7-48f2-ac62-f2144a5b447e"
    },
    {
        "author": "張耒",
        "paragraphs": [
            "凄凉正始後，尚復有斯人。",
            "慟哭亦云已，傷心難重陳。",
            "傳家雙令器，懷德萬遺民。",
            "尚想典刑在，蕭然老鶴身。"
        ],
        "title": "李處道都曹丈挽詞",
        "id": "4847c777-c21e-4444-9bb4-1d2d17f6d63e"
    },
    {
        "author": "張耒",
        "paragraphs": [
            "和敬承夫順，勤劬教子賢。",
            "平生積浄業，倉卒歎無年。",
            "孤劍留耿介，九雛誰撫憐。",
            "塵埃舊脂澤，春草掩新阡。"
        ],
        "title": "欒提舉妻石氏挽詞",
        "id": "b2328e19-8fcd-4a6f-9802-56e1102f08a5"
    },
    {
        "author": "張耒",
        "paragraphs": [
            "清苦吟詩客，癯羸嗜學身。",
            "詩書不得力，鬼物定欺人。",
            "類物傳遺學，經書植妙因。",
            "九原誰與友，千載葬魚臣。"
        ],
        "title": "鄧學士慎思挽詞",
        "id": "0bebd473-eb93-4b9f-a715-af17711128ba"
    },
    {
        "author": "張耒",
        "paragraphs": [
            "廉退辭榮早，清貧卜吉遲。",
            "買山新兆域，從窆舊書詩。",
            "松菊留三徑，簞瓢遺兩兒。",
            "升堂舊賓客，執紼涕交頤。"
        ],
        "title": "潘鯁奉議挽詞",
        "id": "59134c6b-bbc2-4b18-b1dd-e843aced4d28"
    },
    {
        "author": "張耒",
        "paragraphs": [
            "青衫未白首，已歎掩新阡。",
            "哭別自今日，書來纔去年。",
            "功因鐘鼎記，名頼友朋傳。",
            "平昔圍棋笑，臨枰更泫然。"
        ],
        "title": "哭蔡彥規二首  其一",
        "id": "a762582c-0db5-4981-a305-ea8c33396ac6"
    },
    {
        "author": "張耒",
        "paragraphs": [
            "文章不用世，淪落掩山阿。",
            "命也人無奈，悲哉天謂何。",
            "至交嗟我少，雙淚爲君多。",
            "遙想山陽墓，秋風吹薜蘿。"
        ],
        "title": "哭蔡彥規二首  其二",
        "id": "448f5620-e0b6-4772-9799-0b1dc36213c4"
    },
    {
        "author": "張耒",
        "paragraphs": [
            "青雲舊馳譽，白髮早辭榮。",
            "談笑惟詩酒，交遊盡老成。",
            "支離病中見，瀟洒舊時情。",
            "已矣不可問，九原松柏聲。"
        ],
        "title": "李少卿挽詞",
        "id": "f1219e1e-8840-47b2-a6f9-9c2e7e8d5414"
    },
    {
        "author": "張耒",
        "paragraphs": [
            "歲暮淮陽客，貧閒兩有餘。",
            "朝昏面壁坐，風雪閉門居。",
            "老去深依佛，年衰更嗜書。",
            "未能忘素業，聊用慰窮途。",
            "下里皆平屋，開門即古墟。",
            "雞豚來近舍，舂汲頼鄰夫。",
            "雪壓移來竹，霜萎自種蔬。",
            "烏皮蒙燕几，褐帽裹僧顱。",
            "肉似聞韶客，齋如持律徒。",
            "女寒愁粉黛，男窘補衣裾。",
            "已病藥三暴，辭貧飯一盂。",
            "長瓶卧牆角，短褐倒天吳。",
            "宵寐衾鋪鐵，晨炊米數珠。",
            "木鑱隨杜脛，葛製暖韓軀。",
            "時命今如此，功名已矣乎。",
            "談愁風射馬，拙待兔逢株。",
            "久慕香城樂，深諳夢境虛。",
            "誰憐九頓首，正有一長吁。",
            "瞻望身空老，蒼茫歲欲除。",
            "何當聞妙誨，黥刖待完膚。"
        ],
        "title": "歲暮即事寄子由先生",
        "id": "65b1def7-b51b-4bd0-a945-109eaea28764"
    },
    {
        "author": "張耒",
        "paragraphs": [
            "密雪當殘臘，衝風到蓽門。",
            "洒窗驚紙濕，入竹覺聲繁。",
            "天闊飄無界，城高積有痕。",
            "氣和歸麥隴，水味到茶軒。",
            "廣陌無遊騎，空郵有滯轅。",
            "炎爐聊自暖，濁酒僅能溫。",
            "野迥征鞍設，邊寒塞甲屯。",
            "振奇歌歷歷，迴袖舞蹲蹲。",
            "客至須駝褐，相逢頼酒樽。",
            "晴明占草木，春意到閒園。"
        ],
        "title": "用歐陽文忠韵雪詩",
        "id": "1b3c58cd-6ddb-40e6-b399-44a91792ec12"
    },
    {
        "author": "張耒",
        "paragraphs": [
            "草昧羣龍鬭，英雄接上游。",
            "吳卑青蓋伏，蜀陋葆車留。",
            "挾漢臨諸夏，中原半九州。",
            "人驚呂布縛，誰信本初憂。",
            "天作西南限，時方割據秋。",
            "力終回赤壁，功止霸諸侯。",
            "歷數知歸禹，乾坤正造周。",
            "事商完夙志，傳子豈人謀。",
            "銅雀佳人恨，西陵拱木秋。",
            "千年故鄉廟，歌舞薦牢羞。"
        ],
        "title": "題譙東魏武帝廟",
        "id": "1d059884-362a-41fe-8090-7fc846876be7"
    },
    {
        "author": "張耒",
        "paragraphs": [
            "鳳歷開三葉，中原正偃兵。",
            "端居思道妙，順動展精神。",
            "函谷傳經後，渦陽舊宅新。",
            "龍蟠泉不竭，丹養檜長生。",
            "鸞鶴迎黄屋，烟霞避翠旌。",
            "琳瑯千佩玉，貔虎萬屯營。",
            "邃殿仙容儼，靈庭盛禮行。",
            "書留河上語，碑勒大夫名。",
            "歌罷秋風晚，弓遺藥鼎成。",
            "句陳嚴舊寢，輦道接新耕。",
            "日落重樓影，天寒暮鳥聲。",
            "異時懷往事，千古有餘情。"
        ],
        "title": "過衛真太清宮追懷章聖皇帝遊幸之盛小臣斐然成韵",
        "id": "dd310a41-8bf5-40c9-807a-5db937157e44"
    },
    {
        "author": "張耒",
        "paragraphs": [
            "聚處歲寒物，生爲千歲身。",
            "柯條雖自異，臭味本相親。",
            "商季諸公子，茅家賢弟昆。",
            "分驅衆彭惡，各共一清真。",
            "竽籟風中合，鱗鰭雨後伸。",
            "高枝如借便，輕舉豈無人。"
        ],
        "title": "天慶觀三色檜",
        "id": "3604810c-37ce-46a8-ae7d-d7a936915c17"
    },
    {
        "author": "張耒",
        "paragraphs": [
            "曠野天垂地，川晴水見沙。",
            "河回迷向背，岸斷忽桑麻。",
            "水闊時浮鷺，陂寒乍集鴉。",
            "年饑田濩落，歲晚客悲嗟。",
            "新月排雲水，西風送日斜。",
            "孤舟何處宿，故國已天涯。"
        ],
        "title": "八月三日舟行自蔡河赴臨淮",
        "id": "5e04d33e-dc41-47f8-a345-3d3c84f1a980"
    },
    {
        "author": "張耒",
        "paragraphs": [
            "古岸生微靄，空林挂夕陽。",
            "霞輝明野色，天影戰波光。",
            "集鳥村墟暗，鳴蟲禾黍荒。",
            "秋高孤月靜，天末巧雲長。",
            "沙晚橫歸艇，川晴列去檣。",
            "登臨自多感，何必寄他鄉。"
        ],
        "title": "舟行即事二首  其一",
        "id": "9c1519dc-c371-4613-9d8e-5c17a8b82951"
    },
    {
        "author": "張耒",
        "paragraphs": [
            "去去路日遠，行行歲向深。",
            "晚田荒更闊，秋野曉多陰。",
            "岸蓼飛寒蝶，汀沙戲水禽。",
            "迎風蘆顫葉，眩日棗裝林。",
            "早蟹肥堪薦，村醪濁可斟。",
            "不勞頻悵望，處處有鳴砧。"
        ],
        "title": "舟行即事二首  其二",
        "id": "f27c3953-5be7-46ff-9943-a81735bcff4e"
    },
    {
        "author": "張耒",
        "paragraphs": [
            "野麥平蕪隴，官榆卧古津。",
            "眠鷗沙上曉，幽草水邊春。",
            "暖葉生浮綠，風漪起細鱗。",
            "青新桑媼筥，茜浄浣娘裙。",
            "有客悲芳芷，無人採白蘋。",
            "可憐千里目，愁殺未歸人。"
        ],
        "title": "發崔橋",
        "id": "a8f9952d-df75-4c49-8bab-f72108dc855a"
    },
    {
        "author": "張耒",
        "paragraphs": [
            "山深疑路斷，古寺忽開門。",
            "喬木風霜急，荒崖雲雨痕。",
            "朝霞明翠靄，秋雨濯嵐昏。",
            "幽鳥不避客，閒雲時入軒。",
            "重蘿深更綠，碧澗淺無渾。",
            "寶地黄金布，飛泉白玉噴。",
            "庭閒卧馴鹿，果熟引王孫。",
            "禪靜石爲室，客迷桃滿園。",
            "每悲塵世幻，方信梵王尊。",
            "野實饑堪薦，陽崖冬自溫。",
            "便當安寂寞，何事走歊煩。",
            "清梵晨齋啟，高松夜枕喧。",
            "逢人休問道，得意已忘言。",
            "直指曹溪路，勞將貝葉翻。",
            "功名歎不偶，歲月去如奔。",
            "久分疏軒冕，寧辭友玃猿。",
            "從容巖客話，粗糲野僧飧。",
            "即是平生樂，心期何日論。"
        ],
        "title": "和柳郎中山谷寺翠光亭長韵",
        "id": "761d0cfa-7eeb-4f88-84d1-8a3024daa3b0"
    },
    {
        "author": "張耒",
        "paragraphs": [
            "上人稀出入，黄葉閉門深。",
            "繫馬長林下，逢僧古殿陰。",
            "相逢成底事，乘興偶來尋。",
            "靜境亦何有，無言知祖心。",
            "生平避浮俗，與物苦差參。",
            "脫去猶未得，塵埃嗟滯淫。",
            "長廊秋日薄，古木野霜侵。",
            "徙倚誰晤語，獨歸還獨吟。"
        ],
        "title": "訪曇上人有感",
        "id": "977703a7-0775-4d70-899e-41c4282581bf"
    },
    {
        "author": "張耒",
        "paragraphs": [
            "簾捲凉侵戶，窗虛月過帷。",
            "高桐清露濕，深柳夜蟬嘶。",
            "斷績銀河轉，欹斜斗柄移。",
            "風來高葉報，伏近候蟲知。",
            "陶令尊無酒，潘生鬢有絲。",
            "將何慰愁寂，倚杖獨題詩。"
        ],
        "title": "夜吟",
        "id": "b8e7358e-8041-4fa9-ab6d-52ddf36bdd98"
    },
    {
        "author": "張耒",
        "paragraphs": [
            "斜日歸錢暑，秋容淡太虛。",
            "閒雲工變易，片月自清孤。",
            "淹泊年華老，凄凉歲事餘。",
            "時違自樸拙，興懶日蕭疏。",
            "阮籍慵耽酒，文園病著書。",
            "簪纓非草野，江海得樵漁。"
        ],
        "title": "斜日二首  其一",
        "id": "d64a736e-391e-4c6e-b127-fd0364f5b7b4"
    },
    {
        "author": "張耒",
        "paragraphs": [
            "伏盡金纔壯，天高火欲流。",
            "病悰拋酷暑，詩興得高秋。",
            "晝靜塵埃少，宵凉河漢浮。",
            "青傷桐葉膩，爽奪蕙蘭柔。",
            "晚歲寒將屆，羣芳葉不收。",
            "幽人多感慨，啼鴂助騷愁。",
            "病懶非高卧，疏迂却自由。",
            "功名與世事，擺落醉鄉遊。"
        ],
        "title": "斜日二首  其二",
        "id": "050528ae-74f8-45f9-a3c8-b2e69c39706e"
    },
    {
        "author": "張耒",
        "paragraphs": [
            "天涯催晚歲，殘律去如奔。",
            "入夜北風惡，多陰寒日昏。",
            "野吹餘燒燼，溪落舊沙痕。",
            "霜重饑鷹疾，田空宿雁喧。",
            "山明千筍直，雲積萬營屯。",
            "足雨耕犂早，豐年柿栗繁。",
            "地平秦接席，土斷洛開門。",
            "白首三年客，黄桑數畝村。",
            "懶梳悲髮短，不寐守爐溫。",
            "折骨披殘枿，蒼龍卧老根。",
            "晚篁猶竚思，幽蕊助消魂。",
            "慷慨雙龍劍，飄零一酒樽。",
            "琳琅思秀色，環佩想清言。",
            "獨語看明燭，空庭月出軒。"
        ],
        "title": "歲暮獨酌書事奉懷晁永寧",
        "id": "a99faca6-f056-40ee-a74b-3d487fc792ef"
    },
    {
        "author": "張耒",
        "paragraphs": [
            "來時雪盡花初發，歸去柳陰蟬亂鳴。",
            "四序風光半爲客，百年飄泊一浮名。",
            "春來多病思高卧，老去違時畏後生。",
            "若有黄精換華髮，敢隨車馬到高城。"
        ],
        "title": "出都有感",
        "id": "0a1bdd76-d812-412f-8724-d1d404138d4a"
    },
    {
        "author": "張耒",
        "paragraphs": [
            "疏散多違久自知，形骸况復病先衰。",
            "全身幸免誅三獻，避世何勞賦五噫。",
            "聞說永嘉饒水石，便思輕帆向天涯。",
            "却嗟病翮傷摧甚，孤鶴高飛不得隨。"
        ],
        "title": "贈別何道士",
        "id": "5b2f97b2-8ce1-4960-8bda-f8a70da37ff1"
    },
    {
        "author": "張耒",
        "paragraphs": [
            "橋上垂楊繫馬嘶，橋頭船尾插青旗。",
            "船來船去知多少，橋北橋南長別離。",
            "亭上幾傾行客酒，遊人自唱少年辭。",
            "百年回首皆陳迹，浮世飄零亦可悲。"
        ],
        "title": "北橋送客",
        "id": "ea3b61e4-95a6-471d-abec-19026ecbf898"
    },
    {
        "author": "張耒",
        "paragraphs": [
            "故人分散在天涯，九日登臨獨歎嗟。",
            "人世光陰催日日，鄉閭時節自家家。",
            "風烟滿眼臨秋盡，鼓角荒城送日斜。",
            "取醉憑誰正烏帽，遣愁猶强插黄花。"
        ],
        "title": "九日獨遊懷故人",
        "id": "127ee28d-b8ee-48ed-919f-c912bb80e70c"
    },
    {
        "author": "張耒",
        "paragraphs": [
            "木落風高砧杵傷，孤城更漏入秋長。",
            "寒生疏牖人無夢，月過中庭樹有霜。",
            "報落梧桐猶隕葉，知時蟋蟀解親床。",
            "年年多病渾無寐，靜對楞嚴一炷香。"
        ],
        "title": "夜",
        "id": "b483e2a6-720f-4d74-b0e3-01efd91632e5"
    },
    {
        "author": "張耒",
        "paragraphs": [
            "輝輝暖日弄遊絲，風軟晴雲緩緩飛。",
            "殘雪暗隨冰筍滴，新春偷向柳梢歸。",
            "可憐鬢髮蹉跎老，每惜梅花取次稀。",
            "何事都城輕薄子，買歡酤酒試春衣。"
        ],
        "title": "早春",
        "id": "8ba45003-c0d3-4719-b886-4139c3aabfe1"
    },
    {
        "author": "張耒",
        "paragraphs": [
            "紫霧氛霏閶闔開，團團明月上天來。",
            "香車百兩天街晚，清蹕一聲仙仗回。",
            "燈隔畫簾時閃爍，風穿高幕故徘徊。",
            "太平日久多閒暇，簪笏從容侍燕杯。"
        ],
        "title": "上元日駕回登樓二首  其一",
        "id": "56e5b23e-b224-4269-86fc-7e288d461ad2"
    },
    {
        "author": "張耒",
        "paragraphs": [
            "長街十二遠相通，閶闔峨峨彩霧紅。",
            "天白華燈交皓月，樓寒朱幕蕩春風。",
            "車頭笑語歸時醉，城下傳呼夜向中。",
            "自古長安多樂事，周南留滯意何窮。"
        ],
        "title": "上元日駕回登樓二首  其二",
        "id": "672e94b2-4c92-47a6-9da6-d10b81e51dac"
    },
    {
        "author": "張耒",
        "paragraphs": [
            "出城但怪風光老，草色蒼茫柳色深。",
            "烟樹遠浮春縹緲，風光不動日陰沉。",
            "芳郊未厭縈紆入，美酒何妨取次斟。",
            "羸馬青衫亦何事，一生空負野人心。"
        ],
        "title": "探春有感二首  其一",
        "id": "c912ef99-0d02-43ad-8567-2dc2c5e34d2c"
    },
    {
        "author": "張耒",
        "paragraphs": [
            "柳萼蒙茸待放綿，櫻桃新葉大如錢。",
            "深春冷落花殘後，寒食朦朧月淡天。",
            "獨坐每將詩作伴，遣愁安得酒如泉。",
            "傷心千里休凝望，城外東風早滿船。"
        ],
        "title": "探春有感二首  其二",
        "id": "cf76b81d-e839-47c5-96c0-859053da1cca"
    },
    {
        "author": "張耒",
        "paragraphs": [
            "蕩蕩東風散客心，出門驅馬問園林。",
            "花房待暖徐徐放，柳色隨春旋旋深。",
            "城郭遠來無俗客，松篁深處有幽禽。",
            "王公留壁題詩句，應許騷人盡日吟。"
        ],
        "title": "暇日同孫畢二同舍遊李氏園亭",
        "id": "44158d92-1090-4852-915b-da38c9c0e421"
    },
    {
        "author": "張耒",
        "paragraphs": [
            "夜雨輕寒拂曉晴，牡丹開盡過清明。",
            "庭前落絮誰家柳，葉裏新聲是處鶯。",
            "白髮生來如有信，青春歸去更無情。",
            "便當種秫長成酒，遠學陶潜過此生。"
        ],
        "title": "暮春",
        "id": "1742e08d-5e23-4796-8d43-c014e0a3edef"
    },
    {
        "author": "張耒",
        "paragraphs": [
            "薄雲蔽日晚悠悠，簷雨蕭蕭急未收。",
            "佳樹已彫今歲葉，西風還是去年秋。",
            "蹉跎不奈時驚客，牢落惟憑酒散愁。",
            "多病支離欣得睡，晚來凉氣滿衾裯。"
        ],
        "title": "秋興",
        "id": "be35c0fb-13a3-4fb3-a805-26522a49d282"
    },
    {
        "author": "張耒",
        "paragraphs": [
            "急雨凄風未肯晴，牆陰先報候蟲鳴。",
            "掃除暑氣驅三伏，催促秋聲向五更。",
            "美酒若能斟靖節，二毛偏解著潘生。",
            "醉來真有無窮意，老去何勞浪自驚。"
        ],
        "title": "秋雨二首  其一",
        "id": "72bb11c7-7110-43d2-8484-4683b1d15af2"
    },
    {
        "author": "張耒",
        "paragraphs": [
            "陋巷柴門揜寂寥，一窗風雨晚蕭蕭。",
            "清秋漸冷尤宜懶，閒日苦長無處消。",
            "烏几青筇扶病弱，素琴黄卷伴逍遙。",
            "交朋南北音書隔，雖有芳樽誰可招。"
        ],
        "title": "秋雨二首  其二",
        "id": "0a577546-fb57-45a8-b39a-1504c0239a76"
    },
    {
        "author": "張耒",
        "paragraphs": [
            "壽陽樓下清淮水，帆去帆來何日休。",
            "浮世十年多少事，風烟依舊別離愁。",
            "樓頭夜靜行人絕，樓下影斜淮月秋。",
            "不道孤吟不能寐，一聲羌笛怨誰舟。"
        ],
        "title": "壽陽樓下泊舟有感",
        "id": "8bc07c47-a96b-4435-a760-6984bf03c176"
    },
    {
        "author": "張耒",
        "paragraphs": [
            "浪走塵埃竟未甘，仙郎六十制潜庵。",
            "門前山色雲侵坐，峰下秋光水滿潭。",
            "野鶴避人巢古木，清猿乘月嘯寒巖。",
            "從今不作軒裳客，多買烟霞未是貪。"
        ],
        "title": "和柳郎中舒州潜庵二首  其一",
        "id": "ec26d360-959f-478b-b1cb-410e957563e2"
    },
    {
        "author": "張耒",
        "paragraphs": [
            "蒼顔華髮未能甘，欲覺長年先創庵。",
            "坐久烟嵐開翠壁，夢回雲雨起寒潭。",
            "松風夜掃鳴琴榻，溪溜晴分種藥巖。",
            "不是仙翁有仙骨，幽奇爭許世人貪。"
        ],
        "title": "和柳郎中舒州潜庵二首  其二",
        "id": "c1272560-d66f-4f05-bfa3-ab3c06874ff6"
    },
    {
        "author": "張耒",
        "paragraphs": [
            "浩蕩平波欲接天，天光波色遠相連。",
            "風鳴雨槳初離浦，岸轉青山忽對船。",
            "澤國秋高添氣象，人家南去好風烟。",
            "步兵何必江東走，自有鱸魚不值錢。"
        ],
        "title": "將至壽州初見淮山二首  其一",
        "id": "f7a79700-cd9a-406e-86f1-8a352a439e08"
    },
    {
        "author": "張耒",
        "paragraphs": [
            "晚繫孤舟古岸隈，蒹葭風定渚鷗回。",
            "山兼野色蒼茫去，月向淮心晃蕩來。",
            "秋色解將愁並至，年華偏與客相催。",
            "青衫手板徒勞爾，富貴功名安在哉。"
        ],
        "title": "將至壽州初見淮山二首  其二",
        "id": "79b56cf6-adb5-4cc7-aa3c-4d8e4f577673"
    },
    {
        "author": "張耒",
        "paragraphs": [
            "烟水蒼茫古岸高，危樓縹緲枕波濤。",
            "山圍粉堞青屏合，橋跨長淮百艦牢。",
            "爭戰往年空故國，登臨行客歎前朝。",
            "青旗試問誰家酒，風雨蒹葭晚渡遙。"
        ],
        "title": "晚發壽春浮橋望壽陽樓懷古",
        "id": "1a5a67fa-3ec5-42f1-b31a-573aeee1aca1"
    },
    {
        "author": "張耒",
        "paragraphs": [
            "遠雁初歸楓葉乾，孤舟晚繫岸邊灘。",
            "淮聲夜靜凌風壯，月色秋深照客寒。",
            "疏拙功名甘闊略，飄零蹤跡但悲歎。",
            "不關酒薄難成醉，自是年來少所歡。"
        ],
        "title": "夜泊",
        "id": "130735ac-774c-4add-aea8-8b424ab2490d"
    },
    {
        "author": "張耒",
        "paragraphs": [
            "老槐疏竹寺門幽，九月輕寒襲客裘。",
            "漠漠淮烟天際晚，蕭蕭山雨坐中秋。",
            "風前紅葉知時落，籬下黄花對客愁。",
            "爲語老僧無我笑，此生終待老林丘。"
        ],
        "title": "將別普濟二首  其一",
        "id": "fe4a0d56-1f72-46ab-a397-f69a3b00d9d6"
    },
    {
        "author": "張耒",
        "paragraphs": [
            "孤城淮北晚鐘殘，落日橋邊送客鞍。",
            "物外樓臺秋更豁，山深松竹晚多寒。",
            "窗風細細侵衣冷，簷雨蕭蕭到夜闌。",
            "佳境欲留嗟不可，塵埃蹤跡但悲歎。"
        ],
        "title": "將別普濟二首  其二",
        "id": "493a6c7b-99ac-4e12-be3c-ea21925d8441"
    },
    {
        "author": "張耒",
        "paragraphs": [
            "萬艘獵獵戰風桅，我亦孤舟別岸隈。",
            "漠漠曉雲生木末，蕭蕭飛雨送帆開。",
            "消磨歲月書千卷，零落江湖酒一杯。",
            "因病得州真漫爾，功名於我亦悠哉。"
        ],
        "title": "發泗州",
        "id": "34b4e021-e905-4ac1-8505-5cf09da72940"
    },
    {
        "author": "張耒",
        "paragraphs": [
            "西風堂下飛黄葉，病卧空床白日高。",
            "疲薾扶行孤竹杖，蕭條隠几兩霜毛。",
            "散花有客談真實，燒藥無人過寂寥。",
            "怪得晚來頭目快，新詩秋興苦飄飄。"
        ],
        "title": "病中得晁應之秋懷詩",
        "id": "3e2d28c2-476f-4dc8-a591-2aea29429785"
    },
    {
        "author": "張耒",
        "paragraphs": [
            "隔牆泉下是東溪，細溜涓涓入我池。",
            "一部笙簫寒竹響，百年風雨古槐姿。",
            "果懸幽檻朱初熟，蔓度空牆翠欲垂。",
            "野趣轉深身愈老，故應寂寞畏人知。"
        ],
        "title": "夏日雜興四首  其一",
        "id": "88901d58-6cf8-48a4-a7b8-bb30f8c4b316"
    },
    {
        "author": "張耒",
        "paragraphs": [
            "無地從容解鬰陶，寄懷林野散塵勞。",
            "含風槐柳參天合，足雨桑麻映露高。",
            "五斗得官迷簿領，一廛何處斸蓬蒿。",
            "致身富貴須年少，顧我衰遲已二毛。"
        ],
        "title": "夏日雜興四首  其二",
        "id": "b0e5e6c8-2a11-4124-afb0-2eda73daf633"
    },
    {
        "author": "張耒",
        "paragraphs": [
            "牆下溪流清且長，夾溪喬木雨蒼蒼。",
            "裊風翠果擎枝重，照水圓荷舞葉凉。",
            "蝸殻已枯黏粉壁，燕泥時落污書床。",
            "南山野客閒相過，贈我能携藥滿筐。"
        ],
        "title": "夏日雜興四首  其三",
        "id": "b190f5c2-df56-49eb-8277-713cfb80c924"
    },
    {
        "author": "張耒",
        "paragraphs": [
            "蔬圃茅齋三畝餘，溪光山影動浮虛。",
            "病妻老去惟尋藥，稚子年來解愛書。",
            "中散無堪心放蕩，馮唐已老興蕭疏。",
            "全真養素安吾分，敢謂軒裳不我如。"
        ],
        "title": "夏日雜興四首  其四",
        "id": "f1b7b1c0-7b8f-492e-8cbf-1c19f866d8b8"
    },
    {
        "author": "張耒",
        "paragraphs": [
            "鶯花零亂清明日，巾褐蕭條老病翁。",
            "烏鼎相親勤煮藥，素屏深坐怯當風。",
            "愛花未免呼兒摘，畏雨還成對客慵。",
            "自歎年來怨青鏡，衰顔改盡少年紅。"
        ],
        "title": "清明日卧病",
        "id": "b91fefed-3ff4-4c65-891f-fcea36653f07"
    },
    {
        "author": "張耒",
        "paragraphs": [
            "洛岸東風送馬行，橋橫落日半川明。",
            "天連觀閣雲垂地，春入山河秀滿城。",
            "老去飄萍甘屏跡，興來懷古未忘情。",
            "短歌一曲聊回首，不待悲秋白髮生。"
        ],
        "title": "水南春望",
        "id": "6bdbdac2-bdc1-4de8-9a4c-f39fda4c50df"
    },
    {
        "author": "張耒",
        "paragraphs": [
            "洛陽自古帝王都，百戰荆榛只故墟。",
            "零亂園林遺物在，嬉遊人物古風餘。",
            "草迷公子障泥錦，花近佳人油壁車。",
            "漂泊强隨遊客轡，不辭塵土污衣裾。"
        ],
        "title": "春日遣興",
        "id": "0f9917fb-41a2-448f-b9ee-2c86416f2e36"
    },
    {
        "author": "張耒",
        "paragraphs": [
            "相逢顧我尚童兒，二十年來鬢有絲。",
            "涕淚兩家同患難，光陰一半屬分離。",
            "扁舟又作江湖別，千里長懸夢寐思。",
            "何日粗酬身世了，卜鄰耕釣老追隨。"
        ],
        "title": "送楊補之赴鄂州支使",
        "id": "3d5461a8-0283-465f-a5e5-2540ec6988a5"
    },
    {
        "author": "張耒",
        "paragraphs": [
            "楚天南去水冥冥，鄂渚悠悠到幾程。",
            "京洛信稀千里隔，江湖春盡一帆輕。",
            "莫辭送別青春滿，會是相逢白髮生。",
            "飽讀詩書取卿相，不應如我老無成。"
        ],
        "title": "送楊念行監簿侍行赴鄂渚",
        "id": "048cb3bd-cb43-4d3b-baf3-4747ecbf7c3c"
    },
    {
        "author": "張耒",
        "paragraphs": [
            "兄弟分飛各一方，老來分袂苦多傷。",
            "兩行別淚江湖遠，五月征車岐路長。",
            "休歎伯鸞甘寂寞，所欣楊惲好文章。",
            "北歸會有相逢地，只恐塵埃髮易蒼。"
        ],
        "title": "送三姊之鄂州",
        "id": "5ef2c318-6096-45c2-9b34-dd1e6a1e06ba"
    },
    {
        "author": "張耒",
        "paragraphs": [
            "楊柳梢頭臘雪消，東風猶著晚寒驕。",
            "新年花柳傳芳信，去臘星霜變斗杓。",
            "來共春烟情冉冉，洒隨疏雨淚蕭蕭。",
            "蛾眉一閉年華改，縱有遺魂可得招。"
        ],
        "title": "正月六日",
        "id": "8dba9b4f-6a19-43a1-ae45-901cf9655d4b"
    },
    {
        "author": "張耒",
        "paragraphs": [
            "堂下新年見草芽，驚心强起探年華。",
            "柳呈雪後青蒼幹，梅破風前一兩花。",
            "綽約風光新物態，栽培園沼好生涯。",
            "奔馳世路吾何有，一到林塘一歎嗟。"
        ],
        "title": "遊李氏園",
        "id": "b73c4c39-d6ec-405e-a2a2-d748785e1a29"
    },
    {
        "author": "張耒",
        "paragraphs": [
            "蒼茫臘雪欲成泥，又見東風上柳枝。",
            "萬事過前渾是夢，百年投老只添悲。",
            "功名末路收常晚，節物驚心空自知。",
            "千里故人猶念我，書來辛苦話相思。"
        ],
        "title": "寄榮子雍",
        "id": "46667e83-2e1b-42dc-92a0-25a72ec48888"
    },
    {
        "author": "張耒",
        "paragraphs": [
            "東風邀客入芳菲，夾徑吹香李萬枝。",
            "啼鳥遠聞知晝靜，好花相續得春遲。",
            "連檣東去淮天闊，綠野南環楚澤卑。",
            "客至會須留醉墨，主人留榜待新詩。"
        ],
        "title": "題朱氏園",
        "id": "8a7e8de2-e740-4439-9f85-2b723ede6c4a"
    },
    {
        "author": "張耒",
        "paragraphs": [
            "落日村橋涕泫然，東風匹馬去翩翩。",
            "兩行綠樹當隋岸，一片春雲限楚天。",
            "妄意致身常許國，强顔得祿廢求田。",
            "幅巾會作淮南叟，白髮相收一釣船。"
        ],
        "title": "離宿州後寄兄弟",
        "id": "09cc3e2b-418a-4a6b-bd38-12ce1eaae93e"
    },
    {
        "author": "張耒",
        "paragraphs": [
            "東風三月洛陽城，傾蓋相逢氣倍增。",
            "看盡園花方信馬，飲斜樓月更挑燈。",
            "年光飄忽雙馳轂，心事蕭條一老僧。",
            "酒病年來慵把筆，新文寄我苦憑陵。"
        ],
        "title": "寄榮子雍三首  其一",
        "id": "712c0182-ca32-4810-b98b-ce774ba67193"
    },
    {
        "author": "張耒",
        "paragraphs": [
            "蒼蒼老柏古南禪，嫋嫋修篁泮水灣。",
            "此地笑談惟我共，百年交友得君難。",
            "已甘心向詩書老，會與身圖雲水閒。",
            "年少功名須力致，看君朝佩日珊珊。"
        ],
        "title": "寄榮子雍三首  其二",
        "id": "cabc9d91-275b-4484-b1fe-47cd96609ad0"
    },
    {
        "author": "張耒",
        "paragraphs": [
            "家家新酒滴新醅，殘歲崢嶸春欲回。",
            "霜野寂無新到雁，雪林寒有欲開梅。",
            "關河路永雙橫轍，天地身閒一舉杯。",
            "酬答風光千點淚，怯將愁眼更登臺。"
        ],
        "title": "寄榮子雍三首  其三",
        "id": "1751425f-6763-44c6-b29d-7226773724e2"
    },
    {
        "author": "張耒",
        "paragraphs": [
            "南豐冢木已蕭蕭，猶有門人守一瓢。",
            "文彩自應傳壺奧，典刑猶可想風標。",
            "紛紛但見侏儒飽，寂寂誰歌隠士招。",
            "十載敝冠彈未得，簪纓知復爲誰彯。"
        ],
        "title": "陳履常惠詩有曾門一老之句不肖二十五歲謁見南豐舍人于山陽始一書而褒與過宜陽有同途至亳之約耒以病不能如期後八年始遇公於京師南豐門人惟君一人而已感舊慨歎因成鄙句願勿他示",
        "id": "557b40f3-feed-494c-ab02-b7a29e3df72d"
    },
    {
        "author": "張耒",
        "paragraphs": [
            "一水悠悠斷復連，卸帆終日小灘前。",
            "青旗招飲篙工醉，五兩敧風賈客眠。",
            "樹色遠分芳草路，鳥行斜斷夕陽天。",
            "漁舟慣伴危檣宿，饋我霜鱗不用錢。"
        ],
        "title": "泊舟候水",
        "id": "0e4c0706-b1d8-4d53-8a97-994e24a11a34"
    },
    {
        "author": "張耒",
        "paragraphs": [
            "東風窮巷只埃塵，誰見城南萬朵新。",
            "不問主人聊一飲，爲携佳客送餘春。",
            "比君意氣三年老，貸我疏狂一味真。",
            "醉裏尚能馳馬去，看君倒著接䍦巾。"
        ],
        "title": "同李十二醉飲王氏牡丹園二首  其一",
        "id": "c39b3df9-001e-4317-9ad7-5106f04c363c"
    },
    {
        "author": "張耒",
        "paragraphs": [
            "吹盡紛紛桃李塵，天香國艷一翻新。",
            "正過穀雨初晴日，分得西都大半春。",
            "舊態似推新艷好，紅芳不似淡妝真。",
            "嗟予久得丘園意，何日相逢一幅巾。"
        ],
        "title": "同李十二醉飲王氏牡丹園二首  其二",
        "id": "e4ed7e8a-3439-4811-aca4-200c8cc2c230"
    },
    {
        "author": "張耒",
        "paragraphs": [
            "客子長安塵滿裘，道人門館自深幽。",
            "東風拂地千條柳，春水平池數點鷗。",
            "俯首一官真底事，倒囊三百更何求。",
            "讀書挾策君知否，失性還同博塞遊。"
        ],
        "title": "同无咎遐叔文叔同遊凝祥得遊字",
        "id": "7b30d9a5-ec5b-4489-9937-fa6e3db00c1e"
    },
    {
        "author": "張耒",
        "paragraphs": [
            "睡如飲蜜入蜂房，懶似遊絲百尺長。",
            "陋巷誰過居士疾，春風正作國人狂。",
            "吟詩得瘦由無性，辟穀輕身合有方。",
            "欲餉子桑歸問婦，一瓢過午尚懸牆。"
        ],
        "title": "晝卧懷陳三時陳三卧疾",
        "id": "b0fc52e4-5898-4133-9d14-911d64c00cfc"
    },
    {
        "author": "張耒",
        "paragraphs": [
            "望望孤城滄海邊，好雲深處是人烟。",
            "鳥飛山靜晴秋日，水闊人閒熟稻天。",
            "旗影遠摇沽酒市，棹歌歸去隔村船。",
            "功名富貴非吾事，誓斸明山數畝田。"
        ],
        "title": "將至海州明山有作",
        "id": "a215648a-0e36-4c70-a700-d38fb321ca58"
    },
    {
        "author": "張耒",
        "paragraphs": [
            "海上西風八月凉，乘槎亭外水茫茫。",
            "人家日暖樵漁樂，山路秋晴松栢香。",
            "隔水飛來鴻陣闊，趁潮歸去櫓聲忙。",
            "蓬萊方丈知何處，烟浪參差在夕陽。"
        ],
        "title": "秋日登海州乘槎亭",
        "id": "7d1f7188-b5c0-4e63-8f10-30635f7dfb93"
    },
    {
        "author": "張耒",
        "paragraphs": [
            "蒼鳩呼雨屋東啼，麥穗初長燕子飛。",
            "竹裏人家雞犬靜，水邊官舍吏民稀。",
            "溪聲夜漲寒通枕，山色朝晴翠染衣。",
            "頼有西鄰好詩句，賡酬終日自忘機。"
        ],
        "title": "屋東",
        "id": "81378394-b230-459b-8b98-1c46e432fe95"
    },
    {
        "author": "張耒",
        "paragraphs": [
            "松庭日午聽啼鶯，簾外人稀睡老鈴。",
            "已歎近秋添白髮，更因多病讀黄庭。",
            "江魚未上烹難致，吳酒空斟醉易醒。",
            "好住安心莫惆悵，此身天地一浮萍。"
        ],
        "title": "題齋壁",
        "id": "e123a493-efb1-4267-b3bc-21cf7475b836"
    },
    {
        "author": "張耒",
        "paragraphs": [
            "頭顱幸獲免姦鋒，甘分江湖老釣篷。",
            "老得一州聊自慰，相望千里與誰同。",
            "已欣臺省登羣俊，猶數湖湘卧病翁。",
            "詩就醉餘頻走筆，待觀雲海戲羣鴻。"
        ],
        "title": "次韵李德載見寄",
        "id": "ff616527-8490-451e-8a1a-8c4e643ccfc0"
    },
    {
        "author": "張耒",
        "paragraphs": [
            "等閒咳唾爛成文，奏牘三千世共珍。",
            "不向人間調鼎鼐，却歸天上作麒麟。",
            "侍遊曲水歡何在，敷奏延英迹已陳。",
            "四輔當時曾避柱，熙寧天子屬詞臣。"
        ],
        "title": "讀孫巨源經緯集",
        "id": "0b893224-1beb-4f85-99e2-3a781517211b"
    },
    {
        "author": "張耒",
        "paragraphs": [
            "卷中課最詩成後，枕上功名睡美餘。",
            "弟子解疑常隠几，輪人能笑久觀書。",
            "山林沉痼時搔首，松菊耽淫自荷鋤。",
            "干世可能尋一飽，虀鹽未用食無魚。"
        ],
        "title": "將赴上庠偶成",
        "id": "cfa08a4c-de58-4df3-9242-47a125fbf7bf"
    },
    {
        "author": "張耒",
        "paragraphs": [
            "吾甥頗似魏家舒，新罷推囚却著書。",
            "顧我獨傾陶令酒，思君同鱠季鷹鱸。",
            "荒凉雲物秋將老，寂寞山城誰與娛。",
            "倏忽風光行老矣，躊躇不去欲何如。"
        ],
        "title": "寄楊克一",
        "id": "3bb4933c-9179-4f25-9d94-f897b554b366"
    },
    {
        "author": "張耒",
        "paragraphs": [
            "高樓乘興獨登臨，搔首天涯歲暮心。",
            "带雪臘風藏澤國，犯寒春色著烟林。",
            "山川極目風光異，歲月驚懷老境侵。",
            "可是斯文天未喪，楚囚何事涕沾襟。"
        ],
        "title": "己卯十二月二十日感事二首  其一",
        "id": "54f39573-5b9d-4b89-a21c-3798710ebc16"
    },
    {
        "author": "張耒",
        "paragraphs": [
            "蹉跎流落已華顛，又見荆湖一歲遷。",
            "人怯苦寒愁日短，天收殘臘放新年。",
            "園林寂歷飄梅後，里巷經過爆竹前。",
            "自料知非猶得在，潜心久學衛蘧先。"
        ],
        "title": "己卯十二月二十日感事二首  其二",
        "id": "b88c33b8-74e6-41f3-b3b2-0bee5ce6edc0"
    },
    {
        "author": "張耒",
        "paragraphs": [
            "老境光陰短景催，新冬又復一年回。",
            "焚香燕坐衣僧衲，煮藥高眠廢酒杯。",
            "處處庖厨鳴甕缶，年年歌笑慘風埃。",
            "孟公歌舞猶須雪，未放愁眉取次開。"
        ],
        "title": "冬節小不佳懷正叔老兄",
        "id": "ca217d64-d54f-4e71-ab87-e197499cf4dc"
    },
    {
        "author": "張耒",
        "paragraphs": [
            "謀身不解免飄蓬，零落孤舟西復東。",
            "雙鬢雖青應早白，病顔更醉不成紅。",
            "崎嶇避俗人難合，憔悴多愁疾易攻。",
            "蓴菜碧鱸秋正美，步兵終欲向江東。"
        ],
        "title": "耒將之臨淮旅泊泗上屬病作迎候上官不敢求告比歸尤劇疏拙無以自振但自憫歎耳",
        "id": "a50a9760-d04b-493c-9584-9fe882047603"
    },
    {
        "author": "張耒",
        "paragraphs": [
            "萬尾鱗鱗汴岸舟，汴流日夜去悠悠。",
            "舟行水去常如舊，世事紛紛何日休。",
            "落日昏昏沙際晚，白雲片片碧天秋。",
            "□□□□□□□，□□□□□□□。"
        ],
        "title": "訪人汴上有感",
        "id": "bba652b8-8950-4f87-aaa1-3a2e79258075"
    },
    {
        "author": "張耒",
        "paragraphs": [
            "淮上風高寒日西，龜山嶺下白雲歸。",
            "遊人苦憾日已晚，青山自與雲爲期。",
            "輕舟漁子犯烟去，照水白鷗窺影飛。",
            "人間不作逍遙客，老去塵埃空滿衣。"
        ],
        "title": "望龜山二首  其一",
        "id": "32f057aa-8487-450d-9411-8ee6df364835"
    },
    {
        "author": "張耒",
        "paragraphs": [
            "日落龜山山更清，原頭啼鳥已春聲。",
            "可憐山近不能到，盡日與山相對行。",
            "雲裏人家自來往，天邊樓閣遠分明。",
            "白鷗不解遊客意，驚起碧烟深處橫。"
        ],
        "title": "望龜山二首  其二",
        "id": "29b147b4-5e46-4642-8db6-1bc46966402a"
    },
    {
        "author": "張耒",
        "paragraphs": [
            "環堵蕭然汝水隈，孤懷炯炯向誰開。",
            "青春不覺書邊過，白髮無端鏡上來。",
            "祭竈請鄰聊復爾，賣刀買犢豈難哉。",
            "故人休說封侯事，歸釣江天有舊臺。"
        ],
        "title": "次韵答存之",
        "id": "f62e940c-3745-4f80-9733-0fba8a9fd2cc"
    },
    {
        "author": "張耒",
        "paragraphs": [
            "相逢握手便忘形，射策天門盡弟兄。",
            "浮世有誰尊道義，青衫自笑爲功名。",
            "高談未盡胸中意，作別猶如夢後驚。",
            "半夜叩門投野寺，天寒孤月更分明。"
        ],
        "title": "離天長寄周重實",
        "id": "c2d9b6e4-bfc9-4e5d-be8c-d07cd398913b"
    },
    {
        "author": "張耒",
        "paragraphs": [
            "帳額斕斑暗舊金，玉猊香重暖沈沈。",
            "秋風宮殿梧桐老，暮雨樓臺簾幕深。",
            "銀箭漏遲雞唱曉，綺窗人睡晝生陰。",
            "無眠慣滴班姬淚，聽盡長安夜夜砧。"
        ],
        "title": "秋宮",
        "id": "8d6c6c3a-2607-46b1-ac4d-f1358a305aeb"
    },
    {
        "author": "張耒",
        "paragraphs": [
            "零落當軒兩樹桐，秋來相伴一衰翁。",
            "寒枝向月空餘影，隕葉知時不待風。",
            "故國山川天黯淡，美人音信雁西東。",
            "歲華節物俱寥落，滿眼牢愁頼酒攻。"
        ],
        "title": "題堂下桐",
        "id": "4dbcd7f7-da8d-47c3-83fc-aad06620f2d0"
    },
    {
        "author": "張耒",
        "paragraphs": [
            "城外滄溟日夜流，城南山直對城樓。",
            "溪田雨足禾先熟，海樹風高葉易秋。",
            "疏傅里閭詢故老，秦皇車甲想東遊。",
            "客心不待傷千里，檻外風烟盡是愁。"
        ],
        "title": "登海州城樓",
        "id": "e3ccc468-0cad-40cd-99dc-0ebe0b9c7df2"
    },
    {
        "author": "張耒",
        "paragraphs": [
            "汩汩流光長遠客，年年秋至是離家。",
            "孤城入夜寒更迥，霜月滿天歸夢賒。",
            "摵摵老桐風後葉，娟娟疏菊雨殘花。",
            "茅簷布被猶無力，長走塵埃真可嗟。"
        ],
        "title": "秋日憶家",
        "id": "94ae1723-fb98-471d-b7e7-abda855bec69"
    },
    {
        "author": "張耒",
        "paragraphs": [
            "飛鴻歸盡燕將還，亭院深沉人倚欄。",
            "斜搭鞦韆寒食雨，已黄楊柳暮春寒。",
            "密毬杏萼紅如糝，半落梅花香未殘。",
            "人世年年非舊事，感時惟有淚汍瀾。"
        ],
        "title": "七言",
        "id": "086e1498-aea9-4d86-b9c8-d0080a21a3df"
    },
    {
        "author": "張耒",
        "paragraphs": [
            "山下疏鐘日夜催，城頭畫角五更哀。",
            "流年忽忽愁中過，世事紛紛空裏來。",
            "沮溺漫高輕世節，管商空盡濟時才。",
            "古來擾擾今何有，一熟黄粱夢已回。"
        ],
        "title": "山下",
        "id": "f4f40747-58ae-4419-8c0d-3f29716b3aef"
    },
    {
        "author": "張耒",
        "paragraphs": [
            "當道朱門白晝扃，高堂歌吹久無聲。",
            "古窗積雨昏殘畫，朽樹經陰長寄生。",
            "門下老人時灑掃，舊時來客歎平生。",
            "艷姬驕馬知何處，獨有庭花春正榮。"
        ],
        "title": "京師廢宅",
        "id": "5b064985-77a7-48e8-b722-3ff1bc016ff4"
    },
    {
        "author": "張耒",
        "paragraphs": [
            "白髮青衫困宦遊，相逢不復話封侯。",
            "少年壯氣青雲上，投老生涯一醉休。",
            "獻璞誰憐藏美玉，惡聲不至爲虛舟。",
            "從來滿卷新詩句，寫取淮天萬里秋。"
        ],
        "title": "送徐任",
        "id": "9baf4968-4ad1-4ea3-b5ce-13345307cdb1"
    },
    {
        "author": "張耒",
        "paragraphs": [
            "沙雨初乾巾褐輕，獨披衰蔓步高城。",
            "天晴海上峰巒出，野暗人家燈火明。",
            "歸鳥各尋芳樹去，夕陽微照遠村耕。",
            "登樓已恨荆州遠，况復安仁白髮生。"
        ],
        "title": "登城樓",
        "id": "1e1299af-1ee1-4fd5-872b-95b9c49911ec"
    },
    {
        "author": "張耒",
        "paragraphs": [
            "懶著青衫沉醉眠，近來沽酒困無錢。",
            "常憂送乏鄰僧米，何啻寒無坐客氈。",
            "直道漫憑詹尹卜，浮生已付祖師禪。",
            "祇應居士無醒日，知有淵明種秫田。"
        ],
        "title": "寄陳鼎",
        "id": "b3531384-8392-45dd-88b6-03d02497e6df"
    },
    {
        "author": "張耒",
        "paragraphs": [
            "青冥不盡海茫茫，一望蓬瀛去路長。",
            "秋信解憑詩客寄，春心長爲楚魂傷。",
            "縈回四望山如畫，興廢千年木已蒼。",
            "直使臺傾荆棘滿，聞琴何用涕霑裳。"
        ],
        "title": "蓬瀛臺二首  其一",
        "id": "d58dee19-96ac-4d69-867f-4812e295a9a8"
    },
    {
        "author": "張耒",
        "paragraphs": [
            "蒼烟喬木古臺荒，下見蓬瀛六月凉。",
            "過雨誰知非峽女，好風應是爲襄王。",
            "歡來未放流年老，事去却尋陳迹傷。",
            "飄泊南遊未能返，興來回首獨凄凉。"
        ],
        "title": "蓬瀛臺二首  其二",
        "id": "b26ddd55-9eff-4c68-be89-e06f4d749801"
    },
    {
        "author": "張耒",
        "paragraphs": [
            "溪如圓塹木如城，魚鳥從遊信此情。",
            "啅雀踏枝飛尚裊，仰荷承雨側還傾。",
            "彈琴廢久重尋譜，種藥求多旋記名。",
            "於世久判無妙策，直應歸學老農耕。"
        ],
        "title": "和即事",
        "id": "81c4ee22-109f-4092-a9d0-6b9441904260"
    },
    {
        "author": "張耒",
        "paragraphs": [
            "迂疏懷抱獨君知，杖拂親依即我師。",
            "一句未能參妙道，數篇空復寄新詩。",
            "子方奮迅雲間翮，我厭追隨世上兒。",
            "安得巖坰兩如志，銅瓶烏几爲君携。"
        ],
        "title": "自海至楚途次寄馬全玉八首  其一",
        "id": "e536431d-dbe2-4680-bae4-5f34dd64dc74"
    },
    {
        "author": "張耒",
        "paragraphs": [
            "蕭蕭柳岸野風秋，虹掛前山晚雨收。",
            "回首孤城空綠樹，滿川斜日放歸舟。",
            "年來雙淚供愁盡，去去勞生幾日休。",
            "試問故人思我否，夢魂猶在海邊州。"
        ],
        "title": "自海至楚途次寄馬全玉八首  其二",
        "id": "64566969-7f80-442a-a206-637641ed2aeb"
    },
    {
        "author": "張耒",
        "paragraphs": [
            "高城欲去更徘徊，病眼登臨强一開。",
            "風物盡爲愁裏景，山川疑是夢中來。",
            "此身雙鬢何勞白，未老塵心可得灰。",
            "欲把煩愁付杯酒，祇應清夢待尊罍。"
        ],
        "title": "自海至楚途次寄馬全玉八首  其三",
        "id": "82a3690b-5dda-4793-a0f8-873c5af52e23"
    },
    {
        "author": "張耒",
        "paragraphs": [
            "生涯飄泊一航輕，浩蕩晴川送我行。",
            "北望山川連海遠，南來風月近淮清。",
            "人家稻熟豐年滿，澤國天高秋意生。",
            "惟有羈愁消不得，登臨清淚落如傾。"
        ],
        "title": "自海至楚途次寄馬全玉八首  其四",
        "id": "d325a837-63e2-4a1d-841f-655629be9b95"
    },
    {
        "author": "張耒",
        "paragraphs": [
            "少年居士正安禪，法是懷公門下傳。",
            "已解出塵金裏鑛，何妨離欲火中蓮。",
            "苦心參道嗟予晚，極口隨機恃子憐。",
            "若許維揚傍仁里，一廛須買許行田。"
        ],
        "title": "自海至楚途次寄馬全玉八首  其五",
        "id": "cc5a405a-91b8-4a20-b495-eba3bc33435a"
    },
    {
        "author": "張耒",
        "paragraphs": [
            "蕭蕭晚雨向風斜，村遠荒凉三四家。",
            "野色連雲迷稼穡，秋聲催曉起蒹葭。",
            "愁如夜月長隨客，身似飛鴻不記家。",
            "極目相望何處是，海天無際落殘霞。"
        ],
        "title": "自海至楚途次寄馬全玉八首  其六",
        "id": "3bc99480-eefc-4307-b328-5238f7c47e33"
    },
    {
        "author": "張耒",
        "paragraphs": [
            "二年海角寄東城，歲久移居亦有情。",
            "去路山川嗟我遠，舊時風月爲誰清。",
            "一廛受地今難繼，三徑懷歸久欲耕。",
            "何日山林有茅屋，百年無復問功名。"
        ],
        "title": "自海至楚途次寄馬全玉八首  其七",
        "id": "d099d103-1cfa-4715-90eb-e9af0ad1ae57"
    },
    {
        "author": "張耒",
        "paragraphs": [
            "紫蟹雙螯薦客盤，傾來不覺酒壺乾。",
            "雨多澤國蒲魚美，秋至楚天風露寒。",
            "老去論交嗟我晚，尊前一笑憶君歡。",
            "紅蓮幕下無書檄，剩寄新詩滿卷看。"
        ],
        "title": "自海至楚途次寄馬全玉八首  其八",
        "id": "08cfff26-7a2b-4947-abf4-16eab00215e1"
    },
    {
        "author": "張耒",
        "paragraphs": [
            "長夏江村風日清，簷牙燕雀已生成。",
            "蝶衣曬粉花枝午，蛛網添絲屋角晴。",
            "落落疏簾邀月影，嘈嘈虛枕納溪聲。",
            "久拚兩鬢如霜雪，直欲樵漁過此生。"
        ],
        "tags": [
            "归隐",
            "生活",
            "夏天",
            "闲适"
        ],
        "title": "夏日三首  其一",
        "id": "2ac9eee8-e3a9-45ad-a210-6c90644b4704"
    },
    {
        "author": "張耒",
        "paragraphs": [
            "黄簾翠幕斷飛蠅，午影當軒睡未興。",
            "枕穩海魚鎸紫石，扇凉山雪畫青繒。",
            "廊陰日轉雕欄樹，坐冷風生玉碗冰。",
            "滿案詩書塵蠹甚，故應疏懶過炎蒸。"
        ],
        "title": "夏日三首  其二",
        "id": "d8fef14c-4812-4a43-adc2-dcd9aeec511f"
    },
    {
        "author": "張耒",
        "paragraphs": [
            "棗徑瓜畦經雨凉，白衫烏帽野人裝。",
            "幽花避日房房斂，翠樹含風葉葉香。",
            "養拙久拚藏姓氏，致身安事巧文章。",
            "漢庭卿相皆豪俊，不遇何妨白髮郎。"
        ],
        "title": "夏日三首  其三",
        "id": "f9a187c4-0b5b-4e77-892b-1d59096552a3"
    },
    {
        "author": "張耒",
        "paragraphs": [
            "蓬門久閉謝來車，畏暑尤便小閣虛。",
            "青引嫩苔留鳥篆，綠垂殘葉带蟲書。",
            "寒泉出井功何有，白羽邀凉計已疏。",
            "忍待西風一蕭瑟，碧鱸斫鱠意何如。"
        ],
        "title": "和晁應之大暑書事",
        "id": "5b201ad2-b04c-44ad-81a5-c95ddef9c395"
    },
    {
        "author": "張耒",
        "paragraphs": [
            "老去詩書倦討論，一樽相對尚殷勤。",
            "鍛爐放蕩狂中散，書閣蕭條老子雲。",
            "要路交親嗟隔闊，他鄉耆舊飽知聞。",
            "衰知多病頭風甚，解寄新文獨有君。"
        ],
        "title": "遣興次韵和晁應之四首  其一",
        "id": "576bf58b-f292-4480-8889-feed00abb3c6"
    },
    {
        "author": "張耒",
        "paragraphs": [
            "西風淅淅滿征衣，天畔危亭面翠微。",
            "雲解映山常漠漠，葉知辭樹亦依依。",
            "苦饑黄鵠猶謀食，無事輕鷗得遠飛。",
            "落日秋風滿江漢，杖藜三歎未能歸。"
        ],
        "title": "遣興次韵和晁應之四首  其二",
        "id": "9cb96001-7501-41de-a0bb-528d9780c6e1"
    },
    {
        "author": "張耒",
        "paragraphs": [
            "夜泛孤舟清洛津，宓妃輕步若爲親。",
            "清涵星漢光垂地，冷覺魚龍氣近人。",
            "鏡裏悲秋雙鬢髮，馬邊隨客兩京塵。",
            "愁心欲比東流水，滾滾無窮日日新。"
        ],
        "title": "遣興次韵和晁應之四首  其三",
        "id": "caea9b31-9c3f-4448-89ee-2a35e2897291"
    },
    {
        "author": "張耒",
        "paragraphs": [
            "蓬門鳥雀啅黄昏，歸徑牛羊各有羣。",
            "水闊魚龍陰後出，山空虎豹夜深聞。",
            "西來客引秦川雨，南去秋連楚澤雲。",
            "唐漢廢興無處問，西風禾黍但丘墳。"
        ],
        "title": "遣興次韵和晁應之四首  其四",
        "id": "ba6cd642-2113-4900-beda-535324ace6a9"
    },
    {
        "author": "張耒",
        "paragraphs": [
            "落月娟娟墮半環，嘔啞鳴櫓轉荒灣。",
            "東南地缺天連水，春夏風高浪卷山。",
            "旅食每愁村市散，近秋已覺暑衣單。",
            "自慚老病心兒女，三日離家已念還。"
        ],
        "title": "自巴河至蘄陽口道中得二詩示仲達與秬同賦  其一",
        "id": "8497beef-2e7e-4397-9ece-c1716c77ea2f"
    },
    {
        "author": "張耒",
        "paragraphs": [
            "浩浩渾流卷白沙，中流鼓棹四無涯。",
            "喜逢山色開眉黛，愁對江雲起砲車。",
            "雨足郊原豐稻菽，日斜鷗鷺滿蒹葭。",
            "長年怕作扁舟客，頼有高談一笑譁。"
        ],
        "title": "自巴河至蘄陽口道中得二詩示仲達與秬同賦  其二",
        "id": "5ad05d19-55a7-41b3-8521-b59f6782dac1"
    },
    {
        "author": "張耒",
        "paragraphs": [
            "老怕風波見輒驚，頼逢談笑慰危情。",
            "縱觀雲嶺屏風合，坐見江濤鏡面平。",
            "淹速人生難預計，險夷世路不須營。",
            "塵埃老作東州守，得得扁舟作此行。"
        ],
        "title": "離蘄陽守風林皇方慮風壯晚未知所止俄頃風息一食頃宿富池作詩示同行",
        "id": "f2aefc7f-41c8-4396-a718-2ad00e1eff9e"
    },
    {
        "author": "張耒",
        "paragraphs": [
            "山秀江清三百里，與君三宿一扁舟。",
            "飲殘桑落溪雲暮，卧冷桃笙楚雨秋。",
            "舟隠長江逢夾口，眼明五老立雲頭。",
            "幾年澤國行將遍，歸與親朋說舊遊。"
        ],
        "tags": [
            "长江"
        ],
        "title": "離富池望廬岳是日入夾口直達潯陽遂舍大江之險示同行",
        "id": "a078b8c9-91a8-49ec-8bc9-5d566911195e"
    },
    {
        "author": "張耒",
        "paragraphs": [
            "已逢娬媚散花峽，不怕艱危道士磯。",
            "啼鳥似逢人勸酒，好山如爲我開眉。",
            "風標公子鷺得意，跋扈將軍風斂威。",
            "到舍將何作歸遺，江山收得一囊詩。"
        ],
        "title": "二十三日即事",
        "id": "ec51941e-f58f-46c8-a26f-18ff53439dbe"
    },
    {
        "author": "張耒",
        "paragraphs": [
            "沄沄清洛轉山隈，渺渺東流不復回。",
            "輕鳥竟隨青嶂去，亂波爭泛夕陽來。",
            "偶驚舟楫鄉心起，乍脫塵埃病眼開。",
            "疑是盱眙郭門外，月明帆席過清淮。"
        ],
        "title": "度洛因泛舟東下數里頗憶淮上",
        "id": "e9954991-c27e-42db-b813-2a2b8339fd54"
    },
    {
        "author": "張耒",
        "paragraphs": [
            "只合門如野叟家，市朝聲利苦喧嘩。",
            "但知得醉頻沽酒，何處逢春不見花。",
            "暗樹五更雞報曉，晚庭三疊鼓催衙。",
            "知君宰邑端無事，吟笑何妨到暮鴉。"
        ],
        "title": "縣齋",
        "id": "7843ce06-7b20-4fac-84d5-58e07b32ad0d"
    },
    {
        "author": "張耒",
        "paragraphs": [
            "天光不動晚雲垂，芳草初長襯馬蹄。",
            "新月已生飛鳥外，落霞更在夕陽西。",
            "花開有客時携酒，門冷無車出畏泥。",
            "修禊洛濱期一醉，天津春浪綠浮堤。"
        ],
        "title": "和周廉彥",
        "id": "5a23330f-4673-4ef7-843e-7b8492bcfd8c"
    },
    {
        "author": "張耒",
        "paragraphs": [
            "流光向老惜芳菲，搔首悲歌心事違。",
            "綠野染成延晝永，辭紅吹盡放春歸。",
            "荆榛廢苑人閒牧，風雨空城烏夜飛。",
            "斷送一番桃李盡，可憐桑柘有光輝。"
        ],
        "title": "春日遣興二首  其一",
        "id": "2dbdca6a-15f6-4a73-9e5d-46bffc3563e8"
    },
    {
        "author": "張耒",
        "paragraphs": [
            "日烘烟柳軟於絲，桃李成塵綠滿枝。",
            "芳草有情隨處好，落花無頼信風吹。",
            "關心傷感知何處，過眼芳菲能幾時。",
            "一病春來妨痛飲，遣愁惟有强裁詩。"
        ],
        "title": "春日遣興二首  其二",
        "id": "65dac368-2b93-415f-ada2-f8f95afc5ae2"
    },
    {
        "author": "張耒",
        "paragraphs": [
            "野岸南風百草長，沄沄汴水卷沙黄。",
            "扁舟轉柁迷城市，送客追船羅酒漿。",
            "休唱陽關傷遠別，所欣蓴菜入新堂。",
            "宦名衰晚君無問，便得封侯鬢已蒼。"
        ],
        "title": "錢仲珣追船及陳留",
        "id": "e4f613c4-4562-4521-8943-3be48b24f1c2"
    },
    {
        "author": "張耒",
        "paragraphs": [
            "日落村虛烟靄青，草根促織晚先鳴。",
            "羣山衮衮望中去，新月娟娟愁裏生。",
            "暗峽風雲秋慘淡，高城河漢夜分明。",
            "寄書故國還羞澀，白首蕭條老病嬰。"
        ],
        "title": "遺興次韵和晁應之四首  其一",
        "id": "0eb0b1b0-927c-4643-9bf0-3c00afd2fe8f"
    },
    {
        "author": "張耒",
        "paragraphs": [
            "洛陽宮殿鎖埃塵，翠輦東還幾度春。",
            "雙闕曉雲連太室，九門晴影動天津。",
            "地藏寶鼎寧無祲，龍護靈書固有神。",
            "遊豫此時期聖主，保釐從古仗元臣。"
        ],
        "title": "遺興次韵和晁應之四首  其二",
        "id": "b9da30b2-62e4-4f8f-815e-54d793eeba05"
    },
    {
        "author": "張耒",
        "paragraphs": [
            "女几山前雲雨收，五更星斗轉西樓。",
            "蒼蒼淡月關河曉，裊裊西風觀閣秋。",
            "獨鶴有求時飲啄，孤雲無事任沉浮。",
            "可憐白髮張公子，還望西山歌四愁。"
        ],
        "title": "遺興次韵和晁應之四首  其三",
        "id": "c7d5b30a-4466-4a61-aa3f-fbdc8ffba2cf"
    },
    {
        "author": "張耒",
        "paragraphs": [
            "露下風悲螢火流，周南羈客意悠悠。",
            "山川老去三年淚，關塞秋來萬里愁。",
            "慣逐禽魚諳異俗，每因霜月夢滄洲。",
            "一拋硯井雙蓬鬢，天畔詩成獨倚樓。"
        ],
        "title": "遺興次韵和晁應之四首  其四",
        "id": "88ee9ee3-98c7-4a5d-ab6e-a8dbeb96d0f3"
    },
    {
        "author": "張耒",
        "paragraphs": [
            "園門幾日斷行蹤，新霽欣然路小通。",
            "晚萼有情開宿雨，長林盡日舞高風。",
            "后皇佳植寧無橘，鸞鳳求棲亦有桐。",
            "不惜園林娛逐客，此情誰似主人翁。"
        ],
        "title": "新霽",
        "id": "efe7a44b-0755-4bf5-886f-44f62ac5a2bd"
    },
    {
        "author": "張耒",
        "paragraphs": [
            "樽俎相逢散百憂，雖非吾土共登樓。",
            "天邊雲送荆王雨，江上楓彫宋玉秋。",
            "華髮不堪懷故國，清杯相與散牢愁。",
            "清談七澤誰强健，莫學騷人賦遠遊。"
        ],
        "title": "與李文舉登夢野亭",
        "id": "12bedb1d-6789-40ac-823b-82741159db1e"
    },
    {
        "author": "張耒",
        "paragraphs": [
            "曾上高臺望翠微，重來悲歎客難期。",
            "章華蒼莽尋無處，雲夢逶迤寒更遲。",
            "墨客多情曾痛飲，玉簫何處弄妍詞。",
            "請君點檢當時事，只應朱顔非舊時。"
        ],
        "title": "登夢野亭懷舊",
        "id": "acea1a1c-2075-47bb-9091-3d86612443bb"
    },
    {
        "author": "張耒",
        "paragraphs": [
            "窮臘貧家絺紵單，可堪過雨夜堂寒。",
            "屏除葷酒神應爽，談笑詩書樂未閒。",
            "凈境眼前無俗物，清都夢到有飛翰。",
            "雞鳴月落紙窗白，疑是從天風馭還。"
        ],
        "title": "北堂齋居示秬秸",
        "id": "bfbe8bbf-2aca-4518-8bf5-89382af0da08"
    },
    {
        "author": "張耒",
        "paragraphs": [
            "一夢西都十二年，竟陵相遇各華顛。",
            "風流家世仁人後，愷悌歌謠楚俗傳。",
            "學道愛君甘淡薄，倦遊嗟我久留連。",
            "自憐江上傷春眼，不待琵琶已泫然。"
        ],
        "title": "送復守張坰朝奉罷歸",
        "id": "3df26cb8-5716-43ec-b54a-19d74a54e067"
    },
    {
        "author": "張耒",
        "paragraphs": [
            "清曉琳宮拜謁還，駝裘猶怯夜霜寒。",
            "春生七澤蒼茫外，日上三山縹緲間。",
            "投老埃塵從馬後，異時班綴近龍顔。",
            "人間倚伏誰能料，一酌芳醪興未闌。"
        ],
        "title": "歲日同郡官朝天慶回偶成",
        "id": "4561b790-f88f-43c4-869d-7edda7550d1d"
    },
    {
        "author": "張耒",
        "paragraphs": [
            "蒼蒼老檜已消雪，冉冉烟蕪欲鬭妍。",
            "圍得青春數畝地，斷將平楚一方天。",
            "春風入戶如相覓，新月低窗最可憐。",
            "老子婆娑便終日，一壺春酒與周旋。"
        ],
        "title": "僦居小室之西有隙地不滿十步新歲後稍暖每開戶春色鬬進戲名其戶曰嬉春因爲此詩",
        "id": "1df92770-657b-4aad-bf88-1c5e8ecabb2a"
    },
    {
        "author": "張耒",
        "paragraphs": [
            "流落江湖四見春，天恩復與兩朱輪。",
            "幾年魚鳥真相得，從此江山是故人。",
            "碧落已瞻新日月，故園好在舊交親。",
            "此生已免嘲傖父，莫避北風京洛塵。"
        ],
        "title": "發安化回望黄州山",
        "id": "5ff3a5aa-5ea5-4660-80d2-2e90215a89de"
    },
    {
        "author": "張耒",
        "paragraphs": [
            "白草黄茅間瘦田，郊原殘暑已蕭然。",
            "澤連楚夢悲秋野，山近堯封望日天。",
            "濃綠遠陂鋪晚稼，幽香秋水折殘蓮。",
            "熱行更益相如渴，悵望華陵陸子泉。"
        ],
        "title": "發雲山近岐亭望光蔡接尉氏",
        "id": "6cea303b-4ea1-42e6-b642-39db783f6ab4"
    },
    {
        "author": "張耒",
        "paragraphs": [
            "寒窗寫就白雲篇，客至研茶手自煎。",
            "儒佛故應同是道，詩書本是不妨禪。",
            "長松千尺巢雲鶴，寒嶠三更嘯月猿。",
            "請以篇章爲佛事，要觀半偈走人天。"
        ],
        "title": "贈僧介然",
        "id": "161c25f7-e0ed-452b-8ec7-635abd83ff46"
    },
    {
        "author": "張耒",
        "paragraphs": [
            "萬里歸來真得仙，七年瞻望漫悁悁。",
            "安閒舊得還丹訣，著論新成古史編。",
            "應接强顔聊復爾，是非袖手獨超然。",
            "門人白首侯芭在，眷戀微官愧昔賢。"
        ],
        "title": "寄子由二首  其一",
        "id": "d63dae76-7848-4eca-845d-d86b51d32168"
    },
    {
        "author": "張耒",
        "paragraphs": [
            "丈席他年聞至言，艱難不敢墜周旋。",
            "文詞老去真何益，道妙平生薄有緣。",
            "人事眼前惟欲睡，丹經肘後更難傳。",
            "清秋一室林泉好，灑掃思爲杖屨先。"
        ],
        "title": "寄子由二首  其二",
        "id": "0331a09b-2912-4c1d-bbc9-a3e69135cd27"
    },
    {
        "author": "張耒",
        "paragraphs": [
            "蔀室悠悠昏復朝，强披莊子說逍遙。",
            "四禪未到風猶梗，九轉無功火不燒。",
            "學道若爲調鹿馬，是身不實似芭蕉。",
            "丹砂赤箭功何有，想聽清言意自消。"
        ],
        "title": "卧病月餘呈子由二首  其一",
        "id": "1fffd038-ccf1-4726-b9d7-be95c86a7218"
    },
    {
        "author": "張耒",
        "paragraphs": [
            "風葉鳴窗已復朝，喚回歸夢故山遙。",
            "酒壺暗淡浮塵集，藥鼎青熒敗葉燒。",
            "閉戶獨依寒蟋蟀，移床近就雨芭蕉。",
            "雪深更請安心術，長日如年未易消。"
        ],
        "title": "卧病月餘呈子由二首  其二",
        "id": "f96d4893-77ac-411a-be26-67a509e81d6d"
    },
    {
        "author": "張耒",
        "paragraphs": [
            "滿酌聊酬菊蕊黄，登高仍在太山陽。",
            "笑談佳節賓朋集，詩酒清歡興味長。",
            "倦客得閒聊欲飲，老人雖醉不成狂。",
            "先生莫歎虀鹽久，行見高才穎出囊。"
        ],
        "title": "次韵李晉裕教授九日見贈",
        "id": "f3597293-58d1-4c10-afb4-a36d3909134e"
    },
    {
        "author": "張耒",
        "paragraphs": [
            "千里垂精帝道尊，神祠近正國西門。",
            "風摇廣殿松杉老，雨入修廊羽衛昏。",
            "日落狐狸號草莽，年豐父老薦雞豚。",
            "舊遊零落今誰在，塵壁蒼茫字半存。"
        ],
        "title": "謁太昊祠",
        "id": "13c5d61b-e7fa-438a-bdac-a759314affcd"
    },
    {
        "author": "張耒",
        "paragraphs": [
            "物態欣欣換舊年，收燈城市却蕭然。",
            "風光欲到冰霜樹，日月初回雨露天。",
            "近水遠山情脈脈，碧雲芳草思綿綿。",
            "酬春欲辦千缸酒，灑掃花前作醉眠。"
        ],
        "title": "上元後步西園",
        "id": "e4d706f5-63a1-485a-b685-d0a36f46aa4b"
    },
    {
        "author": "張耒",
        "paragraphs": [
            "萬雉春城逼絳霄，上元雕輦盛遊遨。",
            "遲遲瑞日低彤傘，焯焯榮光上赭袍。",
            "雲捲朱簾開綵雉，山盤玉闕枕仙鰲。",
            "長安一別將華髮，溪竹山城夜寂寥。"
        ],
        "title": "上元思京輦舊遊三首  其一",
        "id": "4d2bfeb1-3f31-4d49-8985-dc96504af6af"
    },
    {
        "author": "張耒",
        "paragraphs": [
            "九門燈火夜交光，羅綺風來撲面香。",
            "信馬恣穿深柳巷，隨身偷看隔簾妝。",
            "身居薄宦安知樂，心逐流年暗減狂。",
            "留滯山城莫嗟歎，貂蟬從古屬金張。"
        ],
        "title": "上元思京輦舊遊三首  其二",
        "id": "23dfb24b-d233-4571-b7fb-4305017cd78a"
    },
    {
        "author": "張耒",
        "paragraphs": [
            "隨計當年寄玉京，一時交結盡豪英。",
            "倒觥凌亂迷籌飲，醉帽敧斜並轡行。",
            "仕路飛騰輸俊傑，山城憔悴感功名。",
            "佳晨强酌清樽酒，寒竹蕭蕭月正明。"
        ],
        "title": "上元思京輦舊遊三首  其三",
        "id": "d88adef1-4084-43fd-87cd-2015251d287d"
    },
    {
        "author": "張耒",
        "paragraphs": [
            "一夢東都白髮新，天涯同是弔靈均。",
            "讀書久誤平生事，飲酒聊娛現在身。",
            "漢上卧龍新得雨，江邊饑雁晚知春。",
            "黄髯相見應相問，爲道真成澤畔人。"
        ],
        "title": "文周翰惠酒以詩謝之",
        "id": "54f0ab0c-4efa-46b3-b5b9-a8a67f7e1186"
    },
    {
        "author": "張耒",
        "paragraphs": [
            "控带洪流古帝城，欲尋舊事半榛荆。",
            "六朝山色情終在，千古江聲憾未平。",
            "設險丘陵荒蔓草，带城桑柘接新耕。",
            "十年重到無人問，獨立東風一愴情。"
        ],
        "title": "金陵懷古",
        "id": "558dd4b3-1e48-43a5-8d21-81a0577731b3"
    },
    {
        "author": "張耒",
        "paragraphs": [
            "浩浩黄流注渺漫，南山峰嶺對巑岏。",
            "青燈覆地嚴城夜，白月當天淮上寒。",
            "酒市歌呼迷客醉，畫樓燈火暗更殘。",
            "扁舟老客無餘事，擁褐高眠夜未闌。"
        ],
        "title": "都梁夜景",
        "id": "bf36eedb-4a6b-411a-9a06-e2eb4c21177c"
    },
    {
        "author": "張耒",
        "paragraphs": [
            "去年揮汗對淮流，寒暑那知復一周。",
            "土潤何妨兼伏暑，火流行看放清秋。",
            "鬢鬚總白難相笑，觀廟俱閒好並遊。",
            "只怕樽前誇酒量，一揮百盞不言休。"
        ],
        "title": "大暑戲贈希古",
        "id": "9b252803-1cba-46d9-a4fc-d9a747790fb2"
    },
    {
        "author": "張耒",
        "paragraphs": [
            "洛川三月鵯鵊鳴，游絮縈空塵不驚。",
            "茸茸草色鋪風軟，點點楊花著水輕。",
            "何處浮雲度天末，不妨微雨破春晴。",
            "江南有客增歸思，悵望汀洲蘋芷生。"
        ],
        "title": "春晚有感",
        "id": "c89c2a0a-85a8-46db-ac81-b5f75e5ba05b"
    },
    {
        "author": "張耒",
        "paragraphs": [
            "蒼顔白髮老祠官，邂逅淮揚一笑歡。",
            "且可鯨吞巵滿酒，行看鶚立豸拏冠。",
            "壽觴滿對秋風舉，生日欣逢伏暑闌。",
            "閱世祝公松栢壽，從來霜雪不能寒。"
        ],
        "title": "七月十五日希古生日以詩爲壽",
        "id": "3f45aa6a-4c1a-408d-b31d-4e8e8951f63a"
    },
    {
        "author": "張耒",
        "paragraphs": [
            "放逐江湖一釣舟，蕭條故國又逢秋。",
            "炎凉始信來如舊，歲月相催逝不留。",
            "日落千蛩喧戶牖，風高一雁下汀洲。",
            "地無積潦蟾華好，誰買新醪作夜遊。"
        ],
        "title": "中秋無月戲呈希古年兄",
        "id": "a6db2b32-504e-4466-9278-dea0ca99d764"
    },
    {
        "author": "張耒",
        "paragraphs": [
            "擁庭晴雪照高堂，卧病悠悠廢舉觴。",
            "肺疾僅同園令渴，齒傷不爲幼輿狂。",
            "交飛翠斝知誰醉，獨嗅烏巾認舊香。",
            "惟有烹茶心未厭，故知淡泊味能長。"
        ],
        "title": "病肺齒痛對雪",
        "id": "ac8e985e-2542-455e-b650-b235c140a088"
    },
    {
        "author": "張耒",
        "paragraphs": [
            "旅枕無眠客夢勞，五更旁舍一鷄號。",
            "汴淮水闊浮梁小，城郭霜晴寶塔高。",
            "梅鎖冷香通雀啄，水翻新綠出漁篙。",
            "君恩許作還鄉客，肯對江蘺賦廣騷。"
        ],
        "title": "泊舟都梁亭二首  其一",
        "id": "eff6ad5e-c694-4212-9a51-7622806fb473"
    },
    {
        "author": "張耒",
        "paragraphs": [
            "微春已動陳根綠，晴日初流大澤澌。",
            "客路苦寒惟飲酒，老年便暖屢添衣。",
            "霜林背日梅遲拆，冰渚知春雁早飛。",
            "江上三年陳迹在，年年穿竹折梅時。"
        ],
        "title": "泊舟都梁亭二首  其二",
        "id": "3b0846bc-9f96-4cb7-9e4f-6e45ee6d2ef9"
    },
    {
        "author": "張耒",
        "paragraphs": [
            "浮梁淮面欲飛騰，金碧浮屠間玉層。",
            "古岸蕭條風捲雪，長河咽絕水浮冰。",
            "留連淮汴殘年客，蹭蹬塵埃一老僧。",
            "聞道都梁梅未拆，可隨桃李畏嚴凝。"
        ],
        "title": "都梁雪天晚望",
        "id": "cf3c7181-12f6-450b-93d2-c8b8817eb171"
    },
    {
        "author": "張耒",
        "paragraphs": [
            "南山春雪凍雲凝，暗火青燈急霰聲。",
            "栗烈殘年新慶雪，玻璃美酒舊知名。",
            "饑腸未慣猶空吼，凍臉何知輒妄赬。",
            "隠忍且須留一榼，晴明待作探梅行。"
        ],
        "title": "大雪中李提舉惠玻璃泉兩榼二首  其一",
        "id": "f3a69140-58aa-49c4-9eb5-34149799d482"
    },
    {
        "author": "張耒",
        "paragraphs": [
            "峰高凍雪埋蒼玉，河靜黄沙咽濁流。",
            "嗟我殘年爲遠客，煩君雙榼散羈愁。",
            "屠蘇禦歲將傳盞，綵勝宜春欲插頭。",
            "痛飲須知謀日富，無田何用慶來麰。"
        ],
        "title": "大雪中李提舉惠玻璃泉兩榼二首  其二",
        "id": "9126ffb5-0de7-499f-9b9d-752e42ee7726"
    },
    {
        "author": "張耒",
        "paragraphs": [
            "鐵鎖沉淵誰敢干，塔中古佛澹無言。",
            "歲窮故里何時到，舟泊危亭盡日閒。",
            "博士虀鹽稀把酒，腐儒冰葛慣衝寒。",
            "籃輿未怯浮梁險，興發猶能走馬鞍。"
        ],
        "title": "戲贈張嘉甫",
        "id": "53bce0f4-61aa-42e7-95a0-1b680710df78"
    },
    {
        "author": "張耒",
        "paragraphs": [
            "久客益知行路難，鏡中雙鬢不須看。",
            "山川積雪堅冰地，舟楫長淮古汳間。",
            "饋費主人勤俗禮，書來故里勸加餐。",
            "北歸漸踏塵埃道，盡日危亭且看山。"
        ],
        "title": "舟中書事",
        "id": "923a8c77-a5c4-48b6-a197-b141bfd83638"
    },
    {
        "author": "張耒",
        "paragraphs": [
            "別都制度擬王畿，雙闕岧嶢望太微。",
            "萬乘旂常難望幸，九天樓觀自相輝。",
            "百年龍虎興王氣，萬雉金湯却敵威。",
            "一夢江南尚淹泊，風塵似欲變征衣。"
        ],
        "title": "戲同小兒作望南京內門",
        "id": "8a708e7f-b26d-4a4a-9a89-71a156230f0d"
    },
    {
        "author": "張耒",
        "paragraphs": [
            "高樓南望一傷神，靄靄東風萬里春。",
            "地闊山川圍白日，天低觀闕近浮雲。",
            "驚心鳥語知時好，照眼花枝著意新。",
            "不是蓴羹勝羊酪，素衣真怕洛陽塵。"
        ],
        "title": "同榮子邕登石家寺閣",
        "id": "5bb7390c-ff21-4616-8203-af4c97aae3c0"
    },
    {
        "author": "張耒",
        "paragraphs": [
            "老人杖履一茅亭，花謝西園不復扃。",
            "翠被一方都蓋覆，紅妝數子尚娉婷。",
            "可憐鶯蝶狂都歇，頗覺風雲意有營。",
            "聞說陂田雨三尺，遠城釃水種春秔。"
        ],
        "title": "不出偶成二首  其一",
        "id": "579c4526-f519-43c3-ac21-86099db80495"
    },
    {
        "author": "張耒",
        "paragraphs": [
            "結茅亭下小池新，積雨通溝灧晚春。",
            "風掠塵埃出明鏡，影吞林木卧青雲。",
            "泥中蘋藻生無數，江上鵁鶄坐得聞。",
            "太液漸臺深斗極，乘閒杖履得相親。"
        ],
        "title": "不出偶成二首  其二",
        "id": "62a0bde1-4ce2-419f-a745-647dd9dee173"
    },
    {
        "author": "張耒",
        "paragraphs": [
            "晚田既廢麥初耕，冠蓋侵星獨出城。",
            "但見饑寒號歲晚，不聞簫鼓賽秋成。",
            "倉無農父千斯慶，稅比周人什一輕。",
            "撫字從來須守令，莫辜聖世念疲氓。"
        ],
        "title": "和李令放稅",
        "id": "359e8bb8-e983-4df9-a52b-e5c94eca0724"
    },
    {
        "author": "張耒",
        "paragraphs": [
            "快哉亭下水連城，落日斷霞相映明。",
            "人在捲簾尊俎裏，詩從揮麈笑談生。",
            "揚州何遜風流在，江夏黄香句法清。",
            "□□□□□□□，□□□□□□□。"
        ],
        "title": "贈无咎",
        "id": "8be00aa8-d568-4144-976c-72fd19236477"
    },
    {
        "author": "張耒",
        "paragraphs": [
            "犖确山行穿翠微，石雲秋露濕秋衣。",
            "朦朧小睡還成夢，諷詠新詩且療饑。",
            "千里歸來人事改，四年辛苦舊容非。",
            "祇應亭下青雲蓋，依舊蒼腰聳十圍。"
        ],
        "title": "萬松亭有感",
        "id": "a28d7929-b4a2-4b35-9a0e-c4f3789471bc"
    },
    {
        "author": "張耒",
        "paragraphs": [
            "乃翁風節老彌堅，嗣子清修學有傳。",
            "爲愛詩書賢事業，肯羞葛練拙包纏。",
            "經年上國勞歸夢，一棹寒流放去船。",
            "飽讀陳編勤筆硯，書來寄我好文編。"
        ],
        "title": "送婿陳景初還錢塘",
        "id": "d48281b4-db0a-4f2a-b51a-78d269964edd"
    },
    {
        "author": "張耒",
        "paragraphs": [
            "將軍戈甲從天下，丞相旌旗匝地來。",
            "堪笑怒螳猶强臂，不知蟄戶欲驚雷。",
            "咄嗟武相深冤洗，指顧山東逆境開。",
            "吏部聲名千古在，段碑何處卧蒼苔。"
        ],
        "title": "登懸瓠城感吳李事",
        "id": "b9d9f4a3-555f-4895-9fd5-e014294daa86"
    },
    {
        "author": "張耒",
        "paragraphs": [
            "欲携佳客燕高堂，園館春風又作狂。",
            "猶挾冰霜餘意氣，未分桃李好風光。",
            "青山無頼藏雲岫，流水生波灧野塘。",
            "不飲何妨還燕坐，閉門掃地獨焚香。"
        ],
        "title": "二月十七日欲招客飲而風霾不果有作",
        "id": "075782b9-74b0-4ebe-b32c-8f16d140a909"
    },
    {
        "author": "張耒",
        "paragraphs": [
            "堂下薔薇親灌溉，辛勤纔見一春花。",
            "時如轉轂無停軌，客似飛鴻不定家。",
            "一歲相邀伴寂寞，明年誰復對芳華。",
            "驅車又向黄州去，風月相望一歎嗟。"
        ],
        "title": "鴻軒下有薔薇予初至時生意蓋僅存耳予爲灌溉壅護今年春遂大盛仲春著花數百萼大幾如芍藥豐盛妍麗頃所未見也余有黄州之行酌酒賞別",
        "id": "a867e06e-4784-4d4a-9bb0-2b24557f6fd3"
    },
    {
        "author": "張耒",
        "paragraphs": [
            "臨汝城中春雪消，望嵩樓上對岧嶢。",
            "已披氛霧呈孤秀，未許春寒上泬寥。",
            "子晉玉笙如不隔，浮丘仙袂欲相招。",
            "便思喚客同清賞，苦畏春風入敝貂。"
        ],
        "title": "早登望嵩樓望少室雪畏風不敢招客",
        "id": "09a57241-de39-4915-ac44-1eb64920f4f9"
    },
    {
        "author": "張耒",
        "paragraphs": [
            "東歸已過春風嶺，度盡千山路漸平。",
            "人事水泡能幾日，流光駒隙却堪驚。",
            "居人落落多新屋，行店依依認舊程。",
            "世事飽諳身已老，區區來往笑浮生。"
        ],
        "title": "下春風嶺",
        "id": "9619ffea-7d92-4d1e-9d0b-53bf56c07412"
    },
    {
        "author": "張耒",
        "paragraphs": [
            "津亭把酒燕西東，無復餘花一點紅。",
            "農事一春荒積雨，長淮千里駕東風。",
            "休談世事循環外，且寄騷愁醉眼中。",
            "船鼓已鳴篙纜起，客行何事亦匆匆。"
        ],
        "title": "江亭別故人",
        "id": "2e2b5bc1-8bbf-4432-9f24-9977978082df"
    },
    {
        "author": "張耒",
        "paragraphs": [
            "江南宿草一荒丘，試讀遺編涕不收。",
            "不踐前人舊行迹，獨驚斯世擅風流。",
            "一尊華髮江邊客，萬里黄茅嶺外州。",
            "虎豹磨牙九關邃，重華可訴且南遊。"
        ],
        "title": "讀黄魯直詩",
        "id": "90a66c5b-4e09-4736-aa38-15b6562ee8f6"
    },
    {
        "author": "張耒",
        "paragraphs": [
            "靈祠孤絕壓城頭，下瞰清濠一曲流。",
            "盡日風埃昏几席，有時簫鼓祭春秋。",
            "西瞻太昊祠千樹，北望封君土一丘。",
            "旅客登臨一長望，春心容易起騷愁。"
        ],
        "title": "登城隍廟",
        "id": "eb87b2c3-fb2a-49a4-8933-a11858d1a9fe"
    },
    {
        "author": "張耒",
        "paragraphs": [
            "楊君冢木已蕭蕭，筆墨遺文久寂寥。",
            "墮淚交親悲宿草，長饑奴僕守空瓢。",
            "平生好事誰能繼，後世高名骨已消。",
            "欲酌一杯澆墓隧，遺魂楚些倘能招。"
        ],
        "title": "奉議楊君予姊丈也廉靜樂道不交世俗造道微妙自得不耀未六十而終予實銘其墓其子克一又纂其遺文求書卷末懷想平昔不知涕之橫集也",
        "id": "395bfd52-98db-4342-810e-164c106711d7"
    },
    {
        "author": "張耒",
        "paragraphs": [
            "欲知老子居陳事，古寺蕭條屋數楹。",
            "幸免絕糧慚孔聖，更無環堵羨淵明。",
            "參差拙句何曾是，寵辱浮雲無可驚。",
            "斷送光陰須美酒，惟應此事費經營。"
        ],
        "title": "老舅寓陳諸况不能盡布以二詩代書得閒爲和佳也  其一",
        "id": "e5b8255a-2454-46cb-a680-c1252bf5b1a9"
    },
    {
        "author": "張耒",
        "paragraphs": [
            "浮生已老付悠悠，未免饑寒目下憂。",
            "全仗黄庭能却老，那堪白髮更悲秋。",
            "所欣耳界常清浄，漸放心君得自由。",
            "壘塊苦消消未盡，每逢風月亦閒愁。"
        ],
        "title": "老舅寓陳諸况不能盡布以二詩代書得閒爲和佳也  其二",
        "id": "36af881c-7a14-4e94-adb1-4e245e55bb76"
    },
    {
        "author": "張耒",
        "paragraphs": [
            "衰疲坐甑極蒸噓，念子柯山守舊廬。",
            "盧叟今無僧送米，董生時有吏徵租。",
            "上書自薦心應恥，扶策躬耕計未疏。",
            "虎豹九關今肅穆，王門行看曳長裾。"
        ],
        "title": "贈邠老",
        "id": "09d2722d-5464-4f88-a9bb-00fe8d1c2bf9"
    },
    {
        "author": "張耒",
        "paragraphs": [
            "雲間趙盾益可畏，淵底武侯方熟眠。",
            "若無一雨爲施澤，直恐三伏便欲然。",
            "算商酤酒有底急，束带坐曹真欲顛。",
            "平生不解作熱客，且復飽食窺陳編。"
        ],
        "title": "仲夏",
        "id": "3e36e200-1823-4a16-b42b-d36de9500deb"
    },
    {
        "author": "張耒",
        "paragraphs": [
            "爲憶田園便拂衣，休官退勇似君稀。",
            "塵埃擺脫青衫去，閭里驚嗟白髮稀。",
            "南畝稻粱仍歲熟，舊山芝朮入秋肥。",
            "百年從此皆閒日，寄語人間浪是非。"
        ],
        "title": "過泗州推官王永年致仕還鄉王年四十而致仕士大夫所少也",
        "id": "51b90846-7f89-4a9f-aa3c-7172ba2d95d1"
    },
    {
        "author": "張耒",
        "paragraphs": [
            "身如客雁寄汀洲，北望休登王粲樓。",
            "殘雪朔風驚歲晚，早梅新柳動春愁。",
            "免遭斤斧甘無用，敢向波濤較善游。",
            "奔走塵埃欲歸去，勒移恐作故山羞。"
        ],
        "title": "依韵和范三登淮亭",
        "id": "4c95baab-53a0-41fb-83ca-36714732baff"
    },
    {
        "author": "張耒",
        "paragraphs": [
            "孤城芳樹碧層層，村落黄昏只見燈。",
            "迴首事如前夕夢，出門心似下山僧。",
            "仕求行道時難偶，意欲謀閒力不能。",
            "寄語東皋多釀酒，待予歸日解行縢。"
        ],
        "title": "離山陽入都寄徐仲車",
        "id": "be6fc2df-ce62-48d8-a647-1e97dfa82803"
    },
    {
        "author": "張耒",
        "paragraphs": [
            "荒凉官舍對淮流，樽酒相逢爲少留。",
            "夾道老椿鴉哺子，隔牆荒草牧呼牛。",
            "渡頭人散前村市，天際帆來何處舟。",
            "自古詩人最多感，新篇應解寫騷愁。"
        ],
        "title": "題淮陰孫簿壁",
        "id": "a964081b-b93f-4a13-b16b-1ddade530cdd"
    },
    {
        "author": "張耒",
        "paragraphs": [
            "三年淮海飄萍客，今日亭邊再艤舟。",
            "人似垂楊隨日老，事如流水幾時休。",
            "閒於萬事常難得，仕以爲生最拙謀。",
            "此世定知猶幾至，遑遑奔走欲何求。"
        ],
        "title": "題洪澤亭",
        "id": "8132ac12-9b52-4a36-818c-9999c6beed70"
    },
    {
        "author": "張耒",
        "paragraphs": [
            "樓上鳴鐘門夜扃，風簷送雨入疏櫺。",
            "老僧坐睡依深壁，童子持經守暗燈。",
            "千里塵埃長旅泊，五年憂患困侵凌。",
            "誰知避世天然子，一見禪翁便服膺。"
        ],
        "title": "宿泗州戒壇院",
        "id": "0d5a9115-e3f3-4d69-b685-82d39e6adca9"
    },
    {
        "author": "張耒",
        "paragraphs": [
            "黄塵滿道客衣穿，古寺荒凉暫息肩。",
            "倦體收來便穩榻，汗顔濯去快寒泉。",
            "野僧治飯挑蔬至，童子携茶對客煎。",
            "夜久月高風鐸響，木魚呼覺五更眠。"
        ],
        "title": "宿柳子觀音寺",
        "id": "ba694bf8-542d-4d8b-aceb-2b5b62c955b2"
    },
    {
        "author": "張耒",
        "paragraphs": [
            "夫子才豪官尚卑，窮城冷落有誰知。",
            "莫嫌五斗紆高興，且與青山賦好詩。",
            "得失可齊陶令酒，功名休問蜀莊蓍。",
            "三年流落甘憂患，一笑何當慰別離。"
        ],
        "title": "寄滁州邵子發同年二首  其一",
        "id": "ad12a0c4-d218-4248-a83b-59803e6352f9"
    },
    {
        "author": "張耒",
        "paragraphs": [
            "年來萬事付禪宗，兩鬢雖青心已翁。",
            "欲借一廛希許子，更將五斗繼無功。",
            "春來行樂君應厭，老去裁詩我未工。",
            "聞道琅邪山色好，爲題新句寄清風。"
        ],
        "title": "寄滁州邵子發同年二首  其二",
        "id": "e3c6b1d3-e3b7-4091-95f1-12a24a1d9547"
    },
    {
        "author": "張耒",
        "paragraphs": [
            "知時避就物之難，千里蕭蕭振羽翰。",
            "水國稻收朝食乏，海天霜重夜飛寒。",
            "烟雲秋去南山暖，風日春歸朔野寬。",
            "九萬騰凌那可測，弋人矰繳漫多端。"
        ],
        "title": "雁",
        "id": "f1942325-a14b-4abb-b2ea-b56b9d47848b"
    },
    {
        "author": "張耒",
        "paragraphs": [
            "南國柳黄鶯未知，人情何事憾春遲。",
            "雪抽宿麥晴來葉，雨長枯榆燒後枝。",
            "載酒有誰尋寂寞，受薪只合學支離。",
            "近知壁觀安心法，亦擬平治不作詩。"
        ],
        "title": "己未早春有感",
        "id": "a2836188-f122-4c97-bad3-b73fabab25df"
    },
    {
        "author": "張耒",
        "paragraphs": [
            "杖藜蕭颯對雲沙，白首逢春只歎嗟。",
            "身老易傷千里目，眼驚還見一年花。",
            "地平曠野連雲直，天带清淮向海斜。",
            "尚有風光供醉筆，我生詩酒是生涯。"
        ],
        "title": "同袁思正諸公登楚州東園樓",
        "id": "ebe170bf-c47e-4593-b663-b78529eac13d"
    },
    {
        "author": "張耒",
        "paragraphs": [
            "年年庭下梧桐葉，長爲騷人先報秋。",
            "已驚歲月悲霜鬢，更望山川歌四愁。",
            "浮生百感漫自苦，一醉萬慮同時休。",
            "瀛洲仙客莫惆悵，直泛三山烟浪舟。"
        ],
        "title": "和宏父新秋詩",
        "id": "b9b1dd95-e600-48e6-9201-3cf8f62d62da"
    },
    {
        "author": "張耒",
        "paragraphs": [
            "少年相見已蹉跎，千里分携可奈何。",
            "世路險艱知子少，人間憂患屬予多。",
            "二年窮巷山陽客，一棹清風潁水波。",
            "我爲離居感身世，援琴西望獨悲歌。"
        ],
        "title": "送江瞻道之汝陰尉",
        "id": "043a3b75-06f4-4fc7-9c88-bd958938ae73"
    },
    {
        "author": "張耒",
        "paragraphs": [
            "杖藜携手踏青苔，瀟洒池亭爲客開。",
            "柳色漸經秋雨暗，荷香時與好風來。",
            "斜陽似欲粧詩句，新月邀將入酒杯。",
            "身世已甘長寂寞，忘形頼有子徘徊。"
        ],
        "title": "同周楚望飲華園",
        "id": "766604ab-b5ec-4c9c-9b17-73bb01e75fc1"
    },
    {
        "author": "張耒",
        "paragraphs": [
            "裊裊危樓百尺梯，秋風有客獨攀躋。",
            "路窮流水遠更遠，目斷夕陽西復西。",
            "簾卷似迎輕燕入，柳深時有暗蟬嘶。",
            "洞庭落葉悲騷客，鵯鵊何勞著意啼。"
        ],
        "tags": [
            "洞庭湖"
        ],
        "title": "登楚望北樓",
        "id": "597840ab-5102-4ef6-87d8-9444de291170"
    },
    {
        "author": "張耒",
        "paragraphs": [
            "西來秋興日蕭條，昨夜新霜緝縕袍。",
            "開遍菊花殘蕊盡，落餘寒水舊痕高。",
            "蕭蕭官樹皆黄葉，處處村旗有濁醪。",
            "老補一官西入洛，幸聞山水頗風騷。"
        ],
        "title": "赴官壽安泛汴二首  其一",
        "id": "e3ad8799-8e33-452d-9b14-74d4595585c1"
    },
    {
        "author": "張耒",
        "paragraphs": [
            "落泊雲隨宿雨開，西風似與早寒催。",
            "曉天雁起平沙去，霜岸風鳴敗葉來。",
            "擾擾勞生移歲月，紛紛過眼旋塵埃。",
            "求田問舍真良策，功業應須與命偕。"
        ],
        "title": "赴官壽安泛汴二首  其二",
        "id": "4786bf5d-7cb4-42d2-bcc6-9a87a2cf0e56"
    },
    {
        "author": "張耒",
        "paragraphs": [
            "驅車繼日未知勞，翠靄嵐光下褐袍。",
            "日暖峰巒開少室，雪餘松柏近嵩高。",
            "山行歲晚風霜苦，地勢西來氣象豪。",
            "勝事欲歌紛滿目，烟霞深處欲誅茅。"
        ],
        "title": "過少室",
        "id": "3e07bbe4-a906-44e4-9b3d-7a3da904c03d"
    },
    {
        "author": "張耒",
        "paragraphs": [
            "自煮新酥籠旋開，秦霜猶污紫梨腮。",
            "舊園歌舞唐宮廢，灌頂醍醐佛國來。",
            "寄我遠傳千里意，憾君不舉百分杯。",
            "西來新味饒鄉思，淮蟹湖魚幾日迴。"
        ],
        "title": "寄蔡彥規兼謝惠酥梨二首  其一",
        "id": "0ade4c07-23a2-45f2-ba5d-9c83c9d0db14"
    },
    {
        "author": "張耒",
        "paragraphs": [
            "洛川北岸錦屏西，竹樹蕭蕭面翠微。",
            "風月有情常似舊，山川信美不如歸。",
            "文章送老甘無用，魚鳥從游久息機。",
            "寄語長安倦游客，年來何事素書稀。"
        ],
        "title": "寄蔡彥規兼謝惠酥梨二首  其二",
        "id": "c3d8e970-57c0-4cc7-b614-dce254b1940d"
    },
    {
        "author": "張耒",
        "paragraphs": [
            "清洛東流去不還，漢唐遺事有無間。",
            "廟荒古木連空谷，宮廢春蕪入亂山。",
            "南陌絮飛人寂寂，空城花落鳥關關。",
            "登臨幾度遊人老，又對東風鬢欲斑。"
        ],
        "title": "三鄉懷古",
        "id": "441d397e-82b7-41d1-b799-11042b66705e"
    },
    {
        "author": "張耒",
        "paragraphs": [
            "蕭王積甲事空傳，子晉吹笙去不還。",
            "千里荒蕪山色在，百年興廢水聲間。",
            "雉飛隴麥新耕地，花落叢祠舊戰關。",
            "旅宦遠遊仍弔古，苦無樽酒奈愁顔。"
        ],
        "title": "壽安懷古",
        "id": "eec40a72-9e00-4c89-8753-192a9068963f"
    },
    {
        "author": "張耒",
        "paragraphs": [
            "官閒不覺簿書勞，一簟清風午枕高。",
            "靜拂小屏圖女几，就書新竹記離騷。",
            "城空鬭雉孤飛健，柳暗雛鶯學語嬌。",
            "東縣官曹誰過我，欲沽村酒具山庖。"
        ],
        "title": "水軒書事招壽安僚友",
        "id": "ce42be8e-1a8e-4018-a081-3c6186ea2c46"
    },
    {
        "author": "張耒",
        "paragraphs": [
            "長安王氣已消磨，弔古遺墟恨愴多。",
            "宮殿成塵新草木，丘陵無主故山河。",
            "雨餘耕隴尋遺寶，夜靜溪泉響細波。",
            "才子已銷泉下骨，百年獨諷舊時歌。"
        ],
        "title": "連昌宮",
        "id": "3d851eea-c242-405b-ae49-50144a776e58"
    },
    {
        "author": "張耒",
        "paragraphs": [
            "雨鎖山川晝不開，洛波一夕漲如催。",
            "西來勢蹴諸山動，東轉聲包厚地迴。",
            "一片曉光吳陣甲，萬桴南響會稽雷。",
            "何人共此乘桴志，直到蓬瀛亦壯哉。"
        ],
        "title": "觀洛漲",
        "id": "a51ca17a-cdc0-48d4-aecf-1fadbc9c2b91"
    },
    {
        "author": "張耒",
        "paragraphs": [
            "玉仗無蹤輦路摧，舊名猶得榜高臺。",
            "月斜曉樹鳴鵯鵊，日暖春蕪放雉媒。",
            "清洛夜聲縈谷轉，錦屏晴色照人來。",
            "悽凉滿眼興亡恨，誰是蕪城作賦才。"
        ],
        "title": "芳華閣",
        "id": "4d4fd8f6-6b8c-4be6-8372-19f17f966f14"
    },
    {
        "author": "張耒",
        "paragraphs": [
            "張翰飄然欲鱠鱸，周南久客意何如。",
            "風悲故國荆榛地，日落空城雉兔墟。",
            "明月搗衣聞洛杵，故人憑雁寄南書。",
            "旅歌辛苦空彈鋏，誰念朝盤未食魚。"
        ],
        "title": "福昌雜詠五首  其一",
        "id": "f097ee62-814b-4c2e-bf17-36d70efd3c0d"
    },
    {
        "author": "張耒",
        "paragraphs": [
            "東望川原拱別都，漢唐冠蓋已丘墟。",
            "地橫嵩少雄中夏，天險轘轅困萬夫。",
            "宮殿荒凉興廢恨，山河慘淡戰爭餘。",
            "登臨不見淮南道，只有風塵滿客裾。"
        ],
        "title": "福昌雜詠五首  其二",
        "id": "6ff98fa1-7899-439a-bfe3-4bf826f9bf54"
    },
    {
        "author": "張耒",
        "paragraphs": [
            "乘雲飛去不辭家，女几荒祠一逕斜。",
            "溪入亂雲鳴珮玦，樹蟠蒼石老龍蛇。",
            "夜寒玉鏡懸清月，天碧霓衣曳彩霞。",
            "陵谷易遷塵骨老，衰顔更欲服丹砂。"
        ],
        "title": "福昌雜詠五首  其三",
        "id": "4cfe724e-6f6a-4508-a2b7-32feb0a449a9"
    },
    {
        "author": "張耒",
        "paragraphs": [
            "天倚岡巒翠萬重，倚樓搔首更書空。",
            "莓苔古屋荒秋雨，草木空山起夜風。",
            "漢帛北來邀塞雁，楚招南望憶江楓。",
            "塵埃流落悲生事，白髮年來擬見攻。"
        ],
        "title": "福昌雜詠五首  其四",
        "id": "c92c5880-9c9a-4ab0-8639-27eabf544992"
    },
    {
        "author": "張耒",
        "paragraphs": [
            "滿目凄凉供客愁，斷霞殘照想滄洲。",
            "風雲蕭瑟三川夜，星斗縱橫萬壑秋。",
            "騎省衰遲空作賦，荆蠻留滯感登樓。",
            "迷魂不待巫陽些，自有騷詞繼遠遊。"
        ],
        "title": "福昌雜詠五首  其五",
        "id": "920d06e1-2a86-48d6-be58-a913953a240d"
    },
    {
        "author": "張耒",
        "paragraphs": [
            "故苑芳華路已迷，連昌宮闕露沾衣。",
            "繁華冠蓋當時事，戰伐山河萬古悲。",
            "野色蒼凉新雨地，秋聲蕭瑟夕陽枝。",
            "塵埃未有東歸計，天畔登臨且賦詩。"
        ],
        "title": "福昌",
        "id": "5d3dc4b1-517c-4763-ad30-497d7b0de1e5"
    },
    {
        "author": "張耒",
        "paragraphs": [
            "十萬全師一戰擒，谷盤蒼硤路幽深。",
            "凄凉今古興亡事，遼闊英雄割據心。",
            "漲洛暮連諸谷雨，秋雲低抱半山陰。",
            "文皇功業今何處，磨滅荒碑蔓草侵。"
        ],
        "title": "牛谷口",
        "id": "81ab3f17-c149-4002-a8a2-9607bb27c1ab"
    },
    {
        "author": "張耒",
        "paragraphs": [
            "歸馬駸駸不受鞭，晚霞如畫照晴川。",
            "蕭疏黄葉孤舟岸，零落秋雲斷雁天。",
            "臨水登山悲楚客，烹雞酌酒愛諸仙。",
            "任從老逐霜毛至，莫遣愁來玉盞邊。"
        ],
        "title": "歸馬二首  其一",
        "id": "0e96b25a-3e41-4a25-9d20-7681b4046386"
    },
    {
        "author": "張耒",
        "paragraphs": [
            "蕭蕭霜鬢獨驚秋，病眼天邊暮倚樓。",
            "已老馮唐猶不遇，思歸庾信正多愁。",
            "溪通積雨流方壯，山入重雲翠未休。",
            "一夢淮南經歲別，菊林還向洛陽浮。"
        ],
        "title": "歸馬二首  其二",
        "id": "1a7fcc9c-67ae-40c2-8d39-234ba94a84c0"
    },
    {
        "author": "張耒",
        "paragraphs": [
            "衙鼓鼕鼕送夕陽，經時無客上高堂。",
            "淵明柳老秋多雨，子敬氈寒夜有霜。",
            "山樹葉稀晴摘果，齋爐灰煖曉焚香。",
            "經綸自有英雄在，閒散須教屬漫郎。"
        ],
        "title": "官舍歲暮感懷書事五首  其一",
        "id": "5223511a-0036-4bf2-b502-708805a0f82e"
    },
    {
        "author": "張耒",
        "paragraphs": [
            "修竹高槐交映門，公居瀟灑近山雲。",
            "醉眠多似陶彭澤，官况貧於鄭廣文。",
            "秋菊擣塵供曉餌，寒松收子和香焚。",
            "經年門巷無車馬，只有清風伴此君。"
        ],
        "title": "官舍歲暮感懷書事五首  其二",
        "id": "3f9371eb-ba2b-4001-8b91-4c17c79b983c"
    },
    {
        "author": "張耒",
        "paragraphs": [
            "霜菊娟娟尚有花，蕭條廳樹暮啼鴉。",
            "萬竿修竹開侯府，十里青山隠相家。",
            "麋鹿並遊諳野性，詩書相對是生涯。",
            "冷官自有貧中樂，敢向朱門肉食誇。"
        ],
        "title": "官舍歲暮感懷書事五首  其三",
        "id": "770afacd-dfe1-4e79-9cd1-5287665d22ce"
    },
    {
        "author": "張耒",
        "paragraphs": [
            "北風吹雁去翩翩，流滯周南又一年。",
            "田爲歲荒陶令秫，酒無人乞廣文錢。",
            "香籠鉢水清晨咒，坐暖蒲團後夜禪。",
            "更謝晴明好山色，數峰殘雪在簷前。"
        ],
        "title": "官舍歲暮感懷書事五首  其四",
        "id": "e504663a-066a-4775-98b0-6f66beb242ae"
    },
    {
        "author": "張耒",
        "paragraphs": [
            "筆床茶竈素圍屏，瀟洒幽齋燈火明。",
            "木落風霜初十月，坐寒星斗欲三更。",
            "消磨永夜書盈案，分付閒愁酒滿觥。",
            "干世愈疏身漸老，官閒何苦厭山城。"
        ],
        "title": "官舍歲暮感懷書事五首  其五",
        "id": "985b9824-f980-4407-9a4c-d0fd9be1c734"
    },
    {
        "author": "張耒",
        "paragraphs": [
            "萬戟高攢女几晴，卷簾初見雪崢嶸。",
            "光迎曉日峰千疊，氣入陰風夜五更。",
            "晴色北臨秦甸白，寒威東抱洛陽清。",
            "坐看溝壑承餘澤，付與春田次第耕。"
        ],
        "title": "望女几雪",
        "id": "3c5ad86c-7d9e-4ab0-bb2a-85a3c14355d9"
    },
    {
        "author": "張耒",
        "paragraphs": [
            "墟廟無人弔毀垣，故橋遺址至今存。",
            "侵波野岸生新草，齧石老沙留舊痕。",
            "金殿有基藏兔穴，玉輿無路半樵村。",
            "甘棠古道輪蹄斷，落日空山暮雨昏。"
        ],
        "title": "永濟橋",
        "id": "aa39df0b-ef05-4234-af05-3dc9ead7d546"
    },
    {
        "author": "張耒",
        "paragraphs": [
            "蕭蕭空谷隠山雲，渡水人歸何處村。",
            "樵逕雪迷唐苑路，鳥聲寒集漢祠門。",
            "公堂吏散惟修竹，近嶺林疏見飲猿。",
            "客坐無氈君莫笑，陶潜亦有酒盈樽。"
        ],
        "title": "雪晴野望",
        "id": "2cd0827e-4ebd-41ac-a612-c58d5b3f57c1"
    },
    {
        "author": "張耒",
        "paragraphs": [
            "朝市推遷不復還，暮雲平野水潺潺。",
            "山川寂寞繁華後，都邑蕭條魚鳥閒。",
            "鶴柱千年無故老，仙棋一局換人間。",
            "興亡今古知何極，莫向雍琴妄慘顔。"
        ],
        "title": "福昌南望",
        "id": "7ef43a37-c5ea-46b7-8504-a87967ec2215"
    },
    {
        "author": "張耒",
        "paragraphs": [
            "平生嗜酒愛離騷，痛飲須知屬我曹。",
            "仕宦低回要斗粟，功名迂闊欲霜毛。",
            "直須減省樽罍費，莫厭沉迷簿領勞。",
            "醉吐相茵君勿恃，邴公遺事久寥寥。"
        ],
        "title": "戒醉",
        "id": "af7931fb-5955-4c30-bc0a-3632890bdae6"
    },
    {
        "author": "張耒",
        "paragraphs": [
            "痛飲淋漓半夜醒，披衣坐待曉窗明。",
            "風松一夕清無限，罏火三更暖有情。",
            "孤閣鳴鐘天黯慘，寒山戴雪晚崢嶸。",
            "年來漸向深杯怯，强學劉伶欲解酲。"
        ],
        "title": "醉宿慈氏院晨起",
        "id": "6f50c9b5-fd37-479b-a625-343242983a0f"
    },
    {
        "author": "張耒",
        "paragraphs": [
            "北風萬木正蒼蒼，獨占新春第一芳。",
            "調鼎自期終有實，論花天下更無香。",
            "月娥服御無非素，玉女精神不尚粧。",
            "洛岸苦寒相見晚，曉來魂夢到江鄉。"
        ],
        "title": "梅花",
        "id": "4791585d-5864-45e9-b247-eb48b234f4a8"
    },
    {
        "author": "張耒",
        "paragraphs": [
            "邕南亭障久消兵，莫厭扁舟萬里行。",
            "嶺外山川從古秀，幕中談笑屬時平。",
            "天連漲海鵬飛近，風卷孤城颶母生。",
            "勿爲跕鳶思款段，古來男子重功名。"
        ],
        "title": "送丁宣德赴邕州僉判",
        "id": "1b5cd7d8-ece6-4711-8643-a06aad719528"
    },
    {
        "author": "張耒",
        "paragraphs": [
            "東風吹面酒楹樽，臘後一番梅柳新。",
            "殘雪作寒山向晚，橫烟不動野浮春。",
            "地留京洛豪華氣，川带秦韓戰伐塵。",
            "今古悠悠君莫問，祇應沉醉是天真。"
        ],
        "title": "同陳器之題迎福院軒",
        "id": "4702074c-5cff-43b2-b7f9-0b8d97e90442"
    },
    {
        "author": "張耒",
        "paragraphs": [
            "漠漠重雲向晚低，臘寒新去有餘威。",
            "風捎簷滴難開幌，潤引爐香易著衣。",
            "把酒自傾金錯落，探春誰污錦障泥。",
            "山城冷落無歌舞，只有芳醪取次携。"
        ],
        "title": "春陰二首  其一",
        "id": "46c92001-9d68-4ead-9714-30b90dee4d48"
    },
    {
        "author": "張耒",
        "paragraphs": [
            "溪樹昏昏鎖暮雲，晚山愁黛對含顰。",
            "不甘小雪猶妨暖，長恨閒陰每占春。",
            "寶带金貂侯第客，鈿車珂馬帝京塵。",
            "王城自古繁華地，回首高歌悵望頻。"
        ],
        "title": "春陰二首  其二",
        "id": "38639382-7d7d-4a5d-b7da-a47612e7c260"
    },
    {
        "author": "張耒",
        "paragraphs": [
            "陰陰畫幕映雕欄，一縷微香寶篆殘。",
            "寒食園林三月近，落花風雨五更寒。",
            "箏調寶柱弦初穩，酒滿金壺飲未乾。",
            "明日踏青郊外去，綠楊門巷繫雕鞍。"
        ],
        "title": "寒食贈遊客",
        "id": "5040b9cb-0c61-42ac-b550-1321d51b7c12"
    },
    {
        "author": "張耒",
        "paragraphs": [
            "控扼兵屯事已遼，傾敧遺堞隠蓬蒿。",
            "春蕪滿野牛羊散，秋稼連雲雉兔驕。",
            "苔卧斷碑昏故刻，雨飄殘枿带餘燒。",
            "人間興廢知何極，莫謂荆榛便寂寥。"
        ],
        "title": "登穀州故城",
        "id": "72c0861f-2796-434b-9f66-d38c1fb68a2b"
    },
    {
        "author": "張耒",
        "paragraphs": [
            "東池暮春風景妍，汩汩淺渠鳴細泉。",
            "菖蒲遶堤青似劍，荷葉出水大如錢。",
            "薔薇著花方未已，楊柳飛絮任飄然。",
            "鄰翁芍藥正足雨，預計開時須醉眠。"
        ],
        "title": "東池",
        "id": "220d97cd-8fb7-4cb1-9940-3aa5d3592a9e"
    },
    {
        "author": "張耒",
        "paragraphs": [
            "牡丹開過解鞦韆，鵯鵊鳴時三月天。",
            "盡日好風吹絮雪，一池春水泛蓮錢。",
            "溪邊蒲筍供朝飯，堂上圖書伴晝眠。",
            "端坐窮城何所得，只收風月入新篇。"
        ],
        "title": "暮春贈陳器之",
        "id": "aa460274-0db7-492a-8a69-ba1b9e4e37a6"
    },
    {
        "author": "張耒",
        "paragraphs": [
            "郵亭結束問殘更，斜月西南雞未鳴。",
            "草草勞人常少睡，綿綿遠道苦無情。",
            "田家稔熟人情好，野路雨餘秋氣清。",
            "老得一州藏拙去，鵷鸞臺閣盡豪英。"
        ],
        "title": "離光山驛",
        "id": "49c7fdae-a72e-44db-b5b8-e452255774e7"
    },
    {
        "author": "張耒",
        "paragraphs": [
            "從我奔馳走四方，清貧殊不厭糟糠。",
            "黔婁環堵貧常醉，壽母高堂老亦康。",
            "夷險百爲吾有命，窮通一意子真剛。",
            "今年生日心無事，好爲兒孫舉壽觴。"
        ],
        "title": "內生日",
        "id": "f6ed8b12-0e4e-4c3b-b913-c678b9107487"
    },
    {
        "author": "張耒",
        "paragraphs": [
            "襄王坐上微詞客，子建車前步水妃。",
            "瞥過低鬟流盼處，爭先含笑獨來時。",
            "東邊日下終無雨，闕上書時合有碑。",
            "腸斷吳王烟水國，扁舟何日逐鴟夷。"
        ],
        "title": "次韵張公遠二首  其一",
        "id": "f39f4559-950a-44e1-a37f-0a8729e2ae8d"
    },
    {
        "author": "張耒",
        "paragraphs": [
            "平淡春雲捧額浮，秋光劍戟近人流。",
            "無腸可斷方爲憾，有藥能治不是愁。",
            "可待挑琴知有術，未傳驅豆更無謀。",
            "遙知添得春窗夢，尤在樽前燭下羞。"
        ],
        "title": "次韵張公遠二首  其二",
        "id": "1df57d4d-1ed8-4457-ab12-f26d9d1189ab"
    },
    {
        "author": "張耒",
        "paragraphs": [
            "十首新詩換牡丹，故邀春色入深山。",
            "御袍黄粉天然薄，醉臉胭脂分外殷。",
            "開晚東君留意厚，落遲晴晝伴春閒。",
            "狂來滿插烏紗帽，未擬尊前感鬢斑。"
        ],
        "title": "和陳器之謝王澠池牡丹",
        "id": "35d68b18-249b-4e6f-a142-6fa32e99c239"
    },
    {
        "author": "張耒",
        "paragraphs": [
            "冉冉東風萬柳絲，啼鶯常自與春期。",
            "妝殘玉枕朝醒後，繡倦紗窗晝夢時。",
            "文羽自奇非谷隠，好音應合有人知。",
            "風流潘令多才思，爲爾春來幾首詩。"
        ],
        "title": "和聞鶯",
        "id": "b6ebb65e-812c-44a2-aad8-e40cecea3c97"
    },
    {
        "author": "張耒",
        "paragraphs": [
            "微雲護日曉陰陰，春去餘芳尚可尋。",
            "詩倚醉豪連卷寫，酒逢勍敵百分斟。",
            "山光左右雙屏畫，雨脚崢嶸萬羽林。",
            "沙路晚晴歸馬疾，一梳新月上烟岑。"
        ],
        "title": "同器之遊大宋陂值雨",
        "id": "99e306b2-a3f7-45c6-b186-b9c29dd4a7cd"
    },
    {
        "author": "張耒",
        "paragraphs": [
            "急雨凄風未肯歸，三川烟樹遠凄迷。",
            "瀉山漲潦千霆怒，到地重雲萬幕低。",
            "擾擾泥塗同野鶩，蕭蕭昏曉聽鄰雞。",
            "爲君一借扶摇便，靜掃平郊散馬蹄。"
        ],
        "title": "和陳器之苦雨",
        "id": "84cafeef-0344-40d9-aee8-7efef163fe6c"
    },
    {
        "author": "張耒",
        "paragraphs": [
            "斷送春光酒萬壺，敢辭羸馬爲君驅。",
            "桑田日暖鳩呼婦，楊柳葉深鶯哺雛。",
            "詩冷有情尋水石，年豐無盜起萑蒲。",
            "河陽潘令風騷客，醉倒樽前許我無。"
        ],
        "title": "依韵和晁十七見招之什",
        "id": "cd4c846d-90f0-4a4e-800f-19b61e253310"
    },
    {
        "author": "張耒",
        "paragraphs": [
            "溪清山秀隠神仙，乘鹿真人去幾年。",
            "天地壺中無客到，方書肘後有誰傳。",
            "秦皇採藥迷蓬島，漢武燒金得紫烟。",
            "真境寥寥在何處，未容塵世妄攀緣。"
        ],
        "title": "鹿仙山",
        "id": "cc193db0-7316-4469-8687-ef4e034a45e8"
    },
    {
        "author": "張耒",
        "paragraphs": [
            "强讀詩書歎白頭，一官飄泊寄東周。",
            "匏瓜有繫身難去，人足無音境更幽。",
            "晚接賢豪寬病思，老將文字寫離憂。",
            "相思一夕親談笑，夢斷雲山相對愁。"
        ],
        "title": "寄晁應之二首  其一",
        "id": "8cb9500a-69fa-41e2-ac15-ca8db38e30d7"
    },
    {
        "author": "張耒",
        "paragraphs": [
            "瑜珥瑶環豁眼明，碧梧翠竹照人清。",
            "同車汲黯今難忮，挾彈潘郎舊有名。",
            "自是風流襲家世，行看談笑取公卿。",
            "塵埃落魄誰如我，一事無成白髮生。"
        ],
        "title": "寄晁應之二首  其二",
        "id": "3528d988-7b76-41dd-ae13-54d92ecefd95"
    },
    {
        "author": "張耒",
        "paragraphs": [
            "舍北參天喬木長，依憑清蔭護高堂。",
            "鳥啼杳杳重陰合，風到翩翩翠葉凉。",
            "已許孤高凌夏日，不妨堅老要秋霜。",
            "投身麋鹿無人地，非爾煩憂未易忘。"
        ],
        "title": "喬木",
        "id": "09372d07-b3fa-4388-a1c0-4bc820fcee60"
    },
    {
        "author": "張耒",
        "paragraphs": [
            "誰道清貧守冷官，遶家十萬翠琅玕。",
            "直應流水深相與，不待清風已自寒。",
            "學得鳳鳴真自許，化成龍去不終蟠。",
            "知君何世無來者，可是王郎獨與歡。"
        ],
        "title": "竹堂",
        "id": "04b19c6f-ae5c-4a7b-9d9a-47c97888d431"
    },
    {
        "author": "張耒",
        "paragraphs": [
            "詩書老去信無功，偷得閒官許養慵。",
            "山影當庭初轉日，水聲穿竹自來風。",
            "晚催萱蕊昏還斂，日射榴房午更紅。",
            "覽物賦詩成底事，蕭蕭雙鬢欲衰翁。"
        ],
        "title": "夏日二首  其一",
        "id": "36454e89-01f4-4623-962f-f854956e7268"
    },
    {
        "author": "張耒",
        "paragraphs": [
            "重雲卷雨過山來，遍洒中田到曉迴。",
            "錯落晴山移斗極，陰森暗峽宿風雷。",
            "佳人夜夜齊紈恨，騷客年年鵯鵊哀。",
            "欲見清秋近消息，月明白露濕蒼苔。"
        ],
        "title": "夏日二首  其二",
        "id": "ed6b66f0-14cd-4c7e-93bc-401980443ca4"
    },
    {
        "author": "張耒",
        "paragraphs": [
            "兩逢至日驚身老，遠寄周南覽物悲。",
            "佳節風烟長慘慘，他鄉人物自熙熙。",
            "荆榛崤澠秦關破，草樹芳華隋苑隳。",
            "悵望高歌一回首，茲辰尊酒莫相違。"
        ],
        "title": "至日有感二首  其一",
        "id": "9853804d-9642-425f-8672-c56a58605347"
    },
    {
        "author": "張耒",
        "paragraphs": [
            "一卧孤村兩見冬，獨搔華髮思無窮。",
            "荒山極目漫汗雪，老樹當庭晝夜風。",
            "佳節妻兒具樽酒，茅齋斟酌慰愁翁。",
            "未央曉賀瞻天冕，正在爐烟縹緲中。"
        ],
        "title": "至日有感二首  其二",
        "id": "5f67a55f-065c-4d3f-82d7-c4209ffd6d63"
    },
    {
        "author": "張耒",
        "paragraphs": [
            "原北荒城舊穀州，文皇功業莽悠悠。",
            "天戈揮去開東夏，金甲歸來獻二囚。",
            "想像英姿輝日月，蒼茫故國委林丘。",
            "山川慘慘空回首，落日悲風蔓草秋。"
        ],
        "title": "歲暮福昌懷古四首 穀州故城",
        "id": "47cea287-19d5-4bb2-9c1e-dc8a09fdaba6"
    },
    {
        "author": "張耒",
        "paragraphs": [
            "謀臣何處不知名，誰與留侯敢抗衡。",
            "籌下興亡分楚漢，幄中談笑走韓彭。",
            "懼誅老將爭梟首，高卧成功更養生。",
            "戡亂直須希世哲，乘時兒女漫縱橫。"
        ],
        "title": "歲暮福昌懷古四首 張子房",
        "id": "b71f7141-a8cf-4f43-b212-b8263ac25ff3"
    },
    {
        "author": "張耒",
        "paragraphs": [
            "少年詞筆動時人，末俗文章久失真。",
            "獨愛詩篇超物象，祇應山水與精神。",
            "清溪水拱荒凉宅，幽谷花開寂寞春。",
            "天上玉樓終恍惚，人間遺事已埃塵。"
        ],
        "title": "歲暮福昌懷古四首 李賀宅",
        "id": "b5f27295-a902-4b9b-9e59-340532256888"
    },
    {
        "author": "張耒",
        "paragraphs": [
            "欲問興亡已慘顔，桑田滄海變人間。",
            "無情野水青春在，不動南山白日閒。",
            "伐木清溪寒剝啄，鳴禽高柳曉緡蠻。",
            "蛾眉皓齒終黄土，誰道仙宮有使還。"
        ],
        "title": "歲暮福昌懷古四首 連昌宮",
        "id": "f85f5f95-4f14-49bb-b328-b9403ece24a2"
    },
    {
        "author": "張耒",
        "paragraphs": [
            "飲冷寒中不自知，故應病骨易尪羸。",
            "老人素懶何妨病，太守兼容得自私。",
            "雨汗欺風元自濕，火雲挾日故行遲。",
            "江樓清絕真孤負，正是齋居禁酒時。"
        ],
        "title": "以病在告寄楊器之",
        "id": "bc8badbe-4ad8-4f5a-8167-f63fb142b763"
    },
    {
        "author": "張耒",
        "paragraphs": [
            "宋玉臺前官樹林，十年孤客獨沾襟。",
            "白頭青鬢隔存歿，落日斷霞無古今。",
            "暮雲梁苑雁鶩暗，久泛吳船江海深。",
            "閱世悲歡嗟老眼，呼兒取酒十分斟。"
        ],
        "title": "予元豐戊午歲自楚至宋由柘城至福昌年二十有五後十年當元祐二年再過宋都追感存歿悵然有懷",
        "id": "b22d86cf-3483-4b72-8f2f-90d0d0678349"
    },
    {
        "author": "張耒",
        "paragraphs": [
            "衝泥我馬僵欲仆，空村落日不逢人。",
            "開門野寺凈如掃，迎客老僧閒更真。",
            "佛案青黄園果細，齋厨汲洗野蔬頻。",
            "年來到處無餘念，靜對同龕金色身。"
        ],
        "title": "宿馬莊寺",
        "id": "10c2c8a3-74e2-4fef-a728-fe9fd365a68d"
    },
    {
        "author": "張耒",
        "paragraphs": [
            "東行十日何所有，衰草白茅梁宋陂。",
            "大風官樹吹半折，欲雨野雲垂不飛。",
            "十年所遇半陳迹，千里獨愁懷所思。",
            "他日江湖片帆去，白頭青鏡久相期。"
        ],
        "title": "永城道中",
        "id": "3ea795ce-00b4-48ab-8178-88e9011b0049"
    },
    {
        "author": "張耒",
        "paragraphs": [
            "青衫得祿苦不足，白髮生頭頗有餘。",
            "賦就相如猶滌器，詩成賈島獨騎馿。",
            "先生五斗不挂眼，漫郎一官聊讀書。",
            "自古好賢慚好色，何人朝夕駕於株。"
        ],
        "title": "贈柘城簿王微之",
        "id": "c97b8e0f-34c5-48de-9f94-8b4a4acb74f5"
    },
    {
        "author": "張耒",
        "paragraphs": [
            "雨昏古岸斷人迹，天黑孤城閉水關。",
            "燈火樽前初擁膝，風雲淮上欲移山。",
            "避人魚鳥那足怪，吹浪蛟龍不自閒。",
            "便使乘桴亦何事，滄波歲晚合知還。"
        ],
        "title": "夜泊泗上阻風雨",
        "id": "fda33a5a-f93f-46ab-98c8-875826ce839c"
    },
    {
        "author": "張耒",
        "paragraphs": [
            "凈名居士本非病，五禽先生能養身。",
            "家人但訝少林觀，鄉里不知顔子貧。",
            "身內固知精是藥，人間惟有道通神。",
            "喜聞漸離烏皮几，花氣晴來欲逼人。"
        ],
        "title": "喜七兄疾愈二首  其一",
        "id": "4c939858-5a30-40de-b70b-f33862915c6a"
    },
    {
        "author": "張耒",
        "paragraphs": [
            "南鄰隠士龍虎鼎，東寺比丘堅密身。",
            "欲知十室有信處，顧此兩賢非世人。",
            "戰勝天魔初起定，寶成丹竈不妨貧。",
            "何時共此閒居士，紫領長衫樂社神。"
        ],
        "title": "喜七兄疾愈二首  其二",
        "id": "c235613c-4a6c-4d6c-b718-9418d09c06e7"
    },
    {
        "author": "張耒",
        "paragraphs": [
            "平生鄴下曹公子，家世風流合有文。",
            "橫槊尚傳瞞相國，紫髯不是畫將軍。",
            "詔書寬大民何怨，刺史威嚴吏合勤。",
            "好作楚詞更下俚，雲中一降武夷君。"
        ],
        "title": "送曹子方赴福建運判",
        "id": "91c769fd-c312-4893-bfd5-0b880c147adf"
    },
    {
        "author": "張耒",
        "paragraphs": [
            "吳衣厭拂洛陽塵，夢寐一樽淮海濱。",
            "每願脫巾常漉酒，况逢投轄苦留賓。",
            "蒼龍挂斗寒垂夜，翡翠浮花暖作春。",
            "上界高真足官府，追隨却屬散仙人。"
        ],
        "title": "次韵盛居中夜飲",
        "id": "2af393d3-9388-469a-a89f-b3a9404aad77"
    },
    {
        "author": "張耒",
        "paragraphs": [
            "麻田老仙身馭風，萬里一息如飛蓬。",
            "行窮山川出天外，閱盡世界歸壺中。",
            "經過賣藥勾漏客，鄉里高年南極翁。",
            "我亦有心遊八極，從公一借葛陂龍。"
        ],
        "title": "送麻田吳子野還山",
        "id": "10510506-6a16-4c55-bbd7-ddd2022dd064"
    },
    {
        "author": "張耒",
        "paragraphs": [
            "年芳經雨能幾許，客愁得暖不肯融。",
            "眼看乳燕行已哺，手種小桃隨分紅。",
            "世情付睡莫涇渭，物態逢春無異同。",
            "清時頼是未禁酒，須惜紅紫轉頭空。"
        ],
        "title": "和无咎二首  其一",
        "id": "f90da6ca-8806-4c29-a9e3-87bcaab4b57b"
    },
    {
        "author": "張耒",
        "paragraphs": [
            "愛酒苦無阿堵物，尋春奈有主人家。",
            "未容黄蜂釀成蜜，已怕惡雨不容花。",
            "雲間明月無可攬，海中蟠桃良未涯。",
            "浮名誤人不得脫，黑髮減來那得加。"
        ],
        "title": "和无咎二首  其二",
        "id": "390ca08e-e474-4d41-a4e9-5cad9e81a42d"
    },
    {
        "author": "張耒",
        "paragraphs": [
            "繼聖文明舉舊章，儒宮傳蹕駐膠庠。",
            "地疑闕里弦歌宅，經奏周書隸古行。",
            "遣子東夷思入學，受成西旅佇來王。",
            "魯侯在泮猶歌誦，盛事須刊孔子堂。"
        ],
        "title": "和門下相公從駕幸學",
        "id": "593b9c55-a3f8-49b5-af75-284ac188b946"
    },
    {
        "author": "張耒",
        "paragraphs": [
            "功名富貴付悠悠，高卧山城又過秋。",
            "燕坐香燈爲靜侶，閒行麋鹿是同遊。",
            "青黄草木新霜過，瀟灑溪山夜雨收。",
            "回首十年梁苑客，枉教白却少年頭。"
        ],
        "title": "效白體二首  其一",
        "id": "c95b4200-f882-450a-a14d-355b06fc895d"
    },
    {
        "author": "張耒",
        "paragraphs": [
            "州貧須惜尊罍費，俗陋兼無妓樂名。",
            "幸有蒲團供燕坐，不妨藜杖助閒行。",
            "看炊香稻供齋飯，自採寒蔬試野羹。",
            "身外無營內無事，近來心氣儘和平。"
        ],
        "title": "效白體二首  其二",
        "id": "4b64b5cd-ab8d-44a5-a468-ed0f7cf623c6"
    },
    {
        "author": "張耒",
        "paragraphs": [
            "青衫居士斷葷血，一榻蕭然如在山。",
            "堂下黄花驚歲晚，尊中綠酒覺官閒。",
            "胸中已了一事大，鏡裏莫驚兩鬢斑。",
            "我亦久懷伊洛興，煩君先爲卜禪關。"
        ],
        "title": "效白體贈楊補之",
        "id": "30b42e0b-18ad-48d8-af7e-4ae9bbc705cb"
    },
    {
        "author": "張耒",
        "paragraphs": [
            "東皇無處著繁華，亦復分張到我家。",
            "他日老蒼悲敗枿，今晨嫩綠出新芽。",
            "禿翁承弁纖纖髮，村婦縈鬟草草花。",
            "桃李蹊中人絕跡，綠陰門巷正藏鴉。"
        ],
        "title": "雙槐晚秀三月一日初見新葉",
        "id": "ca80e77b-80ec-4f2b-95a1-430eaa0679dc"
    },
    {
        "author": "張耒",
        "paragraphs": [
            "三日春風塵漲天，溝泥愁污破鞍韉。",
            "掃門靜閉無來客，隠几深居學坐禪。",
            "薄雨掠塵時點點，細蟾窺夜獨娟娟。",
            "都人解與殘春競，半在西池聽管弦。"
        ],
        "title": "休日不出聞西池遊人之盛",
        "id": "f1b05f19-1b93-42eb-b3ad-e08913859be6"
    },
    {
        "author": "張耒",
        "paragraphs": [
            "與君騎竹即同遊，抱子相看髮已秋。",
            "莫惜往來勤馬足，未須容易轉船頭。",
            "君方搜句窗間岫，我已懸情天際舟。",
            "抱槧石渠無所欲，勞君時致管城侯。"
        ],
        "title": "送李公輔赴宰宣城",
        "id": "c318518f-7efc-4634-85aa-dfb050a947f1"
    },
    {
        "author": "張耒",
        "paragraphs": [
            "久厭衣冠塵土浸，賜休何苦馬駸駸。",
            "窮冬積雪春不雨，昨日殘紅今綠陰。",
            "却掃不知門外事，安禪深得靜中心。",
            "讀書陶令非求解，禁酒揚雄不待箴。"
        ],
        "title": "休日不出",
        "id": "cb7f81c7-4924-4da3-8f59-9e53af952d8d"
    },
    {
        "author": "張耒",
        "paragraphs": [
            "聖朝無復用舟師，戲遣艨艟插戟枝。",
            "沸浪有聲黄帽動，春風無力彩旗垂。",
            "不勝杯酌寧辭醉，傳語風光共此嬉。",
            "遠比永和真繼軌，臨摹繭紙看他時。"
        ],
        "title": "次韵王敏仲至西池會飲",
        "id": "e5821688-cc15-4c6a-a78a-9c48b22b802d"
    },
    {
        "author": "張耒",
        "paragraphs": [
            "春晚餘芳尚可尋，晴雷沙岸走車音。",
            "苑分廣樂和聲度，池受晴天倒影深。",
            "席上宮花輝御醴，坐中瓊樹間瑶林。",
            "歸人自畏嚴城鼓，却望橋西日未沉。"
        ],
        "title": "次韵王敏仲池上",
        "id": "7e42e1c1-b07d-48f8-a04d-9037d3b02d22"
    },
    {
        "author": "張耒",
        "paragraphs": [
            "十年不復上天津，閒却西都幾度春。",
            "里巷夢中迷向背，山河句裏見精神。",
            "藝成斧鑿真須棄，學富篇章自不貧。",
            "莫倚詠兒兼贈婦，須知漸與老爲鄰。"
        ],
        "title": "題外甥楊克一詩篇末",
        "id": "0168fe1f-39fa-4887-9fc6-a759a9d1788b"
    },
    {
        "author": "張耒",
        "paragraphs": [
            "他日東坡譽子文，瀾翻健筆欲凌雲。",
            "决科正爾真餘事，射策如何但報聞。",
            "詭御獲禽雖可鄙，挽弓射葉亦徒勤。",
            "莫辭更擬相如作，寂寞思玄未放君。"
        ],
        "title": "題李方叔文卷末",
        "id": "16e201ca-4b80-4de2-8060-b349f06a50b2"
    },
    {
        "author": "張耒",
        "paragraphs": [
            "塞上寒羊剪氈毛，軟於春絮膩於膏。",
            "虀鹽倦客愁無褐，詩禮將軍許贈袍。",
            "雅服何妨冠蘇帽，瘦腰兼稱束郿絛。",
            "想公封寄應多憾，不挂長身襯佩刀。"
        ],
        "title": "劉景文許惠氈裘未至督之",
        "id": "80f9a96f-a6af-4c36-b090-0fa8395b6313"
    },
    {
        "author": "張耒",
        "paragraphs": [
            "離騷僅得比痛飲，旨酒何曾廢善言。",
            "因病細斟尤有味，無人獨酌亦成歡。",
            "何須巾漉醅浮螘，不待杯邀月入樽。",
            "但看井眉瓶作土，鴟夷仍自穩隨軒。"
        ],
        "title": "耒嘗病痹親友以酒爲戒作小詩戲答",
        "id": "1ebfb901-1624-4473-832f-afe3b1d36824"
    },
    {
        "author": "張耒",
        "paragraphs": [
            "千里猗猗誰取將，忽驚顔色照文房。",
            "每憐墜露時施澤，更許光風爲汎香。",
            "獨秀已先梁苑草，託根寧復楚天霜。",
            "坐令黄菊羞粗俗，只合蕭條籬下芳。"
        ],
        "title": "和呂與叔秘書省觀蘭",
        "id": "c1d82f8d-5324-484e-bea5-2924392c819e"
    },
    {
        "author": "張耒",
        "paragraphs": [
            "衰疲久厭五更朝，每愧冥鴻在泬寥。",
            "顧我塵冠彫舊鬢，愛君山桂長新條。",
            "文詞畫虎工逾拙，世味春冰老益消。",
            "只欲歸依香火社，高堂時聽法音潮。"
        ],
        "title": "次韵秦七寄道潜",
        "id": "28f1858e-d906-49d9-9045-f9e681aac7ed"
    },
    {
        "author": "張耒",
        "paragraphs": [
            "拜揖清光咫尺間，彫輿欲動更移班。",
            "蓬萊不動鰲頭穩，閶闔未開天上閒。",
            "老去一官羞簡策，春來歸夢滿淮山。",
            "自慚衰病獨隨俗，醉逐遊人月下還。"
        ],
        "title": "和宋二上元迎駕",
        "id": "1cba4d7d-67fb-4cea-b527-b68babf13302"
    },
    {
        "author": "張耒",
        "paragraphs": [
            "刺舉威寒江國東，自慚多病幸優容。",
            "喜來丈室談何妙，往拜高軒願莫從。",
            "宛水春生初縐縠，鍾山雪盡見蟠龍。",
            "新年强起尋芳物，零落宮梅白一重。"
        ],
        "title": "和張提舉",
        "id": "e1d64d34-f683-4b39-a225-4649dee1b2b2"
    },
    {
        "author": "張耒",
        "paragraphs": [
            "晴窗浴罷試春衣，芳草江南三月時。",
            "陰合園林禽語樂，風和庭院絮飛遲。",
            "漫郎官事只畫諾，騷客生涯惟賦詩。",
            "極目江天已多恨，何須木落長年悲。"
        ],
        "title": "書壁",
        "id": "e318dd3f-dd68-4ebf-a158-d1c02ea6a96c"
    },
    {
        "author": "張耒",
        "paragraphs": [
            "江鄉長夏亢陽驕，太息秋原稻穗焦。",
            "暑氣暮收秦地火，雨聲秋響浙江潮。",
            "夜齋凉送簷間滴，曉枕清聞竹上飄。",
            "椒醑禮神慚德薄，聖朝當宁四時調。"
        ],
        "title": "和上維道祈雨有應",
        "id": "285ce64f-d1b4-42fe-8fa1-57373ec18e0d"
    },
    {
        "author": "張耒",
        "paragraphs": [
            "一行爲吏百事廢，幸此村州終日閒。",
            "莫疑虎兕率曠野，正見虎豹守天關。",
            "櫳簾晝靜燕已去，陂澤風高雁欲還。",
            "老見功名真戲事，惱人何苦鬢毛斑。"
        ],
        "title": "早秋感懷",
        "id": "63a07f56-97c3-4140-9f41-bdfda47786ef"
    },
    {
        "author": "張耒",
        "paragraphs": [
            "空山岑寂何所有，晚菊芙蓉相對幽。",
            "伴我悠悠過閒日，憐渠灼灼媚窮秋。",
            "清香但欲持供佛，醉舞何妨插滿頭。",
            "此生萍梗難前料，知復明年相見不。"
        ],
        "title": "木芙蓉菊花盛開",
        "id": "946dfc25-4544-470f-9531-34c8a61df47e"
    },
    {
        "author": "張耒",
        "paragraphs": [
            "爲問里閭何蹀躞，上元楚俗習張燈。",
            "新春此時最佳處，獨我坐曹如定僧。",
            "霜林夢澤蒼茫野，烟草江邊寂寞城。",
            "小飲未能來喚藁，雙眸終日冷如冰。"
        ],
        "title": "正月八日坐局沽酒",
        "id": "5bf03974-0613-466d-879c-95adca883a71"
    },
    {
        "author": "張耒",
        "paragraphs": [
            "獨化陶鈞運聖謨，八方寥廓入雄圖。",
            "將軍已勒邊山頌，博士初修玉檢書。",
            "西望忽驚新石闕，東來不是舊金輿。",
            "編年誰秉丹青筆，流落周南一腐儒。"
        ],
        "title": "神宗皇帝挽詞三首  其一",
        "id": "8d6ea7e4-2be8-4fa4-b5ea-717c85c3bb0e"
    },
    {
        "author": "張耒",
        "paragraphs": [
            "三百年成玉鼎丹，縞帷驚變紫宸班。",
            "遺弓有淚哀何及，嘶馬無蹤去不還。",
            "霜露無情金闕暗，山川常在石麟閒。",
            "青衫曾賜當年桂，欲附龍髯不可攀。"
        ],
        "title": "神宗皇帝挽詞三首  其二",
        "id": "bcd31820-a55e-496f-9d5e-8c5207b6d0c3"
    },
    {
        "author": "張耒",
        "paragraphs": [
            "風霆武略走夷蠻，雲漢文章著不刊。",
            "萬世基扃傳夏啟，百年威德畏軒轅。",
            "月游渭水儀空在，舞罷西陵淚未乾。",
            "腸斷反虞歌徹後，滿山松栢夜霜寒。"
        ],
        "title": "神宗皇帝挽詞三首  其三",
        "id": "8c44101f-4a4e-4732-88f0-83d1c98d787a"
    },
    {
        "author": "張耒",
        "paragraphs": [
            "坐安民物由修己，默合神明爲至公。",
            "他日已占懷月夢，後來方信補天功。",
            "四時化育坤無事，六合清明日正中。",
            "九載憂勤已陳迹，空留雙闕對青嵩。"
        ],
        "title": "太皇太后挽詞",
        "id": "ae6de046-71ef-4d28-b741-996ad4721e97"
    },
    {
        "author": "張耒",
        "paragraphs": [
            "晚生長恨老成空，猶及風流正始中。",
            "經國謀猷號名相，傳家正直似先公。",
            "回天巨力章猶在，拯溺深言老更忠。",
            "誰念人心弔邦國，新阡客泣白楊風。"
        ],
        "title": "范忠宣挽歌二首  其一",
        "id": "c46bd89c-1ae7-485d-929b-63f827c0c551"
    },
    {
        "author": "張耒",
        "paragraphs": [
            "瀟湘卧病弔纍沉，賜詔君王用意深。",
            "多士方懷宣父日，蒼生竟失傅巖霖。",
            "氈裘他日瞻吾父，丹扆何人附舊箴。",
            "白首門生恩未報，悲詞空想薤歌音。"
        ],
        "title": "范忠宣挽歌二首  其二",
        "id": "36f21cbf-d9eb-46bd-ae50-c07f18fa9ec5"
    },
    {
        "author": "張耒",
        "paragraphs": [
            "風流正始久無聲，頗復因公到後生。",
            "千里族人分俸祿，百年鄉黨守題評。",
            "青雲脫屣烏臺峻，白首含香畫省清。",
            "但得將軍桃李在，寧須公相寫銘旌。"
        ],
        "title": "黄幾道哀挽",
        "id": "654a66d7-72be-40bb-b9fa-a29eb94a889e"
    },
    {
        "author": "張耒",
        "paragraphs": [
            "青衫獻賦逢知己，白首耽書還誤身。",
            "名著道山傳故事，政行兩郡泣遺民。",
            "文成典午羣疑泮，詩和少陵佳句新。",
            "歎息苦身成底事，湖墳宿草已愁人。"
        ],
        "title": "鄧慎思學士挽詞",
        "id": "a8ead2ea-24f5-4fb4-9364-2dfc729fa287"
    },
    {
        "author": "張耒",
        "paragraphs": [
            "異時輕士老才良，况復程能翰墨場。",
            "酒裏浮沈真得計，生涯落魄定何亡。",
            "德尊故社江山永，文付諸孫虎豹章。",
            "環堵如今空五柳，蕭然風物似紫桑。"
        ],
        "title": "潘處士挽詩",
        "id": "62a7a64d-2cd0-4d0e-ab87-55b7b32afa7b"
    },
    {
        "author": "張耒",
        "paragraphs": [
            "幾年林下遠埃塵，儒雅風流誰與鄰。",
            "筆尾病來猶壯健，詩情老去更清新。",
            "幽齋昔日琴書換，新冢東風草木春。",
            "懷想只疑高興在，一吟遺句淚沾巾。"
        ],
        "title": "挽李少卿",
        "id": "6b2d86fb-26e7-42c5-8423-e373619c019a"
    },
    {
        "author": "張耒",
        "paragraphs": [
            "盛德元勳絕等倫，麟符虎節冠宗臣。",
            "靈椿上古身千載，一柱明堂力萬鈞。",
            "伐叛豹韜威尚凜，刊名金鼎鑄來新。",
            "風謠四海占賢相，笑咏山川是主人。",
            "萬里山河供氣概，九秋鵰鶚入精神。",
            "光華稷契無窮譽，强健喬松不老身。",
            "坐鎖熊羆瞻繡衮，燕居松鶴伴綸巾。",
            "只應便是神仙事，方丈蓬萊却未真。"
        ],
        "title": "上文潞公生日",
        "id": "98d1ef09-6845-4101-9deb-158c917f27e8"
    },
    {
        "author": "張耒",
        "paragraphs": [
            "前年至日在何處，寒事蕭蕭客許昌。",
            "乞火夜溫行客酒，披裘曉冒五更霜。",
            "暮投陽翟荒凉驛，正見人家燈火光。",
            "饑馬卧嘶毛瑟縮，羸童曉對色蒼茫。",
            "二年旅宦孤村僻，東望歸心洛水長。",
            "佳節幾逢長索寞，我生何事苦凄凉。",
            "更無賓客青山滿，只有風霜老樹蒼。",
            "昭代寧須厭留滯，馮公白首任爲郎。"
        ],
        "title": "至日有感",
        "id": "9f30a38e-42b5-46cb-b6f1-29032e83bb8f"
    },
    {
        "author": "張耒",
        "paragraphs": [
            "支離卧病逢佳節，漂泊西遊寄洛城。",
            "重帽畏風惟益睡，青筇扶步不禁行。",
            "紅飄殘萼知風急，綠滿新枝聽鳥聲。",
            "不見賈生遺宅處，空傳金谷舊園名。",
            "悲歌身世驚將老，悵望古今空復情。",
            "笑看家人競時節，爭持新火照清明。"
        ],
        "title": "清明卧病有感二首  其一",
        "id": "59f06b09-947c-435c-98ed-68ac51e0001b"
    },
    {
        "author": "張耒",
        "paragraphs": [
            "飄萍著處即爲家，伏枕悠悠對物華。",
            "處處鞦韆競男女，年年寒食亂風花。",
            "藥囊親坐勞頻檢，酒甕生塵亦可嗟。",
            "未老會尋吳市卒，苦貧須種邵平瓜。",
            "雲烟南望羣山會，水樹東浮去路斜。",
            "行止此身應有命，不須辛苦問生涯。"
        ],
        "title": "清明卧病有感二首  其二",
        "id": "a1ac53bc-c96b-423d-8f3f-5b08cc4982d7"
    },
    {
        "author": "張耒",
        "paragraphs": [
            "相別亦何事，相逢盡偶然。",
            "愁腸貫綵筆，離夢繞朱弦。"
        ],
        "title": "江上二首  其一",
        "id": "e6b6549f-11e1-4075-a4d1-1398d5b10417"
    },
    {
        "author": "張耒",
        "paragraphs": [
            "紛紛渾是夢，黯黯只消魂。",
            "江上浪無限，舟中酒一樽。"
        ],
        "title": "江上二首  其二",
        "id": "225a8669-3319-481d-bb27-75551141fb89"
    },
    {
        "author": "張耒",
        "paragraphs": [
            "已斷鷹隼猜，仍叨主人惠。",
            "皎潔靜天姿，雙棲莫相忌。"
        ],
        "title": "暇日六詠 雙白鴨",
        "id": "34ae4a38-5e55-44ad-bfbb-03aa6b6d69e4"
    },
    {
        "author": "張耒",
        "paragraphs": [
            "越國未亡吳，曾動君王意。",
            "句踐自有心，憑車汝無恃。"
        ],
        "title": "暇日六詠 蛙",
        "id": "b9466e31-8614-4e5b-8a3f-75c1f761cc1c"
    },
    {
        "author": "張耒",
        "paragraphs": [
            "曉語月斜樹，晝啼春霽天。",
            "胸中自有激，不是故多言。"
        ],
        "title": "暇日六詠 百舌",
        "id": "45d5cf0a-f0fd-49ab-bb65-95e7fce075a7"
    },
    {
        "author": "張耒",
        "paragraphs": [
            "零亂委空風，悠揚點芳草。",
            "却爲身最輕，華堂等閒到。"
        ],
        "title": "暇日六詠 柳絮",
        "id": "49cf5c04-9388-4a8a-8444-420834069258"
    },
    {
        "author": "張耒",
        "paragraphs": [
            "映日漾清淵，沿沙暴玄甲。",
            "愛爾千歲姿，藏身一蓮葉。"
        ],
        "title": "暇日六詠 龜",
        "id": "ac59d0d8-0f76-4b04-b382-06c3ded7012c"
    },
    {
        "author": "張耒",
        "paragraphs": [
            "清陰滿我庭，蒼蒼六槐老。",
            "野性苦避人，青苔不須掃。"
        ],
        "title": "暇日六詠 槐庭",
        "id": "ee77101f-73d3-42e6-bc21-4725f7def187"
    },
    {
        "author": "張耒",
        "paragraphs": [
            "禪宮門寂寂，庭草無行迹。",
            "東風自掃階，疑是開簾客。"
        ],
        "title": "春日書事",
        "id": "e3c8bd63-9c6b-492f-8f33-bd140bbdf188"
    },
    {
        "author": "張耒",
        "paragraphs": [
            "去歲秋時去，今年秋又來。",
            "浮名何所得，歲月苦相催。"
        ],
        "title": "鹿邑道中",
        "id": "0b9bb91f-9c26-47ad-bdf7-0f67e8232c73"
    },
    {
        "author": "張耒",
        "paragraphs": [
            "庭樹應如我，相逢益老蒼。",
            "別來秋苦雨，但覺瓦松長。"
        ],
        "title": "予元祐六年六月罷著作佐郎除祕書丞是歲仲冬復除著作郎兼史院檢討復至舊局題屏",
        "id": "d9ce28a3-115d-4c02-9621-ebd3819e71ae"
    },
    {
        "author": "張耒",
        "paragraphs": [
            "雨麥渾漫壠，風梅已退粧。",
            "高鴻望燕塞，飛疾不成行。"
        ],
        "title": "絕句",
        "id": "d61e4bba-c470-4168-be01-86bc02f4ed63"
    },
    {
        "author": "張耒",
        "paragraphs": [
            "人事日益遠，秋居何颯然。",
            "苔隨牆半雨，葉放樹中天。"
        ],
        "title": "晝卧口占二首  其一",
        "id": "9ef37e75-3299-4f46-a4c9-36c45c0d1f1c"
    },
    {
        "author": "張耒",
        "paragraphs": [
            "擾擾終何得，蕭蕭亦自如。",
            "將求解牛道，要解斲輪書。"
        ],
        "title": "晝卧口占二首  其二",
        "id": "cb9d8f6b-3f8e-44fb-a55d-0e35f7cde8a4"
    },
    {
        "author": "張耒",
        "paragraphs": [
            "匆匆十日事，回首亦凄凉。",
            "何處無芳草，行人休斷腸。"
        ],
        "title": "發金陵折柳亭二首  其一",
        "id": "d1b076a2-0290-4a8b-b91b-6bec3344c326"
    },
    {
        "author": "張耒",
        "paragraphs": [
            "瞿曇昔教我，林下一宵行。",
            "何事春江上，依依作俗情。"
        ],
        "title": "發金陵折柳亭二首  其二",
        "id": "324a0e17-9c71-4a52-b8d5-dd7476985bf1"
    },
    {
        "author": "張耒",
        "paragraphs": [
            "人生孰非夢，夢裏見廬山。",
            "若了元無夢，何曾有往還。"
        ],
        "tags": [
            "庐山"
        ],
        "title": "昔蘇先生遊廬山詩云平日懷真賞神遊杳靄間如今不是夢真個有廬山輒繼一首",
        "id": "4ee7f533-146f-49d7-93f9-ef80c25aac36"
    },
    {
        "author": "張耒",
        "paragraphs": [
            "齋心禮仙聖，不是愛山遊。",
            "山中笑何等，白髮故諸侯。"
        ],
        "title": "蘇先生詩云芒鞋青竹杖自掛百錢遊何事春山裏人人識故侯輒繼其後",
        "id": "9f973707-fbdb-4ef4-a6b6-e864bbc8d04b"
    },
    {
        "author": "張耒",
        "paragraphs": [
            "江闊風烟易晚，山高草木先秋。",
            "獨倚闌干盡日，此身與世悠悠。"
        ],
        "title": "登山望海四首  其一",
        "id": "ec9cc452-ff28-4bb9-9c9f-fb826e4e5047"
    },
    {
        "author": "張耒",
        "paragraphs": [
            "仕宦此身漫爾，功名已老茫然。",
            "山鳥不須驚客，相親此復窮年。"
        ],
        "title": "登山望海四首  其二",
        "id": "e1a20ca6-b601-4e4a-af89-4a019bbe284d"
    },
    {
        "author": "張耒",
        "paragraphs": [
            "西望揚州何處，雲中雙塔巑岏。",
            "山外雲濤斷日，夕陽應近長安。"
        ],
        "title": "登山望海四首  其三",
        "id": "bd222703-2290-4ed6-8ff9-a54f3a3c970a"
    },
    {
        "author": "張耒",
        "paragraphs": [
            "鳥去蒼烟古木，人歸綠野孤舟。",
            "信美雖非吾土，消憂且復登樓。"
        ],
        "title": "登山望海四首  其四",
        "id": "fc87e7e8-bbbd-4928-ac63-356b19c343e1"
    },
    {
        "author": "張耒",
        "paragraphs": [
            "江市樵蘇早散，山家燈火常昏。",
            "紗帽搘筇獨立，龕中佛像無言。"
        ],
        "title": "書寺中所見四首  其一",
        "id": "d2d69211-4c28-48ba-9bd9-d89c615acddf"
    },
    {
        "author": "張耒",
        "paragraphs": [
            "日出鄰僧乞食，鐘鳴老叟關門。",
            "誰見春宵浄境，娟娟霽月當軒。"
        ],
        "title": "書寺中所見四首  其二",
        "id": "1a7e350e-999f-4681-8233-a9da0ef3bed2"
    },
    {
        "author": "張耒",
        "paragraphs": [
            "叩戶誰驚午睡，烹茶聽客論詩。",
            "病裏雖成禁酒，興發何妨杖藜。"
        ],
        "title": "書寺中所見四首  其三",
        "id": "36038776-dd1a-4333-97fa-adf0db8bdd71"
    },
    {
        "author": "張耒",
        "paragraphs": [
            "閑裏光陰最好，病多談笑無多。",
            "夢幻世間種種，楞枷卷裏消磨。"
        ],
        "title": "書寺中所見四首  其四",
        "id": "0d01e945-c7af-4569-a6c8-1f36b80af612"
    },
    {
        "author": "張耒",
        "paragraphs": [
            "霜鬢我猶謫宦，蝟鬚子合封侯。",
            "老拙何勞咄咄，疏慵且復悠悠。"
        ],
        "title": "讀潘郎文卷",
        "id": "2d64da02-0822-4b05-90cf-0afd96837ce2"
    },
    {
        "author": "張耒",
        "paragraphs": [
            "門庭草草是客，寢室泠泠似僧。",
            "春寒猶須篝火，夜書頗復明燈。"
        ],
        "title": "夜坐三首  其一",
        "id": "1243842f-baf1-44e3-a0e5-317a44d13141"
    },
    {
        "author": "張耒",
        "paragraphs": [
            "靈通寺前老圃，畦蔬想見如雲。",
            "謀拙嗟予飄泊，歸來與爾知聞。"
        ],
        "title": "夜坐三首  其二",
        "id": "295a5598-ddde-4fc9-8687-465b4ed5fb8b"
    },
    {
        "author": "張耒",
        "paragraphs": [
            "微寒騷屑窗竹，淡月朦朧夜天。",
            "路暗城頭傳警，漏稀更士高眠。"
        ],
        "title": "夜坐三首  其三",
        "id": "9325ce03-37da-4902-ad7e-f7acc0f297be"
    },
    {
        "author": "張耒",
        "paragraphs": [
            "七十龐眉禪客，曾見天衣老人。",
            "旃檀林中香氣，悠然時有餘氤。"
        ],
        "title": "贈廣靖上人",
        "id": "36b5b891-18c5-4855-94b0-ad657c1e96b0"
    },
    {
        "author": "張耒",
        "paragraphs": [
            "青春要去便去，美酒得斟且斟。",
            "莫問世間蹀躞，須知老境侵尋。"
        ],
        "title": "六言",
        "id": "00d003c4-6f4e-49ae-b96f-bac43ea9475e"
    },
    {
        "author": "張耒",
        "paragraphs": [
            "危臺寺東野水，春來柳色鵝黄。",
            "江上滄波似屋，蛟龍作惡難量。"
        ],
        "title": "乾明院門望江山懷淮陽城南步二首  其一",
        "id": "a0e63e4f-1e4c-4fb8-93cb-b2829ea1629b"
    },
    {
        "author": "張耒",
        "paragraphs": [
            "憶昨淮陽把酒，目前惟欠山林。",
            "江上雲岑千壘，何爲特地愁心。"
        ],
        "title": "乾明院門望江山懷淮陽城南步二首  其二",
        "id": "0f5d70bd-995c-4dca-bc69-002630970a23"
    },
    {
        "author": "張耒",
        "paragraphs": [
            "太一祥儲世世，祠宮歲事年年。",
            "絳節霓旌何處，松庭玉座蕭然。"
        ],
        "title": "和子瞻西太一宮祠二首  其一",
        "id": "f53b34ee-5a40-4680-ab97-675fb98e6995"
    },
    {
        "author": "張耒",
        "paragraphs": [
            "玉斝清晨薦酒，天風靜夜飄香。",
            "鳳吹管截孤竹，琴弦曲奏瀟湘。"
        ],
        "title": "和子瞻西太一宮祠二首  其二",
        "id": "7586858b-0a41-41ad-a7e3-ecd03b6f4541"
    },
    {
        "author": "張耒",
        "paragraphs": [
            "倦客時時醉眼，津亭日日春寒。",
            "目極傷春懷抱，黄昏猶在闌干。"
        ],
        "title": "白沙閘西艤舟亭下二首  其一",
        "id": "74631014-f37b-47dd-bf93-7ce70026fd07"
    },
    {
        "author": "張耒",
        "paragraphs": [
            "客恨如雲冉冉，風光似水迢迢。",
            "回首十年舊事，令人淚盡魂消。"
        ],
        "title": "白沙閘西艤舟亭下二首  其二",
        "id": "d3937113-6246-4b9e-a9dd-b97918f391e6"
    },
    {
        "author": "張耒",
        "paragraphs": [
            "秋晚園林疏靜，天高風日明鮮。",
            "中有搘筇病客，三杯卯酒醺然。"
        ],
        "title": "秋園雜感二首  其一",
        "id": "521f1f72-3768-4306-8aa1-9444e218ab82"
    },
    {
        "author": "張耒",
        "paragraphs": [
            "世事我深諳委，人生他自奔忙。",
            "刻木牽絲作技，幾回弄罷凄凉。"
        ],
        "title": "秋園雜感二首  其二",
        "id": "5e4174d3-bc18-4b45-8113-dcf37348f074"
    },
    {
        "author": "張耒",
        "paragraphs": [
            "一別長安西復東，琵琶舊地已應空。",
            "當時風景歸何處，須信人生是夢中。"
        ],
        "title": "寄都下舊友二首  其一",
        "id": "6a7a8627-aa18-4bed-86d7-ff6aa48672a3"
    },
    {
        "author": "張耒",
        "paragraphs": [
            "城西古地昔同遊，望月思家相對愁。",
            "明月秋來應更好，何人看月又悲秋。"
        ],
        "title": "寄都下舊友二首  其二",
        "id": "2a995993-0c8b-495f-ba4e-edae6f97426b"
    },
    {
        "author": "張耒",
        "paragraphs": [
            "故人陳迹生蛛網，古殿苔深疊綠繒。",
            "簷雨晚秋鳴槁葉，窗風深夜觸孤燈。"
        ],
        "title": "秋思",
        "id": "c8f2fc69-fd6e-4948-b10c-8eaf6a2f7228"
    },
    {
        "author": "張耒",
        "paragraphs": [
            "悲歡回首兩茫然，憶別龍門又半年。",
            "應是舊時歌舞處，和風開凍一層天。"
        ],
        "title": "魚蝦相望",
        "id": "d999d33d-0747-4f18-aa43-c6dc0d0c2836"
    },
    {
        "author": "張耒",
        "paragraphs": [
            "一夜長風無片雲，曉來風動似初春。",
            "應知春近催桃李，更有輕寒不著人。"
        ],
        "title": "臘月殊有春意二首  其一",
        "id": "406a1bc9-89ef-472e-af4b-a34c2a0d0ca7"
    },
    {
        "author": "張耒",
        "paragraphs": [
            "拂檻垂楊雪後青，誰家朱閣曉來晴。",
            "拂簾動幕無人解，先把春愁寄有情。"
        ],
        "title": "臘月殊有春意二首  其二",
        "id": "daf1b0f7-afe4-41f6-bd24-a537beef8ad6"
    },
    {
        "author": "張耒",
        "paragraphs": [
            "斷蓬泛梗偶相依，一別重逢又幾時。",
            "人世悲歡消遣盡，爲君流淚忽霑衣。"
        ],
        "title": "送李十之陝府",
        "id": "affbfd38-5d81-487d-be2f-ecfbf6e1ec84"
    },
    {
        "author": "張耒",
        "paragraphs": [
            "數星點點間微河，城上三更樹影蹉。",
            "霜落夜深風悄悄，月明無限客愁多。"
        ],
        "title": "送客愁",
        "id": "220b3802-d3e8-4ff4-9a4f-b2259e42dd54"
    },
    {
        "author": "張耒",
        "paragraphs": [
            "半消爐火夜三更，欲滅青燈暗又明。",
            "閉戶無人瞑目坐，此時一念悟浮生。"
        ],
        "title": "夜坐",
        "id": "e484f832-af72-47c4-8839-e0474b6b47c3"
    },
    {
        "author": "張耒",
        "paragraphs": [
            "東風冷峭著衣寒，雲影深沉美睡天。",
            "青杏園林花盡落，晚風吹雨濕鞦韆。"
        ],
        "title": "予向集賢殿試罷寓居京師嘗遊西岡錢昌武郎中之第時同會者河東柳子文與錢氏三子夏中予出京今纔半年而昔所共遊者或東或西有不知所之者古人所謂俯仰之間已爲陳迹者歟夫求昨日之我於今日終其身而不得而況偶然相值聚而旋散者歟追記春睡詩一首乃寓錢第所爲者",
        "id": "85c1cbcd-1e5e-40b3-914f-af60006901f6"
    },
    {
        "author": "張耒",
        "paragraphs": [
            "淡薄晴雲放月華，晚粧新暈臉邊霞。",
            "管弦樓上爭沽酒，巧笑車頭旋買花。"
        ],
        "title": "上元都下二首  其一",
        "id": "0687e32a-40d6-4eb2-b6fb-cdc5a56e74b0"
    },
    {
        "author": "張耒",
        "paragraphs": [
            "驕馬金鞭白面郎，雙鬟小女坐車箱。",
            "輪聲轆轆歸何處，留得紅籠絳蠟香。"
        ],
        "title": "上元都下二首  其二",
        "id": "70e2ebfd-7507-40a3-b70d-09e8354b05fa"
    },
    {
        "author": "張耒",
        "paragraphs": [
            "燕丹計盡問田生，易水悲歌壯士行。",
            "嗟爾有心雖苦拙，區區兩死一無成。"
        ],
        "title": "荆軻",
        "id": "6591b27f-d865-469b-86e6-9e49e29706e6"
    },
    {
        "author": "張耒",
        "paragraphs": [
            "東風堤上送行人，漸出城來漸少塵。",
            "柳色已深花又落，客來下馬獨傷春。"
        ],
        "title": "送聖民出城即事",
        "id": "6c30b5c2-26c6-4bef-acdd-186a5b8f3d18"
    },
    {
        "author": "張耒",
        "paragraphs": [
            "沙鷺汀鷗盡日閒，水邊風起萬荷翻。",
            "客來莫厭重樓望，樹杪闌干直對山。"
        ],
        "tags": [
            "西湖"
        ],
        "title": "西湖三首  其一",
        "id": "be138281-c088-4d23-9ab5-1366d3c477a5"
    },
    {
        "author": "張耒",
        "paragraphs": [
            "水上亭臺凉氣多，扣舷倚棹唱吳歌。",
            "何人爲放青蓮出，剪却翻翻一萬荷。"
        ],
        "tags": [
            "西湖"
        ],
        "title": "西湖三首  其二",
        "id": "b19ac24d-56d2-42e3-bdce-7893ba6aa39c"
    },
    {
        "author": "張耒",
        "paragraphs": [
            "一曲清池柳岸風，長苗新稻短蒲茸。",
            "功名由命何須問，幸有滄浪作釣翁。"
        ],
        "tags": [
            "西湖"
        ],
        "title": "西湖三首  其三",
        "id": "25253113-bbb5-42bb-882c-935d08b7bd40"
    },
    {
        "author": "張耒",
        "paragraphs": [
            "倦客無眠聽曉鐘，五更蠟燭淚消紅。",
            "城西古寺來何處，今日分携獨向東。"
        ],
        "title": "別錢筠甫三首  其一",
        "id": "43c27969-dcb0-4c68-8ccc-d495cc0e5cdf"
    },
    {
        "author": "張耒",
        "paragraphs": [
            "春燈欲盡曉雞啼，殘月影中征馬嘶。",
            "爲語相逢不消喜，相逢終有道分離。"
        ],
        "title": "別錢筠甫三首  其二",
        "id": "33e5fc99-58a6-4791-8db0-f43b1c90db06"
    },
    {
        "author": "張耒",
        "paragraphs": [
            "原頭綠盡柳初芟，落月滿川風滿衫。",
            "已過寺西三十里，爲君回首駐征銜。"
        ],
        "title": "別錢筠甫三首  其三",
        "id": "634f956e-8393-46e0-94bf-207c60e3576b"
    },
    {
        "author": "張耒",
        "paragraphs": [
            "屋角纖纖掛斷虹，清蟬一噪起高桐。",
            "天涯雲盡見殘日，林下雨餘來好風。"
        ],
        "title": "偶題",
        "id": "6d456be5-d552-4b2d-bc8d-806f478135da"
    },
    {
        "author": "張耒",
        "paragraphs": [
            "瀟洒南軒與病宜，庳床長簟碧紗幃。",
            "三更月上夢初覺，竹影滿窗風入衣。"
        ],
        "title": "宿錢睦甫南齋",
        "id": "608701dc-26c7-4eab-80ad-3b0bd876a588"
    },
    {
        "author": "張耒",
        "paragraphs": [
            "斗柄闌珊風瑟瑟，銀河錯落露森森。",
            "人聲靜後幽蟲急，月色好時清夜深。"
        ],
        "title": "夜",
        "id": "8d1a7fdd-ac53-4828-95e5-e1cd664ab5dc"
    },
    {
        "author": "張耒",
        "paragraphs": [
            "門外清流繫野船，白楊紅槿短籬邊。",
            "旱蝗千里秋田浄，野秫蕭蕭八月天。"
        ],
        "title": "田家二首  其一",
        "id": "3b44aefa-4c03-4e24-a662-9139c075aa8a"
    },
    {
        "author": "張耒",
        "paragraphs": [
            "新插茅簷紅槿籬，秋深黄葉已飛飛。",
            "灘頭水闊孤舟去，渡口風寒白鷺啼。"
        ],
        "title": "田家二首  其二",
        "id": "f65fd9cf-5978-4115-bcbf-656c8d9ff9df"
    },
    {
        "author": "張耒",
        "paragraphs": [
            "古寺人閒僧掩扉，客來下馬解塵衣。",
            "雙松带月風蟬噪，古閣鳴鐘夕鳥歸。"
        ],
        "title": "謁僧不值",
        "id": "191b7419-8926-4259-a80e-b3aa6844884d"
    },
    {
        "author": "張耒",
        "paragraphs": [
            "一片秋天碧萬尋，月華初上水沈沈。",
            "遣愁不用先愁醉，更看清光到夜深。"
        ],
        "title": "中秋夜酌",
        "id": "5893ade5-5f4a-45e2-ab7a-d16002c15682"
    },
    {
        "author": "張耒",
        "paragraphs": [
            "獵獵西風秋水清，野花寒草傍流生。",
            "沙邊水鶴待魚立，石底暗蛩先夜鳴。"
        ],
        "title": "舟行六絕  其一",
        "id": "5c044551-ea69-49c1-a41c-97b99b9b4ecc"
    },
    {
        "author": "張耒",
        "paragraphs": [
            "船尾初回轉野灣，波平天浄惜投竿。",
            "飛飛小蝶秋花晚，嘖嘖沙禽野水閒。"
        ],
        "title": "舟行六絕  其二",
        "id": "1a200829-c24c-40c4-9398-a1c23f229c3a"
    },
    {
        "author": "張耒",
        "paragraphs": [
            "落景秋雲晚不開，天寒古岸野船回。",
            "初驚波面微瀾起，已覺風前細雨來。"
        ],
        "title": "舟行六絕  其三",
        "id": "ee9e55e7-cdc5-45b7-9239-6e126d8d1ba0"
    },
    {
        "author": "張耒",
        "paragraphs": [
            "渡頭風雨晚生寒，蓑笠漁翁坐釣船。",
            "爲問篷中有魚否，一雙新鱖出籠鮮。"
        ],
        "title": "舟行六絕  其四",
        "id": "eff5df13-4fdc-46ed-af90-ffade7adca35"
    },
    {
        "author": "張耒",
        "paragraphs": [
            "天寒野店斷人行，晚繫孤舟浪未平。",
            "半夜西風驚客夢，卧聽寒雨到天明。"
        ],
        "title": "舟行六絕  其五",
        "id": "9b37400f-df4e-4308-b776-d69181736e1f"
    },
    {
        "author": "張耒",
        "paragraphs": [
            "渡頭烟雨欲昏天，灣畔枯桑繫客船。",
            "風打篷窗秋浪急，一杯寒酒夜深眠。"
        ],
        "title": "舟行六絕  其六",
        "id": "b1588181-2659-4663-8833-274dfccb8486"
    },
    {
        "author": "張耒",
        "paragraphs": [
            "閒來便是日侵階，窗下棋枰林下杯。",
            "曉解扁舟又南去，百年還得幾回來。"
        ],
        "title": "書潁州皇甫秘教書室",
        "id": "c16c71ee-f661-4b6d-9a26-3d8f57829ac2"
    },
    {
        "author": "張耒",
        "paragraphs": [
            "三年流落寓於陳，一命青衫淮水濱。",
            "城北橋邊長送別，扁丹今自作行人。"
        ],
        "title": "初離陳寄孫戶曹兄弟",
        "id": "b0150411-0bba-4748-a797-c2fd5a930d0d"
    },
    {
        "author": "張耒",
        "paragraphs": [
            "十年落泊竟何成，人事紛紛幾廢興。",
            "今日扁舟淮上去，青山似與客相迎。"
        ],
        "title": "望淮山硤石寺予幼年過此今十載矣",
        "id": "42d03070-716b-4032-84b9-1eb11b8155b5"
    },
    {
        "author": "張耒",
        "paragraphs": [
            "渺渺長淮去不休，行人獨上壽陽樓。",
            "一闋長歌不須唱，山川都是舊時愁。"
        ],
        "title": "題壽陽樓二首  其一",
        "id": "3fdb2fbe-4be5-4381-8174-93e29b16ea00"
    },
    {
        "author": "張耒",
        "paragraphs": [
            "長淮不斷水悠悠，樓下行人淮上樓。",
            "誰謂滿前風景好，古今供作別離愁。"
        ],
        "title": "題壽陽樓二首  其二",
        "id": "4b7bce4a-9095-4e6f-9b2a-d4fd58496210"
    },
    {
        "author": "張耒",
        "paragraphs": [
            "酒醒窗明月半川，怯將病齒潄寒泉。",
            "樓西別有清秋色，一片淮山在曉烟。"
        ],
        "title": "淮上曉望",
        "id": "655d57dd-f63d-4638-8cc2-6c82173aa59a"
    },
    {
        "author": "張耒",
        "paragraphs": [
            "閃閃青燈照薄帷，幽人不寐自吟詩。",
            "僧來邀我更深坐，待聽山風到樹枝。"
        ],
        "title": "宿南山普濟院",
        "id": "eeef3070-338e-4037-a0ae-752730abf140"
    },
    {
        "author": "張耒",
        "paragraphs": [
            "藕梢菱蔓綠纔深，日射遊鱼聚岸陰。",
            "呴沫已知爲計盡，渚鷗沙鷺亦何心。"
        ],
        "title": "旱池",
        "id": "7cc87c83-2c9e-4f23-bd8e-324168bea7fd"
    },
    {
        "author": "張耒",
        "paragraphs": [
            "湖北風來吹曉鐘，湖邊漁客閉船篷。",
            "波光不動天光闊，更在浮烟細雨中。"
        ],
        "title": "湖上成絕句呈劉伯聲四首  其一",
        "id": "7d740801-8f30-4045-a400-9832428646fc"
    },
    {
        "author": "張耒",
        "paragraphs": [
            "風蕩雲容不成雪，柳偷春色放衝寒。",
            "湖邊艇子衝烟去，天畔青山隔雨看。"
        ],
        "title": "湖上成絕句呈劉伯聲四首  其二",
        "id": "485145e7-bcb4-43d3-a090-d5448cb6b2bb"
    },
    {
        "author": "張耒",
        "paragraphs": [
            "野岸北風歸客愁，浮烟不動雨颼颼。",
            "圍成野色縈紆岸，點破湖光三四鷗。"
        ],
        "title": "湖上成絕句呈劉伯聲四首  其三",
        "id": "0b31386d-7744-4f94-b771-ef24b57e5f33"
    },
    {
        "author": "張耒",
        "paragraphs": [
            "誰道原頭春未回，柳梢黄軟凍齊開。",
            "爭驚臘日崢嶸盡，忽問田翁乞野梅。"
        ],
        "title": "湖上成絕句呈劉伯聲四首  其四",
        "id": "6edb8770-4d1b-44fb-bbea-757c19f0b91a"
    },
    {
        "author": "張耒",
        "paragraphs": [
            "蔓草悲風知幾秋，黄桑晚葉野雲愁。",
            "偃王城下樵蘇盡，猶有耕人指舊丘。"
        ],
        "title": "偃王城",
        "id": "59dca21e-5a15-4cdc-b57e-4ff1b17969da"
    },
    {
        "author": "張耒",
        "paragraphs": [
            "閶闔樓南粉署西，舊時種柳長應齊。",
            "如今冷落窮山縣，卧聽春風百鳥啼。"
        ],
        "title": "自上元後閒作五首  其一",
        "id": "5f5f82d9-5b7c-412a-a817-1ac2423922c0"
    },
    {
        "author": "張耒",
        "paragraphs": [
            "東風吹雨夜侵階，樓角長烟曉未開。",
            "何事舊時愁意緒，一番春至一番來。"
        ],
        "title": "自上元後閒作五首  其二",
        "id": "3a45857a-2315-42ee-b55c-ae27ba09fe24"
    },
    {
        "author": "張耒",
        "paragraphs": [
            "面冷春霜拂瓦乾，曉風吹雨凍闌干。",
            "柳梢黄弱梅苞破，更放東君幾日寒。"
        ],
        "title": "自上元後閒作五首  其三",
        "id": "c4dc372e-ab3f-48f8-91fa-dc3aea1fa197"
    },
    {
        "author": "張耒",
        "paragraphs": [
            "燈火人家夜不收，三更明月過南樓。",
            "風烟隨處自能樂，何事客心還獨愁。"
        ],
        "title": "自上元後閒作五首  其四",
        "id": "40a43f72-8393-42eb-9b02-8ed68dc270f7"
    },
    {
        "author": "張耒",
        "paragraphs": [
            "喧喧野縣自笙歌，風卷高雲天似波。",
            "誰謂樓前明月好，月明多處客愁多。"
        ],
        "title": "自上元後閒作五首  其五",
        "id": "04b2c8cb-ddd6-4275-bcf9-c52cf833bcc0"
    },
    {
        "author": "張耒",
        "paragraphs": [
            "牆外誰家桃李開，何由花下一徘徊。",
            "先教飛絮傳愁去，却遣游絲取蕊來。"
        ],
        "title": "寫情二首  其一",
        "id": "aec1fb4d-fbef-4370-9bed-1d9554b255e1"
    },
    {
        "author": "張耒",
        "paragraphs": [
            "人閒漏永報春暉，日過簷牙夢未回。",
            "隔夜雨飄梅蕊盡，入簾風捲柳花來。"
        ],
        "title": "寫情二首  其二",
        "id": "6eda333b-34e9-44f9-a5c6-a43b0192c400"
    },
    {
        "author": "張耒",
        "paragraphs": [
            "越衫羅薄逆新凉，扇剪青綃秋水光。",
            "花前一把羅敷手，直到花殘襟袖香。"
        ],
        "title": "題扇二首  其一",
        "id": "43cca1d2-7d71-48b9-b0a7-c30819b7d1a4"
    },
    {
        "author": "張耒",
        "paragraphs": [
            "彎彎凉月帖淮天，露濕蒲梢風墮蓮。",
            "松蓋草茵迎不至，南山桂子老秋烟。"
        ],
        "title": "題扇二首  其二",
        "id": "6ff87c83-b180-4163-aa1a-29cd92cf792b"
    },
    {
        "author": "張耒",
        "paragraphs": [
            "蘆梢林葉雨蕭蕭，獨卧孤舟聽楚謠。",
            "生計飄然一搔首，西風沙上趁歸潮。"
        ],
        "title": "淮陰",
        "id": "2ba9c09d-15dd-4aa4-84d2-4f20ce5c137e"
    },
    {
        "author": "張耒",
        "paragraphs": [
            "僧房秋夜月明天，下馬擁裘人悄然。",
            "老僧何事亦晨起，清磬一聲驚客眠。"
        ],
        "title": "宿銅陵寺題壁",
        "id": "fe85f2db-a827-4630-94a4-6662b7db8653"
    },
    {
        "author": "張耒",
        "paragraphs": [
            "新亭登眺解征鞍，飛鳥悠揚雲意閒。",
            "誰謂塵埃無野興，故乘風雨看秋山。"
        ],
        "title": "將之天長題新亭壁二首  其一",
        "id": "8bc0350b-0d36-4465-8e51-653a71918254"
    },
    {
        "author": "張耒",
        "paragraphs": [
            "雲捲山光到眼前，滿川摇落早秋天。",
            "客來繫馬成何事，風雨寒窗一覺眠。"
        ],
        "title": "將之天長題新亭壁二首  其二",
        "id": "0453636f-44a3-4a96-865f-3b15df9b7e58"
    },
    {
        "author": "張耒",
        "paragraphs": [
            "城頭落日在旗竿，城外長淮水浸天。",
            "左海門前燈火盡，櫓聲嘔軋夜深船。"
        ],
        "title": "過漣水",
        "id": "56f0c663-18e1-4f5d-bb68-6c6e7f2a545f"
    },
    {
        "author": "張耒",
        "paragraphs": [
            "團金袍袖羣長靴，寒食宸遊樂事奢。",
            "風擺珠簾紅幕潤，滿宮春雨落梨花。"
        ],
        "title": "春宮",
        "id": "fa00b1af-69f9-4918-8097-12cf5c327b1e"
    },
    {
        "author": "張耒",
        "paragraphs": [
            "夜深傳警報更籌，霜桂月華寒未收。",
            "昨夜雨昏今日朗，一番風雨一番愁。"
        ],
        "title": "效李商隠",
        "id": "acfe7383-ca7d-48d5-9386-0e987e19093e"
    },
    {
        "author": "張耒",
        "paragraphs": [
            "鼓角凌虛雉堞牢，晚天如鑑絕秋毫。",
            "山川摇落霜華重，風日晴明雁字高。"
        ],
        "title": "楚城曉望",
        "id": "4b3be413-58e7-4a84-8934-c701592dfad6"
    },
    {
        "author": "張耒",
        "paragraphs": [
            "水滿城西釣艇橫，雲豪風弱晚冥冥。",
            "天寒小店人愁雨，燈暗孤舟客卧聽。"
        ],
        "title": "楚橋秋暮阻雨",
        "id": "590b4648-e1f5-4ba5-8305-07e3662f3a73"
    },
    {
        "author": "張耒",
        "paragraphs": [
            "斷霞歸鳥隔山鐘，日過西山轉海空。",
            "長恨南城催曉急，五更吹角怨秋風。"
        ],
        "title": "吹角",
        "id": "2e08ad45-af77-4adf-a1c7-dfcc79b18ada"
    },
    {
        "author": "張耒",
        "paragraphs": [
            "海天秋霧暗乘槎，風響空山浪卷沙。",
            "杳杳櫓聲何處客，一帆衝雨暗天涯。"
        ],
        "title": "登乘槎亭",
        "id": "52cf9b8b-7b77-4c62-8e18-499c5bd2b761"
    },
    {
        "author": "張耒",
        "paragraphs": [
            "荒秋野水間荆榛，惟有青山日對門。",
            "草木向陰猶带雪，風光近臘已如春。"
        ],
        "title": "臘",
        "id": "a105983e-2cb7-4889-9a58-2f0d18fa2cd1"
    },
    {
        "author": "張耒",
        "paragraphs": [
            "清泉十丈白如漿，甘似醍醐透椀凉。",
            "君欲道中無渴死，百尋操綆莫辭長。"
        ],
        "title": "題宅後井",
        "id": "d8b81c3b-d00c-4644-827f-e7f7b4165a96"
    },
    {
        "author": "張耒",
        "paragraphs": [
            "青衫厭著待封侯，慷慨知君定遠流。",
            "莫歎書生長齷齪，元戎曾與報更籌。"
        ],
        "title": "和房日嚴換武詩",
        "id": "a005310a-690d-4d79-a42f-d76d65213e34"
    },
    {
        "author": "張耒",
        "paragraphs": [
            "磔牛門外色初分，共喜釵頭彩勝新。",
            "花萼怯寒猶積雪，鳥聲催報已知春。"
        ],
        "title": "春",
        "id": "00a14e6f-674f-42ae-9fdc-0494b58c3b56"
    },
    {
        "author": "張耒",
        "paragraphs": [
            "日長殘雪滴高簷，院靜人閒風度簾。",
            "可是歲華隨日好，故應愁恨逐春添。"
        ],
        "title": "感春三首  其一",
        "id": "c03a07a6-205f-4ae9-b11d-3c52e340eba7"
    },
    {
        "author": "張耒",
        "paragraphs": [
            "冰消水面波光動，日暖樹梢花意歸。",
            "世上繁華隨日好，却應春淺勝芳菲。"
        ],
        "title": "感春三首  其二",
        "id": "1d2f4068-bdc8-40bb-a8fe-0264a6e2af1b"
    },
    {
        "author": "張耒",
        "paragraphs": [
            "梅梢柳眼弄春嬌，雲暖南山臘雪消。",
            "近郭樵漁成野市，遠村簫鼓隔溪橋。"
        ],
        "title": "感春三首  其三",
        "id": "cbfd6ece-a264-4c8e-a5f4-350e906436d0"
    },
    {
        "author": "張耒",
        "paragraphs": [
            "荒圍午日照青蕪，樹罅鳴鳩相應呼。",
            "一片陰雲送山雨，漸漸新麥地親鋤。"
        ],
        "title": "荒園",
        "id": "e67d5477-0058-423f-a43a-9511b2e48973"
    },
    {
        "author": "張耒",
        "paragraphs": [
            "蕭蕭小雨不能收，一霎西風便似秋。",
            "枕席夜凉燈火暗，丁丁更漏隔南樓。"
        ],
        "title": "小雨",
        "id": "8908e423-3937-49d7-a220-58caca9c783a"
    },
    {
        "author": "張耒",
        "paragraphs": [
            "風暖日高花氣動，鳴鳩乳燕自求羣。",
            "經營美景還詩匠，傾掃頑愁頼酒軍。"
        ],
        "title": "看花",
        "id": "73e1bd8a-e565-43cd-8c82-bb0fbfdf91ff"
    },
    {
        "author": "張耒",
        "paragraphs": [
            "沙田小雨不成泥，一带溪光照翠微。",
            "遠目直隨殘日盡，晚雲還望故山歸。"
        ],
        "title": "題唐宋輔城上小樓二首  其一",
        "id": "640a09d2-420c-4372-9433-3f9b70512221"
    },
    {
        "author": "張耒",
        "paragraphs": [
            "近郊小徑絕人行，水滿菰蒲取次生。",
            "沙岸雨來長集燕，桑田深處忽聞鶯。"
        ],
        "title": "題唐宋輔城上小樓二首  其二",
        "id": "a99c83e9-2bf3-4d08-a011-67c7cd98946e"
    },
    {
        "author": "張耒",
        "paragraphs": [
            "學省歸來門巷秋，伴眠書史滿床頭。",
            "低雲漠漠梧桐晚，屏上江山亦解愁。"
        ],
        "title": "晚歸",
        "id": "45f310a4-dfb0-41aa-9a8a-5a167eedb13a"
    },
    {
        "author": "張耒",
        "paragraphs": [
            "日落星稀河漢微，清秋一點水螢飛。",
            "凉風白露愁先覺，可待梧桐報即知。"
        ],
        "title": "秋",
        "id": "747e0fb5-ea54-4e46-9838-49061f16f23d"
    },
    {
        "author": "張耒",
        "paragraphs": [
            "維摩丈室自蕭然，病起新凉得恣眠。",
            "我愧聲聞難問疾，想君獨對散花天。"
        ],
        "title": "調全玉病二首  其一",
        "id": "113670f0-7dc1-4812-8f61-4e6db0b1b91a"
    },
    {
        "author": "張耒",
        "paragraphs": [
            "詩將收功久戢戈，羸師再鼓奈疲何。",
            "想君無物驚禪定，獨未能除是此魔。"
        ],
        "title": "調全玉病二首  其二",
        "id": "f8dc861f-45ab-4b2c-9e9a-d8cb1068d6d0"
    },
    {
        "author": "張耒",
        "paragraphs": [
            "不復當年端正樓，多情猶問故宮遊。",
            "山川不改繁華盡，須信人生一世浮。"
        ],
        "title": "女几山",
        "id": "8634042e-67d0-4c35-9447-b09b4fcbdebe"
    },
    {
        "author": "張耒",
        "paragraphs": [
            "昏昏落日下牆東，歷歷晴雲送去鴻。",
            "歲晚蒼槐甘老大，盡將黄葉付秋風。"
        ],
        "title": "昏昏",
        "id": "e584175d-0457-4df9-be25-28dd75471a47"
    },
    {
        "author": "張耒",
        "paragraphs": [
            "地吉泉甘慶所鍾，直疑遙與惠山通。",
            "曲肱煩暑都消盡，如卧蕭蕭紫竹風。"
        ],
        "title": "謝仲閔惠友于泉上多紫竹",
        "id": "cb93cac1-41e6-4e21-8905-28be4bfabaa8"
    },
    {
        "author": "張耒",
        "paragraphs": [
            "卑如揚子官執戟，貧似玉川居洛陽。",
            "不敢彎弓輕妄射，爭如覆被逐山郎。"
        ],
        "title": "貧病投劾乞補外官親友問者以詩答之",
        "id": "c840f7b0-c635-42ea-bf11-61b7f381e340"
    },
    {
        "author": "張耒",
        "paragraphs": [
            "十二巫山聳翠巒，楚王宮殿玉巑岏。",
            "定知爲雨爲雲處，不似當初夢裏看。"
        ],
        "title": "楚王",
        "id": "2aac1ac3-e344-42f8-a8b0-07c748855f25"
    },
    {
        "author": "張耒",
        "paragraphs": [
            "雲雨朝朝峽裏興，可能無復夢中情。",
            "巫娥若問誰爲賦，敢乞君王道宋生。"
        ],
        "title": "宋玉",
        "id": "4a1b35dd-11a6-46c8-97d7-c0103cab31c8"
    },
    {
        "author": "張耒",
        "paragraphs": [
            "沛公百萬保咸陽，自古柔仁伏暴强。",
            "慷慨悲歌君勿恨，拔山蓋世故應亡。"
        ],
        "title": "項羽",
        "id": "49b28374-d943-45cb-b5fd-a96ebf7b54e3"
    },
    {
        "author": "張耒",
        "paragraphs": [
            "君王不解據南陽，亞父徒誇計策長。",
            "畢竟亡秦安用楚，區區猶勸立懷王。"
        ],
        "title": "范增",
        "id": "ccf7ff98-9d61-41f0-8888-a81681788c84"
    },
    {
        "author": "張耒",
        "paragraphs": [
            "蕭公俯仰繫安危，功業君王心獨知。",
            "猶道邵平能緩頰，君臣從古固多疑。"
        ],
        "title": "蕭何",
        "id": "56224674-58f8-46db-9e4b-08e8cecf9f33"
    },
    {
        "author": "張耒",
        "paragraphs": [
            "登壇一日冠羣雄，鐘室倉皇念蒯通。",
            "能用能誅誰計策，嗟君終自愧蕭公。"
        ],
        "title": "韓信",
        "id": "cfb0af3d-fd61-4efb-9cfa-56f758b4deca"
    },
    {
        "author": "張耒",
        "paragraphs": [
            "賈生未免孝文疑，自古功名歎數奇。",
            "逐得洛陽年少去，白頭絳灌亦何爲。"
        ],
        "title": "賈誼",
        "id": "5f7aa72f-74a9-4620-aeb3-7309e6ac1d66"
    },
    {
        "author": "張耒",
        "paragraphs": [
            "李廣才非衛霍儔，孝文能鑒不能收。",
            "君王未是忘征戰，何待高皇萬戶侯。"
        ],
        "title": "李廣",
        "id": "8639fe33-c324-40e7-b497-91ed2ae8794c"
    },
    {
        "author": "張耒",
        "paragraphs": [
            "軒冕功名何足爲，先生聊作易農資。",
            "漢庭誅死皆卿相，猶說才能勝滑稽。"
        ],
        "title": "東方曼倩",
        "id": "0b8a7b44-1f10-4910-8a38-b4b0f6ed2f64"
    },
    {
        "author": "張耒",
        "paragraphs": [
            "百華衣上漬餘香，夜照猶煩蚌有光。",
            "解道溫柔勝武帝，不知壯髮似元皇。"
        ],
        "title": "成帝",
        "id": "92614d50-fc57-4996-a335-a2aa6fbf32be"
    },
    {
        "author": "張耒",
        "paragraphs": [
            "苦心膏沐不論貲，富貴人生各有時。",
            "直使中流畏仙去，君王何啻似嬰兒。"
        ],
        "title": "趙飛燕",
        "id": "dfd7d1e0-a6de-48c8-88e1-546d18c932a3"
    },
    {
        "author": "張耒",
        "paragraphs": [
            "直言請劍斬安昌，勿謂朱游只素狂。",
            "君看漢家文景業，張侯能以一言亡。"
        ],
        "title": "朱雲",
        "id": "3c4df91b-2b47-4181-bfb3-50f72186ec69"
    },
    {
        "author": "張耒",
        "paragraphs": [
            "鄉原世盡謂醇儒，漢室傾危孰與扶。",
            "試問不言溫室木，何如休望董賢車。"
        ],
        "title": "孔光",
        "id": "c3cc857b-3acd-429d-8188-7127988509b3"
    },
    {
        "author": "張耒",
        "paragraphs": [
            "力回漢鼎未收功，又道將軍世上雄。",
            "不悟折腰同齲齒，百般裝束爲秦宮。"
        ],
        "title": "梁冀",
        "id": "c121f48f-24e5-4b46-a253-ccebff34703f"
    },
    {
        "author": "張耒",
        "paragraphs": [
            "田野高風過有薰，廟堂經畫竟無聞。",
            "固應竹馬思元子，江左興亡不在君。"
        ],
        "title": "殷浩",
        "id": "bdee4d26-e2a6-4481-bc18-9737baa6adf2"
    },
    {
        "author": "張耒",
        "paragraphs": [
            "低雲著地曉悠悠，雨濕簾旌不上鈎。",
            "江北江南千萬里，年年長向此時愁。"
        ],
        "title": "偶成",
        "id": "707fd64f-f63b-4a41-bdf0-2426a818643e"
    },
    {
        "author": "張耒",
        "paragraphs": [
            "浮雲冉冉送春華，怯見春寒日欲斜。",
            "一夜雨聲能幾許，曉來落盡一城花。"
        ],
        "title": "傷春",
        "id": "751461aa-b99d-4fc5-bd44-2b6d88eb6385"
    },
    {
        "author": "張耒",
        "paragraphs": [
            "月落暗蟲啼不休，五更白露曉悠悠。",
            "西風是處將摇落，可但梧桐獨報秋。"
        ],
        "title": "七月六日二首  其一",
        "id": "eb0adbf1-4faf-4f7c-816c-13187b656657"
    },
    {
        "author": "張耒",
        "paragraphs": [
            "積雨空階生綠衣，幽幽點點弄秋姿。",
            "黄昏樓角看新月，還是去年牛女時。"
        ],
        "title": "七月六日二首  其二",
        "id": "382e19ab-920f-47a9-a884-a4bc6d802328"
    },
    {
        "author": "張耒",
        "paragraphs": [
            "身逐孤舟似斷雲，故人追送尚殷勤。",
            "秋城夜泊西風岸，落葉悲蟲獨自聞。"
        ],
        "title": "元忠學士八兄耒離京師遠蒙追送許惠服丹法託故竟未惠及賦五絕句  其一",
        "id": "bffaedc3-a5ff-48b6-9962-473e23d6604f"
    },
    {
        "author": "張耒",
        "paragraphs": [
            "衰柳苦催空壁月，悲蟲真弔短檠光。",
            "無情少壯拋人去，只有窮愁氣味長。"
        ],
        "title": "元忠學士八兄耒離京師遠蒙追送許惠服丹法託故竟未惠及賦五絕句  其二",
        "id": "4b3af98c-a1d5-4932-97e9-833d7a6b031e"
    },
    {
        "author": "張耒",
        "paragraphs": [
            "欲盜羲和一點春，五更注想隔重雲。",
            "如何但欲獨不死，分我刀圭未費君。"
        ],
        "title": "元忠學士八兄耒離京師遠蒙追送許惠服丹法託故竟未惠及賦五絕句  其三",
        "id": "289e99d9-f6d6-4fca-b59b-afa1fa479031"
    },
    {
        "author": "張耒",
        "paragraphs": [
            "昔見將軍破虎韉，玉堂曾共掃千言。",
            "功名老去皆蹉跌，相見諄諄勸學仙。"
        ],
        "title": "元忠學士八兄耒離京師遠蒙追送許惠服丹法託故竟未惠及賦五絕句  其四",
        "id": "c803f71c-33eb-492c-bceb-356dd89c26a3"
    },
    {
        "author": "張耒",
        "paragraphs": [
            "無復顛狂似少時，逢君猶自說蛾眉。",
            "玉堂舊事君休念，兩袖啼痕又送誰。"
        ],
        "title": "元忠學士八兄耒離京師遠蒙追送許惠服丹法託故竟未惠及賦五絕句  其五",
        "id": "24841bfe-55a6-4be4-970b-f1823b653dd8"
    },
    {
        "author": "張耒",
        "paragraphs": [
            "枝上啼鴉巢欲成，晴簷向日乳鳩鳴。",
            "可憐霜雪餘威盡，春草無名著處生。"
        ],
        "title": "閒步",
        "id": "0067f344-5b8c-441d-9d46-6b6a35efd764"
    },
    {
        "author": "張耒",
        "paragraphs": [
            "一辭螭陛走天涯，客路悠悠老歲華。",
            "住久不知身是客，自來堂下採黄花。"
        ],
        "title": "寓楚題楊補之官舍",
        "id": "a4b728b4-c6a9-490d-862c-1d7943c00264"
    },
    {
        "author": "張耒",
        "paragraphs": [
            "曉雨催春不惜花，亂紅飄泊委泥沙。",
            "傷心憶得年時事，白髮風前只嘆嗟。"
        ],
        "title": "傷春四首  其一",
        "id": "53079dca-448e-4760-b179-7a13e3410a6e"
    },
    {
        "author": "張耒",
        "paragraphs": [
            "紅杏牆頭最可憐，膩紅嬌粉兩娟娟。",
            "曉來併逐東風盡，容易分飛又一年。"
        ],
        "title": "傷春四首  其二",
        "id": "3476fae4-1cdb-49ca-a268-001bc284d980"
    },
    {
        "author": "張耒",
        "paragraphs": [
            "嫩紫妖紅惜不得，亂隨風雨點蓬蒿。",
            "荒田野草花開晚，主管春光輸爾曹。"
        ],
        "title": "傷春四首  其三",
        "id": "dd16d38d-6f23-40da-8fc8-530754418967"
    },
    {
        "author": "張耒",
        "paragraphs": [
            "高樓春晝獨驚心，白日閒雲亦自陰。",
            "風雨催花花已盡，滿城新綠亂鳴禽。"
        ],
        "title": "傷春四首  其四",
        "id": "62f30a31-e77e-48b2-85e5-166601f3a0fa"
    },
    {
        "author": "張耒",
        "paragraphs": [
            "蕭蕭古道西風雨，慘慘黄昏匹馬行。",
            "未遇功名莫嗟嘆，逢時更自憶平生。"
        ],
        "title": "三鄉道中遇雨",
        "id": "aaeab5bb-b3b5-405c-8901-8251b42cb644"
    },
    {
        "author": "張耒",
        "paragraphs": [
            "乞食高僧午未歸，秋庭落葉日暉暉。",
            "蕭條古寺松陰下，簷鐸風中乳鴿飛。"
        ],
        "title": "題南禪院壁二首  其一",
        "id": "533992a0-4bf9-4081-ad64-64857455a275"
    },
    {
        "author": "張耒",
        "paragraphs": [
            "秋林落葉已斑斑，秋日當庭尚掩關。",
            "掃榻晝眠聽鳥語，可憐身世此時閒。"
        ],
        "title": "題南禪院壁二首  其二",
        "id": "e26af11b-d41f-4dd1-bdc6-b480f014829b"
    },
    {
        "author": "張耒",
        "paragraphs": [
            "木落風高秋雁歸，初晴野水漲清伊。",
            "東流會向淮南去，憑寄秋來無限悲。"
        ],
        "title": "次韵王彥昭感秋三首  其一",
        "id": "cbe0de71-c787-4fbc-ab79-62dbfc4e55a6"
    },
    {
        "author": "張耒",
        "paragraphs": [
            "年來詩酒最關身，滿酌休論薄與醇。",
            "愁見洛陽秋夜月，無情偏照不眠人。"
        ],
        "title": "次韵王彥昭感秋三首  其二",
        "id": "c1cfd4b7-4cbd-4c08-b4f8-a6be873ffdf6"
    },
    {
        "author": "張耒",
        "paragraphs": [
            "塵埃容易點吳衣，澤國秋來信息稀。",
            "想見淮南初木落，秋雲秋水雁初飛。"
        ],
        "title": "次韵王彥昭感秋三首  其三",
        "id": "606a8448-d16d-491b-b1bc-4a1520ffc86b"
    },
    {
        "author": "張耒",
        "paragraphs": [
            "藹藹晴郊花氣浮，午窗正睡擁駝裘。",
            "覺來鳥雀茅簷靜，屋角春風怒未休。"
        ],
        "title": "絕句三首  其一",
        "id": "e4f2d4b5-69c7-4044-946b-819cd608a911"
    },
    {
        "author": "張耒",
        "paragraphs": [
            "照水輕明楊柳芽，隔林相映占巢鴉。",
            "東風香草城邊路，到處人家盡是花。"
        ],
        "title": "絕句三首  其二",
        "id": "f5466c3e-ac4c-4c8c-b9a2-8f9879f61a80"
    },
    {
        "author": "張耒",
        "paragraphs": [
            "淮上春風萬鼓鼙，落帆舟泊岸邊磯。",
            "喧喧野市殘陽裏，沽酒携魚客散歸。"
        ],
        "title": "絕句三首  其三",
        "id": "46cd4593-cf70-47b4-93e8-c0c98f0687ed"
    },
    {
        "author": "張耒",
        "paragraphs": [
            "綠葉陰陰護翠枝，晚花雖小亦應稀。",
            "東風不惜殘桃李，吹作春愁處處飛。"
        ],
        "title": "雨後遊朱園",
        "id": "81e61662-f2a3-4ad3-9a9f-f17e6999567f"
    },
    {
        "author": "張耒",
        "paragraphs": [
            "班郎握筆未封侯，嗜酒揚雄欲白頭。",
            "寂寞著書誰作伴，雨枝風葉碧梧秋。"
        ],
        "title": "酒病中寄李十二招飲五首  其一",
        "id": "25bff241-676f-4d19-8f62-7a550c98901a"
    },
    {
        "author": "張耒",
        "paragraphs": [
            "酒病岑岑更怯寒，一窗疏雨擁衾眠。",
            "西風一入庭前樹，便有秋聲到枕邊。"
        ],
        "title": "酒病中寄李十二招飲五首  其二",
        "id": "3085ceda-c872-4df1-b4b3-e333dea8bd86"
    },
    {
        "author": "張耒",
        "paragraphs": [
            "洗來桐葉晚青青，積雨闌干暗菌生。",
            "牆角半傾苔暈合，蕭蕭風草一蛩鳴。"
        ],
        "title": "乍晴二首  其一",
        "id": "59db0b71-31d5-48dc-b67d-419902dff63b"
    },
    {
        "author": "張耒",
        "paragraphs": [
            "虹長飲雨川無滴，蘋末生風沼有波。",
            "一掃烟雲不知處，夜天如水瀉銀河。"
        ],
        "title": "乍晴二首  其二",
        "id": "b113491d-842f-46b5-b4eb-1fdda1688bb7"
    },
    {
        "author": "張耒",
        "paragraphs": [
            "寒雨蕭蕭桐葉驚，浪浪還作夜階聲。",
            "西風忽起幽人覺，枕簟凉時向五更。"
        ],
        "title": "雜題二首  其一",
        "id": "d6aed5a4-141d-4171-b853-39693e2f08b2"
    },
    {
        "author": "張耒",
        "paragraphs": [
            "蒼蒼落月井梧西，睡覺幽人自卷帷。",
            "只有林鶯知夢斷，曉庭人靜語移時。"
        ],
        "title": "雜題二首  其二",
        "id": "083bb9d9-e60d-419d-a1a4-e437982ad85c"
    },
    {
        "author": "張耒",
        "paragraphs": [
            "平田小雨潤新耕，曉日園林信脚行。",
            "襯步野蕪吹面柳，可憐春物總多情。"
        ],
        "title": "徐園閒步二首  其一",
        "id": "2e29c13c-affe-4041-b3be-5e6363b61467"
    },
    {
        "author": "張耒",
        "paragraphs": [
            "動地春風晚未休，吹花折柳却成愁。",
            "塵埃不用頻車馬，獨卧氍毹正擁裘。"
        ],
        "title": "徐園閒步二首  其二",
        "id": "c84d09e4-b18b-44fc-a9d6-6dcc8950bdde"
    },
    {
        "author": "張耒",
        "paragraphs": [
            "邾城山下梅花樹，臘月江風好在無。",
            "爭似姑山尋綽約，四時長見雪肌膚。"
        ],
        "title": "雜詩二首  其一",
        "id": "df79a279-4000-42ed-a3c0-31a313a48af0"
    },
    {
        "author": "張耒",
        "paragraphs": [
            "病腹難禁七椀茶，小窗睡起日西斜。",
            "貧無隙地栽桃李，日日門前自買花。"
        ],
        "title": "雜詩二首  其二",
        "id": "54897448-7075-46a4-8bf8-cee031907986"
    },
    {
        "author": "張耒",
        "paragraphs": [
            "伏暑新除風露清，五更山舍一雞鳴。",
            "幽人枕上朦朧睡，卧看東岡次第明。"
        ],
        "title": "絕句",
        "id": "82d9b702-4b1d-47e2-a404-22401d575f47"
    },
    {
        "author": "張耒",
        "paragraphs": [
            "怒河憑雨正奔流，踏跕卑梁滯去舟。",
            "淹泊我生應有定，不須歸怨一污溝。"
        ],
        "title": "赴官咸平蔡河阻水泊舟宛丘皇華亭下三首  其一",
        "id": "7b540bd1-eb3a-4ec1-9187-f9bf50780b22"
    },
    {
        "author": "張耒",
        "paragraphs": [
            "裊裊悲蟬古柳風，水邊幽草已鳴蛩。",
            "長河未放羲和宿，却放斜陽更向東。"
        ],
        "title": "赴官咸平蔡河阻水泊舟宛丘皇華亭下三首  其二",
        "id": "e162caeb-f291-4b01-a33f-2c11a213e69c"
    },
    {
        "author": "張耒",
        "paragraphs": [
            "夜空如鑑碧新磨，倒影疏星亂素波。",
            "天色水光無別處，爲君垂手攬銀河。"
        ],
        "title": "赴官咸平蔡河阻水泊舟宛丘皇華亭下三首  其三",
        "id": "755dc3dd-ca26-4d86-beb3-9925c4f42bcf"
    },
    {
        "author": "張耒",
        "paragraphs": [
            "廉纖小雨作春愁，吹濕長雲漫不收。",
            "架上酴醾渾著葉，眼明新見小花頭。"
        ],
        "title": "春雨中偶成四首  其一",
        "id": "5bf651f6-237f-4fa1-968b-b3d1f6cbe4e8"
    },
    {
        "author": "張耒",
        "paragraphs": [
            "槐葉青青染不如，護巢鴉語有新雛。",
            "蕭蕭晚雨窗鳴急，卧穩藜床玉枕書。"
        ],
        "title": "春雨中偶成四首  其二",
        "id": "08b51748-ef30-4c39-8a8d-37926285dafc"
    },
    {
        "author": "張耒",
        "paragraphs": [
            "天低芳草接浮雲，萬柳含烟翠不分。",
            "燕子歸時花遍落，暮雲和雨入黄昏。"
        ],
        "title": "春雨中偶成四首  其三",
        "id": "24bdeea2-1379-42e9-b80c-6a1f97a9a49b"
    },
    {
        "author": "張耒",
        "paragraphs": [
            "春陰只與睡相宜，卧聽鳴禽語復飛。",
            "一縷斷香浮不散，何人深院晝熏衣。"
        ],
        "title": "春雨中偶成四首  其四",
        "id": "98fc607f-cafa-4029-823a-51ca92cd41c6"
    },
    {
        "author": "張耒",
        "paragraphs": [
            "殘紅新綠間鞦韆，寒食園林人意闌。",
            "一陣春寒花上起，畫廊連夜雨珊珊。"
        ],
        "title": "春詞二首  其一",
        "id": "d6a45b1a-3807-485a-8454-01d6d8a78ee0"
    },
    {
        "author": "張耒",
        "paragraphs": [
            "靄靄芳園誰氏家，朱門橫鎖夕陽斜。",
            "鳩鳴鵲噪閒庭館，盡日春風吹百花。"
        ],
        "title": "春詞二首  其二",
        "id": "04fa2aa5-d5b8-4d47-8e3d-abd74a6bf00b"
    },
    {
        "author": "張耒",
        "paragraphs": [
            "百感摧傷强對春，看花花畔獨沾巾。",
            "祇應閉目林中坐，須學無言壁下人。"
        ],
        "title": "遣興",
        "id": "b5143576-bf33-41a4-b2e9-7f645b5289de"
    },
    {
        "author": "張耒",
        "paragraphs": [
            "水滿清淮自在流，落花吹盡浪悠悠。",
            "總將春雨爲春淚，未比思君一半愁。"
        ],
        "title": "潮水二首  其一",
        "id": "364a63e0-a1eb-4fbf-b69e-58deb19f4017"
    },
    {
        "author": "張耒",
        "paragraphs": [
            "近來消息愈堪猜，飛鳥無情不肯迴。",
            "惟有清淮慰人意，春流日日自東來。"
        ],
        "title": "潮水二首  其二",
        "id": "781e9cb8-75fb-4c9c-88c1-5173ec5b3168"
    },
    {
        "author": "張耒",
        "paragraphs": [
            "新蟬上樹空遺蛻，野雀哺雛爭小蟲。",
            "粉沾衣袖竹枝雨，香滿水亭荷葉風。"
        ],
        "title": "夏日池上三首  其一",
        "id": "91c6daf7-7211-4cf3-95ac-a734e3abce38"
    },
    {
        "author": "張耒",
        "paragraphs": [
            "落日鳴蟬夏木荒，芙蓉半落柳成行。",
            "何人紈扇生新恨，亭館迎秋夜夜凉。"
        ],
        "title": "夏日池上三首  其二",
        "id": "873545f2-23fb-4109-acfa-4d17c0c98141"
    },
    {
        "author": "張耒",
        "paragraphs": [
            "拒霜灼灼欲破紅，夜來雨落荒蘭叢。",
            "空亭無人日色午，但聽桐葉驚秋風。"
        ],
        "title": "夏日池上三首  其三",
        "id": "4cc17d87-e9a8-4ac4-b1ce-85a10c9d5438"
    },
    {
        "author": "張耒",
        "paragraphs": [
            "支離卧病不知秋，暑退初驚大火流。",
            "蟋蟀知時鳴近壁，銀河照夜直當樓。"
        ],
        "title": "秋日即事三首  其一",
        "id": "4662cbc1-7738-46a6-81e0-d28393765daa"
    },
    {
        "author": "張耒",
        "paragraphs": [
            "蕭條歲晚搔雙鬢，流落天涯念舊遊。",
            "惟有醉來心暫展，無錢沽酒合長愁。"
        ],
        "title": "秋日即事三首  其二",
        "id": "2d68ba9e-d237-46a4-a5ce-5a620d25ee49"
    },
    {
        "author": "張耒",
        "paragraphs": [
            "蕭蕭衰草傍牆生，中有寒蟲白日鳴。",
            "秋物荒凉禾稼熟，悠悠驅馬水邊行。"
        ],
        "title": "秋日即事三首  其三",
        "id": "14b0c406-72b7-45cd-8ab1-ec53209fbfbe"
    },
    {
        "author": "張耒",
        "paragraphs": [
            "南山雲起滿庭陰，簾幕初凉七月深。",
            "桃子壓枝桐葉老，連綿風雨作愁霖。"
        ],
        "title": "秋雨二首  其一",
        "id": "29f45bc1-ab28-4823-9cec-eba6cea04dbb"
    },
    {
        "author": "張耒",
        "paragraphs": [
            "離披衰柳已無蟬，黄葉閉門風雨天。",
            "陶令無錢難得醉，竹窗過午枕書眠。"
        ],
        "title": "秋雨二首  其二",
        "id": "2c0cfeef-670d-467c-b6d6-3fe341d07e84"
    },
    {
        "author": "張耒",
        "paragraphs": [
            "秋晚蕭條風露清，星河耿耿漏丁丁。",
            "祇應新月頻相見，長向玉樓東畔生。"
        ],
        "title": "秋夜寄遠",
        "id": "6c5f64ba-007a-417c-9b93-bf864ba54c27"
    },
    {
        "author": "張耒",
        "paragraphs": [
            "微雲淡月夜朦朧，幽草蟲鳴樹影中。",
            "不待南城吹鼓角，桐聲長報五更風。"
        ],
        "title": "秋夜",
        "id": "5cdf1b57-e53e-4c5f-9ad0-1c2cef39a21b"
    },
    {
        "author": "張耒",
        "paragraphs": [
            "裊裊霜風吹碧梧，孤城殘角奏單于。",
            "山川浩蕩愁千里，樓閣黄昏月一梳。"
        ],
        "title": "遠思",
        "id": "a7006a12-a82e-4b50-a706-aafa6f8f0b44"
    },
    {
        "author": "張耒",
        "paragraphs": [
            "景湖門外有汀洲，灼灼紅蓮照碧流。",
            "公子不歸時節晚，雨枝風葉卧清秋。"
        ],
        "title": "懷竟陵蓮花",
        "id": "21927f77-16bf-474e-8902-d961987f4581"
    },
    {
        "author": "張耒",
        "paragraphs": [
            "寒泉背石老松根，禪室幽人古像存。",
            "長恨千年無屈宋，楚招難與此遺魂。"
        ],
        "title": "懷陸羽井",
        "id": "141f72ba-beca-42a8-a6e4-30204653b48d"
    },
    {
        "author": "張耒",
        "paragraphs": [
            "旅居澤國小園林，千里相望歲暮心。",
            "想見竟陵殘雪裏，新梅點雪橘垂金。"
        ],
        "title": "冬日懷竟陵管氏梅橋四首  其一",
        "id": "38f43066-a807-412f-9d6b-8a057e359eda"
    },
    {
        "author": "張耒",
        "paragraphs": [
            "小小園林點點梅，如今綽約爲誰開。",
            "只應清夜新霜裏，依舊橫斜倒影來。"
        ],
        "title": "冬日懷竟陵管氏梅橋四首  其二",
        "id": "72e58057-8ffc-460e-a8a7-7831cd6cda24"
    },
    {
        "author": "張耒",
        "paragraphs": [
            "他日華陵跡已陳，嘉辰懷舊一銷魂。",
            "小園幽徑誰相念，應有新梅覓故人。"
        ],
        "title": "冬日懷竟陵管氏梅橋四首  其三",
        "id": "2c11d7d3-7f6f-4a81-a701-c91e2d97a01c"
    },
    {
        "author": "張耒",
        "paragraphs": [
            "堂下幽芳自可人，北風一爲屏埃塵。",
            "上元簪珥玲瓏玉，却曳青霞霜女裙。"
        ],
        "title": "冬日懷竟陵管氏梅橋四首  其四",
        "id": "0368423e-7113-42d1-b162-12e901c75b9a"
    },
    {
        "author": "張耒",
        "paragraphs": [
            "諸佛蒼然照殿楹，圓光明滿自然燈。",
            "千年遺事無人問，館後高眠久屬僧。"
        ],
        "title": "厄臺寺三首  其一",
        "id": "f2bd7eff-178c-4d2e-9ced-3c80d717314e"
    },
    {
        "author": "張耒",
        "paragraphs": [
            "峨嵋前約已成空，風雨蕭蕭送暮鐘。",
            "何用忘機來問話，不如松下謁癡龍。"
        ],
        "title": "厄臺寺三首  其二",
        "id": "48d562d0-9e07-46c6-a87d-261f80f78995"
    },
    {
        "author": "張耒",
        "paragraphs": [
            "世味嗟予淡莫加，更將詩句寄烟霞。",
            "自憐落筆無好字，不及揚州王謝家。"
        ],
        "title": "厄臺寺三首  其三",
        "id": "904ebb76-9a74-4ed2-b1f1-a00812b0212e"
    },
    {
        "author": "張耒",
        "paragraphs": [
            "雄吞六國弱秦强，壯士逡巡野水傍。",
            "耕叟不知鴻鵠志，笑觀宮室忤陳王。"
        ],
        "title": "過蘄澤",
        "id": "181e00a8-2e1d-46da-b456-df3e645d45ab"
    },
    {
        "author": "張耒",
        "paragraphs": [
            "樓殿沉沉鎖夜烟，秋燈一點佛龕前。",
            "梧桐葉上三更雨，亦有愁人獨自眠。"
        ],
        "title": "崇化寺三首  其一",
        "id": "6b1e190b-fbc0-4ae9-933c-cae19f29b8b8"
    },
    {
        "author": "張耒",
        "paragraphs": [
            "白髮荆州嘆滯淫，吳衣重杵洛城砧。",
            "遣愁莫上高樓望，只有秋來晝日陰。"
        ],
        "title": "崇化寺三首  其二",
        "id": "0128eb87-e753-4b7c-ad97-5e852e0ee1ad"
    },
    {
        "author": "張耒",
        "paragraphs": [
            "零落宮牆官樹秋，行人東去路悠悠。",
            "祇應樓下邯鄲路，亦有離人對此愁。"
        ],
        "title": "崇化寺三首  其三",
        "id": "b602e27c-a215-46e0-9af7-8853d52a27ff"
    },
    {
        "author": "張耒",
        "paragraphs": [
            "漫學文章弊性靈，屠龍藝就誤平生。",
            "翩翩仕路新冠蓋，何用揚雄强作經。"
        ],
        "title": "偶成",
        "id": "d330e915-7240-40b5-bf7a-2efad9521c07"
    },
    {
        "author": "張耒",
        "paragraphs": [
            "明道新墳草已春，遺風猶得見門人。",
            "定知魯國衣冠異，盡戴林宗折角巾。"
        ],
        "title": "贈趙簿景平二首  其一",
        "id": "59d7dd5a-1a2c-4675-95d3-6d59b9e1bc2c"
    },
    {
        "author": "張耒",
        "paragraphs": [
            "紛紛俗物久堪憎，愛子蕭蕭眉宇清。",
            "莫嘆青衫掩事業，白頭卿相死無名。"
        ],
        "title": "贈趙簿景平二首  其二",
        "id": "ec84e380-508f-44b1-a236-aa186bb0f204"
    },
    {
        "author": "張耒",
        "paragraphs": [
            "是非得失一區區，蚊蚋啾啾共一壺。",
            "不學退之求羽翼，惟憑一夢到華胥。"
        ],
        "title": "自遣四首  其一",
        "id": "23694c64-1237-47f4-8158-836d6b8ed1f6"
    },
    {
        "author": "張耒",
        "paragraphs": [
            "誰云造化本無情，利害乘除理甚平。",
            "莫逐衆情生慍喜，君看三四孰虧盈。"
        ],
        "title": "自遣四首  其二",
        "id": "9bce2c95-41d9-49c8-9096-903626dc1d8f"
    },
    {
        "author": "張耒",
        "paragraphs": [
            "誰云至理宗無相，大道由來萬法兼。",
            "且以聲音爲佛事，曉敲清磬誦華嚴。"
        ],
        "title": "自遣四首  其三",
        "id": "337fc081-528a-44dd-a54c-bd3bf90d085d"
    },
    {
        "author": "張耒",
        "paragraphs": [
            "浮世榮枯理易觀，不勞重取朽龜鑽。",
            "直應桃李繁華日，便把荆榛寂寞看。"
        ],
        "title": "自遣四首  其四",
        "id": "723b14bf-27a8-43ca-b890-c6c637b52bca"
    },
    {
        "author": "張耒",
        "paragraphs": [
            "西風嫋嫋木颼颼，身在江湖北岸州。",
            "自古楚人詞最好，爲君重賦竟陵秋。"
        ],
        "title": "立秋二首  其一",
        "id": "a776ba89-ea4a-47ff-b9ea-4ab51d068b2f"
    },
    {
        "author": "張耒",
        "paragraphs": [
            "對酒聊同楚人醉，哦詩惟聽越吟聲。",
            "洞庭北岸孤城下，落月西風聽曉鶯。"
        ],
        "tags": [
            "洞庭湖"
        ],
        "title": "立秋二首  其二",
        "id": "8f00675c-277f-4041-b61b-b39fd26aa979"
    },
    {
        "author": "張耒",
        "paragraphs": [
            "秋城草樹欲黄昏，微逕新晴菜甲新。",
            "便好灌園從老圃，此懷原是漢陰人。"
        ],
        "title": "晚步靈壽寺後二首  其一",
        "id": "8f05af27-bf3a-4c8e-8642-a310394e793d"
    },
    {
        "author": "張耒",
        "paragraphs": [
            "逢秋種菊尚殷勤，隙地侵尋欲過鄰。",
            "便好採花供服餌，形容已似澤邊人。"
        ],
        "title": "晚步靈壽寺後二首  其二",
        "id": "6993d35b-32f1-48a4-9006-bbbea3472aec"
    },
    {
        "author": "張耒",
        "paragraphs": [
            "秋思鄉愁兩苦辛，每臨西北望秋雲。",
            "此生更老情終在，誰爲寄聲千里人。"
        ],
        "title": "感秋三絕  其一",
        "id": "aaafe460-0433-4e1b-9cfe-45d60932e24d"
    },
    {
        "author": "張耒",
        "paragraphs": [
            "楚天未白轉星河，樓角先吹出塞歌。",
            "長愧侵床五更月，殷勤無計謝姮娥。"
        ],
        "title": "感秋三絕  其二",
        "id": "c09a1fc1-8466-48d5-89ee-7bab1c6bd354"
    },
    {
        "author": "張耒",
        "paragraphs": [
            "高林敗葉已颼颼，更有寒莎翠已收。",
            "若道神仙脫情累，如何獨唱感庭秋。"
        ],
        "title": "感秋三絕  其三",
        "id": "4b00e773-bc64-460e-b537-a39e6bd24c1d"
    },
    {
        "author": "張耒",
        "paragraphs": [
            "秋庭聽雨斷人聲，凉入衣裾秋意生。",
            "臨水登山送歸語，憐君解有許多情。"
        ],
        "title": "局中聽雨",
        "id": "4bf10396-5193-432a-9f8b-df9dffc92d06"
    },
    {
        "author": "張耒",
        "paragraphs": [
            "萬聲沉寂漏丁東，金井欄干上暗空。",
            "半夜西風人未覺，秋聲先報草根蟲。"
        ],
        "title": "夜思",
        "id": "52047b0c-4d0a-4e6f-abde-03ad5af18c8b"
    },
    {
        "author": "張耒",
        "paragraphs": [
            "楚鄉秋早倦炎蒸，長恨梧桐不可憑。",
            "爽氣忽隨風雨至，曉堂無寐獨神驚。"
        ],
        "title": "晨起二首  其一",
        "id": "0db3cc74-5c1d-42c3-bca8-3192b4f47ac3"
    },
    {
        "author": "張耒",
        "paragraphs": [
            "中宵爽氣入衾裯，簷雨浪浪曉末收。",
            "三伏炎歊掃除盡，待教明月放清秋。"
        ],
        "title": "晨起二首  其二",
        "id": "8e7e6fef-3b0d-42bd-b260-62f9f8340a7b"
    },
    {
        "author": "張耒",
        "paragraphs": [
            "姮娥藥熟桂華新，滿貯清光待出雲。",
            "徐御冰輪行碧落，世間多少感秋人。"
        ],
        "title": "近中秋",
        "id": "254c0656-75f3-4b68-87d2-e33c83b2dd7e"
    },
    {
        "author": "張耒",
        "paragraphs": [
            "長恨章華亦陋夫，周秦僅可勝登徒。",
            "誰知南楚仍窮巷，骨像何妨自應圖。"
        ],
        "title": "章華",
        "id": "4df34f0e-e9f8-47b0-af34-7b7463392d54"
    },
    {
        "author": "張耒",
        "paragraphs": [
            "日轉秋庭樹影斜，風來粉蝶勝悲笳。",
            "祇應宋玉秋來夢，常在牆東阿子家。"
        ],
        "title": "秋晚",
        "id": "7aac6354-88d3-445f-8191-6bac91098408"
    },
    {
        "author": "張耒",
        "paragraphs": [
            "楚鄉風物淡悠悠，獨掩閒門客滯留。",
            "盡日無言對秋雨，相敲蕉葉各吟秋。"
        ],
        "title": "遷居對雨有感",
        "id": "b5d2eeb5-2edc-4b81-bf58-4c79b7fdeea8"
    },
    {
        "author": "張耒",
        "paragraphs": [
            "荒凉臺閣追隨事，懶慢江河放逐臣。",
            "應是主人憐寂寞，僦居仍有小園春。"
        ],
        "title": "竟陵僦舍仍有小園景物頗佳",
        "id": "7fc871d8-5685-4e4f-bd60-ae3c6dab428a"
    },
    {
        "author": "張耒",
        "paragraphs": [
            "風霜老枿蹙龍蛇，中有青春白玉葩。",
            "要使根深生意遂，不妨秋雨卧泥沙。"
        ],
        "title": "題西園酴醾",
        "id": "a175b650-730f-4d9f-9c17-20be9f7784f3"
    },
    {
        "author": "張耒",
        "paragraphs": [
            "出架薔薇秀晚枝，雨餘屋角理蛛絲。",
            "可憐一曲秋風地，萬思千情鬭入詩。"
        ],
        "title": "西軒",
        "id": "06d64f46-0080-40a2-a927-e7d0efb753e9"
    },
    {
        "author": "張耒",
        "paragraphs": [
            "蕭條秋圃風飛葉，却有黄花照眼明。",
            "已過重陽慵采擷，自嫌亦作世人情。"
        ],
        "title": "九月十日菊花爛開",
        "id": "26e15f94-7373-47f9-9300-c16049fe330b"
    },
    {
        "author": "張耒",
        "paragraphs": [
            "禍福茫茫不可猜，可能憑勢即無災。",
            "相君西闥揮毫日，豈料方還此地來。"
        ],
        "title": "讀除目有感",
        "id": "72db53af-c56f-489d-8989-e9f5c0b56231"
    },
    {
        "author": "張耒",
        "paragraphs": [
            "依依漠漠復紛紛，觸處相隨過曉昏。",
            "知是妄緣除不盡，更教風月助吟魂。"
        ],
        "title": "效吳融詠情",
        "id": "a89e0637-4b62-4409-b380-e6932c75af86"
    },
    {
        "author": "張耒",
        "paragraphs": [
            "爲愛牆隅芳草色，故遮霜霰待新春。",
            "火燒雨洗尋無處，祇有東風吹舊塵。"
        ],
        "title": "竟陵酒官舍北有數步草歲寒霜落猶鬰然也予爲障其風霜暮冬尚自如一日大火焚舍無遺復往尋草不復有矣",
        "id": "ae1e57eb-b6fc-40fe-98e2-f9dbe437cecb"
    },
    {
        "author": "張耒",
        "paragraphs": [
            "三畝寒園春欲回，淺池低樹忽飄梅。",
            "楚鄉萬里霜雲盡，歸雁行行斜日來。"
        ],
        "title": "臘日步西園",
        "id": "d5fa5561-51c5-4604-8d17-ff4c24ef6e97"
    },
    {
        "author": "張耒",
        "paragraphs": [
            "兩架酴醾側覆簷，夏條交映漸多添。",
            "春歸花落君無恨，一架清陰恰滿簾。"
        ],
        "title": "夏日七首  其一",
        "id": "3faabbfc-f533-48d6-b310-e3c526fa8a97"
    },
    {
        "author": "張耒",
        "paragraphs": [
            "野水彎環夏木森，清蟬晚噪碧雲深。",
            "扁舟兩槳誰家子，萬里江湖此日心。"
        ],
        "title": "夏日七首  其二",
        "id": "dd6acab5-358d-4e27-b3a0-a9542f4e2cff"
    },
    {
        "author": "張耒",
        "paragraphs": [
            "蘄簟紗厨與夏宜，法曹腰腹大何爲。",
            "重雲到地翻盆雨，却是幽人穩睡時。"
        ],
        "title": "夏日七首  其三",
        "id": "8583d3a7-d9ad-454a-83aa-7aec8e42287a"
    },
    {
        "author": "張耒",
        "paragraphs": [
            "千蛙鳴噪污池水，萬螘奔馳一腐蟲。",
            "得喪世間能幾許，冥冥高處有飛鴻。"
        ],
        "title": "夏日七首  其四",
        "id": "7fb726fd-7811-478c-988c-c088f94b8d66"
    },
    {
        "author": "張耒",
        "paragraphs": [
            "凉風一掃宿雲輕，隠隠收雷不復驚。",
            "試决小池疏積潦，誰教蛙吻頓無聲。"
        ],
        "title": "夏日七首  其五",
        "id": "e5293274-997c-41b8-8f54-5775d6d46c40"
    },
    {
        "author": "張耒",
        "paragraphs": [
            "風轉翻翻梧葉驚，入簷白雨打窗鳴。",
            "應將清絕酬無睡，穩聽空階半夜聲。"
        ],
        "title": "夏日七首  其六",
        "id": "0aa55c9b-9e12-40a5-a42d-7881f6c34a7c"
    },
    {
        "author": "張耒",
        "paragraphs": [
            "女几山前官舍清，遶堂鳴澗夜泠泠。",
            "塵埃別後何由見，簷雨三更起坐聽。"
        ],
        "title": "夏日七首  其七",
        "id": "86844577-a0ba-464f-84dd-24afa431f919"
    },
    {
        "author": "張耒",
        "paragraphs": [
            "康濟朝饑進湯餠，誰何午睡屬新茶。",
            "讀書隠几聊復爾，謝客扃門豈不佳。"
        ],
        "title": "晝卧口占三首  其一",
        "id": "457db996-e51b-4c10-98a3-44e71fa7ffcd"
    },
    {
        "author": "張耒",
        "paragraphs": [
            "甘風遠集聞朝嘒，怨月深棲有夜鳴。",
            "凉牖疏明稀老翠，雨畦幽獨立新清。"
        ],
        "title": "晝卧口占三首  其二",
        "id": "e2611a80-d76a-42b3-b88c-7c471681cc3e"
    },
    {
        "author": "張耒",
        "paragraphs": [
            "學道窮年要有得，强顔干世欲何求。",
            "病栽薏苡無勞謗，濕要鞠藭不待搜。"
        ],
        "title": "晝卧口占三首  其三",
        "id": "ccaa3a56-828c-4d40-9740-6da1d96e3c36"
    },
    {
        "author": "張耒",
        "paragraphs": [
            "欺馬街泥未肯乾，重城含霧曉漫漫。",
            "誰令萬屋淋漓雪，猶作長安半夜寒。"
        ],
        "title": "贈无咎",
        "id": "0d812cc7-97dc-4255-a6da-2e74023490f0"
    },
    {
        "author": "張耒",
        "paragraphs": [
            "楊柳藏鴉筍作竿，曉風吹雨作輕寒。",
            "清陰一片收春去，留得薔薇數點殷。"
        ],
        "title": "晚春四首  其一",
        "id": "28190656-ecb1-47da-b27a-67669e9d09f5"
    },
    {
        "author": "張耒",
        "paragraphs": [
            "薔薇倒架筍過鄰，夢澤茫茫欲晚春。",
            "綠暗紅稀君莫嘆，滿枝梅杏欲嘗新。"
        ],
        "title": "晚春四首  其二",
        "id": "a4f1bb01-9dbe-4e0c-b9ad-132e37cdfb56"
    },
    {
        "author": "張耒",
        "paragraphs": [
            "洗雨吹風送晚春，盡收紅紫布青雲。",
            "眼前消長諳已久，清坐不妨長閉門。"
        ],
        "title": "晚春四首  其三",
        "id": "aaa37627-add6-4430-b172-01a709b3b0e7"
    },
    {
        "author": "張耒",
        "paragraphs": [
            "荒畦零亂滿蕪菁，春事收功欲老成。",
            "鵲噪鳩鳴莫無頼，曉枝千囀有雛鶯。"
        ],
        "title": "晚春四首  其四",
        "id": "efa6a15b-fad9-496b-9c53-01f6430e0f22"
    },
    {
        "author": "張耒",
        "paragraphs": [
            "此君堂後青蒼玉，別後何曾寄一聲。",
            "想見秦淮月堂下，西風吹浪拍堤平。"
        ],
        "title": "懷金陵三首  其一",
        "id": "0bf32758-4508-48d3-afdf-ab728986a066"
    },
    {
        "author": "張耒",
        "paragraphs": [
            "璧月瓊枝不復論，秦淮半已掠荒榛。",
            "清溪天水相澄映，便是臨春閣上魂。"
        ],
        "title": "懷金陵三首  其二",
        "id": "29cbe578-1f6a-4f15-95bc-26932cb6a9be"
    },
    {
        "author": "張耒",
        "paragraphs": [
            "曾作金陵爛漫遊，北歸塵土變衣裘。",
            "芰荷聲裏孤舟雨，卧入江南第一州。"
        ],
        "title": "懷金陵三首  其三",
        "id": "98d8293c-da44-4e88-bbe2-4eced4508ac9"
    },
    {
        "author": "張耒",
        "paragraphs": [
            "積雨荒池水欲平，軒窗長夏有餘清。",
            "公餘一枕滄浪夢，卧聽風荷受雨聲。"
        ],
        "title": "水閣二首  其一",
        "id": "8e7c43cd-dc24-4180-a75e-d22ed2b2b0b2"
    },
    {
        "author": "張耒",
        "paragraphs": [
            "池水亭亭如有光，曉風清露點新粧。",
            "翠帷自障非遊女，多謝經營白鷺郎。"
        ],
        "title": "水閣二首  其二",
        "id": "ae39d2e1-2020-489d-a0c4-1e94fcb45583"
    },
    {
        "author": "張耒",
        "paragraphs": [
            "不許多聞長樂鐘，打包旦遇又匆匆。",
            "長安城裏誰相識，只有周南太史公。"
        ],
        "title": "出京寄无咎二首  其一",
        "id": "3e51e739-b44f-4bcd-840c-fe6b9789e1bd"
    },
    {
        "author": "張耒",
        "paragraphs": [
            "老去相看情益親，河梁分手欲沾巾。",
            "祇應誦得離騷賦，長作行吟去國人。"
        ],
        "title": "出京寄无咎二首  其二",
        "id": "9c3f51a7-939d-49e9-889b-ec2dcf6e78f9"
    },
    {
        "author": "張耒",
        "paragraphs": [
            "區區姦智終何補，不悟身猶弄伎兒。",
            "蛇斷楚郊秦未覺，鬼謀曹社夢先知。"
        ],
        "title": "讀史二首  其一",
        "id": "e0ee75e2-5849-4f56-a0e7-e7ba96b0c4ec"
    },
    {
        "author": "張耒",
        "paragraphs": [
            "嬴秦餘祚已蛇分，車府凶高尚畏人。",
            "安有區區猶指鹿，從來菽麥不曾分。"
        ],
        "title": "讀史二首  其二",
        "id": "0e8665d4-9f75-4009-af2d-ebf49827fab8"
    },
    {
        "author": "張耒",
        "paragraphs": [
            "千金一飯恩猶報，南面稱孤豈遽忘。",
            "何待陳侯乃中起，不思蕭相在咸陽。"
        ],
        "title": "韓信祠",
        "id": "d7aa496a-afe1-44e8-9c28-dedd3eeefd4c"
    },
    {
        "author": "張耒",
        "paragraphs": [
            "雲夢何須僞出遊，遭讒猶得故鄉侯。",
            "平生蕭相真知己，何事還同女子謀。"
        ],
        "title": "題淮陰侯廟",
        "id": "357de341-9976-4404-a1c6-6ab637088570"
    },
    {
        "author": "張耒",
        "paragraphs": [
            "逃戰彭城似去邠，興王可即廢爲臣。",
            "中原多少堪憂事，勞苦君王八馬奔。"
        ],
        "title": "偃王城",
        "id": "e3ba9f0b-ebdb-47d4-bb93-9b36c5c54a89"
    },
    {
        "author": "張耒",
        "paragraphs": [
            "上國歸來歲月深，悲嗟脫劍挂高林。",
            "欲知不負徐君意，便是當年讓國心。"
        ],
        "title": "挂劍臺",
        "id": "0c0c74c5-75ee-4f6e-abe6-04112972f5cc"
    },
    {
        "author": "張耒",
        "paragraphs": [
            "樓上珠簾拂疏網，却勻愁黛對凌波。",
            "也知新舊爭多少，敢話機頭織素多。"
        ],
        "title": "古意",
        "id": "51b6f68a-1026-42f9-95cd-bc635f32c917"
    },
    {
        "author": "張耒",
        "paragraphs": [
            "姓陶令尹今何在，空補陳編歸去來。",
            "安得春江作春酒，百年長與子銜杯。"
        ],
        "title": "道彭澤",
        "id": "eab4fe51-ab6b-4bdf-8d5c-1bcc8d0be049"
    },
    {
        "author": "張耒",
        "paragraphs": [
            "永豐坊裏舊腰支，曾見青青初種時。",
            "看盡道邊離別恨，爭教風絮不狂飛。"
        ],
        "title": "柳",
        "id": "398cd63d-d790-43f2-aef1-59870fa04ac1"
    },
    {
        "author": "張耒",
        "paragraphs": [
            "過雨山亭暑氣微，老人猶未試生衣。",
            "滿園閒綠無人到，春日南風燕子飛。"
        ],
        "title": "題宣州後堂壁四首  其一",
        "id": "41824f7c-feef-441b-b7b2-29062789c557"
    },
    {
        "author": "張耒",
        "paragraphs": [
            "我欲留春情不淺，青春別我苦無情。",
            "敬亭山下紅千樹，日日南風綠滿城。"
        ],
        "title": "題宣州後堂壁四首  其二",
        "id": "1ee3e3a4-bc5a-4536-ad01-c3ea3f5d1205"
    },
    {
        "author": "張耒",
        "paragraphs": [
            "翠樹陰陰晚雨回，江山清潤絕纖埃。",
            "軍厨煮酒香初熟，更釣溪魚斫鱠來。"
        ],
        "title": "題宣州後堂壁四首  其三",
        "id": "09f5abd8-2554-40f7-b4e1-90ca86e54d99"
    },
    {
        "author": "張耒",
        "paragraphs": [
            "流落天涯一病身，簿書叢裏費精神。",
            "殷勤照水窺華髮，黄鳥聲中又一春。"
        ],
        "title": "題宣州後堂壁四首  其四",
        "id": "925f69fb-56fa-49a9-b789-921ba92b86a9"
    },
    {
        "author": "張耒",
        "paragraphs": [
            "午睡簾櫳春日長，半消金鴨水沉香。",
            "隔窗花影時來去，疑有東鄰覘宋郎。"
        ],
        "title": "宋景平命賦隔窗花影",
        "id": "d682e99c-ec93-4e14-bec9-76b5b7f37e62"
    },
    {
        "author": "張耒",
        "paragraphs": [
            "陰陰夏景變餘春，清曉園林未有塵。",
            "日日東風欺弱柳，鵝黄吹盡作青雲。"
        ],
        "title": "晚春初夏八首  其一",
        "id": "15c032e6-7042-4436-9e68-53d6ab2aae16"
    },
    {
        "author": "張耒",
        "paragraphs": [
            "少室山前日日風，望嵩樓下水溶溶。",
            "卷將春色歸何處，盡在車前榆莢中。"
        ],
        "title": "晚春初夏八首  其二",
        "id": "c00160d3-0b76-455e-a8f4-a934d944b42e"
    },
    {
        "author": "張耒",
        "paragraphs": [
            "吹盡成蹊桃李塵，兔葵燕麥一番新。",
            "只應解籜抽青玉，霜節稜稜尚可人。"
        ],
        "title": "晚春初夏八首  其三",
        "id": "bd4aef0b-916c-42fc-a3fd-1994213c16a9"
    },
    {
        "author": "張耒",
        "paragraphs": [
            "古柳參天鳴啄木，青蕪覆地下鳴鳩。",
            "白頭懶作留春計，睡起移時獨倚樓。"
        ],
        "title": "晚春初夏八首  其四",
        "id": "fdcdf6d9-8747-400a-86db-bb25aded2f2c"
    },
    {
        "author": "張耒",
        "paragraphs": [
            "睡足高簷春日斜，碾聲初破小龍茶。",
            "樓邊綠樹飛紅盡，春色牆陰老薺花。"
        ],
        "title": "晚春初夏八首  其五",
        "id": "b5295d3b-aa1c-4260-aad6-f8321e3037bb"
    },
    {
        "author": "張耒",
        "paragraphs": [
            "青春已屬明年事，晝漏初知夏景長。",
            "日日南風筍成竹，殘紅雖有不成妝。"
        ],
        "title": "晚春初夏八首  其六",
        "id": "64c21d39-1b4f-41a2-a735-f00a3b421bca"
    },
    {
        "author": "張耒",
        "paragraphs": [
            "春歸草木漫青紅，半委塵埃半逐風。",
            "誰似長楸百餘尺，高張錦繡照青空。"
        ],
        "title": "晚春初夏八首  其七",
        "id": "731db52c-d8fd-481f-bf13-d7836924eea1"
    },
    {
        "author": "張耒",
        "paragraphs": [
            "酴醾壓架不勝繁，洗雨吹風更可憐。",
            "姑射仙人本仙骨，百花凋盡獨嬋娟。"
        ],
        "title": "晚春初夏八首  其八",
        "id": "735b712d-37bf-4fe2-bbf4-ad4b82f318e4"
    },
    {
        "author": "張耒",
        "paragraphs": [
            "月落嚴霜自理妝，北風工爲發清香。",
            "曉英數點辭人去，幽獨無人爲斷腸。"
        ],
        "title": "梅花十首  其一",
        "id": "72298f62-9e18-45e3-9cfc-c6d41bb6f1ef"
    },
    {
        "author": "張耒",
        "paragraphs": [
            "幽恨清愁幾萬端，故將巧笑破霜寒。",
            "落英收拾供騷客，秋菊從來不足餐。"
        ],
        "title": "梅花十首  其二",
        "id": "8437286b-4d96-42eb-85fe-6585ba1f1fcf"
    },
    {
        "author": "張耒",
        "paragraphs": [
            "姑射仙姿不畏寒，謝家風格鄙鉛丹。",
            "誰知檀萼香鬚裏，已有調羹一點酸。"
        ],
        "title": "梅花十首  其三",
        "id": "95ccb42e-ac65-4055-bf52-78303a45c25a"
    },
    {
        "author": "張耒",
        "paragraphs": [
            "林外啼禽自往還，風前詩客倚闌干。",
            "小園門鎖黄昏月，耿耿幽姿伴歲寒。"
        ],
        "title": "梅花十首  其四",
        "id": "3ad8df48-bae7-4bb3-b340-3a891798bfa5"
    },
    {
        "author": "張耒",
        "paragraphs": [
            "玉粟勻圓官樣黄，領巾借與十分香。",
            "衝寒不爲生春物，自要晨霜爲洗妝。"
        ],
        "title": "梅花十首  其五",
        "id": "ded558e3-d1a5-45fd-9ad0-83fb7165732d"
    },
    {
        "author": "張耒",
        "paragraphs": [
            "清寒池館靜無塵，歲歲相逢似故人。",
            "任遣牆頭疑是雪，欲教園木早知春。"
        ],
        "title": "梅花十首  其六",
        "id": "26e810f8-e8e9-418b-a16f-d1c4a75e0280"
    },
    {
        "author": "張耒",
        "paragraphs": [
            "脈脈無言亦有期，雪中狂殺羽林兒。",
            "可憐多少幽奇事，却是東風總不知。"
        ],
        "title": "梅花十首  其七",
        "id": "b0ef4e4e-74bb-470a-b351-42d7d8df313a"
    },
    {
        "author": "張耒",
        "paragraphs": [
            "任教雪壓色終勝，却要風嚴香更聞。",
            "江雨細時青子熟，聞名猶救渴將軍。"
        ],
        "title": "梅花十首  其八",
        "id": "8b06cd84-78e3-49a2-8dd8-98c4a3f46228"
    },
    {
        "author": "張耒",
        "paragraphs": [
            "數點深藏碧玉枝，翠峰十二擁瑶姬。",
            "憑君說與凡桃李，徹骨清寒爭解肥。"
        ],
        "title": "梅花十首  其九",
        "id": "4a66c8a7-ea43-4e09-9a71-1a661c380eae"
    },
    {
        "author": "張耒",
        "paragraphs": [
            "三畝荒園草棘荒，可堪終夜北風狂。",
            "瑶環瑜珥誰將去，嘖嘖幽禽啄蕊黄。"
        ],
        "title": "梅花十首  其一○",
        "id": "16dc7c02-e40e-4301-97dc-1cfc9ae49453"
    },
    {
        "author": "張耒",
        "paragraphs": [
            "萱草開時燕引雛，石盆雨滿長菖蒲。",
            "但令甕有賢人酒，何用門迎長者車。"
        ],
        "title": "絕句二首  其一",
        "id": "db32f5f5-d6c1-42c9-a064-f25b5357cc90"
    },
    {
        "author": "張耒",
        "paragraphs": [
            "門前山樹插雲青，雨足山前稻水平。",
            "桑柘半空蠶事了，綠陰深處囀殘鶯。"
        ],
        "title": "絕句二首  其二",
        "id": "dfd05a22-672d-4930-b637-915258523a70"
    },
    {
        "author": "張耒",
        "paragraphs": [
            "凜凜春寒犯客裘，輕陰殘雪放孤舟。",
            "無端惟有堤邊柳，作態東風惱客愁。"
        ],
        "title": "臨淮道中",
        "id": "60b1f22c-8e55-4ad7-849c-02ee6f8c11c7"
    },
    {
        "author": "張耒",
        "paragraphs": [
            "聚散人生集渚鴻，飛鳴邂逅一宵同。",
            "是非榮辱何勞問，共在邯鄲一枕中。"
        ],
        "title": "許同塵示張八侍郎避暑覽館中舊題絕句俾之同作次韵",
        "id": "d7968df2-3a20-48fb-b3c5-120677fb9fa7"
    },
    {
        "author": "張耒",
        "paragraphs": [
            "楚澤春殘雨又風，啼鶯芳草思無窮。",
            "蕪菁滿地黄金爛，不及薔薇一點紅。"
        ],
        "title": "西園風雨雜花謝",
        "id": "f1ebda6a-5f56-4685-beb3-2dcd816c2f5e"
    },
    {
        "author": "張耒",
        "paragraphs": [
            "心悸西江浪似山，眼明僧舍一窗閒。",
            "從今要見廬山面，畫作屏風靜處看。"
        ],
        "tags": [
            "庐山"
        ],
        "title": "慈湖中流遇大風舟危甚食時風止遊靈巖寺",
        "id": "09ec5049-c005-4521-a90f-d1c10dbcaa1e"
    },
    {
        "author": "張耒",
        "paragraphs": [
            "一庭秋色高堂夜，半壁燈光短幌凉。",
            "都是去年秋氣味，誰知飄泊古淮陽。"
        ],
        "title": "寓淮陽驛二首  其一",
        "id": "cf813380-ced1-4f00-a6ba-4f281bf2cdac"
    },
    {
        "author": "張耒",
        "paragraphs": [
            "悠颺短日下西牆，庭葉吟風作夕凉。",
            "客枕甚安無一事，鄰雞不用喚朝陽。"
        ],
        "title": "寓淮陽驛二首  其二",
        "id": "eaf89dae-4bef-4d07-a82e-b0cd81c7228d"
    },
    {
        "author": "張耒",
        "paragraphs": [
            "千古濠梁莊惠詞，不須反覆辨真知。",
            "直應人意逍遙處，便是游魚自樂時。"
        ],
        "title": "觀魚亭呈陳公度二首  其一",
        "id": "764820ba-f6b5-4283-9ac2-4afa8ae56c93"
    },
    {
        "author": "張耒",
        "paragraphs": [
            "獵獵微風波面開，近人鷗鷺不相猜。",
            "樽前忽起扁舟興，新管江南山水來。"
        ],
        "title": "觀魚亭呈陳公度二首  其二",
        "id": "68a95212-8ac5-42a4-bfa9-6bfa622007b5"
    },
    {
        "author": "張耒",
        "paragraphs": [
            "莫驚客路已經年，尚有青春一半妍。",
            "試上芳堤望春野，萬絲楊柳拂晴天。"
        ],
        "title": "寒食離白沙",
        "id": "efe5d71e-cf09-4e0d-922d-98f7c791fc68"
    },
    {
        "author": "張耒",
        "paragraphs": [
            "春來小殿雪初殘，曉日曈矓未破寒。",
            "黄繖當軒公事退，君王緩步侍臣闌。"
        ],
        "title": "紹聖甲戌侍立集英殿臨軒試舉人作此兩絕  其一",
        "id": "c65c027e-7d3c-4104-9c7c-d15c2ed45f23"
    },
    {
        "author": "張耒",
        "paragraphs": [
            "弱歲干名翰墨場，春寒摇筆試西廂。",
            "茫然二十年間事，還著春衣侍玉皇。"
        ],
        "title": "紹聖甲戌侍立集英殿臨軒試舉人作此兩絕  其二",
        "id": "8da2e7cf-dc30-423e-837e-f89ed28e8193"
    },
    {
        "author": "張耒",
        "paragraphs": [
            "與君陟巘踏春泥，邂逅紅梅得一枝。",
            "失却孤山風露格，却成卯酒醉冰肌。"
        ],
        "title": "同仲達雪後踰小山遊蔡氏園得紅梅數枝奇絕因賦二首  其一",
        "id": "01f5c07b-b89b-4a59-9d2f-e16ab5a0b47d"
    },
    {
        "author": "張耒",
        "paragraphs": [
            "北風凜凜留高樹，融雪涓涓聚小塘。",
            "三畝山園半春草，無人爲結小丁香。"
        ],
        "title": "同仲達雪後踰小山遊蔡氏園得紅梅數枝奇絕因賦二首  其二",
        "id": "2c58c985-0f6c-4a42-a541-6d82eb9e416a"
    },
    {
        "author": "張耒",
        "paragraphs": [
            "半世辛勤守黄卷，白頭容易過青春。",
            "枕前亦覺春晴否，試問東鄰晚起人。"
        ],
        "title": "戲呈希古",
        "id": "bca5d539-e361-4a11-8fa9-308c02965138"
    },
    {
        "author": "張耒",
        "paragraphs": [
            "楫迎桃葉家何處，槳送莫愁人已非。",
            "獨立東風今古恨，春江無語又斜暉。"
        ],
        "title": "賞心亭",
        "id": "8ffda06e-7063-44b9-8033-9d90e16b6a5b"
    },
    {
        "author": "張耒",
        "paragraphs": [
            "日出南山春霧收，渾渾洛尾入淮流。",
            "莫向行人贈楊柳，折將離恨入孤舟。"
        ],
        "title": "題洛尾亭二首  其一",
        "id": "d69047bf-dd86-45d8-b2a8-c73e043ee8cd"
    },
    {
        "author": "張耒",
        "paragraphs": [
            "洛尾亭邊淮汴交，來波去浪恨迢迢。",
            "無端更洒黄昏雨，吹作春愁不肯消。"
        ],
        "title": "題洛尾亭二首  其二",
        "id": "18540c19-a09f-4b80-8c4c-9a204341e165"
    },
    {
        "author": "張耒",
        "paragraphs": [
            "魚村橘市楚江邊，人外秋原雨外川。",
            "遣騎竹邊邀短艇，天涯暮色已蒼然。"
        ],
        "title": "題周文翰郭熙山水二首  其一",
        "id": "2343f55b-9dcc-4b59-8ce4-48b435db87ee"
    },
    {
        "author": "張耒",
        "paragraphs": [
            "洞庭葉落萬波秋，說與南人亦自愁。",
            "指點吳江何處是，一行鴻雁海山頭。"
        ],
        "tags": [
            "洞庭湖"
        ],
        "title": "題周文翰郭熙山水二首  其二",
        "id": "25f32aec-403b-413f-b6cd-5ac1fc5c7a60"
    },
    {
        "author": "張耒",
        "paragraphs": [
            "天上春來誰報人，江山氣象一時新。",
            "懶將白首簪幡勝，壽酒三杯慰逐臣。"
        ],
        "title": "立春三首  其一",
        "id": "396aa8d3-4b6d-4cb9-8d42-49471505ef14"
    },
    {
        "author": "張耒",
        "paragraphs": [
            "風光先著竹間梅，和氣應從九地回。",
            "桃李滿園渾未覺，微紅先向寶刀開。"
        ],
        "title": "立春三首  其二",
        "id": "a30be137-05b0-473c-ab33-15520d524983"
    },
    {
        "author": "張耒",
        "paragraphs": [
            "蒼龍闕角回金斗，文德門南散曉班。",
            "車馬紛紛殘雪裏，鏤銀剪綵舞新幡。"
        ],
        "title": "立春三首  其三",
        "id": "c40cacd2-d743-47a1-aa0d-5604d2e5f2cb"
    },
    {
        "author": "張耒",
        "paragraphs": [
            "庭院輕寒新雨過，江城寒食野花飛。",
            "故園北望一千里，極目江楓客未歸。"
        ],
        "title": "寒食",
        "id": "b3bbff9b-82e0-4b10-846c-21d8a7d14e61"
    },
    {
        "author": "張耒",
        "paragraphs": [
            "高甍巨桷壓城闉，平視如將七澤吞。",
            "幾度春光招宋玉，碧闌干外獨消魂。"
        ],
        "title": "竟陵夢野亭在子城西南角一目而盡雲夢之野最爲郡中之勝",
        "id": "a05a7953-2620-4e98-b483-cca30f63c046"
    },
    {
        "author": "張耒",
        "paragraphs": [
            "龍蛇半滅亭間字，泉壤長埋地下身。",
            "從此世間無玉樹，故人三嘆淚沾襟。"
        ],
        "title": "奉符縣北二十里林家莊馬鋪壁間有草書數行半毀矣問其人云熙寧中錢提刑所書予考其時蓋翰林四丈穆父也錢公謫秋浦而卒其子已免喪矣覽之不覺失涕因留一絕",
        "id": "9584ee19-57dd-403b-af12-6bc5abd3f9de"
    },
    {
        "author": "張耒",
        "paragraphs": [
            "留滯招提未是歸，卧聞秋雨響疏籬。",
            "何當粗息飄萍恨，却誦僧窗聽雨詩。"
        ],
        "title": "夜間風雨有感",
        "id": "a2699a8a-5c4c-479c-8611-ef13f9dd9ce8"
    },
    {
        "author": "張耒",
        "paragraphs": [
            "才似庖刀不待硎，思如流水更清泠。",
            "詩壇李杜誰爲將，盡掃欃槍正國刑。"
        ],
        "title": "次韵智叔三首  其一",
        "id": "0102d1aa-573f-4749-a584-6a77e40c21d4"
    },
    {
        "author": "張耒",
        "paragraphs": [
            "公子風流更可人，仙家問訊柳湖春。",
            "煩公甕下一杯水，洗我胸中百斛塵。"
        ],
        "title": "次韵智叔三首  其二",
        "id": "0d7391ec-15ae-427e-b6f4-fd5d9e470705"
    },
    {
        "author": "張耒",
        "paragraphs": [
            "今朝一見詩人詩，不用更尋黄絹詞。",
            "深山一鶴自唱和，亦有松下童子知。"
        ],
        "title": "次韵智叔三首  其三",
        "id": "f53e05e8-39ae-4272-90ca-6d7d4c61833d"
    },
    {
        "author": "張耒",
        "paragraphs": [
            "竟陵秋色清如水，客舍飄梧墜晚階。",
            "已掩重門風葉定，玉鉤還向玉人來。"
        ],
        "title": "絕句",
        "id": "974cf1f0-b56d-45fb-a9f5-a341477089cd"
    },
    {
        "author": "張耒",
        "paragraphs": [
            "滿園紅紫春無限，盡日飛鳴鳥自由。",
            "夜雨朝晴風日好，盡舒雲錦不能收。"
        ],
        "title": "西園",
        "id": "c1ca463a-2dab-4a4c-9dbf-6c55abcca6ee"
    },
    {
        "author": "張耒",
        "paragraphs": [
            "苔封池面草芊綿，鳴蚓跳蛙意若便。",
            "頗覺風雲有奇變，翻盆一雨便潺潺。"
        ],
        "title": "晚春",
        "id": "85454d05-7f6d-447a-82f0-acc8ab67ff25"
    },
    {
        "author": "張耒",
        "paragraphs": [
            "低簷送雨晚霏微，濕透梅房白漸肥。",
            "半捲畫簾屏扇掩，朦朧春睡擁春衣。"
        ],
        "title": "殘春三絕  其一",
        "id": "0e7b8520-b547-426e-b601-77725313c5dc"
    },
    {
        "author": "張耒",
        "paragraphs": [
            "闌干倚遍更消魂，春到淮南得幾分。",
            "裊裊柳枝烟雨濕，畫樓殘角送黄昏。"
        ],
        "title": "殘春三絕  其二",
        "id": "4e85f458-cf87-4e7d-bcc5-e287e37238c2"
    },
    {
        "author": "張耒",
        "paragraphs": [
            "强尋春物散無聊，直使樓高恨未消。",
            "鱗碧萬家看不盡，杏花時見隔牆梢。"
        ],
        "title": "殘春三絕  其三",
        "id": "cfe9ba18-4303-4b36-9ae0-1982d3944ec9"
    },
    {
        "author": "張耒",
        "paragraphs": [
            "相逢記得畫橋頭，花似精神柳似柔。",
            "莫謂無情即無語，春風傳意水傳愁。"
        ],
        "title": "偶題二首  其一",
        "id": "df7db19c-9354-4fe0-8f3e-5d7da2938a85"
    },
    {
        "author": "張耒",
        "paragraphs": [
            "春水長流鳥自飛，偶然相值不相知。",
            "請君試採中塘藕，若道心空却有絲。"
        ],
        "title": "偶題二首  其二",
        "id": "bf5725e7-9c2c-4294-b3b0-ba79f669c6e3"
    },
    {
        "author": "張耒",
        "paragraphs": [
            "日斜沙路馬翩翩，故欲迎凉不著鞭。",
            "誰解多情似新月，伴人歸去照人眠。"
        ],
        "title": "宛丘道中",
        "id": "cb8c8bfa-e31a-4095-8692-f3819b67b38f"
    },
    {
        "author": "張耒",
        "paragraphs": [
            "繫馬操舟問檝師，却疑淮口掛帆時。",
            "人間遷改何須問，便作江湖未可知。"
        ],
        "title": "青桐道中值雨凡數里舟行久之頗有江湖之思二首  其一",
        "id": "7e6134ce-a828-4f54-8fbe-e1618bfbe715"
    },
    {
        "author": "張耒",
        "paragraphs": [
            "冥冥烟外鳥飛歸，野老得魚收網迴。",
            "隔浦斷霞沉欲盡，半彎新月出雲來。"
        ],
        "title": "青桐道中值雨凡數里舟行久之頗有江湖之思二首  其二",
        "id": "452eeb9e-b12e-4754-b3ad-766b01b9f42d"
    },
    {
        "author": "張耒",
        "paragraphs": [
            "蕭蕭暗葉鳴秋雨，淅淅窗風戰客燈。",
            "世味飽諳心已老，不煩潘鬢强侵陵。"
        ],
        "title": "宿咸平驛",
        "id": "eb7c7db1-6615-4310-ba5b-49c35791d662"
    },
    {
        "author": "張耒",
        "paragraphs": [
            "蕭蕭風雨五更初，枕上秋聲獨井梧。",
            "只有菊花猶灼灼，苦教摧拉就荒蕪。"
        ],
        "title": "蕭蕭",
        "id": "a3b48925-7df8-4ed0-aac3-3590e22535ff"
    },
    {
        "author": "張耒",
        "paragraphs": [
            "映日斷霞臨水盡，出雲新月向人來。",
            "野塘秋晚無行迹，點點黄花照水開。"
        ],
        "title": "淮陰道中",
        "id": "862c7d20-fbb8-4918-8450-b7107c44bdbd"
    },
    {
        "author": "張耒",
        "paragraphs": [
            "庭戶無人秋月明，夜霜欲落氣先清。",
            "梧桐直不甘衰謝，數葉迎風尚有聲。"
        ],
        "tags": [
            "古诗三百首",
            "秋夜",
            "宋诗",
            "写景",
            "抒怀"
        ],
        "title": "夜坐",
        "id": "8142d0e0-a25f-4e24-9e5b-fddd91ef6d87"
    },
    {
        "author": "張耒",
        "paragraphs": [
            "學館虀鹽驚歲晚，寒窗書史伴身閒。",
            "年來轗軻甘言命，老去追隨厭强顔。"
        ],
        "title": "試筆",
        "id": "03f4c8a7-e393-4274-9f3a-cddf72e39853"
    },
    {
        "author": "張耒",
        "paragraphs": [
            "水鄉清冷落梅風，正月雪消春信通。",
            "昨夜園林新得雨，杏梢爭放曉來紅。"
        ],
        "title": "新春",
        "id": "88db49d5-cfe2-4105-aeca-5fe95d29d890"
    },
    {
        "author": "張耒",
        "paragraphs": [
            "带水依城一逕微，出城桃杏雨來枝。",
            "最憐楊柳身無力，付與春風自在吹。"
        ],
        "title": "野步",
        "id": "39c3cf50-dbc8-41a8-9418-d827b85f2219"
    },
    {
        "author": "張耒",
        "paragraphs": [
            "漫漫東風百草長，夭桃如笑柳如妝。",
            "惟憑酒作青春敵，收拾風光入醉鄉。"
        ],
        "title": "春日偶題四首  其一",
        "id": "c59dd008-4dfb-41ff-8db6-231534d1824b"
    },
    {
        "author": "張耒",
        "paragraphs": [
            "隔屋桃花暖鬭妝，好風時有過牆香。",
            "滿園芳草無人種，何事春來特地長。"
        ],
        "title": "春日偶題四首  其二",
        "id": "0a25ca77-8e68-40ca-be5d-5262f39ab1f6"
    },
    {
        "author": "張耒",
        "paragraphs": [
            "舍北小桃纔及肩，可憐枝弱苦花繁。",
            "黄昏雨急東風惡，惜爾不禁春夜寒。"
        ],
        "title": "春日偶題四首  其三",
        "id": "7b9abace-9da6-45e7-8303-7edd28277058"
    },
    {
        "author": "張耒",
        "paragraphs": [
            "白首傷春一老翁，預愁寒食過春中。",
            "下簾數點黄昏雨，一霎輕寒青杏風。"
        ],
        "title": "春日偶題四首  其四",
        "id": "033b507a-fdda-46ae-a7db-c85251f264af"
    },
    {
        "author": "張耒",
        "paragraphs": [
            "新引龍孫欲解苞，籬根抽筍已梢梢。",
            "莓苔雨過蝸緣壁，楊柳葉深鶯有巢。"
        ],
        "title": "偶成二首  其一",
        "id": "485dd216-ceb0-4779-8930-3886220b8897"
    },
    {
        "author": "張耒",
        "paragraphs": [
            "乍晴幽步踏斜陽，殘潦青苔曲徑荒。",
            "風擲落花填小塹，雨催芳草上空牆。"
        ],
        "title": "偶成二首  其二",
        "id": "e16a0af1-2c07-4df3-bd90-a3f052cd8d8c"
    },
    {
        "author": "張耒",
        "paragraphs": [
            "漠漠雨苔依砌綠，鮮鮮秋菊映階黄。",
            "山僧睡起日亭午，出戶微微栢子香。"
        ],
        "title": "題軫師房二首  其一",
        "id": "35cfcb24-8cde-4f67-b3cc-ddfbd0a47a5f"
    },
    {
        "author": "張耒",
        "paragraphs": [
            "銅瓶布衲出塵埃，疏瘦風標日一齋。",
            "門逕蕭然更無事，生螢飛鴿及時來。"
        ],
        "title": "題軫師房二首  其二",
        "id": "3fb0022d-af72-496c-b1dc-bedbcefecf30"
    },
    {
        "author": "張耒",
        "paragraphs": [
            "落月昏昏向水低，五更殘燭一聲雞。",
            "祇應魂夢猶東去，從此扁舟日向西。"
        ],
        "title": "初離山陽寄城中友人二首  其一",
        "id": "37fa8429-16b7-410a-b02e-a27e8d868543"
    },
    {
        "author": "張耒",
        "paragraphs": [
            "野岸蕭蕭落葉風，秋光離思兩相攻。",
            "殷勤臨水揮雙淚，憑寄清流却向東。"
        ],
        "title": "初離山陽寄城中友人二首  其二",
        "id": "56f32b25-188a-455c-8771-e9b50fcab0a8"
    },
    {
        "author": "張耒",
        "paragraphs": [
            "蕭蕭衰柳來時路，裊裊危檣西去船。",
            "白鳥歸飛夕陽盡，斷霞風約過平川。"
        ],
        "title": "淮陰晚望",
        "id": "c6a86222-3b00-4882-94f3-d2eb1fec460c"
    },
    {
        "author": "張耒",
        "paragraphs": [
            "繫纜寒沙傷客情，秋雲不動夜陰生。",
            "蕭蕭兩岸黄榆葉，解報三更雨到聲。"
        ],
        "title": "宿第四鋪",
        "id": "53a9a198-1083-4824-9f45-8bec7badc25c"
    },
    {
        "author": "張耒",
        "paragraphs": [
            "年來鞍馬困塵埃，頼有青山豁我懷。",
            "日暮北風吹雨去，數峰清瘦出雲來。"
        ],
        "tags": [
            "写景",
            "抒情",
            "喜悦",
            "描写山",
            "写山"
        ],
        "title": "初見嵩山",
        "id": "05e27091-144b-4f48-a613-765d9a86d8f4"
    },
    {
        "author": "張耒",
        "paragraphs": [
            "鬢毛已自秋來變，髀肉仍於馬上消。",
            "滿眼青山不歸去，强顔微祿亦何聊。"
        ],
        "title": "有感",
        "id": "bbdf36a9-d540-4b07-8a75-fe3727aac2fc"
    },
    {
        "author": "張耒",
        "paragraphs": [
            "淮南梅柳想春還，怯見西州歲暮寒。",
            "惟有看山心未厭，晴明終日在闌干。"
        ],
        "title": "福昌官舍後絕句十首  其一",
        "id": "7382c674-f4cc-468d-adc8-2fa3119dc34a"
    },
    {
        "author": "張耒",
        "paragraphs": [
            "小園寒盡雪成泥，堂角方池水接溪。",
            "夢覺隔窗殘月盡，五更春鳥滿山啼。"
        ],
        "title": "福昌官舍後絕句十首  其二",
        "id": "668397e6-6bf7-4a2e-8114-613821be9c0f"
    },
    {
        "author": "張耒",
        "paragraphs": [
            "無客門闌盡日扃，兩行喬木擁寒廳。",
            "吏胥借問官何在，流水聲中看竹行。"
        ],
        "title": "福昌官舍後絕句十首  其三",
        "id": "bec2f10b-b208-41e4-a13e-e1377835a2ea"
    },
    {
        "author": "張耒",
        "paragraphs": [
            "漫與東風作主人，栽培花草伴閒身。",
            "不辭伐竹成高架，收拾薔薇一片春。"
        ],
        "title": "福昌官舍後絕句十首  其四",
        "id": "f487a121-75c5-4aba-a314-b6531c884bd4"
    },
    {
        "author": "張耒",
        "paragraphs": [
            "卧聽堂南布穀鳴，隴頭細麥已青盈。",
            "殷勤謝汝催春種，我爲無田豈懶耕。"
        ],
        "title": "福昌官舍後絕句十首  其五",
        "id": "386df9e5-a52c-483f-9b47-b77c5aa9b8c8"
    },
    {
        "author": "張耒",
        "paragraphs": [
            "翠竹留人不忍還，暖泉春漲已潺潺。",
            "寄言山鳥休歸去，與爾同來樂此間。"
        ],
        "title": "福昌官舍後絕句十首  其六",
        "id": "b0f893b5-f8f6-466c-bc64-a841058d2804"
    },
    {
        "author": "張耒",
        "paragraphs": [
            "洛川春色幾時歸，漾漾清流照翠微。",
            "日暖雪消沙岸軟，鴛鴦相對不驚飛。"
        ],
        "title": "福昌官舍後絕句十首  其七",
        "id": "4d9bf908-2c0b-4b99-b7fe-2131c77fdc9d"
    },
    {
        "author": "張耒",
        "paragraphs": [
            "風吹春日下南山，尚有輕冰結暮灘。",
            "何事鴛鴦故相守，清溪不怕夜棲寒。"
        ],
        "title": "福昌官舍後絕句十首  其八",
        "id": "fc6f0b5a-a91a-4dd9-b043-159d31488a7f"
    },
    {
        "author": "張耒",
        "paragraphs": [
            "不掃竹根藏筍茁，旋培殘雪擁蘭芽。",
            "爲君更接櫻桃樹，付與春風換却花。"
        ],
        "title": "福昌官舍後絕句十首  其九",
        "id": "b8239aba-db96-4404-a426-0cf89de4394e"
    },
    {
        "author": "張耒",
        "paragraphs": [
            "清明山色到前簷，汩汩溪流聚小潭。",
            "一榻竹窗晴晝睡，依依春夢入江南。"
        ],
        "title": "福昌官舍後絕句十首  其一○",
        "id": "f51026a8-4bf3-4ca9-853a-1ce8ba7c4a16"
    },
    {
        "author": "張耒",
        "paragraphs": [
            "春風吹夢到淮南，一夕從容盡笑談。",
            "睡覺始知經歲別，洛陽新柳已毿毿。"
        ],
        "title": "夢周楚望",
        "id": "8e522b51-03f7-45e1-908d-56dbdfafcec9"
    },
    {
        "author": "張耒",
        "paragraphs": [
            "坐局歸來已暮鐘，濛濛寒雨濕裘茸。",
            "正須牆下一壺酒，不怕江頭三日風。"
        ],
        "title": "絕句",
        "id": "4a8399b6-fb35-4dd4-8cae-f2ab736d7e31"
    },
    {
        "author": "張耒",
        "paragraphs": [
            "微官待旦亦朝天，頼爾絕勝鐘鼓傳。",
            "舉世昏冥竟難警，憐君常負五更眠。"
        ],
        "title": "贈鐵牌道者",
        "id": "caae20f1-19da-43f1-b5d2-8a81ee543fea"
    },
    {
        "author": "張耒",
        "paragraphs": [
            "羅田春動雪消初，主簿清詩雪不如。",
            "休學風騷窮事業，花前莫負古銅壺。"
        ],
        "title": "讀吳怡詩卷二首  其一",
        "id": "dd1b5788-daa6-48db-b193-45c55d875083"
    },
    {
        "author": "張耒",
        "paragraphs": [
            "疏梅半落雪中香，想子孤吟對酒缸。",
            "野水荒山半猿鳥，跨馿誰問賈長江。"
        ],
        "tags": [
            "长江"
        ],
        "title": "讀吳怡詩卷二首  其二",
        "id": "c1888501-e032-4865-be01-f7abd04a0350"
    },
    {
        "author": "張耒",
        "paragraphs": [
            "江上孤烟蔽遠林，秋原人靜下鳴禽。",
            "水鄉此景常經眼，誰信侯家畫萬金。"
        ],
        "title": "題趙楶所收趙令穰大年烟林二絕  其一",
        "id": "25dc7707-d6f1-4c96-b5c8-c9ef0af327c7"
    },
    {
        "author": "張耒",
        "paragraphs": [
            "楓林荻港白晝靜，落雁飛鷗盡日閒。",
            "平遠起君千里恨，清詩可要助江山。"
        ],
        "title": "題趙楶所收趙令穰大年烟林二絕  其二",
        "id": "de69ae2b-6330-4a51-86aa-7bb886a7277f"
    },
    {
        "author": "張耒",
        "paragraphs": [
            "楚國茫茫盡醉人，獨醒惟有一靈均。",
            "餔糟更遣從流俗，漁父由來亦不仁。"
        ],
        "title": "屈原",
        "id": "3b29a7ad-4a27-4fd1-96df-0fabbe41fb4e"
    },
    {
        "author": "張耒",
        "paragraphs": [
            "巖松偃蓋不知年，寂寂秋燈寶供前。",
            "清徹一源傳萬古，空山長伴白衣仙。"
        ],
        "title": "觀音泉",
        "id": "d6e6247b-2eb1-4d05-9c11-f9c09ea2d0e2"
    },
    {
        "author": "張耒",
        "paragraphs": [
            "樓上鳴鐘報五更，朦朧深殿佛燈明。",
            "更無幽夢隨寒枕，聽徹風松到曉聲。"
        ],
        "title": "宿慈氏院",
        "id": "44640d2c-a18f-4c66-9007-1788e1ba42c8"
    },
    {
        "author": "張耒",
        "paragraphs": [
            "萬古風情不易禁，多言未似不言深。",
            "楚王只聽巫臣諫，不道逃吳已有心。"
        ],
        "title": "巫臣二首  其一",
        "id": "0dfa035e-a015-45c5-b0b1-4195c07acc99"
    },
    {
        "author": "張耒",
        "paragraphs": [
            "咫尺山河不易知，無言莫謂即無思。",
            "人間只見枝頭繭，不悟春蠶暗理絲。"
        ],
        "title": "巫臣二首  其二",
        "id": "aebf0739-9d0d-4445-aefd-a324db7822c2"
    },
    {
        "author": "張耒",
        "paragraphs": [
            "北風卷地寒侵骨，凍雪連山鳥不飛。",
            "試問朱門餘酒肉，幾人迴首念無衣。"
        ],
        "title": "北風",
        "id": "49e70f86-377f-42d1-897c-de0492c84970"
    },
    {
        "author": "張耒",
        "paragraphs": [
            "溪上映人楊柳黄，滿溪流水碧泱泱。",
            "憑君莫向溪南望，春草春風能斷腸。"
        ],
        "title": "洛岸春行二首  其一",
        "id": "4e3e6930-06cb-42af-9a63-081bf2cd8e0d"
    },
    {
        "author": "張耒",
        "paragraphs": [
            "南山晴翠入波光，一派溪聲繞郭長。",
            "最愛早春沙岸暖，衮風輕浪拍鴛鴦。"
        ],
        "title": "洛岸春行二首  其二",
        "id": "2d336598-8496-4814-bcab-99afbad91866"
    },
    {
        "author": "張耒",
        "paragraphs": [
            "應敵詩才慚古人，牽情春色空閒身。",
            "鋪排物色雖甘拙，消散閒愁亦有神。"
        ],
        "title": "漫成七首  其一",
        "id": "92cf620f-b16a-4650-a832-1a55c5e02ba3"
    },
    {
        "author": "張耒",
        "paragraphs": [
            "修竹娟娟一萬竿，清渠引水正潺潺。",
            "知時燕子來相語，任意鳬雛去不還。"
        ],
        "title": "漫成七首  其二",
        "id": "b8c33756-53b9-4b88-93e5-e2527d2f7cf2"
    },
    {
        "author": "張耒",
        "paragraphs": [
            "高槐無花亦有陰，參天老枝逾十尋。",
            "流鶯不使人窺見，故隔深條送好音。"
        ],
        "title": "漫成七首  其三",
        "id": "7bdd0796-4926-4ad0-9475-f7dc4817933d"
    },
    {
        "author": "張耒",
        "paragraphs": [
            "風吹桃花西復東，雨打海棠零亂紅。",
            "可是春光即消歇，牡丹音信未全通。"
        ],
        "title": "漫成七首  其四",
        "id": "cb4e727e-45fb-48b0-96b3-70739f6e9ec0"
    },
    {
        "author": "張耒",
        "paragraphs": [
            "江南梅花凌雪霜，桃李開盡春無光。",
            "誰知洛陽三月暮，千金一朵賣姚黄。"
        ],
        "title": "漫成七首  其五",
        "id": "b3bba3d0-027a-47df-8e3f-2545887a281b"
    },
    {
        "author": "張耒",
        "paragraphs": [
            "溪水春來清蕩沙，溪南溪北是人家。",
            "依依陌上多情柳，簇簇原頭自在花。"
        ],
        "title": "漫成七首  其六",
        "id": "62d7ff3a-6b28-4389-b665-7db24066aea9"
    },
    {
        "author": "張耒",
        "paragraphs": [
            "庭陰當午起猶慵，斷送殘春醉夢中。",
            "桑柘成陰桃李盡，一川零亂柳花風。"
        ],
        "title": "漫成七首  其七",
        "id": "3cc9dd4b-99c4-4280-b98f-83ec0db374af"
    },
    {
        "author": "張耒",
        "paragraphs": [
            "路穿槐柳遶山斜，長夏村墟對物華。",
            "青玉一尋披籜竹，絳繒千片剪榴花。"
        ],
        "title": "和應之出城",
        "id": "4b4ae41c-d864-4152-9922-9136373b0e80"
    },
    {
        "author": "張耒",
        "paragraphs": [
            "行雲濃淡日無輝，輕雨飄飄點客衣。",
            "馬上漫郎醒復醉，一盃容易送春歸。"
        ],
        "title": "永寧赴晁應之見招賞花途中遇雨",
        "id": "8a425ddf-74d5-4d36-88ff-5572ddb74150"
    },
    {
        "author": "張耒",
        "paragraphs": [
            "投老殷勤向物華，風前猶欲拾餘花。",
            "更將夢逐殘紅去，遍入長安百萬家。"
        ],
        "title": "依韵和晁十七落花二首  其一",
        "id": "bad28ec1-1aae-4f6e-b93f-3ead4106c960"
    },
    {
        "author": "張耒",
        "paragraphs": [
            "飛隨風雨落隨流，更有餘紅亦已休。",
            "杳杳天涯春物盡，可憐鶯蝶不知愁。"
        ],
        "title": "依韵和晁十七落花二首  其二",
        "id": "e29c681a-7aaf-4884-8ce3-583f8b203369"
    },
    {
        "author": "張耒",
        "paragraphs": [
            "競渡深悲千載冤，忠魂一去詎能還。",
            "國亡身殞今何有，只有離騷在世間。"
        ],
        "tags": [
            "爱国",
            "端午节",
            "怀人",
            "竞渡"
        ],
        "title": "和端午",
        "id": "8895a495-5c87-43f0-b670-f00c11ae93e2"
    },
    {
        "author": "張耒",
        "paragraphs": [
            "須知庖手有真如，合遣輪人笑讀書。",
            "擁褐蒲團深閉目，老人於此有工夫。"
        ],
        "title": "偶成",
        "id": "a955a1ea-f0f9-4826-be3f-ef9148615357"
    },
    {
        "author": "張耒",
        "paragraphs": [
            "成敗功名付偶然，男兒要是死生間。",
            "故應城破知肝膽，飛矢何勞記賀蘭。"
        ],
        "title": "雙廟",
        "id": "02c780ef-5c82-423b-9126-6ee79e1461fc"
    },
    {
        "author": "張耒",
        "paragraphs": [
            "九寡奔亡一老姬，白頭蠻叟嬖西施。",
            "二公費盡平生事，深屋嬋娟世得知。"
        ],
        "title": "株林",
        "id": "de7a32be-b5ff-48a5-b7db-f50fd5d07a4a"
    },
    {
        "author": "張耒",
        "paragraphs": [
            "少年飄泊歸淮東，道人住庵何處峰。",
            "知有招提烟水外，雪雲山路倒杉松。"
        ],
        "title": "淮上阻風步入寶積山訪軫長老",
        "id": "62d351cb-6291-40e7-8924-9ebe61301e48"
    },
    {
        "author": "張耒",
        "paragraphs": [
            "寒淮千里羣冰下，古岸枯槎黄葦枝。",
            "憶得天津橋下見，五門春動雪消時。"
        ],
        "title": "淮上觀冰下",
        "id": "1b3008eb-482a-407a-b109-452b8e71520b"
    },
    {
        "author": "張耒",
        "paragraphs": [
            "驚鴻瞥過不容攀，病眼淮邊楚望寒。",
            "獨卧孤舟對楊柳，春風終日在檣竿。"
        ],
        "title": "春陰",
        "id": "b5a2e6f3-3391-47b5-9031-b8ac384b6e8d"
    },
    {
        "author": "張耒",
        "paragraphs": [
            "青蛾皓齒作埃塵，玉匣珠衾地下身。",
            "一曲壞牆門不鎖，林花開落墓前春。"
        ],
        "title": "宮人斜",
        "id": "ee71a3ce-aaf5-4ff0-ba5d-a9ea33229f99"
    },
    {
        "author": "張耒",
        "paragraphs": [
            "定知生不出長門，禾黍蕭蕭寺後村。",
            "松柏城南萬丘冢，傷心最說內人園。"
        ],
        "title": "奉先寺",
        "id": "d298083b-290d-4fc6-97c1-5ed5f2fb1c37"
    },
    {
        "author": "張耒",
        "paragraphs": [
            "紅蠟妝梅冷未黏，柳條偷暖作纖纖。",
            "高樓殘白誰家雪，盡日天寒不捲簾。"
        ],
        "title": "至後早赴館二首  其一",
        "id": "692749c2-6eb8-4bd6-9f5c-5897d7dbba60"
    },
    {
        "author": "張耒",
        "paragraphs": [
            "城圍殘雪寒催曉，宮近晴雲暖欲春。",
            "誰覺風光添一線，玉壺漏水報雞人。"
        ],
        "title": "至後早赴館二首  其二",
        "id": "1d3067b7-ed02-4ea3-b9fc-a9a60b6045a0"
    },
    {
        "author": "張耒",
        "paragraphs": [
            "頗疑蜂蝶過鄰家，知是東牆去歲花。",
            "駿馬無因迎小妾，鴟夷何用强隨車。"
        ],
        "title": "晁二家有海棠去歲花開晁二呼杜卿家小娃歌舞花下痛飲今春花開復欲招客而杜已出守戲以詩調之",
        "id": "b58cedd7-96ed-4fab-b692-e7e9e5067229"
    },
    {
        "author": "張耒",
        "paragraphs": [
            "玉壺春酒射朝霞，只看纖腰不看花。",
            "但遣舟迎桃葉女，仍須恩賜短轅車。"
        ],
        "title": "復答迎郭侯犢車之句",
        "id": "4f72f04c-de0d-4ce6-b75a-ac3892cc2121"
    },
    {
        "author": "張耒",
        "paragraphs": [
            "清明不到旅人家，乞火鄰船自試茶。",
            "弄柳好風低作舞，夾船春浪細浮花。"
        ],
        "title": "清明日舟中書事二首  其一",
        "id": "dac8d364-d49d-4ea8-aa4f-4d251195b85f"
    },
    {
        "author": "張耒",
        "paragraphs": [
            "巢烏噪處綠楊村，寒食人家晝掩門。",
            "麥隴曉風收宿潤，烟林午日漲黄昏。"
        ],
        "title": "清明日舟中書事二首  其二",
        "id": "37dbe8a0-43b2-4726-80a4-0de201b3a02b"
    },
    {
        "author": "張耒",
        "paragraphs": [
            "聞道山中賢長官，種花不肯放春還。",
            "故知車馬紅塵地，催促東風不得閒。"
        ],
        "title": "題海州懷仁令藏春亭",
        "id": "c0b1cd55-efdc-4f51-9358-abdbc08e9b2b"
    },
    {
        "author": "張耒",
        "paragraphs": [
            "渺渺孤亭滄海東，天連平野四無窮。",
            "可須戶牖毫端上，自攬山河眼界中。"
        ],
        "title": "題綠野亭",
        "id": "ff5fe468-27cf-4ddd-9e2c-a1f28b210742"
    },
    {
        "author": "張耒",
        "paragraphs": [
            "驅除牢愁須酒聖，狼藉春色要花紅。",
            "定知春來無一事，苦教有情愁得儂。"
        ],
        "title": "漫成三首  其一",
        "id": "c2d45198-94a3-42e2-956d-fa4aec7a7358"
    },
    {
        "author": "張耒",
        "paragraphs": [
            "容易得愁即不去，苦教春物喚愁生。",
            "遣愁飲酒大拙計，遣誰蹙眉爲慢聲。"
        ],
        "title": "漫成三首  其二",
        "id": "0c647bd3-4c9b-4393-9609-57b49dc368c4"
    },
    {
        "author": "張耒",
        "paragraphs": [
            "閉門春風作往還，誰家有花堪醉眠。",
            "柳腰榆莢爭入眼，江梅一枝遠如天。"
        ],
        "title": "漫成三首  其三",
        "id": "aa026737-99e2-418d-9a44-a1af63d61073"
    },
    {
        "author": "張耒",
        "paragraphs": [
            "草舍隆中一幅巾，閉門三致漢將軍。",
            "紛紛自獻知何有，終遣斯人了鼎分。"
        ],
        "title": "題榮子邕陋居二首  其一",
        "id": "4f403470-64c0-4678-a17d-321d1294e36f"
    },
    {
        "author": "張耒",
        "paragraphs": [
            "一室荒蕪孺子貧，知君四海入經綸。",
            "殺身虎口終何補，洒掃庭除自可人。"
        ],
        "title": "題榮子邕陋居二首  其二",
        "id": "c8639425-4859-440a-8f09-e55b5b477f26"
    },
    {
        "author": "張耒",
        "paragraphs": [
            "黄省文書分道山，靜傳鐘鼓建章閒。",
            "天邊玉樹西風起，知有清秋到世間。"
        ],
        "title": "秋日有作寓直散騎舍",
        "id": "735afa1f-ed9a-4c3c-9fb2-8cc5b7104921"
    },
    {
        "author": "張耒",
        "paragraphs": [
            "綠滿園林紅已稀，濕烟和柳共霏微。",
            "誰家油壁春寒裏，獨輾天街曉雨歸。"
        ],
        "title": "曉雨",
        "id": "bc6917a6-e5cd-4995-b907-3f72a03f0aa7"
    },
    {
        "author": "張耒",
        "paragraphs": [
            "老顒有婦何妨道，一室蕭然尚愧君。",
            "但恐小喬來丈室，却須射虎作將軍。"
        ],
        "title": "送周六赴濠州戶曹二首  其一",
        "id": "0b210ad2-8a78-4b78-9e08-0d766dcdecf0"
    },
    {
        "author": "張耒",
        "paragraphs": [
            "從來悟道不由書，覿面相呈已有餘。",
            "麈尾花飛終不近，濠梁古鬼解揶揄。"
        ],
        "title": "送周六赴濠州戶曹二首  其二",
        "id": "89101943-235f-4ebd-85c9-2811d8452211"
    },
    {
        "author": "張耒",
        "paragraphs": [
            "男兒何用立奇勳，趙弟從軍初不聞。",
            "但斬郁城侯萬戶，不須猿臂老將軍。"
        ],
        "title": "趙弟",
        "id": "abf2760a-254d-4259-90b6-d187660bbe50"
    },
    {
        "author": "張耒",
        "paragraphs": [
            "才高一世有奇功，掩卷令人獨想風。",
            "莫笑狄祠遷武相，致人從古是英雄。"
        ],
        "title": "贊皇公",
        "id": "2bdaed55-8807-4af7-8248-c79d16909caf"
    },
    {
        "author": "張耒",
        "paragraphs": [
            "夜來風雨掠餘春，晏起蕭條一病身。",
            "三月長安泥浩浩，懶隨車馬作遊人。"
        ],
        "title": "夜來",
        "id": "74e6efe5-44ea-4650-8a10-0a9760c61dda"
    },
    {
        "author": "張耒",
        "paragraphs": [
            "北征談笑縛姚公，靜掃諸陵見洛嵩。",
            "不用登高笑夷甫，正緣此輩使君雄。"
        ],
        "title": "桓溫",
        "id": "edbd7197-7d4b-40b5-9cee-62f3caa36227"
    },
    {
        "author": "張耒",
        "paragraphs": [
            "十年不摘洞庭霜，喜見新苞照眼黄。",
            "但對典刑休嗜味，虎賁猶得作中郎。"
        ],
        "tags": [
            "洞庭湖"
        ],
        "title": "和天啟惠橘詩",
        "id": "483196c0-eea1-4ce7-9968-11357475a25c"
    },
    {
        "author": "張耒",
        "paragraphs": [
            "敗蘆浸水凍灘沙，朔雪隨風亂綴花。",
            "濕翅老鴻鳴未起，暮雲山色暗天涯。"
        ],
        "title": "題畫二首  其一",
        "id": "fa5b8f4a-0fef-48bb-9c48-87f9e7acb7f4"
    },
    {
        "author": "張耒",
        "paragraphs": [
            "蒼蒼老石守寒叢，雪洒林鳩美睡中。",
            "鶉傍陳根饑更啄，雀栖高枿瞑愁風。"
        ],
        "title": "題畫二首  其二",
        "id": "ba1d7e97-38be-4608-a1e0-7962981b3c69"
    },
    {
        "author": "張耒",
        "paragraphs": [
            "枯條怪石坐寒禽，玉軸高懸畫萬金。",
            "歲晚荒畦真在眼，寂寥方見此時心。"
        ],
        "title": "題庭木",
        "id": "9abf0ffa-d548-40bc-95f6-c7f43233702e"
    },
    {
        "author": "張耒",
        "paragraphs": [
            "駢脅當車闟戟先，相君冠蓋照秦川。",
            "六雄未滅君無苦，當念杜門公子虔。"
        ],
        "title": "有所歎",
        "id": "9d397edb-aebd-45ea-a484-9ead1ea080f8"
    },
    {
        "author": "張耒",
        "paragraphs": [
            "歲事先教蟋蟀催，暮雲樓闕殷輕雷。",
            "五更庭葉驚殘夢，知有清秋犯雨來。"
        ],
        "title": "五更",
        "id": "b8a03a20-ba05-445c-a10c-4eefc5fe4b18"
    },
    {
        "author": "張耒",
        "paragraphs": [
            "留住長安鬢已絲，宮廊還見落梅飛。",
            "暮雲疏雨蒼龍闕，不惜障泥策馬歸。"
        ],
        "title": "下直",
        "id": "8ee8c2e3-51cd-4eeb-b9e6-12ce57e274fd"
    },
    {
        "author": "張耒",
        "paragraphs": [
            "鐘鼓聲稀下直遲，秋暉初轉萬年枝。",
            "寒廳盡日誰相對，慚愧屏風兩鷺鷥。"
        ],
        "title": "題史院直舍魚鷺屏",
        "id": "d15e2ae6-7f92-4a7c-8cbe-1bcfa32628ad"
    },
    {
        "author": "張耒",
        "paragraphs": [
            "便使柳肥終解舞，莫驚梅瘦爲含酸。",
            "因風自裊還成態，與雪爭妍却要寒。"
        ],
        "title": "梅花二首  其一",
        "id": "adb468cf-d5c1-4675-94a5-562896907aa5"
    },
    {
        "author": "張耒",
        "paragraphs": [
            "天質自清非爲瘦，仙姿正白不施紅。",
            "未開如怨開如笑，枉乞幽香與北風。"
        ],
        "title": "梅花二首  其二",
        "id": "6bca0e94-93c3-41b5-9f98-d3a8e44d7569"
    },
    {
        "author": "張耒",
        "paragraphs": [
            "啾啾凍草羣飛雀，裊裊高林獨嘯猿。",
            "忽憶淮南春意動，早梅池館斷鴻天。"
        ],
        "title": "探春",
        "id": "7a2f22d1-e7dd-4bc5-a317-d048e3868dcb"
    },
    {
        "author": "張耒",
        "paragraphs": [
            "老去相看終慘淡，秋來無頼對婆娑。",
            "任從葉逐西風去，要聽庭寬夜雨多。"
        ],
        "title": "雙槐",
        "id": "1d20bff0-bed8-40e5-a859-04a356006bc6"
    },
    {
        "author": "張耒",
        "paragraphs": [
            "晚起翻書日欲西，偶然乘興忘遨嬉。",
            "好書自癖非求利，掘冢才須數句詩。"
        ],
        "title": "晏起",
        "id": "3ad9e9ba-879b-4410-9f6f-383e34346624"
    },
    {
        "author": "張耒",
        "paragraphs": [
            "臘殘春近獨消魂，殘雪長安千萬門。",
            "青鳥何曾寄音信，碧雲剛解報黄昏。"
        ],
        "title": "和人二首  其一",
        "id": "6c486be3-1d8c-4db1-acf5-048e60c681d7"
    },
    {
        "author": "張耒",
        "paragraphs": [
            "曈矓曉日漏春光，欄下萱叢尚卧霜。",
            "認得君家門上雪，易知何事却難忘。"
        ],
        "title": "和人二首  其二",
        "id": "bdb2a229-9faa-49e6-b5c0-e4a90fc38df8"
    },
    {
        "author": "張耒",
        "paragraphs": [
            "鑿屋分將一尺明，坐令隔幌見簾屏。",
            "任從世界傾盆雨，只要蕭蕭數點聲。"
        ],
        "title": "天窗",
        "id": "92db4155-8815-4211-9513-c5edfaa85d88"
    },
    {
        "author": "張耒",
        "paragraphs": [
            "失性摧頹君子鶴，忘羞跳擲沐猴冠。",
            "須知六合梟鸞雜，供與閒人靜處看。"
        ],
        "title": "失性",
        "id": "ee2c976b-0933-4e08-9870-87b0ee514258"
    },
    {
        "author": "張耒",
        "paragraphs": [
            "偶來乘興不須疑，一頃秋香欲發時。",
            "老子婆娑真爲爾，百回相見愧鸕鷀。"
        ],
        "title": "夢至一園池藕花盛開水鳥飛鳴爲作二小詩記之  其一",
        "id": "6cf5bd62-3606-42d8-b6ea-e5efde34a7a5"
    },
    {
        "author": "張耒",
        "paragraphs": [
            "平池秋水雨來深，無數紅妝出岸陰。",
            "翠幕深藏知有意，白鷗相見本無心。"
        ],
        "title": "夢至一園池藕花盛開水鳥飛鳴爲作二小詩記之  其二",
        "id": "4ec1deae-15e9-4f1c-ab6f-06ae7804f944"
    },
    {
        "author": "張耒",
        "paragraphs": [
            "名實由來不可逃，悠悠毀譽亦徒勞。",
            "臧公已死言終立，不是軒裳世祿高。"
        ],
        "title": "讀王荆公詩",
        "id": "9b91be87-3247-429f-8acd-0dd4bdcbeff9"
    },
    {
        "author": "張耒",
        "paragraphs": [
            "豐隆故犯青冥上，列缺應逢返照還。",
            "樓外細蟾呈窈窕，枝間少女故徘徊。"
        ],
        "title": "雨霽",
        "id": "75e31226-7e7f-4539-8460-3e15c4857ffc"
    },
    {
        "author": "張耒",
        "paragraphs": [
            "驥伏鹽車饑不行，疲牛與爾飽平生。",
            "子荆自是佳公子，亦向人前作汝聲。"
        ],
        "title": "蹇馿",
        "id": "c25e9f16-1c13-4060-9cfd-00268013d556"
    },
    {
        "author": "張耒",
        "paragraphs": [
            "高林晚葉漸疏明，雨過長安萬屋青。",
            "爲問西風來幾日，夕陽宮殿亦秋聲。"
        ],
        "title": "局中晚坐",
        "id": "34de578a-d45d-461e-941f-7b138d9d7cc3"
    },
    {
        "author": "張耒",
        "paragraphs": [
            "風槐已疏遽如許，夜蛩雖怨可若何。",
            "出門屐齒苔痕滿，隠几書塵鼠跡多。"
        ],
        "title": "無題二首  其一",
        "id": "3e062f90-eb2f-4e04-b839-9c1e370178ed"
    },
    {
        "author": "張耒",
        "paragraphs": [
            "晚起清秋一枕凉，四簷鳴雨下淋浪。",
            "竹籠燒藥時添火，書榻焚香却閉房。"
        ],
        "title": "無題二首  其二",
        "id": "e55c8280-3bf7-46cb-8c19-c7a2ce0e665a"
    },
    {
        "author": "張耒",
        "paragraphs": [
            "整刷衣裾紫翠新，曉天風露壓雞晨。",
            "應知不置蓮花漏，長喚林中宴坐人。"
        ],
        "title": "鵯鵊",
        "id": "421d4c9b-aba7-48cc-a46b-1bf1df8d711e"
    },
    {
        "author": "張耒",
        "paragraphs": [
            "欹簷積雨苔生瓦，陋巷人稀泥及門。",
            "坡下牛羊來遠墅，舍旁麻檾接荒村。"
        ],
        "title": "久雨",
        "id": "ae01030e-2330-4bf7-86ee-63b555d44a6b"
    },
    {
        "author": "張耒",
        "paragraphs": [
            "我亦扁舟一散人，江湖爲洗十年塵。",
            "筆床茶竈經過地，風月相望亦有神。"
        ],
        "title": "吳江道中懷陸魯望",
        "id": "39c84f88-2644-4ee3-b063-42214b340ab5"
    },
    {
        "author": "張耒",
        "paragraphs": [
            "苕霅清秋水底天，夜帆燈火客高眠。",
            "江東可但鱸魚美，一看溪山直萬錢。"
        ],
        "title": "霅溪道至四安鎮",
        "id": "5c1c92bc-bb84-47b1-b4a8-0fd5f1f4d61b"
    },
    {
        "author": "張耒",
        "paragraphs": [
            "殷勤寄語宣城宰，公事何時是了時。",
            "病守欣然有嘉思，亦須對雪把空巵。"
        ],
        "title": "喜雪走筆呈李宣城三首  其一",
        "id": "db8cd619-7fb6-4856-930e-f07806902414"
    },
    {
        "author": "張耒",
        "paragraphs": [
            "聒聒庭中爭曲直，紛紛筆下判鞭笞。",
            "坐曹决事輸歸飲，須信薛宣稱吏師。"
        ],
        "title": "喜雪走筆呈李宣城三首  其二",
        "id": "e0584df7-83a0-4d3b-9841-8bdf87248ea3"
    },
    {
        "author": "張耒",
        "paragraphs": [
            "萬夫餓腹待倉儲，三戶窮民守破圩。",
            "疲瘵不禁鞭撻甚，長官對酒且歡娛。"
        ],
        "title": "喜雪走筆呈李宣城三首  其三",
        "id": "bbd52934-9f4e-460d-9e06-9202d7a49a6b"
    },
    {
        "author": "張耒",
        "paragraphs": [
            "病來久不上層臺，窗有蛛絲逕有苔。",
            "爲報園花莫惆悵，故教太守及春來。"
        ],
        "title": "遊園",
        "id": "4f669930-6a42-43c7-bcc2-d472925a7074"
    },
    {
        "author": "張耒",
        "paragraphs": [
            "晚風庭竹已秋聲，初聽空階蛩夜鳴。",
            "流落天涯聊自得，今宵爲爾感平生。"
        ],
        "title": "聞蛩二首  其一",
        "id": "b8e9e608-b8c0-4b56-97e5-1b5a71251313"
    },
    {
        "author": "張耒",
        "paragraphs": [
            "二年江海轉萍蹤，白髮蒼顔換舊容。",
            "新月窺簾風動竹，宣城今夜又聞蛩。"
        ],
        "title": "聞蛩二首  其二",
        "id": "fe49c8da-95f4-4815-89ca-aa22a1e59b83"
    },
    {
        "author": "張耒",
        "paragraphs": [
            "去年此日泊瓜州，衰柳蕭蕭繫客舟。",
            "白髮天涯歎流落，今年對雨古宣州。"
        ],
        "title": "雨中題壁",
        "id": "a850cbc2-10c6-461d-ada5-ae15735f3c06"
    },
    {
        "author": "張耒",
        "paragraphs": [
            "敗荷枯葦一方池，溪上鵁鶄坐得知。",
            "何事月寒風露下，攣拳孤影在風枝。"
        ],
        "title": "鵁鶄",
        "id": "80a2ac87-57d6-4443-921a-4c2ff813977f"
    },
    {
        "author": "張耒",
        "paragraphs": [
            "江城落木已窮秋，病客初寒欲襲裘。",
            "暗室飛蚊猶撲面，不知天上火西流。"
        ],
        "title": "秋蚊",
        "id": "f0c4a9ab-9cdb-4ac2-bf42-7612b8765e13"
    },
    {
        "author": "張耒",
        "paragraphs": [
            "忽忽新冬無一旬，自憐憔悴楚江濱。",
            "滿前魑魅何曾禦，尚愧無功作逐臣。"
        ],
        "title": "冬日",
        "id": "0fd1d170-b03d-471e-bb88-2b1256b3d6fb"
    },
    {
        "author": "張耒",
        "paragraphs": [
            "紫壇曾從奠琳琅，親被天人玉冕光。",
            "今日黄州山下寺，五更聞雁滿霜林。"
        ],
        "title": "預作冬至",
        "id": "c7433fb2-ade4-45f3-956a-d67544765123"
    },
    {
        "author": "張耒",
        "paragraphs": [
            "黄梨丹柿已催寒，一月西風積雨乾。",
            "紺滑秋天稱行草，却憑秋雁作揮翰。"
        ],
        "title": "九日登高",
        "id": "ebed9e44-4ab5-41c4-a8e8-f09d4e4e13fa"
    },
    {
        "author": "張耒",
        "paragraphs": [
            "金案冰窗凈絕塵，硯寒龍尾縠生紋。",
            "澄江清淺汀洲靜，忽有蒼螭下吐雲。"
        ],
        "title": "試墨",
        "id": "d3e5e648-5b1a-485c-b48f-353aec85aa53"
    },
    {
        "author": "張耒",
        "paragraphs": [
            "清寒带雪未成春，可得芳菲早向人。",
            "須遣艷陽歸掌握，故教桃李及芳辰。"
        ],
        "title": "綵花",
        "id": "f49a559c-22e1-49b9-9284-30db0dabf937"
    },
    {
        "author": "張耒",
        "paragraphs": [
            "年年瀝酒拜清晨，風俗新正競逐貧。",
            "不用爲文送窮鬼，直須圖事祝錢神。"
        ],
        "title": "送窮",
        "id": "ab7a9401-da98-4af1-ab8f-1aee929e3e06"
    },
    {
        "author": "張耒",
        "paragraphs": [
            "殷勤寄語朱夫子，僧舍花前亦舉觴。",
            "學舍蕭條官職冷，不知誰與戴姚黄。"
        ],
        "title": "寄陳州朱教授三首  其一",
        "id": "51fa32fd-0d13-43f4-b06c-6f5862793cfe"
    },
    {
        "author": "張耒",
        "paragraphs": [
            "欲曉山禽百種鳴，最憐啞咤是雛鶯。",
            "遙想西湖烟柳色，深春風露水邊聲。"
        ],
        "tags": [
            "西湖"
        ],
        "title": "寄陳州朱教授三首  其二",
        "id": "d82d2ceb-64e9-42f4-8259-cf50792d96d2"
    },
    {
        "author": "張耒",
        "paragraphs": [
            "春雨江干不肯晴，大江櫟岸轉雷霆。",
            "山頭方丈渾無事，掃地焚香看佛經。"
        ],
        "title": "寄陳州朱教授三首  其三",
        "id": "286bec67-b61e-479a-a6cb-e7608fcebaf2"
    },
    {
        "author": "張耒",
        "paragraphs": [
            "二年江上見春歸，預想重來我未迴。",
            "淹速世間誰料得，祇應相遇且銜杯。"
        ],
        "title": "送春",
        "id": "a72954c4-62b2-476d-a5bf-f96294e61700"
    },
    {
        "author": "張耒",
        "paragraphs": [
            "門外清泉浸稻畦，西南脩竹作城埤。",
            "川平林斷空明處，却有遙山作翠眉。"
        ],
        "title": "寓寺八首  其一",
        "id": "f076280f-fe47-401c-9fae-5f36bfc08cbc"
    },
    {
        "author": "張耒",
        "paragraphs": [
            "道人鐘梵久寂寞，倦客弭車聊靜便。",
            "我亦雲山閒衲子，平生香火舊因緣。"
        ],
        "title": "寓寺八首  其二",
        "id": "a1d264f1-1b28-4993-8466-927d6a3824ca"
    },
    {
        "author": "張耒",
        "paragraphs": [
            "病卧淮陽太昊城，牡丹叢畔過清明。",
            "那知春暮長江上，竹裏招提聽曉鶯。"
        ],
        "tags": [
            "长江"
        ],
        "title": "寓寺八首  其三",
        "id": "faca90c0-6ec2-4f1f-9744-1f8ae16fdd18"
    },
    {
        "author": "張耒",
        "paragraphs": [
            "江城梅子青時節，嫩紫夭紅掃地無。",
            "修竹滿山連草色，却煩林鳥勸提壺。"
        ],
        "title": "寓寺八首  其四",
        "id": "1b471c93-8212-40de-be62-3e1757ae9e5d"
    },
    {
        "author": "張耒",
        "paragraphs": [
            "翠眉長好何曾損，寄語啼禽漫不閒。",
            "應爲殘春足愁恨，長疑蹙破鏡中山。"
        ],
        "title": "寓寺八首  其五",
        "id": "e78570d3-8d13-4222-ade6-e5fdcb68a2d4"
    },
    {
        "author": "張耒",
        "paragraphs": [
            "平曉春雲失半山，濛濛小雨暗江干。",
            "寺樓倚徧消殘醉，只有春愁伴薄寒。"
        ],
        "title": "寓寺八首  其六",
        "id": "7a3e2743-ed7b-4025-8076-e5f25f36ef7a"
    },
    {
        "author": "張耒",
        "paragraphs": [
            "錯落星河沒半空，江城悲角五更風。",
            "幽人夢斷西窗雨，背壁籠燈到曉紅。"
        ],
        "title": "寓寺八首  其七",
        "id": "79e829f2-1889-4eeb-b844-7c85c7de7752"
    },
    {
        "author": "張耒",
        "paragraphs": [
            "籠燈到曉只微明，獨擁單衾聽雨聲。",
            "葛幌竹床清過暑，蕭然未覺負平生。"
        ],
        "title": "寓寺八首  其八",
        "id": "7441e7b1-63d6-4711-b8fe-43c41ef4af97"
    },
    {
        "author": "張耒",
        "paragraphs": [
            "黄葵貴麗不妖嬈，一朵新晴檻外高。",
            "還似邇英臨便坐，曈矓朝日照天袍。"
        ],
        "title": "黄葵",
        "id": "d5a27f7f-b036-42bc-808d-0b24acbe4d38"
    },
    {
        "author": "張耒",
        "paragraphs": [
            "流滯江邊鬢已霜，又聞春鳥啅朝陽。",
            "他時北去懷陳迹，寒竹疏梅黄土岡。"
        ],
        "title": "聽鳴禽",
        "id": "6bd4f553-064d-4531-8aa5-2034979ce2d5"
    },
    {
        "author": "張耒",
        "paragraphs": [
            "輕陰江上千峰秀，小雨牆邊百草生。",
            "惟有春禽慰孤客，曉啼渾似故園聲。"
        ],
        "title": "曉雨",
        "id": "b86af6e9-ba73-44ab-a84a-dd370b6aa456"
    },
    {
        "author": "張耒",
        "paragraphs": [
            "異時小杜高眠地，幾向秋風聽楚江。",
            "身世浮雲那可計，試留雙竹守寒窗。"
        ],
        "title": "黄州酒務稅宿房北窗新種竹戲題於壁",
        "id": "acc80d4d-9046-465a-807e-aa6007ec7e07"
    },
    {
        "author": "張耒",
        "paragraphs": [
            "我愛梅花不忍摘，清香却解逐人來。",
            "風露肌膚隨處好，不知人世有塵埃。"
        ],
        "title": "梅花",
        "id": "e9d96015-d606-4478-b3f7-fdb78214b8c1"
    },
    {
        "author": "張耒",
        "paragraphs": [
            "莫驚人事浮雲變，且作吾儕飽飯行。",
            "白首分冬聊自勸，江城今夜一陽生。"
        ],
        "title": "分冬",
        "id": "c672db0f-bfaa-4349-97d1-e33e90395ef6"
    },
    {
        "author": "張耒",
        "paragraphs": [
            "論斤上國何曾飽，旅食江城日至前。",
            "常慕藜羹最清好，故應不糝愧吾原。"
        ],
        "title": "食薺糝",
        "id": "7fffd013-d1ae-42cb-92d6-1d25f982bd00"
    },
    {
        "author": "張耒",
        "paragraphs": [
            "濃淡春雲夜雨乾，寂寥庭院裌衣寒。",
            "無人爲發樽前笑，但把梅花似舊看。"
        ],
        "title": "戊寅正月八日早寒",
        "id": "21f60c44-8f53-40c8-a404-c0a309ac63c8"
    },
    {
        "author": "張耒",
        "paragraphs": [
            "西窗融雪飄如雨，故與新春作薄寒。",
            "昨夜雁聲渾向北，夢魂隨去過關山。"
        ],
        "title": "正月七日雪晴",
        "id": "264160aa-c49c-4360-9dde-3a526dcec7c9"
    },
    {
        "author": "張耒",
        "paragraphs": [
            "新春書劍滯江城，又見南蔬入旅羹。",
            "關心太昊祠前路，小甲連畦带雪晴。"
        ],
        "title": "春蔬",
        "id": "7e078b79-556b-4bd4-af41-e9045a12291a"
    },
    {
        "author": "張耒",
        "paragraphs": [
            "烹滅羣雄力未疲，赭山射海奮餘威。",
            "誰知傳與癡兒子，祇得阿房似舊時。"
        ],
        "title": "讀秦紀二首  其一",
        "id": "ae7ebc3b-a8d2-40ba-a331-c0417cf83c86"
    },
    {
        "author": "張耒",
        "paragraphs": [
            "汲汲威刑繼祖龍，收功終在望夷宮。",
            "未應家國歸車府，却有山東老沛公。"
        ],
        "title": "讀秦紀二首  其二",
        "id": "5309218a-302f-47dc-a7ed-537c98b084c6"
    },
    {
        "author": "張耒",
        "paragraphs": [
            "許君踏月夜相過，此語當時恨已多。",
            "但願相逢休怨老，不妨白髮聽新歌。"
        ],
        "title": "偶成",
        "id": "80aa2861-448e-4b03-a217-4c794f3034e5"
    },
    {
        "author": "張耒",
        "paragraphs": [
            "西城門外古壕清，太昊祠前春草生。",
            "早晚粗酬身計了，長爲閒客此間行。"
        ],
        "title": "春日懷淮陽六首  其一",
        "id": "ad74141f-7987-4fa0-80bf-9966362cc022"
    },
    {
        "author": "張耒",
        "paragraphs": [
            "靈通禪剎古叢林，永日惟聞鐘梵音。",
            "閱世興亡千室佛，百年風雨古牆金。"
        ],
        "title": "春日懷淮陽六首  其二",
        "id": "ba051568-442f-405c-8366-5e19a349e43a"
    },
    {
        "author": "張耒",
        "paragraphs": [
            "最愛南城汲井園，春來蔬甲不勝繁。",
            "人家斷處無雞犬，遲日東風似古原。"
        ],
        "title": "春日懷淮陽六首  其三",
        "id": "2f820397-dbc8-4ba3-a306-a0e724a934c4"
    },
    {
        "author": "張耒",
        "paragraphs": [
            "黄巢寨南琵琶溝，古原芳草靜春流。",
            "大艑舸𦩆何處客，檣竿西北是神州。"
        ],
        "title": "春日懷淮陽六首  其四",
        "id": "80138ac9-670f-4b9f-9712-01f3e12c10e5"
    },
    {
        "author": "張耒",
        "paragraphs": [
            "莽莽郊原带古丘，漸漸隴麥散羊牛。",
            "杏花楊柳春濃處，一片青帘慰客愁。"
        ],
        "title": "春日懷淮陽六首  其五",
        "id": "dc603dc4-4ae7-4a2f-b87d-0b6eb97c0f79"
    },
    {
        "author": "張耒",
        "paragraphs": [
            "城中萬枝木芍藥，姚黄一萼得春多。",
            "日日踏春渾坐此，人間無醉奈渠何。"
        ],
        "title": "春日懷淮陽六首  其六",
        "id": "ddb604b7-194b-4367-a01f-c3cb1070ded9"
    },
    {
        "author": "張耒",
        "paragraphs": [
            "清晨謁帝大明宮，拜賜歸來夜過中。",
            "一夢十年身老矣，山城風月作過從。"
        ],
        "title": "上元三絕  其一",
        "id": "ceca666f-5d62-4f99-b6a4-1e1ee9b57578"
    },
    {
        "author": "張耒",
        "paragraphs": [
            "沽酒壚邊人若市，算商亭下浪連天。",
            "張君官况今如此，豈有工夫作醉眠。"
        ],
        "title": "上元三絕  其二",
        "id": "01084515-8a32-4cfb-a617-f3daf0d09419"
    },
    {
        "author": "張耒",
        "paragraphs": [
            "江邊燈火似秋螢，哀怨山歌不可聽。",
            "自怪今春牢落甚，禪房止酒讀黄庭。"
        ],
        "title": "上元三絕  其三",
        "id": "af4b72a7-ead3-4e80-a8ca-c6043be8b401"
    },
    {
        "author": "張耒",
        "paragraphs": [
            "衙齋無事雨初晴，山澤有容春向深。",
            "何物東風吹不散，祇應多病謫官心。"
        ],
        "title": "二絕句  其一",
        "id": "795005f3-2b71-4c74-9583-1db08f879c8b"
    },
    {
        "author": "張耒",
        "paragraphs": [
            "茅簷斜日曉雞號，水滿陂塘薺麥高。",
            "回首故園空悵望，東門歸路綠迢迢。"
        ],
        "title": "二絕句  其二",
        "id": "3f215579-942d-4021-bf7d-80cdfc8db1a4"
    },
    {
        "author": "張耒",
        "paragraphs": [
            "黄土岡頭薺麥長，春陰蔽日午風狂。",
            "山前梅落無人見，只有幽禽啼暗香。"
        ],
        "title": "正月二十五日以小疾在告作三絕是日苦寒  其一",
        "id": "453ec0b8-6f0d-4baa-8f54-3d1780cfc41d"
    },
    {
        "author": "張耒",
        "paragraphs": [
            "春色三分有尚多，且饒芳草占高坡。",
            "門前柳色如彭澤，爭奈陶君止酒何。"
        ],
        "title": "正月二十五日以小疾在告作三絕是日苦寒  其二",
        "id": "060ec612-ceb0-4dd2-9b11-e0ca8d4660b0"
    },
    {
        "author": "張耒",
        "paragraphs": [
            "見說櫻桃已爛開，坐愁風雨苦相催。",
            "自憐華髮傷春客，兩見飛花未放回。"
        ],
        "title": "正月二十五日以小疾在告作三絕是日苦寒  其三",
        "id": "d3c3387d-9339-4ea1-90cd-1187539b63d1"
    },
    {
        "author": "張耒",
        "paragraphs": [
            "平生常恨逢梅少，及對江梅無好詩。",
            "寂寞荒山少風味，直須雲鬢插斜枝。"
        ],
        "title": "所居有梅一株在堂東荒穢中正月二十六日已謝矣二首  其一",
        "id": "c6b1a563-b9df-4036-ad11-7a20ac6e3cb5"
    },
    {
        "author": "張耒",
        "paragraphs": [
            "冷落疏枝寒草岡，欲攀先怕踏榛荒。",
            "異時折處何堪說，臨水高城倚女牆。"
        ],
        "title": "所居有梅一株在堂東荒穢中正月二十六日已謝矣二首  其二",
        "id": "10a224d5-f293-4259-8a44-46916c7e5e7d"
    },
    {
        "author": "張耒",
        "paragraphs": [
            "平昔殷勤向物華，誰知憔悴客天涯。",
            "雙桃栽罷還惆悵，憶得淮陽舊種花。"
        ],
        "title": "堂前種二桃詩示秬秸",
        "id": "379fbf1c-088b-463a-a364-2435710a844f"
    },
    {
        "author": "張耒",
        "paragraphs": [
            "蟲飛絲墮兩悠颺，人意遲遲日共長。",
            "春草滿庭門寂寂，數櫺窗日掛空堂。"
        ],
        "title": "春日書事",
        "id": "8ee21fdc-6f33-4116-9b9b-17d4204e1349"
    },
    {
        "author": "張耒",
        "paragraphs": [
            "林外霜風作夜聲，入簷寒月似多情。",
            "燈前爐畔深杯暖，更聽昭君出塞行。"
        ],
        "title": "十月十日夕同文安君對月",
        "id": "3bd90d68-f511-4da8-9569-2faf7fb30438"
    },
    {
        "author": "張耒",
        "paragraphs": [
            "蠶老麥枯田舍忙，誰令四月雨浪浪。",
            "未容烏鳥私遺粒，鳴蚓跳蛙欲滿場。"
        ],
        "title": "蘄水道中二首  其一",
        "id": "99d77570-e2c6-4d17-bd3c-9f2f25118818"
    },
    {
        "author": "張耒",
        "paragraphs": [
            "綠野新晴風日凉，肩輿細路轉重岡。",
            "橋邊野水侵官道，旋喚漁舟渡夕陽。"
        ],
        "title": "蘄水道中二首  其二",
        "id": "07d56161-68f2-4839-8b14-0246e1c952ed"
    },
    {
        "author": "張耒",
        "paragraphs": [
            "桃蹊李徑有塵埃，初放青莎秀滿階。",
            "想見芊綿古城角，有人嗟我未歸來。"
        ],
        "title": "感庭莎",
        "id": "2ab80c69-dd42-470f-bad0-43f71a6f76f3"
    },
    {
        "author": "張耒",
        "paragraphs": [
            "跳踉鼓怒任爭雄，何事鳴呼聒睡翁。",
            "不用洒灰煩魯老，正須兩股付吳儂。"
        ],
        "title": "宿潘君草堂聞蛙聲二首  其一",
        "id": "1da1b7cf-1ea0-4595-85a2-311b09bf2331"
    },
    {
        "author": "張耒",
        "paragraphs": [
            "孤村足雨菰蒲合，只有羣蛙噪滿陂。",
            "我亦閒來無鼓吹，不煩通夕短長吹。"
        ],
        "title": "宿潘君草堂聞蛙聲二首  其二",
        "id": "d86af8f1-9328-489a-b85f-cdc318c7e8b8"
    },
    {
        "author": "張耒",
        "paragraphs": [
            "江上魚肥春水生，江頭花落草青青。",
            "蔞蒿芽長蘆筍大，問君底事愛南烹。"
        ],
        "title": "齊安春謠五絕  其一",
        "id": "66efb77f-dc6c-4694-91ea-276d31248a45"
    },
    {
        "author": "張耒",
        "paragraphs": [
            "莫笑江城大如斗，桃花如燒酒如油。",
            "人生無病即爲樂，莫誦離騷澤畔愁。"
        ],
        "title": "齊安春謠五絕  其二",
        "id": "0a6e28ff-ba8b-473d-b9c2-c22eae4b15f8"
    },
    {
        "author": "張耒",
        "paragraphs": [
            "楊柳弄春藏不得，雪絮點點吹人來。",
            "輕清潔白非塵物，寄語桃杏莫相猜。"
        ],
        "title": "齊安春謠五絕  其三",
        "id": "148be4b1-6825-44a9-9b7c-177626731f82"
    },
    {
        "author": "張耒",
        "paragraphs": [
            "赤壁磯前江急流，周郎功業莽悠悠。",
            "惆悵沙邊雨中樹，無言供作古今愁。"
        ],
        "title": "齊安春謠五絕  其四",
        "id": "dd0901fa-56eb-4de6-a16b-2952f9a891ef"
    },
    {
        "author": "張耒",
        "paragraphs": [
            "江頭春泥妨踏春，閉門守春春著人。",
            "問春著人作何味，半酣美酒聽韶鈞。"
        ],
        "title": "齊安春謠五絕  其五",
        "id": "11acd722-24d6-47bc-81dc-377b2689ef16"
    },
    {
        "author": "張耒",
        "paragraphs": [
            "衡門日晏晚雞鳴，下舍人歸半掩扃。",
            "邑犬無聲山郭靜，暮天寒月撥雲生。"
        ],
        "title": "衡門",
        "id": "932bbba0-72ef-4557-af23-fe29b30f6ecd"
    },
    {
        "author": "張耒",
        "paragraphs": [
            "靄靄高林綠實圓，清霜一洗若金懸。",
            "李衡何等相奴隸，自有高人相國賢。"
        ],
        "title": "橘",
        "id": "dab8beb8-530d-4b76-bca9-02344e5f54fb"
    },
    {
        "author": "張耒",
        "paragraphs": [
            "覆釜湖邊雪壓塵，數枝林外已先春。",
            "盡將七澤清霜氣，洗出姑山綽約身。"
        ],
        "title": "梅",
        "id": "dbf9170a-d283-4775-858a-3b74179bf616"
    },
    {
        "author": "張耒",
        "paragraphs": [
            "宮樣鵝黄綠带垂，中州未省見仙姿。",
            "只疑湘水綃機女，來伴清秋宋玉悲。"
        ],
        "title": "水仙花葉如金燈而加柔澤花淺黄其幹如萱草秋深開至來春方已雖霜雪不衰中州未嘗見一名雅蒜",
        "id": "1ed75409-2d24-4c78-9f14-8f147b220adc"
    },
    {
        "author": "張耒",
        "paragraphs": [
            "青杏登盤櫻壓枝，園林初夏囀黄鸝。",
            "一聲風露高林曉，却覺年華總未衰。"
        ],
        "title": "崇寧壬午臨汝四月始聞鶯二首  其一",
        "id": "aca76252-067b-452c-8c3a-c7a0dbeccc0a"
    },
    {
        "author": "張耒",
        "paragraphs": [
            "好音終在恥爭先，谷外寒多故後遷。",
            "已過花時亦何恨，不妨夏木綠參天。"
        ],
        "title": "崇寧壬午臨汝四月始聞鶯二首  其二",
        "id": "db39c5d2-89c6-4606-a519-948e45ca6834"
    },
    {
        "author": "張耒",
        "paragraphs": [
            "風雨江頭思故人，東南烟水濕青春。",
            "宛溪東岸垂楊樹，想見烟眉亦解顰。"
        ],
        "title": "采石阻雨寄宣城故人二首  其一",
        "id": "f45f22b0-a302-465d-9d7d-311c7b50f73c"
    },
    {
        "author": "張耒",
        "paragraphs": [
            "閒雲濃淡作朝陰，柳色江頭春已深。",
            "誰爲宣城故人說，依依祇似去年心。"
        ],
        "title": "采石阻雨寄宣城故人二首  其二",
        "id": "081a0bc2-d0c8-4059-9874-c40708402f35"
    },
    {
        "author": "張耒",
        "paragraphs": [
            "題扇燈前亦偶然，那知別後遠如天。",
            "去年醉舞看花處，獨聽琵琶却惘然。"
        ],
        "title": "漫呈无咎一絕",
        "id": "40fe5b7f-b369-4307-a9ab-16776c9e01b0"
    },
    {
        "author": "張耒",
        "paragraphs": [
            "啄塊饑禽傍短籬，風鳶一笑起高枝。",
            "君看草樹冰霜裏，即是東風欲到時。"
        ],
        "title": "壬午臘月下旬偶作二首  其一",
        "id": "b84a8d1c-57d6-40d3-ac19-e019152ffff5"
    },
    {
        "author": "張耒",
        "paragraphs": [
            "風折蒹葭水結凘，燕鴻相語定歸期。",
            "淮南水闊山長處，小待燕山霰雪晞。"
        ],
        "title": "壬午臘月下旬偶作二首  其二",
        "id": "c52736f0-939a-4a67-8007-e26032a1c045"
    },
    {
        "author": "張耒",
        "paragraphs": [
            "滿眼荒寒春未知，芳菲欲到野梅枝。",
            "東南近臘風烟好，美酒千鍾魚蟹肥。"
        ],
        "title": "泊楚州鎖外六首  其一",
        "id": "affc3f2a-3354-4790-a36b-0d3cb51a231f"
    },
    {
        "author": "張耒",
        "paragraphs": [
            "便風吹舫去無情，漫遣槎牙鐵鎖橫。",
            "未嘆客行鷗鳥遠，五更吹角是高城。"
        ],
        "title": "泊楚州鎖外六首  其二",
        "id": "5e79ece4-113c-49bf-9193-0c7276faffe2"
    },
    {
        "author": "張耒",
        "paragraphs": [
            "襄王席上舊行雲，二十年間生死分。",
            "可惜風流一抔土，年年春草斷人魂。"
        ],
        "title": "泊楚州鎖外六首  其三",
        "id": "0e295f40-e3d4-45dd-8d98-7b90079daa72"
    },
    {
        "author": "張耒",
        "paragraphs": [
            "流落相逢二十年，羞將白髮對嬋娟。",
            "如何見我都依舊，添得尊前一惘然。"
        ],
        "title": "泊楚州鎖外六首  其四",
        "id": "5cc78e14-2255-4014-8a79-7e73de96c8c1"
    },
    {
        "author": "張耒",
        "paragraphs": [
            "水榭疏簾秋夜凉，清歌一曲釂瑶觴。",
            "明朝回首高城處，只有西風却斷腸。"
        ],
        "title": "泊楚州鎖外六首  其五",
        "id": "e7e6b6e3-fd24-4481-89ed-fc3e59413f2c"
    },
    {
        "author": "張耒",
        "paragraphs": [
            "莫愁家住大堤邊，朱閣青樓映暮川。",
            "斜映清淮一梳月，晚妝相對鬭嬋娟。"
        ],
        "title": "泊楚州鎖外六首  其六",
        "id": "5c9e4195-ec34-4509-a3b9-635b4f93b393"
    },
    {
        "author": "張耒",
        "paragraphs": [
            "裊裊牆陰竹數竿，秋風盡日舞青鸞。",
            "平生愛爾緣瀟洒，莫作封君渭上看。"
        ],
        "title": "東齋雜咏 竹",
        "id": "8322b204-0b75-49e7-9a41-57558ed3b8b1"
    },
    {
        "author": "張耒",
        "paragraphs": [
            "野人齋爨屏羶腥，自向階前擷紫莖。",
            "老去愛花心轉薄，一盃蔬飯足浮生。"
        ],
        "title": "東齋雜咏 菊",
        "id": "49b4e60b-f478-4b00-9d0a-51ea61dba42a"
    },
    {
        "author": "張耒",
        "paragraphs": [
            "點點青萍秋後衰，溶溶晴日見魚兒。",
            "水邊窺影何方客，自照行吟憔悴姿。"
        ],
        "title": "東齋雜咏 盆池",
        "id": "938c0f43-5109-46a5-8e0b-d1adaffc81b2"
    },
    {
        "author": "張耒",
        "paragraphs": [
            "雪霜未死閱年華，危葉蕭蕭戰古槎。",
            "裊裊秋風官舍冷，半枝斜日带啼鴉。"
        ],
        "title": "東齋雜咏 老槐",
        "id": "d2a01be5-2d6b-476b-aacc-450115c099e6"
    },
    {
        "author": "張耒",
        "paragraphs": [
            "畿縣塵埃不可論，故山喬木尚能存。",
            "不緣去垢須青莢，自愛蒼鱗百歲根。"
        ],
        "title": "東齋雜咏 皂莢",
        "id": "a89732d8-60d7-44c2-84cc-c96f766b143b"
    },
    {
        "author": "張耒",
        "paragraphs": [
            "門前塵土慵驅馬，堂上文書厭坐曹。",
            "只有南窗慰人意，寒燈清夜讀離騷。"
        ],
        "title": "東齋雜咏 南窗",
        "id": "58bc5b7e-b75d-4ef9-9522-a70f19903521"
    },
    {
        "author": "張耒",
        "paragraphs": [
            "紙閣蘆簾小榻安，一裘容易却輕寒。",
            "誰驚午枕江湖夢，風落晴窗柏子乾。"
        ],
        "title": "東齋雜咏 道榻",
        "id": "faf7e877-789e-4c25-a68d-d3d8018b2cb1"
    },
    {
        "author": "張耒",
        "paragraphs": [
            "牆東椿老葉已盡，堂下菊叢無復香。",
            "長安風埃歲已晚，閉門不出馬毛長。"
        ],
        "title": "牆東二首  其一",
        "id": "0a715e2d-70d8-4ea8-a912-e18539fa64e0"
    },
    {
        "author": "張耒",
        "paragraphs": [
            "歲晚長安足風土，天寒官舍少文書。",
            "下馬閉門復無事，壁間佛像對銅爐。"
        ],
        "title": "牆東二首  其二",
        "id": "d756fbce-1a64-4e83-976c-9a54edd08aa0"
    },
    {
        "author": "張耒",
        "paragraphs": [
            "齋祠太一館清真，望秩名山固有神。",
            "斜日苑門人不到，靈風自掃石床塵。"
        ],
        "title": "凝祥三首  其一",
        "id": "a76ff24e-329d-4df7-a982-0d3dc451ca0e"
    },
    {
        "author": "張耒",
        "paragraphs": [
            "已隨芳草藉盃盤，更任垂楊拂馬鞍。",
            "斜日兩竿眠犢晚，春波一眼去鳬寒。"
        ],
        "title": "凝祥三首  其二",
        "id": "efdc9fe3-9fb2-40e2-8647-423262153f67"
    },
    {
        "author": "張耒",
        "paragraphs": [
            "奉靈桃李已堪攀，只有春風作往還。",
            "園吏不須防客到，長安從古少人閒。"
        ],
        "title": "凝祥三首  其三",
        "id": "a07b3523-6921-4d80-9053-8c5c3c2bd89d"
    },
    {
        "author": "張耒",
        "paragraphs": [
            "金沙倩麗閨中秀，酴醾謝郎林下風。",
            "欲試此心無結習，兩株常守浄名翁。"
        ],
        "title": "謝人惠金沙酴醾二首  其一",
        "id": "9bb32228-8662-4ab7-a35a-3295c1f69296"
    },
    {
        "author": "張耒",
        "paragraphs": [
            "金沙豐腴合德艷，酴醾輕盈飛燕身。",
            "久無丹白應知我，齊散天香供道人。"
        ],
        "title": "謝人惠金沙酴醾二首  其二",
        "id": "c4a61be6-62ca-4998-9fef-7c4aed2527b0"
    },
    {
        "author": "張耒",
        "paragraphs": [
            "靈風依傘繡輿深，仗外猶疑警蹕音。",
            "不似尋常遊幸日，樓前鼓吹却沾襟。"
        ],
        "title": "奉安神考御容入景靈宮小臣獲睹有感二首  其一",
        "id": "631b57fa-a042-4af5-8ba1-26db74a35ad4"
    },
    {
        "author": "張耒",
        "paragraphs": [
            "渭上衣冠故老哀，西陵石逕已莓苔。",
            "從今仗下新歌舞，長及年年獻酎來。"
        ],
        "title": "奉安神考御容入景靈宮小臣獲睹有感二首  其二",
        "id": "d2ed3718-172a-48a0-a31b-db9aefdf2a29"
    },
    {
        "author": "張耒",
        "paragraphs": [
            "天寒書殿曉班清，氣爽仙盤瑞露零。",
            "講罷羣公佩聲散，一竿宮日轉槐庭。"
        ],
        "title": "次韵子由舍人先生追讀邇英絕句四首  其一",
        "id": "adb2db2a-03fc-4f9a-906f-69ec99b58a72"
    },
    {
        "author": "張耒",
        "paragraphs": [
            "聯翩右史直西垣，舊墨螭頭點未乾。",
            "自是退之平昔事，可須慚著進賢冠。"
        ],
        "title": "次韵子由舍人先生追讀邇英絕句四首  其二",
        "id": "6590c0ea-88c5-4c41-aea6-cab3c588f881"
    },
    {
        "author": "張耒",
        "paragraphs": [
            "冠佩煌煌拱北辰，道人風骨自軒軒。",
            "茯苓松下龜黿老，須乞靈丹一粒吞。"
        ],
        "title": "次韵子由舍人先生追讀邇英絕句四首  其三",
        "id": "debcd0e6-ab4c-4bd7-b7e7-bc92ceb8f8bf"
    },
    {
        "author": "張耒",
        "paragraphs": [
            "恭默誰聆金玉音，陶甄萬物付無心。",
            "君王好學真天意，憂國論思不厭深。"
        ],
        "title": "次韵子由舍人先生追讀邇英絕句四首  其四",
        "id": "10edb35e-7510-4bac-99ba-0dd640405ef6"
    },
    {
        "author": "張耒",
        "paragraphs": [
            "日暖風簷翻乳燕，曉寒露柳囀流鶯。",
            "荒園日日東風裏，吹盡閒花香草生。"
        ],
        "title": "荒園",
        "id": "28d988cd-700b-40c3-8d3a-100c25045aba"
    },
    {
        "author": "張耒",
        "paragraphs": [
            "無酒消憂寒未減，隔帷相對一燈愁。",
            "蟲聲喚覺五更夢，風雨滿庭桐葉秋。"
        ],
        "title": "東海旅夜二首  其一",
        "id": "bb5678e3-4970-4792-a892-76a6b4233029"
    },
    {
        "author": "張耒",
        "paragraphs": [
            "蘭釭背壁影微微，千里天涯客夢歸。",
            "一夜海風聲不斷，曉來寒葉滿庭飛。"
        ],
        "title": "東海旅夜二首  其二",
        "id": "0d9131f2-9a91-4c25-9eba-6a70c88840dd"
    },
    {
        "author": "張耒",
        "paragraphs": [
            "憶昨東風吹馬蹄，瓦關分袂涕交揮。",
            "淮陽風物應如舊，獨在柯山送雁歸。"
        ],
        "title": "寄李不危",
        "id": "4e29b8fb-07d0-45e0-bb64-02e26074b5bc"
    },
    {
        "author": "張耒",
        "paragraphs": [
            "坐無燈火夜蕭然，馬上匆匆未曉天。",
            "值驛老兵應笑我，肯將斗粟換高眠。"
        ],
        "title": "曉發途中",
        "id": "f8ab9e5b-18c3-4a4a-b582-98afbb375de7"
    },
    {
        "author": "張耒",
        "paragraphs": [
            "病來久不上層臺，窗有蜘蛛逕有苔。",
            "多少山茶梅子樹，未開齊待主人來。"
        ],
        "title": "病起登疊嶂樓",
        "id": "0d25ad6f-cbe6-4780-b12c-57775b5ebbd7"
    },
    {
        "author": "張耒",
        "paragraphs": [
            "蘇子詩如刃發硎，十章入耳韵泠泠。",
            "文章三昧無多子，祇守君家舊典刑。"
        ],
        "title": "觀蘇仲南詩卷",
        "id": "73187a2a-9ab0-49ff-a855-d2f940a75107"
    },
    {
        "author": "張耒",
        "paragraphs": [
            "異時文席許論詩，三載江湖讀楚詞。",
            "自笑酸寒無好語，少年倉氏獨相知。"
        ],
        "title": "讀仲南和詩",
        "id": "4ffe9a68-92aa-45a5-9141-003dd23b7d81"
    },
    {
        "author": "張耒",
        "paragraphs": [
            "曾約西湖薄主人，只今湖色已知春。",
            "會須多載連車酒，絕勝寒倉滿目塵。"
        ],
        "tags": [
            "西湖"
        ],
        "title": "謝仲南和詩",
        "id": "66678313-2a33-4026-85da-36e4c6744cf2"
    },
    {
        "author": "張耒",
        "paragraphs": [
            "溶漾澄明徹底清，鸕鷀慣客不相驚。",
            "却疑洛水新霜後，八節灘津石柱聲。"
        ],
        "title": "渡沙河",
        "id": "d00c0d1e-4c5e-4173-b146-9164c48cc117"
    },
    {
        "author": "張耒",
        "paragraphs": [
            "大夫風韵如彭澤，五柳蕭森手自栽。",
            "我亦扁舟倦游者，登臨聊復賦歸來。"
        ],
        "title": "題五柳亭",
        "id": "bb254a2f-b4a9-4062-b657-15b7b416c153"
    },
    {
        "author": "張耒",
        "paragraphs": [
            "塵壁蒼茫有舊題，十年重見一傷悲。",
            "野僧欲與論前事，自說年多不復知。"
        ],
        "title": "項城道中",
        "id": "642af884-0d9d-4118-b2f6-6121412b6798"
    },
    {
        "author": "張耒",
        "paragraphs": [
            "蘋芷江邊已五年，厭聞風浪打船舷。",
            "南風蕭艾荒凉野，時望高丘一慨然。"
        ],
        "title": "離京後作七首  其一",
        "id": "ca7e6da3-b9f1-4b69-b558-2f0e2f7ef06c"
    },
    {
        "author": "張耒",
        "paragraphs": [
            "水諳送客渾無浪，風解留人却有情。",
            "今夜榆林繫帆宿，却從北斗望天心。"
        ],
        "title": "離京後作七首  其二",
        "id": "24bcae38-121c-49c2-8508-13310535ba71"
    },
    {
        "author": "張耒",
        "paragraphs": [
            "灌畦沽酒兩三家，春去芳叢有晚花。",
            "莫道長安在天上，女牛猶有客乘槎。"
        ],
        "title": "離京後作七首  其三",
        "id": "d78f1818-ba13-4b33-9718-5f479cd8881f"
    },
    {
        "author": "張耒",
        "paragraphs": [
            "一水夷猶達汝陰，年華客意兩相侵。",
            "河邊無限青青草，攬轡何人繫此心。"
        ],
        "title": "離京後作七首  其四",
        "id": "d56daaf4-d4e6-4c98-9814-d434ff231de6"
    },
    {
        "author": "張耒",
        "paragraphs": [
            "過雨陂塘處處深，南風蕭艾欲成林。",
            "道邊拾穗行歌者，亦有豐年一飽心。"
        ],
        "title": "離京後作七首  其五",
        "id": "06cdaac3-dbbc-48a3-a597-c69a7ae93dbf"
    },
    {
        "author": "張耒",
        "paragraphs": [
            "高槐老柳舞南風，晴日家家蠶麥中。",
            "芟盡黄雲見原隰，却教風雨洗長空。"
        ],
        "title": "離京後作七首  其六",
        "id": "f87fc4ee-2ddb-4381-9ef4-2b75023a43a0"
    },
    {
        "author": "張耒",
        "paragraphs": [
            "燕雀翩翻夏屋深，成谿桃李已成陰。",
            "黄鸝深處無人見，時有清風遞好音。"
        ],
        "title": "離京後作七首  其七",
        "id": "19f2cc50-c35b-4598-8f3f-a9ca90885a3f"
    },
    {
        "author": "張耒",
        "paragraphs": [
            "官閒身世兩悠悠，種竹栽花一散愁。",
            "黄菊叢邊對疏雨，一年懷抱此時秋。"
        ],
        "title": "對菊花二首  其一",
        "id": "43d8f873-f150-49ae-8122-c466f8bfed84"
    },
    {
        "author": "張耒",
        "paragraphs": [
            "躬耕遇歲真吾事，牛下齊兒婦妾歌。",
            "招飲風烟過閒日，遶籬栽菊可如何。"
        ],
        "title": "對菊花二首  其二",
        "id": "4bc19daf-2962-4786-be10-a50b6d47bfea"
    },
    {
        "author": "張耒",
        "paragraphs": [
            "春愁已逐鶯花盡，野果垂簷綠葉稠。",
            "天上幾回飛破鏡，端居未折大刀頭。"
        ],
        "title": "初夏謁告家居值風雨偶作二絕  其一",
        "id": "874f06b1-302c-450a-95af-6c4efcb65bc4"
    },
    {
        "author": "張耒",
        "paragraphs": [
            "高堂終日雨潺潺，却著重裘尚薄寒。",
            "風雨似秋君莫怪，客愁天色兩相關。"
        ],
        "title": "初夏謁告家居值風雨偶作二絕  其二",
        "id": "0b11b80c-46bc-4b71-9d04-d1d941087507"
    },
    {
        "author": "張耒",
        "paragraphs": [
            "翠蔓垂簷筍過籬，幽禽終日傍窗啼。",
            "山林勝處平生事，他日何妨動我思。"
        ],
        "title": "西窗雜咏三首  其一",
        "id": "00672782-8500-4161-ba97-5d085fe6834d"
    },
    {
        "author": "張耒",
        "paragraphs": [
            "穿籬兩竹是龍孫，風葉蕭蕭便有聞。",
            "却到葛陂心未已，更將甘雨灑川原。"
        ],
        "title": "西窗雜咏三首  其二",
        "id": "147467c6-d6ec-49c5-97e6-07b676494dd7"
    },
    {
        "author": "張耒",
        "paragraphs": [
            "稻畦新插綠雲齊，雨過溝塍水接溪。",
            "到舍妻兒勞勤苦，白醪缸畔醉如泥。"
        ],
        "title": "西窗雜咏三首  其三",
        "id": "016eda21-7ecf-4638-8420-1e94eafeaa4c"
    },
    {
        "author": "張耒",
        "paragraphs": [
            "何獨王郎與爾歡，一年慚愧碧琅玕。",
            "葛陂一別知何處，見盡人間行路難。"
        ],
        "title": "別齊安稅務窗竹二絕  其一",
        "id": "0235ee29-b7bb-4731-896b-d23c1127ebca"
    },
    {
        "author": "張耒",
        "paragraphs": [
            "隨流泛梗雖無定，別渚棲鴻亦有情。",
            "爲問竹窗清夜月，從今誰解聽秋聲。"
        ],
        "title": "別齊安稅務窗竹二絕  其二",
        "id": "b672855b-e6d9-4e0d-899b-d22c9aaba4c4"
    },
    {
        "author": "張耒",
        "paragraphs": [
            "幽人睡足芭蕉雨，獨岸綸巾几案凉。",
            "誰和薰風來殿閣，不知陋巷有羲皇。"
        ],
        "title": "四月二十三日晝睡起",
        "id": "427cfea8-ed1a-48da-97cd-a2da0b50c19e"
    },
    {
        "author": "張耒",
        "paragraphs": [
            "白髮人驚老阿童，橫江聊借半帆風。",
            "却嗟縛得窮孫皓，未似高歌醉閉篷。"
        ],
        "title": "渡江",
        "id": "b43c5a58-bdc1-48fb-94f9-ff8f04d4a8bf"
    },
    {
        "author": "張耒",
        "paragraphs": [
            "異時隨舉孝廉郎，旗蓋相承據一方。",
            "腸繞閶門祥已定，將軍畢竟是吳王。"
        ],
        "title": "吳王郊臺",
        "id": "43d4e63f-80f1-4f61-9c06-232117c5336d"
    },
    {
        "author": "張耒",
        "paragraphs": [
            "滿坐繩床百事貧，荒溪古屋四無鄰。",
            "爲生易足君無笑，渠是人間得計人。"
        ],
        "title": "題寒溪長老方丈",
        "id": "1f6ea13a-7571-41c4-88b1-1f959a355129"
    },
    {
        "author": "張耒",
        "paragraphs": [
            "滄江初夜雨翻盆，將曉風聲戰亂雲。",
            "籬下寒雞鳴曉苦，老人先起自開門。"
        ],
        "title": "早起二首  其一",
        "id": "3eb0c1b6-8b75-4150-90ef-af18ef80f04b"
    },
    {
        "author": "張耒",
        "paragraphs": [
            "風鳴槁葉未辭枝，雨濕疏梅欲弄姿。",
            "地下一陽應蹀躞，世間渾未有人知。"
        ],
        "title": "早起二首  其二",
        "id": "0cd9d582-6c8d-47f2-a827-dd56d93a8bc2"
    },
    {
        "author": "張耒",
        "paragraphs": [
            "荻籬茅屋柯山下，賣餠歸來也作冬。",
            "不見長安競時節，車如流水馬如龍。"
        ],
        "title": "冬至贈潘郎二首  其一",
        "id": "5e56672b-7c03-4e50-bfdc-3acbe74f575f"
    },
    {
        "author": "張耒",
        "paragraphs": [
            "五更人語起江城，歌笑喧喧天欲明。",
            "酌酒壽君但一醉，百年珍重是人情。"
        ],
        "title": "冬至贈潘郎二首  其二",
        "id": "3b2c5250-f3e9-46eb-902f-39bbf91bf5a3"
    },
    {
        "author": "張耒",
        "paragraphs": [
            "裊裊檣烏轉晚空，娟娟霜月入窗櫳。",
            "岸頭楊柳如憐客，猶舞蕭蕭五兩風。"
        ],
        "title": "發孝感",
        "id": "b3a735c0-8a76-4464-b8cb-81d127ea57db"
    },
    {
        "author": "張耒",
        "paragraphs": [
            "幽人睡足戴綸巾，策杖開門卯酒醺。",
            "黄葉滿山烏鵲嗓，江城秋日少行人。"
        ],
        "title": "柯山雜詩四首  其一",
        "id": "dad452c7-b134-44ea-b635-ddff606070cd"
    },
    {
        "author": "張耒",
        "paragraphs": [
            "蕭蕭茅屋土山前，翁媼關門去穫田。",
            "朝日滿簷雞犬靜，荻籬深處有炊烟。"
        ],
        "title": "柯山雜詩四首  其二",
        "id": "22cfd740-29d1-44ad-b3ee-45863530c84c"
    },
    {
        "author": "張耒",
        "paragraphs": [
            "斷澗橫橋卧古槎，晚雞鳴處有人家。",
            "山頭月出疏鐘斷，江上風高落雁斜。"
        ],
        "title": "柯山雜詩四首  其三",
        "id": "f5be0719-9f8a-4901-bc6b-285c0e5f5320"
    },
    {
        "author": "張耒",
        "paragraphs": [
            "九月江城霜氣清，旅人寒事略經營。",
            "隔窗便是山前樹，永夜葉聲如雨聲。"
        ],
        "title": "柯山雜詩四首  其四",
        "id": "6072916c-55f5-4c32-93a6-7d7e366d3ac1"
    },
    {
        "author": "張耒",
        "paragraphs": [
            "天高列岫出林外，霜落大江流地中。",
            "晚日橋邊數歸牧，牛羊部分聽兒童。"
        ],
        "title": "絕句九首  其一",
        "id": "48cacc83-7a54-4152-9643-48e7fea28af5"
    },
    {
        "author": "張耒",
        "paragraphs": [
            "樹頭三唱雞賓日，門外斜行雁寄書。",
            "十月江城霜霰薄，滿山林葉亂藍朱。"
        ],
        "title": "絕句九首  其二",
        "id": "af3765d5-8980-4116-8513-085f413e69f5"
    },
    {
        "author": "張耒",
        "paragraphs": [
            "曉起山鴉噪作團，西園霜木倚空寒。",
            "風高斷雁呼前伴，雨止歸雲赴舊山。"
        ],
        "title": "絕句九首  其三",
        "id": "ff3faab6-5776-4c3d-8271-c440b871c083"
    },
    {
        "author": "張耒",
        "paragraphs": [
            "千林黄葉總飛霜，寂歷疏梅未肯妝。",
            "誰信輪囷卧山木，心知九地有微陽。"
        ],
        "title": "絕句九首  其四",
        "id": "c6b75c15-162b-462b-a761-5550c8eaa06f"
    },
    {
        "author": "張耒",
        "paragraphs": [
            "空山風雨冷蓬茅，晨起幽人理縕袍。",
            "深閉衡門且無出，濕雲如墨怒江號。"
        ],
        "title": "絕句九首  其五",
        "id": "63de7486-764a-4e6d-b0be-50de43188f68"
    },
    {
        "author": "張耒",
        "paragraphs": [
            "老去不禁茶力悍，兩甌破盡五更眠。",
            "月團三百真魔物，欲乞當壚當酒錢。"
        ],
        "title": "絕句九首  其六",
        "id": "5b20912d-c5c7-4811-ac74-cf3aada53dbf"
    },
    {
        "author": "張耒",
        "paragraphs": [
            "讀書老眼苦眵昏，茗飲無端遣夢魂。",
            "到處相逢真可喜，祇應酒是好知聞。"
        ],
        "title": "絕句九首  其七",
        "id": "302d1f48-21ad-4d20-b832-5ea54e1359be"
    }
]