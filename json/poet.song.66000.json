[
    {
        "author": "張耒",
        "paragraphs": [
            "黄葉桑林赤土岡，蓬茅小逕度牛羊。",
            "似聞流乞之唐汝，歎息何人爲發倉。"
        ],
        "title": "絕句九首  其八",
        "id": "5f9ba99f-20dd-4d56-afc3-188f48feeafa"
    },
    {
        "author": "張耒",
        "paragraphs": [
            "歲弊寒驕風落山，卧聽園木怒濤翻。",
            "去年慈德門東雪，永夜宮廊喝探喧。"
        ],
        "title": "絕句九首  其九",
        "id": "9866a45b-48f5-4dd2-9b17-4639932fd7af"
    },
    {
        "author": "張耒",
        "paragraphs": [
            "周公七百年禮樂，箕服檿弧紛破除。",
            "空使遺臣經故國，徘徊禾黍歎丘墟。"
        ],
        "title": "讀周本紀",
        "id": "39b1651c-0351-4f4f-a9ca-b494cd2e57c7"
    },
    {
        "author": "張耒",
        "paragraphs": [
            "曾嘗玉皇碧琳腴，不醉長安市上酤。",
            "飲濕先生今已矣，啜醨留得與門徒。"
        ],
        "title": "齋中列酒數壺皆齊安村醪也今旦亦强飲數杯戲成呈邠老昆仲二首  其一",
        "id": "639d0393-9326-4438-938f-f1b7713a1962"
    },
    {
        "author": "張耒",
        "paragraphs": [
            "放逐江邊長苦飲，壺漿尚敢較醇醨。",
            "中都光祿多新釀，不解隨人得一巵。"
        ],
        "title": "齋中列酒數壺皆齊安村醪也今旦亦强飲數杯戲成呈邠老昆仲二首  其二",
        "id": "556ad162-4777-4aa5-8072-7335856e6fed"
    },
    {
        "author": "張耒",
        "paragraphs": [
            "卧聞風聲吹屋角，應掃積雨陰漫漫。",
            "千山月黑鳥飛絕，一江星斗魚龍寒。"
        ],
        "title": "卧聞風聲",
        "id": "ff5517ad-b09b-427b-8994-5f3271afbaec"
    },
    {
        "author": "張耒",
        "paragraphs": [
            "歲暮烟霜澤國寒，曉鴉鳴處是柯山。",
            "地爐有火樽餘酒，自起焚香深掩關。"
        ],
        "title": "臘月下旬偶作",
        "id": "49306981-3f99-4a17-80b2-b1589ed07213"
    },
    {
        "author": "張耒",
        "paragraphs": [
            "西江逆上通清汝，憑仗雙魚致我詞。",
            "若向池邊見鴻雁，爲言春至苦相思。"
        ],
        "title": "春日懷臨汝園",
        "id": "fab23e60-35a7-4bc7-8db3-6dfe4c9e8659"
    },
    {
        "author": "張耒",
        "paragraphs": [
            "先教一雨浄江山，便放千林春意還。",
            "何事東風吹客雁，便教無意戀汀灣。"
        ],
        "title": "柯山春望",
        "id": "96434c26-365e-413f-99cf-c261ca7705ab"
    },
    {
        "author": "張耒",
        "paragraphs": [
            "幽人睡足聞春鳥，共喜暉暉日滿籬。",
            "里巷收燈人寂寞，鄰家夫婦賃舂歸。"
        ],
        "title": "正月十八日四首  其一",
        "id": "11a333bb-aa7c-4b0c-9097-ec8187c14f13"
    },
    {
        "author": "張耒",
        "paragraphs": [
            "收燈城市接荒村，翁媼耽眠日已暾。",
            "何事牧童能早起，緩驅白牯出柴門。"
        ],
        "title": "正月十八日四首  其二",
        "id": "74ca76b8-cb18-435c-92c1-34ba38df8751"
    },
    {
        "author": "張耒",
        "paragraphs": [
            "道旁蘭若冷於秋，迎客開門一比丘。",
            "夜久無人風露冷，空廊饑鼠竊膏油。"
        ],
        "title": "正月十八日四首  其三",
        "id": "32145d01-66b4-41fc-a633-27bbfddff2c6"
    },
    {
        "author": "張耒",
        "paragraphs": [
            "山下書生業讀書，荻籬葛蔓避人居。",
            "最憐無奈窮耽酒，時遣羸童致一壺。"
        ],
        "title": "正月十八日四首  其四",
        "id": "10fe3a3f-d124-453c-97f9-f02b8445d5f8"
    },
    {
        "author": "張耒",
        "paragraphs": [
            "憶昨秋風吹馬蹄，瓦關分袂涕交揮。",
            "淮陽春物應如錦，猶在柯山送雁歸。"
        ],
        "title": "二十八日",
        "id": "a9d23ad0-9e45-4fc8-a2e0-792bf7a21e8b"
    },
    {
        "author": "張耒",
        "paragraphs": [
            "久將菘芥芼南羹，佳節泥深人未行。",
            "想見故園蔬甲好，一畦春水轆轤聲。"
        ],
        "title": "二月二日挑菜節大雨不能出",
        "id": "36ee012b-3843-45e8-95d3-dfc92361a5a2"
    },
    {
        "author": "張耒",
        "paragraphs": [
            "江雲霮䨴未全開，東嶺微芒日色來。",
            "獨犯輕寒踏春曉，殷勤更折雨中梅。"
        ],
        "title": "二月五日折梅時經雨梅謝矣",
        "id": "f8fdea15-6249-461e-81ef-e0ac91ac46f3"
    },
    {
        "author": "張耒",
        "paragraphs": [
            "寒食清明人意閒，春城士女出班班。",
            "柳黄花白樓臺外，紫翠江南數疊山。"
        ],
        "title": "十八日",
        "id": "755540dd-1fa9-4945-ab11-7a807e6e22ec"
    },
    {
        "author": "張耒",
        "paragraphs": [
            "輕堅滑澤節仍勻，上下柯山助老身。",
            "他日天恩許歸去，提携同踏故園春。"
        ],
        "title": "僧允懷惠紫竹杖",
        "id": "54496c5d-e0f9-466e-bc14-d8ae7a1cd088"
    },
    {
        "author": "張耒",
        "paragraphs": [
            "荒山野水非吾土，寒食清明似去年。",
            "楊柳插門人競笑，荆蠻不信子推賢。"
        ],
        "title": "寒食日作二首  其一",
        "id": "61dff35a-a380-4da3-b546-5d0b698c1a04"
    },
    {
        "author": "張耒",
        "paragraphs": [
            "朝寒却覺春衣薄，禪誦還將酒盞疏。",
            "落盡江城千樹雪，門前楊柳已藏烏。"
        ],
        "title": "寒食日作二首  其二",
        "id": "131e317f-fcc6-49e1-8765-b65e4767a7c4"
    },
    {
        "author": "張耒",
        "paragraphs": [
            "天女奇姿雲錦囊，故應聽法傍禪床。",
            "靜中獨有維摩覺，觸鼻惟聞浄戒香。"
        ],
        "title": "牡丹",
        "id": "21067e86-0983-4f42-945d-ef87b0f3119f"
    },
    {
        "author": "張耒",
        "paragraphs": [
            "金碧江南數疊山，雨餘秀色直堪餐。",
            "仙娥倭墮青雲髻，照我衰遲澤畔顔。"
        ],
        "title": "雨霽望樊山",
        "id": "318ddbc8-cbf3-42ae-9f29-b67b910b9fef"
    },
    {
        "author": "張耒",
        "paragraphs": [
            "雲夢澤南春欲還，柯山鵯鵊曉關關。",
            "幽人夢覺殷勤聽，落月江風尚薄寒。"
        ],
        "title": "三月二十五日聞鵯鵊",
        "id": "edd99f4b-5adb-4497-8fe5-b302b4a65112"
    },
    {
        "author": "張耒",
        "paragraphs": [
            "翠潤園林草木長，春歸積雨滿芳塘。",
            "更無一點殷紅色，葉底青梅已可嘗。"
        ],
        "title": "絕句二首  其一",
        "id": "40cb17b8-41bc-4bbd-bf96-dc4f28a6e16c"
    },
    {
        "author": "張耒",
        "paragraphs": [
            "晴江水滿長菰蒲，野鴨鵁鶄欲哺雛。",
            "誰爲寄聲沙塞雁，春來朔野定如何。"
        ],
        "title": "絕句二首  其二",
        "id": "cc360913-251c-429c-9c51-307a80c980e7"
    },
    {
        "author": "張耒",
        "paragraphs": [
            "幽人井臼兩山間，鄰里樵漁盡往還。",
            "興發登臨窮眼界，江南秀色碧雲鬟。"
        ],
        "title": "新堂望樊山",
        "id": "724f0017-5222-4660-ac6a-524b97948ee6"
    },
    {
        "author": "張耒",
        "paragraphs": [
            "主人憐客置東堂，爲致炎天十步凉。",
            "勝事自來非力致，江南山色巧相望。"
        ],
        "title": "東堂四首  其一",
        "id": "9e0747cd-b4a6-4a20-803c-8c6a07f10938"
    },
    {
        "author": "張耒",
        "paragraphs": [
            "老翁還作小兒情，手種芭蕉爲雨聲。",
            "便有微泉出堂下，一泓清徹照軒楹。"
        ],
        "title": "東堂四首  其二",
        "id": "70183a3a-4eb4-423b-8f91-f2723573354c"
    },
    {
        "author": "張耒",
        "paragraphs": [
            "居止年來如傳舍，構堂珍重主人情。",
            "浮生行止誰能計，苟合真須學子荆。"
        ],
        "title": "東堂四首  其三",
        "id": "f9098760-6285-4fe6-9861-e9b8b9c95998"
    },
    {
        "author": "張耒",
        "paragraphs": [
            "烏衣更士能呼旦，金縷嬌娘解唱歌。",
            "天與旅人供一笑，不然奈此寂寥何。"
        ],
        "title": "東堂四首  其四",
        "id": "bc1ba82c-0a68-4b89-b523-2eca079fe72f"
    },
    {
        "author": "張耒",
        "paragraphs": [
            "幽人短夢不終宵，起步星河望泬寥。",
            "缺月低簷雞一唱，露華秋色滿芭蕉。"
        ],
        "title": "末伏日五更小凉",
        "id": "b623b0fa-c043-4a6b-bb1b-9e5ef212bb22"
    },
    {
        "author": "張耒",
        "paragraphs": [
            "一庭秋色清如水，籬落蕭條日脚殘。",
            "忽憶淮陽舊庭院，出鄰高葉翠梧寒。"
        ],
        "title": "秋日二首  其一",
        "id": "304c3be9-54d0-40c6-973e-8f7c8d351b23"
    },
    {
        "author": "張耒",
        "paragraphs": [
            "黄簾朱戶狹洞房，何事易知獨難忘。",
            "相思故人雲間月，凉夜皎皎出東廂。"
        ],
        "title": "秋日二首  其二",
        "id": "e091690a-0a4f-4ec7-b1d3-b668ee75d9b2"
    },
    {
        "author": "張耒",
        "paragraphs": [
            "黄葉疏林江上洲，西風角怨夕陽樓。",
            "晚天紫翠凌空闊，只有樊山取意秋。"
        ],
        "title": "樊山",
        "id": "61d2b808-f1e3-4ab4-af26-b820fd7953f8"
    },
    {
        "author": "張耒",
        "paragraphs": [
            "月季祇應天上物，四時榮謝色常同。",
            "可憐摇落西風裏，又放寒枝數點紅。"
        ],
        "title": "月季",
        "id": "84acce1d-dbfb-4686-8f0f-709650709632"
    },
    {
        "author": "張耒",
        "paragraphs": [
            "東堂岑寂似僧居，年老身閒不讀書。",
            "病卧空床雞唱曉，窗前饑雀啄寒蔬。"
        ],
        "title": "卧病晝眠秋風作惡",
        "id": "621c1943-9087-4168-aa4c-659c7119fd69"
    },
    {
        "author": "張耒",
        "paragraphs": [
            "丈室新屏用此君，碧琅玕插古槎根。",
            "白雲一片當空下，護此寒堂宴坐人。"
        ],
        "title": "東堂初寒創意作竹屏障門屏脚偶得朽梅枝截用之完固質野可喜二首  其一",
        "id": "8b51e876-f4a6-4598-a82a-8117daaadfc7"
    },
    {
        "author": "張耒",
        "paragraphs": [
            "簡冊林中老蠹魚，年來窮謫尚耽書。",
            "竹屏風下憑烏几，畫作柯山居士圖。"
        ],
        "title": "東堂初寒創意作竹屏障門屏脚偶得朽梅枝截用之完固質野可喜二首  其二",
        "id": "3efc9e4d-11b5-47d4-9a84-6a7211506cb3"
    },
    {
        "author": "張耒",
        "paragraphs": [
            "幽窗老客寒無睡，長聽城樓曉角悲。",
            "萬里滄溟初浴日，暗雞先向草間知。"
        ],
        "title": "二絕句  其一",
        "id": "d893d595-f73e-4481-a663-66cfd7d8abed"
    },
    {
        "author": "張耒",
        "paragraphs": [
            "歲陰慘澹不可出，竹榻地爐聊自安。",
            "黄葉滿山籬落晚，北風吹雨濕荒寒。"
        ],
        "title": "二絕句  其二",
        "id": "95862f05-96d5-4b80-a454-9b4b4c5a0051"
    },
    {
        "author": "張耒",
        "paragraphs": [
            "朝寒卯飲已戰勝，煮餠一甌充午饑。",
            "便是衰翁一日了，夜爐茗果亦隨宜。"
        ],
        "title": "朝寒",
        "id": "65aca89c-85c0-4b4f-a10c-321b7202ebdd"
    },
    {
        "author": "張耒",
        "paragraphs": [
            "風格孤高又國香，故教小雪發新妝。",
            "修行嗟我無功力，却使天魔入道場。"
        ],
        "title": "臘初小雪後圃梅開二首  其一",
        "id": "949d0049-c7a3-4b93-b472-0868fca4aa6e"
    },
    {
        "author": "張耒",
        "paragraphs": [
            "晨起千林臘雪新，數枝雲夢澤南春。",
            "一塵不染香到骨，姑射仙人風露身。"
        ],
        "title": "臘初小雪後圃梅開二首  其二",
        "id": "1190571f-b6ba-4833-980e-0f3813ff8d96"
    },
    {
        "author": "張耒",
        "paragraphs": [
            "蒼浪鬢髮一衰翁，何事年來到骨窮。",
            "魑魅何常居四裔，自憐放逐尚無功。"
        ],
        "title": "蒼浪",
        "id": "975296d5-b135-48eb-a0ac-faff49ba01d9"
    },
    {
        "author": "張耒",
        "paragraphs": [
            "拂瓦輕霜鉛粉輕，東南日出竹窗明。",
            "小樓下見西江水，日日風光無限情。"
        ],
        "tags": [
            "长江"
        ],
        "title": "西江",
        "id": "f59bcba1-ee95-459c-ae27-c5f1b6db476a"
    },
    {
        "author": "張耒",
        "paragraphs": [
            "日慘東風正怒號，小園寂寂閉蓬蒿。",
            "可能春色如人事，獨發玄都觀裏桃。"
        ],
        "title": "二月二十一日東園桃李未開有感二首  其一",
        "id": "d5cccff7-5601-4078-99bd-ddc3dde22dd6"
    },
    {
        "author": "張耒",
        "paragraphs": [
            "寄語玄都觀裏花，饒君繁麗奪朝霞。",
            "劉郎想到長安日，葵麥風前一歎嗟。"
        ],
        "title": "二月二十一日東園桃李未開有感二首  其二",
        "id": "1fa064a5-1e27-4692-80b2-138435d24bde"
    },
    {
        "author": "張耒",
        "paragraphs": [
            "春雲霮䨴弄朝暉，清峭餘寒透裌衣。",
            "最喜園花渾似舊，十分春色一分歸。"
        ],
        "title": "自二月末苦雨寒食前一日始晴視園中花乃殊不敗",
        "id": "5415bf3a-1300-4e04-9236-5731c38bfeb4"
    },
    {
        "author": "張耒",
        "paragraphs": [
            "微雲霮䨴弄餘春，清曉微寒尚著人。",
            "重理裌衣溫卯酒，綠陰啼鳥閉衡門。"
        ],
        "title": "微雲",
        "id": "a61e726c-1979-40d4-ba81-b29b89aaf447"
    },
    {
        "author": "張耒",
        "paragraphs": [
            "風掉浮烟匝地回，雨將濃翠撲山來。",
            "晚凉樓角三吹罷，夕照江天萬里開。"
        ],
        "title": "絕句二首  其一",
        "id": "6f50c92a-847b-49c1-87c6-d7c248318f42"
    },
    {
        "author": "張耒",
        "paragraphs": [
            "荒山岑寂晚雞號，獨閉衡門守一瓢。",
            "風雨似秋君莫怪，容愁逢處易蕭條。"
        ],
        "title": "絕句二首  其二",
        "id": "f758e02f-6d00-46a2-89d3-660639d864cc"
    },
    {
        "author": "張耒",
        "paragraphs": [
            "雨歇山園竹引芽，老禪睡起日初斜。",
            "今朝却憶香嚴老，解點溈山一椀茶。"
        ],
        "title": "雨歇二首  其一",
        "id": "610c28c1-547a-4318-8011-a653d94f814a"
    },
    {
        "author": "張耒",
        "paragraphs": [
            "家童取酒衝泥至，酒滿山瓶重莫携。",
            "老子欣然一笑起，開嘗洗盞對山妻。"
        ],
        "title": "雨歇二首  其二",
        "id": "6c48e677-3488-456f-98e6-5019651e94e6"
    },
    {
        "author": "張耒",
        "paragraphs": [
            "平生壯節終難變，投老浮名信所遭。",
            "要路爭先寧遽福，從來率野屈吾曹。"
        ],
        "title": "平生",
        "id": "53d6e0b9-6e0d-4898-9bfe-0ef825e02620"
    },
    {
        "author": "張耒",
        "paragraphs": [
            "他日曾休羽葆車，可憐宮寺已丘墟。",
            "雲臺諸將鏘冠劍，却遣嚴光配坐隅。"
        ],
        "title": "題南頓光武祠",
        "id": "e83d3ace-f4ab-4100-902d-10dd36d6481c"
    },
    {
        "author": "張耒",
        "paragraphs": [
            "津亭折得綠楊枝，更看春風向手吹。",
            "建業城邊春已老，連天荒草燕雙飛。"
        ],
        "title": "發金陵折柳亭",
        "id": "32deea0e-b3ec-4026-b7d6-00a34bde8c10"
    },
    {
        "author": "張耒",
        "paragraphs": [
            "江城風雨作朝昏，愁殺壚邊賣酒人。",
            "祇有醉時差可喜，不應醒坐過新春。"
        ],
        "title": "呈宜君",
        "id": "62e4e663-3315-49b8-84f2-32e1080516ec"
    },
    {
        "author": "張耒",
        "paragraphs": [
            "春雨蕭蕭江上城，論花與子酒同傾。",
            "恨君未到淮陽市，一見姚黄慰此生。"
        ],
        "title": "生日贈潘郎",
        "id": "8c6a4347-2fc8-4144-ac79-6ccbfb0dc971"
    },
    {
        "author": "張耒",
        "paragraphs": [
            "野塘春水綠迢迢，上有東風弄柳條。",
            "曉日已穿東嶺出，輕寒猶欲戰駝毛。"
        ],
        "title": "謁蔣帝祠過鍾山下二首  其一",
        "id": "bee0f91f-f355-4377-9ff0-7d375e9b7a78"
    },
    {
        "author": "張耒",
        "paragraphs": [
            "溶溶野水戲鳧鷖，壠麥初長午景遲。",
            "盡日綠楊閒照水，臨風自愛好腰支。"
        ],
        "title": "謁蔣帝祠過鍾山下二首  其二",
        "id": "244cf426-23a8-48a4-9aee-97fede4c40cd"
    },
    {
        "author": "張耒",
        "paragraphs": [
            "羨君年少盛遊春，顧我無聊似厄陳。",
            "東市車牛泥到領，不勞舉袂障京塵。"
        ],
        "title": "和李二秀才",
        "id": "0fe31148-16d7-41f8-bdb6-a2553690d13f"
    },
    {
        "author": "張耒",
        "paragraphs": [
            "春城北斗轉招摇，寒御初還陣尚囂。",
            "一夜雪聲欺布被，定知貧舍故相撩。"
        ],
        "title": "和蘇适春雪八首  其一",
        "id": "210f200c-1a75-4700-b1ad-6879156565a5"
    },
    {
        "author": "張耒",
        "paragraphs": [
            "寒陣須憑酒解圍，閒官幸可典朝衣。",
            "一杯冷落憑誰勸，却有飛花舞入帷。"
        ],
        "title": "和蘇适春雪八首  其二",
        "id": "73ea589c-1a13-4902-b481-bc19d44fbf9a"
    },
    {
        "author": "張耒",
        "paragraphs": [
            "白帝陰兵嚴羽衛，漢皇老傅振鬚眉。",
            "撒鹽飛絮渾粗俗，盡撥塵言賦好詩。"
        ],
        "title": "和蘇适春雪八首  其三",
        "id": "13b4dd3b-49ac-4681-8cc2-15acf81d740d"
    },
    {
        "author": "張耒",
        "paragraphs": [
            "溪上泛舟成底事，庵前夜立意如何。",
            "爭知萬頃青青麥，絕勝黄河一尺波。"
        ],
        "title": "和蘇适春雪八首  其四",
        "id": "6095e6ec-fd6b-4151-aba4-35ca6dc5807c"
    },
    {
        "author": "張耒",
        "paragraphs": [
            "不死松篁勞借問，未開桃李與催妝。",
            "已饒艷女纖腰舞，偏犯貧儒百結裳。"
        ],
        "title": "和蘇适春雪八首  其五",
        "id": "0ab2aa5d-19bc-4c9b-892e-db835b5bd77b"
    },
    {
        "author": "張耒",
        "paragraphs": [
            "偏憎遊騎香蹄污，最稱佳人素手團。",
            "方丈老翁容膝外，出門四顧盡漫漫。"
        ],
        "title": "和蘇适春雪八首  其六",
        "id": "92990616-00d4-496a-9d39-ed61051d63b3"
    },
    {
        "author": "張耒",
        "paragraphs": [
            "山中景物最幽奇，祇欠夫君爲賦詩。",
            "長憶東風吹女几，瓊瑶交貫碧瑠璃。"
        ],
        "title": "和蘇适春雪八首  其七",
        "id": "868b0456-4587-4970-813d-997fd0d8752c"
    },
    {
        "author": "張耒",
        "paragraphs": [
            "寒窗凍坐成何事，趣喚紅妝遣暖寒。",
            "却把吟腸盛美酒，更令柔指撥清彈。"
        ],
        "title": "和蘇适春雪八首  其八",
        "id": "6932a950-5114-418f-aa03-9327daac98f2"
    },
    {
        "author": "張耒",
        "paragraphs": [
            "夜宿村南貧主人，入門桃李已殘春。",
            "無人折贈門前柳，佇立東風獨愴神。"
        ],
        "title": "宿盧村逆旅",
        "id": "3cc250ce-692c-4998-afb8-440350a785f5"
    },
    {
        "author": "張耒",
        "paragraphs": [
            "紺碧遙空秋意生，深簷當午暑風清。",
            "老翁睡起支頤坐，初聽新蟬第一聲。"
        ],
        "title": "紺碧",
        "id": "bfb4a123-5501-4e0e-a6d9-8cd9da91be7b"
    },
    {
        "author": "張耒",
        "paragraphs": [
            "見君堂下小荷葉，驚我客中春已空。",
            "一覺西堂亭午睡，悠悠春夢逐春風。"
        ],
        "title": "真陽縣晝睡縣舍素絲堂",
        "id": "05f52776-2e38-4163-8330-53d1fb678076"
    },
    {
        "author": "張耒",
        "paragraphs": [
            "一粥一齋年已老，千經萬論不留心。",
            "菩提本自非言說，默默知師得更深。"
        ],
        "title": "贈圓明老",
        "id": "e90ab780-5f29-4877-a6ee-823f7c26af8c"
    },
    {
        "author": "張耒",
        "paragraphs": [
            "窗外幽軒數步寬，小山幽石對巑岏。",
            "說知老子婆娑意，且作僧房一衲看。"
        ],
        "title": "方丈小山",
        "id": "773dfdac-daa4-435b-9ad0-ccacb4abce3d"
    },
    {
        "author": "張耒",
        "paragraphs": [
            "幽齋誰與破窮愁，蜀錦當軒爛不收。",
            "白帝屬車千萬乘，玉輪金轂照清秋。"
        ],
        "title": "秋末圭竇齋前菊盛開賦得絕句時秬出未歸",
        "id": "891bf424-e3c2-4b0f-b5b3-c9bda80941e4"
    },
    {
        "author": "張耒",
        "paragraphs": [
            "共我辭家似旅人，栽培莫怪倍殷勤。",
            "明年太昊城中色，來作齊安江上春。"
        ],
        "title": "秋移宛丘牡丹植圭竇齋前作二絕示秬秸和  其一",
        "id": "fcc30678-fee4-4f27-a09d-80063a7b6528"
    },
    {
        "author": "張耒",
        "paragraphs": [
            "千里相逢如故人，故栽庭下要相親。",
            "明年一笑東風裏，山杏江桃不當春。"
        ],
        "title": "秋移宛丘牡丹植圭竇齋前作二絕示秬秸和  其二",
        "id": "0bd2f9cb-61c7-4ecd-b977-fc2b9e1f45ff"
    },
    {
        "author": "張耒",
        "paragraphs": [
            "客居有似鴻遵渚，鴻渚相看豈有情。",
            "何事春來頻見夢，老僧談笑起相迎。"
        ],
        "title": "夢靈壽寺",
        "id": "40cf99ab-fced-4476-9f4a-f23449bdcf5d"
    },
    {
        "author": "張耒",
        "paragraphs": [
            "紙窗未白燭微明，鵯鵊枝頭一兩聲。",
            "却憶去年桃李後，淮陽旅舍聽殘更。"
        ],
        "title": "聞鵯鵊",
        "id": "7342ad64-5400-41a7-9569-4323a92ce3e6"
    },
    {
        "author": "張耒",
        "paragraphs": [
            "甯子陽愚飽諳事，賈生慟哭漫多愁。",
            "無言天道何須問，畢竟人間春復秋。"
        ],
        "title": "甯子",
        "id": "8d599714-bf8e-4b08-a10a-f61bf3cd5112"
    },
    {
        "author": "張耒",
        "paragraphs": [
            "今年古寺摘芙蓉，憔悴真成澤畔翁。",
            "聊把一枝閒照酒，明年何處對霜紅。"
        ],
        "title": "摘芙蓉",
        "id": "347c3477-0600-43fb-a6e6-34b205d1ad04"
    },
    {
        "author": "張耒",
        "paragraphs": [
            "菊花還似去年黄，一寸愁心萬事傷。",
            "獨立高樓對殘日，秋風吹得淚千行。"
        ],
        "title": "悼亡九首  其一",
        "id": "24cd0714-684e-4ff5-b5fd-34d82dbe19fa"
    },
    {
        "author": "張耒",
        "paragraphs": [
            "遙夜新霜凋碧槐，三更寒月滿堂階。",
            "美人化作秋風去，只有清魂夢裏來。"
        ],
        "title": "悼亡九首  其二",
        "id": "d4eed83f-378a-42b7-8fc4-d47017cdef97"
    },
    {
        "author": "張耒",
        "paragraphs": [
            "千行垂淚對風烟，萬事傷心兒女前。",
            "曉鏡不須催白髮，潘郎秋鬢久蕭然。"
        ],
        "title": "悼亡九首  其三",
        "id": "b8bcbd68-b634-4e32-8cae-fe6a05501c1b"
    },
    {
        "author": "張耒",
        "paragraphs": [
            "曉梳零亂髮星星，病眼昏昏怯夜燈。",
            "烏几素屏雙草屨，百年從此學山僧。"
        ],
        "title": "悼亡九首  其四",
        "id": "4f4c0464-a837-4085-bb0a-15008de6a975"
    },
    {
        "author": "張耒",
        "paragraphs": [
            "新霜已重菊初殘，半死梧桐泣井闌。",
            "可是神傷即無淚，哭多清血也應乾。"
        ],
        "title": "悼亡九首  其五",
        "id": "8d5f7abf-62a9-421d-b632-130b4bc8d141"
    },
    {
        "author": "張耒",
        "paragraphs": [
            "亦知存沒等浮雲，鮮笑多悲失道真。",
            "却恐荒唐齊物叟，鼓盆真是已傷神。"
        ],
        "title": "悼亡九首  其六",
        "id": "e928376a-56f3-4a0c-baa0-f8bf43a0e0db"
    },
    {
        "author": "張耒",
        "paragraphs": [
            "山僧老去久忘情，笑我多悲白髮生。",
            "爲道人間具煩惱，早來林下共修行。"
        ],
        "title": "悼亡九首  其七",
        "id": "661a96bd-8ce4-4d79-b5ae-f73628ed9349"
    },
    {
        "author": "張耒",
        "paragraphs": [
            "嵩陽道出建春門，同入西都四見春。",
            "誰謂回頭隔存沒，斷腸今作獨歸人。"
        ],
        "title": "悼亡九首  其八",
        "id": "c05fd760-4087-4779-94e7-d3af1be65421"
    },
    {
        "author": "張耒",
        "paragraphs": [
            "欲治煩惱更無方，只有頭陀理最長。",
            "不待存亡始知夢，故應交臂已凄凉。"
        ],
        "title": "悼亡九首  其九",
        "id": "d59bba26-df89-4c56-b5d0-61478db0720b"
    },
    {
        "author": "張耒",
        "paragraphs": [
            "欲知歸期近，屈指不滿手。",
            "豈無兒女心，惜此良邂逅。",
            "蔡郎吾未見，心已想雄秀。",
            "那知風雨夜，聽此龍劍吼。",
            "八荒一驥子，萬馬空在廄。",
            "鍾山浄名老，爲子不惜口。",
            "頗聞國士薦，固自君所有。",
            "惟應功名地，他日容老醜。"
        ],
        "title": "欲知歸期近呈天啟",
        "id": "4f183f49-68ad-4c6f-8945-289cb3923ab8"
    },
    {
        "author": "張耒",
        "paragraphs": [
            "曹侯驥骨雙瞳方，流沙萬里志不忘。",
            "讀書故山蘭蕙芳，咳唾不顧尚書郎。",
            "參軍朔方試所長，奮鬚决策服老蒼。",
            "願得一索縛狡狂，凱歌揉馘獻明堂。",
            "黄河東峙萬旗槍，義渠竟失先零羌。",
            "坐師失律無否臧，但恨不取東關糧。",
            "黄君詩力回魁岡，十客未得一登床。",
            "携君秀句展我旁，草書紙上蛟龍驤。",
            "謂我君舍城東隍，年來長嘯棄軍裝。",
            "載酒欲訪執戟揚，休日出門如矙亡。",
            "坐令耿耿願莫償，紫衣宣詔襆被囊。",
            "獻書貢士學與鄉，羅庭充屋書萬行。",
            "風鬃霧鬣簡驌驦，考評唐虞論夏商。",
            "相過近如蜂隔房，君家八斗陳思王。",
            "千年門戶有輝光，任城健將獰鬚黄。",
            "猗蘭之苗不敢香，家人寄衣秋晚凉。",
            "滯留華館付杯觴，天高月明新雁翔。",
            "明燈高談夜未央，屈指計日引領望。",
            "來時汗流今雨霜，重門事嚴御史章。",
            "頼君諧捷解色莊，還家有日未用忙。",
            "眉間黄色是何祥，晁侯約我走門牆。",
            "但無閉關休饋漿，莫以獸微弓弗張。"
        ],
        "title": "无咎兄贈子方寺丞見約出院奉謁復用原韵上呈子方兼答无咎見及語",
        "id": "33b6a125-7bd1-4179-abac-08e2a96c7795"
    },
    {
        "author": "張耒",
        "paragraphs": [
            "平生結交圓納方，過眼十人八九忘。",
            "畹蘭畝蕙幽谷芳，懶隨家奴諛五郎。",
            "苦饑方朔身漫長，顛毛種種顔欲蒼。",
            "誰謂勝癡端坐狂，清淮之陰一草堂。",
            "列筆作陣茶森槍，絕口平戎與破羌。",
            "百年如此計亦臧，何用竊食官倉糧。",
            "玄黄病足畏高岡，但願縮頸老支床。",
            "煌煌東壁日月旁，神仙鸞鳳爭騰驤。",
            "萬書落架城覆隍，牙籤如雲丹碧裝。",
            "晁侯再作班與揚，正始故在何曾亡。",
            "江湖十年願飽償，夜成七發光出囊。",
            "蘇公後出長卿鄉，爲君吳都無一行。",
            "世有伯樂生驌驦，肯使弭耳隨鹽商。",
            "鄧侯楚山深閨房，名走上國交侯王。",
            "朝隨日景夜燈光，包攬今古窮炎黄。",
            "吐詞分葩有國香，近君如雪六月凉。",
            "又似心醉醍醐觴，東南蔡子名飛翔。",
            "同隨天書拜未央，瑰奇宏傑萬夫望。",
            "頰牙凜凜有風霜，文如神鼎爛龍章。",
            "鍾山長齋讀老莊，論兵說佛兩俱忙。",
            "不夸得硯文字祥，但願破敵如頹牆。",
            "我窮乞酒更得漿，仰看三虎爭雄張。"
        ],
        "title": "次韵奉酬无咎兼呈慎思天啟",
        "id": "047e63f1-4261-40b9-b213-d44627c8c773"
    },
    {
        "author": "張耒",
        "paragraphs": [
            "桑弧蓬矢射四方，嬰孩立志長可忘。",
            "莫學兒女漫弄芳，豪氣當視交河郎。",
            "邊城入望千里長，臂韝時架角鷹蒼。",
            "搏捷仍放韓盧狂，麕鶉日暮隨登堂。",
            "往來絕藝精飛槍，餘勇猶足吞頑羌。",
            "讀書誰謂穀勝臧，盛時萬鍾遠餽糧。",
            "水輸長川陸登岡，垂弓在櫜弩在床。",
            "蔽扞入陣牌居旁，天馬馴工披甲驤。",
            "受降濬築修城隍，刀頭不惜千金裝。",
            "三十六將皆鷹揚，故境可容尺地亡。",
            "子頗自負當夙償，況復武庫踰書囊。",
            "惟我與子舊同鄉，友生固自騰雁行。",
            "更欲揚鞭向驌驦，豈但傳經如卜商。",
            "不見漢時張子房，身纔六尺佐時王。",
            "功業能依日月光，素書一卷初逢黄。",
            "異時破賊玉書香，當使相繼來西凉。",
            "時臣稱賀持壽觴，鴻鵠一舉橫飛翔。",
            "光陰應須及未央，不侯可忍點鬢霜。",
            "少年天子坐建章，寵待穰苴不顧莊。",
            "嚴兵待時雖未忙，黠虜授首先有祥。",
            "王師會看傅城牆，郊迎父老携壺漿。",
            "去病當時凱樂張。"
        ],
        "title": "贈天啟友弟",
        "id": "b7d47791-e652-4bc8-8ccb-fddcbef38efe"
    },
    {
        "author": "張耒",
        "paragraphs": [
            "鄧侯讀書室，編簡自相依。",
            "胝手焚膏寫，瘡肩滿橐歸。",
            "業文從古有，裁句似公稀。",
            "欲挈空虛篋，從君乞貝璣。"
        ],
        "title": "詩呈同院諸公  其一",
        "id": "854ef2d0-361b-4702-a5f0-515299fbf466"
    },
    {
        "author": "張耒",
        "paragraphs": [
            "鄧子詩成癖，全分李杜光。",
            "楚風還屈宋，宮體變齊梁。",
            "蔡子辨焦尾，晁公懷智囊。",
            "三賢方鼎峙，安敢用吾長。"
        ],
        "title": "詩呈同院諸公  其二",
        "id": "0ef61aab-988c-4596-9a07-6199b43399d2"
    },
    {
        "author": "張耒",
        "paragraphs": [
            "我愧言詩賜，公真好學回。",
            "讎書芝閣上，藏史楚山隈。",
            "把酒論交裏，連房校藝來。",
            "知君懷水鏡，依頼免遺才。"
        ],
        "title": "詩呈同院諸公  其三",
        "id": "490845bf-2a56-4176-9a7f-ba00fc82ca18"
    },
    {
        "author": "張耒",
        "paragraphs": [
            "騎列千床直，雲羅萬卷齊。",
            "舒妍交孔翠，爭味雜柤梨。",
            "白日諸侯貢，青春天老題。",
            "秋清文酒健，莫歎羽林閨。"
        ],
        "title": "秋日同文館詩  其一",
        "id": "2f543c5d-5a99-4e20-8bab-6fcc0cf5bfc9"
    },
    {
        "author": "張耒",
        "paragraphs": [
            "聲鳴皆出谷，觜距各爭場。",
            "鐵網收明月，霜鋩倒豫章。",
            "湛恩終錫宴，優禮合焚香。",
            "最苦讎書客，消愁頼杜康。"
        ],
        "title": "秋日同文館詩  其二",
        "id": "0da5a12f-61b6-436c-b6c2-1ed5d034e015"
    },
    {
        "author": "張耒",
        "paragraphs": [
            "六街分夜鼓，鄰屋報朝雞。",
            "寒引秋初老，天將斗轉西。",
            "滯留聊飲酒，談笑亦分題。",
            "須信家居樂，休嫌窮巷泥。"
        ],
        "title": "秋日同文館詩  其三",
        "id": "dc8d0d44-6b9d-4b38-bd5c-5c87299f5a98"
    },
    {
        "author": "張耒",
        "paragraphs": [
            "邃館深魚鑰，華堂靜鎖闈。",
            "每勞蛩作伴，不與燕同歸。",
            "古棟蝸成篆，空牆蘚作衣。",
            "寂寥還泛菊，九日莫相違。"
        ],
        "title": "未試即事雜書率用秋日同文館爲首句  其一",
        "id": "86801b30-73fa-4c1f-9a1e-2f17581744dd"
    },
    {
        "author": "張耒",
        "paragraphs": [
            "名自諸侯選，功收一日長。",
            "文章雜蛟蚓，丹墨有炎凉。",
            "平昔曾充貢，酸寒未易忘。",
            "書生成底事，飽死笑東方。"
        ],
        "title": "未試即事雜書率用秋日同文館爲首句  其二",
        "id": "b48ea761-6208-43fc-8c21-257f3cc62f8e"
    },
    {
        "author": "張耒",
        "paragraphs": [
            "倦枕愁霜苦，晴窗宿霧開。",
            "幕雲當晝合，袍雪與風來。",
            "元日彤庭實，春風曲水杯。",
            "何須戀楊柳，聖世要無媒。"
        ],
        "title": "未試即事雜書率用秋日同文館爲首句  其三",
        "id": "8d104149-5e3f-43f9-85e4-bd8e6b98218a"
    },
    {
        "author": "張耒",
        "paragraphs": [
            "驄馬嘶將近，天門報欲回。",
            "妻孥憐別久，鄰里問歸來。",
            "左學徒仍在，西城宴許陪。",
            "腹毛何足問，奇捷看渠魁。"
        ],
        "title": "詩呈同院後至諸公",
        "id": "268fc7c2-aff1-47f4-b7a6-fb8a5dd41160"
    },
    {
        "author": "張耒",
        "paragraphs": [
            "莫歎匆匆襆被行，頼逢數子美如英。",
            "已看明月同爲客，應犯初寒復入城。",
            "白日有書追睡思，青燈無夢聽秋聲。",
            "直無剔甲逍遙地，幾日疑公太瘦生。"
        ],
        "title": "初入試院",
        "id": "7c4f6e3b-eceb-4aaf-84aa-415ce31bb353"
    },
    {
        "author": "張耒",
        "paragraphs": [
            "天街落日走鳴珂，咫尺衡門不許過。",
            "催去據鞍猶鶴望，爭觀夾道已雲羅。",
            "奏篇定有凌雲賦，招隠今無扣角歌。",
            "最苦清秋孤美睡，通宵三問夜如何。"
        ],
        "title": "試院即事呈諸公",
        "id": "acf7e623-fb77-4cd7-bcd3-1998ebeb7ac7"
    },
    {
        "author": "張耒",
        "paragraphs": [
            "回首登高行復冬，後時只合歎龍鍾。",
            "愁須白酒來酣戰，詩爲黄花弔不逢。",
            "十日飛騰過眼疾，萬籤甲乙定誰從。",
            "共應浄掃氍毹榻，深炷爐香午睡濃。"
        ],
        "title": "重九考罷試卷書呈同院諸公",
        "id": "08f63442-2245-4a3e-95cd-d2370745c2bc"
    },
    {
        "author": "張耒",
        "paragraphs": [
            "昔遇晁公淮水東，士衡已聽語如鐘。",
            "五車講學知無敵，十載論文喜再逢。",
            "古匣劍光疑鬼泣，夜天虎嘯有風從。",
            "許侯破的由來事，杜老裁詩曉墨濃。"
        ],
        "title": "依韵奉酬慎思兄夜聽誦詩見詠之作",
        "id": "1d7f8dbd-87f9-4359-a1e7-c94b4d2b8090"
    },
    {
        "author": "張耒",
        "paragraphs": [
            "西城永夜靈鼉鼓，北寺五更青石鐘。",
            "九牧何時官事了，三英聊喜故人逢。",
            "甲庚定處君無讓，蹀躞歸時我請從。",
            "欲却睡魔通夕語，明窗茗粥不辭濃。"
        ],
        "title": "次韵慎思貽二公誦詩",
        "id": "0f9ad6f0-489b-4fa4-9101-1244fa7cc3b4"
    },
    {
        "author": "張耒",
        "paragraphs": [
            "千年騎鶴老仙翁，固是山川秀氣鍾。",
            "桃洞自宜無客到，吳門應合有人逢。",
            "巖前舊隠孤杉老，壺裏真遊白鹿從。",
            "近有蓬萊讀書客，卜居偶占翠嵐濃。"
        ],
        "title": "慎思兄別墅在長沙白鶴山晉陶淡舊居事見本傳今其居有大杉可十數圍蕃茂特異世傳淡藏丹其中用前韵謹賦",
        "id": "7e38559c-0101-4970-b682-d53bb5ac2880"
    },
    {
        "author": "張耒",
        "paragraphs": [
            "翠屏香暖秋眠穩，霜冷寶匳金錯刀。",
            "誰信苦吟無睡客，挑燈起聽楚人騷。"
        ],
        "title": "嘲无咎夜起明燈聽慎思誦詩",
        "id": "3d4acbc0-98dc-4c27-bc96-ce68971c1e99"
    },
    {
        "author": "張耒",
        "paragraphs": [
            "烟飛小玉吳王國，柳暗朱樓鐵甕城。",
            "見說周顒經案外，亦聞荀粲並床聲。"
        ],
        "title": "再謝周顒之句",
        "id": "54289736-256d-4fd4-a615-d14abc8a5ae2"
    },
    {
        "author": "張耒",
        "paragraphs": [
            "燈花昨夜已分明，更聽朝簷喜鵲聲。",
            "明日朱門閉空館，秋風駿馬大梁城。"
        ],
        "title": "和慎思與文潜无咎對榻夜話達旦",
        "id": "a55d1dbd-66ee-4c91-a0b1-96cd355fcbb9"
    },
    {
        "author": "張耒",
        "paragraphs": [
            "達士不可羈，其次遠羈絆。",
            "我無達人風，又不能自遠。",
            "紛紛隨世俗，碌碌走薄宦。",
            "其來或遭驅，其去或被挽。",
            "吾求亦何有，五斗固易辦。",
            "不師陶淵明，腰爲小兒俯。",
            "由來爲貧仕，榮辱何敢辯。",
            "乘田與委吏，孔子不云賤。"
        ],
        "title": "有所歎",
        "id": "37486534-edd8-40c9-9ab2-bcf9612c9efc"
    },
    {
        "author": "張耒",
        "paragraphs": [
            "大明海底生，先警我東牖。",
            "老人雖未起，曉境默相授。",
            "山前羣動寂，暗樹語鴉舅。",
            "昏昏橫水霧，落落欹曉斗。",
            "厨人已束藴，汲井鳴盎缶。",
            "沽酒走家奴，理食咨竈婦。",
            "悠悠春復冬，冉冉昏還晝。",
            "通塞付大鈞，聊安此微陋。"
        ],
        "title": "即事二首  其一",
        "id": "4469e838-054b-44ee-8874-88d5290121ff"
    },
    {
        "author": "張耒",
        "paragraphs": [
            "囂塵屏繁務，幽獨會夙心。",
            "惟時孟春月，微祿歸園林。",
            "下有采微逕，上有知時禽。",
            "終日自嘯歌，寂無鄰里音。",
            "冉冉溪日下，悠悠山靄陰。",
            "興闌下絕巘，新月出遙岑。"
        ],
        "title": "即事二首  其二",
        "id": "618b15a8-7120-421b-89e9-bbb372c0ed0b"
    },
    {
        "author": "張耒",
        "paragraphs": [
            "仲春忽過半，長養候已深。",
            "晨興雨初霽，近目矚平林。",
            "繁桃張麗錦，好鳥鳴清琴。",
            "樛枝有新子，翹草無陳心。",
            "謫官傷局促，端居厭滯淫。",
            "眷言平生友，乖隔如參辰。"
        ],
        "title": "晨起二首  其一",
        "id": "caa4f193-823d-49f3-b0fe-3fe98176dacb"
    },
    {
        "author": "張耒",
        "paragraphs": [
            "窮居無遠念，暇日親庖厨。",
            "澤國富滋味，春江出嘉魚。",
            "鬻市有懸羔，擷園得嘉蔬。",
            "雖無五鼎烹，薦俎頗有餘。",
            "導和資一杯，徑使愁肺蘇。",
            "條味以實氣，聊以彊吾軀。",
            "聖賢戒求飽，豐德任形臞。",
            "彼皆勤勵智，我獨懶求愚。"
        ],
        "title": "晨起二首  其二",
        "id": "e60c9fa0-b45f-4057-829f-10e00d8e07dd"
    },
    {
        "author": "張耒",
        "paragraphs": [
            "喔喔雞向晨，夙興鄰里靜。",
            "朝光出東崗，秋曉氣耿耿。",
            "亭亭脫樹葉，寒意已疏勁。",
            "草根有微露，醲綠尚交映。",
            "老夫起默坐，覽物感衰盛。",
            "忽然遇杯酒，酣歌朝達暝。"
        ],
        "title": "晨興",
        "id": "bd6cd7f1-a7cf-4c52-a72d-550abae669b4"
    },
    {
        "author": "張耒",
        "paragraphs": [
            "朝日照山堂，流光泛疏牖。",
            "龍鍾病童子，掃地起持帚。",
            "堂中空四壁，惟一老病叟。",
            "蕭條野僧閑，鄙樸老農陋。",
            "雨來林葉響，霜近蔬甲瘦。",
            "何以遣幽憂，頼有尊中酒。"
        ],
        "title": "朝日",
        "id": "29d5a4af-2147-4a0e-b964-15a7525612c3"
    },
    {
        "author": "張耒",
        "paragraphs": [
            "故歲如曉客，行意不可留。",
            "新春如美人，含笑未舉頭。",
            "定知當粲然，有待姑少留。",
            "山川諜光景，梅柳露風流。",
            "惟有堂中人，一衲暖蒙頭。",
            "榮枯不到心，萬事良悠悠。"
        ],
        "title": "晨起有感",
        "id": "4b834008-5451-41dc-a5bb-912c1f3b1365"
    },
    {
        "author": "張耒",
        "paragraphs": [
            "東池秋水清，歷歷見沙石。",
            "枯荷半倒折，風起鳴摵摵。",
            "悠悠岸邊菊，灼灼好顔色。",
            "芬芳人不知，寂寞聊自得。",
            "寒蛩白日啼，晚葉霜餘赤。",
            "無人野竹繁，積雨平橋側。",
            "嗈嗈雲間鴻，歲晚霰雪迫。",
            "乘閒輒獨遊，官閑幸無責。"
        ],
        "title": "東池",
        "id": "83dc97a7-cb7e-4dcf-8c09-3102e2ec61e2"
    },
    {
        "author": "張耒",
        "paragraphs": [
            "東溪何潺潺，秋水清見底。",
            "縱橫小石圓，一一靜無滓。",
            "空山人不到，漍漍響環佩。",
            "我來每終日，漱濯弄清泚。",
            "山居時已久，不省有朝市。",
            "門闌人客少，跨馬必至此。",
            "麋鹿見我熟，相對不復起。",
            "誰知寂寥趣，寄言同聲子。"
        ],
        "title": "東溪",
        "id": "6114fdc0-b36d-4e65-a36a-9ce14c3cd7f6"
    },
    {
        "author": "張耒",
        "paragraphs": [
            "薰風動嘉樹，日夕成清陰。",
            "上有枝間鳥，知時爲好音。",
            "陽春事已往，桃李不可尋。",
            "頼茲長養功，嘉實薦中林。",
            "庭虛納凉吹，雲表見遙岑。",
            "我歌虞氏詩，諧此風中琴。"
        ],
        "title": "薰風二首  其一",
        "id": "88c9a12d-894e-4db2-a211-cfe19a35c88c"
    },
    {
        "author": "張耒",
        "paragraphs": [
            "雨霽衆山秀，孤雲散奇姿。",
            "念知朱明始，愛此午景遲。",
            "居閑敢自逸，隠几玩文詞。",
            "蕭蕭林風來，亂我書與詩。",
            "身僻幸無患，官閑詎辭卑。",
            "逍遙漉酒翁，千載與爲期。"
        ],
        "title": "薰風二首  其二",
        "id": "07781708-51d9-41d0-85f0-02792dd7ccc6"
    },
    {
        "author": "張耒",
        "paragraphs": [
            "朱夏忽云季，金流火方燃。",
            "遲遲朱輪出，濯濯高雲鮮。",
            "困翮守茂樾，游魚伏深泉。",
            "炎炎萬物息，聒耳唯鳴蟬。",
            "白羽誠么麽，爲功諒徒然。",
            "那能解煩促，揮肘增勞煩。",
            "大鈞播一氣，寒暑遞徂遷。",
            "欲逃既無所，聊此北窗眠。"
        ],
        "title": "六月五日苦暑",
        "id": "20bfd22b-ace5-418a-833b-db48691fb66a"
    },
    {
        "author": "張耒",
        "paragraphs": [
            "微飆不振髮，皎日沸重淵。",
            "萬木奪華采，祝融方燎原。",
            "青山瘁無姿，流泉不復寒。",
            "眷彼道路子，念茲農畝勤。",
            "荷鋤詎敢後，擔囊無息肩。",
            "亦知苦可畏，謀食敢遑安。",
            "三伏方肇序，金融未能完。",
            "聊安環堵居，酌彼溪中泉。"
        ],
        "title": "六月八日苦暑二首  其一",
        "id": "efade018-31b7-4937-aae5-8be6d843fec0"
    },
    {
        "author": "張耒",
        "paragraphs": [
            "羲和午停車，草木靜若萎。",
            "我居倦煩促，誰與開我懷。",
            "出井泉失冷，迎凉幌空開。",
            "翩翩投林羽，饑渴復誰哀。",
            "仁哉林間風，爲我時一來。",
            "惜哉爲功薄，隆赫安能迴。",
            "觀濤感巨壑，清嘯想高臺。",
            "徘徊滯心賞，悵望意悠哉。"
        ],
        "title": "六月八日苦暑二首  其二",
        "id": "cc7b6158-6513-49d3-9b9c-fe2ac16fd91a"
    },
    {
        "author": "張耒",
        "paragraphs": [
            "八月禾黍熟，登高望川原。",
            "山河豁清霽，風日開明鮮。",
            "晴光散草木，餘爽厲淵泉。",
            "飄飄孤飛鶻，擊搏無留拳。",
            "幽獨感摇落，端居驚歲年。",
            "誰爲知心者，頼有濁醪賢。"
        ],
        "title": "秋興三首  其一",
        "id": "5a11a821-3fcc-4712-9951-8fb6faa14154"
    },
    {
        "author": "張耒",
        "paragraphs": [
            "秋日照荆榛，空山莽蕭索。",
            "人稀雞犬閑，古道轉城脚。",
            "旗亭數家市，炊烟起籬落。",
            "牛羊暮求羣，歸烏紛落泊。",
            "菅麻已在漚，黍稷行可獲。",
            "歲豐農工勤，膏火通夜作。",
            "嗟余何爲者，愧與衆同樂。",
            "南畝亦易謀，咄嗟我力薄。"
        ],
        "title": "秋興三首  其二",
        "id": "a7ae767f-2160-4d5f-8c69-3d1ec149292a"
    },
    {
        "author": "張耒",
        "paragraphs": [
            "寒日在東屋，鄰家晚雞啼。",
            "闌班黄葉地，白日蟲鳴悲。",
            "揚揚舊香草，白露彫華姿。",
            "雖悲就摇落，所喜實離離。",
            "幽雅敘衣食，備寒戒先期。",
            "薪芻既收斂，酒醴亦時施。",
            "嗟我無一廛，薄游倦東西。",
            "眷言及農畝，歲晚空咨嗟。"
        ],
        "title": "秋興三首  其三",
        "id": "2cab7cb9-6417-46b3-871a-897bb49bc41f"
    },
    {
        "author": "張耒",
        "paragraphs": [
            "摇落已可悲，况復值秋晏。",
            "山深雲物陰，所向皆慘淡。",
            "疏枝綴陳葉，風至時一散。",
            "壞壁晝蛩啼，衰草飛蟲戀。",
            "嗟余守窮谷，秋物已三見。",
            "胡爲久淹留，不自厭貧賤。",
            "由來人間事，利害喜相半。",
            "優游歸隠約，富貴足憂患。",
            "安行吾不迷，夷路坦可踐。",
            "保此頑鈍姿，悠哉復誰怨。"
        ],
        "title": "摇落",
        "id": "ce071898-b2c1-46e4-a2bd-51470c7b8278"
    },
    {
        "author": "張耒",
        "paragraphs": [
            "怳怳日光薄，蕭蕭風葉吟。",
            "今辰九月朔，秋物半侵尋。",
            "頼有堂下菊，芬芳散浮金。",
            "感茲摇落際，採擷慰孤斟。",
            "木落見南山，池清照疏林。",
            "翩翩短羽健，杳杳潜鱗深。",
            "落漠苦無趣，屢空阻抽簪。",
            "晴明躡吾屐，晚歲多重陰。"
        ],
        "title": "九月一日有作",
        "id": "b7694f79-02bc-4f25-98b5-e67f2c7b79d6"
    },
    {
        "author": "張耒",
        "paragraphs": [
            "清商初用事，力弱殊未完。",
            "假此通夕雨，遂收祝融權。",
            "平池舊深淺，亦復波浪翻。",
            "白鷺飛不下，高荷沒青圓。",
            "是日酒初熟，芳香滿金尊。",
            "三酌徑就醉，此懷誰與論。"
        ],
        "title": "觀池漲有作",
        "id": "500fb059-2f83-4e01-90e2-e2a02cb5830a"
    },
    {
        "author": "張耒",
        "paragraphs": [
            "空山風雨夕，微雨凄房櫳。",
            "徂年兆摇落，感歎白頭翁。",
            "謫居困炊玉，無田願年豐。",
            "欲持一杯酒，旁舍慶老農。",
            "烈日辭紈扇，高林墜晚風。",
            "青燈夜齋靜，不睡獨聞蛩。"
        ],
        "title": "七月十日雨炎暑頓解有感",
        "id": "a98e1394-a0a7-4285-a558-09e63de98536"
    },
    {
        "author": "張耒",
        "paragraphs": [
            "伏盡熱隨盡，古語常有憑。",
            "淮南歲苦旱，秋暑鬰方蒸。",
            "老火熾而燄，弱金融未凝。",
            "火雲大江沸，烈日羣山赬。",
            "平生白羽扇，揮拂何功能。",
            "蓬頭卧永晝，起冠汗沾纓。",
            "柯山屢空子，貧病復相仍。",
            "衡茅未可詣，作詩問寢興。"
        ],
        "title": "出伏調潘十",
        "id": "e2d83416-e744-4108-8a3e-6a3dd4121308"
    },
    {
        "author": "張耒",
        "paragraphs": [
            "今辰九月末，秋物能幾許。",
            "翩翩風中葉，卷卷自飛舞。",
            "餘姿不復妍，日夜逐塵土。",
            "寥寥空枝高，但有寒鳥聚。",
            "天時不汝留，變化竟誰主。",
            "今古無奈何，悲歌徒自苦。"
        ],
        "title": "九月下旬有作二首  其一",
        "id": "7a06dd13-fbdb-487d-90da-6fa0eedd7483"
    },
    {
        "author": "張耒",
        "paragraphs": [
            "慘慘歲云暮，寒日無停光。",
            "況復陰晦多，景短重雲長。",
            "梳頭坐清曉，朝飯熟黄粱。",
            "官閑無事業，終日偃空堂。",
            "經時不跨馬，門徑秋蕪荒。",
            "惟有霜後山，當簾對蒼蒼。"
        ],
        "title": "九月下旬有作二首  其二",
        "id": "f6bc9f44-fa56-4cd1-9adc-bd5694b0a659"
    },
    {
        "author": "張耒",
        "paragraphs": [
            "白月照世界，山河受清光。",
            "豈獨耳目清，瑩洗肝膈凉。",
            "中夜掃寬虛，仰得天一方。",
            "湛碧磨青銅，精金點星芒。",
            "我心方無思，偃息在高堂。",
            "慎勿憂世故，彼昏謂汝狂。"
        ],
        "title": "白月",
        "id": "1dbd4af9-13cc-4dcb-9a29-ba40dc39a5c1"
    },
    {
        "author": "張耒",
        "paragraphs": [
            "平生愛明月，豈以解煩燠。",
            "及茲霜夜對，任使體生粟。",
            "冰天凝紺冷，氛祲避不觸。",
            "煌煌七金徽，但掛寒斗曲。",
            "蕭蕭瞀栖葉，悄悄鼾眠屋。",
            "三更清到骨，亂以杯中綠。"
        ],
        "title": "初晴對月",
        "id": "6b0dc3e0-7881-4f3a-bf24-4616172276aa"
    },
    {
        "author": "張耒",
        "paragraphs": [
            "端居多滯念，秋至一蕭散。",
            "况茲炎凉異，微冷風雨旦。",
            "空山陰靄積，槭槭木聲變。",
            "絺衣感輕單，素褐催補綻。",
            "泥行苦長鬚，買酒不可緩。",
            "洗盞自迎門，一杯聊自勸。"
        ],
        "title": "雨中晨起",
        "id": "d634d198-1801-4cab-aa19-71f281bec44b"
    },
    {
        "author": "張耒",
        "paragraphs": [
            "春淺天尚寒，雨多聲入夜。",
            "幽人不出門，坐惜梅花謝。",
            "庭竹未抽萌，酴醾將覆架。",
            "芳時喜病愈，淺酌供情話。",
            "趨世劇曳牛，投閒如啖蔗。",
            "因逢老農談，悔不初學稼。"
        ],
        "title": "苦雨",
        "id": "bf2b76a2-17bf-43f3-95b6-b3604ba1cacb"
    },
    {
        "author": "張耒",
        "paragraphs": [
            "滯雨忽雲霽，園林有清暉。",
            "時鳥亦和鳴，好風清且微。",
            "遠愧深山僧，趺坐掩禪扉。",
            "豈知芳非歇，詎傷寒暑違。",
            "一念與道寂，九旬淡無爲。",
            "躡心探斯理，吾今其庶幾。"
        ],
        "title": "雨霽",
        "id": "4ce68219-b4ca-40e2-bd78-5bcbd7b95311"
    },
    {
        "author": "張耒",
        "paragraphs": [
            "羣雲雨事畢，振旅不復陣。",
            "掃天無一塵，千里還綠潤。",
            "晨朝大明賀，沙路萬蹄印。",
            "朝光泛翠瓦，佳氣去人近。",
            "頗避斧扆尊，侑膳飯龍筍。",
            "願君愛物心，從此至堯舜。"
        ],
        "title": "賀雨拜表",
        "id": "0eb86831-6eb6-45d9-a9d0-526b58124e73"
    },
    {
        "author": "張耒",
        "paragraphs": [
            "南山多夕陰，夜雨復達旦。",
            "瀟瀟晚未已，零落雲物亂。",
            "陰沉晝生寒，閉戶守餘炭。",
            "官庭草木合，山吏午已散。",
            "悠悠對朝景，念此春已半。",
            "昨日櫻桃花，紛紛落如霰。",
            "天時不可駐，今古一嗟嘆。",
            "唯應痛行樂，此計乃最善。",
            "簪紳束我體，局促困游宦。",
            "何當有茅屋，放意行所願。"
        ],
        "title": "春雨",
        "id": "676c8af6-7f31-4cb5-829d-fd6ee38437cc"
    },
    {
        "author": "張耒",
        "paragraphs": [
            "春雨不肯晴，春雲與地平。",
            "柯山數椽屋，晝夜傾簷聲。",
            "陰沉人意惡，但願醉不醒。",
            "園花知在亡，渠溜飄紅英。",
            "今年窮到骨，憔悴客江城。",
            "花時不得出，風雨掩柴荆。",
            "自我學道來，萬事一羽輕。",
            "惟有惜春意，未忘兒女情。",
            "齟齬可奈何，努力飽飯行。",
            "往日雖莫挽，來日豈無程。",
            "忽記祖燕公，佳句與帝賡。",
            "今歲隨宜過寒食，明年倍調作清明。"
        ],
        "title": "春雨",
        "id": "6d0de993-4617-4e14-9830-01a9dbae5674"
    },
    {
        "author": "張耒",
        "paragraphs": [
            "敬亭與吾期，今日雨當止。",
            "靜掃峰頭雲，秀色粲如喜。",
            "我慚無以酢，園逕欣細履。",
            "夜來四簷聲，添我北池水。",
            "破圩久不補，積潦嚙其址。",
            "南人麥禾薄，稻壠魚尾尾。",
            "豐穰未敢望，疲餓何由起。",
            "飽食但高眠，自慚稱刺史。"
        ],
        "title": "喜雨止",
        "id": "c758507a-7c73-49da-94c1-005f3ef87b7a"
    },
    {
        "author": "張耒",
        "paragraphs": [
            "仲春乃積雨，和景良未舒。",
            "園林阻幽步，塊坐守溫爐。",
            "中庭下水鳥，隙地長寒蕪。",
            "流紅委花外，渟碧漲池餘。",
            "商羊未悔禍，椒醑屢傳巫。",
            "豈惟政無補，多慚誠未孚。",
            "農事滯南畝，土功隳敗圩。",
            "悠哉欲何奈，濁酒且爲娛。"
        ],
        "title": "仲春苦雨",
        "id": "f532e70b-c1f7-4718-bc19-76735b519141"
    },
    {
        "author": "張耒",
        "paragraphs": [
            "重雲冒山椒，大江浸其麓。",
            "通爲一沮洳，哀此塗泥渥。",
            "居寄佛殺山，舉趾厭局促。",
            "餘飄污巾几，積潤繁篁竹。",
            "門前耕野靜，時得舒倦目。",
            "美哉百畝稻，整整照人綠。",
            "深蕪下白鳥，霽嶺明秀木。",
            "感此歌豐年，卒歲期飽腹。"
        ],
        "title": "苦雨",
        "id": "5183cba6-6686-432e-abc1-f26e8c34d3e8"
    },
    {
        "author": "張耒",
        "paragraphs": [
            "伏盡暑初變，西風作秋聲。",
            "瀟瀟晚雨急，達旦聲不停。",
            "陰暝雞失警，微凉肅晨興。",
            "湍流昌階闥，積潦被門庭。",
            "仰視天蓋低，玄雲送驚霆。",
            "黑蜧樂以逞，商羊方未寧。",
            "后土何茫茫，流潦浩縱橫。",
            "憂念在民食，敢私蘭菊榮。",
            "漠漠暮未已，琅琅夜還增。",
            "嗟余但高枕，飽食愧疲氓。"
        ],
        "title": "苦雨",
        "id": "64254af1-771a-4d8d-ab2d-aae4d525b7ea"
    },
    {
        "author": "張耒",
        "paragraphs": [
            "大野拱連山，晴空轉規日。",
            "青春散坱莽，積水中蕩潏。",
            "欣欣見羣動，咄咄爭湧出。",
            "滯留無好懷，風景獨蕭瑟。",
            "離羣與誰語，塊坐守蓬蓽。",
            "巵酒樂餘春，沉憂畏生疾。"
        ],
        "title": "春旱二首  其一",
        "id": "e3d63fb9-72f7-4d36-928c-23e4e1c29dbf"
    },
    {
        "author": "張耒",
        "paragraphs": [
            "風雲閑益高，旱色起諸嶺。",
            "施生澤未渥，曉氣挾餘冷。",
            "飛沙磣桃李，碧草思耿耿。",
            "麥根不走地，稻壠卧陳梗。",
            "蛟龍且偷安，雷電勢欲逞。",
            "憫農非我事，剛復念閭井。"
        ],
        "title": "春旱二首  其二",
        "id": "50b8f4f2-4883-400d-ab04-b5bad1dd3dc5"
    },
    {
        "author": "張耒",
        "paragraphs": [
            "浪浪簷前雨，晝夜來不極。",
            "青苔生空廊，蝸涎被四壁。",
            "出門無所往，端居守籠翮。",
            "鳴呼林中鳩，聒聒方自得。",
            "林花掃餘姿，高柳沐佳色。",
            "悠悠三月殘，春物行欲息。",
            "感之欲何奈，取醉遣朝夕。",
            "穿泥得新筍，紫籜裹新白。",
            "從容婦子語，草草田野食。",
            "明日還復然，慵頑已成癖。"
        ],
        "title": "春雨",
        "id": "6922e04b-f572-4c1f-8cb7-e64bb9487547"
    },
    {
        "author": "張耒",
        "paragraphs": [
            "春泥不沾犁，四月若三伏。",
            "哀哉麥無秀，父子壠頭哭。",
            "誰驚耽眠龍，霹靂震萬屋。",
            "從空倒江海，焦槁快一浴。",
            "終然霽威怒，飄颯斷還續。",
            "晚陰凉觀闕，夜響起松竹。",
            "後時悲夏穫，入土喜秋穀。",
            "聊爲目前慰，未敢信果腹。",
            "豐凶繫□詳，望歲走牲玉。",
            "我無憂民責，理此杞與菊。"
        ],
        "title": "春旱初雨",
        "id": "c4419603-abb2-4091-a3a5-f302f38cb3f8"
    },
    {
        "author": "張耒",
        "paragraphs": [
            "窮秋慘無姿，向榮盡枯槁。",
            "可憐中庭菊，灼灼顔色好。",
            "豈無風霜苦，所守良自保。",
            "清商振驅除，爾獨傲百草。",
            "煌煌中央色，嚴麗謝浮姣。",
            "山家有薄酒，爲爾數傾倒。",
            "嘗聞仙人術，採餌庶難老。",
            "呼童掃藥齋，遲爾寒英擣。"
        ],
        "title": "庭菊",
        "id": "2708d1d1-0cb0-4de7-a064-37b04df8660a"
    },
    {
        "author": "張耒",
        "paragraphs": [
            "昔見君納婦，今見君抱孫。",
            "先公力種德，子合大其門。",
            "何爲亦如我，有抱不得言。",
            "崢嶸胸中氣，默默自吐吞。",
            "誰如東坡老，感激論元元。",
            "欲將洛陽裘，盡蓋江湖村。",
            "既係海若頸，又鞭江胥魂。",
            "意令仰天民，不隔頂上盆。",
            "我獨乞禪床，一氣中夜存。"
        ],
        "title": "次韵蘇翰林送黄師是赴兩浙",
        "id": "847c499d-d8fa-4b0a-8a42-4e7211c79b66"
    },
    {
        "author": "張耒",
        "paragraphs": [
            "暑雨衆物成，園林粲垂實。",
            "官閒縻歲月，裨補百無一。",
            "委身作書蠹，檢性就僧律。",
            "古味雖未亡，塵埃滿琴瑟。"
        ],
        "title": "次韵子夷兄弟十首  其一",
        "id": "95486f54-a4f8-4170-a092-e5f535faf46f"
    },
    {
        "author": "張耒",
        "paragraphs": [
            "金馬聊代耕，淺郎亦爲官。",
            "何必歌五噫，遭非如伯鸞。",
            "物生各自遂，蕭艾與芝蘭。",
            "詩人亦多事，屑屑計鶉貆。"
        ],
        "title": "次韵子夷兄弟十首  其二",
        "id": "d04e6ddc-ddd5-4f6f-84a2-90d46e10525b"
    },
    {
        "author": "張耒",
        "paragraphs": [
            "愔愔坐歲晏，忽枉故人書。",
            "頗說清淮濱，卜築有幽居。",
            "歸興浩滿懷，端如果投狙。",
            "功名繫遇合，不遇欲何如。"
        ],
        "title": "次韵子夷兄弟十首  其三",
        "id": "33df2d10-2a86-49da-9cfe-522ea0e56b6d"
    },
    {
        "author": "張耒",
        "paragraphs": [
            "出門復入門，愧此櫪上馬。",
            "壯心磨不盡，撫劍還悲咤。",
            "感時高歌放，泣古幽淚洒。",
            "端憂蹇無成，駕言我心寫。"
        ],
        "title": "次韵子夷兄弟十首  其四",
        "id": "65688ff1-4d0f-4442-8d50-713367b965df"
    },
    {
        "author": "張耒",
        "paragraphs": [
            "少年初入路，見謂醒日少。",
            "春風牡丹市，走馬帽簷倒。",
            "知音君伯仲，騏驥與腰褭。",
            "五年復相逢，但怪酒盞小。"
        ],
        "title": "次韵子夷兄弟十首  其五",
        "id": "1d9c3d2e-9695-418a-8d08-a52cd3cfe334"
    },
    {
        "author": "張耒",
        "paragraphs": [
            "經時不飲酒，廩薄人口衆。",
            "人閒多是非，不敢盜鄰甕。",
            "二公洛陽日，想見飲屢痛。",
            "行求放湖海，種秫代官俸。"
        ],
        "title": "次韵子夷兄弟十首  其六",
        "id": "2ad2daff-d6bb-4a08-97df-1ead2ea3e86e"
    },
    {
        "author": "張耒",
        "paragraphs": [
            "閒官冷於水，塊坐守編簡。",
            "時無蘇司業，何處見酒盞。",
            "新凉枕簟瑩，付睡與雙眼。",
            "念我南山苗，經年廢鋤鏟。"
        ],
        "title": "次韵子夷兄弟十首  其七",
        "id": "552ec2d9-f116-44a7-96ff-a8f3dc9639f0"
    },
    {
        "author": "張耒",
        "paragraphs": [
            "文園得武皇，引疾常避事。",
            "佳哉意殊深，遺迹邈不嗣。",
            "揚公漫投閣，不禁問奇字。",
            "致身毀譽外，乃得免疑似。"
        ],
        "title": "次韵子夷兄弟十首  其八",
        "id": "92fd0bea-6713-4f1d-9dd4-326fc3186a02"
    },
    {
        "author": "張耒",
        "paragraphs": [
            "呦呦中林鹿，那得伏鞍銜。",
            "愧我蕨薇姿，塵埃敝朝衫。",
            "山人不歸山，頗被猿鶴讒。",
            "欲追甫白遊，千古感至諴。"
        ],
        "title": "次韵子夷兄弟十首  其九",
        "id": "c114e813-889e-4203-b7e2-0a6808a9f592"
    },
    {
        "author": "張耒",
        "paragraphs": [
            "昔有獨醒士，絕口避醁醽。",
            "折楊得衆笑，無地至秦青。",
            "周詩念忠嘉，所貴食野苹。",
            "良時不可再，佳人難合并。"
        ],
        "title": "次韵子夷兄弟十首  其一○",
        "id": "57809109-1a48-4f03-ae27-ea43a5a4ab9d"
    },
    {
        "author": "張耒",
        "paragraphs": [
            "西風吹藜藿，秋色滿環堵。",
            "悲蟲語窗月，陰蕊開夕露。",
            "門閑賓客少，鳥雀任散聚。",
            "楊甥時過我，論詩朝達暮。",
            "新茶磨細雪，甘井漱清乳。",
            "匆匆貧家飯，藜藿不滿俎。",
            "頗言行有日，征艎下洛渚。",
            "喜汝將鳳歸，驚余髮加素。",
            "老慵愁應接，兒女較口語。",
            "樂逢親骨肉，情話到爾汝。",
            "先君外孫子，惟爾冠俁俁。",
            "平生女䇓兄，宜爾有風矩。",
            "長安木葉落，雨送萬家暑。",
            "凉風當沽酒，爲我醉起舞。"
        ],
        "title": "喜吉老甥見過",
        "id": "be2112cc-92ca-490f-aea3-15959c9a3475"
    },
    {
        "author": "張耒",
        "paragraphs": [
            "將軍卷金甲，獨卧嵩山阿。",
            "千金買蛾眉，晝夜飲且歌。",
            "時平武庫鎖，賂買戎狄和。",
            "不復用英雄，惜哉雙鬢皤。",
            "延我寒夜歡，清尊不辭多。",
            "壯氣老未已，醉來鬚屢摩。",
            "充國年七十，立功未蹉跎。",
            "我欲勸公起，拂塵揮舊戈。",
            "公言一世中，歡樂能幾何。",
            "安用身外名，功高竟消磨。",
            "家住太室陽，開門對嵯峨。",
            "嘉肴薦尊俎，有酒如江河。",
            "度曲得新聲，詞成自吟哦。",
            "樂此常不足，尚安知其他。",
            "我愕不知答，高賢固殊科。",
            "馬援喜功名，旅死遭譏訶。",
            "陶潜雖放情，但爲碩人薖。",
            "公於二者間，安處行逶迤。",
            "寒廳有修竹，野泉漲微波。",
            "不厭徒馭勤，高車幸來過。"
        ],
        "title": "劉伯壽秘校",
        "id": "daa0fa26-c541-41ed-9c27-9d7ee49db270"
    },
    {
        "author": "張耒",
        "paragraphs": [
            "東南山水窟，錢塘吳越都。",
            "吾人神仙後，厭直承明廬。",
            "一舸去莫挽，落帆風月湖。",
            "蹁躚青衿子，能誦先生書。",
            "借問太守誰，子雲蜀名儒。",
            "家有王陽金，清商奏簫竽。",
            "相逢不妨飲，坐嘯治有餘。",
            "遙知子還日，未厭浙江魚。"
        ],
        "title": "送梅子明通判餘杭",
        "id": "0e6143f0-c51c-45ed-9ff9-cfbc9e4f4bf7"
    },
    {
        "author": "張耒",
        "paragraphs": [
            "呂子有奇氣，少年事詩書。",
            "不肯衣逢掖，而隨市井儒。",
            "白紵霜雪袍，朱纓貫金殳。",
            "大醉必走馬，長呼挽雕弧。",
            "興罷有餘歡，清歌倚簫竽。",
            "春風動狂思，夜席擁妖姝。",
            "羣兒傍笑之，謂子脫撿拘。",
            "而我獨知子，壯茲真丈夫。",
            "屑屑五斗米，其重無錙銖。",
            "何爲愛瑣屑，妄自苦其軀。",
            "子亦愛我拙，相逢每躊躇。",
            "論詩夜齋靜，秀氣出璠璵。",
            "遠官無與歡，見君心獨娛。",
            "如何忽告別，决去如驚鳬。",
            "矯矯黄鵠姿，枳棘非所居。",
            "清明擇士日，子豈久泥塗。",
            "送別動苦懷，乖離感羈孤。",
            "搔首歲暮天，詩成悲有餘。"
        ],
        "title": "送呂安禮",
        "id": "f1b151cc-1f3b-4d39-b832-235e17e63199"
    },
    {
        "author": "張耒",
        "paragraphs": [
            "吾友呂子者，其人藝且文。",
            "何侯綠沉鎗，顔皋弓六鈞。",
            "勿謂豪少年，詩書精討論。",
            "文詞踵騷雅，豈但驚庸人。",
            "羣兒事膏沐，炫粥倚市門。",
            "汲汲恐不售，惟憂貨非珍。",
            "子獨抱奇璞，九襲包衣巾。",
            "塵埃自蒙垢，但畏人知聞。",
            "區區事邊幅，碌碌隨俗塵。",
            "顧我未免此，深慚非子倫。",
            "離別可奈何，高歌倒清尊。",
            "願子重輝光，去去翔青雲。"
        ],
        "title": "呂尉醉中索詩爲別",
        "id": "0c0f648f-d531-4b60-b94e-b21485b8767b"
    },
    {
        "author": "張耒",
        "paragraphs": [
            "投身落窮谷，默默類囚拘。",
            "情忘侶木石，機謝友禽魚。",
            "粲粲陳夫子，文章德行俱。",
            "雖云相知晚，既合乃不渝。",
            "我官洛水濱，君寄鹿山隅。",
            "孰謂百里遙，滿案堆君書。",
            "詩壇兩不懾，日夕鬭戈殳。",
            "我贈白玉璧，子還明月珠。",
            "今春子遇我，爲我駐驪駒。",
            "高懷坐披豁，一飲倒雙壺。",
            "聯騎失洛橋，據鞍遞歌呼。",
            "劇談燼飲燭，痛飲銷炎爐。",
            "首夏餘春妍，子還自西都。",
            "連朝守杯勺，芍藥正芬敷。",
            "插花烏帽傾，醉倒傍人扶。",
            "已別尚反顧，將歸重躊躇。",
            "官期子當滿，念別久鬰紆。",
            "况乃西郊道，匆匆遇行車。",
            "一酌不暇勸，矧欲盡子娛。",
            "亦知微誠薄，所惜違區區。",
            "親友義不小，况乃知心歟。",
            "忽忽流水濱，尚將執子袪。",
            "願子保多福，六翮縱南圖。",
            "永此金石交，皦皦堅終初。"
        ],
        "title": "送陳器之",
        "id": "e5368a77-f273-4ea4-9370-d59e3518b47c"
    },
    {
        "author": "張耒",
        "paragraphs": [
            "彈琴不須弦，意在宮徵外。",
            "濁醪分美惡，於道猶蒂芥。",
            "平生分別盡，獨此有涇渭。",
            "坐令劉石徒，笑我猶嗜味。",
            "秋風三十里，碧鱖兼紫蟹。",
            "參軍呼可應，肯使空樽對。"
        ],
        "title": "別外甥楊克一",
        "id": "532d7145-49cd-4f1e-9ddb-f4679acbf9a1"
    },
    {
        "author": "張耒",
        "paragraphs": [
            "幽居念世務，頗復窺造物。",
            "通爲一憒憒，愚智更出沒。",
            "漏天呀不補，淫雨方蕩潏。",
            "豈獨無良苗，稂莠亦飄忽。",
            "惟餘尊中物，三酌便兀兀。",
            "此事頗有憑，時從散幽鬰。"
        ],
        "title": "感遇二十五首  其一",
        "id": "58b73f97-b4d5-4760-a260-b235166dbc4c"
    },
    {
        "author": "張耒",
        "paragraphs": [
            "毀竹伐梧桐，意欲困鳳凰。",
            "彼雖無食息，逸氣自高翔。",
            "鳳何求於人，人自欲鳴岡。",
            "麾之亦安有，庚子鴞在堂。",
            "昂昂青雲士，忍饑而擇糧。",
            "使果腹是求，何憂無五漿。"
        ],
        "title": "感遇二十五首  其二",
        "id": "6376e523-2a8c-4f99-802c-829acb94d605"
    },
    {
        "author": "張耒",
        "paragraphs": [
            "士生有輕重，初非他人爲。",
            "視身真千鈞，所壓無不摧。",
            "羣偷讓弊漢，喘走恐後時。",
            "隆中賢少年，長嘯弄鋤犁。",
            "白頭左將軍，斂衽喜得時。",
            "狠石挈紫髯，老瞞受鞭笞。",
            "艱難永安詔，委國忘其兒。",
            "心知龍鸞人，不顧鴟鴉資。",
            "使無三顧重，一飽起相疑。"
        ],
        "title": "感遇二十五首  其三",
        "id": "97717a3c-fc1d-4156-808f-433267de5287"
    },
    {
        "author": "張耒",
        "paragraphs": [
            "世無英霸器，俚叟誦詩書。",
            "不能靜丘民，安用稱唐虞。",
            "堂堂贊皇公，龍變誰可拘。",
            "邂逅逢可人，奮身爲謀謨。",
            "草書救深州，元翼終就屠。",
            "誰能叱邸吏，姦將立改圖。",
            "天方去大和，拔公去其都。",
            "十年奇才論，獨智羞羣愚。"
        ],
        "title": "感遇二十五首  其四",
        "id": "22448319-1381-47d0-9ca0-36e1689d5636"
    },
    {
        "author": "張耒",
        "paragraphs": [
            "秋房燈火靜，客睡亦復安。",
            "弭彊力汲汲，涉廣心漫漫。",
            "白露下百草，心知歲將闌。",
            "彼微者啼鴂，職使仇蕙蘭。",
            "吾非蒿目人，初不與世患。",
            "淫雨作橫流，執蠡挹之乾。",
            "我師青牛書，不爭忌處先。",
            "既自守吾寶，在辱亦何歎。"
        ],
        "title": "感遇二十五首  其五",
        "id": "40aa7cb8-7514-4cca-8aa8-670eaea0e542"
    },
    {
        "author": "張耒",
        "paragraphs": [
            "羣動同大塊，冥冥含至精。",
            "乾坤職覆載，日月互昏明。",
            "蚊蟲共一器，擾擾一時爭。",
            "推移付大化，終古一空名。"
        ],
        "title": "感遇二十五首  其六",
        "id": "8d30fd31-cf3a-400e-9682-a1d9215bbc10"
    },
    {
        "author": "張耒",
        "paragraphs": [
            "太冬積嚴殺，布令兆微霜。",
            "淒淒中園木，華采欻摧藏。",
            "豈無孤芳者，佳菊獨煌煌。",
            "後彫雖爾德，曷補蕙蘭傷。"
        ],
        "title": "感遇二十五首  其七",
        "id": "fe2116d3-2d81-48a8-b5a2-b4387776ece0"
    },
    {
        "author": "張耒",
        "paragraphs": [
            "炎劉運欲圮，蠹孽依根生。",
            "姦臣助斲喪，主意不得行。",
            "云誰知巢穴，請劍有朱卿。",
            "傷哉滔天禍，成此直士名。"
        ],
        "title": "感遇二十五首  其八",
        "id": "6ff9387a-0db3-4232-bf59-83c51e178edc"
    },
    {
        "author": "張耒",
        "paragraphs": [
            "唐皇欲喪亂，豺虎依山丘。",
            "君王信李訓，玉殿行戈矛。",
            "繫狗不係首，遭噬血橫流。",
            "堂堂贊皇公，委棄不與謀。"
        ],
        "title": "感遇二十五首  其九",
        "id": "240a65ed-6979-4e71-836a-018fa50fbcee"
    },
    {
        "author": "張耒",
        "paragraphs": [
            "腹心主包藏，爪齒以自衛。",
            "折衝須豪英，靖國用君子。",
            "遐哉三五朝，此道無不備。",
            "晏嬰才愧管，齊景不霸世。",
            "商子德慚奚，秦彊仍早圮。"
        ],
        "title": "感遇二十五首  其一○",
        "id": "2432f388-cc82-4063-b923-f1a3416395bc"
    },
    {
        "author": "張耒",
        "paragraphs": [
            "風霜凜已高，歲月逝云邁。",
            "蕭條陋巷士，藜藿守耿介。",
            "欲吐胸中語，旁人笑言大。",
            "漆室非近憂，宜遭鄰里怪。"
        ],
        "title": "感遇二十五首  其一一",
        "id": "6961ae1d-e8b8-44af-81d2-17f3fcd3d76e"
    },
    {
        "author": "張耒",
        "paragraphs": [
            "登高望海縣，秋日麗玉京。",
            "喧闐車馬音，風震入青冥。",
            "大明屬昌運，戴白不知兵。",
            "華衣美酒食，婦織子孫耕。",
            "生無係虜憂，乃覺患禍輕。",
            "請看五季世，戰地猶榛荆。"
        ],
        "title": "感遇二十五首  其一二",
        "id": "07d9fb37-1fe6-44a0-84ea-76d93add2dc7"
    },
    {
        "author": "張耒",
        "paragraphs": [
            "西京全盛日，宮闕上參天。",
            "建章千萬戶，白晝下神仙。",
            "金瓊麗雲日，栱角壓山川。",
            "一朝喪亂至，兩觀入戈鋋。",
            "漸臺既已平，長門隨飛烟。",
            "物大變亦巨，安榮竟徂遷。",
            "毋怪秦漢君，甘心惑神仙。"
        ],
        "title": "感遇二十五首  其一三",
        "id": "cc8b8bee-ee51-43c9-9444-252639118502"
    },
    {
        "author": "張耒",
        "paragraphs": [
            "穰侯抵關中，頗畏諸侯客。",
            "搜車計已遲，終困范公策。",
            "庸夫吝富貴，百計私自惜。",
            "勢移禍敗至，智巧竟何益。",
            "至公覽英俊，苴補乃無隙。",
            "請看桑林餓，亦脫趙子厄。"
        ],
        "title": "感遇二十五首  其一四",
        "id": "a83e9f70-fb66-4a17-89be-c35ddb5ec7b5"
    },
    {
        "author": "張耒",
        "paragraphs": [
            "釁隙不在大，巫臣圖夏姬。",
            "百端終困楚，吳子會黄池。",
            "怨有大於此，居高易逢危。",
            "何言戒困獸，無易簀中尸。"
        ],
        "title": "感遇二十五首  其一五",
        "id": "a008aa84-90d4-4a5a-b33b-60c746cff0f0"
    },
    {
        "author": "張耒",
        "paragraphs": [
            "林居屏百患，覃思觀幽遐。",
            "炎黄已蕪沒，末路多玼瑕。",
            "私智互馳騁，短長迭矜夸。",
            "更相爲禍福，勝負時紛拏。",
            "超然赤松子，高笑在雲霞。"
        ],
        "title": "感遇二十五首  其一六",
        "id": "dc0e629d-b0e1-40ab-b4e9-961b0fab857e"
    },
    {
        "author": "張耒",
        "paragraphs": [
            "周王仗黄鉞，自謂將天威。",
            "孤竹兩君子，采薇旁笑之。",
            "豈徒驚世俗，趨死乃如歸。",
            "周衰楚蒙吏，快辯多文詞。",
            "高言毀二子，至與盜跖齊。",
            "夷齊固齊聖，於道豈無知。",
            "輕身立世教，爭奪尚如斯。"
        ],
        "title": "感遇二十五首  其一七",
        "id": "5936c48f-ec8b-4bef-bec1-69070fea5d45"
    },
    {
        "author": "張耒",
        "paragraphs": [
            "江湖有潜鱗，頗厭沮澤陋。",
            "朅來游滄溟，矯首觀宇宙。",
            "是時三神山，忽隕巨鰲首。",
            "奔波走仙聖，龍蜃紛格鬭。",
            "重淵沸日月，萬類錯昏晝。",
            "掉尾歸去來，蓮巢以爲友。"
        ],
        "title": "感遇二十五首  其一八",
        "id": "fc964a9f-b81c-4bd9-a6d6-5ad7407cb37e"
    },
    {
        "author": "張耒",
        "paragraphs": [
            "衆聖演世教，金仙獨圓成。",
            "徒緣異形範，乃復遭譏評。",
            "幽居覽物化，且復究吾形。",
            "捐書守寂寞，萬化歸無生。"
        ],
        "title": "感遇二十五首  其一九",
        "id": "c693a96a-578b-4769-9ffc-bdcf0d922a08"
    },
    {
        "author": "張耒",
        "paragraphs": [
            "治疾弭靈藥，爽然疾有瘳。",
            "因茲涉方書，仙聖或可求。",
            "豈疾乃可治，而生不可留。",
            "吾將飛五金，息駕於蓬丘。"
        ],
        "title": "感遇二十五首  其二○",
        "id": "0cab30a6-a38d-4beb-a843-2e1b919ee861"
    },
    {
        "author": "張耒",
        "paragraphs": [
            "懷王棄屈子，憔悴楚江湄。",
            "終然葬魚腹，終古耀文詞。",
            "千年洛陽客，作賦不無譏。",
            "謂當棄之去，覽德乃下之。",
            "君臣本大倫，當以恩義持。",
            "如皆輕合散，是與塗人夷。",
            "靈均豈願沉，深意實在茲。",
            "傅懷終泣死，何亦拳拳爲。"
        ],
        "title": "感遇二十五首  其二一",
        "id": "409d2993-b098-4288-8c33-3e65410c8c6b"
    },
    {
        "author": "張耒",
        "paragraphs": [
            "微陰兆九地，萬木方滋榮。",
            "微霜初可履，回首陽泉冰。",
            "秦王按劍日，豐沛赤精生。",
            "光輝能幾時，日中月已升。",
            "達人知其然，居世忘驕矜。",
            "彼哉夸毗子，志氣易滿盈。"
        ],
        "title": "感遇二十五首  其二二",
        "id": "1b84aeb0-cc4c-4def-9203-34a8a27f724e"
    },
    {
        "author": "張耒",
        "paragraphs": [
            "處世三不遇，放歌歸去來。",
            "林卧觀太初，悠悠付一杯。",
            "扶摇震雲海，三山安在哉。",
            "金丹或可學，他日出塵埃。"
        ],
        "title": "感遇二十五首  其二三",
        "id": "6b100c4a-61de-45d4-a2d4-c4fe6f214702"
    },
    {
        "author": "張耒",
        "paragraphs": [
            "蒼鷹初化鳩，未忍望擊搏。",
            "照水或見形，乃見悔其昨。",
            "麗戎有奇女，遭虜常涕洟。",
            "改服登晉宮，更恨來苦遲。",
            "變化驅念慮，丈夫或有之。",
            "貧賤矜懷寶，富貴乃無奇。"
        ],
        "title": "感遇二十五首  其二四",
        "id": "b3c758ce-bc85-43fd-9208-2cc06506f90e"
    },
    {
        "author": "張耒",
        "paragraphs": [
            "繅絲未緣魚，有絲生網心。",
            "弦木以爲弧，鳥獸不安林。",
            "大鈞本無事，物類亦愔愔。",
            "誰令一機駭，萬變起相尋。",
            "焚木豈人火，棄沙非外金。",
            "如何巧詐子，尚欲峻而深。"
        ],
        "title": "感遇二十五首  其二五",
        "id": "4ac28c21-8a9c-4ce0-9463-cd79b03a3ad4"
    },
    {
        "author": "張耒",
        "paragraphs": [
            "春晏巖谷秀，喬木環我居。",
            "引此西澗泉，漍漍漱我除。",
            "危橋跨方池，修竹萬有餘。",
            "人閒午陰靜，鳥下驚游魚。",
            "清風掃我堂，吏案無文書。",
            "手携金仙經，諷誦自卷舒。",
            "身閑去道近，地僻與世疏。",
            "何須緩巧頰，摇曳王門裾。"
        ],
        "title": "晚春獨酌有感  其一",
        "id": "a3051ff3-74e8-4e8d-9437-f988b7cd8373"
    },
    {
        "author": "張耒",
        "paragraphs": [
            "誰謂我無友，蕭然山谷間。",
            "修竹乃佳客，清風如妙言。",
            "擷彼林間筍，致酒方池邊。",
            "惟時春服成，花葉猶斑斑。",
            "月出我已醉，扶歸不知眠。",
            "洒然中夜醒，起聽西澗泉。",
            "世累乍去念，放歌心浩然。",
            "功名付長嘯，持用樂目前。"
        ],
        "title": "晚春獨酌有感  其二",
        "id": "6ad21447-39c9-4ab8-88a4-8b008889f27c"
    },
    {
        "author": "張耒",
        "paragraphs": [
            "持錢糶官粟，日夕擁公門。",
            "官價雖不高，官倉常若貧。",
            "兼并閉囷廩，一粒不肯分。",
            "伺待官粟空，騰價邀吾民。",
            "坐視既不可，禁之益紛紜。",
            "擾擾田畝中，果腹才幾人。",
            "我欲究其源，宏闊未易陳。",
            "哀哉天地間，生民常苦辛。"
        ],
        "title": "糶官粟有感",
        "id": "2af0c795-f803-4814-a2fe-d352f0aee462"
    },
    {
        "author": "張耒",
        "paragraphs": [
            "去此定有期，逝將泛扁舟。",
            "千里須聚糧，尚復少遲留。",
            "雖有隸囚籍，聊喜脫遐陬。",
            "問我行何之，岱宗古東州。",
            "念我所居堂，蓬茅委荒丘。",
            "西窗兩芭蕉，誰見春萌抽。",
            "園梅粲已發，門掩懶重游。",
            "今晨一長歎，離思浩難收。"
        ],
        "tags": [
            "泰山"
        ],
        "title": "將離柯山十月二十七日",
        "id": "f649983e-6840-4df7-ad20-a64175c85e57"
    },
    {
        "author": "張耒",
        "paragraphs": [
            "窮冬策羸馬，祇役走南山。",
            "原野勢忽盡，並溪屢回沿。",
            "列石如牛羊，流泉鳴佩環。",
            "兩峽忽壁立，仰失團圓天。",
            "淺澗凍欲絕，層冰洌我泉。",
            "躋攀越前嶺，危石萬丈懸。",
            "衣薄近翠壁，雲低上層顛。",
            "谷深日無輝，地絕風更寒。",
            "百里不逢人，我徒互悲歎。",
            "但見女几峰，萬尋戈劍攢。",
            "淋漓鎖冰雪，冷射狐裘穿。",
            "日暮投主人，茅茨起孤烟。",
            "燃薪不計束，未解手足拳。",
            "主人前致辭，問官來苦艱。",
            "我答豈得已，王事不可閑。",
            "饋我脫粟飯，殷勤爲加餐。",
            "山家無酒肉，粗糲味亦甘。",
            "月出萬嶺光，夜歸霜滿鞍。",
            "迴視所歷途，猿鳥應愁顔。",
            "暗想酸兩股，夜眠驚夢魂。",
            "人生亦可貴，何事戀微官。"
        ],
        "title": "視盜之南山",
        "id": "88a86760-3f74-42e1-94d5-0d1f818b70ba"
    },
    {
        "author": "張耒",
        "paragraphs": [
            "羣崗洛陽西，勢若海浪翻。",
            "連嶺起我左，層阜當我前。",
            "采如獸騰突，繚若蛇蜿蜒。",
            "外高陟縹緲，却下逼重淵。",
            "老崖忽中斷，俯視毛骨寒。",
            "百丈未見底，立土如巖巒。",
            "登高望四垠，目斷無平川。",
            "崩騰萬馬羣，出沒相後先。",
            "雖有貔虎軍，顧步安得前。",
            "我觀絕塞處，塊土萬雉堅。",
            "崤澠自古險，秦人有重關。",
            "信哉天作固，扃鍵誰敢干。",
            "時平戰伐息，地闢村落閑。",
            "堆阜何茫茫，耕桑莽相連。",
            "平生喜壯觀，弔古重悲歎。",
            "山川只自爾，興廢何多端。"
        ],
        "title": "冬日自福昌之澠池",
        "id": "db3a44a9-ede5-462a-9ed0-f6929e76df18"
    },
    {
        "author": "張耒",
        "paragraphs": [
            "天寒蒼山高，野寺在山麓。",
            "長林繫我馬，古屋留客宿。",
            "空巖陰風豪，達旦號古木。",
            "夢爲神仙遊，境界脫塵俗。",
            "平明出戶望，曉日在巖腹。",
            "冰霜刮昏霾，萬丈攢翠玉。",
            "山行日已久，常苦見未足。",
            "猶同賢者處，愈久愈可欲。",
            "傳聞峻極嶺，千里如在目。",
            "愧爾巖上僧，窮年玩幽獨。"
        ],
        "title": "宿峻極下院",
        "id": "4758369d-b9e3-4b3c-b625-7a1ffd89dad3"
    },
    {
        "author": "張耒",
        "paragraphs": [
            "陰風吹我衣，左右入石壁。",
            "石色寒更青，蕭蕭響枯櫪。",
            "深行方慘淡，路盡兩崖闢。",
            "羣山岔然來，千里平若席。",
            "茲惟東周壤，氣象雄萬國。",
            "山河拱別都，自古帝皇宅。",
            "轘轅天設險，坐制萬夫力。",
            "周公卜遷鼎，彼肯事無益。",
            "天寒僮僕愁，歲晚霜霰逼。",
            "緬思垂堂戒，攬轡三歎息。"
        ],
        "title": "下崿嶺",
        "id": "8751b918-91d3-481e-a5f0-958ce0cbc390"
    },
    {
        "author": "張耒",
        "paragraphs": [
            "朝離淮陰市，春水滿川平。",
            "依依道邊人，送我亦有情。",
            "千里積雪消，布穀催春耕。",
            "人家遠不見，柳色烟中明。",
            "輕舟鳴桹子，野靜遙相應。",
            "連網收潑剌，嘉魚飽南烹。",
            "平生晤語歡，促膝聯弟兄。",
            "相逢古難得，白髮老易生。",
            "檣烏飛更北，汴柳綠相迎。",
            "從今淮山夢，却在鳳凰城。"
        ],
        "title": "初離淮陰聞汴水已下呈七兄",
        "id": "2f8ce927-6ce9-4429-8197-c2b794e162e7"
    },
    {
        "author": "張耒",
        "paragraphs": [
            "連山赴靈龜，石脚疊如積。",
            "巍峨黄金剎，負此鰲背力。",
            "孤舟繫東風，淮雨暗春色。",
            "朝來一悵望，別此巖下石。",
            "危檣鼓帆腹，輕櫓跨浪脊。",
            "林分岸忽盡，鳥去天末極。",
            "遠游快新矚，勝事旋陳迹。",
            "悵此故里違，塵駕何時息。"
        ],
        "title": "次韵七兄龜山道中",
        "id": "c8f0c183-fda3-422a-a4ae-f378a02dbc22"
    },
    {
        "author": "張耒",
        "paragraphs": [
            "院靜步柏影，庭虛聞塔鈴。",
            "連龕香慘淡，古榜金青熒。",
            "山背負華殿，淮身朝廣庭。",
            "旛花龍護法，梁棟神扶傾。",
            "緬懷開山人，天眼照廢興。",
            "一庵檀施集，百堵神鬼驚。",
            "支祁萬古穴，石老深潭清。",
            "坐令金仙力，鎮此水府靈。",
            "我來望春野，高閣近青冥。",
            "白髮老比丘，俯僂困逢迎。",
            "豈無世外人，燕坐守無名。",
            "重堂百僧會，合有菩薩行。",
            "平生一鉢意，長歲百慮更。",
            "狂逃不知返，勝地念浮生。"
        ],
        "title": "龜山水陸院",
        "id": "16629073-4d77-4833-b6e9-252515a20a16"
    },
    {
        "author": "張耒",
        "paragraphs": [
            "我行日益深，所遇日益好。",
            "森然過絕壁，慘淡石色老。",
            "層峰乍崩奔，峻峽忽開導。",
            "清溪瀉兩間，淺瀨浮水鳥。",
            "縈紆石路窄，構架野橋小。",
            "娟娟翠篠寒，時見木合抱。",
            "危亭偶平曠，是日見嵩少。",
            "峨峨重雲外，傲睨插蒼昊。",
            "坐令羣山勢，凌轢困籍蹈。",
            "平生忽俗事，丘壑情所好。",
            "無謀苟自給，薄官廢幽討。",
            "豈無幽棲士，顧我林下笑。",
            "會當採芝去，富貴曷足道。"
        ],
        "title": "曲河驛初見嵩少",
        "id": "47f5e5da-d882-437d-94cc-76ce7d862e11"
    },
    {
        "author": "張耒",
        "paragraphs": [
            "西風吹前林，壯士中夜興。",
            "感此歲月晚，白髮來無情。",
            "少年讀詩書，意與屈賈爭。",
            "口談霸王略，銳氣虹霓橫。",
            "天衢白日開，致主皎丹誠。",
            "豈懷富貴念，但愧稷契朋。",
            "栖遲客淮海，憂患相纏嬰。",
            "憔悴消壯氣，饑寒費經營。",
            "心期與外物，易失常難并。",
            "蕭條爲斗粟，貧賤洛陽城。",
            "我生亦有命，榮辱復何驚。",
            "但驚歲律遒，慷慨懷平生。",
            "呼兒致濁酒，長嘯視青冥。",
            "醉爲梁父吟，吟終誰爲聽。"
        ],
        "title": "秋懷十首  其一",
        "id": "ec4fb245-e5f3-46a1-aa51-0ac192551be4"
    },
    {
        "author": "張耒",
        "paragraphs": [
            "飄風激浮雲，飛雨來若注。",
            "絺衣逼新凉，感此歲云暮。",
            "高堂有華簟，坐覺顔色故。",
            "人情隨炎凉，興廢一何屢。",
            "鮮鮮中庭菊，華葉日敷布。",
            "可憐摇落中，爾獨傲霜露。",
            "官閑隨俗念，歲晚無歡趣。",
            "惟與青山期，晴明躡芒履。"
        ],
        "title": "秋懷十首  其二",
        "id": "4cd3a3ce-8ce8-48ce-946d-3173eece8b82"
    },
    {
        "author": "張耒",
        "paragraphs": [
            "夜靜四聽絕，蟋蟀鳴我堂。",
            "知時爾雖早，嘖嘖竟何傷。",
            "西風肅萬木，百物皆摧藏。",
            "爾豈不自得，悲鳴訴中腸。",
            "寒衣已在椸，紈扇委空床。",
            "豳詩嗟婦子，入處謹風霜。",
            "而我獨何成，遠遊悲異鄉。",
            "出處兩無策，感時空慨慷。"
        ],
        "title": "秋懷十首  其三",
        "id": "d21d22ac-3aa1-4233-8744-96e648b02664"
    },
    {
        "author": "張耒",
        "paragraphs": [
            "歲暮無所爲，官門聊飲酒。",
            "家貧乏肴果，擷蔬不盈手。",
            "要歸一醉爾，甯復計薄厚。",
            "頹然几案間，樗散忘宇宙。",
            "古來痛飲人，可是耽醇酎。",
            "由來困寂寞，聊此娛昏晝。",
            "紛紛眼前物，泯泯胸中垢。",
            "當其暫忘去，快若免介胄。",
            "蕭蕭風入簷，皎皎月當牖。",
            "歌罷興已闌，感歎還搔首。"
        ],
        "title": "秋懷十首  其四",
        "id": "1d2dcbf9-e541-4da8-ae5e-0dd80d1d8b19"
    },
    {
        "author": "張耒",
        "paragraphs": [
            "蟲鳴一何悲，竟夕不能已。",
            "缺月能幾何，光輝還暫爾。",
            "青燈照床帷，解带偃宵寐。",
            "勞勞隨朝日，既夕聊此憩。",
            "是非競賢否，榮辱爭賤貴。",
            "紛然無時停，膏火互煎沸。",
            "區區竟何有，俯仰終一世。",
            "癡兒自驕玩，達者已高逝。",
            "無營謝巧械，咋舌笑愚嗜。",
            "猶須多貯酒，遲暮聊卒歲。"
        ],
        "title": "秋懷十首  其五",
        "id": "9c8b1b60-3133-4e82-9247-89b51f5e6a80"
    },
    {
        "author": "張耒",
        "paragraphs": [
            "西風掃黄葉，零落委我前。",
            "閉門無來客，空床過午眠。",
            "床頭亦何有，狼籍古人編。",
            "琳瑯巧言語，照輝後世傳。",
            "餘榮更何恃，朽骨但茫然。",
            "悲哉事無益，辛苦勞生前。",
            "嗟我方病此，詩書費雕鎸。",
            "知愚不自已，既痼何由痊。",
            "霜梧夜槭槭，寒菊朝娟娟。",
            "胡爲不飲酒，戚戚愁吾年。"
        ],
        "title": "秋懷十首  其六",
        "id": "96be27e6-1429-40ef-ac22-1b814d5f2b93"
    },
    {
        "author": "張耒",
        "paragraphs": [
            "悠悠春與秋，泯泯朝復夜。",
            "濟時無遠圖，謀食阻高謝。",
            "茫茫兩不可，默默私自咤。",
            "疏弦無悅音，失路有迷駕。",
            "孟軻竟迂闊，樊子欲耕稼。",
            "古人不吾待，孑孑欲誰舍。",
            "詩書頗完緝，官事幸休暇。",
            "聊從心所樂，此外曷足藉。"
        ],
        "title": "秋懷十首  其七",
        "id": "068a0d43-869d-42b1-a622-dbbd1a2531d2"
    },
    {
        "author": "張耒",
        "paragraphs": [
            "原野日遼闊，南山疏亭亭。",
            "夏雲斂氛翳，秋木呈疏明。",
            "幽居苦不樂，展步乘朝晴。",
            "嗟我無羽翼，何由躡崢嶸。",
            "神仙雖誕漫，可以忘俗情。",
            "乘桴古亦有，况復凌滄溟。",
            "浮生既有限，散誕煩冠纓。",
            "黄精若可採，高揖吾其行。"
        ],
        "title": "秋懷十首  其八",
        "id": "61894215-b7fe-430e-a0ff-34be6878e103"
    },
    {
        "author": "張耒",
        "paragraphs": [
            "秋風從西來，百草隨委棄。",
            "如何中庭花，粲粲濯朝霽。",
            "雖懷遲暮感，獨秀亦云異。",
            "炎凉各一時，豈必桃李貴。",
            "遲功有暮祉，銳進或先退。",
            "由來一氣耳，瑣屑何足計。"
        ],
        "title": "秋懷十首  其九",
        "id": "f2eaf416-9f8c-4e02-8594-ed88b6daa790"
    },
    {
        "author": "張耒",
        "paragraphs": [
            "吏散門寂寂，蟲鳴夜沉沉。",
            "素壁上明月，凉風摇樹陰。",
            "悲歌忽不愜，感歎涕盈衿。",
            "寫此牢落懷，默坐彈鳴琴。",
            "俗耳不好古，古人已非今。",
            "悲哉曠四海，孑孑無知音。"
        ],
        "title": "秋懷十首  其一○",
        "id": "db1ce6b9-b802-4c90-a56c-fb11ac930dad"
    },
    {
        "author": "張耒",
        "paragraphs": [
            "新正值家節，時雨霽良宵。",
            "林坰敞梵剎，香烟霾白毫。",
            "士女傾都出，夾路輪蹄驕。",
            "誰能衡茅下，寂寞守無聊。",
            "載御芳蘭饌，無辭玉色醪。",
            "况值私庭慶，祝壽比蟠桃。"
        ],
        "title": "上元家飲值文安君誕辰",
        "id": "e5dffa08-b4a1-4fbe-9927-981ae507b89f"
    },
    {
        "author": "張耒",
        "paragraphs": [
            "清商忽已謝，環堵緬清冬。",
            "今晨起何早，肅氣淒房櫳。",
            "繁霜凜欲結，霽霧迷長空。",
            "理畦曉蔬盡，收果高林空。",
            "六年淮陽客，歲歲風景同。",
            "吁嗟吾老矣，撫事思無窮。"
        ],
        "title": "初冬偶成",
        "id": "c5ec435d-4bf5-4f57-8365-f2a2499a4947"
    },
    {
        "author": "張耒",
        "paragraphs": [
            "陳侯氣飄飄，誰敢易挹酌。",
            "俊如摶風鷹，清如唳霜鶴。",
            "高懷落俗事，見者初駭愕。",
            "須臾發其有，珠玉隨洒落。",
            "浩然謝畦畛，誰不愛而樂。",
            "論交嗟我晚，玉手未暖握。",
            "別來星一周，庭竹再飄籜。",
            "洛陽誰知子，恐未免寂寞。",
            "崢嶸胸中氣，誰與發其鑰。",
            "知心古所少，獻厚報或薄。",
            "興懷每念此，中夜情抱惡。",
            "雖然千金璧，豈得常在璞。",
            "山城一尊酒，子去誰酬酢。",
            "高歌遣我思，長嘯觀寥廓。"
        ],
        "title": "寄集節二首  其一",
        "id": "ba2a1f7d-dc6e-481f-9768-12808fac7846"
    },
    {
        "author": "張耒",
        "paragraphs": [
            "北風號空庭，山雪鳴急霰。",
            "是時我與子，傾蓋初相見。",
            "相逢兩恨晚，語罷喜復歎。",
            "明燈照紅爐，杯酌方爛漫。",
            "劉公摩霜鬢，氣若初捷戰。",
            "喜我兩人交，深杯手持勸。",
            "縱橫恣談笑，一醉便侵旦。",
            "想子病酒容，蓬頭不能飯。",
            "那知會日少，告別不容戀。",
            "出門送子歸，慘若失侶雁。",
            "終朝或不語，妻子怪相問。",
            "別來三得書，日月去如箭。",
            "栗亭在何處，山川浩千萬。",
            "吾將理南棹，遂我江湖願。",
            "兩如隨風雲，那復計聚散。",
            "遲君秣驪駒，別我過窮縣。"
        ],
        "title": "寄集節二首  其二",
        "id": "8b8660cd-1987-43f6-8868-ecad13ff8065"
    },
    {
        "author": "張耒",
        "paragraphs": [
            "江皋春氣足，佳杞蕃新苗。",
            "老枿飽霜露，餘滋發柯條。",
            "青青被修岡，若若緣空壕。",
            "僮歸必盈筐，一杯勸爾勞。",
            "神農不吾期，夸譽何忉忉。",
            "堅筋及奔馬，瑩目察秋毫。",
            "餘功補陽幹，清利勝堇椒。",
            "老臞天隨翁，空斧無脂膏。",
            "飯成資爾薦，長對顔家瓢。"
        ],
        "title": "食杞",
        "id": "7c3d1381-e6e8-4ed9-bf6a-011b0c0c6878"
    },
    {
        "author": "張耒",
        "paragraphs": [
            "朝日入寒屋，春風已復來。",
            "老子朝睡足，悠然有好懷。",
            "冬溫抱微疾，亦不禁酒盃。",
            "悠悠三酌後，徑使牢愁開。",
            "惱我以貧賤，我心如死灰。",
            "誘我以富貴，我視如塵埃。",
            "以此行世間，何往願不諧。",
            "呼奴具鱐脯，蔬果粗安排。",
            "瓶中幸未燥，不醉何歸哉。"
        ],
        "title": "在告家居",
        "id": "5a7d2c10-98cc-43ba-950a-2b97c3dd26b1"
    },
    {
        "author": "張耒",
        "paragraphs": [
            "寒夜不可旦，老鷄鳴苦遲。",
            "晨興出戶視，風折山樹枝。",
            "最愛堂東梅，洌寒亦弄姿。",
            "夜來月中影，窺我讀書帷。",
            "中庭石井欄，晨汲氣如炊。",
            "今日復何事，環佩聯冰澌。",
            "瓷罌有芳醇，庖舍具鮮肥。",
            "地爐熾新炭，三酌對山妻。"
        ],
        "title": "臘月十八日蚤苦寒與家婦飲",
        "id": "95867323-e6c5-4f6e-a792-fd4a510bb66a"
    },
    {
        "author": "張耒",
        "paragraphs": [
            "孟冬寒氣至，北風羣木衰。",
            "微霖墮簷瓦，老客卧先知。",
            "二年蕭寺客，巾履忽復移。",
            "誰令簡書畏，易此鷦鷯枝。",
            "冥冥造化中，毫釐陰有司。",
            "念此雖細事，亦非人所爲。",
            "東窗頗明爽，洒掃吾遨嬉。",
            "濁酒爲余辦，勿使歎空巵。"
        ],
        "title": "余謫居齊安寓郡東佛舍而制不得逾歲今冬遂移居因遣秬秸料理新居作詩示之",
        "id": "f3b521ca-bd1e-4349-b2fd-faa9588e0cd9"
    },
    {
        "author": "張耒",
        "paragraphs": [
            "吾居最易足，容膝便有餘。",
            "平生一畝宮，游宦乖所圖。",
            "謫官求便安，僦舍柯山隅。",
            "灑掃勤汝力，真成野人居。",
            "棲鴻媚夜渚，待旦志在塗。",
            "栖遲聊復爾，本不計憂娛。",
            "惟此東窗下，可以陳圖書。",
            "三酌便陶然，何者爲吾廬。"
        ],
        "title": "自乾明移居柯山何氏第令秬秸先葺所居",
        "id": "6e852206-d79e-4582-be50-00f674c0f976"
    },
    {
        "author": "張耒",
        "paragraphs": [
            "夜寒欺老人，展轉睡不足。",
            "長年怕爲客，況此空齋宿。",
            "嗈嗈度雲雁，瑟瑟受霜竹。",
            "凍骹冷如植，未覺重衾燠。",
            "天明起盥櫛，淡日初照屋。",
            "寄聲家具酒，買魚烹雁鶩。"
        ],
        "title": "十月十二日夜務宿寄內",
        "id": "1a1a8223-2c8c-44a4-8cfb-e625fb28765f"
    },
    {
        "author": "張耒",
        "paragraphs": [
            "畢方逐未去，里巷時狂走。",
            "念君簞瓢外，顔室空無有。",
            "誤憂黎元謾，烜赫驚戶牖。",
            "我雖厭遷次，寒突黔已久。",
            "平生昧奇字，安得君載酒。"
        ],
        "title": "遷居羅溪潘邠老昆仲比以火驚相見殊闊作詩調之",
        "id": "89a928a4-5dd5-4b30-a085-008038a0ecb8"
    },
    {
        "author": "張耒",
        "paragraphs": [
            "浮雲蔽亭午，白日成蕭森。",
            "餘凉入坐隅，萧洒散煩襟。",
            "孟夏愛吾屋，秀木成佳陰。",
            "衆果頗已成，永日鳴山禽。",
            "杖履時亦到，逍遙忘滯淫。",
            "舉頭天雨霽，落日低遙岑。"
        ],
        "title": "東園",
        "id": "ddf9408d-64f7-44b3-aef1-ba91cbe57189"
    },
    {
        "author": "張耒",
        "paragraphs": [
            "荒城繁草木，落日下牛羊。",
            "巍亭俯蔬圃，秋物半青黄。",
            "敢愛雄雞冠，殷鮮如激昂。",
            "黄葵貴且麗，薄夜掩其房。",
            "低篁掩蟋蟀，枯葦巢螳螂。",
            "落落中畦棗，垂實半老蒼。",
            "深行亂飛蝶，時亦掇芳香。",
            "況復携婦子，笑言何樂康。",
            "歸溪踏新月，到家燈燭光。",
            "田園興偶動，疏懶意何長。"
        ],
        "title": "步蔬圃",
        "id": "6f4b9c39-c7e9-4652-a6ed-0496af94d31b"
    },
    {
        "author": "張耒",
        "paragraphs": [
            "北下四望嶺，兩山中曠平。",
            "縈紆蟠逕術，迤靡分溝塍。",
            "林間樵汲路，壠外牛羊鳴。",
            "落景急晚舂，淺泥聞耦耕。",
            "餘紅猶落落，高綠或亭亭。",
            "柳間見衡門，欹屋尚崢嶸。",
            "主人掩關去，春蕪空復青。",
            "論文挈兒曹，得句懷友生。",
            "安得輞川翁，畫此十幅屏。"
        ],
        "title": "步下四望亭至東坡柳逕訪邠老不遇",
        "id": "7415b4e2-0e7f-4531-b5f3-cd92d96078f2"
    },
    {
        "author": "張耒",
        "paragraphs": [
            "風雩感賢游，嘉節偶乘興。",
            "人稀好鳥語，麥秀春野靜。",
            "澄波漾清洛，游子渡明鏡。",
            "南山夜來雨，雲日淡相應。",
            "解鞍憩高柳，覽物動新詠。",
            "優游徒侶喜，豐熟蔬果盛。",
            "官閑省文檄，俗古少喧競。",
            "乘閑輒獨游，茲焉樂吾性。"
        ],
        "title": "上巳日洛岸獨遊寄陳永寧",
        "id": "2b728a9d-667a-4991-a9d7-e5eca3d7742a"
    },
    {
        "author": "張耒",
        "paragraphs": [
            "重雲蔽南山，遠見山雨白。",
            "我行山之北，便與雲雨隔。",
            "西風來如奔，零亂雲物拆。",
            "驅除信果决，霶霈絕餘滴。",
            "收雷如歸師，蹄轍度南磧。",
            "羣峰湧地出，掀蕩無留碧。",
            "暮投三鄉寺，落日在東壁。",
            "鐘鳴高閣晚，野迥見歸翼。",
            "還家晚川靜，秋月未生魄。",
            "聊資覽物態，應用慰行役。"
        ],
        "title": "渡洛游三鄉書所見",
        "id": "177d3133-6aa3-410e-8b55-508adf13dbf0"
    },
    {
        "author": "張耒",
        "paragraphs": [
            "秋林轉層崖，步踏落葉響。",
            "森森夾路竹，矗矗羽林仗。",
            "精廬隠深塢，門啟臺殿敞。",
            "纍纍霜果懸，落落寒木壯。",
            "房深燈火暖，縱飲頗酣暢。",
            "山寒夜已深，嶺白月微上。",
            "天明寺南去，幽路隘而昉。",
            "林分逕忽斷，淺澗闊逾丈。",
            "崩奔被澗石，大小非一狀。",
            "丸丸列囷廩，落落排甕盎。",
            "鳴泉走石罅，聯絡弄清漲。",
            "喧頹競飛漱，派瀉或平漾。",
            "羣行命朋儔，困息植吾杖。",
            "沿松見奇鼠，石蟹侑朝餉。",
            "深行耳目靜，擠險誰復讓。",
            "寒聯老木陰，暖值丹崖曠。",
            "秋暉墮平野，暮鳥啼青嶂。",
            "徜徉未知返，欲去意先愴。",
            "膏粱與薇蕨，美惡隨所尚。",
            "當其兩自得，厭滿絕餘望。",
            "乃知山林樂，豈爲隠者妄。",
            "況吾不事事，枯槁理則當。",
            "遑遑施仁義，此固聖賢量。",
            "我自沮溺徒，疏頑安可强。"
        ],
        "title": "游白馬寺",
        "id": "592e04c6-3da2-49e0-8fc2-3d5c7ba82da5"
    },
    {
        "author": "張耒",
        "paragraphs": [
            "默默苦不展，駕言陟崇崗。",
            "人遠塵坌息，高門開寶坊。",
            "華簷敞虛殿，喬木護修廊。",
            "閒庭引幽步，偃息得茲堂。",
            "惟時炎火衰，清秋朝暮凉。",
            "窗虛竹色靜，風遠松聲長。",
            "遙山露雲表，遠水連天光。",
            "獨遊不自得，遐眺有餘傷。",
            "留滯感華歲，登臨思故鄉。",
            "言歸日已夕，月出林蒼蒼。"
        ],
        "title": "獨遊崇化寺題觀音院",
        "id": "dc2316ba-b57e-46f0-95de-d9d406eb5dc8"
    },
    {
        "author": "張耒",
        "paragraphs": [
            "秋山晚景凉，幽路轉石壁。",
            "稍知步武峻，漸與鷄犬隔。",
            "層崖恃我西，懸瀑垂百尺。",
            "崩騰擣重泓，晝夜碎珪璧。",
            "天寒行已深，嶺轉客暫息。",
            "最愛下山泉，潺潺馬蹄側。",
            "重門敞幽寺，臺殿互開闢。",
            "野僧三四人，披衣出迎客。",
            "陰陰修竹靜，下有神龍宅。",
            "泓澄一畝泉，黯黯萬古色。",
            "翛然改瞻視，異物如不隔。",
            "蕭蕭毛髮疏，佇立動神魄。",
            "雲低秋天陰，木落山日夕。",
            "房寒燈火青，夜久人語寂。",
            "通宵淡無夢，起望曉天白。",
            "山川接周韓，清洛去不極。",
            "我無軒冕意，野性自夙昔。",
            "塵埃阻幽好，奔走愧謀食。",
            "偷閑到丘壑，便欲老泉石。",
            "君有在籠鶴，豈願潜六翮。",
            "將歸且復止，既去緩吾策。",
            "寄語山中人，行當蠟雙屐。"
        ],
        "title": "宿鳳翅山懸泉寺",
        "id": "75ceba26-12b1-40e5-8eb8-60ed05f500c2"
    },
    {
        "author": "張耒",
        "paragraphs": [
            "沉疴幸蕭散，登覽慰無聊。",
            "江南春尚早，餘雪冒山椒。",
            "野梅臨風謝，溪澌映日消。",
            "晴林鳥聲樂，幽墅水文摇。",
            "新年人意樂，初霽物華饒。",
            "共理慚良牧，無政載風謠。"
        ],
        "title": "病瘉登疊嶂樓",
        "id": "9932fa1f-01ae-4765-bfad-329ed55a563c"
    },
    {
        "author": "張耒",
        "paragraphs": [
            "清溪浮天光，北騖而西折。",
            "羣山合沓來，斷作青玉玦。",
            "中圍萬家邑，簫鼓樂芳節。",
            "仲春卉木麗，紅綠晚明滅。",
            "重樓壓城角，高眺俯木末。",
            "川雲斷還續，谷鳥鳴復歇。",
            "興闌未能返，留酌待芳月。"
        ],
        "title": "登雙溪閣",
        "id": "1c015a60-e63d-4c8a-bea6-fe40472d6c69"
    },
    {
        "author": "張耒",
        "paragraphs": [
            "淮陽古帝墟，鄙夫少所遊。",
            "最愛城西路，槐榆拱高秋。",
            "城下古濠水，清澄泓不流。",
            "嗟哉始封君，千古留一丘。",
            "西風臛新兔，魚鱉亦易求。",
            "穀穗如垂珠，松林風颼颼。",
            "異鄉仍謫官，一步九回頭。",
            "何時守一廛，白首自鋤耰。"
        ],
        "title": "淮陽",
        "id": "9c027aee-550c-4185-aa5a-a1030630b790"
    },
    {
        "author": "張耒",
        "paragraphs": [
            "山深草木多，春夏廢翦剔。",
            "北原有高溪，經歲不躡屐。",
            "陰根走重險，飛蔓密如織。",
            "交柯不容鳥，老枿頑若石。",
            "由茲廢登眺，幽致莽蕭瑟。",
            "杖藜每獨往，駐立爲歎息。",
            "窮秋九月衰，霜過萬葉赤。",
            "北風始驅除，蒙翳遭搏擊。",
            "乘時集吾徒，斤斧必謹飭。",
            "攀緣窮翦伐，上下恣搜剔。",
            "霜芒落勁節，巨劚剖堅植。",
            "蛟龍脫鱗鬚，犀兕遺骨革。",
            "薪蒸不足道，椽棟固委積。",
            "紛紜一日勞，既暮岩藪闢。",
            "寒篁露幽翠，佳木呈秀色。",
            "高臺忽平敞，快步失荆棘。",
            "巉巉女几峰，次第見晴碧。",
            "遙村暮烟合，烏鳥寒寂歷。",
            "縱橫目前景，指顧歸咫尺。",
            "茲焉遂忘返，漸可携尊席。",
            "人間有能事，功效在勤力。",
            "惡深當痛治，穢盡善斯得。",
            "經年滯窮谷，庶以娛朝夕。",
            "題詩寄初終，撫事心有激。"
        ],
        "title": "新開北原",
        "id": "49eb4328-a749-4481-bba9-8892406021ee"
    },
    {
        "author": "張耒",
        "paragraphs": [
            "連山忽中開，呀若敞雙戶。",
            "清泉瀉中間，行子並溪去。",
            "蒼崖左右壁，田壠亦棋布。",
            "渠流漲春漪，鳴澗轉芳嶼。",
            "鷄豚見茅屋，負檐隠微路。",
            "竹塢藹青葱，花岩被紅素。",
            "仲春雨新斂，晴日破氛霧。",
            "南山當其門，列嶂儼環護。",
            "深行不知厭，捨馬時獨步。",
            "欣然耳目愜，遂我麋鹿趣。",
            "朝隨浮雲來，歸轡月中度。",
            "惆悵錦囊生，遺居無復處。"
        ],
        "title": "春遊昌谷訪李長吉故居",
        "id": "0206b4e3-b8e9-42e7-b8ab-fb13b77c1a4b"
    },
    {
        "author": "張耒",
        "paragraphs": [
            "幽人築淇澳，不與世相聞。",
            "獨携千卷書，過於骨肉親。",
            "辛苦作室堂，插架如魚鱗。",
            "時時體不住，一遇千載人。",
            "山川兵火後，墟廟金石存。",
            "消磨餘紙墨，幻滅去無痕。",
            "功名但如此，知子道可尊。",
            "不遺世一毫，以全與其身。",
            "包醜傅黛膏，百態售笑顰。",
            "誰能雙蛾眉，閉戶自貴珍。",
            "鄙人有夙尚，願與幽侶敦。",
            "他年抱健犢，聽嘯入蘇門。"
        ],
        "title": "寄題何戢秀才琬琰堂",
        "id": "6eb6d931-751a-49bb-a54f-81981142390c"
    },
    {
        "author": "張耒",
        "paragraphs": [
            "夷吾相桓公，豈復偶際會。",
            "觀其平生心，身已有所委。",
            "天方困生民，弔伐實在己。",
            "求居寓所欲，糾與白等耳。",
            "堂堂東海邦，內政謹疆理。",
            "南荆北達燕，玉幣走千里。",
            "仲尼免左衽，自以身受賜。",
            "孟軻聖之偶，非薄良有謂。",
            "彼狂後世儒，詆毀恣輕議。",
            "嗟哉不量分，詎解聖賢意。",
            "區區彼商鞅，操術良非是。",
            "爲法昧所從，以身受其弊。"
        ],
        "title": "讀管子",
        "id": "d166e3a3-97a9-4a1a-9e8e-46617dfff645"
    },
    {
        "author": "張耒",
        "paragraphs": [
            "風雅不復興，後來誰可數。",
            "陵遲數百歲，天地實生甫。",
            "假之虹與霓，照耀蟠肺腑。",
            "奪其富貴樂，激使事言語。",
            "遂令困饑寒，食糲衣掛縷。",
            "幽憂勇憤怒，字字倒牛虎。",
            "嘲詞破萬家，摧拉誰得禦。",
            "又如滔天水，决洩得神禹。",
            "他人守一巧，爲豆不能簠。",
            "君獨備飛奔，捷蹄兼駿羽。",
            "飄萍竟終老，到死尚爲旅。",
            "高才遭委棄，誰不怨且怒。",
            "君乎獨此忘，所惜唐遺緒。",
            "悲嗟痛禍亂，欲取彝倫敘。",
            "天資自忠義，豈媚後人睹。",
            "艱難得一職，言事竟齟齬。",
            "此心耿可見，誰肯浪自苦。",
            "鄙哉淺丈夫，夸己訕其主。",
            "文章不知道，安得擅今古。",
            "光焰萬丈長，猶能伏韓愈。"
        ],
        "title": "讀杜集",
        "id": "bd0ca6e6-1f14-437e-92cd-39e71e7c54da"
    },
    {
        "author": "張耒",
        "paragraphs": [
            "石公神仙狂，脫落隠詩酒。",
            "餘情到翰墨，落筆聞宇宙。",
            "崢嶸龜山殿，風雨梁棟舊。",
            "煌煌三佛榜，鐵柱貫金紐。",
            "開張宮室正，渾實山嶽厚。",
            "井水駭龍跧，螘封觀驥驟。",
            "欲知分毫初，一釂盡數斗。",
            "墨池氈作筆，神運不知手。",
            "從容解牛際，蕭散善刀後。",
            "古來精絕藝，所貴神氣守。",
            "嗚呼渦水側，爽氣一培塿。",
            "微工付浩劫，念此終銷朽。",
            "乾坤一大幻，妄計金石壽。",
            "惟有龕中人，吾生茲稽首。"
        ],
        "title": "石曼卿三佛名大字",
        "id": "9e4a0a26-fc67-4cec-bb98-637af5e9a2e1"
    },
    {
        "author": "張耒",
        "paragraphs": [
            "閑官無吏課，未午省中歸。",
            "端居屬微疾，偃卧度秋輝。",
            "書帙紛几席，減穀亦清羸。",
            "庭花敗風雨，晚蝶弄餘姿。",
            "懷公天津語，夢起江湖思。",
            "高秋挾健櫓，一與水神嬉。",
            "上去觸檣閾，奮飛有縶維。",
            "令人慚髀肉，消盡定何爲。"
        ],
        "title": "卧病讀韋蘇州詩呈无咎",
        "id": "2de593e3-3fee-486b-b28b-4e875b80bbc1"
    },
    {
        "author": "張耒",
        "paragraphs": [
            "南山老禪翁，白浄如水月。",
            "我初獲親近，解此癡腦結。",
            "十年歸故里，父老半存滅。",
            "逢師百如舊，才若旦夜別。",
            "故知靜能久，豈有火中鐵。",
            "致身煩熱外，與世作冰雪。",
            "窮秋長安巷，客子送書札。",
            "龍蛙不同趣，掬海救其渴。",
            "平生笑謀食，中路願頗奪。",
            "猶如伏轅鹿，野性終跳𨁝。",
            "觸塗惟欲睡，過眼時一噦。",
            "摩尼本無瑕，塵垢終冀豁。"
        ],
        "title": "喜寶積智軫道人惠書偈",
        "id": "6ba6fcd0-3540-48b3-9ed7-ac286af1f84e"
    },
    {
        "author": "張耒",
        "paragraphs": [
            "瑶姬上帝子，天日與晶光。",
            "萬古巫山中，玉顔照秋江。",
            "世界一培塿，誰知楚襄王。",
            "宋生底蟲蛆，妄以己意量。",
            "我無世上心，乃遊不死鄉。",
            "與爾等愛惡，朽枯終一藏。"
        ],
        "title": "讀太白感興擬作二首  其一",
        "id": "52931223-e9e8-42f0-8bcf-d1513d7b1a37"
    },
    {
        "author": "張耒",
        "paragraphs": [
            "陳王本無頼，少與美人期。",
            "蛾眉作穢血，蠱鬼尚何知。",
            "乃復結綢繆，佇車心傷悲。",
            "幻滅猶欲取，哀哉一癡兒。",
            "千年化異物，雙作鴛鴦飛。",
            "終然隨大化，飄蕩今何之。"
        ],
        "title": "讀太白感興擬作二首  其二",
        "id": "de08db07-5ba9-4f8c-b0c7-dac278564b53"
    },
    {
        "author": "張耒",
        "paragraphs": [
            "隋文方混一，自謂垂無疆。",
            "安知房之喬，拱立待其亡。",
            "哲人妙觀世，俗慮固不長。",
            "我知蒲柳衰，寧待遘風霜。",
            "奇姿終英發，起驂龍鳳翔。",
            "巍巍貞觀績，千載配虞唐。"
        ],
        "title": "讀唐書二首  其一",
        "id": "3295f267-3449-47e5-b553-61be2cee503d"
    },
    {
        "author": "張耒",
        "paragraphs": [
            "二張挾嬖寵，聲勢各滔天。",
            "蛇鼠依城社，自謂終千年。",
            "天道惡滿盈，五龍忽騰騫。",
            "斷頭誰救汝，猳豚尸道邊。",
            "擊狗不擊首，反噬理必然。",
            "智勇忽迷方，脫匣授龍泉。",
            "區區薛季昶，先事僅能言。",
            "留禍啟臨淄，敗謀豈非天。"
        ],
        "title": "讀唐書二首  其二",
        "id": "5fa0ccc2-7c88-4de2-a9ac-6940b6f1b4f4"
    },
    {
        "author": "張耒",
        "paragraphs": [
            "睡足起無事，開扃步中園。",
            "中園復何有，花草藹已繁。",
            "飛紅被行路，山鳥時一喧。",
            "時雨副耕稼，農事起郊原。",
            "仰欣天時好，俯驚歲月奔。",
            "自憐栖遲者，守寂沒亡言。"
        ],
        "title": "睡起效韋蘇州",
        "id": "2ef3a855-2504-4df0-a93e-57af5aa8901c"
    },
    {
        "author": "張耒",
        "paragraphs": [
            "澤國多水氣，日西春尚寒。",
            "窮居無樂事，且復開清樽。",
            "一酌召和氣，三觴失愁顔。",
            "百憂如崩雲，天地爲我寬。",
            "采采中田杞，愈食仍甘餐。",
            "登盤自有味，何必盛炮燔。"
        ],
        "title": "飲酒擬柳子厚",
        "id": "9f46d8e9-b0fa-4836-bd7a-2732fbc37f6c"
    },
    {
        "author": "張耒",
        "paragraphs": [
            "孟夏飲燒酒，窮居莫致之。",
            "扣門聞好語，出應自披衣。",
            "雙榼儼在門，使者前致詞。",
            "斂衽受嘉貺，敬此旨且時。",
            "且喜尊不燥，安得計淳漓。",
            "但恐昧奇字，令人愧鴟夷。"
        ],
        "title": "何斯舉惠酒",
        "id": "758191de-2a5a-4ee7-929c-b3aff4ab9dd9"
    },
    {
        "author": "張耒",
        "paragraphs": [
            "朝衫衝曉塵，歸帽障夕陽。",
            "日月馬上過，詩書篋中藏。",
            "心疑長安人，一一如我忙。",
            "城西有佳友，延我步閑坊。",
            "入門見主人，謝客無簪裳。",
            "蒲團烏皮几，密室留妙香。",
            "門前佳木陰，堂後羅衆芳。",
            "飯客炊雕胡，旨酒來上方。",
            "盈盈雙鬟女，身小未及床。",
            "執板歌一聲，賓主無留觴。",
            "嗽井消午醉，掃花坐晚凉。",
            "主翁塵外人，三十辭明光。",
            "閉門自灌園，種花見老蒼。",
            "有才不試事，歸卧野僧房。",
            "知君非徒然，顧我不能量。",
            "始知同一國，喧靜自相忘。",
            "衆綠結夏帷，老紅駐春妝。",
            "何惜君馬蹄，坐令風雨狂。"
        ],
        "title": "文周翰邀至王才元園飲",
        "id": "d43b71bb-5b2a-47fd-82d8-80a345eefcf1"
    },
    {
        "author": "張耒",
        "paragraphs": [
            "春寒掩古寺，遲日轉修廊。",
            "古殿流塵暗，空庭碧草芳。",
            "中有搘筇者，非醉亦非狂。",
            "謫官滄江上，已換一炎凉。",
            "春來不出門，蔬飯守禪堂。",
            "不知門外花，風雨知在亡。",
            "興來時展卷，睡足自焚香。",
            "清吟嘗旨酒，疏懶味何長。"
        ],
        "title": "寺晚",
        "id": "bde05a8a-8ecf-4c7b-affd-b8d98626a50a"
    },
    {
        "author": "張耒",
        "paragraphs": [
            "彩勝耀朝日，歡言立新春。",
            "朝陽披宿靄，頗覺天地溫。",
            "蔬盤簇細甲，相勸御芳辛。",
            "誰云冰霜底，微綠還陳根。",
            "我居雙老槐，對聳蒼龍鱗。",
            "歲窮益慘淡，何以慰老人。"
        ],
        "title": "辛未立春",
        "id": "7a2c420f-739f-4897-9f85-ab873b6dbb23"
    },
    {
        "author": "張耒",
        "paragraphs": [
            "三更月暈合，定知明日雨。",
            "開門已蕭颯，寒氣侵庭宇。",
            "東風變淒凜，閉戶思室處。",
            "頼茲尊有酒，細酌供燕語。",
            "斗杓行指卯，雖寒能幾許。",
            "惟應園林好，新霽千花吐。"
        ],
        "title": "三更",
        "id": "5a92b0df-04a3-486d-97f9-0b1912cf8b40"
    },
    {
        "author": "張耒",
        "paragraphs": [
            "青春來幾時，臘雪消未已。",
            "蒼茫陳根中，新綠已映趾。",
            "高風變冰霜，和氣從此始。",
            "青芒綴蒲柳，紅粒妝桃李。",
            "融泥發新陽，暖日動生意。",
            "經年不窺園，偶此携婦子。",
            "提筐擷野甲，若苦寒蔬美。",
            "新年酌尊酒，佳節聊燕喜。",
            "優游自有趣，朝市苦多事。",
            "閑暇不易求，寧須歎留滯。"
        ],
        "title": "正月二日探春",
        "id": "c545875a-28fb-4b64-a46a-622596793880"
    },
    {
        "author": "張耒",
        "paragraphs": [
            "舍東日初上，堂南雪已消。",
            "鳥聲弄新霽，春風動柳條。",
            "學道心未降，端居生寂寥。",
            "佳人不可挹，芳物爲無聊。",
            "夕扉還自掩，彎月已翹翹。",
            "黯黯長安夜，愁思悵迢迢。"
        ],
        "title": "端居二首  其一",
        "id": "2485753c-ce65-4e7e-a71b-6f1aa7918a3a"
    },
    {
        "author": "張耒",
        "paragraphs": [
            "餘寒羞老木，慘淡氣未平。",
            "王國富車馬，士女競新正。",
            "風埃息九陌，紈綺艷重城。",
            "燈稀夕烟重，斗轉夜寒生。",
            "倚楹復何待，依依空復情。"
        ],
        "title": "端居二首  其二",
        "id": "6a68d9d7-ae7e-43aa-acc3-2f03e0cb12e8"
    },
    {
        "author": "張耒",
        "paragraphs": [
            "東君已成歸，風雨爲之殿。",
            "夜來柯山溜，深射交百箭。",
            "可憐東園花，收拾無一片。",
            "開門不能出，徑滑那得踐。",
            "還歸酌卯酒，佐酌有藜莧。",
            "重思理貂裘，未用愁紈扇。"
        ],
        "title": "四月之初風雨淒冷如窮秋兀坐不夜堂二首  其一",
        "id": "71a83d77-f960-4eb1-b8ed-7af31a4a41c7"
    },
    {
        "author": "張耒",
        "paragraphs": [
            "風雨四月初，正作窮秋寒。",
            "朱明方更候，陰沴時相干。",
            "陰陽天自便，寒暑無必然。",
            "玄冥與祝融，政事誰得專。",
            "江鄉累歲饑，一飽望今年。",
            "不知誰不仁，探喉奪其餐。",
            "柯山窮老人，方暑愁衣單。",
            "似聞林筍立，矗矗戈戟攢。",
            "但知飲美酒，折取共朝盤。"
        ],
        "title": "四月之初風雨淒冷如窮秋兀坐不夜堂二首  其二",
        "id": "9003360b-8e19-4545-a760-be97cacec563"
    },
    {
        "author": "張耒",
        "paragraphs": [
            "一雨洗空曠，肅然天地秋。",
            "陰陽有至信，殘暑逝不留。",
            "中夜事忽變，西風延蓐收。",
            "雲雷西北來，瀰漫布九州。",
            "萬生息惔焚，我疾亦已瘳。",
            "起哦不待曉，暗步禪堂幽。",
            "落月傾屋西，候蟲鳴不休。",
            "坐令百感集，歲晏此淹留。"
        ],
        "title": "夏夜二首  其一",
        "id": "bdea9d56-227d-4240-92ac-67327657938d"
    },
    {
        "author": "張耒",
        "paragraphs": [
            "受暑若作釜，付之無如何。",
            "豈陰陽知爭，變起一剎那。",
            "西風卷屋茅，澍雨如江河。",
            "振衣欲露坐，濯此寒滂沱。",
            "烹魚曉沽酒，醉卧仰屋歌。",
            "歲月不待人，吾年已蹉跎。"
        ],
        "title": "夏夜二首  其二",
        "id": "f3ad8e6b-eec1-4052-84c3-3cbc0e09be16"
    },
    {
        "author": "張耒",
        "paragraphs": [
            "山鴉鳴曉晴，寒日在蓬蓽。",
            "老人欣然起，搆火溫小室。",
            "室中空無有，掃榻對像佛。",
            "還觀舊文字，塵土暗編帙。",
            "一杯徑就醉，四體寒若失。",
            "隔窗即山麓，寒木鳴瑟瑟。",
            "江民旱累歲，流冗東就食。",
            "蛈蝗食陳蔡，千里無草色。",
            "客來談世事，亹亹語千百。",
            "客去深閉門，頹然無我責。"
        ],
        "title": "十月七日晨起",
        "id": "2d6d8564-e7f5-487b-987f-04cb1a4b81fa"
    },
    {
        "author": "張耒",
        "paragraphs": [
            "衰荷有餘姿，秋水清更急。",
            "木落天宇寬，庭虛山氣入。",
            "寒魚漸受釣，野果晴可拾。",
            "幽居無餘營，但與山水習。",
            "濟時無良謀，戎陳畏戈鈒。",
            "端坐閱歲時，多慚微祿及。"
        ],
        "title": "衰荷",
        "id": "671a04c6-5aa1-42fa-970e-085bc4695355"
    },
    {
        "author": "張耒",
        "paragraphs": [
            "老火熾而焰，端能流弱金。",
            "清秋有微警，西風生薄陰。",
            "日中無停暉，俯仰忽已沉。",
            "齊紈不足玩，流景逝駸駸。",
            "盛衰寧獨行，巾具密相尋。",
            "蓬茅有佳處，亦足慰人心。"
        ],
        "title": "入伏後三日",
        "id": "ca1ac7bc-32c6-4204-b61e-22bf2c642067"
    },
    {
        "author": "張耒",
        "paragraphs": [
            "赫赫三萬里，共煮一鼎湯。",
            "蓬茅數椽屋，何處有清凉。",
            "惟有攝心坐，憩此真道場。",
            "清虛無一物，焚灼不能傷。",
            "自我知此趣，兩脚不下堂。",
            "人皆笑我拙，我亦笑人狂。"
        ],
        "title": "畏暑不出",
        "id": "22f12755-0d48-4681-a086-154d58da4dbe"
    },
    {
        "author": "張耒",
        "paragraphs": [
            "長養功已極，大運忽云遷。",
            "人間漫未知，微陰生九原。",
            "殺生忽更柄，寒暑將成年。",
            "崔巍干雲樹，安得保芳鮮。",
            "幾微物所忽，漸進理必然。",
            "韙哉觀化子，默坐付忘言。"
        ],
        "title": "夏至",
        "id": "64f5f7e8-747d-47d7-b545-40c67589e24e"
    },
    {
        "author": "張耒",
        "paragraphs": [
            "山頭冷月出，射我幽窗明。",
            "屋東有新梅，寒影交疏櫺。",
            "暗香不可挹，彷彿認繁英。",
            "耿耿終無言，依依如有情。",
            "怳疑姑射真，仙馭下我庭。",
            "姮娥曉西去，滿樹晨霜清。"
        ],
        "title": "庵東窗雨霽月出梅花影見窗上",
        "id": "f5f66028-e628-4792-8ff7-50797a238102"
    },
    {
        "author": "張耒",
        "paragraphs": [
            "疏梅落寒晴，高柳暗春夕。",
            "低星上蒼寒，遠鐘韵澄寂。",
            "頗私朝市間，更得闤闠僻。",
            "且復罷經過，深泥濺馬臆。"
        ],
        "title": "疏梅二首  其一",
        "id": "08ef7c7e-e87a-4b93-b6de-9e637b89f7be"
    },
    {
        "author": "張耒",
        "paragraphs": [
            "我貧受寒欺，帖帖爲不出。",
            "積雨遠市聲，幽居近芳物。",
            "時禽過我柳，清喙動鳴瑟。",
            "客去門復扃，低參映林沒。"
        ],
        "title": "疏梅二首  其二",
        "id": "0ae7a8a9-02c1-437b-87d7-c38973af0c63"
    },
    {
        "author": "張耒",
        "paragraphs": [
            "黄菊出荒歲，揚揚顔色好。",
            "芙蓉不能霜，敗裂不自保。",
            "君子與小人，於此見其操。",
            "最憐所種蔬，根葉依畦老。",
            "朝晡充盤餐，滋味不枯槁。",
            "鷄鳴鄰里靜，老子起常早。",
            "呼童速沽酒，無使尊中燥。"
        ],
        "title": "黄菊",
        "id": "99e5c7a8-916b-4329-a71d-fc532bad6991"
    },
    {
        "author": "張耒",
        "paragraphs": [
            "人才困齊量，能尺不能咫。",
            "誰知錢京兆，獄訟間書史。",
            "平明吏擁堂，過午掃階戺。",
            "風威變姦傲，應若度淮枳。",
            "清秋動高興，庭菊粲可喜。",
            "栽培豈無情，收拾自棄委。",
            "客來擷芳秀，歲晏聊爾耳。",
            "新凉一尊酒，九日意在彼。",
            "平生經濟手，張趙一泥滓。",
            "何必餐落英，離憂對蘭芷。"
        ],
        "title": "次韵錢大尹公庭種菊",
        "id": "fb2c464d-b402-4241-9c0c-879c4b0e59c1"
    },
    {
        "author": "張耒",
        "paragraphs": [
            "烈日三萬里，所至壞金石。",
            "嗟哉庭中草，獨不改佳色。",
            "日中雖暫萎，晨露發鮮碧。",
            "深根通九地，變化有微測。",
            "應知一氣移，不得常炎赫。"
        ],
        "title": "堂下幽草",
        "id": "8bbde050-d398-4c44-9253-2c5f0f1f14db"
    },
    {
        "author": "張耒",
        "paragraphs": [
            "花開雖可憐，采色不堅久。",
            "譬如玩冰雪，隨執隨去手。",
            "可悅則生愛，愛滅惱隨後。",
            "美好稱不祥，此語端易究。",
            "中庭兩蒼槐，老枿獨晚秀。",
            "殘春餘十日，萬葉舒欲覆。",
            "森森翠羽蓋，植立分左右。",
            "波濤起風夜，幄幕護炎晝。",
            "其榮無可悅，衰變亦何咎。",
            "欲攀無足玩，欲擷無足嗅。",
            "泊兮初無情，淡也故可守。",
            "病來捐衆嗜，味道有真覯。",
            "寄言兩蒼翁，請與汝此壽。"
        ],
        "title": "詠雙槐",
        "id": "caf03e22-e37c-4c9a-b6aa-768c4c262af5"
    },
    {
        "author": "張耒",
        "paragraphs": [
            "高榆百餘年，其大數十圍。",
            "修柯遏雲日，老枿干虹霓。",
            "嗟爾擁腫材，大匠已見遺。",
            "何人失翦伐，養此頑鈍姿。",
            "夏葉穴蟲蟻，繁柯蔽凉颸。",
            "寒憑烈風怒，號白陵冬曦。",
            "鸞鳳不女巢，所藏鴉與鴟。",
            "吾寧愛彈射，念爾不適宜。",
            "蟠據起牆屋，斧斤諒難施。",
            "去惡不慎微，既成安可追。"
        ],
        "title": "大榆",
        "id": "bbfa1ac0-3df7-4d0b-b4ea-090e5db08dde"
    },
    {
        "author": "張耒",
        "paragraphs": [
            "自吾居山中，默默無與歡。",
            "朝晡誰相對，頼此青琅玕。",
            "堂東一畝池，遠分西澗泉。",
            "蕭蕭一萬竿，結根護池壖。",
            "婉婉翠鳳凰，舞風照清瀾。",
            "微飆自天來，新佩鳴已喧。",
            "王子骨已朽，後來豈有賢。",
            "諒非聾與盲，敢慢回與騫。",
            "灌溉養春茁，芟除去其繁。",
            "終日淡相對，俗車無至門。"
        ],
        "title": "竹",
        "id": "7da0f9fb-79f2-415d-9a1e-59bc0466646e"
    },
    {
        "author": "張耒",
        "paragraphs": [
            "真竹乃不華，爾獨艷暮春。",
            "何妨兒女眼，謂爾勝霜筠。",
            "世無王子猷，豈有知竹人。",
            "粲粲好自持，時來稱此君。"
        ],
        "title": "石竹",
        "id": "4996b773-0d2a-4ae9-ab17-6ebdbcc7aa6b"
    },
    {
        "author": "張耒",
        "paragraphs": [
            "與君共一山，修竹居其間。",
            "義當給兩家，潘子不得慳。",
            "带甲十萬夫，不戰終日閑。",
            "辱使支敝廬，令我愧滿顔。",
            "代竹爲洗竹，義取洗益繁。",
            "乞我萬之一，令君風月寬。",
            "裒多以益寡，天道自古然。",
            "詩成復自笑，詩禮資儒姦。"
        ],
        "title": "乞竹贈邠老",
        "id": "54af695f-032b-4273-acd7-07e745edeaeb"
    },
    {
        "author": "張耒",
        "paragraphs": [
            "幽居無一事，隙地自畦蔬。",
            "秋雨忽甲坼，青青千萬餘。",
            "江鄉盛菘芥，烹咀亦甘腴。",
            "豈惟供晨餐，庶用備冬葅。",
            "桓桓左將軍，英氣橫八區。",
            "邂逅無事時，弛弓曾把鋤。",
            "矧我放逐者，終年守敝廬。",
            "諒非勤四體，寓意以爲娛。"
        ],
        "title": "理東堂隙地自種菜",
        "id": "4dfb1842-113b-457f-975c-b7c886e2d194"
    },
    {
        "author": "張耒",
        "paragraphs": [
            "薤實菜中芝，仙聖之所嗜。",
            "輕身彊骨幹，却老衛正氣。",
            "持錢易百本，僻處多隙地。",
            "雨餘土壤滋，栽植勤我隸。",
            "今年時澤足，灌汲免遠致。",
            "朝畦已芬敷，零落發鮮翠。",
            "嗟余百不偶，六尺自知愧。",
            "雖甘老支床，同願壽閱世。",
            "晨餐入匕筯，美不儷羹胾。",
            "神農豈欺予，魏姥有前誌。"
        ],
        "title": "種薤",
        "id": "2fcc0793-9f68-4aa0-90c1-f5e49222a473"
    },
    {
        "author": "張耒",
        "paragraphs": [
            "苣甲如刀圭，蔞蒿未生葉。",
            "紫芥綠如指，蕪菁苗過茁。",
            "先生家四壁，食案稍羅列。",
            "芬芳芼薑芥，每徹有餘啜。",
            "公侯烹五鼎，一飽厨流血。",
            "神官計功罪，沉魄受陰殺。",
            "先生飽捫腹，萬事致瑣屑。",
            "載覽損益篇，終古守斯說。"
        ],
        "title": "春蔬",
        "id": "ca1adfaa-eecd-4748-8e59-25ccea30e049"
    },
    {
        "author": "張耒",
        "paragraphs": [
            "江鄉有奇蔬，本草記菝葜。",
            "驅風利頑痺，解疫補體節。",
            "春深土膏肥，紫筍迸玉裂。",
            "烹之芼薑橘，盡取無可輟。",
            "應同玉井蓮，已過貓頭茁。",
            "異時中州去，買子携根撥。",
            "免令食蔬人，區區美薇蕨。"
        ],
        "title": "食菝葜苗",
        "id": "28a937ff-5388-4106-a7ce-362014b6da9c"
    },
    {
        "author": "張耒",
        "paragraphs": [
            "昨宵風月好，携手得吾人。",
            "南街訪老鶴，夜扣主人門。",
            "入門未相見，清唳已可聞。",
            "見我展雙翅，俯啄意甚馴。",
            "訪藥偶有之，初尚疑未真。",
            "今晨墮我前，獲此萬里珍。",
            "披圖驗良是，入藥定有神。",
            "望茲以試方，輔此老病身。",
            "嗟我天所窮，一事百苦辛。",
            "茲遊乃輒遂，造物良已仁。",
            "因歌遂成詩，往調柯山君。"
        ],
        "title": "七日晚同潘郎乘月到欒家觀鶴問石生羚羊角偶有之今早惠角一對良真是也吾藥遂成欣然作詩",
        "id": "047c4538-ef7a-4c7f-a630-e7b834bfa90e"
    },
    {
        "author": "張耒",
        "paragraphs": [
            "世言蟹毒甚，過食風乃乘。",
            "風淫爲末疾，能敗股與肱。",
            "我讀本草書，美惡未有憑。",
            "筋絕不可理，蟹續牢如絙。",
            "骨萎用蟹補，可使無騫崩。",
            "凡風待火出，熱甚風乃騰。",
            "中炎若遇蟹，其快如霜泠。",
            "俗傳未必妄，但恐殊愛憎。",
            "本草起東漢，要之出賢能。",
            "雖失諒不遠，堯跖終殊稱。",
            "書生自信書，俚說徒營營。"
        ],
        "title": "食蟹",
        "id": "f7e4479a-c74d-47b5-99cd-40920e29da66"
    },
    {
        "author": "張耒",
        "paragraphs": [
            "谷鳥有和聲，杖藜北園路。",
            "悠悠雪委泥，靄靄春浮樹。",
            "櫻包欲破紅，梅葩粉墜素。",
            "幸茲沉疴間，復此賞心遇。",
            "晴陽山氣昏，積雨溪光露。",
            "四郊農事起，興懷田野趣。"
        ],
        "title": "谷鳥",
        "id": "79784bc1-7b78-4800-95e5-5d3efc0ddf59"
    },
    {
        "author": "張耒",
        "paragraphs": [
            "雨去天已秋，暑歸日猶永。",
            "聊爲清晝眠，度此亭午景。",
            "蟲鳴籬落晚，地僻鄰里靜。",
            "起坐晚聞鷄，虛堂無俗聽。",
            "我非汲汲者，失脚陷機阱。",
            "天道不吾欺，茲焉遣朝暝。"
        ],
        "title": "晝睡",
        "id": "55a0159f-51f3-4916-9fa7-582ed817781f"
    },
    {
        "author": "張耒",
        "paragraphs": [
            "雨洗風掃除，老火不復燎。",
            "蓐收行正令，一夕清八表。",
            "衰骸困燒煮，魂魄始可招。",
            "東窗美一睡，燈火清自照。",
            "銀河西南注，促織近堂奧。",
            "歲晚我何爲，三觴醉清曉。"
        ],
        "title": "十三夜風雨作暑氣頓盡明日與晁郎小飲",
        "id": "35dc4650-61ef-4462-81cf-9bcd9f6b79e3"
    },
    {
        "author": "張耒",
        "paragraphs": [
            "矯矯雲外物，本非世所馴。",
            "懷安敗爾性，乃與人相親。",
            "嘎然而長鳴，已愧鴻在雲。",
            "馬羈當受鞭，泉汲寧辭渾。",
            "豈無山中友，初不離鷄羣。",
            "雖無月支料，亦飽松間身。",
            "嗟我少學古，有道羞賤貧。",
            "徑出不自愛，蹉跎曳朝紳。",
            "一爲折腰趨，永愧植杖耘。",
            "時時猶高談，自喜未緇磷。",
            "寄語中山鶴，吾與汝知津。"
        ],
        "title": "寄中山鶴",
        "id": "ab2d935a-81fa-4db6-b407-1fccba31982a"
    },
    {
        "author": "張耒",
        "paragraphs": [
            "今晨一杯酒，相屬送歸春。",
            "明年東風至，何處復迎新。",
            "懸知柯山下，猶作未知人。",
            "來者事如夢，未至難預論。",
            "且使飲此酒，陶然付大鈞。"
        ],
        "title": "四月一日同潘何小酌",
        "id": "fdff2f77-0991-4b6b-8fd0-3aeef10f0067"
    },
    {
        "author": "張耒",
        "paragraphs": [
            "長安春雪消，天地一清潤。",
            "牆東風霜枿，新葉如奮迅。",
            "老懷輕歲月，榮謝置不問。",
            "平生兒女心，乘間亦鬭進。",
            "微芳觸鼻界，春意滿方寸。",
            "却嫌一瓶鉢，事與花不應。"
        ],
        "title": "春日雜書八首  其一",
        "id": "b16d1f5f-2b65-4af0-aeff-bcf4dfc62f8c"
    },
    {
        "author": "張耒",
        "paragraphs": [
            "出門逢一士，韋布污塵土。",
            "延之升賓階，再拜色低沮。",
            "問來何所欲，涕下說貧窶。",
            "其求升斗爾，我亦不能具。",
            "我窮與君等，祿不飽兒女。",
            "一事聊自賢，無求差勝汝。"
        ],
        "title": "春日雜書八首  其二",
        "id": "e988b492-4781-45f4-b36a-c9d21f409b1b"
    },
    {
        "author": "張耒",
        "paragraphs": [
            "年長心益衰，讀書常苦忘。",
            "當其欲談說，散墜挽不上。",
            "詩書非真學，盡記未足尚。",
            "但憎心辜眼，不爲謹守藏。",
            "書多墨入腹，無乃與飯妨。",
            "何如粲然白，廣作酒肉盎。"
        ],
        "title": "春日雜書八首  其三",
        "id": "116c522e-3e32-4354-955c-7159cbd575b1"
    },
    {
        "author": "張耒",
        "paragraphs": [
            "春風無形迹，貧舍亦時至。",
            "欲將桃李蹊，易此冰霜地。",
            "朝陽屋角暖，岸幘散衿袂。",
            "跡來飭妻子，裘纊且飲費。",
            "那知事大謬，暮雪卷風至。",
            "單衣不得出，宛轉眠被袂。",
            "亦知事不久，頃刻度匪易。",
            "四鄰同一歡，初不辦此計。",
            "天公擅萬物，與奪得自恣。",
            "如何倒寒燠，乃以命爲戲。"
        ],
        "title": "春日雜書八首  其四",
        "id": "1d51d7f5-4639-4c21-8111-0b63f2e4f0c8"
    },
    {
        "author": "張耒",
        "paragraphs": [
            "浮名一蹭蹬，萬事付莽鹵。",
            "惟餘田園心，尚欲學老圃。",
            "空庭春雪盡，平地灌膏乳。",
            "買花門前翁，栽插粲可數。",
            "種之未浹日，晝夜風卷土。",
            "真須學抱甕，敢信春必雨。",
            "隔牆見藜藿，氣欲陵棟宇。",
            "彼獨誰使之，時來遽如許。"
        ],
        "title": "春日雜書八首  其五",
        "id": "aa9f1e6e-62de-4870-9a29-e278649d1862"
    },
    {
        "author": "張耒",
        "paragraphs": [
            "謂春正無情，乃發桃與李。",
            "若真有知者，風惡折蘭芷。",
            "是非一無與，任物自生死。",
            "德之固已愚，怨者亦豈理。",
            "有圃畏不蕃，有田憂不美。",
            "吾環堵蕭然，于何生慍喜。"
        ],
        "title": "春日雜書八首  其六",
        "id": "cb1f056b-e390-41c6-8b11-b1bd21c5f4aa"
    },
    {
        "author": "張耒",
        "paragraphs": [
            "昨日爲雨備，今晨天乃風。",
            "障風謹自保，通夕雪迷空。",
            "備一常失計，盡備力不供。",
            "因之置不爲，拱手受禍凶。",
            "當爲不可壞，任彼萬變攻。",
            "築室如金石，何勞計春冬。",
            "此道簡且安，古來家國同。"
        ],
        "title": "春日雜書八首  其七",
        "id": "812ff066-589e-4a5a-af9b-bf05451efa00"
    },
    {
        "author": "張耒",
        "paragraphs": [
            "吾聞古夸父，逐日沉虞淵。",
            "以日爲可逐，智固未足言。",
            "徒能出八極，撐突干雲天。",
            "當其憊且斃，更使兒女憐。",
            "至弱敗至剛，水波乃飄山。",
            "誰能守此道，却敵以空弮。"
        ],
        "title": "春日雜書八首  其八",
        "id": "9e13ccdf-1d3c-46bd-9fef-318b66a1006f"
    },
    {
        "author": "張耒",
        "paragraphs": [
            "春郊草木明，秀色如可攬。",
            "雨餘塵埃少，信馬不知遠。",
            "黄亂高柳輕，綠鋪新麥短。",
            "南山逼人來，漲洛清漫漫。",
            "人家寒食近，桃李暖將綻。",
            "年豐婦子樂，日出牛羊散。",
            "携酒莫辭貧，東風花欲爛。"
        ],
        "title": "感春十三首  其一",
        "id": "74da4257-e9a2-48c3-8d10-ce6d480e9e54"
    },
    {
        "author": "張耒",
        "paragraphs": [
            "寒池冬不流，落葉塞泉罅。",
            "東風日夕來，春色到山舍。",
            "杖藜遶東溪，流水清可架。",
            "疊石引之來，潺潺到深夜。",
            "平欄朝可鑑，倒影見亭榭。",
            "清風起修篁，翠鳥亦來下。",
            "天和人意舒，春暖景物姹。",
            "歌此濯纓詩，塵埃欲高謝。"
        ],
        "title": "感春十三首  其二",
        "id": "312c90d5-1f2e-41f5-baa0-7302d1904592"
    },
    {
        "author": "張耒",
        "paragraphs": [
            "致酒傍修竹，竹風吹我衣。",
            "臨觴曷不樂，感此盛與衰。",
            "昔我池邊柳，北風無完枝。",
            "春芽忽可擷，弱弱不自持。",
            "榮枯兩相召，念此能幾時。",
            "要終必復始，惜我芳華姿。",
            "自古無如何，悲歌欲何爲。",
            "聊進杯中物，日醉以爲期。"
        ],
        "title": "感春十三首  其三",
        "id": "931d5919-463d-4404-90d7-22893aa42e54"
    },
    {
        "author": "張耒",
        "paragraphs": [
            "南山如佳人，秀色慰我思。",
            "微風從東來，清洛摇春漪。",
            "驅馬出門去，悠悠踏長堤。",
            "暖日麗花草，微雲渡南溪。",
            "高丘者誰子，斷裂崗前碑。",
            "當年豈不偉，泯泯今誰知。",
            "老翁驅牛耕，墳草半已犁。",
            "功名但若此，達士觀如遺。",
            "飲酒復飲酒，勸君無復辭。",
            "人生百無益，惟有飲庶幾。"
        ],
        "title": "感春十三首  其四",
        "id": "c643a285-1749-4973-b18f-29849e9f2727"
    },
    {
        "author": "張耒",
        "paragraphs": [
            "長嘯視天壤，手撫白玉琴。",
            "一撫再三歎，誰哉知我音。",
            "翩翩媚俗子，一仰復一沉。",
            "靈鳳翔九霄，不顧蒿下禽。",
            "擇食無果腹，貪藏有良金。",
            "豈無得與失，兩各行其心。",
            "窮通亦有命，榮辱迭相尋。",
            "躬耕儻未輟，聊爲梁父吟。"
        ],
        "title": "感春十三首  其五",
        "id": "98455fb5-8f15-4def-a853-f7d3b88a135e"
    },
    {
        "author": "張耒",
        "paragraphs": [
            "今晨起何早，盥漱坐南軒。",
            "啄木響高柳，春渠鳴亂泉。",
            "悠然此時心，默默誰與言。",
            "焚香閱素書，濯手開靈篇。",
            "神爽道自合，體和真亦全。",
            "蕭蕭毛髮輕，浩氣驅昏煩。",
            "呼童策藜杖，躡露開中園。",
            "擷彼杞與菊，歸烹助盤飧。",
            "既飽誰與樂，登高望南山。",
            "還歸酌美酒，興罷復陶然。"
        ],
        "title": "感春十三首  其六",
        "id": "1af853b5-872e-43d7-b19e-5d9a264a90e7"
    },
    {
        "author": "張耒",
        "paragraphs": [
            "夜醉朝未醒，披衣步南堂。",
            "折彼曉樹花，嗅此凝露香。",
            "好鳥鳴我林，聲如韵風篁。",
            "娟娟屋外杏，顧我如窺牆。",
            "物色豈不好，人情獨何傷。",
            "思我二三子，各限天一方。",
            "無鬐不可游，無羽不可翔。",
            "耿耿千里心，箕昴互相望。",
            "結交古所重，義合不能忘。",
            "離別可奈何，還歸舉予觴。"
        ],
        "title": "感春十三首  其七",
        "id": "bf103a6b-d85a-4e4f-8886-44ca8e07e8a6"
    },
    {
        "author": "張耒",
        "paragraphs": [
            "浮雲起南山，冉冉朝復雨。",
            "蒼鳩鳴竹間，兩兩自相語。",
            "老農城中歸，沽酒飲其婦。",
            "共言今年麥，新綠已映土。",
            "去年一尺雪，新澤至已屢。",
            "豐年坐可待，春服行欲補。"
        ],
        "title": "感春十三首  其八",
        "id": "cd4286d6-d562-407c-a399-ce7662c8a524"
    },
    {
        "author": "張耒",
        "paragraphs": [
            "嗟余尉窮縣，端坐百無慮。",
            "幸茲歲豐穰，庶息塵埃步。",
            "乘間策羸馬，莽莽出門去。",
            "田原亦可悅，農事藹方布。",
            "還家有詩書，客至具鷄黍。",
            "勿復嘆遠游，人生孰非寓。"
        ],
        "title": "感春十三首  其九",
        "id": "81623142-6999-4a89-91af-7f9956a4b6bc"
    },
    {
        "author": "張耒",
        "paragraphs": [
            "漫漫東風來，吹此庭前櫻。",
            "纍纍綴葩萼，華采日鮮明。",
            "朝陽助輝爍，好鳥亦和鳴。",
            "起行不自得，節物傷我情。",
            "皇天分四時，寒暑無暫停。",
            "悠然一氣耳，不與人事爭。",
            "方春感芬敷，秋復惜其零。",
            "一年能幾何，方寸不暫平。",
            "念此自知妄，放歌遂遺形。",
            "達人傲天壤，兒女徒咿嚶。"
        ],
        "title": "感春十三首  其一○",
        "id": "7c1e9fcd-fce0-46dc-8a70-184cb007c6c4"
    },
    {
        "author": "張耒",
        "paragraphs": [
            "仲春漸燠沐，攄散常遠步。",
            "獨穿林下蹊，斜轉竹間嶼。",
            "鳴泉競漱石，迸筍或妨路。",
            "吹衣信和風，濯足解雙履。",
            "深行意益愜，默坐憩亦屢。",
            "野花迎客來，啼鳥驚我去。",
            "羣鳴投樹鴉，獨下過溪鷺。",
            "晴霞送斜日，歷歷星已布。",
            "娟娟新月彎，稍稍山已暮。",
            "用此遣朝昏，誰謂非尺素。"
        ],
        "title": "感春十三首  其一一",
        "id": "233c78be-be4c-4023-85a0-d029e00d3d12"
    },
    {
        "author": "張耒",
        "paragraphs": [
            "高臺面南山，獨立望空闊。",
            "東風悠然來，吹我鬢中髮。",
            "獨遊動遠思，覽物念所悅。",
            "伊人在千里，山水不可越。",
            "玉音坐契闊，容華有消歇。",
            "悲哉音莫致，雜珮空自結。",
            "羣飛雲間鴻，北羽儼成列。",
            "愛日崇令德，嘉好當無絕。"
        ],
        "title": "感春十三首  其一二",
        "id": "3f00315d-0f15-4f58-93f0-a3fbd47417ca"
    },
    {
        "author": "張耒",
        "paragraphs": [
            "沉陰涉春仲，積潦斷行蹟。",
            "浮雲起南山，商羊未休息。",
            "壅涸無宿滯，芬芳有新摘。",
            "燈明休間齊，鳥靜山靄夕。",
            "濁醪足斟酌，野杞柔可食。",
            "瑶簪脫雛筍，玉縷剸肥鯽。",
            "冥懷默有契，玩理方自得。",
            "庶幾達人風，持用慰寂默。"
        ],
        "title": "感春十三首  其一三",
        "id": "36c0b3b7-7809-4eb1-beee-dd65a3e8687c"
    },
    {
        "author": "張耒",
        "paragraphs": [
            "淹留生白髮，默默又驚春。",
            "花房與柳萼，三見東風新。",
            "竟日雨不止，翛翛寒著人。",
            "擁裘坐閉閣，但與山爐親。",
            "昔我東南交，藹藹賢簪紳。",
            "朝晡不相捨，談笑夜達晨。",
            "清言間嘲謔，侑以肴與尊。",
            "風花春院靜，霰雪夜爐溫。",
            "南士多文章，最愛蔡與秦。",
            "吳僧參寥者，瀟洒出埃塵。",
            "詩多山水情，野鶴唳秋旻。",
            "江子貧而廉，鄉黨稱其仁。",
            "徐子節最苦，五十慕其親。",
            "頗有豪俠風，時時見於文。",
            "相逢必痛飲，大盞若鯨吞。",
            "家無一金資，有口不言貧。",
            "楚望自南來，贈我佳句頻。",
            "送我歌百言，爛如張錦茵。",
            "蔡子不可見，窮泉悶幽魂。",
            "遺書誰收拾，撫舊心空存。",
            "僧寥安在哉，江漢一孤鱗。",
            "徐子益寥落，寂無人薦論。",
            "周子有書來，乃在吳江濱。",
            "其餘數子者，影響無由聞。",
            "寥寥青天高，落落參與辰。",
            "東西不相及，難合易離分。",
            "自我官窮山，耳目如聾昏。",
            "相逢半俗物，彊笑接歡欣。",
            "景物豈不嘉，招携阻嘉賓。",
            "端如守籠鶴，終日掩吾門。",
            "春風動花光，桃李曰繽紛。",
            "長歌寫我思，書寄東飛雲。"
        ],
        "title": "感春",
        "id": "3c7cdeec-3249-4384-ac14-2d7f80f986cd"
    },
    {
        "author": "張耒",
        "paragraphs": [
            "逢君執經博士堂，見君賜第出明光。",
            "俯眉作吏百態惡，豫章參天要雪霜。",
            "連牆秋雨老藜莧，十日不見已束裝。",
            "試尋崔丞謝客處，壁間有詩細作行。"
        ],
        "title": "送晁將之咸平簿",
        "id": "0a49321a-e316-4978-a2ed-40a9ac0d6be7"
    },
    {
        "author": "張耒",
        "paragraphs": [
            "春風揚塵春日白，衡門向城人寂寂。",
            "淮陽三月桃李時，街頭時有賣花兒。",
            "老人卧穩起常晚，欲强出游心獨懶。",
            "一尊美酒酬芳菲，老大不及年少時。"
        ],
        "title": "二月十五日",
        "id": "509f9751-ee3d-4435-baa5-4bd7f2dba1c8"
    },
    {
        "author": "張耒",
        "paragraphs": [
            "黄沙渾渾水滿川，奔流爭岸虎眼漩。",
            "南來舟子慣風水，萬斛長船如等閑。",
            "濛濛春雨楊柳濕，漠漠人家雞犬寒。",
            "道途歸人寄消息，客行安穩近長安。"
        ],
        "title": "通海夜雨寄淮上故人",
        "id": "397405de-5caf-483b-8b0a-133792ed1110"
    },
    {
        "author": "張耒",
        "paragraphs": [
            "春水沄沄何處盡，連檣裊裊似當時。",
            "昨日橋邊繫船客，南來北去知爲誰。",
            "他鄉異縣各風物，游子居人長別離。",
            "歎息東城修竹寺，塵埃漫滅十年題。"
        ],
        "title": "泊舟永城西寺下有感",
        "id": "27f95346-edaf-44c2-8c75-e510245fb0e4"
    },
    {
        "author": "張耒",
        "paragraphs": [
            "烈日炎風鼓大爐，籐床瓦枕閉門居。",
            "屏書居士持齋日，掛壁禪僧問法圖。",
            "鄰汲滿携泉似乳，新舂旋糴米如珠。",
            "飽餐饘粥消長夏，況值饑年不敢餘。"
        ],
        "title": "伏暑日唯食粥一甌盡屏人事頗逍遙效皮陸體",
        "id": "aa0294d9-3883-4e56-a46d-731047f1958a"
    },
    {
        "author": "張耒",
        "paragraphs": [
            "江城收燈寒寂歷，里巷閉門不復出。",
            "蓬茅數屋逐臣廬，門前樵牛卧斜日。",
            "老人擁褐爐前睡，眼冷不眠思往事。",
            "去年襄城古驛亭，野縣風埃尋古寺。",
            "周楚川原氣象存，峴山紫邏秀連雲。",
            "地留寶鼎周京貴，山拱泥金神岳尊。",
            "齊安江上漁樵市，誰料今年身到此。",
            "大江繞郭風濤翻，城中岡壠無平地。",
            "青紅剪綵挂影燈，漁夫樵婦來相仍。",
            "短簫急鼓集兒女，叢祠夜半鸕鷀驚。",
            "浮生夢境何足計，呼童且閉柴門睡。",
            "百年江上誰得知，竿木隨身聊一戲。"
        ],
        "title": "壬午正月望夜赴臨汝宿襄城古驛縣有古寺家人輩夜往焚香襄城古邑也可以眺二室地爽塏退之所謂潁水嵩山豁眼明者癸未元夕謫居齊安携家游定惠妙圓承天下大雲東禪蓋出雨夜有感示秬秸",
        "id": "52921337-5f8c-4cc3-b088-5e98100e3166"
    },
    {
        "author": "張耒",
        "paragraphs": [
            "清溪縈洄流碧玉，散入緣岡萬竿竹。",
            "照春四合錦繡林，干雲直上風霜木。",
            "主人吾宗行珪璧，解組歸來鬢猶綠。",
            "祇知林下酒盈樽，不憂門外車推轂。",
            "靈心內守消冰炭，洗眼旁觀看榮辱。",
            "造物乘除真有理，却將康健還無欲。",
            "嗟予放浪已半世，斥逐不去緣微祿。",
            "六年一夢百憂患，踏雨褰裳過林麓。",
            "殺雞爲黍固留我，我自奔忙不皇宿。",
            "乃知風月爲君好，頗覺禽魚憎我俗。",
            "楚魚楚稻賤如土，老去容身一茅屋。",
            "他年杖履請卜鄰，與君靜話烹粱粥。"
        ],
        "title": "題安州張全翁大夫溪圖",
        "id": "74b2fb69-c2db-460c-ae6a-6bbe8116332c"
    },
    {
        "author": "張耒",
        "paragraphs": [
            "世無將軍飛食肉，宛馬不來鞭費竹。",
            "赤駑當御亦偶然，冀北此曹量計谷。",
            "慚愧蒲梢汗流赤，翻鬣胡風嘶漢日。",
            "麒麟不合地上行，誰道風雲未經歷。"
        ],
        "title": "次韵蘇內相好頭赤",
        "id": "0b9cfe1a-31b3-47ef-ac30-017b65b84abc"
    },
    {
        "author": "張耒",
        "paragraphs": [
            "空江月明魚龍眠，月中孤鴻影翩翩。",
            "有人清吟立江邊，葛巾藜杖眼窺天。",
            "夜凉月墮幽蟲急，鴻影翹沙衣露濕。",
            "仙人采詩作步虛，玉皇飲之碧琳腴。"
        ],
        "title": "題東坡卜算子後",
        "id": "5cf0df05-b1ed-45c0-b137-88fa2d47fc24"
    },
    {
        "author": "張耒",
        "paragraphs": [
            "齊安一郡雨不足，稻畦土堅不入穀。",
            "城中赤日風吹沙，老鴉銜火燒竹屋。",
            "百尺長繩抽井底，井中泥滓多於水。",
            "潭邊龍祠懸紙錢，誰令霹靂驚龍眠。"
        ],
        "title": "不雨",
        "id": "30cfc21d-6a80-4aff-8c88-31e94aaa0591"
    },
    {
        "author": "張耒",
        "paragraphs": [
            "夜來雨聲倒百川，老農起坐不敢眠。",
            "曰疑漲潦捲屋去，又恐涌水興床前。",
            "旦視山川一泥濘，流沛千頃新秧田。",
            "蝦蟆相呼動百千，不念兩股充庖煎。"
        ],
        "title": "厭雨四首  其一",
        "id": "924c3dc9-c770-4ced-b56c-f66bf1fda23c"
    },
    {
        "author": "張耒",
        "paragraphs": [
            "霖霪望晴病望汗，里巷呻吟夜達旦。",
            "風清日出未敢喜，天公高居龍魚悍。",
            "夜聲翻盆晝綆縻，百川失性皆上馳。",
            "乾坤震蕩動植悲，誰居無事爲此嬉。"
        ],
        "title": "厭雨四首  其二",
        "id": "c6f23909-0ea8-404a-953d-448514e540fe"
    },
    {
        "author": "張耒",
        "paragraphs": [
            "朝雨沒田夜崩屋，下民何罪罹此毒。",
            "天公行雨須命龍，那知人欲食龍肉。",
            "玄雲幕天不可决，日烏戢翼愁暘谷。",
            "區區昏墊未足憂，當念波濤翻地軸。"
        ],
        "title": "厭雨四首  其三",
        "id": "542e2735-31c9-441f-9a72-56d57e687120"
    },
    {
        "author": "張耒",
        "paragraphs": [
            "柯山老人家四壁，深居閉門不下席。",
            "日補丹田氣三咽，自言茲味勝玉食。",
            "無田無屋一空囊，不管門前水三尺。",
            "有錢沽酒便不憂，會見天清還白日。"
        ],
        "title": "厭雨四首  其四",
        "id": "e3abef40-25bb-48d3-ae90-aa0cd6c0155e"
    },
    {
        "author": "張耒",
        "paragraphs": [
            "虎豹九關未敢望，里門舊游如可尋。",
            "夢到城西古壕水，倚天高柳萬黄金。",
            "叢祠之南我舊圃，蔬甲若若春泥深。",
            "睡覺啼禽自相問，經年他鄉何滯淫。"
        ],
        "title": "夢游陳州柳河覺而作",
        "id": "5e28b373-bbd3-459e-a6d9-1652edc3b38f"
    },
    {
        "author": "張耒",
        "paragraphs": [
            "春風浩浩春陽盡，老木生芽綠如豆。",
            "古巢老烏聲鴉鴉，南陂雨乾麥將秀。",
            "人家寒食無一月，青箬蒸魚競時節。",
            "白衫紫領來自田，縣官呼我要青錢。"
        ],
        "title": "新正",
        "id": "74eb8cc4-c3f7-4344-8641-1b336d12a8cb"
    },
    {
        "author": "張耒",
        "paragraphs": [
            "二月八日寒未已，山城雨過浄如洗。",
            "城門樵漁不復來，市中屐齒響長街。",
            "老翁一杯百不知，酒酣放歌視羣兒。",
            "句芒當權不用事，玄冥功成徒爾爲。"
        ],
        "title": "苦寒二首  其一",
        "id": "4c2a3818-8afb-4afc-90f9-bbee8a48907b"
    },
    {
        "author": "張耒",
        "paragraphs": [
            "山城新炭賤於土，老翁守壚朝復暮。",
            "時傾牆下一杯酒，不怕簷前三尺雨。",
            "共言麥好歲當熟，里巷往來聞好語。",
            "老大湯餠百不憂，折脚鐺中足烹煮。"
        ],
        "title": "苦寒二首  其二",
        "id": "8e1c1ada-991d-4ac1-94a5-8df7e59225a0"
    },
    {
        "author": "張耒",
        "paragraphs": [
            "我離海邊方季夏，子時別我西亭下。",
            "是時積雨河水深，却看孤舟放清夜。",
            "爾來忽忽冬已闌，歲晚荒凉學官舍。",
            "那知復與子携手，猶能頃刻聽清話。",
            "來時綠樹今黄葉，須信丹顔暗中化。",
            "別離易得當重惜，歲月難留足悲吒。",
            "人生坎軻多憂娛，萬事紛紛少休暇。",
            "况子飄泊不可常，幾度相逢即衰謝。",
            "功名有命何足求，富貴無常求亦乍。",
            "隋珠彈雀雖有獲，纖塵未補千金價。",
            "我於世事甘不學，久師壁觀依僧社。",
            "辱君指我曹溪源，行雖未至寧辭駕。",
            "君如有志反丘壑，我即求田買桑柘。",
            "卜鄰丈室聽談禪，更問老農求學稼。"
        ],
        "title": "贈馬十二全玉沿檄過楚頃刻而別",
        "id": "17a83f2a-7719-4ca4-be1d-c020f853aae4"
    },
    {
        "author": "張耒",
        "paragraphs": [
            "宦遊到處即爲家，况我遷謫來天涯。",
            "三年假館主人屋，忽忽屢見新梅花。",
            "那知今冬當去此，十月已見凌霜葩。",
            "繞之百匝未易別，對我脈脈如含嗟。",
            "懸知客去門復掩，亭沼人散啼昏鴉。",
            "朝風吹香散寂歷，夜月照影低橫斜。",
            "嗟我明年復何處，東州旱野連桑麻。",
            "相思時有夢魂到，極目南望空烟霞。"
        ],
        "title": "別梅",
        "id": "40ce152f-bf92-4395-899b-6b971733da44"
    },
    {
        "author": "張耒",
        "paragraphs": [
            "南風吹筍成修竹，園林一番新陰綠。",
            "足愁多病少歡娛，感時念遠傷幽獨。",
            "遙山林外知何處，倦客樓頭空極目。",
            "悲笳三疊閉江城，娟娟新月啼烏宿。"
        ],
        "title": "初夏",
        "id": "fdc76bf9-8bbb-45d6-bba0-d5b0256b83b1"
    },
    {
        "author": "張耒",
        "paragraphs": [
            "蝎虎捕蠅君歎息，爾胡縱蝎蠅遭食。",
            "畏難侮易真可尤，能捕飛蠅猶有益。",
            "君不見世上虛名相借與，號以千鈞實無縷。",
            "豈惟無益害從旃，搏繩之虎猶爲賢。"
        ],
        "title": "和應之蝎虎",
        "id": "376ff287-f5bc-4748-908f-1fe345b1226c"
    },
    {
        "author": "張耒",
        "paragraphs": [
            "暗空無星雲抹漆，邑犬吠野人履霜。",
            "歲云暮矣風落木，夜如何其斗插江。",
            "屋頭眠雞正寂寂，野縣嚴鼓先逢逢。",
            "摩挲老面起搆火，春色床頭酒滿缸。"
        ],
        "title": "寒夜",
        "id": "14e2ce18-508a-4918-8956-05a178041713"
    },
    {
        "author": "張耒",
        "paragraphs": [
            "江鄉密雪常在春，異哉今臘已再白。",
            "風嚴無聲掠樹過，茅簷飛霰鳴策策。",
            "老農飽食莫畏寒，天意在汝田中麥。",
            "我雖無田助爾喜，來歲不憂湯餠窄。"
        ],
        "title": "雪中狂言五首  其一",
        "id": "369f3e55-90b1-4bf2-85a5-14d2edc85579"
    },
    {
        "author": "張耒",
        "paragraphs": [
            "今春齊安大疾疫，閭里老弱死籍籍。",
            "篾繩蘆蓆肩兩夫，繞郭纍纍瘞千百。",
            "玄冥一日行正令，癘氣入地應千尺。",
            "異鄉身健百不憂，有錢但知沽酒喫。"
        ],
        "title": "雪中狂言五首  其二",
        "id": "e1254a07-41a6-4a71-973c-38e079f7dfbe"
    },
    {
        "author": "張耒",
        "paragraphs": [
            "我家中州食嗜麵，長羅如船磑如電。",
            "爛銀白璧照中厨，膳夫調和隨百變。",
            "江鄉種麥幾數粒，强進腥魚蒸糲飯。",
            "雪深麥好定豐登，明年一飽償吾願。"
        ],
        "title": "雪中狂言五首  其三",
        "id": "b47f02bf-d0b3-44e3-9740-1b5cc054dae6"
    },
    {
        "author": "張耒",
        "paragraphs": [
            "請說吾鄉人種麥，漫山亙野頃千百。",
            "北風寒嚴大澤乾，一臘何啻見三白。",
            "春泥冰消土脈動，壠畝漸縱牛羊續。",
            "街頭作餠大如槃，一歲衣食事已畢。"
        ],
        "title": "雪中狂言五首  其四",
        "id": "6fcee8a8-0347-42e3-806a-a9b5465e0e70"
    },
    {
        "author": "張耒",
        "paragraphs": [
            "故園陳墟太昊祠，臘雪消後融春泥。",
            "韭芽苣甲初出土，春槃飣鬬如棼絲。",
            "里閭經過厭此物，糖䭔寒具方交馳。",
            "江南魚稻豈不美，長年謫居長土思。"
        ],
        "title": "雪中狂言五首  其五",
        "id": "e3344e7c-1a18-49b5-b96d-7c0cab5de064"
    },
    {
        "author": "張耒",
        "paragraphs": [
            "東風吹曉麥青青，柯山樹頭紅鶴嗚。",
            "窗間夢斷客歎息，憶我去年臨汝城。",
            "平池朱閣花如雪，峴山少室兩奇絕。",
            "豈知崎嶇黄土崗，茅屋蘆籬風雨折。",
            "殷勤寄語望嵩樓，此身强健會重游。",
            "陳跡再尋難料得，正如三到舊黄州。"
        ],
        "title": "聞紅鶴有感",
        "id": "b81f4dfa-5df7-47a6-b711-20183248f297"
    },
    {
        "author": "張耒",
        "paragraphs": [
            "績溪仙翁若秋鶴，有喙不向腥羶啄。",
            "幾年戢翼大江南，下看紛紛飛燕雀。",
            "親携杖拂呵禪祖，自伐松根出靈藥。",
            "世人真自爲公忙，公寧有意人間樂。",
            "嗣皇繼明登俊彥，詔遣讎書天祿閣。",
            "江山氣象滿收貯，傾倒歸來開萬橐。",
            "咸韶無聲嗟已久，野鼓羌弦自宮角。",
            "當令鸞鳳見文章，却遣丘陵仰山嶽。",
            "王郎蕭蕭好文筆，一世清名推衛樂。",
            "嶺頭梅發始辭家，坐見長安秋葉落。",
            "滯留窮縣許過我，季心不負千金諾。",
            "何爲歲晚尚遲留，庭下寒篁還解籜。",
            "我老栖栖亦何事，一官未足充藜藿。",
            "讀書把筆工無益，執板折腰心已怍。",
            "頑疏一味難鞭警，妙道多生欲穿鑿。",
            "惟君所事與我同，他日相從鄭君學。"
        ],
        "title": "聞蘇先生除校書郎喜而爲詩并招王子中",
        "id": "157082d9-b4bb-45c6-a49c-761c08841435"
    },
    {
        "author": "張耒",
        "paragraphs": [
            "秋陰漫漫幾千里，赤壁磯前天接水。",
            "連檣接舵不復行，老魚擘波時出戲。",
            "黄橙紫栗收如積，青錢買酒不堪惜。",
            "北人歲久厭南餐，山邊有路何時還。"
        ],
        "title": "偶書三首  其一",
        "id": "e7cfa28c-4296-4319-9484-319464905bfc"
    },
    {
        "author": "張耒",
        "paragraphs": [
            "窮愁晝夜陰如一，夜不見星朝蔽日。",
            "枯疇已穫大野空，怒江未落連洲沒。",
            "長魚潑剌不受釣，漁子高眠守蓬蓽。",
            "紫髯舊宮誰復游，鼎峙雄心久蕭瑟。"
        ],
        "title": "偶書三首  其二",
        "id": "5d8bcbad-9d3e-48c1-9fb6-0a69ce747fb8"
    },
    {
        "author": "張耒",
        "paragraphs": [
            "周郎戰處滄江回，魚龍蕩潏山石摧。",
            "荆州艨艟莫舉檝，走君不勞一炬灰。",
            "當年雄豪誰復在，喬木荒烟忽千載。",
            "蘄州截竹作笛材，一寫山川萬古哀。"
        ],
        "title": "偶書三首  其三",
        "id": "c41f1d41-d22d-47d3-9d87-2eb5c6201339"
    },
    {
        "author": "張耒",
        "paragraphs": [
            "我愛沙邊雙白鷗，飛鳴相樂還相求。",
            "往來飲啄性如一，異類不至心無憂。",
            "我來窮山無與友，雖有接納非吾儔。",
            "人生從類乃爲樂，强言笑語歡何由。"
        ],
        "title": "感春",
        "id": "3c89ab96-0464-4341-949c-d4843ce05ff6"
    },
    {
        "author": "張耒",
        "paragraphs": [
            "城門失火池魚窮，樹頭風聲酒榼空。",
            "雖貧家婦有旨蓄，一一可口不待豐。",
            "往來曳杖兩足健，醉後哦詩雙頰紅。",
            "最憶南都晁別駕，高歌大笑聲如鐘。"
        ],
        "title": "對酒奉懷无咎二首  其一",
        "id": "f3c1a0b5-69b9-47b6-a961-4342751d752b"
    },
    {
        "author": "張耒",
        "paragraphs": [
            "我兄改秩令新昌，相望雖遠同江外。",
            "君家兄弟數如我，曹南好在龐眉弟。",
            "官微無利沾骨肉，兩處强健差自慰。",
            "近來老子還破禪，一女咿啞猶未睟。"
        ],
        "title": "對酒奉懷无咎二首  其二",
        "id": "07313d65-a848-4fce-9fa5-f46d5fab7a2c"
    },
    {
        "author": "張耒",
        "paragraphs": [
            "東風流園開百花，繁紅釅白如晴霞。",
            "主人殷勤勸客飲，我爲滿釂酢以華。",
            "游人酒客興未足，舉首白日西南斜。",
            "人生有酒不肯飲，百年醒坐何爲耶。"
        ],
        "title": "醉郡圃二首  其一",
        "id": "faae44f4-b703-42c2-b483-c3fa85e57759"
    },
    {
        "author": "張耒",
        "paragraphs": [
            "驅童晨摘承露花，薦以玉盤濡井華。",
            "誰云離本即憔悴，持玩入手意有加。",
            "爲之致酒就几案，影落酒底杯浮葩。",
            "平生看花常不足，肯使容易親塵沙。"
        ],
        "title": "醉郡圃二首  其二",
        "id": "43d5f60d-d9ed-465a-b36b-13efcc7da1bb"
    },
    {
        "author": "張耒",
        "paragraphs": [
            "只今枯條罥衰蔓，異時密葉如翠葆。",
            "執斤之子久睥睨，簸米待薪已除竈。",
            "寄言青雲富貴人，金朱能得幾時好。",
            "是非榮辱百不知，却輸頑鈍柯山老。"
        ],
        "title": "秋園雜感",
        "id": "7be0d4be-b692-4092-aecc-9f0a9f540cc5"
    },
    {
        "author": "張耒",
        "paragraphs": [
            "蕭索江干縣，林端見客檣。",
            "山川錯吳楚，人物混荆楊。",
            "風略寒蘆陣，雲迷夕鳥行。",
            "故鄉同見月，誰記白頭郎。"
        ],
        "title": "孝感縣",
        "id": "b9452eef-a559-4f90-9869-511835973255"
    },
    {
        "author": "張耒",
        "paragraphs": [
            "星霜殘臘過，霰雪一冬頻。",
            "雲重常昏晝，寒多更入春。",
            "晚風捎翠暮，輕雨斂微塵。",
            "滿酌山樽酒，驅愁爾最親。"
        ],
        "title": "春寒二首  其一",
        "id": "2ba36278-d419-4738-99b1-d7fe669d7057"
    },
    {
        "author": "張耒",
        "paragraphs": [
            "漠漠陰還合，迢迢日自長。",
            "雲容將雨露，山意自風霜。",
            "欄甲青辭土，園枝笑倚牆。",
            "薄寒能幾許，春雨滿池塘。"
        ],
        "title": "春寒二首  其二",
        "id": "37ccf401-cded-48da-8ca0-3c595ba97936"
    },
    {
        "author": "張耒",
        "paragraphs": [
            "溪流清欲漲，山雪白仍鋪。",
            "耕隴晴羅雉，春渠暖日蔬。",
            "禽魚隨處樂，草木向陽舒。",
            "酒病年來甚，高眠懶著書。"
        ],
        "title": "春晴",
        "id": "318ee50e-de81-4842-b50b-ee7009c1df48"
    },
    {
        "author": "張耒",
        "paragraphs": [
            "山城夜來雨，卧病惜殘春。",
            "暗暗鳥啼樹，飄飄花去人。",
            "地偏佳客斷，官冷酒錢貧。",
            "乘興還騎馬，田家樂更真。"
        ],
        "title": "傷春",
        "id": "d3381804-ab3f-424c-a400-7595dcf42833"
    },
    {
        "author": "張耒",
        "paragraphs": [
            "斜日去不駐，好風來有情。",
            "江城過風雨，花木近清明。",
            "水樹閒照影，山禽時引聲。",
            "吾年行老矣，淹泊蹇何成。"
        ],
        "title": "近清明二首  其一",
        "id": "999b272e-ff15-495d-9002-3d846e6d3fe6"
    },
    {
        "author": "張耒",
        "paragraphs": [
            "冉冉春向老，昏昏日復斜。",
            "鮮歡常止酒，不睡更烹茶。",
            "幡起烟中剎，鷄鳴林外家。",
            "陳王鬭雞道，風柳不勝斜。"
        ],
        "title": "近清明二首  其二",
        "id": "7e3ddd50-a457-462e-a698-44ba938eb36c"
    },
    {
        "author": "張耒",
        "paragraphs": [
            "青春忽妍好，半嶺麗朝陽。",
            "谷鳥喜相見，園花明曉妝。",
            "閑居耽道味，吟眺惜風光。",
            "扣戶有佳客，悠然三舉觴。"
        ],
        "title": "青春",
        "id": "c6826102-5249-4b9c-8b83-212779492154"
    },
    {
        "author": "張耒",
        "paragraphs": [
            "芳物忽過半，寒食已闌珊。",
            "園靜鳴鳥下，花稀新葉繁。",
            "焚香翻貝葉，謝客掩柴關。",
            "止酒方清坐，畦蔬助晚餐。"
        ],
        "title": "寒食後數日方持齋誦經而東園遊人甚盛因而賦此",
        "id": "a01dd9fd-00d1-48f3-a139-6a2b1bce8480"
    },
    {
        "author": "張耒",
        "paragraphs": [
            "春城風雨後，花落滿人家。",
            "宿潤留芳草，晴輝上曉霞。",
            "園林正寒食，樽酒對年華。",
            "一笑相逢地，功名莫嘆嗟。"
        ],
        "title": "寒食日贈同飲者",
        "id": "18b5d8c2-0236-47dc-8a30-8c48eb806311"
    },
    {
        "author": "張耒",
        "paragraphs": [
            "冉冉春將老，悠悠晝掩關。",
            "鳩鳴高柳暗，雨細廣庭閑。",
            "塵榻談無客，風簾望有山。",
            "啣泥新燕子，一一及時還。"
        ],
        "title": "暮春書事四首  其一",
        "id": "e24da84f-5e85-43ad-95ca-74bf2854b9c3"
    },
    {
        "author": "張耒",
        "paragraphs": [
            "漠漠山雲合，簷風透薄帷。",
            "柳藏陰後絮，櫻壓雨中枝。",
            "坐暖晨杯罷，香濃午睡時。",
            "薄寒猶故在，再取紫貂披。"
        ],
        "title": "暮春書事四首  其二",
        "id": "fb0c8c26-7cd1-4fb4-9f3d-c8753b7bb7c1"
    },
    {
        "author": "張耒",
        "paragraphs": [
            "冉冉春將老，遲遲日正長。",
            "露花低曉架，風絮集閑堂。",
            "水暖荷爭出，杯寒杏已嘗。",
            "芳菲值窮谷，嗟負少年狂。"
        ],
        "title": "暮春書事四首  其三",
        "id": "9a658fb1-d795-4261-ac6d-f1e1a46db315"
    },
    {
        "author": "張耒",
        "paragraphs": [
            "林花飛已久，芳草雨餘長。",
            "人靜槐庭午，簾斜竹院凉。",
            "沾泥新筍白，封蠟煮醪香。",
            "莫厭殘春醉，流鶯勸舉觴。"
        ],
        "title": "暮春書事四首  其四",
        "id": "569f8dde-1347-473a-a8f7-0feacae83396"
    },
    {
        "author": "張耒",
        "paragraphs": [
            "午枕消暗永，春裘御曉清。",
            "砌紅多近采，園綠有深鳴。",
            "窗破斜光入，爐消斷碧橫。",
            "白頭爲吏苦，高卧笑浮生。"
        ],
        "title": "春暮有感二首  其一",
        "id": "725f3f2c-f963-4d9d-b9ed-3430b482b35d"
    },
    {
        "author": "張耒",
        "paragraphs": [
            "江城春雨暗，客舍夜燈明。",
            "搆火添香炷，擁衾聞竹聲。",
            "微明旁舍火，斷續遠樓更。",
            "何處離羣鳥，孤飛深夜鳴。"
        ],
        "title": "春暮有感二首  其二",
        "id": "34201107-c0b0-4be0-aede-d92bea51bf14"
    },
    {
        "author": "張耒",
        "paragraphs": [
            "不覺悠悠過，東風換故年。",
            "青春消霰雪，白日滿山川。",
            "草綠飄梅地，江平去雁天。",
            "故園桃李動，東望每依然。"
        ],
        "title": "感春二首  其一",
        "id": "4f19c78f-ac6b-4483-be27-f81da6b1ca51"
    },
    {
        "author": "張耒",
        "paragraphs": [
            "爲問閑茅客，窮愁何所歡。",
            "焚香延晝睡，酤酒過春寒。",
            "歲月顛毛換，古今行路難。",
            "浮生付造物，留滯復何歎。"
        ],
        "title": "感春二首  其二",
        "id": "965327d1-fd65-49bc-908b-e61a4999c510"
    },
    {
        "author": "張耒",
        "paragraphs": [
            "積雨桃李暗，西園已晚春。",
            "平池花照影，深樹鳥窺人。",
            "飛近燕知主，青分柳過鄰。",
            "浮生似群動，聊復共欣欣。"
        ],
        "title": "晚春",
        "id": "aa7c6eb3-1dc1-43bc-976c-8286e163685e"
    },
    {
        "author": "張耒",
        "paragraphs": [
            "莽莽平原綠，悠悠晚樹紅。",
            "巢成鶯哺子，柳老絮飛空。",
            "碧草長亭路，青旂野店風。",
            "傷心對千里，無酒奈愁攻。"
        ],
        "title": "送春",
        "id": "5206dc9c-24c7-472f-82e1-c5582a405bb3"
    },
    {
        "author": "張耒",
        "paragraphs": [
            "遲日花光亂，東風酒浪深。",
            "天邊爲客恨，老去惜春心。",
            "起舞狂猶在，悲歌病不禁。",
            "高樓見千里，不醉莫登臨。"
        ],
        "title": "遲日",
        "id": "14386c9c-334e-487d-8d08-a3061f426985"
    },
    {
        "author": "張耒",
        "paragraphs": [
            "裛塵朝雨細，透竹夕陽明。",
            "鳥雀知春去，牛羊散晚晴。",
            "官閑端欲老，謀拙漫無成。",
            "堂下清溪水，三逢蘋芷生。"
        ],
        "title": "晚晴",
        "id": "c38ab6f1-967c-427e-b6ef-10308d65fa82"
    },
    {
        "author": "張耒",
        "paragraphs": [
            "鳥栖林已靜，門掩吏家歸。",
            "黄葉雨中盡，鳴蟲霜後微。",
            "塵凝經暑扇，貂敝早寒衣。",
            "頼有清尊酒，山爐徹夜圍。"
        ],
        "title": "秋晚",
        "id": "102a5e85-67bc-4059-a8f3-700b6cfc43b2"
    },
    {
        "author": "張耒",
        "paragraphs": [
            "携酒澆山去，鳴鉦徹祭歸。",
            "青蔬蒸果蒻，白酒市無旗。",
            "日暮人皆醉，夜深歌似啼。",
            "故人書問我，何用久居夷。"
        ],
        "title": "黄人謂寒食上冢爲澆山其祭饌多用蒻菜事已則鳴鉦而歸",
        "id": "077c5016-9501-4c2c-bbbe-07d4e613f245"
    },
    {
        "author": "張耒",
        "paragraphs": [
            "東池久不到，摇落過秋中。",
            "萬竹蕭蕭雨，孤荷嫋嫋風。",
            "遣秋詩酒在，久客歲時窮。",
            "唯有思鄉夢，長隨洛水東。"
        ],
        "title": "東池",
        "id": "235ab42c-cb55-4e06-8fa7-c8f352e438f9"
    },
    {
        "author": "張耒",
        "paragraphs": [
            "驅馬畏炎暑，杜門常鮮歡。",
            "吳綃朝扇薄，越布夜衾單。",
            "飲沼山禽渴，沾泥雨果殘。",
            "二年薇與蕨，實厭野人餐。"
        ],
        "title": "和應之盛夏",
        "id": "d111b775-3eae-409d-86ae-fa806f8a1b0f"
    },
    {
        "author": "張耒",
        "paragraphs": [
            "多病倦煩暑，幸茲山水幽。",
            "惜芳悲鷤䳏，占雨聽鳴鳩。",
            "池影澄當戶，山陰暮轉樓。",
            "黄昏螢點點，秋信與堪愁。"
        ],
        "title": "和應之永日",
        "id": "84f95697-6c38-450d-bb3e-2e549a866e0d"
    },
    {
        "author": "張耒",
        "paragraphs": [
            "偶別霜城陋，來蒙玉案登。",
            "清香侵硯水，寒影伴書燈。",
            "見我粲如笑，贈人慵未能。",
            "將何伴高潔，清曉誦黄庭。"
        ],
        "title": "偶摘梅數枝致案上盎中芬然遂開因爲作一詩",
        "id": "df92a4b0-fd80-4b58-9f9d-6d6c2db8ba82"
    },
    {
        "author": "張耒",
        "paragraphs": [
            "獨樹翹寒色，閑雲澹落暉。",
            "新霜黄菊重，久雨翠梧稀。",
            "暝雀鳴還啄，高烏定更飛。",
            "敝貂猶故在，卒歲免無衣。"
        ],
        "title": "初冬小園寓目",
        "id": "45bce13f-5f3a-44a0-914f-e52f70242018"
    },
    {
        "author": "張耒",
        "paragraphs": [
            "南雨不成雪，北風樓觀寒。",
            "眉顰魯酒薄，腸斷楚梅酸。",
            "雲夢寒全薄，湖湘春欲還。",
            "舉頭瞻去雁，羨爾有輕翰。"
        ],
        "title": "冬日作二首  其一",
        "id": "e497fc01-7f1d-4c17-bc7f-fa8b270e238c"
    },
    {
        "author": "張耒",
        "paragraphs": [
            "澤國久還雨，頻妨裘褐溫。",
            "羈懷常悄悄，醉眼任昏昏。",
            "雲赴荆王夢，天迷楚客魂。",
            "飄萍惟泥酒，吾事肯輕論。"
        ],
        "title": "冬日作二首  其二",
        "id": "78d2a6c7-5bac-4473-b8fe-cab420a46247"
    },
    {
        "author": "張耒",
        "paragraphs": [
            "郡閑多暇日，况乃值清冬。",
            "風葉已成掃，霜蕪猶復重。",
            "佛香留夜火，蔬飯候晨鐘。",
            "誰信二千石，心如一衲翁。"
        ],
        "title": "冬日即事",
        "id": "9ff7c105-2513-4446-b203-af2d84d88fc6"
    },
    {
        "author": "張耒",
        "paragraphs": [
            "草草漫翁居，心安知有餘。",
            "風高收野潦，霜晚足園蔬。",
            "宿火溫茶篋，明燈轉素書。",
            "御冬無旨蓄，漬藥酒盈壺。"
        ],
        "title": "冬日書事二首  其一",
        "id": "005d4ab5-83e7-4c05-ae29-da06cb8e7f10"
    },
    {
        "author": "張耒",
        "paragraphs": [
            "孤城已慘淡，晚色復朦朧。",
            "日動烏栖葉，雲開雁去風。",
            "草繁田尚綠，霜薄葉微紅。",
            "已是悲摇落，那堪歲更窮。"
        ],
        "title": "冬日書事二首  其二",
        "id": "31d63110-5279-4f3e-8428-927802bdfb49"
    },
    {
        "author": "張耒",
        "paragraphs": [
            "喜覺陽和近，山園策杖行。",
            "草應知地暖，柳欲向人輕。",
            "殘雪通春信，鳴禽報曉晴。",
            "田閭未成計，搔首向春耕。"
        ],
        "title": "臘日晚步",
        "id": "d75ff232-5a53-446e-830e-0d3e24695e01"
    },
    {
        "author": "張耒",
        "paragraphs": [
            "今日何妍暖，青春亦不遲。",
            "竹尋穿地筍，梅有犯寒枝。",
            "雲物晴無事，禽魚暖自私。",
            "芳菲行滿眼，準擬報愁知。"
        ],
        "title": "臘日四首  其一",
        "id": "f886f319-8620-4ee1-8540-0d86c28a6557"
    },
    {
        "author": "張耒",
        "paragraphs": [
            "臘雲寒不動，殘歲轉蕭條。",
            "雪意千山靜，天形一雁高。",
            "冰留簷舊滴，紅到杏新梢。",
            "寂寞群兒笑，因文更解嘲。"
        ],
        "title": "臘日四首  其二",
        "id": "091e3704-586d-4fee-b83a-fba6751b3777"
    },
    {
        "author": "張耒",
        "paragraphs": [
            "日暖村村路，人家迭送迎。",
            "婚姻須歲暮，酒醴幸年登。",
            "簫鼓兒童集，衣裳婦女矜。",
            "敢辭雞黍費，農事及春興。"
        ],
        "title": "臘日四首  其三",
        "id": "c22ac332-bfe0-41ce-8333-2fee55c715c3"
    },
    {
        "author": "張耒",
        "paragraphs": [
            "園冷無人掃，門荒少客過。",
            "槐高庭日少，竹近野風多。",
            "霰雪催殘臘，山川對浩歌。",
            "飄蓬求季主，身世問如何。"
        ],
        "title": "臘日四首  其四",
        "id": "1b730ffa-a1f7-4dd7-9573-857f25f90e55"
    },
    {
        "author": "張耒",
        "paragraphs": [
            "慘慘諸山暮，寥寥老樹空。",
            "尚飛霜雁急，不動雪雲重。",
            "掛冷寒燈壁，悲傳夜柝風。",
            "隔窗無恨竹，蕭颯到晨鐘。"
        ],
        "title": "冬夜二首  其一",
        "id": "85fc1767-21f4-47a1-be6b-fe6daa316bbd"
    },
    {
        "author": "張耒",
        "paragraphs": [
            "歲晚轉無趣，席門誰駐車。",
            "澗泉分當井，山葉掃供厨。",
            "謀拙從人笑，身閑讀我書。",
            "幸知霜霰晚，時得灌園蔬。"
        ],
        "title": "冬夜二首  其二",
        "id": "27a47c05-ae56-40d0-8ef2-43a920c1cea0"
    },
    {
        "author": "張耒",
        "paragraphs": [
            "荆棘連昌路，珠璣久化塵。",
            "青山飛白鳥，野水渡行人。",
            "寂寂繁華盡，悠悠草木春。",
            "人間有興廢，何事獨傷神。"
        ],
        "title": "臘月書事",
        "id": "142481d0-0540-4f0d-879b-d9dee30951a7"
    },
    {
        "author": "張耒",
        "paragraphs": [
            "寒更催欲盡，曙色轉雞吭。",
            "鳴雁背曉斗，清笳吟宿霜。",
            "空山歲華晚，故園歸夢長。",
            "晨起臨清鏡，悲嗟髮已蒼。"
        ],
        "title": "十一月七日五首  其一",
        "id": "6a05be4c-5e75-4dbe-a01a-fe152233c9b4"
    },
    {
        "author": "張耒",
        "paragraphs": [
            "寒暑添線衲，朝晡折足鐺。",
            "無言病居士，面壁老胡僧。",
            "佛祖豈欺我，乾坤終有憑。",
            "窮年無一事，高卧醉騰騰。"
        ],
        "title": "十一月七日五首  其二",
        "id": "bf479294-9885-4f95-a60e-bdeee414e0c4"
    },
    {
        "author": "張耒",
        "paragraphs": [
            "山與晴天晚，江連夕照紅。",
            "高鴻知夜渚，喬木要霜風。",
            "買酒缸須滿，溫爐火屢供。",
            "窮通定何物，隨意樂衰翁。"
        ],
        "title": "十一月七日五首  其三",
        "id": "20389d9e-80b9-408f-aefa-71c66aaa8d4d"
    },
    {
        "author": "張耒",
        "paragraphs": [
            "三杯無奈醉，一褐有餘溫。",
            "眼下幸無事，世間何足論。",
            "山僧元飽飯，詞客謾招魂。",
            "杖策知何詣，門前老圃村。"
        ],
        "title": "十一月七日五首  其四",
        "id": "2e21bd55-6b95-41cc-a284-bbf214da587b"
    },
    {
        "author": "張耒",
        "paragraphs": [
            "水霧今晨重，山川不復分。",
            "自然無日色，那更挾霜分。",
            "烏鳥依寒寂，漁樵散暝昏。",
            "一杯聊愈疾，令我憶違君。"
        ],
        "title": "十一月七日五首  其五",
        "id": "95a11d01-26e8-49b5-9570-c2e4749ba2f5"
    },
    {
        "author": "張耒",
        "paragraphs": [
            "寒暑添線衲，朝晡折足鐺。",
            "何勞問榮辱，便是了平生。",
            "理自陰陽運，吾寧口舌爭。",
            "深居玩吾寶，不遺世人輕。"
        ],
        "title": "冬至後三日三首  其一",
        "id": "5c126ec3-5582-496a-814c-18b4781974c6"
    },
    {
        "author": "張耒",
        "paragraphs": [
            "水國過冬至，風光春已生。",
            "梅如相見喜，雁有欲歸聲。",
            "老去書全懶，閑中酒愈傾。",
            "窮通付吾道，不復問君平。"
        ],
        "title": "冬至後三日三首  其二",
        "id": "fdafd86a-4bad-4fa8-a52d-9379e06f97bb"
    },
    {
        "author": "張耒",
        "paragraphs": [
            "梅柳有情態，江城過歲除。",
            "山村見霜橘，江市出寒魚。",
            "謫久衣冠懶，身閑故舊疏。",
            "傍籬挑翠甲，憶我故園蔬。"
        ],
        "title": "冬至後三日三首  其三",
        "id": "f5f41ce9-9a1a-447c-8cb2-a65144fb51d2"
    },
    {
        "author": "張耒",
        "paragraphs": [
            "歲暮柯山客，端居不出門。",
            "風烟限僻壤，閭井若荒村。",
            "江鳥占寒暑，樓笳報曉昏。",
            "風枝吹斷蔓，霜葉擁陳根。",
            "慷慨看星劍，煩愁泥酒樽。",
            "孤烟吹日晏，寸炭語宵分。",
            "未肯傷麟泣，還須視舌存。",
            "可能天理錯，難與俗人論。",
            "魑魅徒爲爾，梟鸞竟異羣。",
            "江湖休浩渺，心拱北辰尊。"
        ],
        "title": "歲暮閑韵四首  其一",
        "id": "1302e73a-2f86-4f89-bbea-d59667b001a6"
    },
    {
        "author": "張耒",
        "paragraphs": [
            "歲暮柯山客，蕭條酒一樽。",
            "貧閑緣事少，老冷頼爐溫。",
            "草木千山麓，蓬茅數畝村。",
            "相逢半農圃，無事理雞豚。",
            "落井吹鳴碓，橫參對掩門。",
            "人歸邑犬吠，江黑夜虹翻。",
            "櫛感顛毛減，書愁病眼昏。",
            "按方成小釀，徵古搆新文。",
            "默喻乾坤意，靜看魑魅奔。",
            "何須歎虎兕，吾道古來尊。"
        ],
        "title": "歲暮閑韵四首  其二",
        "id": "7cba542e-6846-44a1-8358-63fe262ef782"
    },
    {
        "author": "張耒",
        "paragraphs": [
            "歲暮柯山客，晨興理小堂。",
            "重雲隔短日，老樹拱清霜。",
            "暖足加爐炭，翻經炷佛香。",
            "蠲疴藥探篋，破悶酒盈觴。",
            "江落朝宗急，年登播殖忙。",
            "江魚切玉白，楚稻撲雲黄。",
            "獵獲頻供炙，鄰蔬屢許嘗。",
            "吾謀殊未失，曝背負朝陽。"
        ],
        "title": "歲暮閑韵四首  其三",
        "id": "11e1c69b-8ad2-42d1-b19e-5a245a85e39f"
    },
    {
        "author": "張耒",
        "paragraphs": [
            "歲暮柯山客，端居欲滯淫。",
            "空山唯古木，短日更層陰。",
            "水國風霜晚，幽人井磑深。",
            "年饑無貸粟，冬暖有殘砧。",
            "靜枕聞鳴雁，開門對遠林。",
            "烏賓朝日上，雞送曙河沉。",
            "今古竟一致，乾坤固有心。",
            "悲歌激壯氣，未覺鬢霜侵。"
        ],
        "title": "歲暮閑韵四首  其四",
        "id": "14c0fa48-43b0-4bc1-959e-c3a87119ce34"
    },
    {
        "author": "張耒",
        "paragraphs": [
            "歲暮無聊客，端居如坐禪。",
            "薄霜猶衣裌，多雨急收田。",
            "落日烏鳶集，晴林橘柚懸。",
            "已無軒冕念，岑寂度殘年。"
        ],
        "title": "歲暮",
        "id": "6aca7905-4ff5-4972-b042-59c1be21015a"
    },
    {
        "author": "張耒",
        "paragraphs": [
            "小雨廉纖晚，幽花寂歷秋。",
            "嘉時空冉冉，白日付悠悠。",
            "亂思工縈恨，危腸只貯愁。",
            "唯應時扣寂，一念萬緣休。"
        ],
        "title": "小雨",
        "id": "911f3599-adfc-4909-b184-d6847e918306"
    },
    {
        "author": "張耒",
        "paragraphs": [
            "朝烟和細雨，病眼暗難分。",
            "有潤物皆澤，無聲人不聞。",
            "綠連平野稼，翠雜亂山氛。",
            "晚霽復何有，飄飄神女雲。"
        ],
        "title": "和應之細雨",
        "id": "ae513e85-00de-43a5-86b7-64f63a0e3ab8"
    },
    {
        "author": "張耒",
        "paragraphs": [
            "入夜雨聲急，坐愁衾枕單。",
            "春歸千里恨，夢斷五更寒。",
            "遣興芳樽滿，驚心節物殘。",
            "山城近野水，半夜有歸翰。"
        ],
        "title": "和小雨",
        "id": "7092786d-61f6-4a68-a434-400f8f2974f0"
    },
    {
        "author": "張耒",
        "paragraphs": [
            "山川收滯雨，烏鵲有和聲。",
            "半嶺日猶照，一天雲盡行。",
            "人皆理牆壁，吾亦掃柴荆。",
            "鵝鴨何多喜，渠流漾淺清。"
        ],
        "title": "晚霽",
        "id": "d59431bf-d9f1-46ec-b63e-e9a3559971c8"
    },
    {
        "author": "張耒",
        "paragraphs": [
            "荏苒歲云暮，空山朝夕陰。",
            "可堪連日雨，併作晚秋霖。",
            "蕭颯三川合，凄凉八月深。",
            "衰荷啼卧水，怨葉泣辭林。",
            "徑滑蓬蒿長，庭荒苔蘚侵。",
            "遠聲連促織，疏滴和清砧。",
            "燈暗殘更夢，閨寒向曉衾。",
            "沾衣貧路客，啼苦失巢禽。",
            "天接崗巒近，雲連草樹深。",
            "川容千仗肅，溪力萬艘沉。",
            "紅濕梨垂頰，黄沾菊破金。",
            "苑荒懷古恨，樓遠望鄉心。",
            "碧漲池中浪，青藏雲外岑。",
            "客城陰燐走，敗舍濕蝸尋。",
            "騎省驚衰颯，荆州嘆滯淫。",
            "恨饒經暑扇，冷入補衣針。",
            "懶學書高閣，驅愁酒細斟。",
            "離憂殊未闋，悵望一長吟。"
        ],
        "title": "秋雨書事",
        "id": "3a0c8d03-c0c6-4222-a98f-fe6388069185"
    },
    {
        "author": "張耒",
        "paragraphs": [
            "手種階前樹，今朝亦有花。",
            "春陰寒食節，陋巷逐臣家。",
            "欲酌消愁酒，先澆破睡茶。",
            "游人歸踏雨，里巷晚喧譁。"
        ],
        "title": "雨中五首  其一",
        "id": "84917784-99e3-4d02-b30b-84ae746e83fa"
    },
    {
        "author": "張耒",
        "paragraphs": [
            "節物即自好，客心何落然。",
            "早寒清野市，夜雨濕江天。",
            "破屋疏茅滴，空厨濕葦烟。",
            "政須一杯酒，相與度殘年。"
        ],
        "title": "雨中五首  其二",
        "id": "7cc35535-40a6-49e8-af57-bf0157a3ff70"
    },
    {
        "author": "張耒",
        "paragraphs": [
            "積雨暗春色，東風還慘悽。",
            "梅殘無復笑，鶯怨欲成啼。",
            "暇日無民訟，芳時有酒携。",
            "不辭乘興出，病足畏深泥。"
        ],
        "title": "雨中五首  其三",
        "id": "a276ea8a-f868-4cc5-b61e-ef35be6f9e1a"
    },
    {
        "author": "張耒",
        "paragraphs": [
            "春殘厭寒攪，雨多空日長。",
            "飯餘時策杖，睡足獨焚香。",
            "芍藥正酣寢，海棠渾未妝。",
            "賢哉堂下竹，相對只蒼蒼。"
        ],
        "title": "雨中五首  其四",
        "id": "a080a9cf-c57b-4ac2-972a-4268d9f2c107"
    },
    {
        "author": "張耒",
        "paragraphs": [
            "三日雨不止，陰雲生我堂。",
            "曉寒如臘月，凍坐憶朝陽。",
            "過雁低薄屋，高梅飄度牆。",
            "呼童傾一榼，獨對孟光嘗。"
        ],
        "title": "雨中五首  其五",
        "id": "288e447f-5420-4fc2-916d-c8c90d967f63"
    },
    {
        "author": "張耒",
        "paragraphs": [
            "大雪人跡絕，衡門閉不知。",
            "寒城悲角迥，幽谷曉雞遲。",
            "歲月去如失，窮通默自知。",
            "但知飽寢飯，天道兩無私。"
        ],
        "title": "大雪苦寒五更無睡枕上成兩篇  其一",
        "id": "00e9d84f-b48b-43ac-b1f0-60befe71d143"
    },
    {
        "author": "張耒",
        "paragraphs": [
            "雪氣著我屋，雞膚畏薄衾。",
            "春寒竹窗睡，曉夢故鄉心。",
            "多病妨豪飲，無私稱苦吟。",
            "小爐熾新炭，卯酒再三斟。"
        ],
        "title": "大雪苦寒五更無睡枕上成兩篇  其二",
        "id": "c773a51a-16d2-407e-bab9-f237bbf36149"
    },
    {
        "author": "張耒",
        "paragraphs": [
            "水驛微茫外，檣烏蒼莽中。",
            "人愁暮村雪，雁急夜淮風。",
            "大澤凍相接，羣山深未窮。",
            "蕭條歲事晚，舟檝伴南翁。"
        ],
        "title": "雪晴苦寒",
        "id": "be8a5e9f-4941-489b-9928-e3915a921cbd"
    },
    {
        "author": "張耒",
        "paragraphs": [
            "雪霽山堆黛，江晴日炫金。",
            "風烟調柳態，冰雪徹梅心。",
            "節物何嫵媚，端居自滯淫。",
            "無眠聽雲雁，稍有北歸音。"
        ],
        "title": "雪齋",
        "id": "fa4d5c07-5bd9-47e5-9dbe-5d04b5e750a5"
    },
    {
        "author": "張耒",
        "paragraphs": [
            "寂寂含至韵，清風時見嘉。",
            "無意偶自動，雖鳴終不譁。",
            "宮懸奏編磬，朝佩響衝牙。",
            "誰知無譜曲，舉世好黄華。"
        ],
        "title": "賦得風示秬秸",
        "id": "fb6aa878-d3b0-40d8-91a4-3d0b90acbab4"
    },
    {
        "author": "張耒",
        "paragraphs": [
            "戰國韓餘壤，王畿漢舊京。",
            "南圍山峙秀，東泛洛浮清。",
            "女几荒遺廟，宜陽認故城。",
            "千秋迷佩玦，百戰有榛荆。",
            "路失三鄉驛，崗餘世祖營。",
            "山疑熊耳甲，墓記赤眉兵。",
            "昌水行宮廢，穀州遺堞傾。",
            "斷壕收劍鏃，耕隴得瑶瓊。",
            "姬冢丘陵抱，韓祠草木平。",
            "傳家亡譜牒，懷德薦牢牲。",
            "峽勢開雙璧，川形畫一枰。",
            "謀臣赤松友，詩客錦囊生。",
            "莽莽繁華盡，悠悠井邑更。",
            "興亡誰與弔，今古一傷情。",
            "官舍連麋鹿，人家雜鼬鼪。",
            "秋心悲杜宇，春候聽鶬鶊。",
            "賓榻無談笑，塵鞍罷送迎。",
            "平池宵檻影，萬竹曉堂聲。",
            "放宕書千卷，栖遲歲再正。",
            "野胥形矍掠，村隸語生獰。",
            "脫粟供朝飯，孤豚計日烹。",
            "里閭輕學校，兒稚駭冠纓。",
            "最苦衝風隧，奔如萬戰輣。",
            "木號驚浪涌，谷震疾雷轟。",
            "日斷蘭香膊，雲藏子晉笙。",
            "村鼙朝坎坎，樵斧暮丁丁。",
            "鬢自年來白，顔因醉後頳。",
            "齋庖誅野菊，幽佩紉秦蘅。",
            "憶昔初知學，時豪計主盟。",
            "討論披石室，咳唾視金籯。",
            "宅與仁爲里，豐期道可耕。",
            "蕩除秦漢垢，耨摘帝王英。",
            "太史遺重補，騷歌韵再賡。",
            "文潢無逆檝，談陣有降鉦。",
            "戰苦心逾勇，鋒交敵喪勍。",
            "决科聊筮仕，射策偶沽榮。",
            "憔悴官曹冗，艱難禍難嬰。",
            "流年惟涕淚，生事罄瓶罌。",
            "乞米常空釜，烹藜不厭羹。",
            "菅縣長劍澀，衣補舊圖橫。",
            "波浪流萍遠，風霜客雁征。",
            "憑誰能束縕，請地乞爲氓。",
            "貧賤知何計，飄零復此行。",
            "力微蛛紡織，謀拙繭纏縈。",
            "大府多豪傑，何人問姓名。",
            "采葑甘見棄，連彙敢圖亨。",
            "已分微言默，羞將薄技呈。",
            "清秋迴驥首，白日望鵬程。",
            "調拙歌難和，工迂簴未成。",
            "曳裾身阻闊，搔首歲崢嶸。",
            "豈料鹽車困，親逢伯樂評。",
            "屬文慚賈誼，受璧過虞卿。",
            "夙昔傾賢譽，清時仰慶閎。",
            "霜威留陛闥，忠望在寰瀛。",
            "大澤疏源厚，明公藴德宏。",
            "高文千錦麗，奧學萬箱贏。",
            "前歲趨畿尉，青衫拜使旌。",
            "心將言並厚，事與意俱誠。",
            "毫髮聰明到，錙銖藻鑑精。",
            "威嚴消隠慝，惠澤舞孤惸。",
            "爽氣開秋鑑，清談扣佩珩。",
            "霜空挂銀漢，仙露照金莖。",
            "偉量謙常過，剛腸枉必爭。",
            "川舟歸巨涉，天柱入高擎。",
            "鱣墮開佳兆，經傳有舊黌。",
            "簪纓光故物，堂構疊高甍。",
            "顧步丹霄近，聯綿盛事并。",
            "人間望鴻鵠，海浪引鯤鯨。",
            "百吏瞻儀矩，連城受使令。",
            "晏邊爭羨慕，膺御有光晶。",
            "報國求賢急，搜才薦牘盈。",
            "搜羅歸掌握，輕重付權衡。",
            "律變遭寒黍，春催隠谷嚶。",
            "陶埏皆作器，枯槁亦抽萌。",
            "量度分尋尺，題評盡甲庚。",
            "念勤寬僕僕，卹疾救惸惸。",
            "合沓皆宗薦，綿蠻不歎鶯。",
            "羈鴻安肅肅，微草獲菁菁。",
            "哲匠深垂奬，非才惕自驚。",
            "厚恩山岌嶪，高致玉錚鍠。",
            "效報期銘骨，存誠過食苹。",
            "庶幾鳴缶盎，萬一助韺䪫。",
            "自古求知重，從來顧己輕。",
            "木欣辭爨燼，珠喜辨魚睛。",
            "歎慕身當銳，軒昂目暗瞠。",
            "自存心鐵石，敢廢力蚊虻。",
            "荒學重裨緝，繁文自補撐。",
            "朝披枯竹簡，夜守短燈檠。",
            "養木經荒圃，疏泉久涸泓。",
            "博兼終氏鼠，禮問叔孫櫻。",
            "陋每輕樊子，勤將比老彭。",
            "中庸期慥慥，言行敢硜硜。",
            "積累功成垤，輝華秀發瑩。",
            "辛勤施耨穫，逸樂薦粢盛。",
            "戴德千鈞重，撫躬方寸明。",
            "登臨感身世，踴躍望門楹。",
            "窮谷陰多雨，清溪晚放晴。",
            "優游探物象，瀟洒付杯觥。",
            "耿耿馳千里，區區布一鳴。",
            "願迴韶濩聽，聊奏鐵錚錚。"
        ],
        "title": "福昌書事言懷一百韵上運判唐通直",
        "id": "dd2ff1c9-f563-468f-ae22-323851309490"
    },
    {
        "author": "張耒",
        "paragraphs": [
            "他日馳戎馬，風塵從事衫。",
            "花開大梁酒，木落太湖帆。",
            "幕府煩精悍，吳山入笑談。",
            "長安米不賤，君與問江南。"
        ],
        "tags": [
            "太湖"
        ],
        "title": "送胡唐臣赴蘇州僉判",
        "id": "451769dc-1be5-4cc9-9946-207d67ad1387"
    },
    {
        "author": "張耒",
        "paragraphs": [
            "南國初寒候，扁舟遠客心。",
            "歸人出斷岸，晚翼會疏林。",
            "漁市臨官道，叢祠蔽木陰。",
            "長年多感慨，况此對分襟。"
        ],
        "title": "泛宛溪至敬亭祠送別",
        "id": "1aeb6583-76c9-47ac-aa4b-30d94374c272"
    },
    {
        "author": "張耒",
        "paragraphs": [
            "五嶺天南極，扁舟到幾時。",
            "山川故國遠，猿鳥異鄉悲。",
            "書史傳家舊，功名及壯期。",
            "相携有佳客，莫負錦囊時。"
        ],
        "title": "送丁秀才侍竹之邕州",
        "id": "b58fb1c8-fda5-4f79-9cdf-7ed12c8c5037"
    },
    {
        "author": "張耒",
        "paragraphs": [
            "四十曳青袍，功名晚未遭。",
            "賢人固難進，小邑且徒勞。",
            "秦俗謳謠口，雍州形勢豪。",
            "憑君懷古意，一一寄風騷。"
        ],
        "title": "送蔡彥規之任風泉主簿",
        "id": "9539d318-2354-40f4-bd36-49b302e4e383"
    },
    {
        "author": "張耒",
        "paragraphs": [
            "東南秋雨足，澤國水連天。",
            "日出數聲雁，風高何處船。",
            "寒葅初獲韭，野餉屢烹鮮。",
            "吾事無淹速，悠悠得醉眠。"
        ],
        "title": "別外甥楊克一二首  其一",
        "id": "52f4a7b5-16e7-4a55-8d76-b372943ab341"
    },
    {
        "author": "張耒",
        "paragraphs": [
            "澤國授衣早，今辰絺紵單。",
            "孤城遠目斷，秋水去帆寒。",
            "相見不再少，此生何日閑。",
            "殷勤換美酒，要對蟹螯槃。"
        ],
        "title": "別外甥楊克一二首  其二",
        "id": "1a40090b-41c6-4564-a92c-1c0aab4df1bd"
    },
    {
        "author": "張耒",
        "paragraphs": [
            "却掃楚山根，相過唯有君。",
            "齊年未白髮，不日上青雲。",
            "送別悲秋早，傷離頼酒醺。",
            "青衫老司馬，落淚獨紛紛。"
        ],
        "title": "送劉南夫赴任京師",
        "id": "6c969354-7c65-4036-a07a-a9b24aacb985"
    },
    {
        "author": "張耒",
        "paragraphs": [
            "青山將白髮，奔走倦埃塵。",
            "與物拙難合，惟君心獨親。",
            "相思成夜夢，得句寄游鱗。",
            "未得親談笑，書來莫厭頻。"
        ],
        "title": "和見夢",
        "id": "56b27890-10a9-4d69-b10f-67d4845d8815"
    },
    {
        "author": "張耒",
        "paragraphs": [
            "官居苦岑寂，容易過花時。",
            "綠暗野初秀，紅乾風更吹。",
            "燕游心未展，歸去意猶遲。",
            "浩蕩雲山外，新詩寄我思。"
        ],
        "title": "和應之雨中見懷之作",
        "id": "870da9f7-0889-4d4c-9b59-7e996dbe31a6"
    },
    {
        "author": "張耒",
        "paragraphs": [
            "濠上昔相逢，同時執桂叢。",
            "遠遊悲聚散，投老信窮通。",
            "靜見賢人節，恬知達士風。",
            "淹留君莫嘆，榮辱竟虛空。"
        ],
        "title": "用元韵因寄邦直",
        "id": "5a137f1e-f450-4d14-b1bc-9d881290ddbd"
    },
    {
        "author": "張耒",
        "paragraphs": [
            "野筍空階短，蒲芽出水齊。",
            "柳垂縈鵲重，花裊带蜂低。",
            "桑弱蠶登箔，池晴燕啄泥。",
            "官閑無事役，地僻斷招携。",
            "目極榛蕪地，心傷桃李蹊。",
            "萎花辭雨泣，幽鳥別春啼。",
            "白髮驚身老，高樓對日西。",
            "運逢詩將健，路入醉鄉迷。",
            "燒醑傾新臘，輕羅換舊裾。",
            "香紈裁暑扇，密幄徹寒閨。",
            "喬木陰垂屋，清渠冷接溪。",
            "惜芳幽閟䳏，催夢怨黄鸝。",
            "高會思前日，酣歌到曉雞。",
            "駕羊君自幼，倚玉我慚黳。",
            "誰解藏車轄，歸來信馬蹄。",
            "還家門寂寂，過雨草萋萋。",
            "氣合非容易，官拘坐阻睽。",
            "孤吟唯酒對，愁立見烏栖。",
            "學懶因循過，詩成取次題。",
            "相思不可望，烟靄暮凄凄。"
        ],
        "title": "書事寄晁應之",
        "id": "ca5daa45-f287-4746-b5f6-a2b4a112d77f"
    },
    {
        "author": "張耒",
        "paragraphs": [
            "幽居不厭小，小院有深庭。",
            "一曲秋風地，低簷夕照明。",
            "脫條株有態，止水瑩含清。",
            "中有支離客，吟腰瘦沈卿。"
        ],
        "title": "題所居西齋",
        "id": "9a04f5fb-63f2-4de0-ab24-6248b3e3b3c5"
    },
    {
        "author": "張耒",
        "paragraphs": [
            "古佛勝妙力，一泓常湛然。",
            "禱祈供衆欲，守護頼師賢。",
            "清碧晨齋罷，秋登寶供前。",
            "自憐多病質，時許挹清泉。"
        ],
        "title": "題楚州聖井并贈主僧",
        "id": "4812b25c-279f-4cce-94a9-0ad3af76a782"
    },
    {
        "author": "張耒",
        "paragraphs": [
            "瀟洒倪夫子，新城面北堂。",
            "庭前無獄訟，客至有壺觴。",
            "晝靜塵埃絕，春餘花草香。",
            "爲君題素壁，容我醉中狂。"
        ],
        "title": "題倪敦復北軒",
        "id": "c5894e05-fad2-4f5e-b658-4aa59adf3fd8"
    },
    {
        "author": "張耒",
        "paragraphs": [
            "後院人稀到，荒池半是苔。",
            "好花隨地有，幽鳥自山來。",
            "靡靡香草合，陰陰夏木催。",
            "昭亭有佳色，每至不容回。"
        ],
        "title": "書壁",
        "id": "380d7356-8d8e-4eb6-854d-ea4e8aa54b5d"
    },
    {
        "author": "張耒",
        "paragraphs": [
            "麥氣朝含露，溪光夕照烟。",
            "鬭麋蒼角老，雛雉絳毛鮮。",
            "葵折紅繒縐，蓮香水麝燃。",
            "敢辭幽僻處，直恐負林泉。"
        ],
        "title": "和應之石澗",
        "id": "9559e463-01c6-42be-908a-9b382f546521"
    },
    {
        "author": "張耒",
        "paragraphs": [
            "管樂久寥闊，興王一士多。",
            "平生自龍虎，功業在山河。",
            "公子悲黄犬，騷人赴汨羅。",
            "當年閱川恨，流落復如何。"
        ],
        "title": "李贊皇畫像",
        "id": "696dead5-0493-4d1b-a612-9f94ead212c6"
    },
    {
        "author": "張耒",
        "paragraphs": [
            "歲晚傷局促，散懷唯小園。",
            "鳴禽下荒寂，孤木倚高寒。",
            "閏月長蔬甲，清霜瘦竹竿。",
            "荆人重鮮食，怪我厭魚餐。"
        ],
        "title": "散步西園",
        "id": "1227cf0f-fa4c-48cf-8791-091baa24b0d6"
    },
    {
        "author": "張耒",
        "paragraphs": [
            "東園久不到，落葉曲池平。",
            "摇落遽如許，歲時真可驚。",
            "衡茅望故里，漁釣寄餘生。",
            "放逐逢艱歲，藜羹未敢輕。"
        ],
        "title": "七月七日晚步園中見落葉如積感而作",
        "id": "bb8fbf45-b2d6-434c-83ef-cb710eabd672"
    },
    {
        "author": "張耒",
        "paragraphs": [
            "山蹊久不到，落葉滿秋園。",
            "幽草自寒綠，晚花翹碧鮮。",
            "鷄豚放斜日，鷗鷺下遙天。",
            "閭里經過熟，居夷已一年。"
        ],
        "title": "秋園",
        "id": "53329a8e-0fdf-48e4-8741-d2312272fde6"
    },
    {
        "author": "張耒",
        "paragraphs": [
            "僦舍亦爲圃，從人笑我癡。",
            "自求佳草木，仍補小藩籬。",
            "吾事正如此，人生聊自怡。",
            "霜松未及尺，獨我見奇姿。"
        ],
        "title": "種圃",
        "id": "50503cfd-a6f1-44b7-889f-e65a82a8bd7a"
    },
    {
        "author": "張耒",
        "paragraphs": [
            "幽草堂軒秀，盆池遇雨添。",
            "新晴雀哺子，永日燕穿簾。",
            "世事休驚目，閑中且養恬。",
            "黄公有美酒，時得醉厭厭。"
        ],
        "title": "幽草二首  其一",
        "id": "73555e37-7a15-4dd4-b8f7-75cac76d9544"
    },
    {
        "author": "張耒",
        "paragraphs": [
            "衰草已無頼，秋花只强名。",
            "雨園蛩響細，寒樹鳥啼清。",
            "淹泊知吾道，幽居見物情。",
            "唯應有鄰叟，足雨問農耕。"
        ],
        "title": "幽草二首  其二",
        "id": "4e316661-a028-4435-97c6-262b6609085e"
    },
    {
        "author": "張耒",
        "paragraphs": [
            "平野何岑寂，空山晚易陰。",
            "微雲數峰暝，幽谷一猿吟。",
            "風果饑遇少，霜枝冷不禁。",
            "引吭當落日，激響度前林。",
            "最惻騷人興，偏悽遠客心。",
            "空齋懷謝守，空復昔時音。"
        ],
        "title": "山暝孤猿吟",
        "id": "0f94b4c6-4671-4e37-b701-5395c3841ada"
    },
    {
        "author": "張耒",
        "paragraphs": [
            "低牖僅障風，深爐宿火紅。",
            "忘懷榮辱外，無事寂寥中。",
            "隕葉鳴寒瓦，飛霜皎夜空。",
            "宵分未投宿，饑苦北來鴻。"
        ],
        "title": "新葺附火小閣",
        "id": "f60fd3b4-7c92-4355-92b1-b12271885b48"
    },
    {
        "author": "張耒",
        "paragraphs": [
            "扁舟漾寒水，暫使客心清。",
            "天與秋陰合，江連野色平。",
            "洪波迴赤壁，蒼野带孤城。",
            "更想孫郎戰，臨風動壯情。"
        ],
        "title": "泛江偶成",
        "id": "4f54ebcb-101a-499b-aa7a-8f2f1cbc00ad"
    },
    {
        "author": "張耒",
        "paragraphs": [
            "野蔓封城堞，疏松隔麗譙。",
            "樓臨寒洶湧，門揖翠岧嶢。",
            "客思閑易感，歸心去莫招。",
            "何時送客處，看我理歸橈。"
        ],
        "title": "潤州書事",
        "id": "54a1d7e7-8529-4248-819f-18c869e74a56"
    },
    {
        "author": "張耒",
        "paragraphs": [
            "牛羊久已下，寂寂掩城扉。",
            "水鶴鳴城堞，飛螢上戟衣。",
            "夜凉江海近，天闊斗牛微。",
            "何日招舟子，寒江北渡歸。"
        ],
        "title": "暮歸",
        "id": "851bff09-1474-46c3-92d3-66dfcfcba9cd"
    },
    {
        "author": "張耒",
        "paragraphs": [
            "何日離燕磧，來投江上洲。",
            "高鳴雲際夜，冷度雨中秋。",
            "繒繳遠須避，稻粱寒未收。",
            "春風歸翼便，容易一冬留。"
        ],
        "title": "九月十八日夢中作聞雁詩",
        "id": "49da2352-5d2d-4fe4-9ceb-b9b73cf9b76d"
    },
    {
        "author": "張耒",
        "paragraphs": [
            "冉冉殘春去，悠悠歸夢賒。",
            "窗圍幽幌靜，風引晝簾斜。",
            "清蔭延高柳，餘紅惜晚花。",
            "山居諳靜僻，詩句是生涯。"
        ],
        "title": "和晁十七晝眠",
        "id": "5e6b7384-4119-4d37-b875-192d25b54cc5"
    },
    {
        "author": "張耒",
        "paragraphs": [
            "枕席清如水，蕭然一老僧。",
            "鷄聲消壁月，曉日失窗燈。",
            "山葉寒逾響，江雲薄易凝。",
            "老僧曾教我，任運且騰騰。"
        ],
        "title": "早起偶成",
        "id": "6bcfeae1-35fa-4115-a872-ba58b725175f"
    },
    {
        "author": "張耒",
        "paragraphs": [
            "客睡何展轉，青燈暗又明。",
            "春雲藏澤國，夜雨嘯山城。",
            "許國有寸鐵，耕田無一成。",
            "朦朧五更夢，俄頃踏王京。"
        ],
        "title": "正月二十日夢在京師",
        "id": "6eeec66b-8b1a-44d5-b6d8-c7c34e65b936"
    },
    {
        "author": "張耒",
        "paragraphs": [
            "去路迎朝日，齊安客馬西。",
            "山行逢曉雨，客褲濺寒泥。",
            "歷險輿何健，衝風酒自携。",
            "回頭思舊止，陳迹已凄凄。"
        ],
        "title": "夢中作",
        "id": "5bd15d51-e07d-4c71-9a17-f9590e03753c"
    },
    {
        "author": "張耒",
        "paragraphs": [
            "老人秋少睡，禪誦每晨興。",
            "鄰碓舂殘月，床蛩語暗燈。",
            "高林鳥聲起，幽草露華凝。",
            "筇杖兼禪榻，生涯一野僧。"
        ],
        "title": "八月十一日晨興三首  其一",
        "id": "535037b1-b3f4-49fc-a4b6-e9a725656625"
    },
    {
        "author": "張耒",
        "paragraphs": [
            "端居歲已宴，杖履亦蕭然。",
            "雲露窗前日，秋明樹外天。",
            "大江寒欲落，諸嶺霽逾鮮。",
            "白首無聊劇，昏昏只醉眠。"
        ],
        "title": "八月十一日晨興三首  其二",
        "id": "264cb7e4-b4f1-4f4f-b35f-526fe5195f2c"
    },
    {
        "author": "張耒",
        "paragraphs": [
            "江上秋陰合，柯山曉雨來。",
            "貂裘欲辭篋，紈扇已生埃。",
            "落葉濕相藉，晚花寒未開。",
            "殷勤探黄菊，九日泛清杯。"
        ],
        "title": "八月十一日晨興三首  其三",
        "id": "d83cbad3-d004-4fef-be23-3e9692f942ac"
    },
    {
        "author": "張耒",
        "paragraphs": [
            "曉色淡朦朧，園林白露濃。",
            "寒叢蛩響畔，秋屋葉聲中。",
            "更老心猶壯，雖貧尊不空。",
            "浮生仗天理，不擬哭途窮。"
        ],
        "title": "晨起",
        "id": "acf61b95-758d-44f4-aa27-a75215041ea3"
    },
    {
        "author": "張耒",
        "paragraphs": [
            "靜枕有遠聽，風聲带曉江。",
            "寒雲垂紞紞，嚴鼓已逢逢。",
            "功業驚殘歲，江山隠陋邦。",
            "寒雞憎客夢，呼日上低窗。"
        ],
        "title": "曉作",
        "id": "7a802446-d5e0-4d1d-b9bc-3e0b572333c9"
    },
    {
        "author": "張耒",
        "paragraphs": [
            "夜久高籟息，燈明一室虛。",
            "過聲寒鷺鵠，落影老楸梧。",
            "大澤星河淡，孤城更漏疏。",
            "安能久鬰鬰，興發付歸歟。"
        ],
        "title": "小齋夜思",
        "id": "9c6c44f9-e28a-41a9-a6a5-aa944b5883e0"
    },
    {
        "author": "張耒",
        "paragraphs": [
            "庭竹晚風細，階莎絡緯鳴。",
            "連山沉落日，萬竅起秋聲。",
            "客思方凄切，流年可嘆驚。",
            "平生一樽酒，正爲此時傾。"
        ],
        "title": "晚同永源小酌漫成",
        "id": "5835b251-9d46-499f-b888-20e7a9c3461d"
    },
    {
        "author": "張耒",
        "paragraphs": [
            "密雨集春庭，花含曉氣清。",
            "喜傾燒酒釅，更御暑衣輕。",
            "老惜春無日，窮欣歲有成。",
            "杖藜園徑曉，坐見小池平。"
        ],
        "title": "冒雨歸飲酒",
        "id": "15688658-239b-4b79-9600-3d05aa8400d6"
    },
    {
        "author": "張耒",
        "paragraphs": [
            "老病倦岑寂，燕游聊與俱。",
            "開樽當勝地，飛蓋渡平湖。",
            "落日晚明滅，烟林遠有無。",
            "歸來燈火夜，人影亂栖鳬。"
        ],
        "title": "和蘇仲南邵湖會飲三首  其一",
        "id": "cfeca78b-b32b-469e-adba-2029ddd07e8a"
    },
    {
        "author": "張耒",
        "paragraphs": [
            "交友不在眼，逢君懷抱開。",
            "主人容客醉，樽酒犯寒來。",
            "老境侵霜鬢，羈愁付酒杯。",
            "身閑不易得，相與且徘徊。"
        ],
        "title": "和蘇仲南邵湖會飲三首  其二",
        "id": "a81cbbba-7e48-43c5-80a0-ef16a5e4d38a"
    },
    {
        "author": "張耒",
        "paragraphs": [
            "新亭當絕島，景物更清妍。",
            "耳熱風前酒，心澄水底天。",
            "觀魚方有得，薦味肯烹鮮。",
            "默坐吟春草，知君似惠連。"
        ],
        "title": "和蘇仲南邵湖會飲三首  其三",
        "id": "dbc71f83-0d0a-494b-991a-8cd488a4f4e3"
    },
    {
        "author": "張耒",
        "paragraphs": [
            "人家依古木，雞犬亂山深。",
            "積雪暗猶壯，寒雲晚易陰。",
            "斷荷欹凍水，孤月戰風林。",
            "稍稍栖烏定，饑啼何處禽。"
        ],
        "title": "人家",
        "id": "36fae26f-4d27-4790-aa44-c05d0bc9874b"
    },
    {
        "author": "張耒",
        "paragraphs": [
            "野縣閉門早，山深更漏微。",
            "薄雲依月宿，孤翼犯霜歸。",
            "弓冷新膠健，貂寒舊縷紕。",
            "旗亭換新酒，不惜篋中衣。"
        ],
        "title": "山城",
        "id": "fbf5e0f6-fddc-47d9-b311-1582a03ae185"
    },
    {
        "author": "張耒",
        "paragraphs": [
            "春寒客古寺，草草過鶯花。",
            "小榼供朝酒，溫爐煮夜茶。",
            "柏庭鳴曉吹，樓角麗朝霞。",
            "莫嘆萍蓬迹，心安即是家。"
        ],
        "title": "他鄉",
        "id": "656bbb40-0583-4f11-a5bc-9d1cf033ea72"
    },
    {
        "author": "張耒",
        "paragraphs": [
            "更漏孤城迥，簾帷靜夜長。",
            "天高風送雁，月冷樹浮霜。",
            "晚菊差池綠，高桐次第黄。",
            "曉來南國夢，不覺寄他鄉。"
        ],
        "title": "山夜",
        "id": "cb154620-23c8-44e3-8dfd-201f439709eb"
    },
    {
        "author": "張耒",
        "paragraphs": [
            "却掃客不至，端爲四國騷。",
            "杯寒薦園實，食儉煮溪毛。",
            "霜過橘柚熟，天晴鴻鵠高。",
            "幽齋高木近，不寢聽雞號。"
        ],
        "title": "偶成",
        "id": "027b9718-c25d-4414-bb73-eaa02f636728"
    },
    {
        "author": "張耒",
        "paragraphs": [
            "溝泥不可步，况復雨清晨。",
            "下直休半日，閉門閑晚春。",
            "著書聊爾耳，隠市笑徒云。",
            "買酒待新月，奈茲千里雲。"
        ],
        "title": "溝泥二首  其一",
        "id": "65496707-1677-44d2-9214-a8d3a4843538"
    },
    {
        "author": "張耒",
        "paragraphs": [
            "不嫌泥潦巷，自掃寂寥居。",
            "雨已標新杏，春猶遺老樗。",
            "風光習暖事，雲物或寒除。",
            "頗復撩詩句，時時漫與書。"
        ],
        "title": "溝泥二首  其二",
        "id": "fe1bf6c4-9234-42d8-89f4-11e268b9ea24"
    },
    {
        "author": "張耒",
        "paragraphs": [
            "柯谷秋已晚，衡門終日閒。",
            "老唯謀酒食，病更怯風寒。",
            "暖脚氈鞋穩，蒙頭衲帽寬。",
            "年來諳世事，對客欲忘言。"
        ],
        "title": "柯谷",
        "id": "21a1ce95-90bd-4788-ab73-2c2ddf6b6993"
    },
    {
        "author": "張耒",
        "paragraphs": [
            "杳杳寒鷄唱，漫漫夜色深。",
            "斗柄垂地直，河勢向江沉。",
            "林鳥栖欲去，草蟲寒尚吟。",
            "幽人揜蓬蓽，不睡擁單衾。"
        ],
        "title": "東堂",
        "id": "4ce349fd-b4da-4153-9c20-20d61c2a68b0"
    },
    {
        "author": "張耒",
        "paragraphs": [
            "康樂雖爲吏，不忘山水情。",
            "我無連璧美，君許託車行。",
            "幽鳥花前語，春泉竹外鳴。",
            "勒移無草草，吾友笑功名。"
        ],
        "title": "和晁應之山中",
        "id": "7ae284d3-b94c-4f5e-9c06-17059b903b50"
    },
    {
        "author": "張耒",
        "paragraphs": [
            "曉別招提去，春風信馬行。",
            "路幽皆竹影，山遠尚松聲。",
            "嶺斷晴天闊，川橫綠野平。",
            "不因泉石好，安覺利名輕。"
        ],
        "title": "和出山",
        "id": "5590fcf1-9d18-4d9a-93a1-48ca53d12cb7"
    },
    {
        "author": "張耒",
        "paragraphs": [
            "鳥啼宮直散，歸舍日猶長。",
            "暗樹殘春綠，回風欲雨凉。",
            "久知癡有絕，端爲酒成忙。",
            "可是嘲須解，平生一漫郎。"
        ],
        "title": "偶成二首  其一",
        "id": "61301909-956f-4711-bc93-04ee9abf41e4"
    },
    {
        "author": "張耒",
        "paragraphs": [
            "綠遍長安樹，春歸空隔年。",
            "愁多落花地，情遠倚樓天。",
            "河漢崑崙外，蒼龍北極天。",
            "老知玄有味，羞更賦神仙。"
        ],
        "title": "偶成二首  其二",
        "id": "3b06d573-81d2-44ea-be55-85981013aeb0"
    },
    {
        "author": "張耒",
        "paragraphs": [
            "草木秋微警，山川夏已深。",
            "迎風雲卷幕，沉日水浮金。",
            "晚鳥吟高木，霏烟暝遠林。",
            "杖藜循野澤，談笑不行吟。"
        ],
        "title": "晚凉行稻畦間",
        "id": "49b35593-8f75-40f9-aa7b-87b18ed86289"
    },
    {
        "author": "張耒",
        "paragraphs": [
            "楚望迷千里，孤城草樹濃。",
            "憑臨點衣雨，容易落花風。",
            "人事年年改，風光處處同。",
            "未能忘出處，徙倚更書空。"
        ],
        "title": "登城二首  其一",
        "id": "b83d63b1-0487-47b8-8216-a6321a32224f"
    },
    {
        "author": "張耒",
        "paragraphs": [
            "綠野望不極，登臨引興長。",
            "憑高延澤國，搔首對風光。",
            "乍出鶯貪柳，新歸燕揀梁。",
            "欣欣物華好，吾亦引清觴。"
        ],
        "title": "登城二首  其二",
        "id": "26b0b9dc-7fb0-4ae4-a2ae-a01bf8afa6a3"
    },
    {
        "author": "張耒",
        "paragraphs": [
            "危亭瞰雲夢，眼界浩無邊。",
            "秋見長江路，晴寬七澤天。",
            "永懷哀郢賦，誰弔獨醒賢。",
            "俯仰悲千古，披襟尚颯然。"
        ],
        "tags": [
            "长江"
        ],
        "title": "登夢野亭",
        "id": "32f20692-4a50-4393-9d0a-7abdeba2d375"
    },
    {
        "author": "張耒",
        "paragraphs": [
            "望闊真多思，憑高更損神。",
            "山川散白日，草木共青春。",
            "寂寂興亡事，悠悠來往人。",
            "素衣吳白紵，盡化洛陽塵。"
        ],
        "title": "同應之登大宋陂",
        "id": "c06c108d-123a-40a1-9d88-0972ebf532e4"
    },
    {
        "author": "張耒",
        "paragraphs": [
            "柯山通細履，幽步近青紅。",
            "送目無窮浪，吹花盡日風。",
            "餘生付沮溺，高論看夔龍。",
            "陳許春多雪，吾行亦欲東。"
        ],
        "title": "正月十八日晴霽登柯眺望二首  其一",
        "id": "3a9cf3cd-fd1e-453b-8394-a2a9d2883fdc"
    },
    {
        "author": "張耒",
        "paragraphs": [
            "寂寂池亭古，園荒草自春。",
            "東風獨游客，遲日未歸人。",
            "久雨衆山晦，初晴萬境新。",
            "長歌視天壤，高興不無人。"
        ],
        "title": "正月十八日晴霽登柯眺望二首  其二",
        "id": "d5937fa8-ab84-4feb-a007-bf90f798f4e8"
    },
    {
        "author": "張耒",
        "paragraphs": [
            "雖云官事簡，不似在家安。",
            "晏晏婦子語，嬉嬉兒稚閑。",
            "甘餐失粗糲，獨酌置杯槃。",
            "老覺偎綏好，莫將年少看。"
        ],
        "title": "在告家居示內",
        "id": "9f363e5f-bcf9-4066-81c7-5bc57ffb5013"
    },
    {
        "author": "張耒",
        "paragraphs": [
            "寒食無與樂，携孥宴小園。",
            "青春積雨霽，白日萬花繁。",
            "時節悲江國，窮愁泥酒尊。",
            "故鄉終在眼，樂不得重論。"
        ],
        "title": "寒食日同婦子輩東園小宴",
        "id": "d45ac7ea-9e5f-4eff-adfe-9f0695b44536"
    },
    {
        "author": "張耒",
        "paragraphs": [
            "東堂歲云暮，永夜有餘清。",
            "月暗雁程急，霜嚴雞夢驚。",
            "微明旁舍火，斷續戍樓更。",
            "老眼渾無睡，偏聞曉雨聲。"
        ],
        "title": "東堂夜坐偶成示秬秸和",
        "id": "6f0de144-3fd5-483b-ae6a-4f80c8e2446c"
    },
    {
        "author": "張耒",
        "paragraphs": [
            "野水菰蒲秀，荒陂薺麥長。",
            "卑田留積雨，荒寺掩斜陽。",
            "遠樹連雲夢，群山近武昌。",
            "言歸日已夕，村徑度牛羊。"
        ],
        "title": "同晁郎及秬秸步游乾明晚逾柯山歸",
        "id": "d0eb7c78-748d-4368-88be-9dd9f77ca5e6"
    },
    {
        "author": "張耒",
        "paragraphs": [
            "斷雲秋望闊，山靄夕成霞。",
            "凄冷初高月，喧闐未定鴉。",
            "伏羈良馬瘦，挂壁寶月斜。",
            "寂寂山城夜，明燈照鬢華。"
        ],
        "title": "斷雲",
        "id": "25137aca-52ab-481c-aa59-0c0e8e1b5348"
    },
    {
        "author": "張耒",
        "paragraphs": [
            "秀蔓依簷老，寒枝映屋疏。",
            "寒暄候蟲報，昏旦老雞呼。",
            "已飯新收稻，仍烹自種蔬。",
            "鄰邦有佳釀，衝雨隔江沽。"
        ],
        "title": "秀蔓",
        "id": "e5cf88c4-dfb1-42e5-b096-8b55b59fe287"
    },
    {
        "author": "張耒",
        "paragraphs": [
            "古廟依山麓，開門石磴深。",
            "疏林歸鳴鳥，野殿宿寒陰。",
            "落日魚鹽市，豐年簫鼓音。",
            "我來無所禱，壁宇歎塵侵。"
        ],
        "title": "謁敬亭祠",
        "id": "4b5148b1-46bc-4a8d-bf21-62edc286b15a"
    },
    {
        "author": "張耒",
        "paragraphs": [
            "馬跡不在眼，浪聲初泊船。",
            "蒼禾荒霽澤，紅樹表霜川。",
            "淮海南浮地，星辰北拱天。",
            "東方聊一飽，楚稻不論錢。"
        ],
        "title": "謁告之楚出都晚泊",
        "id": "6923511f-6d3c-4f11-9345-2e99434eeeee"
    },
    {
        "author": "張耒",
        "paragraphs": [
            "月暗風林靜，斗垂霜夜清。",
            "疏燈隔樹小，暗水歷船鳴。",
            "學字聲形苦，紬書卜祝輕。",
            "此身南北慣，隨處有平生。"
        ],
        "title": "晚泊襄邑",
        "id": "70e302b8-a320-47cd-a75d-461bdbd93b85"
    },
    {
        "author": "張耒",
        "paragraphs": [
            "欲雪日易晚，不寒風更清。",
            "崩橋斷官路，積水入空城。",
            "屏翳野初燒，降丘民始耕。",
            "冬暉疾如馬，汲汲暝猶征。"
        ],
        "title": "柘城道中",
        "id": "61879b81-43d6-4b4d-b34f-176dbc9a4fe2"
    },
    {
        "author": "張耒",
        "paragraphs": [
            "落日照原隰，晚風吹客鞭。",
            "空巢霜後木，殘枿燒餘田。",
            "憔悴貧中客，蒼茫歲暮天。",
            "遠遊輕道路，無地息勞肩。"
        ],
        "title": "離陳至華西",
        "id": "52be225a-8583-40d6-b382-2689a45c3f5f"
    },
    {
        "author": "張耒",
        "paragraphs": [
            "檣烏映高柳，晚泊近晴川。",
            "野日離烟樹，風霜斷夕天。",
            "牛羊知別塹，燈火認鄰船。",
            "獨客歸何晚，平蕪遠更連。",
            "孤城飛鳥外，春水片帆前。",
            "蕭瑟孤征恨，更深獨未眠。"
        ],
        "title": "離宛丘斗門",
        "id": "ea187751-cec1-4c9f-a16c-49c8fbea7a1b"
    },
    {
        "author": "張耒",
        "paragraphs": [
            "蕭蕭晚風起，孤舟愁思生。",
            "篷窗一螢過，葦岸數蛩鳴。",
            "老大畏爲客，風波難計程。",
            "家人夜深語，應念客猶征。"
        ],
        "title": "二十二日立秋夜行泊林皇港二首  其一",
        "id": "fcbc0665-9d11-44d8-941d-754ed217a1d6"
    },
    {
        "author": "張耒",
        "paragraphs": [
            "吳楚封疆接，東南澤國寬。",
            "江流秋日盡，山對暮雲閑。",
            "囊有離騷賦，頭餘騎省斑。",
            "前秋聊把酒，一笑且開筵。"
        ],
        "title": "二十二日立秋夜行泊林皇港二首  其二",
        "id": "df6699db-3e2e-47a8-9ec1-143dfae22f51"
    },
    {
        "author": "張耒",
        "paragraphs": [
            "地平彌望水，舟穩滿帆風。",
            "黄葉新霜後，青山落照中。",
            "封疆天象別，風俗島夷同。",
            "黯黯危橋夜，疏燈照閉蓬。"
        ],
        "title": "四安道中",
        "id": "cfe9be59-061b-4a10-b23b-e54cf7722f77"
    },
    {
        "author": "張耒",
        "paragraphs": [
            "秋野連雲靜，三吳稻熟時。",
            "風江客帆疾，晴野雁行遲。",
            "草木霜天晚，山川澤國卑。",
            "宣城不負汝，好繼謝公詩。"
        ],
        "title": "赴宣城守吳興道中",
        "id": "6fc17f37-fe36-4107-bbf8-ae32b2a3aeb3"
    },
    {
        "author": "張耒",
        "paragraphs": [
            "徒旅已屢憩，過山知幾峰。",
            "空畦鳴野水，壞道拱寒松。",
            "醁酒自能暖，褐裘初御冬。",
            "朝饑久未食，林寺已鳴鐘。"
        ],
        "title": "白羊道中二首  其一",
        "id": "d8d98c0a-c536-4bd4-9a2b-6b7040f570e9"
    },
    {
        "author": "張耒",
        "paragraphs": [
            "日出客心喜，路平人足輕。",
            "風高不成冷，雨過有餘清。",
            "水落溪魚出，村深田鸛鳴。",
            "勝遊須秀句，多愧謝宣城。"
        ],
        "title": "白羊道中二首  其二",
        "id": "4b209824-e373-43c8-82ee-cdacaf9e45e2"
    },
    {
        "author": "張耒",
        "paragraphs": [
            "駸駸驅馬去，秋晚思悠哉。",
            "日暖禾黍熟，霜晴鴻雁來。",
            "晚篁經雨出，幽菊犯寒開。",
            "官冷無拘束，尋山首易迴。"
        ],
        "title": "驅馬",
        "id": "95142260-d9cb-4b0c-ac96-fa489daaa2ae"
    },
    {
        "author": "張耒",
        "paragraphs": [
            "土壁裂如削，流泉漱雨間。",
            "平沙放清淺，小石聚潺湲。",
            "絕岸木斜出，隔橋人暮還。",
            "憑鞍照毛髮，羈旅易衰顔。"
        ],
        "title": "楮河",
        "id": "d9c4336b-d1a5-41b1-81a0-5c4491b19944"
    },
    {
        "author": "張耒",
        "paragraphs": [
            "山雨夜塵息，林霜晨氣清。",
            "荒城餘古木，破冢有新耕。",
            "風俗通秦壤，川原抱洛京。",
            "憑高時駐馬，指點問山名。"
        ],
        "title": "惠莊道中",
        "id": "a9fe8079-2ddd-47ea-b231-cf63ab634626"
    },
    {
        "author": "張耒",
        "paragraphs": [
            "驅馬春山去，山蹊繞澗斜。",
            "淺清沙岸水，疏瘦石岩花。",
            "放蕩從生事，殷勤向物華。",
            "依微聽雞犬，深柳映人家。"
        ],
        "title": "山行",
        "id": "39ff00f5-de1f-4dc3-860d-807d1ec400da"
    },
    {
        "author": "張耒",
        "paragraphs": [
            "寒流不相待，舟楫定何如。",
            "歲事日已宴，客行誰與娛。",
            "淮魚將入饌，江酒且傾壺。",
            "我似離群雁，汀洲片影無。"
        ],
        "title": "子權朝散久在蕪湖寄郡酒四壺副以小詩",
        "id": "4795f252-9122-4e70-beb9-966e408564e0"
    },
    {
        "author": "張耒",
        "paragraphs": [
            "官事一酒甕，寢齋低竹簷。",
            "朝昏睡過半，老病醉相兼。",
            "樓晚雙旂裊，城昏疊鼓嚴。",
            "隔江吹笛處，空碧帖新蟾。"
        ],
        "title": "務中晚作",
        "id": "05314693-1fca-4358-9ae5-9a8f8897662e"
    },
    {
        "author": "張耒",
        "paragraphs": [
            "齊安荒僻郡，平昔處放臣。",
            "幸此公酒美，復此高秋晨。",
            "百憂雖搶攘，一榼奈芳醇。",
            "舉杯三酌後，遙作葛天民。"
        ],
        "title": "齊安秋日",
        "id": "ce354887-a5ff-447b-a4e6-4953c3f9dd10"
    },
    {
        "author": "張耒",
        "paragraphs": [
            "爲官不治民，清坐晚秋晨。",
            "隨事文書了，偷閑筆硯親。",
            "吏歸雅集定，門鎖月華新。",
            "野鳥何勞問，窮通理有神。"
        ],
        "title": "書直舍",
        "id": "f47c91e1-8418-4883-a8d0-749ac8613242"
    },
    {
        "author": "張耒",
        "paragraphs": [
            "寂寂柯山曲，悠悠放逐臣。",
            "雨晴人踏曉，山靜鳥啼春。",
            "最惜庭梅謝，猶欣壠麥新。",
            "但知年歲好，飽飯任乾坤。"
        ],
        "title": "晨起雨霽作",
        "id": "c12ff315-3b93-4ef0-a8bf-8255a0b877c5"
    },
    {
        "author": "張耒",
        "paragraphs": [
            "國破空陵墓，時移改要衝。",
            "人隨幽谷路，縣隠亂山峰。",
            "零落荒祠樹，悠揚晚寺鐘。",
            "猶傳仙舊隠，跨鹿有遺蹤。"
        ],
        "title": "永寧遣興三首  其一",
        "id": "8acea53d-fd87-42d7-8c4f-37c9a234f3c0"
    },
    {
        "author": "張耒",
        "paragraphs": [
            "朱顔潘令尹，不肯事輕肥。",
            "筍逕青無地，苔牆綠有衣。",
            "書勤枯簡斷，詩疾紫毫飛。",
            "應笑疏慵尉，朝游暮醉歸。"
        ],
        "title": "永寧遣興三首  其二",
        "id": "78049609-d51f-46e5-b817-1e7302f464e0"
    },
    {
        "author": "張耒",
        "paragraphs": [
            "花縣春曾到，人家幽谷間。",
            "市門猶礙石，耕壠盡依山。",
            "地僻荆榛秀，人稀魚鳥閑。",
            "頼逢賢令尹，沉醉不知還。"
        ],
        "title": "永寧遣興三首  其三",
        "id": "f8960b15-b9f1-453f-b13f-b31cedc5dfd6"
    },
    {
        "author": "張耒",
        "paragraphs": [
            "遙知漣水蟹，九月已經霜。",
            "筐實黄金重，螯肥白玉香。",
            "塵埃離故國，詩酒寄他鄉。",
            "苦乏西來使，何緣至洛陽。"
        ],
        "title": "寄文剛求蟹",
        "id": "6a673d70-c47d-49aa-9e20-fbc5f77233fa"
    },
    {
        "author": "張耒",
        "paragraphs": [
            "雙鳬元自白，况乃小池清。",
            "逐伴知身潔，當庭獨眼明。",
            "暖沙晴共戲，寒渚夜多驚。",
            "何事秋風起，軒然向主鳴。"
        ],
        "title": "雙鳬",
        "id": "9c2cf04c-687e-464b-a76d-be9012d814f9"
    },
    {
        "author": "張耒",
        "paragraphs": [
            "實歷休明運，金貂將相門。",
            "産材皆巨植，流慶出深源。",
            "世仰風規舊，公膺戩穀繁。",
            "人間見麟鳳，天路引鵬鯤。",
            "諸老推淵懿，英儒伏討論。",
            "韋平家學盛，黄綺帝師尊。",
            "天步開華旦，離明照厚坤。",
            "曳裾趨法從，操筆代王言。",
            "諫說傾朝聽，公忠報主恩。",
            "高風何凜凜，讜議在元元。",
            "夷險千途歷，清明一志存。",
            "寶圭純不琢，秋漢闊無渾。",
            "鳴佩登書殿，均勞鎮輔藩。",
            "洪樞歸少第，玉節對元昆。",
            "臘報新春近，陽生厚地溫。",
            "當年占夢寐，此日降璵璠。",
            "賀宴開瑶席，陳庭列壽尊。",
            "簪纓羅盛族，蘭玉立諸孫。",
            "霜鶴寒逾健，岩松老更蕃。",
            "人祈賢相雨，國倚太師垣。",
            "留滯瞻雲館，飛馳有去魂。",
            "微官守山邑，無路走賓軒。",
            "中外心方注，君臣契已敦。",
            "佇觀登輔弼，飛潤及孤根。"
        ],
        "title": "代人上潁川韓端明生日",
        "id": "bb75e289-53ba-42da-9aca-e924c76b53ba"
    },
    {
        "author": "張耒",
        "paragraphs": [
            "老鶴閱世久，歸來毛骨寒。",
            "田園半拱木，兒稚總勝冠。",
            "愛客能酤酒，尋山不跨鞍。",
            "平生未見面，試作阿咸看。"
        ],
        "title": "魯直示其伯父祖善馬鞍松隠齋詩次其韵",
        "id": "2ac0fbae-7e85-469a-92ff-f638289a9047"
    },
    {
        "author": "張耒",
        "paragraphs": [
            "圖書陳秘奧，樽俎肆雍容。",
            "玉殿朝回客，蓬山深處峰。",
            "探囊圖軸舊，題壁姓名重。",
            "盛世年年事，新篇莫厭供。"
        ],
        "title": "次韵孔舍人曝書",
        "id": "d9723827-7fc0-4417-9e8d-43457d506878"
    },
    {
        "author": "張耒",
        "paragraphs": [
            "五字一篇詩，人傳賈島詞。",
            "清秋千古在，幽淡幾人知。",
            "霜夜燈前讀，林間靜處思。",
            "恍然如見面，更對七朱絲。"
        ],
        "tags": [
            "长江"
        ],
        "title": "夜讀賈長江詩效其體",
        "id": "5cbfe6cf-1456-4f26-bb19-ee4129d26894"
    },
    {
        "author": "張耒",
        "paragraphs": [
            "有待雲雨在，無傷斤斧餘。",
            "將軍漫弓箭，居士或眉須。",
            "缺記共工怒，深資夸父腴。",
            "攀條感衰變，恨汝亦非夫。"
        ],
        "title": "和天啟畫古木山石詩",
        "id": "9f8b1e09-321c-4946-9b50-02ac121ea735"
    },
    {
        "author": "張耒",
        "paragraphs": [
            "朱繩縛天狗，白羽射旄頭。",
            "新佩將軍印，初成甲第樓。",
            "綺羅諸院夜，鞍馬五陵秋。",
            "惟有如霜鬢，令君覽鏡愁。"
        ],
        "title": "少年",
        "id": "9dc0cf28-26e0-4e37-8e94-498001ce0c5d"
    },
    {
        "author": "張耒",
        "paragraphs": [
            "桃李雖云過，林塘老景濃。",
            "幽花冠曉露，高柳旆和風。",
            "草木家家秀，溝壑處處通。",
            "况聞如雨足，高枕待年豐。"
        ],
        "title": "暮春游柯市人家有作",
        "id": "33c7d292-69e2-4826-a089-366be29078a4"
    },
    {
        "author": "張耒",
        "paragraphs": [
            "柯市漁樵暮，游人落落稀。",
            "肩禾新穫野，炷火欲鳴機。",
            "草木經寒雨，川原淡夕暉。",
            "北歸吾敢必，身世正多違。"
        ],
        "title": "秋日游柯市",
        "id": "44c76ba2-0cd5-4485-a6bb-2b05e543e2ff"
    },
    {
        "author": "張耒",
        "paragraphs": [
            "移植自磽瘠，秋來成兩叢。",
            "翠旌舒曉日，綠錦障西風。",
            "雨砌珠珮委，風簷翬扇重。",
            "主人培壅厚，未肯畏嚴冬。"
        ],
        "title": "手種芭蕉秋來特盛成二大叢",
        "id": "9c953b8d-9f12-4141-8656-51b1dd2ea1c0"
    },
    {
        "author": "張耒",
        "paragraphs": [
            "蕭蕭山舍靜，誰復與相親。",
            "琴酒忘塵事，詩書有古人。",
            "歲豐民事少，地闢土風淳。",
            "聊樂身無事，功名喪我真。"
        ],
        "title": "山舍",
        "id": "05895ec5-a4ea-4c1e-a18c-5eda44df8e0c"
    },
    {
        "author": "張耒",
        "paragraphs": [
            "月到啼蛩壁，風摇睡鵲枝。",
            "秋來客不寐，遙夜漏何遲。",
            "已近風霜節，寂無蚊蚋時。",
            "天時只自爾，浪遣宋生悲。"
        ],
        "title": "秋夜",
        "id": "01189e0c-38a3-4f03-b228-16ca86df33b6"
    },
    {
        "author": "張耒",
        "paragraphs": [
            "寂寂秋日暮，輝輝簷影斜。",
            "鳴蟲隠衰蔓，晚蝶守餘花。",
            "雨急荷翻葉，牆崩竹引芽。",
            "不才非吏隠，雞黍學山家。"
        ],
        "title": "寂寂",
        "id": "2cc33b29-26c7-40f1-b30c-67e6dcb19315"
    },
    {
        "author": "張耒",
        "paragraphs": [
            "雨枿生朝菌，秋牆長若邪。",
            "槐榆蔽窮巷，藜藋接鄰家。",
            "但願好事酒，無勞長者車。",
            "御冬須旨蓄，吾亦問生涯。"
        ],
        "title": "即事",
        "id": "a54eb118-44b0-4e18-a4e7-e5e1a205aec2"
    },
    {
        "author": "張耒",
        "paragraphs": [
            "歲晚苦落莫，獨遊情易傷。",
            "晴溪沙漾碧，秋徑葉鋪黄。",
            "幽菊開經雨，疏槐老奈霜。",
            "閉門無俗客，攄散有林塘。"
        ],
        "title": "落莫",
        "id": "e6fa716a-29b5-4019-8254-84a22a51df0d"
    },
    {
        "author": "張耒",
        "paragraphs": [
            "地僻秋將老，山深客未歸。",
            "閉門朝對雨，搜篋冷添衣。",
            "圖暗經陰畫，琴昏在匣徽。",
            "妻孥慣山藪，不復問珠璣。"
        ],
        "title": "冬日雜書六首  其一",
        "id": "72eec99a-ec6d-45c2-b458-ef3f9d977395"
    },
    {
        "author": "張耒",
        "paragraphs": [
            "歲暮北風疾，山深寒日昏。",
            "授衣貧厭補，添纊老須溫。",
            "懶慢拋書卷，晴明到藥園。",
            "鄰家新酒熟，吾敢但空樽。"
        ],
        "title": "冬日雜書六首  其二",
        "id": "811aaa0e-0b04-4a80-945c-d90622430cb1"
    },
    {
        "author": "張耒",
        "paragraphs": [
            "一逕秋風起，牛羊晚自歸。",
            "寒燈明野店，吠犬守荆扉。",
            "空峽風霜急，孤村火燭微。",
            "庭梧摇落盡，栖鳥夜歸稀。"
        ],
        "title": "冬日雜書六首  其三",
        "id": "d0e1d6ab-305c-4859-9e58-8e3589890d22"
    },
    {
        "author": "張耒",
        "paragraphs": [
            "歲暮周南遠，驚心鬢欲絲。",
            "風霜爲客老，淮海寄書遲。",
            "峽冷重雲夜，天昏斷雁悲。",
            "山爐通夕火，頼爾獨吾私。"
        ],
        "title": "冬日雜書六首  其四",
        "id": "e2fe66d8-b013-4bb8-84db-d211ddaf6b1b"
    },
    {
        "author": "張耒",
        "paragraphs": [
            "短景冰霜地，人稀豹虎村。",
            "風連諸壑動，日带亂山昏。",
            "浩蕩空回首，蕭條獨掩門。",
            "東周舊耆老，留滯飽知聞。"
        ],
        "title": "冬日雜書六首  其五",
        "id": "44b9123d-469a-423c-896e-e71dbff161a1"
    },
    {
        "author": "張耒",
        "paragraphs": [
            "望極添秋思，樓高動旅懷。",
            "天寒諸瀨急，野闊四山來。",
            "餘葉能幾許，高鴻殊未迴。",
            "年年洛陽道，歲晚厭風埃。"
        ],
        "title": "冬日雜書六首  其六",
        "id": "21582dc8-9148-4225-b86d-125f6d76bc60"
    },
    {
        "author": "張耒",
        "paragraphs": [
            "蕭然耳目清，驅馬別都城。",
            "岸斷秋光出，川平雨氣橫。",
            "浮生歸物理，閑景付詩情。",
            "歲晚江湖客，何爲滯玉京。"
        ],
        "title": "出都之宛丘贈寄參寥",
        "id": "e1c7f4f1-c11e-4048-a541-65137172292e"
    },
    {
        "author": "張耒",
        "paragraphs": [
            "川舟真有待，勿歎滯塘坳。",
            "自古荆榛地，豈容鸞鳳巢。",
            "君才宜柱石，我志老衡茅。",
            "從此延風月，新詩與細嘲。"
        ],
        "title": "和葺西齋",
        "id": "321a0e8a-7b33-4c3f-b3a9-90a5db8e6371"
    },
    {
        "author": "張耒",
        "paragraphs": [
            "雲物歲將暮，風烟晚自凄。",
            "更人初授宿，晚翼已歸栖。",
            "美酒淺深酌，新詩取次題。",
            "親交盡在眼，幸不費招携。"
        ],
        "title": "同戚郎夜飲",
        "id": "5a58510c-ce0f-4a49-b805-4f606e2a63e6"
    },
    {
        "author": "張耒",
        "paragraphs": [
            "如絲苣甲飣春盤，韭葉金黄雪未乾。",
            "旅飯二年無此味，故園千里幾時還。",
            "異方時節三巵酒，殘歲風烟一慘顔。",
            "曾奉龍旂典邦禮，歲窮祠祀少休閑。"
        ],
        "tags": [
            "古诗三百首",
            "思乡",
            "写景",
            "宋诗"
        ],
        "title": "春日",
        "id": "bfe378ca-2330-4cb0-80ab-42be37295014"
    },
    {
        "author": "張耒",
        "paragraphs": [
            "長林脫葉委高風，晚菊依依發舊叢。",
            "夢澤雲低銜落日，中洲山斷見來鴻。",
            "行吟騷客三年謫，嗜酒衰翁百事慵。",
            "歲晚不須求季主，從來天理有窮通。"
        ],
        "title": "晚望",
        "id": "2abe9d80-f214-4855-a196-dae178811f04"
    },
    {
        "author": "張耒",
        "paragraphs": [
            "十步荒園亦懶窺，枕書小醉睡移時。",
            "健如黄犢時無幾，鈍似寒蠅老自知。",
            "休惜飛馳春過眼，但求强健酒盈巵。",
            "枇杷著子紅榴綻，正是清和未暑時。"
        ],
        "title": "四月二十日書二首  其一",
        "id": "6134a9d7-eb85-4765-8dc6-cdd78d17cd08"
    },
    {
        "author": "張耒",
        "paragraphs": [
            "久將醉眼視羣兒，只與旁觀作笑嘻。",
            "賦芋狙公曾未悟，牽絲木偶幾多時。",
            "雲間炎景人方畏，地下微陰誰得知。",
            "榮謝古今同此理，老翁端坐但忘機。"
        ],
        "title": "四月二十日書二首  其二",
        "id": "28165baf-c8a7-4c62-8968-08a8d0746c9e"
    },
    {
        "author": "張耒",
        "paragraphs": [
            "雨葉風枝日夜長，東園穠密欲生光。",
            "可憐積雨過初暑，更轉餘寒作曉凉。",
            "蠶事已成家媼喜，麥畦初潑老農忙。",
            "綵絲結縷催端午，又見黄頭鼓楫郎。"
        ],
        "title": "早起觀雨",
        "id": "6dd0b84a-a18c-4a59-9b88-b07b80792f0a"
    },
    {
        "author": "張耒",
        "paragraphs": [
            "水國窮冬猶未雪，木牙草色似春餘。",
            "醫教治嗽停朝飲，目爲方眠廢夜書。",
            "衆醉羞隨人鼓舞，天知誰怕鬼揶揄。",
            "久已率野由吾道，又信從來德不孤。"
        ],
        "title": "十二月十七日移病家居成五長句  其一",
        "id": "515579f0-b24e-4d94-9197-2d475509d8f9"
    },
    {
        "author": "張耒",
        "paragraphs": [
            "老去塵懷痛洗煎，虛舟不繫任回沿。",
            "寸心若變有如日，萬事不憂終在天。",
            "莫爲饑寒棄南畝，須知穮蔉有豐年。",
            "桃符侲子喧閭巷，又向江城十歲捐。"
        ],
        "title": "十二月十七日移病家居成五長句  其二",
        "id": "49a7d4e4-66c3-4bed-99a8-6b2efdbe1a54"
    },
    {
        "author": "張耒",
        "paragraphs": [
            "憑高游目快遐瞻，落日孤雲與水兼。",
            "萬頃澤空供雪意，一枝梅笑破冬嚴。",
            "擎蒼未減飛揚興，引滿何辭斗石添。",
            "楊柳催春兼警客，荒溝照影弄纖纖。"
        ],
        "title": "十二月十七日移病家居成五長句  其三",
        "id": "4312aa01-cd9a-48e3-af54-50706350cc2e"
    },
    {
        "author": "張耒",
        "paragraphs": [
            "從今羞復走功名，鹵莽因循已半生。",
            "心遣我愚應有謂，眼看人智亦何成。",
            "夢爲蝴蝶因觀化，目送飛鴻漫寄情。",
            "堪笑妻兒懷土甚，謫期未滿已謀行。"
        ],
        "title": "十二月十七日移病家居成五長句  其四",
        "id": "214475d3-e3fb-4705-86ee-559530fa1539"
    },
    {
        "author": "張耒",
        "paragraphs": [
            "紙窗低下火爐邊，有底宜人意若便。",
            "移疾何妨閑五日，放慵猶欲醉終年。",
            "平生親友懷天末，談笑妻兒在目前。",
            "誰似匡廬白居士，暮年華髮洛陽仙。"
        ],
        "tags": [
            "庐山"
        ],
        "title": "十二月十七日移病家居成五長句  其五",
        "id": "8ce4b5b6-38c7-4c47-a267-09edb620aafa"
    },
    {
        "author": "張耒",
        "paragraphs": [
            "寒食窮愁嘆陋邦，可憐終日雨淙淙。",
            "不妨農畝連雲稼，獨惜園花脫錦杠。",
            "最苦繁聲欺屋漏，願看霽色放春江。",
            "明朝日出誰能料，已喜燈花照夜窗。"
        ],
        "title": "寒食前一日大雨不止",
        "id": "f00505af-9601-422c-a063-49a574588546"
    },
    {
        "author": "張耒",
        "paragraphs": [
            "卧聞飛雨響高堂，已覺翛翛短幌凉。",
            "悔禍畢方收烈燄，知時田祖放新秧。",
            "簞瓢幸免遷三徑，穀麥行看糶萬箱。",
            "欲過東坡泥沒脚，春餘烟柳正蒼蒼。"
        ],
        "title": "喜雨贈潘邠老昆仲",
        "id": "3a286028-c814-4a75-b62a-ab6b959d8efd"
    },
    {
        "author": "張耒",
        "paragraphs": [
            "北風閣雪不到地，寒日自同雲外天。",
            "愁人得酒百不問，滿引聊作諸公先。",
            "少休歌舞進棋局，更放旌旗移樓船。",
            "我欲吳歌恐驚坐，戲揮如意扣船舷。"
        ],
        "title": "和蘇仲南柳湖會飲",
        "id": "4ef628bb-c72e-4dd2-b45b-6eaeeefabec6"
    },
    {
        "author": "張耒",
        "paragraphs": [
            "夜霜偏警軍城角，晚日如催林寺鐘。",
            "蹭蹬此身甘已老，推遷世事本無窮。",
            "邯鄲夢裏忘將寤，蠻觸軍中尚戰雄。",
            "我有一言開達者，到頭可倚是天公。"
        ],
        "title": "夜霜",
        "id": "4f019c10-22e3-44f8-af8e-e9a3d9098da1"
    },
    {
        "author": "張耒",
        "paragraphs": [
            "江鄉節候異中州，十月狂雷震未休。",
            "二年到耳同常事，一夜雨聲如蚤秋。",
            "想見麥畦添宿潤，更欣蔬甲長新柔。",
            "東堂晚望無氛祲，洗出樊山紫翠浮。"
        ],
        "title": "十月二十日夜大雨雹震電先是數日極暖至是方稍晴",
        "id": "da4a00e0-3606-4614-810a-dec5062b97e6"
    },
    {
        "author": "張耒",
        "paragraphs": [
            "東園本是吾家有，不到經旬亦可嗟。",
            "步出寢門迎曉日，却從籬外望新花。",
            "安禪豈問荒三徑，閱古終須飽五車。",
            "兒女相憐牢落甚，爲翁淺盞酌流霞。"
        ],
        "title": "晨興自籬西望東園新開花",
        "id": "a65650f6-2dcb-4619-b99c-51e837f889d7"
    },
    {
        "author": "張耒",
        "paragraphs": [
            "避暑人人得自怡，坐曹最苦劇囚纍。",
            "江邊金石焦流日，堂上糟漿酷烈時。",
            "一酌甘寒煩素綆，終朝揮拂倦蒲葵。",
            "誰知顔巷簞瓢外，更有秋風菡萏池。"
        ],
        "title": "潘大臨蓮池二首  其一",
        "id": "e12a51eb-80c4-4a2f-ac57-5f6c0ee4ae6f"
    },
    {
        "author": "張耒",
        "paragraphs": [
            "年年酷暑軫皇慈，恩詔猶矜庶獄纍。",
            "白首坐曹真有罪，清風高枕歎無時。",
            "乘軒敢望終如鶴，用智從前不及葵。",
            "他日東門驅匹馬，故應難忘習家池。"
        ],
        "title": "潘大臨蓮池二首  其二",
        "id": "9d0200bf-0c9a-4485-b434-dea15fbb0eb9"
    },
    {
        "author": "張耒",
        "paragraphs": [
            "謫官兩向黄州火，知是明年何處冬。",
            "須信炎凉相代至，亦知榮辱到頭空。",
            "怨咨莫起天公念，燕坐何妨佛理通。",
            "更有牆邊一樽酒，能於愁面放春紅。"
        ],
        "title": "九月末大風一夕遂安置火爐有感二首  其一",
        "id": "6bf4848b-9604-41ab-8fca-5ac92c5a8747"
    },
    {
        "author": "張耒",
        "paragraphs": [
            "風聲一夜下林端，遽作霜天十月寒。",
            "三伏炎蒸不可過，北風栗烈亦何難。",
            "人情何待常從緩，天令難移古不刊。",
            "幸有布裘氈履在，雪深高卧更安閑。"
        ],
        "title": "九月末大風一夕遂安置火爐有感二首  其二",
        "id": "5bb7cd4c-5e4f-4053-9334-c2a1b28331e8"
    },
    {
        "author": "張耒",
        "paragraphs": [
            "曉鏡星星華髮新，江山流落未歸人。",
            "五紋暗度人間線，九寸潜通地下春。",
            "歌笑欣欣環老稚，杯盤草草稱清貧。",
            "與君同是柯山客，窗外梅花解笑人。"
        ],
        "title": "冬至贈潘郎",
        "id": "c6adbe0d-0ee5-49ad-a331-c183d6cd200e"
    },
    {
        "author": "張耒",
        "paragraphs": [
            "重入修門一見春，衰容仍是卧漳濱。",
            "歸來未解纍囚服，揮去真同下坂輪。",
            "痛飲久無連夜醉，白頭何啻二毛新。",
            "□□□□□□□，□□□□□□□。"
        ],
        "title": "丁丑歲與德載相別辛巳復會於潁相視而歎仍蒙先惠佳句謹次韵",
        "id": "414b726c-bfed-4983-9034-02311af3db9c"
    },
    {
        "author": "張耒",
        "paragraphs": [
            "禪宮寂寂白晝長，出門江山悲異鄉。",
            "歌簷日暖好鳥語，空庭客稀春草長。",
            "紅樹人家隔修竹，青蕪村路達橫塘。",
            "欲向東城踏青去，碧雲何處水茫茫。"
        ],
        "title": "寓居春日書事",
        "id": "e2a34a35-e966-4f18-b77d-eb45d77a1e92"
    },
    {
        "author": "張耒",
        "paragraphs": [
            "臘日開門雪滿山，愁陰短景歲將闌。",
            "江梅飄落香元在，汀雁飛鳴意已還。",
            "佳節再逢身且健，一樽相屬鬢毛斑。",
            "明光起草真榮事，寂寂衡門我自閑。"
        ],
        "title": "臘日二首  其一",
        "id": "a78ab0e7-b6c4-4c9d-a388-c3babc7e4c6f"
    },
    {
        "author": "張耒",
        "paragraphs": [
            "異鄉懷舊人千里，勝日難忘酒一杯。",
            "不恨北風催短景，最憐殘雪冷疏梅。",
            "江邊寒色雁催盡，天上春光斗挹回。",
            "我獨呼兒剩丸藥，微功聊取助衰骸。"
        ],
        "title": "臘日二首  其二",
        "id": "b7caeaed-89cb-4ffb-89ca-ea6da4158f1f"
    },
    {
        "author": "張耒",
        "paragraphs": [
            "獨持將鉞靜氛妖，後世英名日月昭。",
            "善聽聖君非易遇，將亡凶豎不難梟。",
            "悲風蔓草移今古，野殿空庭鎖寂寥。",
            "更有從軍老司馬，銘功文字配咸韶。"
        ],
        "title": "偶成題裴晉公祠",
        "id": "6ee6e406-947f-448e-acc3-f25d39db03ce"
    },
    {
        "author": "張耒",
        "paragraphs": [
            "昨夜新霜著瓦乾，西園梧葉盡飛翻。",
            "楚鄉原野長青草，澤國風雲只薄寒。",
            "梅蕊半含空有待，菊叢已過似無言。",
            "杖藜引望仍搔首，羨爾鳴鴻整羽翰。"
        ],
        "title": "冬日書事",
        "id": "68802c16-3f59-4729-9e6c-0752f02d7728"
    },
    {
        "author": "張耒",
        "paragraphs": [
            "軍城曉鼓已蓬蓬，城下秋雲卷暮江。",
            "祇有老雞能換卧，更無佳客可傾缸。",
            "衝風時動蕭蕭葉，晚日斜窺寂寂窗。",
            "猶喜江南有佳客，憐貧時致玉壺雙。"
        ],
        "title": "齊安今秋酒殊惡對岸武昌酒可飲故人潘主簿時惠雙榼",
        "id": "c0d9373a-4911-436b-b873-61c1a7a39aac"
    },
    {
        "author": "張耒",
        "paragraphs": [
            "東堂歲晚直窮寂，落葉寒蔬風雨餘。",
            "下里數家同井臼，荒山十里半榛蕪。",
            "夜霜摧菊房俱斂，晴日薰梅氣欲蘇。",
            "誰似樊山偏得意，倚天紫翠照空虛。"
        ],
        "title": "東堂即事",
        "id": "21c94e13-0b94-42a4-8e13-7ee48af0f4fe"
    },
    {
        "author": "張耒",
        "paragraphs": [
            "初過三伏暑初歸，風景誰知遽慘悽。",
            "短日旅愁消美酒，五更鄉夢託晨雞。",
            "江天水冷魚龍蟄，野澤風多鴻雁稀。",
            "塵篋敝貂猶得在，過冬偶免嘆無衣。"
        ],
        "title": "八月六日西風極凉如十月間晨起偶題",
        "id": "c3841247-2f21-4423-8dfb-8246494db18b"
    },
    {
        "author": "張耒",
        "paragraphs": [
            "平生對雪須千首，何事今春無片詞。",
            "老大怯寒唯泥酒，窮愁須醉不吟詩。",
            "潤催庭柳將開眼，冷送江梅欲別枝。",
            "何處高樓有殘白，舊遊無處寄相思。"
        ],
        "title": "正月三日大雪雪晴有感",
        "id": "3e0b3d80-86cd-4efc-9077-665129568b9e"
    },
    {
        "author": "張耒",
        "paragraphs": [
            "荒園雪晴愁徑滑，濕柴堅坐戀爐紅。",
            "寒香委地梅無頼，嫩坼抽苗麥有功。",
            "瘴癘潜消人氣樂，豐登定慰客途窮。",
            "暖寒破悶功無敵，頼有尊中臘酒醲。"
        ],
        "title": "雪晴",
        "id": "b93e91c8-c89a-4ef2-8210-95ab8d99fe2c"
    },
    {
        "author": "張耒",
        "paragraphs": [
            "想爾扁舟野岸橫，久陰今旦喜晴明。",
            "天寒野曠北風利，雲霽江渾春水生。",
            "家近凍醪時可致，旅庖鳴雁足供烹。",
            "東園早作歸來計，紅紫紛紛日向榮。"
        ],
        "title": "久陰忽晴作詩寄秬秸時二子沿幹在陽翟鎮",
        "id": "8e218883-ae3c-4ce0-bb59-28b010488f25"
    },
    {
        "author": "張耒",
        "paragraphs": [
            "詔書夜下走風雷，清曉州門拜敕回。",
            "天上六龍歸禁闕，人間一雨到根荄。",
            "江邊時日將舒柳，雪後春光欲到梅。",
            "白首放臣隨衆喜，教兒深酌手中杯。"
        ],
        "title": "冬後三日郊赦到同郡官拜敕回有感",
        "id": "666e054c-1c90-4903-92cd-a2a1ec825e86"
    },
    {
        "author": "張耒",
        "paragraphs": [
            "澤畔騷人未放回，江邊又探臘前梅。",
            "已知無木相先得，固使凌寒特地開。",
            "杜老閣前勞賦詠，玉川窗外獨驚猜。",
            "試思感舊傷千里，可以臨風舉一杯。"
        ],
        "title": "探梅有感",
        "id": "556010ac-d37a-468a-b203-1b4bd6dfc2db"
    },
    {
        "author": "張耒",
        "paragraphs": [
            "黄鳥聲中花已盡，綠楊風外日何長。",
            "柯家山下有幽築，雲夢澤南飛故鄉。",
            "老病裌衣猶怯冷，春深煮酒漸聞香。",
            "本無智術爭榮辱，只鬭尊前身健强。"
        ],
        "title": "三月十二日作詩董氏欲爲築堂",
        "id": "528a6650-2c6a-4fc8-be16-3acc058324dd"
    },
    {
        "author": "張耒",
        "paragraphs": [
            "草舍蘆藩百事貧，有時遇酒暫曛曛。",
            "天邊日落未歸客，江上春寒多思人。",
            "寄遠相思時有夢，感時長嘯不無神。",
            "東風又欲催桃李，搔首花前獨岸巾。"
        ],
        "title": "草舍",
        "id": "bf34b5ed-1c06-4ecd-a90e-c46798551712"
    },
    {
        "author": "張耒",
        "paragraphs": [
            "德公本自隠襄陽，治病翻成客滿堂。",
            "懶把窮通求日者，試將多病問醫王。",
            "一丸五色寧無藥，兩部千金合有方。",
            "他日傾河如石鼓，著書猶願記柴桑。"
        ],
        "title": "贈龐安常先生",
        "id": "f46c67af-f13a-4a85-ab6e-fd7ed528d262"
    },
    {
        "author": "張耒",
        "paragraphs": [
            "桃蹊李逕有埃塵，寂寂青陰蔽四鄰。",
            "落月半窗幽夢斷，隔窗芳樹語鶯新。",
            "忽忘身是三年客，便覺樓瞻二室雲。",
            "佳境故人如一夢，懶將白髮望餘春。"
        ],
        "title": "三月二十四日聞鶯",
        "id": "444b998f-8f09-4b11-a585-39517492d223"
    },
    {
        "author": "張耒",
        "paragraphs": [
            "三年不聽早朝雞，慚愧高林鵯鵊兒。",
            "滿眼山林春已去，五更風露月沉西。",
            "厭聽田舍驅牛苦，想見天門寶馬嘶。",
            "獨我朦朧貪曉睡，故園門巷夢中迷。"
        ],
        "title": "柯山聞鵯鵊",
        "id": "35fe86b1-4636-42f2-93ae-57d3714f25aa"
    },
    {
        "author": "張耒",
        "paragraphs": [
            "故園蔬甲又逢春，想見雕槃巧鬭新。",
            "强掘蔞根槃鬰屈，故挑菊茁嚼芳辛。",
            "春來小疾妨杯切，老去懷鄉役夢頻。",
            "堪笑吳傖戀蓴鱠，素衣愁化洛陽塵。"
        ],
        "title": "齊安食蔞蒿根菊茁",
        "id": "b19ac2ed-ba7d-4c10-aa2c-7b2dab8ea2da"
    },
    {
        "author": "張耒",
        "paragraphs": [
            "荒陂浮雁啄寒水，古木老烏啼夕陽。",
            "酒市喧呼人醉餘，叢祠歌舞歲豐穰。",
            "黄花半落經寒雨，紅稻初堅得早霜。",
            "倚岸老枝榆骨白，出林丹實柿肌黄。",
            "空林啅起團驚鵲，槁葉悲啼有暗螿。",
            "腰兔暮歸人臂隼，扣門問宿客擔囊。",
            "貂裘西去衝寒早，澤國東歸寄夢長。",
            "入洛自慚文價薄，却憑山水助清狂。"
        ],
        "title": "汴上書事",
        "id": "eec57fe1-767a-43b3-91d0-caa5964fadaf"
    },
    {
        "author": "張耒",
        "paragraphs": [
            "飲量平吞叔度陂，宣城風月舊相知。",
            "雪霜欺客凋新鬢，珠玉投人出好詩。",
            "門對洞庭書滿架，飲翻雲夢酒盈巵。",
            "江城少駐還鄉棹，一伴山翁醉習池。"
        ],
        "tags": [
            "洞庭湖"
        ],
        "title": "次韵黄汝器與君謨唱和三首  其一",
        "id": "3bc5ece6-c2d6-4130-8ff6-efc37369ef81"
    },
    {
        "author": "張耒",
        "paragraphs": [
            "吳門韋白舊推賢，文雅相望數百年。",
            "千里江山留醉墨，五湖風月縱歸船。",
            "書來遠慰連鐶夢，歲熟歸收種秫田。",
            "仕祿及親身早退，高名榮事更誰先。"
        ],
        "title": "次韵黄汝器與君謨唱和三首  其二",
        "id": "23e80302-d98c-42c6-a173-5794736159f6"
    },
    {
        "author": "張耒",
        "paragraphs": [
            "愛君退易似前賢，投劾歸來不待年。",
            "世故飽諳真昨夢，道心不繫學虛船。",
            "莫悲白雪凋玄鬢，自有丹砂暖寸田。",
            "兩郡詩筒屢傳寄，主盟騷雅定誰先。"
        ],
        "title": "次韵黄汝器與君謨唱和三首  其三",
        "id": "43f62dfc-fc83-4662-a8f8-3b434e82fd4b"
    },
    {
        "author": "張耒",
        "paragraphs": [
            "未說潯陽別淚痕，江邊蘋芷不勝繁。",
            "不知來歲在何處，又對新花憶故園。",
            "插帽每慚輝白髮，飛香曾伴照清尊。",
            "去年今日淮陽道，落絮殘紅正斷魂。"
        ],
        "title": "三月一日馬令送花",
        "id": "1871ed53-37a4-4297-93ca-fd0e48ae86ee"
    },
    {
        "author": "張耒",
        "paragraphs": [
            "紫皇寶輅張珠幰，玉女熏籠覆繡衾。",
            "萬紫千紅休巧笑，人間春色在檀心。"
        ],
        "title": "木香",
        "id": "46ca87be-86e0-4f57-b837-ec5c135196ca"
    },
    {
        "author": "張耒",
        "paragraphs": [
            "栗冽已戒候，陰淡達朝昏。",
            "出門無所詣，幽齋誰與言。",
            "塵埃羣書積，興至時一翻。",
            "呼兒具棗栗，時亦頼芳樽。",
            "老肌畏寒苦，幸此手足溫。",
            "窗間有舊筆，得句時復援。"
        ],
        "title": "九月末風雨初寒  其一",
        "id": "aa9ae4ce-a69d-45f5-b6c6-75c048cacc7f"
    },
    {
        "author": "張耒",
        "paragraphs": [
            "愛此庭下菊，蕭蕭何及時。",
            "郊原一秋暵，麥種待榮滋。",
            "今年真有秋，禾菽實纍纍。",
            "老農笑謂予，不復憫汝饑。",
            "桑榆可析薪，秋風可夜吹。",
            "晴明理罝繳，雉兔日已肥。"
        ],
        "title": "九月末風雨初寒  其二",
        "id": "03b71873-fab0-48c0-8393-750b530039a1"
    },
    {
        "author": "張耒",
        "paragraphs": [
            "暑別齊紈知有日，秋生蘄竹果如期。",
            "月明半夜似相覓，角怨五更知爲誰。",
            "風露滿天河轉後，江山千里雁來時。",
            "短檠莫倦親燈火，又見槐花黄滿枝。"
        ],
        "title": "立秋後便凉詩示秬等",
        "id": "b76bfca1-8f68-49c7-ad54-63a899ed6105"
    },
    {
        "author": "張耒",
        "paragraphs": [
            "城頭清角已三奏，樹間眠鳩方一鳴。",
            "風霜凄緊雁南向，星河橫斜天左傾。",
            "待旦枕戈無怨敵，將朝盛服非公卿。",
            "不如衲被蒙頭睡，直至東窗海日生。"
        ],
        "title": "曉意",
        "id": "d035a97e-90a9-41b0-b65b-c56f8018eee6"
    },
    {
        "author": "張耒",
        "paragraphs": [
            "疏梅點點柳毿毿，殘臘新春氣候參。",
            "天靜秋鴻來塞北，雲收片月出江南。",
            "青霄雨露將回律，白首江湖尚避讒。",
            "未信斯途無倚伏，有時清鏡理朝鬖。"
        ],
        "title": "歲晚有感",
        "id": "e056cdd3-5b6a-42ff-b820-1da7436b2bde"
    },
    {
        "author": "張耒",
        "paragraphs": [
            "新正閱月天苦陰，白日未照草木心。",
            "黄州城中人迹少，江濤湧洶山崎嶔。"
        ],
        "title": "新正二首  其一",
        "id": "dbd819e5-67c7-4b85-a335-914d4315c594"
    },
    {
        "author": "張耒",
        "paragraphs": [
            "柯山老人盡日閑，暖依薪炭不出山。",
            "闌風伏雨莫收拾，不念厚土何時乾。"
        ],
        "title": "新正二首  其二",
        "id": "635aab83-82f6-4072-a5b3-d408f4791301"
    },
    {
        "author": "張耒",
        "paragraphs": [
            "盈盈秋月不餘分，葉露懸光可數塵。",
            "此地正須煩一笑，要令排戶問東鄰。"
        ],
        "title": "中秋夜東剎贈仁公",
        "id": "058e09d0-560e-4255-beb3-4267b8518738"
    },
    {
        "author": "張耒",
        "paragraphs": [
            "嘉陵江邊樹，他日繫我駒。",
            "當時挾書兒，抱子鑷白鬚。",
            "傷懷洒孤淚，一夢百崎嶇。",
            "西城送我處，今日攬君袪。",
            "君才如涌泉，隨用隨有餘。",
            "中年頗流落，四駕使者車。",
            "持節豈不貴，列城隨慘舒。",
            "君看冒軒冕，奴隸笑金朱。",
            "猿鳥日異音，山川開畫圖。",
            "懷君即飲酒，念我當寄書。"
        ],
        "title": "送黄師是梓州提刑",
        "id": "ff3d3302-63ef-441c-aa27-b64a7da20b54"
    },
    {
        "author": "張耒",
        "paragraphs": [
            "林居觀變化，寒暑無時停。",
            "日月迭奔走，汲汲作昏明。",
            "彼人於其間，起妄自經營。",
            "寧知運之去，不受如力爭。",
            "終古一逝川，聖達亦歎驚。",
            "寄言夸毘子，豪奪竟何成。"
        ],
        "title": "林居",
        "id": "739b99b8-ed7c-4f64-921a-d6fa6bce6c0d"
    },
    {
        "author": "張耒",
        "paragraphs": [
            "十夫操戈羣入市，市人奔走爭逃死。",
            "鷄飛犬逝閭里空，攘奪金珠虜妻子。",
            "世人惡盜恐不深，真不爲盜能有幾。",
            "何況蚩蚩田野人，欲使饑寒不爲此。"
        ],
        "title": "有所歎五首  其一",
        "id": "4cb196a5-825d-452b-81ac-b565f532faf0"
    },
    {
        "author": "張耒",
        "paragraphs": [
            "饑兒無食偷鄰桑，主人殺兒屍道傍。",
            "母兄知兒死不直，行哭吞聲空歎息。",
            "生重於桑亦易明，何爲以身邀所輕。",
            "沒身毫釐易其死，世上誰非竊桑子。"
        ],
        "title": "有所歎五首  其二",
        "id": "6bafc04d-2fb4-4290-8bff-75a767a3597f"
    },
    {
        "author": "張耒",
        "paragraphs": [
            "蛙鳴聒聒滿我池，我寧知爾樂與悲。",
            "周公洒灰教後世，顧我齷齪不忍施。",
            "越人嗜汝過芻豢，芼以芳香侑朝飯。",
            "藏身泥沙勿妄出，世人重味輕天物。"
        ],
        "title": "有所歎五首  其三",
        "id": "6a982567-3035-41bd-9348-fd7e760f01a9"
    },
    {
        "author": "張耒",
        "paragraphs": [
            "蝎能毒人不能死，人能捕蝎殘其類。",
            "世人意惡蝎爲虐，人蝎相殘竟誰至。",
            "不參彼已怨一方，自古詩人以爲刺。",
            "我疑人酷蝎所羞，何暇區區論蝎罪。"
        ],
        "title": "有所歎五首  其四",
        "id": "98d9a59d-59aa-4927-8162-ed5aabd9e686"
    },
    {
        "author": "張耒",
        "paragraphs": [
            "衛青功高不薦賢，猶有蘇建能拳拳。",
            "魏其已誅武安死，將軍畏禍無敢言。",
            "田竇安知天下士，可是一言誰得罪。",
            "當憂磊落世上奇，白頭騎奴安得知。"
        ],
        "title": "有所歎五首  其五",
        "id": "243f99fc-e045-4122-8dbf-a834e58d8647"
    },
    {
        "author": "張耒",
        "paragraphs": [
            "悠悠十月尾，野靜田事息。",
            "嚴霜草木黄，千里樹一色。",
            "呼鷹者誰子，窘兔保深棘。",
            "物皆愛其死，吾寧忍鮮食。"
        ],
        "title": "登汴岸",
        "id": "4494a9bb-aee4-4a7a-89b0-fd9df8b7d7a3"
    },
    {
        "author": "張耒",
        "paragraphs": [
            "野雲不作雪，仲冬氣猶蒸。",
            "岸雨濕枯柳，北風生浪聲。",
            "昨日飲我者，主人出金觥。",
            "酒薄亦足醉，青蛾慣逢迎。",
            "紛紛舟車地，主吏困怨憎。",
            "樽罍備人事，起論愛客誠。",
            "世途聊復爾，物態惡分明。",
            "十年五往返，撫事感飄零。"
        ],
        "title": "宿州",
        "id": "f61d9604-edf6-4752-8f0b-45f27a357dd1"
    },
    {
        "author": "張耒",
        "paragraphs": [
            "畏途戒十一，飲食玩死地。",
            "防患迷輕重，達者笑不智。",
            "古人慎寢食，愛生良有待。",
            "從來天下圖，不易無名指。",
            "甘飧冒物禁，中夕得顛沛。",
            "坐令妻孥憂，憊腹委如带。",
            "頼知仙聖術，杳杳存一氣。",
            "船輕曉眠足，扣齒無餘滯。",
            "艱難衆所虞，君子謹容易。",
            "永懷青精飯，聊欲屏俗嗜。"
        ],
        "title": "出都門泊鎮外失飲食節中夕暴下用氣術消息之即癒",
        "id": "33827071-3a5f-4124-8d30-99e36aadddfe"
    },
    {
        "author": "張耒",
        "paragraphs": [
            "衝寒發孤城，带雪入異縣。",
            "春陰舟楫迴，遠眼烟木亂。",
            "朝來雲間塔，別我忽不見。",
            "春流背客去，應過前日岸。",
            "懷居念繾綣，送別祝寢飯。",
            "撫事良有懷，申情能無歎。"
        ],
        "title": "過臨淮",
        "id": "5eb36b5a-f8cb-4ce2-8aac-0e8458b1d108"
    },
    {
        "author": "張耒",
        "paragraphs": [
            "山根受重淵，石脚插九地。",
            "千年無支祈，閉穴守禹誓。",
            "扁舟七日閑，浪作老龍戲。",
            "舟師慎艱險，長跪請佛事。",
            "晚山水如屋，曉山水如地。",
            "清平一潭風，浪陣卷旂旆。",
            "煌煌金仙語，鬼物所尊畏。",
            "無心服毒猛，慧眼出幽穢。",
            "人間慢聖賢，諄戒遭侮易。",
            "誰肯一卷書，脫此千里滯。"
        ],
        "title": "泗州阻風七日投佛經禱斗山下",
        "id": "98f77e52-deb6-4e00-bd60-fcba7d2812a4"
    },
    {
        "author": "張耒",
        "paragraphs": [
            "客行趨陽翟，驅馬登高崗。",
            "羣山拱西都，迴首瞰許昌。",
            "原田秀且潤，烟水遠分行。",
            "荒冢卧石獸，古祠摧畫牆。",
            "我行日已遠，風物非故鄉。",
            "隨俗强飲食，所求肢體强。",
            "兒生事弧矢，有志行四方。",
            "秣馬訪前古，吾將問興亡。"
        ],
        "title": "陽翟道中",
        "id": "a3568278-f300-46f9-9a4d-da85af67de72"
    },
    {
        "author": "張耒",
        "paragraphs": [
            "繫船淮北雨如軸，繫船淮南風斷橋。",
            "客行有期日月疾，歲事欲晚霰雪驕。",
            "山根浪頭作雷吼，縮手敢試舟師篙。",
            "不用燃犀照幽怪，要須拔劍斷長蛟。"
        ],
        "title": "阻風累日泊寶積山下",
        "id": "12a6b282-65f0-4955-9288-9686d6773b1b"
    },
    {
        "author": "張耒",
        "paragraphs": [
            "眼明初見淮南樹，十客相逢九吳語。",
            "旅程已付夜帆風，客睡不妨船背雨。",
            "黄柑紫蟹見江海，紅稻白魚飽兒女。",
            "殷勤買酒謝船師，千里勞君聊轉櫓。"
        ],
        "title": "宿州道中",
        "id": "f6394ac3-9fe6-45be-8dda-c2107e852357"
    },
    {
        "author": "張耒",
        "paragraphs": [
            "東風淮聲鳴萬鼓，山頭孤塔藏烟霧。",
            "一庵老宿何處峰，孤舟倦客沙邊雨。",
            "楊柳梢頭春未多，白蘋汀下正滄波。",
            "莫向春陰開病眼，風烟如此奈愁何。"
        ],
        "title": "春陰泊龜山寄園明",
        "id": "923182e2-6b43-4d76-ad54-9aa8e907b6ab"
    },
    {
        "author": "張耒",
        "paragraphs": [
            "夏木皆秀茂，小園交茂林。",
            "巢成雛欲出，上下鳴時禽。",
            "中有支離翁，行憩佳樹陰。",
            "好風爲我來，蕭然散煩襟。",
            "物化日遷逝，客居何滯淫。",
            "虧行天有數，隠顯我無心。"
        ],
        "title": "初夏步園",
        "id": "51288e24-90ca-41d1-bea5-b87924acdace"
    },
    {
        "author": "張耒",
        "paragraphs": [
            "陳君爲生廉易足，水石田園藏一曲。",
            "畦田已作故侯業，種竹未享封君祿。",
            "干名懶復觀書卷，濟病時能開藥籙。",
            "夜來秋雨如决渠，不寐憂君玉川屋。"
        ],
        "title": "雨夜懷陳永源山莊",
        "id": "91e00e85-959c-4833-9f44-34e07f226523"
    },
    {
        "author": "張耒",
        "paragraphs": [
            "棄斥非高隠，林居值晚秋。",
            "風雲日慘變，感彼歲月遒。",
            "秀蔓依簷槁，陳葉當窗投。",
            "晚花弄餘秀，畦菜枝新柔。",
            "閑居妙觀物，貧賤吾何憂。",
            "寂念師竺瞿，齊物信蒙周。"
        ],
        "title": "效二謝體",
        "id": "ea361669-2478-468e-b495-03554b2865b9"
    },
    {
        "author": "張耒",
        "paragraphs": [
            "秋陰不可解，澍雨忽連朝。",
            "貧居庭除狹，漲潦時驚飄。",
            "老夫凌晨起，山木鳴蕭蕭。",
            "開門買野菜，菘薤喜新苗。",
            "鄙人晚耽佛，像設如僧寮。",
            "焚香翻貝葉，禪誦安不勞。",
            "日高出道場，傾蓋盈山瓢。",
            "醺然知體暢，誰共此逍遙。"
        ],
        "title": "秋雨獨酌三首  其一",
        "id": "4eecaaaf-9e25-4a75-96a2-561ce7024e29"
    },
    {
        "author": "張耒",
        "paragraphs": [
            "羲和隔重雲，不復知下土。",
            "商羊何爲者，得時方鼓舞。",
            "老人閑不出，秋草生環堵。",
            "況茲陰霖時，塊坐誰與語。",
            "江人雨不魚，魴鯉不登俎。",
            "晨烹亦何有，藜藿恣烹煮。",
            "壺中有芳春，造物不得與。",
            "一醉興未終，連延忽三舉。"
        ],
        "title": "秋雨獨酌三首  其二",
        "id": "92c8fb72-1451-4e11-8b2e-fd06b16fb2fd"
    },
    {
        "author": "張耒",
        "paragraphs": [
            "陰雨何可處，樂事頼尊中。",
            "泥濘不可出，潔掃一畝宮。",
            "氣平憂患失，目凈塵滓空。",
            "誰知環堵間，樂事殊未窮。",
            "老人飽諳事，未易勤其胸。",
            "兒曹方蜩螗，幾見弄伎工。",
            "惟有尊中物，於人差有功。",
            "不解作悲秋，吾師柴桑翁。"
        ],
        "title": "秋雨獨酌三首  其三",
        "id": "e69032ca-8ab4-4451-b9b4-fcf016e59d99"
    },
    {
        "author": "張耒",
        "paragraphs": [
            "衝泥看花亦不惡，泥深三尺馬苦臞。",
            "閉門且復與君飲，吟詩寫字樂有餘。",
            "姚黄一枝說不盡，天姬帝子非世姝。",
            "念君東坡守寂寞，春深窮巷堆枯榆。"
        ],
        "title": "三月十三日本約潘郎同游安園以雨不果因飲於家爲說宛丘木芍藥之盛作此篇",
        "id": "63b3372e-6c2f-43a4-aadc-d4543122d1ec"
    },
    {
        "author": "張耒",
        "paragraphs": [
            "春山苦多昏，陰靄晝長暝。",
            "鳥鳴欲成巢，冰泮魚已泳。",
            "薄寒方未已，慘切有餘勁。",
            "霏霏晚雨飄，黯黯夕氤凝。",
            "高鴻戢南翮，布穀謹新令。",
            "班班農在耕，冉冉麥將盛。",
            "官閑倦無侶，覽物偶乘興。",
            "無辭數携酒，溪柳黄欲映。"
        ],
        "title": "春陰",
        "id": "f98809a1-4526-4433-8e60-7ada2d59d0e8"
    },
    {
        "author": "張耒",
        "paragraphs": [
            "風雲雖不定，日雨亦易乾。",
            "殘春猶凜凜，助我朝食寒。",
            "想見芳野田，士女游班班。",
            "去者日以疏，更爲來者歡。",
            "青紅間車馬，日暮醉牆間。"
        ],
        "title": "寒食",
        "id": "40b499d6-c80a-4bd3-9eda-11b6f2759f83"
    },
    {
        "author": "張耒",
        "paragraphs": [
            "蓬蒿眼已熟，收拾到阿麗。",
            "徒分色黄白，未害格妾婢。",
            "爭妍知不足，出刺以自衛。",
            "上有寒梅枝，春霜一憔悴。"
        ],
        "title": "麗春",
        "id": "5b112ed4-c3e5-4b76-8725-e5bb6ecac22a"
    },
    {
        "author": "張耒",
        "paragraphs": [
            "秋雲晦清曉，密雨散迴風。",
            "修然有嘉思，盥櫛臨青銅。",
            "掃地靜如眼，妙香散浮空。",
            "黄葵麗不驕，幽菊靜有容。",
            "無車驚門雀，幽巷連蒿蓬。",
            "老知飲無益，靜覺書有功。",
            "晚木多美實，凉風驚候蟲。",
            "問津竟何效，真愧圃與農。"
        ],
        "title": "秋懷",
        "id": "eabf6381-9957-432d-9542-d6df86748864"
    },
    {
        "author": "張耒",
        "paragraphs": [
            "陰風駕長淮，鐵馬一百萬。",
            "孤舟犯其壘，白羽一揮散。",
            "崩騰中夜雪，千里照組練。",
            "乾坤合冥蒙，遠色辨波面。",
            "雲端數寸塔，僅若簪出弁。",
            "寒飛不遠林，瘦植凍依岸。",
            "龜山晚沽酒，旅食烹野雁。",
            "惜哉吾里豐，一畝不素辦。"
        ],
        "title": "離泗州冒大雪",
        "id": "dcd0a534-a27e-4be6-bcbe-ec70c1a3c054"
    },
    {
        "author": "張耒",
        "paragraphs": [
            "平明呼童汲井華，童歸告我門有雪。",
            "披衣疾走出戶看，正見風毛萬夫獵。",
            "冷欺病骨不敢前，縮頭蟄戶如寒鼈。",
            "樓臺得勢互照映，松竹無風自騷屑。",
            "念昔兒童逢雪喜，摶捧嘴吞如沃渴。",
            "如今欲啗老不禁，何異愛屨而遭刖。",
            "高門有酒不愛詩，我愛吟詩尊屢闕。",
            "東鄰徐子與我同，愛詩過我衣百結。",
            "藏頭敗被口吟呵，文似鏘金身似鐵。",
            "人生豈合長賤貧，二百青銅直須輟。"
        ],
        "title": "雪後贈徐仲車",
        "id": "5230328c-47ac-4260-aa65-6326d75ef22f"
    },
    {
        "author": "張耒",
        "paragraphs": [
            "子雲鴟夷如大壺，日醉自不妨著書。",
            "盛酒借沽太勤劬，鑄銅爲榼計未疏。",
            "古人制器儉復真，不似後世鏤金銀。",
            "一罌湛湛致坐側，時與周旋真可人。"
        ],
        "title": "題吳熙老古銅榼",
        "id": "c2075b9b-aca9-4217-a3ec-85b69a47c916"
    },
    {
        "author": "張耒",
        "paragraphs": [
            "耕田衣食苦不足，悠悠送子長河曲。",
            "同行不可別未忍，日暮河邊仰天哭。",
            "男兒從軍薄妻子，婦人隨夫誓生死。",
            "封侯佩印未可知，不道沙場即爲鬼。"
        ],
        "title": "農婦",
        "id": "fd9e3582-2033-4583-bf75-5b3f03225090"
    },
    {
        "author": "張耒",
        "paragraphs": [
            "空中莽落索，曉雪遍平郊。",
            "霰急松鳴葉，聲繁竹戰梢。",
            "暮鳶饑啄屋，寒雉濕依茅。",
            "誰上梁王賦，淹留感鬢毛。"
        ],
        "title": "山雪",
        "id": "560d278e-bfd1-4705-b221-e9c6a0e59ad6"
    },
    {
        "author": "張耒",
        "paragraphs": [
            "眊矂柯山客，還家只醉眠。",
            "桂堂渾忘却，蟬室故依然。",
            "未用臨書卷，聊須辦酒錢。",
            "所欣家有弟，鄉校首稱賢。"
        ],
        "title": "戲二潘",
        "id": "a89e1bf4-a124-497e-a186-8d73cac6856e"
    },
    {
        "author": "張耒",
        "paragraphs": [
            "近聞彭澤令，旅飯寄招提。",
            "杜老不厭賦，韋郎猶愧妻。",
            "得州慚牧養，懷友負招携。",
            "祇學新詩好，高吟獨醉泥。"
        ],
        "title": "寄陳履常二首  其一",
        "id": "c718af74-37ba-4539-88b6-0be5b54ee190"
    },
    {
        "author": "張耒",
        "paragraphs": [
            "故人猶念我，一笑向何人。",
            "老去唯佛祖，州閑如隠淪。",
            "殘年河朔雪，近臘水鄉春。",
            "何日相逢笑，天邊白髮新。"
        ],
        "title": "寄陳履常二首  其二",
        "id": "7ba1c5ef-3715-4d17-ba0b-632373093572"
    },
    {
        "author": "張耒",
        "paragraphs": [
            "淡墨高張動禁城，風馳電落走寰瀛。",
            "從來萬卷貯便腹，可得千人無一名。",
            "且向江邊伴逐客，會須天上冠羣英。",
            "遙思匹馬千山里，孤店村深聽晚鶯。"
        ],
        "title": "聞邠老下第作詩迎之",
        "id": "31adf4f5-3eda-47de-adc1-ddfc6d1ce91b"
    },
    {
        "author": "張耒",
        "paragraphs": [
            "已嗟骯髒倚門邊，況復歸來竈不烟。",
            "觀國未書攀桂籍，還家却上過淮船。",
            "瑰奇難售真當爾，鑿枘相遭亦偶然。",
            "未死此生誰料得，且將見在鬭尊前。"
        ],
        "title": "次韵邠老見貽",
        "id": "b169379f-c746-4e11-8894-8d1a54598f42"
    },
    {
        "author": "張耒",
        "paragraphs": [
            "誰云世不容吾道，自是窮常逐我曹。",
            "未能下帷授老子，且復痛飲讀離騷。",
            "雨多園圃一慘淡，秋霽山川開泬寥。",
            "裹飯送君吾豈敢，黄雲𥝧稏連東皋。"
        ],
        "title": "久不見潘十作詩戲之聞其別墅晚稻稍收",
        "id": "75f9c682-1c17-49b0-9c71-224322fb9be3"
    },
    {
        "author": "張耒",
        "paragraphs": [
            "過去生中作弟兄，依然骨肉有餘情。",
            "青衫校正同三館，白髮東南各一城。",
            "君比酈生多事業，我方謝朓欠詩名。",
            "想當把酒笙歌裏，亦記長安痛飲生。"
        ],
        "title": "效白體贈晁无咎  其一",
        "id": "5ee06491-4011-4874-8585-fd5c7aae9314"
    },
    {
        "author": "張耒",
        "paragraphs": [
            "江南歲晚水風寒，鈴閣無人晝掩關。",
            "過雨樓臺宛溪市，新霜松竹敬亭山。",
            "不悲仕宦從來拙，所喜形骸絕得閑。",
            "山妓村醪君莫笑，亦勝苜蓿滿朝盤。"
        ],
        "title": "效白體贈晁无咎  其二",
        "id": "96004973-aee6-4985-911d-3aeb6a6b4ca6"
    },
    {
        "author": "張耒",
        "paragraphs": [
            "關河戰國東秦地，風月南朝小謝城。",
            "妓樂比君拈不出，溪山許我賭來贏。",
            "真珠金綫真無比，疊嶺雙溪亦有聲。",
            "一事與君霄壤別，板輿時從老人行。"
        ],
        "title": "效白體贈晁无咎  其三",
        "id": "c35f309e-1013-449c-87ed-0fd107197d0f"
    },
    {
        "author": "張耒",
        "paragraphs": [
            "寺古丹青暗，地幽花木春。",
            "垣牆兵火後，臺殿棟梁新。",
            "繞屋松聲合，鋪庭草色勻。",
            "春耕迷古壘，野水灧通津。",
            "落魄閑來客，蕭條禁火晨。",
            "重尋舊游地，俯仰十年身。"
        ],
        "title": "山光寺",
        "id": "9d84e46a-92a8-4817-bbb4-ea0ad4edbbeb"
    },
    {
        "author": "張耒",
        "paragraphs": [
            "天教老景變芳菲，晨起衰翁換裌衣。",
            "盡日綠陰鶯懶囀，有時芳草蝶爭飛。",
            "最憐永日身無事，所歎佳時客未歸。",
            "雖老清狂猶未減，憑春說與故園知。"
        ],
        "title": "三月晦日與客小酌",
        "id": "3e1a78f6-7484-4a2c-ad0c-c87b056ef4a9"
    },
    {
        "author": "張耒",
        "paragraphs": [
            "野寬秋望閣，浩蕩雨初還。",
            "寒樹爭標嶺，歸雲各占山。",
            "歲窮風物慘，地闊井閭閑。",
            "飽食端無補，微官亦愧顔。"
        ],
        "title": "野望",
        "id": "658a2c6d-e7cb-44d0-a7a8-d45c3a8a578a"
    },
    {
        "author": "張耒",
        "paragraphs": [
            "身寄他鄉遠，心驚土俗殊。",
            "閭閻諱冠带，子弟笑詩書。",
            "韓國縱橫後，商頑習尚餘。",
            "幾時東去棹，笑膾楚鄉魚。"
        ],
        "title": "他鄉",
        "id": "4f3c37f2-340b-4384-a808-5941ee12cbfd"
    },
    {
        "author": "張耒",
        "paragraphs": [
            "衆木交陰園逕荒，獨尋細徑上東岡。",
            "山頭秀插垂雲處，江面平分浴日光。",
            "沙際離離橫水鳥，林端歷歷過風檣。",
            "登臨每到消憂處，不覺三年客異鄉。"
        ],
        "title": "晨起眺望",
        "id": "7f7cee19-0a94-48d7-9656-10dfd0c3e3b6"
    },
    {
        "author": "張耒",
        "paragraphs": [
            "殘雪微風冷透衣，柳黄梅破欲春時。",
            "年年景物常相似，滿眼相思只自知。"
        ],
        "title": "有感二絕  其一",
        "id": "0858092f-9087-4a5f-bdcb-af18476e5e8b"
    },
    {
        "author": "張耒",
        "paragraphs": [
            "日暇凝雲去復還，晚風不動自清寒。",
            "可憐庭雪無人掃，斜占牆陰獨未殘。"
        ],
        "title": "有感二絕  其二",
        "id": "212c76f9-80c6-4e09-ae95-a44cb22d3d24"
    },
    {
        "author": "張耒",
        "paragraphs": [
            "師似浮雲觸處閑，倦飛知我未能還。",
            "林泉會有相逢日，風月應須乞半山。"
        ],
        "title": "贈別儀上人",
        "id": "9d0bd38e-89c1-4dd9-98c8-b8e07404bccc"
    },
    {
        "author": "張耒",
        "paragraphs": [
            "天河初沒空明星，四聽雞號人欲興。",
            "高林有露乍蹄馬，佛屋無人到曉燈。"
        ],
        "title": "宿文殊院呈孫子和二絕  其一",
        "id": "fa578512-b475-4384-b6c0-66d458dab637"
    },
    {
        "author": "張耒",
        "paragraphs": [
            "朱樓簾捲見天涯，倦客倚欄何所思。",
            "新月無情明復落，清簫有恨歇還吹。"
        ],
        "title": "宿文殊院呈孫子和二絕  其二",
        "id": "7e47d806-b621-4540-af96-c0f4f1a86e06"
    },
    {
        "author": "張耒",
        "paragraphs": [
            "庭樹知秋彫晚枝，春鶯一去幾時歸。",
            "晚來何事枝頭見，啞咤數聲還復飛。"
        ],
        "title": "晚鶯二首  其一",
        "id": "8b38c1f3-772e-4e49-b791-41327f9fe48d"
    },
    {
        "author": "張耒",
        "paragraphs": [
            "青竹萬葉一霜摧，何事流鶯去復迴。",
            "啼鵊已摧芳草歇，春風安肯爲君來。"
        ],
        "title": "晚鶯二首  其二",
        "id": "5ff5a1c9-3d06-4fb5-b79b-30f5f342251f"
    },
    {
        "author": "張耒",
        "paragraphs": [
            "一尺盆池數種荷，魚蝦亦解起風波。",
            "爾來未識天池樂，更有鯨鵬奈爾何。"
        ],
        "title": "魚蝦",
        "id": "fc3e2bd2-dad7-4610-8ef3-db2aeff4d81d"
    },
    {
        "author": "張耒",
        "paragraphs": [
            "上閤井泉甘若醴，蓬山點茶竹陰底。",
            "庚伏恩容午課休，宮殿初凉朝雨洗。",
            "身閑出飲官不嗔，日長睡足長精神。",
            "未慚便作蠹魚老，拔毛濟世知何人。"
        ],
        "title": "直廬聯句",
        "id": "fdf61fe3-c588-43a7-b56f-e6227f1c96ad"
    },
    {
        "author": "張耒",
        "paragraphs": [
            "城南遠人跡，蟲響最先秋。",
            "河漢橫疑近，星辰爛不收。",
            "露濃枝上月，風駛苑中籌。",
            "下直身田野，相忘世馬牛。",
            "市聲城郭夜，遙色草茅幽。",
            "寂莫容還往，文章得獻酬。",
            "天依閶闔轉，斗直未央留。",
            "清洛東輸海，夷門北拱州。",
            "寒燈知苦織，濁酒識窮愁。",
            "飽食容高議，蒼顔愧薄遊。",
            "黑貂寒事早，青史素心遒。",
            "附驥容吾鈍，黄金試絡頭。"
        ],
        "title": "秋夜西崗聯句",
        "id": "de0eed94-feaf-48cd-9669-f6237533f2f1"
    },
    {
        "author": "張耒",
        "paragraphs": [
            "粉垣周十里，丹碧煥神宮。",
            "樓閣晚多雨，梧桐天早風。",
            "人來夕照外，鳥起白蘋中。",
            "何用厭城郭，滄洲佳興同。"
        ],
        "title": "凝祥池上聯句",
        "id": "52636088-b921-4276-88a5-abb58dc99130"
    },
    {
        "author": "張耒",
        "paragraphs": [
            "六出裝來百獸王，日頭出後便郎當。",
            "爭眉霍眼人誰怕，想你應無熟肺腸。"
        ],
        "title": "戲作雪獅絕句",
        "id": "933418f0-d434-4579-b2a4-0cd07da545b0"
    },
    {
        "author": "張耒",
        "paragraphs": [
            "場頭雨乾場地白，老穉相呼打新麥。",
            "半歸倉廩半輸官，免教縣吏相催迫。",
            "羊頭車子毛巾囊，淺泥易涉登前岡。",
            "倉頭買券槐陰凉，清嚴官吏兩平量。",
            "出倉掉臂呼同伴，旗亭酒美單衣換。",
            "半醉扶車歸路凉，月出到家妻具飯。",
            "一年從此皆閒日，風雨閉門公事畢。",
            "射狐罝兔歲蹉跎，百壺社酒相經過。"
        ],
        "title": "倉前村民輸麥行",
        "id": "cf3aa14d-2d63-4299-b6ff-7e661aea4f37"
    },
    {
        "author": "張耒",
        "paragraphs": [
            "春盡空餘白日長，枝頭青杏已堪嘗。",
            "人閒簾幕燕相語，風暖園林柳半黄。",
            "病裏不知時節換，老來都減少年狂。",
            "殘風濁酒應堪在，更遣流鶯送幾觴。"
        ],
        "title": "春暮",
        "id": "7c72c3df-b7e4-4ecf-9758-4f593bc8ac3c"
    },
    {
        "author": "張耒",
        "paragraphs": [
            "曾向廬山睡裏聞，香風六斷世間春。",
            "竊花莫撲枝頭蝶，驚覺南窗半夢人。"
        ],
        "tags": [
            "庐山"
        ],
        "title": "睡香花",
        "id": "a4cbc9fe-f3e8-4361-9023-a3c1d7f4b7b6"
    },
    {
        "author": "張耒",
        "paragraphs": [
            "芙蓉花開秋水冷，水面無風見花影。",
            "飄香上下兩嬋娟，雲在巫山月在天。"
        ],
        "title": "荷花",
        "id": "a59fa892-980a-4e80-8b6f-cf9fe187f101"
    },
    {
        "author": "張耒",
        "paragraphs": [
            "花枝裊裊水溶溶，楊柳輕明二月風。",
            "景物可憐人寂寞，年年寒食醉眠中。"
        ],
        "title": "寒食離白沙",
        "id": "92ceeea3-f296-4250-aee3-4f14d26f7d50"
    },
    {
        "author": "張耒",
        "paragraphs": [
            "雨洗秋城碧玉天，暮雲吹盡月娟娟。",
            "寂寥誰是清宵伴，只有姮娥最可憐。"
        ],
        "title": "七月六日二首  其一",
        "id": "335dcd5c-24df-450a-be9b-4b7fb14e35f3"
    },
    {
        "author": "張耒",
        "paragraphs": [
            "山川摇落雁南飛，想見橫汾鼓吹時。",
            "得意劉郎猶歎老，蕭條宋玉故應悲。"
        ],
        "title": "七月六日二首  其二",
        "id": "1fed469e-4fd5-45eb-b774-050b31d7ceed"
    },
    {
        "author": "張耒",
        "paragraphs": [
            "亭亭畫舸繫春潭，直待行人酒半酣。",
            "不管烟波與風雨，載將離恨過江南。"
        ],
        "tags": [
            "友情",
            "柳树",
            "古诗三百首",
            "宋诗",
            "送别"
        ],
        "title": "絕句",
        "id": "faf8912a-80c1-43ba-a791-591f73821a30"
    },
    {
        "author": "張耒",
        "paragraphs": [
            "須看遠山相對蹙，莫欺病齒惱衰翁。"
        ],
        "title": "句  其一",
        "id": "a4ab6679-ddb1-4d7c-89c5-36e80708598f"
    },
    {
        "author": "張耒",
        "paragraphs": [
            "梅生紅粟初迎臘，魚躍銀刀正出淮。"
        ],
        "title": "句  其二",
        "id": "548b439e-6cf9-4616-8772-178686504a54"
    },
    {
        "author": "張耒",
        "paragraphs": [
            "飛蚊繞枕細而輕。"
        ],
        "title": "句  其三",
        "id": "47af641b-9714-4fd6-88a4-0c16aa9ce347"
    },
    {
        "author": "張耒",
        "paragraphs": [
            "淮山二十里，秀色已在戶。",
            "舟車走梁宋，烟樹引吳楚。"
        ],
        "title": "句  其四",
        "id": "7bdd7c30-2c86-468d-99f3-455572847d8d"
    },
    {
        "author": "張耒",
        "paragraphs": [
            "靈橘無根井有泉。"
        ],
        "title": "句  其五",
        "id": "44479ebb-420c-42d8-8e0b-6864cdf3f6fa"
    },
    {
        "author": "張耒",
        "paragraphs": [
            "昔日陶公宅，今爲釋子居。"
        ],
        "title": "句  其六",
        "id": "e74cc5cc-4a57-47d3-8a5a-ba09add52456"
    },
    {
        "author": "張耒",
        "paragraphs": [
            "逢君金華宴，正味百花先。"
        ],
        "title": "句  其七",
        "id": "1af5696c-ab80-428a-89d8-4e3906f7a87c"
    },
    {
        "author": "張耒",
        "paragraphs": [
            "霜橙共我鄉。"
        ],
        "title": "句  其八",
        "id": "9f10bdf9-ce2d-4001-b029-fe864ad91519"
    },
    {
        "author": "張耒",
        "paragraphs": [
            "清霜夜漠漠，佳食曉纍纍。"
        ],
        "title": "句  其九",
        "id": "ccf7d834-4164-4c8e-a0f5-635b8963fad2"
    },
    {
        "author": "張耒",
        "paragraphs": [
            "鵠殻攢修幹，金華耀暖曦。"
        ],
        "title": "句  其一○",
        "id": "71e66042-17b8-4cef-9d4d-ef9f1d2bc381"
    },
    {
        "author": "張耒",
        "paragraphs": [
            "玉立春深雪不如，生香透骨雪應無。"
        ],
        "title": "句  其一一",
        "id": "5aecc18e-fbcc-4e7d-b7db-fdb110fcef0c"
    },
    {
        "author": "張耒",
        "paragraphs": [
            "風光處處同。"
        ],
        "title": "句  其一二",
        "id": "4907d720-aabf-456e-afb4-d84a77fe123c"
    },
    {
        "author": "張耒",
        "paragraphs": [
            "譌邪自不關。"
        ],
        "title": "句  其一三",
        "id": "7c1be5ee-98b7-4781-ae24-50fa747fffa6"
    },
    {
        "author": "張耒",
        "paragraphs": [
            "空林掛夕陽。"
        ],
        "title": "句  其一四",
        "id": "0e141ebf-c32f-4675-a01c-72967a26f04c"
    },
    {
        "author": "張耒",
        "paragraphs": [
            "沙邊微雨濕孤蓬。"
        ],
        "title": "句  其一五",
        "id": "50b60798-0b71-4497-8023-535972857669"
    },
    {
        "author": "張耒",
        "paragraphs": [
            "小葺茅茨紫翠閒。"
        ],
        "title": "句  其一六",
        "id": "59369df2-ebad-412a-bae1-36abdc8b8784"
    },
    {
        "author": "張耒",
        "paragraphs": [
            "亭亭古柏不知年，天寶以前耆舊傳。"
        ],
        "title": "句  其一七",
        "id": "cec225b0-a157-43dd-855f-d78c9ee4ad54"
    },
    {
        "author": "張耒",
        "paragraphs": [
            "饑鳶跕跕下林隈，猜意鵷鶵奪鼠來。",
            "瞥映斜陽上茅棟，塊如眠草坐毰毸。"
        ],
        "title": "句  其一八",
        "id": "38926673-81b6-45f2-898d-f4e19ef9f312"
    },
    {
        "author": "周邦彥",
        "paragraphs": [
            "鸞輅青旂殿閣寬，祠官奠璧下春壇。",
            "曉開魚鑰朝衣集，綵勝飄揚百辟冠。"
        ],
        "title": "春帖子",
        "id": "b208a90c-f01c-4543-8310-3bbd01ee00a7"
    },
    {
        "author": "周邦彥",
        "paragraphs": [
            "耕人扶耒語林丘，花外時時落一鷗。",
            "欲驗春來多少雨，野塘漫水可回舟。"
        ],
        "title": "春雨",
        "id": "7e533233-217d-4be3-bad7-d6b64de7fc8e"
    },
    {
        "author": "周邦彥",
        "paragraphs": [
            "緬懷魯將軍，兵敗携部曲。",
            "來投衲子衣，解甲飯戎菽。",
            "誰令名此山，異代有餘辱。"
        ],
        "title": "投子山",
        "id": "80f04e06-654b-46ce-a440-10c344dd6886"
    },
    {
        "author": "周邦彥",
        "paragraphs": [
            "懷珠崖不枯，韞玉山有輝。",
            "隠翳不言德，人自知神奇。",
            "公叔季貞後，不爲世網縻。",
            "浮沉里閭間，身晦道同違。",
            "弓旌搜俊良，圭衡略無遺。",
            "難偕集雍鷺，寧作曳尾龜。",
            "慈仁蓋天性，惠澤施鰥嫠。",
            "倒囷食流冗，死葬病有醫。",
            "人今泣遺愛，若見峴首碑。",
            "肯構有材子，修德亦庶幾。",
            "高風自茲顯，豈病知者希。"
        ],
        "title": "贈常熟賀公叔隠士",
        "id": "2f38790e-a300-4e84-a58b-c0f573dc622b"
    },
    {
        "author": "周邦彥",
        "paragraphs": [
            "仙人藥光明夜燭，種杏碧山如種玉。",
            "春風裂石鳳收花，赤頰離離照山谷。",
            "卿雲承日作陰潤，猛虎守山防採斸。",
            "高真筐篚入時貢，拜望通明薦新熟。",
            "珠旒頷首一破顔，氣壓蟠桃羞若木。",
            "自從移植近星榆，山水無光靈鬼哭。",
            "長松枯倒流液盡，櫂頼牽藤多樸樕。",
            "我思百年訪靈異，羽褐雖存言語俗。",
            "本非民土宰官身，欲斷人間烟火穀。",
            "行尋幽洞覓丹砂，儻見臞仙騎白鹿。",
            "便應執箒洗仙壇，不用纖纖掃塵竹。"
        ],
        "title": "仙杏山",
        "id": "11a064c3-5642-4886-8eb2-4ae7df1e0f23"
    },
    {
        "author": "周邦彥",
        "paragraphs": [
            "危臺飄盡碧梧花，勝地凄凉屬梵家。",
            "鳳入紫雲招不得，木魚堂殿下饑鴉。"
        ],
        "title": "鳳凰臺",
        "id": "f1709f6e-a80e-4d39-8297-a24415871f1b"
    },
    {
        "author": "周邦彥",
        "paragraphs": [
            "古交久淪喪，末世尤反覆。",
            "谷風歌焚輪，黄鳥譬伐木。",
            "永懷羊與左，重義踰血屬。",
            "客行干楚王，冬雪無斗粟。",
            "傾糧活一士，誓不俱死辱。",
            "風雲爲慘變，鳥獸同躑躅。",
            "角哀哭前途，伯桃槁空谷。",
            "終乘大夫車，千騎下棺櫝。",
            "子長何所疑，舊史刊不錄。",
            "獨行貴苟難，義俠輕殺戮。",
            "雖云匪中制，要可興薄俗。",
            "荒墳鄰萬鬼，溘死皆碌碌。",
            "何事荆將軍，操戈相窘逐。"
        ],
        "title": "過左伯桃羊角哀墓",
        "id": "63aa1fae-2f4c-4208-996e-fdca3a6291fa"
    },
    {
        "author": "周邦彥",
        "paragraphs": [
            "薛侯俊健如生猱，不識中原生土豪。",
            "蛇矛丈八常在手，駱馬蕃鞍雲錦袍。",
            "往屬嫖姚探虎穴，狐鳴蕭蕭風立髮。",
            "短韉淋血斬將歸，夜斲堅冰濡馬渴。",
            "中都久住武城坊，屋頭養駱如養羊。",
            "枯萁不飽籬壁盡，狹巷怒蹄盆盎傷。",
            "只今栖栖守環堵，五月樵風吹宿莽。",
            "千金夜出酬市兒，客帳晝眠聽戲鼓。",
            "邊人視死亦尋常，笑裏辭家登戰場。",
            "銓勞定次屈壯士，兩眼熒熒收淚光。",
            "齒堅食肉何曾老，騎馬身輕飛一鳥。",
            "焉知不將萬人行，橫槊秋風賀蘭道。"
        ],
        "title": "薛侯馬",
        "id": "34375965-e749-48b2-938f-87307d38cf20"
    },
    {
        "author": "周邦彥",
        "paragraphs": [
            "君不見書生鎸羌勒兵入，羌來薄城束縛急。",
            "蠟丸飛出辭大家，帳下健兒紛雨泣。",
            "鑿沙到石終無水，擾擾萬人如渴蟻。",
            "挽絙竊出兩將軍，敵箭隨來風掠耳。",
            "道傍神馬白雪毛，噤口不嘶深夜逃。",
            "忽聞漢語米脂下，黑霧壓城風怒號。",
            "脫身歸來對刀筆，短衣射虎朝朝出。",
            "自椎雜寶塗箭創，心折骨驚如昨日。",
            "穀城魯公天下雄，陰陵一跌兵力窮。",
            "檥舟不渡謝亭長，有何面目歸江東。",
            "將軍偶生名已弱，鐵花暗澀龍文鍔。",
            "縞帳肥芻酬馬恩，閒望旄頭向西落。"
        ],
        "title": "天賜白",
        "id": "40d3bed8-ff47-4677-98bc-b248013e5a12"
    },
    {
        "author": "周邦彥",
        "paragraphs": [
            "冬曦如村釀，奇溫止須臾。",
            "行行正須此，戀戀忽已無。"
        ],
        "title": "曝日",
        "id": "9539d965-2933-4fa4-953e-35f73027497e"
    },
    {
        "author": "周邦彥",
        "paragraphs": [
            "玉顔如花越王女，自小矯癡不歌舞。",
            "嫁作江南國主妃，日日思歸淚如雨。",
            "江南江北梅子黄，潮頭夜漲秦淮江。",
            "江邊雨多地卑濕，旋築高臺勻曉粧。",
            "千艘命載越中土，喜見越人仍越語。",
            "人生脚踏鄉土難，無復歸心越中去。",
            "高臺何易傾，曲池亦復平。",
            "越姬一去向千載，不見此臺空有名。"
        ],
        "title": "越臺曲",
        "id": "12e8df7d-a126-43fe-8e81-440e7d27112f"
    },
    {
        "author": "周邦彥",
        "paragraphs": [
            "華陽之天諸洞府，阿穴便門迷處所。",
            "三君謁帝不知還，帳冷祠空遺鶴羽。",
            "玉津寶氣久成腴，靈朮神芝時出土。",
            "日精潜燭山自明，人力窮搜神不與。",
            "前年棟撓作新宮，坎坎空巖響斤斧。",
            "君來胎禽舞海雪，君去山雲雜川雨。",
            "是生朱草示塵寰，故遣樵青入林莽。",
            "蘗膏紫漆自堅栗，下附天蘇蟠石塢。",
            "肉人但恐奇禍作，藥籠復憂神物取。",
            "廬陵太守藴仙風，健骨清姿欲飛舉。",
            "陰功除瘼民已悅，靈藥引年天亦許。",
            "願因服餌斷膏粱，未讓南華養生主。"
        ],
        "title": "芝朮歌",
        "id": "4c1f8edc-38cd-495a-ae4b-3264c0660ef4"
    },
    {
        "author": "周邦彥",
        "paragraphs": [
            "姦臣亂國紀，伍奢思結纓。",
            "殺賢恐遺種，巢卵同時傾。",
            "健雛脫身去，口血流吳庭。",
            "達士見幾微，楚郊憂苦兵。",
            "十年軍入郢，勢如波捲萍。",
            "賢亡國嬰難，王死屍受刑。",
            "將隳七世廟，先壞百里城。",
            "子胥雖捐江，素車駕長鯨。",
            "驚濤寄怒餘，遺廟羅千楹。",
            "王祠何其微，破屋風泠泠。",
            "蟄蟲陷香案，饑鼠懸燈檠。",
            "淫俗敬魑魅，何人顧威靈。",
            "臣冤不讎主，況乃鋤丘塋。",
            "報應苦不直，吾將問冥冥。"
        ],
        "title": "楚平王廟",
        "id": "d8b28964-7922-409b-916f-0901702a2c9b"
    },
    {
        "author": "周邦彥",
        "paragraphs": [
            "竹城何檀欒，屬翠分雉堞。",
            "王封盡四塹，同有歲寒節。"
        ],
        "title": "竹城",
        "id": "fcdd4895-00b6-4186-af61-3636eb0b9ec2"
    },
    {
        "author": "周邦彥",
        "paragraphs": [
            "舉頭萬籟號，彈指萬籟寂。",
            "欲尋所歸方，變滅了無迹。",
            "古今何足云，浩劫同一息。",
            "曾聞不遷義，貞定非木石。",
            "至樂諒難名，所恨羅縠隔。"
        ],
        "title": "謾成  其一",
        "id": "d0b43651-c825-4a96-bab5-2760653107d3"
    },
    {
        "author": "周邦彥",
        "paragraphs": [
            "河聲連底卷黄沙，回首方驚去國賒。",
            "唯有客情無盡處，暗隨春水漲桃花。"
        ],
        "title": "謾成  其二",
        "id": "ca9b9a34-887f-43bb-9abc-9960ba2a53d3"
    },
    {
        "author": "周邦彥",
        "paragraphs": [
            "石瀨光洄洄，沙步平侹侹。",
            "楓林名一社，舂汲共寒影。",
            "藩籬曲相通，窈窕花竹靜。",
            "茲焉自足樂，未覺丘園迥。",
            "令尹雖無恩，黠吏幸先屏。",
            "唯當謹時候，田廬日三省。",
            "驕兒休馬足，高廩付牛領。",
            "無人橫催租，烹鮮會同井。"
        ],
        "title": "無題",
        "id": "b6b15ceb-7d4a-419a-b692-adb24d409b4f"
    },
    {
        "author": "周邦彥",
        "paragraphs": [
            "窗影蠅飛見，簾花日照成。",
            "汗餘胡粉薄，香度越羅輕。",
            "書葉蠶頭密，調笙鳳咮鳴。",
            "情來愁不語，極目雁南征。"
        ],
        "title": "謾書  其一",
        "id": "1d1c430a-292d-4961-8bcc-39090b68caba"
    },
    {
        "author": "周邦彥",
        "paragraphs": [
            "舊識回文譜，新諧遠調謳。",
            "望歸朝對鏡，合飲夜藏鈎。",
            "融蠟粘花蔕，燒檀暖麝油。",
            "雙眉誰與畫，張敞自風流。"
        ],
        "title": "謾書  其二",
        "id": "07c0ab12-2374-4f64-8349-00f6c2e66037"
    },
    {
        "author": "周邦彥",
        "paragraphs": [
            "麗日烘簾幔影斜，酒餘春思托韶華。",
            "高樓不隔東南望，苦霧游雲莫謾遮。"
        ],
        "title": "謾書  其三",
        "id": "376730cc-fbae-4aa8-b438-c3de4a2cb92d"
    },
    {
        "author": "周邦彥",
        "paragraphs": [
            "窗風獵獵舉綃衣，睡美唯應枕簟知。",
            "忽有黄鸝深樹語，宛如春盡綠陰時。"
        ],
        "title": "偶成",
        "id": "183a1a91-3f7a-425c-88f0-29519c33f666"
    },
    {
        "author": "周邦彥",
        "paragraphs": [
            "金城良牸不當車，特爲人間作好酥。",
            "餘湩尚供肥犢子，小匳先入太官厨。",
            "鄴中鹿尾空名目，吳地蓴羹謾僻迂。",
            "欲比君家好兄弟，不知誰可作醍醐。"
        ],
        "title": "天啟惠酥  其一",
        "id": "04fda446-a942-4c6e-90b1-563daaba8db4"
    },
    {
        "author": "周邦彥",
        "paragraphs": [
            "淺黄拂拂小鵝雛，色好從來說雍酥。",
            "花草偏宜女兒手，緘封枉入野人厨。",
            "細塗麥餠珍無敵，雜煉豬肪術最迂。",
            "臠肉便知全鼎味，它時不用識醍醐。"
        ],
        "title": "天啟惠酥  其二",
        "id": "329a0ff6-61bd-44a0-b5d9-a8567f0cb458"
    },
    {
        "author": "周邦彥",
        "paragraphs": [
            "南朝珍饌一時無，尚見休文謝北酥。",
            "陶罋解湯香出屋，銅鐺掠面乳供厨。",
            "中都價重無錢買，京兆書遲怪路迂。",
            "聞道加餐最肥澤，異時煩與致醍醐。"
        ],
        "title": "天啟惠酥  其三",
        "id": "0e6f85b2-212b-4ad0-a96b-4ca6e51da309"
    },
    {
        "author": "周邦彥",
        "paragraphs": [
            "高陽太守有遺書，親教齊民煉玉酥。",
            "欲出浮膏先卧酪，爲防饞鼠更薰厨。",
            "絕知意重分餘棄，漸見詩多入怪迂。",
            "猶恐傖人笑風土，預從貝葉檢醍醐。"
        ],
        "title": "天啟惠酥  其四",
        "id": "c6d6bdf6-969d-442c-9c6f-e629b39d99c7"
    },
    {
        "author": "周邦彥",
        "paragraphs": [
            "官事如拔毛，小稀還復稠。",
            "一鼠未易盡，況欲禿九牛。",
            "唯應理籤軸，偷暇尋孔周。",
            "維南有頹構，疇昔賓射侯。",
            "扶傾與丹雘，外好中實不。",
            "弦歌廢决拾，休王良有由。",
            "書生本不武，誰言負薪憂。",
            "古云不執弓，防患術已媮。",
            "詩書主六藝，中有捍敵謀。",
            "至勝不刃血，吾將執其柔。",
            "當有中的士，爲辨劣與優。"
        ],
        "title": "下帷齋",
        "id": "a62d225d-66fe-4063-ba8c-791e98c787b8"
    },
    {
        "author": "周邦彥",
        "paragraphs": [
            "林棲野啄散鴉群，極目風霾亂日曛。",
            "短麥離離乾憶雨，遠峰黯黯細輸雲。",
            "愁逢雜路尋車轍，頼有高林出酒巾。",
            "輒得問津凡父老，不應看客廢鋤耘。"
        ],
        "title": "楚村道中  其一",
        "id": "5cff3a57-1a56-43c3-a4d0-72f9b1450ce6"
    },
    {
        "author": "周邦彥",
        "paragraphs": [
            "族雲行太虛，布置初狼籍。",
            "彌縫天四維，俄頃同一色。",
            "雨形如別淚，含惡未忍滴。",
            "泥塗頗翻車，行者自朝夕。",
            "中央成白道，裊裊踏蛇脊。",
            "潺湲冒田水，去作澗底碧。",
            "高林蔭清快，渴烏時一擲。",
            "晚休張莊聚，涇草蒙古驛。",
            "往時解鞍地，醉墨棲壞壁。",
            "孤星探先出，天鏡小摩拭。",
            "比鄰忽喧呼，夜磔魯津伯。",
            "夢歸萱草堂，再拜悲喜劇。",
            "問言勞如何，嗟我子行役。",
            "平明看屋霤，兩鵲聲嘖嘖。",
            "果逢南使還，馮寄好消息。",
            "誰秣百里駒，肯稅不論直。"
        ],
        "title": "楚村道中  其二",
        "id": "a1103b97-391b-43c2-9160-2e1761be3160"
    },
    {
        "author": "周邦彥",
        "paragraphs": [
            "昔賢抱奇識，閱世猶鼠肝。",
            "深顰畏軒冕，自謂山林寬。",
            "至今仰高躅，凜若冰雪寒。",
            "我侯坐少孤，久著聚鶡冠。",
            "辛勤取微鷃，屢費黄金丸。",
            "歸來長太息，依舊一瓢簞。",
            "偶逢隠者谷，愛此高巑岏。",
            "結廬面絕壁，所幸一枝安。",
            "侯今未全老，每據伏波鞍。",
            "曷不持長纓，取虜報縣官。",
            "功名事不磨，未可樂丘墦。",
            "嗟我如鷦鷯，盡室寄葦萑。",
            "謀居轉幽邃，欲把嚴陵竿。",
            "歸乏環堵室，始覺生理難。",
            "因侯有華構，彌起百憂端。"
        ],
        "title": "懷隠堂",
        "id": "3a3d8f4f-d4ec-4a60-abf5-d4e12c7144b4"
    },
    {
        "author": "周邦彥",
        "paragraphs": [
            "曈曈海底日，赤輝射東方。",
            "先驅斂群翳，微露不成霜。",
            "早寤厭床笫，起步東西廂。",
            "引手視掌紋，黯黯未可祥。",
            "念此閱人傳，三年得跧藏。",
            "弛擔曾幾時，茲焉忽騰裝。",
            "問今何所之，意行本無鄉。",
            "晨鐘神慘悲，夜鼓思飛揚。",
            "與俗同一科，何異犬與羊。",
            "平明催放鑰，利害紛相攘。",
            "顛倒走群愚，豈但渠可傷。"
        ],
        "title": "夙興",
        "id": "f1f68e46-f043-46fc-ab97-929cdff07cc7"
    },
    {
        "author": "周邦彥",
        "paragraphs": [
            "潞州別駕年十八，彎弓射鹿無虛發。",
            "真龍絕水魚鼈散，參軍後騎鳬鷗沒。",
            "咸原瑞氣映壺關，城南書生知阿瞞。",
            "解鞍下馬日向夕，炙馿行酒天爲歡。",
            "坐上何人識天意，擫帽破靴朝邑尉。",
            "旄頭夜轉紫垣開，太白光芒黄鉞利。",
            "萬騎齊呼左右分，將軍夜披玄武門。",
            "鏖兵三窟盡妖黨，問寢五門朝至尊。",
            "羽林蕭蕭參旗折，太極瑶光浄烟雪。",
            "殺身志在攀龍鱗，唾手成功探虎穴。",
            "麾下且侯李與王，輕形玉带持箙房。",
            "晉文賞功從悉錄，漢光道舊情無忘。",
            "與宴宮中張秘戲，複道晴樓過李騎。",
            "連催羯鼓汝陽來，一抹鯤弦薛王醉。",
            "玉階凄凄微有霜，天雞喚仗參差光。",
            "宜春列炬散行馬，長樂疏鍾嚴曉妝。",
            "清絲急管歡未畢，瑶池八馬西南出。",
            "捫參歷井行道難，失水回風永相失。",
            "君不見當時韋杜間，呼鷹走狗去不還。",
            "坐間年少莫大語，臨淄郡王天子父。"
        ],
        "title": "開元夜遊圖",
        "id": "ea8a6bf3-0666-4e2b-979c-a279ddc01bac"
    },
    {
        "author": "周邦彥",
        "paragraphs": [
            "淮西渡兩槳，江左隨一鷗。",
            "苦嗟波濤窄，所至膠吾舟。",
            "借問舟中人，流轉何時休。",
            "帆高風色利，欲止不自由。",
            "傳聞弱水外，鼎立三神丘。",
            "鼓枻未可到，載行有潜虯。",
            "扶桑睹浴日，陽精熱東流。",
            "萬族呈秘怪，九土皆飄浮。",
            "送者安在哉，吾往不可求。",
            "豈比鴟夷子，並湖名遠游。"
        ],
        "title": "遠游",
        "id": "48c29f54-9737-4a7c-a24e-6cd090d1ab50"
    },
    {
        "author": "周邦彥",
        "paragraphs": [
            "寒茅愔愔雞啄場，兒啼索衣天隕霜。",
            "密林漸放山色入，楓枯振槁聲琅琅。",
            "清漿白羽棄已久，黄菊紫萸看欲香。",
            "歲行及此去愈疾，若决積水難隄防。",
            "嗟予齒髮非故物，念此內熱如涫湯。",
            "願見唐朝呂墨客，膝行問道求神方。",
            "齋心千日百事畢，消我頷雪還韶光。",
            "豈饒蒿目憂世事，黄金綰腰埋土囊。"
        ],
        "title": "晚憩杜橋館",
        "id": "cc3d7ad4-9c8d-4f59-a6f3-18c4379e2423"
    },
    {
        "author": "周邦彥",
        "paragraphs": [
            "烟草里門秋，暮氣幽人宅。",
            "遙知金輪升，戶牖粲虛白。",
            "風驅雲將來，市聲落几格。",
            "連曹屬解鞚，一飯已掃迹。",
            "餘羶未潔鼎，傲鼠已出額。",
            "銅英洗病眼，烏舄畏斷冊。",
            "已爲兒輩翁，茲事豈不迫。",
            "昔見羨門生，童子身三尺。",
            "捐家問道要，顓聲不好劇。",
            "頗觀鳥跡書，保氣如保璧。",
            "貪餌投禍羅，煎絲廢前績。",
            "上慚玄元教，溘死有餘責。",
            "濁鏡在兩眸，看朱忽成碧。",
            "當時方瞳叟，變滅雲霧隔。",
            "肝勞憂久痼，瞑坐救昏幕。",
            "尚須文字間，侵盡百年客。",
            "非圖矚秋毫，所要分菽麥。"
        ],
        "title": "游定夫見過晡飯既去燭下目昏不能閱書感而賦之",
        "id": "32065c5c-2161-4389-ab24-f1fb360217f7"
    },
    {
        "author": "周邦彥",
        "paragraphs": [
            "翠華臨闕巷無人，曼衍魚龍觸眼新。",
            "羽蝶低昂萬人醉，木山綵錯九城春。",
            "閑坊厭聽粻䊗鼓，曉漏猶飛轣轆塵。",
            "誰解招邀狂處士，摻撾驚倒坐中賓。"
        ],
        "title": "元夕",
        "id": "470b9c2b-afe3-48d3-a940-31d49b094ac1"
    },
    {
        "author": "周邦彥",
        "paragraphs": [
            "康鼎談經世少雙，一時文物動虞庠。",
            "江湖雖隔金閨籍，衣袖仍間玉案香。",
            "墨客幾年陪畫隼，板輿平日到萱堂。",
            "時清身健堪行樂，未見荆榛尤鳳凰。"
        ],
        "title": "壽宋守  其一",
        "id": "3935651d-82c7-4fe5-9aa2-c48d9ed0e40a"
    },
    {
        "author": "周邦彥",
        "paragraphs": [
            "珥筆曾趨殿兩間，冰姿清徹照朝班。",
            "民謳在處思廉范，諫疏何人憶賈山。",
            "竹簡繙經秋閉閣，玉棋歡客夜留關。",
            "直須剩飲邦人壽，天上如今欲賜環。"
        ],
        "title": "壽宋守  其二",
        "id": "5d3178ed-6031-4fc8-a0d7-10c849fa93f0"
    },
    {
        "author": "周邦彥",
        "paragraphs": [
            "節過中和日有三，台星一點下江南。",
            "因仍睿算疏恩寵，多少春風在笑談。",
            "頌祝椒花隨以栢，恩袍欺草綠於藍。",
            "兒孫更祝無窮壽，齊指莊椿願與參。"
        ],
        "title": "壽陳運幹",
        "id": "4d3b8008-dad6-42a6-8356-6d809b92cb1d"
    },
    {
        "author": "周邦彥",
        "paragraphs": [
            "靈宮耽耽虎守谷，羽褐出山邀客宿。",
            "稽首中茅司命君，四葉秉符調玉燭。",
            "鳴金擊石天相聞，游飆倒影聲磷磷。",
            "戲上雲崖撼瓊樹，脫葉出溪驚世人。"
        ],
        "title": "宿靈仙觀",
        "id": "7e8c92fe-a11d-4016-a4eb-d57423f31e8d"
    },
    {
        "author": "周邦彥",
        "paragraphs": [
            "霖潦合支流，洲浦迷片段。",
            "兩槳入菰蒲，鳬鷗欻驚散。",
            "疏林直炊烟，落日斜酒幔。",
            "王事得淹留，公私各相半。"
        ],
        "title": "次韵周朝宗六月十日泛湖  其一",
        "id": "edfeb71c-f300-4d2f-b8fe-8f025e2f53f9"
    },
    {
        "author": "周邦彥",
        "paragraphs": [
            "風舟挽猶遲，兀若乘款段。",
            "深行蛟龍國，颭蕩光炯散。",
            "洲凉扇荷箑，山晚垂雲幔。",
            "眷言江海期，百年行欲半。"
        ],
        "title": "次韵周朝宗六月十日泛湖  其二",
        "id": "45c73f3f-f2d7-43f5-b2a2-de7260210ce6"
    },
    {
        "author": "周邦彥",
        "paragraphs": [
            "溝塍繞湖干，瑣細分頃段。",
            "湖洄晚漁集，山靜村樵散。",
            "衝風偃萑菼，獵獵如捲幔。",
            "何當飲清光，乘月行夜半。"
        ],
        "title": "次韵周朝宗六月十日泛湖  其三",
        "id": "3c78438a-b9c4-48e6-8aa4-fa3a636c3972"
    },
    {
        "author": "周邦彥",
        "paragraphs": [
            "維舟瞰層波，未忍分練段。",
            "人間好風味，魚鳥同聚散。",
            "儒生長窘束，書燈守幽幔。",
            "逐樂嗟已遲，蚤還猶及半。"
        ],
        "title": "次韵周朝宗六月十日泛湖  其四",
        "id": "86ab015f-f1c9-4b0b-a590-f0f885d2af07"
    },
    {
        "author": "周邦彥",
        "paragraphs": [
            "君才切玉刀，一舉成兩段。",
            "我如摶沙礫，放手輒星散。",
            "傳聞紫貝闕，薜荔充帷幔。",
            "楚吟尚多亡，君詩補其半。"
        ],
        "title": "次韵周朝宗六月十日泛湖  其五",
        "id": "400f3a5c-2dd9-4887-84da-871d956924b7"
    },
    {
        "author": "周邦彥",
        "paragraphs": [
            "青山定厭俗人遊，蘿帳雲屏到即收。",
            "更欲凌波訪幽剎，疾風已戒早回舟。"
        ],
        "title": "二月十四日至越州置酒泛湖欲往諸剎風作不能前",
        "id": "07672f6e-c4d3-4c91-8087-2e8bb818e4e1"
    },
    {
        "author": "周邦彥",
        "paragraphs": [
            "化行禹貢山川外，人在周公禮樂中。"
        ],
        "title": "句  其一",
        "id": "21532a32-7301-4dd9-8ccd-cba222b7726c"
    },
    {
        "author": "周邦彥",
        "paragraphs": [
            "明朝春仗當行樂，刻燕催花擲萬金。"
        ],
        "title": "句  其二",
        "id": "4a58df9e-8b7f-4cb1-b1dd-6bfb4d859fa8"
    },
    {
        "author": "周邦彥",
        "paragraphs": [
            "夾輦司花百士人，繡楣瓊璧寫宜春。"
        ],
        "title": "句  其三",
        "id": "08906116-acc5-4bdd-b57f-82f9e77a3272"
    },
    {
        "author": "周邦彥",
        "paragraphs": [
            "裁幡小廢藏鈎戲，生菜仍□宿歲□。"
        ],
        "title": "句  其四",
        "id": "f62fe379-b444-44b4-8b4f-783036a93876"
    },
    {
        "author": "周邦彥",
        "paragraphs": [
            "對花今日柰天涯。"
        ],
        "title": "句  其五",
        "id": "5f91a3cd-0620-4365-a46d-c884ec0785ff"
    },
    {
        "author": "周邦彥",
        "paragraphs": [
            "人從生處樂，誰向死前休。"
        ],
        "title": "句  其六",
        "id": "6f1884ed-afbb-4b4d-b521-0458d9ce8c89"
    },
    {
        "author": "潘大臨",
        "paragraphs": [
            "我遊匡山夏將杪，赤日青天萬山繞。",
            "忽然風雨動地來，震氣果雷離電遶。",
            "一川烟靄失東西，萬里乾坤錯昏曉。",
            "香罏高峰危欲墮，石門細路人心剿。",
            "江翻那聞得計魚，木拔豈有安巢鳥。",
            "須臾雲過雨脚收，依舊晴暉著叢篠。",
            "羣山歷歷在眼前，恰似憑高日方曉。",
            "誰將此景入畫圖，數幅生綃盤礴了。",
            "吳丞此畫絕代無，張公此詩古來少。",
            "讀詩觀畫興未窮，北窗風凉退自公。",
            "使君意消三伏中，未可鞭箠催青銅。"
        ],
        "tags": [
            "庐山"
        ],
        "title": "吳熙老所藏風雨圖",
        "id": "c003e22c-7d25-46c8-b479-fb2f5d9f40b8"
    },
    {
        "author": "潘大臨",
        "paragraphs": [
            "我昔騎鯨游九州，上扣天關望冕旒。",
            "羣公侍旁好顔色，將順帝旨成剛柔。",
            "抱持日月不自獻，蒙茸塵土歸家丘。",
            "結茅竹間今休已，炎暑避舍清飆留。",
            "屋頭清溪鳴晝夜，當戶古木蔽馬牛。",
            "蒼頭盧兒從高蓋，傳呼不到門巷幽。",
            "兩公忘言兒袖手，驅除睡魔須茶甌。",
            "誰傳此意到旁郡，解衣槃礴煩張侯。",
            "張侯落筆妙天下，未墜學士之風流。",
            "欲見柯山入畫圖，丹青知君百不憂。",
            "黄公不肯直南省，一麾已具東南舟。",
            "請君援筆待公至，畫我迎公竹陰裏。"
        ],
        "title": "贈張聖言畫柯山圖",
        "id": "c783ee14-8843-474c-9d1a-fdee1fa2f6a4"
    },
    {
        "author": "潘大臨",
        "paragraphs": [
            "我到淮南幾見春，一身蓑笠蔽烟雨。",
            "桃花林裏有人家，疑是柯山最深處。"
        ],
        "title": "題張聖言畫四時景物  其一",
        "id": "31a2c863-0bf2-4bb0-8a59-f631fa7c90de"
    },
    {
        "author": "潘大臨",
        "paragraphs": [
            "成陰衆木與天參，日暮風雨地軸翻。",
            "曾向廬山問行李，石門西路接僧垣。"
        ],
        "tags": [
            "庐山"
        ],
        "title": "題張聖言畫四時景物  其二",
        "id": "e12343f9-77f9-4eb2-a71d-76c72b687dab"
    },
    {
        "author": "潘大臨",
        "paragraphs": [
            "荻花索索水津津，日落空山開霽新。",
            "松下有人摩詰似，與渠烟火作比鄰。"
        ],
        "title": "題張聖言畫四時景物  其三",
        "id": "cd160b5d-c4ee-42b3-ac32-71071588eacc"
    },
    {
        "author": "潘大臨",
        "paragraphs": [
            "雲蒙山頭雪翻空，飛鳥繞樹困號風。",
            "關山淮水失微路，酒爐曾借衰顔紅。"
        ],
        "title": "題張聖言畫四時景物  其四",
        "id": "81184358-c8fb-4b6b-893d-45acd81431a7"
    },
    {
        "author": "潘大臨",
        "paragraphs": [
            "亂山深處碧波流，隔岸垂楊繫小舟。",
            "無數桃花伴春夢，夢中還作武陵遊。"
        ],
        "title": "題陳德秀畫四季枕屏圖五首  其一",
        "id": "a3c31bd2-628f-4f95-a8f3-37af334ece90"
    },
    {
        "author": "潘大臨",
        "paragraphs": [
            "茅簷竹閣枕迴溪，柳外平橋拍水低。",
            "在藻白魚知鷺下，穿林黄雀覺蟬嘶。"
        ],
        "title": "題陳德秀畫四季枕屏圖五首  其二",
        "id": "62517a51-3e8b-462e-8d80-425151cc576b"
    },
    {
        "author": "潘大臨",
        "paragraphs": [
            "錦樹連雲爛不收，山河風景一番秋。",
            "老夫枕簟便凉夜，不比新亭去國愁。"
        ],
        "title": "題陳德秀畫四季枕屏圖五首  其三",
        "id": "bf7221c0-fa73-4da5-9519-ad8d51e711c3"
    },
    {
        "author": "潘大臨",
        "paragraphs": [
            "江樹溟濛雪暗天，似聞寒雁破昏烟。",
            "相思此夜堪乘興，試問漁翁覓釣船。"
        ],
        "title": "題陳德秀畫四季枕屏圖五首  其四",
        "id": "0684580b-a6dd-45c4-ba1e-3a75be7ce320"
    },
    {
        "author": "潘大臨",
        "paragraphs": [
            "好景入詩皆可畫，未知陳子畫中詩。",
            "疑公便是褚季野，正爾不言行四時。"
        ],
        "title": "題陳德秀畫四季枕屏圖五首  其五",
        "id": "34420659-795d-46ca-b52d-85010d9d30e2"
    },
    {
        "author": "潘大臨",
        "paragraphs": [
            "吳頭楚尾散花洲，天闊波雲恰下鷗。",
            "帝子胸中有江漢，故能風露筆端秋。"
        ],
        "title": "題趙承遠所藏大年畫平遠二首  其一",
        "id": "a6f529bb-b0b9-41ad-af2a-dcbbd9ae554a"
    },
    {
        "author": "潘大臨",
        "paragraphs": [
            "將軍心眼到滄洲，木脫波生一夜秋。",
            "想得筆端鳬雁足，又添鸂鶒起沙頭。"
        ],
        "title": "題趙承遠所藏大年畫平遠二首  其二",
        "id": "68236915-c367-438f-966c-c53d32683290"
    },
    {
        "author": "潘大臨",
        "paragraphs": [
            "翰墨精神全魏漢，文章波瀾似春秋。",
            "可是中州著不得，江南已遠更宜州。"
        ],
        "title": "江夏別魯直送之宜州",
        "id": "a4629b6e-2db6-4662-9391-9bc9ebc29182"
    },
    {
        "author": "潘大臨",
        "paragraphs": [
            "胡子雲中白鶴，林生初發芙蓉。",
            "吳十九成雅奏，饒三百煉奇鋒。",
            "南州復見高士，東山行起謝公。",
            "信祖真成德祖，立之無愧行中。",
            "吳生可共南郡，老夫寧附石崇。",
            "聞雅已傾重客，說談仍得王戎。",
            "冠蓋城南高會，山陰未掃餘風。",
            "客散日銜西壁，主人不道尊空。"
        ],
        "title": "詩一首",
        "id": "a0af54ea-1e7b-48b0-b1c2-40560b7b907a"
    },
    {
        "author": "潘大臨",
        "paragraphs": [
            "爲邦雖陋勿雌黄，我曾侍立蘇公旁。",
            "見公顔色不憔悴，不似賈誼來江湘。",
            "它州雖粗勝吾州，無此兩公相繼游。"
        ],
        "title": "張文潜齊安行解嘲",
        "id": "3783bed3-2ac4-407b-b290-38871fa95f05"
    },
    {
        "author": "潘大臨",
        "paragraphs": [
            "元祐絲綸兩漢前，典刑意得龍光宣。",
            "裕陵聖德如天大，誰道微臣敢議天。"
        ],
        "title": "哭東坡  其一",
        "id": "b3a0c7ba-0afd-4cfa-97be-c09f02adbe91"
    },
    {
        "author": "潘大臨",
        "paragraphs": [
            "公與文忠總遇讒，讒人有口直須緘。",
            "聲名百世誰常在，公與文忠北斗南。"
        ],
        "title": "哭東坡  其二",
        "id": "39b2eaa9-c8f6-4e8a-a175-2e8d933583e6"
    },
    {
        "author": "潘大臨",
        "paragraphs": [
            "文如二稚徒懷璧，武似三明却韔弓。",
            "松檜參天西邑路，時時騎馬訪龐公。"
        ],
        "title": "寄德操均父",
        "id": "cec61d64-a27b-49d1-ae51-9be4f8dc84a8"
    },
    {
        "author": "潘大臨",
        "paragraphs": [
            "白鳥沒飛烟，微風逆上舡。",
            "江從樊口轉，山自武昌連。",
            "日月懸終古，乾坤別逝川。",
            "羅浮南斗外，黔府古河邊。"
        ],
        "title": "江間作  其一",
        "id": "44ff04be-e8bd-47f3-b7c1-c93b8fa1d641"
    },
    {
        "author": "潘大臨",
        "paragraphs": [
            "波浪三江口，風雲八字山。",
            "斷崖東北際，虛艇有無間。",
            "卧柳堆生岸，跳魚水擣彎。",
            "悠然小軒冕，幽興滿鄉關。"
        ],
        "title": "江間作  其二",
        "id": "ec14b3d9-a618-49f2-ad05-386cbdb1b738"
    },
    {
        "author": "潘大臨",
        "paragraphs": [
            "西山連虎穴，赤壁隠龍宮。",
            "形勝三分國，波流萬世功。",
            "沙明拳宿鷺，天闊退飛鴻。",
            "最羨魚竿客，歸舡雨打篷。"
        ],
        "tags": [
            "抒怀",
            "写景",
            "宋・辽・金・元",
            "咏史怀古"
        ],
        "title": "江間作  其三",
        "id": "ab97d2c5-9af9-4895-85b7-e80ca7771f2c"
    },
    {
        "author": "潘大臨",
        "paragraphs": [
            "落日春江上，無人倚杖時。",
            "私蛙鳴鼓吹，官柳舞腰支。",
            "獵遠頻翻臂，漁深數治絲。",
            "我猶無彼是，風豈有雄雌。"
        ],
        "title": "江間作  其四",
        "id": "c09abde1-ad7d-49b8-9410-c8b7e663c49e"
    },
    {
        "author": "潘大臨",
        "paragraphs": [
            "封胡羯末謝，龜駒玉鴻洪。",
            "千載望四謝，四洪天壤同。"
        ],
        "title": "洪氏倦殻軒",
        "id": "72d9f105-dc41-4e18-b92c-74cdd5cadfa2"
    },
    {
        "author": "潘大臨",
        "paragraphs": [
            "文章邇來氣燄低，聖經頗遭餘子弄。",
            "公歸除□□□□，荆舒之說懲應痛。"
        ],
        "title": "和張文潜痛字韵",
        "id": "33c8aee1-605d-4039-99df-5c0134b2cf7d"
    },
    {
        "author": "潘大臨",
        "paragraphs": [
            "公泛浯溪春水船，繫帆啼鳥青崖邊。",
            "次山作頌今幾年，當時治亂春風前。",
            "明皇聰明真晚謬，乾坤付與哥奴手。",
            "骨肉何傷九廟焚，蜀山騎馿不回首。",
            "天下寧知再有唐，皇帝紫袍迎上皇。",
            "神器蒼忙吾敢惜，兒不終孝聽五郎。",
            "父子幾何不豺虎，君臣寧能責胡虜。",
            "南內凄凉誰得知，人間稱家作端午。",
            "平生不識顔真卿，去年不答高將軍。",
            "老來讀碑淚橫臆，公詩與碑當共行。",
            "不賞邊功寧有許，不殺奉皇猶敢語。",
            "雨淋日炙字未訛，千秋萬歲所鑒多。"
        ],
        "title": "浯溪",
        "id": "67c78986-4632-46d9-98a8-ccad13f5d85a"
    },
    {
        "author": "潘大臨",
        "paragraphs": [
            "舟楫凌漳水，風濤接蠡湖。",
            "龍媒成跬步，驪頷脫微軀。",
            "樂土供遊戲，深文苦縶拘。",
            "胸中雖磈磊，牆外或歌呼。",
            "老去嵇康懶，歸來甯子愚。",
            "千鍾真臭腐，十畮借膏腴。",
            "春雨何曾密，園花竟自都。",
            "小橋藏細柳，方沼出新蒲。",
            "酒熟拈巾漉，經傳带雨鋤。",
            "行盤隨所有，坐客幾時無。",
            "日轉淮陰暮，門通鳥逕迂。",
            "仰頭看哺鷇，引手亦將雛。",
            "撫事盆繅繭，勞生戶轉樞。",
            "形骸浮大塊，毛髮燎紅爐。",
            "借問青宮犢，何如濁水鳬。",
            "士衡甘食酪，張翰合思鱸。",
            "世論幾膠柱，人心盡好竽。",
            "屠龍非至計，射雉屈良圖。",
            "借箸方隆漢，推枰已滅吳。",
            "從渠畫麟閣，吾自著潜夫。"
        ],
        "title": "春日書懷",
        "id": "b2f457a1-0a6b-4cf0-880b-4beacaf6332d"
    },
    {
        "author": "潘大臨",
        "paragraphs": [
            "歸自江南即定居，漫勞親友問何如。",
            "剛腸肯爲藜羹轉，病骨聊憑竹杖扶。",
            "南圃土腴千樹橘，東湖春水百金魚。",
            "明年生計應堪說，待倩君侯買異書。"
        ],
        "title": "答王立之惠書",
        "id": "183c7cc2-7a99-4be2-8dfa-b77ccb99a93e"
    },
    {
        "author": "潘大臨",
        "paragraphs": [
            "非雲非雪月初浮，疑是佳人狐白裘。",
            "細雨狂風莫欺折，冰肌玉骨未禁愁。"
        ],
        "title": "梅",
        "id": "6238569b-f5cd-4cf8-a912-a562021f428e"
    },
    {
        "author": "潘大臨",
        "paragraphs": [
            "人爭漢口渡，日落陽臺坂。",
            "鼓吹隔岸聞，樓觀排雲見。"
        ],
        "title": "登大別眺望",
        "id": "aef6f66f-f641-446a-a06b-4c71efee31ef"
    },
    {
        "author": "潘大臨",
        "paragraphs": [
            "使者旌麾開晝陰，幽亭萬个竹竿深。",
            "月乘佛界生清影，風入僧垣作好音。",
            "活國五年持節手，補天三尺轉圜心。",
            "召還有命方乘傳，莫遣幽人氣象侵。"
        ],
        "title": "次韵黄澤簡亭",
        "id": "36361d63-368a-480a-b9c3-f4885dcbd6af"
    },
    {
        "author": "潘大臨",
        "paragraphs": [
            "滿城風雨近重陽。"
        ],
        "title": "句  其一",
        "id": "2c6d0423-bb42-4c47-8e6a-c8785b4f74c7"
    },
    {
        "author": "潘大臨",
        "paragraphs": [
            "兩屐上層樓，一目略千里。"
        ],
        "title": "句  其二",
        "id": "fabdd733-3266-4658-bbdd-dfaa4033491b"
    },
    {
        "author": "潘大臨",
        "paragraphs": [
            "歸來陶隠居，拄頰西山雲。"
        ],
        "title": "句  其三",
        "id": "592e6b46-0b2a-41aa-b5c3-1034d5d6a622"
    },
    {
        "author": "潘大臨",
        "paragraphs": [
            "思君带孔移。"
        ],
        "title": "句  其四",
        "id": "e4d672a0-67da-431c-8d54-a072f162f203"
    },
    {
        "author": "潘大臨",
        "paragraphs": [
            "詩束牛腰藏舊稿，書訛馬尾辨新讎。"
        ],
        "title": "句  其五",
        "id": "9423d224-d539-4dfb-bd9b-fac6a54a277d"
    },
    {
        "author": "潘大臨",
        "paragraphs": [
            "無酒到愁邊。"
        ],
        "title": "句  其六",
        "id": "217dd77e-4f9c-41d1-96af-212a8a540fcb"
    },
    {
        "author": "潘大臨",
        "paragraphs": [
            "八字山頭雁，武昌江上魚。"
        ],
        "title": "句  其七",
        "id": "d202b6d1-8083-4487-ab74-f3738a6590f3"
    },
    {
        "author": "張璹",
        "paragraphs": [
            "提司坑冶是新差，職比催綱勝一階。",
            "若發薦章求脚色，下官蹤跡轉沉埋。"
        ],
        "title": "與葛洪",
        "id": "f52a41cf-937f-4cd8-9613-10205d8ab36b"
    },
    {
        "author": "薛昂",
        "paragraphs": [
            "萬竹山中數十家，重重流水遶桑麻。",
            "飽餐鼓腹成何事，桃李春來任自花。"
        ],
        "title": "題萬竹山",
        "id": "3d92be1f-2b49-49b8-9f90-bd5b6e84d220"
    },
    {
        "author": "薛昂",
        "paragraphs": [
            "一段風烟不可關，出門滿目是湖山。",
            "昔人華厦今何在，此日漁舟任自閒。",
            "風觀斬新霄漢上，龍洲依舊水雲間。",
            "歸來丘壑多幽趣，願與諸賢約往還。"
        ],
        "title": "湖堂",
        "id": "87d8e049-9227-486f-92ad-ec7f807d0ae8"
    },
    {
        "author": "薛昂",
        "paragraphs": [
            "雨餘山色千螺翠，風定湖光一鑑明。",
            "我是水晶宮裏客，暫來猶愛此軒清。"
        ],
        "title": "太清軒",
        "id": "eb1cd1d5-229b-4699-bd95-6342400e74fc"
    },
    {
        "author": "薛昂",
        "paragraphs": [
            "道骨仙風一偉人，相逢東老最情親。",
            "榴皮幻化人間世，藤葉牢籠物外身。",
            "璚蟻滿壺方丈曉，青蛇銜袖洞庭春。",
            "高名不朽垂千古，笑指西鄰幾劫塵。"
        ],
        "tags": [
            "洞庭湖"
        ],
        "title": "題回山人畫像",
        "id": "5cf8c207-4e7d-4b3e-bd35-7a81a146a74c"
    },
    {
        "author": "薛昂",
        "paragraphs": [
            "逢時可謂真千載，拜賜應須更萬回。"
        ],
        "title": "句  其一",
        "id": "6f4c39a5-cfe8-4a2b-aed3-287f15275955"
    },
    {
        "author": "薛昂",
        "paragraphs": [
            "歡聲如鳳來啣詔，喜氣如雞去揭竿。"
        ],
        "title": "句  其二",
        "id": "29543569-7477-4ea0-8356-f52806e7a01d"
    },
    {
        "author": "吳申李",
        "paragraphs": [
            "潮頭高捲岸，雨脚半吞山。"
        ],
        "title": "句",
        "id": "1af1310e-3057-4738-9f7a-5c3bac5ffe73"
    },
    {
        "author": "張順之",
        "paragraphs": [
            "憑誰爲寫無聲詩，清標不減淵明輩。"
        ],
        "title": "句  其一",
        "id": "07d277ca-7530-4ab2-8d77-6ddc08ba2351"
    },
    {
        "author": "張順之",
        "paragraphs": [
            "簷鵲數聲清夢斷，出門一笑遇詩仙。"
        ],
        "title": "句  其二",
        "id": "4c848e9d-4f6e-4b82-9d7a-1344525bdc0e"
    },
    {
        "author": "張順之",
        "paragraphs": [
            "聊將遮日手，松下弄清泉。"
        ],
        "title": "句  其三",
        "id": "e1855878-0330-4e61-b613-ca31d13ff02b"
    },
    {
        "author": "張順之",
        "paragraphs": [
            "暗綠不遮春去路，亂紅翻作雨來天。"
        ],
        "title": "句  其四",
        "id": "dd28770b-65c1-40e0-9754-d5ef8fd6c539"
    },
    {
        "author": "張順之",
        "paragraphs": [
            "白水一泓澄，茲山定玉骨。"
        ],
        "title": "句  其五",
        "id": "be2392bb-1634-491c-9bb2-a81932a2a16a"
    },
    {
        "author": "張順之",
        "paragraphs": [
            "金衣數公子，端是賢友生。",
            "羽毛元自好，喉舌向來清。"
        ],
        "title": "句  其六",
        "id": "89aa33a1-fe1d-4549-a476-a8c2cd95388a"
    },
    {
        "author": "張順之",
        "paragraphs": [
            "照我胸中筆，吐出江淹文。"
        ],
        "title": "句  其七",
        "id": "5ce85ff2-68f6-467f-b33c-705d02ba96e9"
    },
    {
        "author": "釋日益",
        "paragraphs": [
            "金谷春光長滿眼，紅藥花梢香爛漫。",
            "昨夜西風一陳寒，徧地殘芳落何限。",
            "王孫醉倒不知歸，猶向欄邊索金盞。"
        ],
        "title": "偶作",
        "id": "73dc816f-5f3e-4c1d-8f64-6eb3a59617f6"
    },
    {
        "author": "楊四太尉",
        "paragraphs": [
            "周官大宗伯，槱燎祀風師。",
            "祀典既已載，有廟非淫祠。",
            "吾鄉風伯廟，不知始何時。",
            "廟當浮玉嶼，鄉人同祭之。",
            "會席有煩言，社保成分離。",
            "爰來作新廟，奕奕東河涯。",
            "柱石若虎踞，簷桷如翬飛。",
            "香火既已分，牲牷交祝釐。",
            "神保降嘉福，四境風雨時。",
            "百穀總成熟，報祀千萬期。"
        ],
        "title": "作風伯新廟",
        "id": "9c55ecfe-b12d-432c-8cfb-70aa5df7a33e"
    },
    {
        "author": "張康國",
        "paragraphs": [
            "路轉下層崖，亂石通微徑。",
            "山深萬象虛，葉脫千林靜。",
            "連苔蒼欲橫，衮雪飛泉迸。",
            "有睹那可言，寒烟日向暝。"
        ],
        "title": "石橋",
        "id": "911152d0-776d-4b52-b973-d84f56103476"
    },
    {
        "author": "張康國",
        "paragraphs": [
            "銀簷不雨溜常滴，玉樹無風花自開。"
        ],
        "title": "句",
        "id": "59efeff8-aff2-4274-96cd-5dd0d652cb8d"
    },
    {
        "author": "陳廓",
        "paragraphs": [
            "滄江練遶清暉閣，古榭苔封燕喜碑。"
        ],
        "title": "句",
        "id": "251429d0-fe96-4591-965a-02aea4095bed"
    },
    {
        "author": "高翔",
        "paragraphs": [
            "渴烏項領紫駝峰，跑地求泉鬣上衝。",
            "不敢牽來向江水，預防踴躍學蛟龍。"
        ],
        "title": "題韓幹馬",
        "id": "e2b4bbcc-14cc-44d0-9895-608666a6f3c9"
    },
    {
        "author": "徐遹",
        "paragraphs": [
            "白髮青衫晚得官，瓊林宴罷酒腸寬。",
            "平康過盡無人問，留得宮花醒後看。"
        ],
        "title": "瓊林宴罷作",
        "id": "aca903da-648b-4ff6-a1dc-e3d560a65e71"
    },
    {
        "author": "徐遹",
        "paragraphs": [
            "陳李張黄蘇與周，更添徐子分相投。",
            "竹林風月連三郡，北宿光芒聚一舟。",
            "作者定知同議論，爭臣頓是合謀猷。",
            "胸中各有平津策，此去知誰作狀頭。"
        ],
        "title": "賦六人同舟赴省舉",
        "id": "dbb87e4b-d27f-44dc-b95c-7b938936e230"
    },
    {
        "author": "吳羽",
        "paragraphs": [
            "滁陽自昔稱名壘，舊有東園枕滁水。"
        ],
        "title": "句",
        "id": "56cad504-caef-409e-8eac-cd2f0ce67fb0"
    },
    {
        "author": "王實",
        "paragraphs": [
            "少年紅顔女，敷芬對芳樹。",
            "盈盈淡艷粧，清歌雜妙舞。",
            "凝睇倚高樓，桐絲試一譜。",
            "世間知音稀，誰識姱節素。",
            "清貞守幽閨，不作凡子婦。",
            "容華委西山，良人來何暮。",
            "空床思悠悠，明月正當戶。"
        ],
        "title": "古意",
        "id": "912a0eb0-d7a5-4e4c-adcf-a03c692eb67b"
    },
    {
        "author": "劉延世",
        "paragraphs": [
            "紫貂寒擁鼻，綠螘細侵唇。",
            "蓮燭當時事，壺頭此日春。"
        ],
        "title": "和孫公索酒",
        "id": "02457c4e-a3f5-41ff-9d0e-b336ceb99d36"
    },
    {
        "author": "劉延世",
        "paragraphs": [
            "梅蒸方過有餘潤，竹醉由來自古云。",
            "掘地聊栽數竿竹，開簾還當一溪雲。"
        ],
        "title": "種竹",
        "id": "9f4eb7c0-75b6-473b-bde7-8a59f2d6a7ee"
    },
    {
        "author": "劉延世",
        "paragraphs": [
            "酷愛此君心，常將墨點真。",
            "毫端雖在手，難寫淡精神。"
        ],
        "title": "自題墨竹",
        "id": "2b6d7c2a-fc1f-466a-bbfb-a9337ca7a506"
    },
    {
        "author": "劉延世",
        "paragraphs": [
            "冥冥花朵隔遙山，脈脈風烟暗百蠻。",
            "曾向黄陵嘲竹裏，羽毛猶带淚痕斑。"
        ],
        "title": "鷓鴣",
        "id": "95578f9f-ac0c-47f6-9f34-44d75ada1d55"
    },
    {
        "author": "劉延世",
        "paragraphs": [
            "避人忽起鳴衣桁，掠水飛來立釣磯。",
            "靜處欲留看不足，翠光點破夕陽歸。"
        ],
        "title": "翡翠",
        "id": "f664b621-a1a3-42aa-8930-727f185a47ca"
    },
    {
        "author": "劉延世",
        "paragraphs": [
            "一聲迸裂青山竹，半夜沾殘病客衣。",
            "還道離於天上去，不知何苦只思歸。"
        ],
        "title": "子規",
        "id": "3912bb04-a7cc-4bb4-9da1-3b6080d7bd41"
    },
    {
        "author": "劉延世",
        "paragraphs": [
            "冷篩千嶂雨，寒□一鈎□。",
            "不放香烟出，長教隔畫簷。"
        ],
        "title": "水簾",
        "id": "6a816851-7176-47fc-b030-c56d7cbc2c28"
    },
    {
        "author": "劉延世",
        "paragraphs": [
            "靜室焚香盤膝坐，長廊看畫散衣行。"
        ],
        "title": "句  其一",
        "id": "653574a0-56fb-456e-969e-a6810a07c7ea"
    },
    {
        "author": "劉延世",
        "paragraphs": [
            "舟行明鑑裏。"
        ],
        "title": "句  其二",
        "id": "e6b525f2-7995-4baf-b9ba-14ec7d8cbd8a"
    },
    {
        "author": "鮑若虛",
        "paragraphs": [
            "小橋流水去茫茫，隔岸何人在一方。",
            "傳道荆公曾曉渡，天風吹落五更霜。"
        ],
        "title": "藤溪懷古",
        "id": "9503877f-f85d-4660-be30-28d87a074bf2"
    },
    {
        "author": "宋肇",
        "paragraphs": [
            "林巒十里上巉巖，飛檻初憑縹緲間。",
            "夔子風烟依白帝，夜郎耕稼接烏蠻。",
            "砌橫亂石遙臨澗，門對高峰近带山。",
            "咫尺驚湍吁莫測，每來登此念鄉關。"
        ],
        "title": "三峽堂  其一",
        "id": "3266c38d-5029-443e-9c88-6de929fc7f7c"
    },
    {
        "author": "宋肇",
        "paragraphs": [
            "初尋磴道踏雪烟，漸引茅簷屋數椽。",
            "江影動摇波面日，山光隠見峽中天。",
            "放懷罇酒憑欄客，回首弦歌趁市船。",
            "要與舟人同此樂，移花種竹滿簷前。"
        ],
        "title": "三峽堂  其二",
        "id": "bef79eaa-2f79-44c5-995e-92fdeffe41b2"
    },
    {
        "author": "宋肇",
        "paragraphs": [
            "江雨霏霏白帝城，秋草未枯春草生。",
            "古來戰壘如雲橫，萬里瞿塘斷人行。",
            "至今三峽路崢嶸，時清不見更屯兵。",
            "荒凉廢堞沒春耕，但見牛羊日西平。"
        ],
        "title": "白帝城",
        "id": "55c17d28-e4cc-40be-96a0-4977374bc37b"
    },
    {
        "author": "宋肇",
        "paragraphs": [
            "萬里西南路，瞿唐據上游。",
            "峽分山對立，江合水爭流。",
            "蛟鰐從來患，風波自古愁。",
            "幾時飛兩槳，歸去幔帆秋。"
        ],
        "title": "峽口",
        "id": "1a6d20a0-e4e8-4bfa-b76f-3309deecaec9"
    },
    {
        "author": "宋肇",
        "paragraphs": [
            "密下斜飛片片愁，不堪飄泊向西州。",
            "思家對雪誠何味，只與羣山鬭白頭。"
        ],
        "title": "夔冬暖雪不到地唯山高處盡白它皆霏雨而已",
        "id": "ebfc1032-7796-449d-9bcf-9b910be502f0"
    },
    {
        "author": "宋肇",
        "paragraphs": [
            "古道遙臨水，荒城早閉門。",
            "亂山啣落照，歸鳥下空園。",
            "江口漁人舫，崖腰桑樹村。",
            "客愁何可奈，有酒莫空樽。"
        ],
        "title": "晚晴",
        "id": "d6154b1f-b103-4922-8df0-7abcdabf5eb3"
    },
    {
        "author": "宋肇",
        "paragraphs": [
            "水精爲鑑金爲波，挂空影寫山與河。",
            "清光此夜十分好，有酒有客宜高歌。",
            "去年今日行役苦，若宿溪邊宿逢雨。",
            "傳聞蜀道如天高，崖縣壁絕哀猿號。",
            "波橫劍戟不易上，陸有虎豹何由逃。",
            "江山舊恃白帝險，風俗猶带烏蠻操。",
            "驅馳兩月到西塞，夢寐萬里還東皋。",
            "嗅梅踏雪巴子里，路入鬼門欣不死。",
            "飛飛倦鳥惟思還，玉筍豈是鹿官班。",
            "餘生但願閒及酒，虛名寧顧觸與蠻。",
            "良宵佳客十有五，雲放月入樽罍間。",
            "頹然老子興不淺，韓詩坡句聊追攀。",
            "君不見天寶霓裳羽衣歌，人間樂舞難同科。",
            "遺音猶在悲凉多，有酒且歌遑恤他。",
            "不飲如此良夜何。"
        ],
        "title": "中秋對月用昌黎先生贈張功曹韵",
        "id": "b2dfae91-c620-4cf0-941b-1af972fc0005"
    },
    {
        "author": "宋肇",
        "paragraphs": [
            "暖雲無定半陰晴，茅屋紙窗深復明。",
            "喬木參天竹千莖，巴山欲曉風露清。",
            "杜鵑飛鳴遶江城，魚復四月江水生。",
            "林花落盡空含情，瀼東瀼西朝暮聲。"
        ],
        "title": "杜鵑",
        "id": "9152053f-76e3-41f4-b0d6-7da97f00710b"
    },
    {
        "author": "宋肇",
        "paragraphs": [
            "知君也厭雕肝腎，分我江南數斛愁。"
        ],
        "title": "句",
        "id": "8d4eb41c-0c59-4466-9f05-63db48792e5a"
    },
    {
        "author": "陳聿",
        "paragraphs": [
            "宇宙同無窮，景物各有趣。",
            "心目要領略，未始爲細故。",
            "山僧徹障蔽，便得江山助。",
            "遠邇入盼睞，左右供指顧。",
            "千容與萬態，不約相與遇。",
            "何須更登眺，便可休杖屨。",
            "一覽既無餘，懷抱良以悟。",
            "欲圖無妙筆，欲詠無奇句。",
            "聊爲揭佳名，於焉賞心寓。"
        ],
        "title": "集趣軒",
        "id": "876db599-9bc4-4404-a90b-6b9eb0dca089"
    },
    {
        "author": "呂由庚",
        "paragraphs": [
            "地下若逢中執法，爲言今日再昇平。"
        ],
        "title": "句",
        "id": "2d5a080f-bd8c-4f37-8fce-212574b01ee3"
    },
    {
        "author": "王古",
        "paragraphs": [
            "修徑轉巖阿，危亭臨木杪。",
            "清明江練直，紫翠山屏繞。",
            "林巒獻奇秀，圖畫極天巧。",
            "松杉韵輕風，笙簫奏雲表。",
            "心知游魚樂，目送飛鴻杳。",
            "浮生黄粱夢，幻事何時了。",
            "惟應觀勝妙，坐可清紛擾。",
            "豈須登泰山，閒看諸峰小。"
        ],
        "tags": [
            "泰山"
        ],
        "title": "妙峰寺",
        "id": "f021a8e7-8b76-42ef-a480-8ae1cd0852ff"
    },
    {
        "author": "釋行瑛",
        "paragraphs": [
            "大千沙界是吾家，隠顯何曾有等差。",
            "爲報人天高著眼，優曇花異世間花。"
        ],
        "title": "偈十六首  其一",
        "id": "442f576e-732c-4403-ae13-fd2f9ed501dc"
    },
    {
        "author": "釋行瑛",
        "paragraphs": [
            "烏長飛，兔不住，暑往寒來朝復暮。",
            "朱顔未改白髮生，三界茫茫何處去。",
            "本源自性無凋變，千聖皆從影中現。",
            "不離當處常湛然，覓則知君不可見。",
            "忽然見，倒騎牛兮入佛殿。"
        ],
        "title": "偈十六首  其二",
        "id": "83e63bad-bc84-4295-bc35-d1780802d659"
    },
    {
        "author": "釋行瑛",
        "paragraphs": [
            "去年逢青春，朱顔映桃李。",
            "今年逢青春，白髮壓雙耳。",
            "人生七十年，疾若東流水。",
            "不了本來心，生死何由離。"
        ],
        "title": "偈十六首  其三",
        "id": "fac7480b-3141-465a-9f2a-257bafb261aa"
    },
    {
        "author": "釋行瑛",
        "paragraphs": [
            "明眼底人被眼礙，悟心底人被心礙。",
            "證道底人被道礙，達法底人被法礙。",
            "何謂如此不見道，金屑雖貴，落根成翳。",
            "要得高步大方，直須去此四礙。"
        ],
        "title": "偈十六首  其四",
        "id": "180661a5-bc3d-416d-8716-29a28c825498"
    },
    {
        "author": "釋行瑛",
        "paragraphs": [
            "煉鐵圍山作釣鈎，餌懸八萬四千牛。",
            "毗盧海內閒拋下，蝦蟹魚龍盡縮頭。"
        ],
        "title": "偈十六首  其五",
        "id": "2133169e-4e01-4f24-a9b6-883c0d16c854"
    },
    {
        "author": "釋行瑛",
        "paragraphs": [
            "湛露重重灑紺園，衰殘何以報君恩。",
            "白雲堆裏焚香坐，耀古騰今不二門。"
        ],
        "title": "偈十六首  其六",
        "id": "337a7370-8f59-4eb4-a0e5-7b85495e400b"
    },
    {
        "author": "釋行瑛",
        "paragraphs": [
            "朔風如刀，痛刮人骨。",
            "千山萬山，雪映寒日。",
            "心知春氣來，目睹梅花發。",
            "遊子南方歸不歸，曉堂閒却龜毛拂。"
        ],
        "title": "偈十六首  其七",
        "id": "d68ae94f-8cb9-4558-9811-7d04fc26a80d"
    },
    {
        "author": "釋行瑛",
        "paragraphs": [
            "鏤水求紋，謾勞心力。",
            "陶空作器，枉費工夫。",
            "游溟渤始測淺深，登須彌迺知高遠。",
            "太陽門下，爝火何施。",
            "鏌鎁匣邊，鉛刀可棄。"
        ],
        "title": "偈十六首  其八",
        "id": "8c037692-c34d-40c1-b4b8-6abeabcb74b2"
    },
    {
        "author": "釋行瑛",
        "paragraphs": [
            "踏破化城，來至寶所。",
            "不採輝山之璧，不探驪頷之珠。",
            "壞衲堆肩，擁爐閒坐。",
            "喚作無事道人，堪受人天供養。"
        ],
        "title": "偈十六首  其九",
        "id": "a25d8f95-ccd4-4f20-9557-759d20264cbc"
    },
    {
        "author": "釋行瑛",
        "paragraphs": [
            "德山棒如雨點，臨濟喝似雷鳴。",
            "雖然聲振一時風流萬世，檢點得來還是强生節目。",
            "華藏則不與麽，三間茆屋。",
            "十里松門，健則縱步閒遊，困則倒頭酣寢。",
            "身如槁木，心若死灰。",
            "有人笑我愚癡，正爬著儂家痒處。"
        ],
        "title": "偈十六首  其一○",
        "id": "e502de7f-f4ee-49d4-b7d8-3fe48cb851f3"
    },
    {
        "author": "釋行瑛",
        "paragraphs": [
            "豎不窮三際，橫不亙十方。",
            "大不偪塞虛空，細不入於芥子。",
            "三世諸佛，如覺如夢。",
            "諸大祖師，若存若亡。",
            "與麽境界，從上諸聖。",
            "尚迷昧如斯，方今學人，且作麽生湊泊。",
            "但得雪消去，自然春到來。"
        ],
        "title": "偈十六首  其一一",
        "id": "c8c0fca3-5588-4b6e-9d8d-55aff1f04234"
    },
    {
        "author": "釋行瑛",
        "paragraphs": [
            "上不見天，下不見地。",
            "把定咽喉，何處出氣。",
            "江南江北，絕毫絕釐。",
            "東土西天，成團成塊。",
            "釋迦彌勒，尚自瞞盱。",
            "臨濟德山，如何擬議。",
            "衲僧家，沒巴鼻，却喚六雙爲十二。"
        ],
        "title": "偈十六首  其一二",
        "id": "fbf61465-1098-4fb3-af7d-affb2d730272"
    },
    {
        "author": "釋行瑛",
        "paragraphs": [
            "奇怪諸禪德，文殊普賢，化作寒山拾得。",
            "頭戴炙脂帽子，脚踏無底麻鞋。",
            "身著鶻臭布衫，腰繫斷鞓腰带。",
            "手持拍板，口唱高歌。",
            "吾心似秋月，碧潭清皎潔。",
            "無物堪比倫，教我如何說。",
            "華藏當時若見，每人痛與一頓何爲如此。",
            "且教伊不敢掣風掣顛，免使後人疑著。"
        ],
        "title": "偈十六首  其一三",
        "id": "02ca5a44-dc2c-4fd9-abf6-7cac30f297cf"
    },
    {
        "author": "釋行瑛",
        "paragraphs": [
            "提智慧劍，破煩惱網。",
            "拔生死類，置涅槃宅。",
            "空却魔王窟穴，埽蕩惡趣關防。",
            "開拓般若封疆，滋長菩提種性。",
            "與麽作用，與麽建立。",
            "象駕崢嶸謾進途，誰見螳蜋能拒轍。"
        ],
        "title": "偈十六首  其一四",
        "id": "3fb78991-4f0f-47ce-9ed2-67efcc3cb394"
    },
    {
        "author": "釋行瑛",
        "paragraphs": [
            "一大藏教，諸大祖師。",
            "天下老和尚言句，總在這裏。",
            "明明向道，尚且不知。",
            "蓋覆將來，如何會得。"
        ],
        "title": "偈十六首  其一五",
        "id": "6cd82046-bb8e-47a3-8736-34dcd5f12b9d"
    },
    {
        "author": "釋行瑛",
        "paragraphs": [
            "持長竿，摇短艇。",
            "篛笠只一箇，簑衣無兩領。",
            "洞庭秋水風不吹，涵虛恰似新磨鏡。",
            "末後句，留與謝三郎。"
        ],
        "tags": [
            "洞庭湖"
        ],
        "title": "偈十六首  其一六",
        "id": "1bf57435-4979-4c5b-9b38-91e0b86437e2"
    },
    {
        "author": "釋行瑛",
        "paragraphs": [
            "聯絡藤蘿一徑，行窮始到松門。",
            "籬畔野華不艷，堂前流水非喧。",
            "午飯龍離鐵鉢，夜深月落金盆。",
            "此是真修行處，何人得意忘言。",
            "靈山河沙聖衆，黄梅七百高僧。",
            "悟華曉稱迦葉，傳衣夜喚盧能。",
            "心自本來不有，法道得了何曾。",
            "齋後釅茶三盞，叢林一任喧騰。"
        ],
        "title": "東溪閑居示衆偈",
        "id": "5a3e6563-1a3d-44d1-8b33-b17e567d6204"
    },
    {
        "author": "釋行瑛",
        "paragraphs": [
            "登山須到頂，入海須到底，學道須到佛祖道不得處。",
            "若不如是，盡是依草附木底精靈，吃野狐涕唾底鬼子。"
        ],
        "title": "偈",
        "id": "20cb0a2e-833f-4a08-a625-5e588ba484b2"
    },
    {
        "author": "釋梵卿",
        "paragraphs": [
            "春已暮，落花紛紛下紅雨。",
            "南北行人歸不歸，千林萬林鳴杜宇。",
            "我無家兮何處歸，十方剎土奚相依。",
            "老夫有箇真消息，昨夜三更月在池。"
        ],
        "title": "偈",
        "id": "95e721e9-3507-4089-91d6-e738be874e84"
    },
    {
        "author": "釋梵卿",
        "paragraphs": [
            "五陰山頭乘駿馬，一鞭策起疾如飛。",
            "臨行莫問棲真處，南北東西隨處歸。"
        ],
        "title": "臨終偈",
        "id": "13b9149e-e0c3-4645-af26-fde5e24d429f"
    },
    {
        "author": "許景亮",
        "paragraphs": [
            "金鸞亂舊直，鶴駕脫塵氛。",
            "真隠雖高世，嘉謀亦相君。",
            "石壇移曉月，丹竈覆寒雲。",
            "瑟瑟松風在，時人自不聞。"
        ],
        "title": "陶隠居丹室",
        "id": "da6b9400-0841-4708-b0a8-dd4e6be8a245"
    },
    {
        "author": "釋禧誧",
        "paragraphs": [
            "韶山近日沒巴鼻，眼裏聞聲鼻嘗味。",
            "有時一覺到天明，不在床上不落地。",
            "三級浪高魚化龍，癡人猶戽夜塘水。"
        ],
        "title": "偈二首  其一",
        "id": "1c12bf4e-2aec-47f2-932f-3746e68a6a86"
    },
    {
        "author": "釋禧誧",
        "paragraphs": [
            "丹霞有箇公案，從來推倒扶起。",
            "今朝普示諸人，且道是箇甚底。"
        ],
        "title": "偈二首  其二",
        "id": "7633153e-e28a-4381-b8db-95d24751d945"
    },
    {
        "author": "釋宗賾",
        "paragraphs": [
            "近日身心頑頓，恰似一片鐵板。",
            "內無玲瓏機智，外無華藻文章。",
            "誰能打作鄆州針，笑殺秦時𨍏輅鑽。",
            "四楞著地，萬事無心。",
            "雖然看不入，畢竟撲不破。",
            "大都好物不堅牢，彩雲易散瑠璃脆。"
        ],
        "title": "偈二首  其一",
        "id": "5b77840f-7012-488b-bc85-fd6de420b235"
    },
    {
        "author": "釋宗賾",
        "paragraphs": [
            "金屑雖貴，落眼成翳。",
            "金屑既除，眼在甚麽處。"
        ],
        "title": "偈二首  其二",
        "id": "572463d5-80ab-4c92-849f-c6e80bc9dd83"
    },
    {
        "author": "釋宗賾",
        "paragraphs": [
            "冬去寒食，一百單五。",
            "活人路上，死人無數。",
            "頭鑽荆棘林，將謂衆生苦。",
            "拜掃事如何，骨堆上添土。",
            "唯有出家人，不踏無生路。"
        ],
        "title": "偈三首  其一",
        "id": "80fe6e70-e42a-4287-aa5d-c2923061696a"
    },
    {
        "author": "釋宗賾",
        "paragraphs": [
            "新羅別無妙訣，當言不避截舌。",
            "但能心口相應，一生受用不徹。"
        ],
        "title": "偈三首  其二",
        "id": "66b60d32-fca7-42f7-b530-c1c61d940169"
    },
    {
        "author": "釋宗賾",
        "paragraphs": [
            "樓外紫金山色秀，門前甘露水聲寒。",
            "古槐陰下清風裏，試爲諸人再指看。"
        ],
        "title": "偈三首  其三",
        "id": "2b665552-6368-4cc0-9b2b-1cc85b954f34"
    },
    {
        "author": "釋廣燈",
        "paragraphs": [
            "休休休，徒悠悠。",
            "釣竿長在手，魚冷不吞鈎。"
        ],
        "title": "偈",
        "id": "6d74729f-8499-48a4-b5f1-1072294d0e4b"
    },
    {
        "author": "釋廣燈",
        "paragraphs": [
            "南北無寸影，東西絕四鄰。",
            "一息故鄉信，曉風吹宿雲。"
        ],
        "title": "臨終偈",
        "id": "9623d5cf-6246-4c2c-931d-b0dc02bd8e6c"
    },
    {
        "author": "釋慧懃",
        "paragraphs": [
            "八月二十五，有賓兼有主。",
            "輥出雪峰毬，打動禾山鼓。",
            "天帝釋摇頭，大梵王作舞。",
            "不透上林關，未敢輕相許。",
            "空生不解此家風，惹得岩前華似雨。"
        ],
        "title": "偈",
        "id": "687995c2-a7bd-4e00-91f2-62c8a5f9d316"
    },
    {
        "author": "釋慧懃",
        "paragraphs": [
            "始聞阿閣一聲鐘，日暖蒼龍睡正濃。",
            "再擊鳳凰臺上鼓，夜半祥鸞未飛舞。",
            "帝基永固如磐石，胡僧枉費平生力。",
            "回指少林歸去來，春風一陣華狼藉。"
        ],
        "title": "頌古七首 達磨見武帝",
        "id": "bee4d2a5-a65a-4728-a36e-db5cacdbf97f"
    },
    {
        "author": "釋慧懃",
        "paragraphs": [
            "東街柳色拖烟雨，西巷桃華相映紅。",
            "左顧右盼看不足，一時分付與春風。"
        ],
        "title": "頌古七首 日面佛月面佛",
        "id": "a74d68ab-1ede-4c8d-b939-14ddda573618"
    },
    {
        "author": "釋慧懃",
        "paragraphs": [
            "一輪明月挂天心，四海生靈荷照臨。",
            "何必西風撼丹桂，碧霄重送九秋音。"
        ],
        "title": "頌古七首 世尊陞座",
        "id": "48289c01-c31d-4f2c-9eb8-83a94af3c6e3"
    },
    {
        "author": "釋慧懃",
        "paragraphs": [
            "美如西子離金閣，嬌似楊妃倚玉樓。",
            "猶把琵琶半遮面，不令人見轉風流。"
        ],
        "title": "頌古七首 離四句絕百非",
        "id": "38078f9a-4199-48b9-9984-3cc0c4b5f9a2"
    },
    {
        "author": "釋慧懃",
        "paragraphs": [
            "捉賊分明要見贓，十身調御下禪床。",
            "曾經巴峽猿啼處，鐵作心肝也斷腸。"
        ],
        "title": "頌古七首 十身調御",
        "id": "0c972ab6-1594-456c-a4be-5b7a8d13208b"
    },
    {
        "author": "釋慧懃",
        "paragraphs": [
            "城南措大騎馿子，市北郎君跨馬兒。",
            "各各四蹄俱著地，三春同到月明池。"
        ],
        "title": "頌古七首 三聖逢人即出",
        "id": "766c3412-a065-4fbf-b686-117ed5acfb21"
    },
    {
        "author": "釋慧懃",
        "paragraphs": [
            "彩雲影裏仙人現，手把紅羅扇遮面。",
            "無人著眼看仙人，却看隨後紅羅扇。"
        ],
        "title": "頌古七首 南泉示衆云文殊起佛見法見貶向二鐵圍山",
        "id": "b1b931b4-2eae-4dc0-8808-0a740f8344a5"
    },
    {
        "author": "釋慧懃",
        "paragraphs": [
            "至道無難，唯嫌選擇。",
            "桃華紅，李花白，誰道融融只一色。",
            "燕子語，黄鶯鳴，誰道關關只一聲。",
            "不透祖師關捩子，空認山河作眼睛。"
        ],
        "title": "偈六首  其一",
        "id": "89086158-e520-4dfa-9ec0-ce121ea609fe"
    },
    {
        "author": "釋慧懃",
        "paragraphs": [
            "日日日西沉，日日日東上。",
            "若欲學菩提，但看此模樣。"
        ],
        "title": "偈六首  其二",
        "id": "dae8e504-ed97-455d-9c4e-312bbe227bb2"
    },
    {
        "author": "釋慧懃",
        "paragraphs": [
            "去年今日時，紅爐片雪飛。",
            "今日去年時，曹娥讀夜碑。",
            "末後一句子，佛眼莫能窺。",
            "白蓮峰頂上，紅日繞須彌。",
            "鳥啄珊瑚樹，鯨吞離水犀。",
            "太平家業在，千古襲楊歧。"
        ],
        "title": "偈六首  其三",
        "id": "41b7dcc1-8873-47ab-a114-928531629fda"
    },
    {
        "author": "釋慧懃",
        "paragraphs": [
            "金烏急，玉兔速，急急流光七月十。",
            "無窮遊子不歸家，縱歸只在門前立。",
            "門前立，把手牽伊不肯入。",
            "萬里看看寸草無，殘花落地無人拾。",
            "無人拾，一回雨過一回濕。"
        ],
        "title": "偈六首  其四",
        "id": "9538d24c-c32f-4cb5-afaf-4999c3bb4948"
    },
    {
        "author": "釋慧懃",
        "paragraphs": [
            "世尊有密語，冬到寒食一百五。",
            "迦葉不覆藏，水泄不通已露贓。",
            "靈利衲僧如會得，一重雪上一重霜。"
        ],
        "title": "偈六首  其五",
        "id": "996bc1d1-f7f3-4159-b228-e9d1b8cc91c0"
    },
    {
        "author": "釋慧懃",
        "paragraphs": [
            "天左旋，地右轉，古往今來經幾遍。",
            "金烏飛，玉兔走。",
            "纔方出海門，又落青山後。",
            "江河波渺渺，淮濟浪悠悠，直入滄溟晝夜流。"
        ],
        "title": "偈六首  其六",
        "id": "3c41964e-ae05-4dc5-b0a7-ba3db5dc5602"
    },
    {
        "author": "釋慧懃",
        "paragraphs": [
            "銅砂鑼裏落盛油，生菜還他蘿蔔頭。",
            "但看來年正月半，家家門首掛燈毬。"
        ],
        "title": "砂鑼盛油",
        "id": "d9f64b11-1c33-456b-a395-4f77efacaa40"
    },
    {
        "author": "釋道初",
        "paragraphs": [
            "雞見便鬭，犬見便齩。",
            "殿上鴟吻，終日相對。"
        ],
        "title": "偈",
        "id": "e4e5559f-b85b-4502-915e-c4df87cfb4d4"
    },
    {
        "author": "釋道初",
        "paragraphs": [
            "昨日離城市，白雲空往還。",
            "松風清耳目，端的勝人間。"
        ],
        "title": "辭衆偈",
        "id": "6f818902-26dc-41a2-ad8a-7830fad8d7ea"
    },
    {
        "author": "釋普融",
        "paragraphs": [
            "二女合爲一媳婦，機輪截斷難回互。",
            "從來往返絕蹤由，行人莫問老時路。"
        ],
        "title": "偈",
        "id": "af02cbfa-eed7-4bac-91cc-cea2e2b4a396"
    },
    {
        "author": "釋自賢",
        "paragraphs": [
            "不是心，不是佛，不是物。",
            "與君打破精靈窟，簸土飛揚無處尋，千山萬山突突兀。"
        ],
        "title": "偈三首  其一",
        "id": "43afbce4-056f-4e2f-a9ce-fc3522c29e94"
    },
    {
        "author": "釋自賢",
        "paragraphs": [
            "一身高隠惟南嶽，自笑孤雲未是閑。",
            "松下水邊端坐者，也應隨倒說居山。"
        ],
        "tags": [
            "衡山"
        ],
        "title": "偈三首  其二",
        "id": "95635f2a-69c2-4d50-81ad-53df657afcca"
    },
    {
        "author": "釋自賢",
        "paragraphs": [
            "五更殘月落，天曉白雲飛。",
            "分明目前事，不是目前機。",
            "欲言言不及，林下却商量。"
        ],
        "title": "偈三首  其三",
        "id": "a3b36e9c-a73f-4ff9-9ddb-749f64184fee"
    },
    {
        "author": "釋道和",
        "paragraphs": [
            "一二三，四五六，碧眼胡僧數不足。",
            "泥牛入海過新羅，木馬追風到天竺。",
            "天竺茫茫何處尋，補陀巖上問觀音。",
            "普賢拍手呵呵笑，歸去來兮秋水深。"
        ],
        "title": "偈三首  其一",
        "id": "c5bfc15d-a3dc-45c3-866c-197a380bfae1"
    },
    {
        "author": "釋道和",
        "paragraphs": [
            "觀身實相，觀佛亦然。",
            "這裏見得，黄面瞿曇。",
            "隠身無地，其或渺漫。",
            "不分照顧，眉毛鼻孔。"
        ],
        "title": "偈三首  其二",
        "id": "2c2a5de5-b615-4368-b872-65e45d6d1d97"
    },
    {
        "author": "釋道和",
        "paragraphs": [
            "欲渡巨海，必假方舟。",
            "櫓棹俱全，風帆兩便。",
            "夜觀星月，晝視雲山。",
            "萬里之遙，一瞬可到。",
            "人心盡畏波濤險，未必被濤險似心。"
        ],
        "title": "偈三首  其三",
        "id": "aa0db679-3c12-46ed-80d2-31f1144d33de"
    },
    {
        "author": "釋道和",
        "paragraphs": [
            "慧日峰高秋色冷，錢塘江靜月華明。",
            "寒光一爍周沙界，筆下看來未十成。"
        ],
        "tags": [
            "钱塘江"
        ],
        "title": "題永明智覺壽禪師頂相",
        "id": "931f7379-f52a-4783-8085-7287755b8949"
    },
    {
        "author": "湡禪師",
        "paragraphs": [
            "優游實際妙明家，轉步移身指落霞。",
            "無限白雲猶不見，夜乘明月出蘆花。"
        ],
        "title": "偈",
        "id": "90e0e408-41c1-4ddf-a69d-e1e9dc744aa4"
    },
    {
        "author": "釋志璿",
        "paragraphs": [
            "休去，歇去，一切萬年去。",
            "寒灰枯木去，古廟裏香爐去，一條白練去。"
        ],
        "title": "偈五首  其一",
        "id": "4eb6ee5a-a65c-49a9-a09d-9d4ae59c2f2e"
    },
    {
        "author": "釋志璿",
        "paragraphs": [
            "不休去，不歇去，業識忙忙去。",
            "七顛八倒去，十字街頭鬧浩浩地聲色裏坐卧去。",
            "三家村裏盈衢寒路荆棘裏游戲去，刀山劍樹劈腹剜心鑊湯爐炭皮穿骨爛去。"
        ],
        "title": "偈五首  其二",
        "id": "abfb23e3-c5ea-40b1-a300-1c4f3af62ba1"
    },
    {
        "author": "釋志璿",
        "paragraphs": [
            "瘦竹長松滴翠香，流風疏月度炎凉。",
            "不知誰住原西寺，每日鐘聲送夕陽。"
        ],
        "title": "偈五首  其三",
        "id": "0d5e88b3-c83f-42c5-9a4a-385d3c2de899"
    },
    {
        "author": "釋志璿",
        "paragraphs": [
            "聲色頭上睡眠，虎狼羣裏安禪。",
            "荆棘林內翻身，雪刃叢中游戲。",
            "竹影掃階塵不動，月穿潭底水無痕。"
        ],
        "title": "偈五首  其四",
        "id": "eb5bb3dc-2b2f-4d4f-93b4-6029d2c277d3"
    },
    {
        "author": "釋志璿",
        "paragraphs": [
            "不是風動，不是幡動，衲僧失却鼻孔。",
            "是風動，是幡動，分明是箇漆桶。",
            "兩段不同，眼暗耳聾。",
            "澗水如藍碧，山花似火紅。"
        ],
        "title": "偈五首  其五",
        "id": "890150d1-c5bf-4944-93a3-bf91bfb7d3a2"
    },
    {
        "author": "尼法海",
        "paragraphs": [
            "霜天雲霧結，山月冷涵輝。",
            "夜接故鄉信，曉行人不知。"
        ],
        "title": "臨寂偈",
        "id": "477b9086-0bbd-4178-85f2-95efb6043ba2"
    },
    {
        "author": "釋智月",
        "paragraphs": [
            "祝聖紹，續祖燈，只如祖燈作麽生。",
            "續不見古者道，六街鐘鼓響鼕鼕，即處鋪金世界中。",
            "池長芰荷庭長柏，更將何法演真宗。"
        ],
        "title": "偈",
        "id": "72cd7326-65f0-4287-983d-373f4b07c2d4"
    },
    {
        "author": "釋智月",
        "paragraphs": [
            "吾家寶藏不慳惜，覿面相呈人罕識。",
            "輝金耀古體圓時，照地照天光赫赤。",
            "荆山美玉奚爲貴，合浦明珠比不得。",
            "借問誰人敢酬價，波斯鼻孔長三尺。"
        ],
        "title": "偈",
        "id": "7b71fc2d-11cb-44a0-a0a6-05e0742fdd3e"
    },
    {
        "author": "齊禪師",
        "paragraphs": [
            "說法無如這個親，十方剎海一微塵。",
            "若能於此明真理，大地何曾見一人。"
        ],
        "title": "呈雲蓋智禪師",
        "id": "ef1f6048-38cd-492e-a3c2-c933ea248d18"
    },
    {
        "author": "齊禪師",
        "paragraphs": [
            "昨夜三更過急灘，灘頭雲霧黑漫漫。",
            "一條拄杖爲知己，擊碎千關與萬關。"
        ],
        "title": "臨寂偈",
        "id": "e5b5cd19-9fbc-42a5-afe1-0d150a4a08e0"
    },
    {
        "author": "釋法聰",
        "paragraphs": [
            "幽室寒燈不假挑，虛空明月徹雲霄。",
            "要知日用常無間，烈焰光中發異苗。"
        ],
        "title": "偈",
        "id": "0e705ca4-f601-4ad8-9d23-79845f42df00"
    },
    {
        "author": "釋寶覺",
        "paragraphs": [
            "一即一，二即二，嗅著直是無香氣。",
            "識得山僧榔栗條，莫向南山尋鼈鼻。"
        ],
        "title": "偈",
        "id": "ae2f40fb-a45e-4961-a917-9f2f64665dba"
    },
    {
        "author": "釋法明",
        "paragraphs": [
            "資福別無所補，五日一參擊鼓。",
            "何曾說妙談玄，祇是粗言直語。",
            "甘草自來甜，黄連依舊苦。",
            "忽若鼻孔遼天，逢人切忌錯舉。"
        ],
        "title": "偈",
        "id": "0a191438-973c-43d6-bb11-15a980b991c6"
    },
    {
        "author": "釋可復",
        "paragraphs": [
            "苦痛深，苦痛深。",
            "碧潭千萬丈，那箇是知音。"
        ],
        "title": "偈",
        "id": "93c13ed5-b68b-4be8-a39d-7e6b21e61a31"
    },
    {
        "author": "陳瓘",
        "paragraphs": [
            "本無一字堯夫易，八十一篇揚子玄。",
            "今古是非那復辨，仲尼尤不廢韋編。"
        ],
        "title": "了齋自警六首  其一",
        "id": "4662e70d-a694-49d6-8c74-7fbd6003f95f"
    },
    {
        "author": "陳瓘",
        "paragraphs": [
            "文書難寫伏羲書，字外成篇始見渠。",
            "賜也能分可不可，一瓢居士只如愚。"
        ],
        "title": "了齋自警六首  其二",
        "id": "3fdc3bf9-ec4d-4d02-8ba9-a121ebe23193"
    },
    {
        "author": "陳瓘",
        "paragraphs": [
            "過時不易始爲難，執處那知是變遷。",
            "度盡千山無鳥迹，不勞傳語報平安。"
        ],
        "title": "了齋自警六首  其三",
        "id": "0259aee7-d44f-44e4-b5cd-e0f4ffb5bbb3"
    },
    {
        "author": "陳瓘",
        "paragraphs": [
            "手在何憂弓力强，巧窮那得必穿楊。",
            "太和有味人人飲，誰識醒時是醉鄉。"
        ],
        "title": "了齋自警六首  其四",
        "id": "66465ba6-4621-4f65-bcb5-c0b1a2c4e152"
    },
    {
        "author": "陳瓘",
        "paragraphs": [
            "仲由行行終身誦，師也堂堂带上書。",
            "五柳却能知此意，無弦琴上賦歸與。"
        ],
        "title": "了齋自警六首  其五",
        "id": "78393fbc-ddf6-4275-bc04-f3dc729ebd65"
    },
    {
        "author": "陳瓘",
        "paragraphs": [
            "只說爲山不說休，山成日夜水橫流。",
            "惜哉覆簣成迷復，只欠當初一掉頭。"
        ],
        "title": "了齋自警六首  其六",
        "id": "0c5b23a3-c784-4b60-bf5c-b5c177414897"
    },
    {
        "author": "陳瓘",
        "paragraphs": [
            "三年已絕生還望，一日天恩到海涯。",
            "路過清湘猶間闊，當時何不住長沙。"
        ],
        "title": "自合浦還清湘寄虛中弟  其一",
        "id": "6731b95e-d28a-41fb-b250-378ab0708b92"
    },
    {
        "author": "陳瓘",
        "paragraphs": [
            "行徹天涯萬里山，月明方照海珠還。",
            "瘴鄉來往渾閒事，聊爲清湘一破顔。"
        ],
        "title": "自合浦還清湘寄虛中弟  其二",
        "id": "1ad51f2f-e6ea-43ee-8c2e-747eee78c13f"
    },
    {
        "author": "陳瓘",
        "paragraphs": [
            "曾近滄溟看颶風，波濤有盡海無窮。",
            "四年陳迹今何在，坐對湘雲豁晚空。"
        ],
        "title": "自合浦還清湘寄虛中弟  其三",
        "id": "f2938951-8157-4a28-b08d-736fba9e4108"
    },
    {
        "author": "陳瓘",
        "paragraphs": [
            "瘴海只將梅作雪，湘山今見麥爲春。",
            "晴空有月當如舊，嶺北山南總照人。"
        ],
        "title": "自合浦還清湘寄虛中弟  其四",
        "id": "cf1a12e8-6a26-43bb-9797-28a0b9d6565a"
    },
    {
        "author": "陳瓘",
        "paragraphs": [
            "少年得髓幾人知，想見當年斷臂時。",
            "此是湘山大知識，衡門堪繼會昌師。"
        ],
        "title": "與全州崇寧斷臂和尚",
        "id": "3ff7fbf9-a045-434e-9d42-1d5a402e274e"
    },
    {
        "author": "陳瓘",
        "paragraphs": [
            "紅紫商量欲滿枝，持春觴豆好携持。",
            "便須載酒凌波去，底事黄堂獨賦詩。"
        ],
        "title": "和劉太守十洲詩 花嶼",
        "id": "d5b69c86-9691-496e-8e42-e254fe56592e"
    },
    {
        "author": "陳瓘",
        "paragraphs": [
            "綠色映波千古恨，至今南浦兩依依。",
            "我今又出江東去，多少行人宦未歸。"
        ],
        "title": "和劉太守十洲詩 芳草洲",
        "id": "47b841a5-1f70-46f6-a84a-8499f6138060"
    },
    {
        "author": "陳瓘",
        "paragraphs": [
            "密幹參差籠月影，輕波蕩漾蘸烟條。",
            "暑天要此清凉地，欲往何辭度小橋。"
        ],
        "title": "和劉太守十洲詩 柳汀",
        "id": "9c49e97c-e5af-48be-9bbf-f71f1528bddb"
    },
    {
        "author": "陳瓘",
        "paragraphs": [
            "霜姿迥出紅塵外，只有鵷雛傍水來。",
            "別岸若尋棲隠處，軒窗須爲此君開。"
        ],
        "title": "和劉太守十洲詩 竹嶼",
        "id": "d975ed89-7b9a-4d1b-8b7e-62ccfb0c97e4"
    },
    {
        "author": "陳瓘",
        "paragraphs": [
            "靄靄紛紛緣底事，故來波上罩晴沙。",
            "莫教散入滄溟去，却恐能迷上漢槎。"
        ],
        "title": "和劉太守十洲詩 烟嶼",
        "id": "a4031a5b-b9be-47d4-8b66-aa19fc517050"
    },
    {
        "author": "陳瓘",
        "paragraphs": [
            "紅雲可覓無蜂去，渺渺寒波映晚芳。",
            "未必孤根能耐雪，且看秋艷已經霜。"
        ],
        "title": "和劉太守十洲詩 芙蓉洲",
        "id": "e974228e-af49-42c1-9117-0ca80fdd493e"
    },
    {
        "author": "陳瓘",
        "paragraphs": [
            "光景不留人易老，恨無羽翼出塵埃。",
            "世間那有飛昇藥，且傍汀洲采菊來。"
        ],
        "title": "和劉太守十洲詩 菊花洲",
        "id": "484f1e35-29a6-4d00-9324-e7f1763331b4"
    },
    {
        "author": "陳瓘",
        "paragraphs": [
            "月明偏照海邊洲，綠水迴環漾素秋。",
            "斗轉參橫羣動息，桂花零落遣誰收。"
        ],
        "title": "和劉太守十洲詩 月島",
        "id": "f8560ade-68ae-48bb-9d9b-40328af8c738"
    },
    {
        "author": "陳瓘",
        "paragraphs": [
            "誰把平氈水上開，坐看飛絮撲瓊臺。",
            "酒豪耳熱笙歌沸，應怪幽人此地來。"
        ],
        "title": "和劉太守十洲詩 雪汀",
        "id": "9af5bd40-3669-4f29-b864-442a5b62781b"
    },
    {
        "author": "陳瓘",
        "paragraphs": [
            "影參岸栢童童綠，葉蔽汀蘭澹澹香。",
            "斤斧不來人迹遠，養成千尺勢堂堂。"
        ],
        "title": "和劉太守十洲詩 松島",
        "id": "a7275284-2fa7-4687-b220-db40fc48744c"
    },
    {
        "author": "陳瓘",
        "paragraphs": [
            "塵境紛紛俗累增，故尋幽徑訪南能。",
            "湖波浩渺無窮綠，寺屋高低不計層。",
            "詩老新吟工惱客，使君餘暇得陪僧。",
            "棋中得失何時了，一局輸贏未可憑。"
        ],
        "title": "湖心亭",
        "id": "ec8b8a73-c599-4656-83bc-69ad81ec1b13"
    },
    {
        "author": "陳瓘",
        "paragraphs": [
            "大士遊方興盡回，家山風月絕塵埃。",
            "杖頭多少閑田地，挑取華嚴入嶺來。"
        ],
        "title": "寄覺範長沙",
        "id": "2c28d7dc-4970-4efe-ac7e-0366388ca27c"
    },
    {
        "author": "陳瓘",
        "paragraphs": [
            "仁者雖逢思有常，平居慎勿示何妨。",
            "爭先世路機關惡，近後語言滋味長。",
            "可口物多終作疾，快心事過必爲傷。",
            "與其病後求良藥，不若病前能自防。"
        ],
        "title": "寄覺範漳水",
        "id": "74f906d6-7a35-4188-b710-77de6cca6092"
    },
    {
        "author": "陳瓘",
        "paragraphs": [
            "傳老東山水上浮，玄沙六月雪重裘。",
            "舊來消息今何在，千里桐江月滿樓。"
        ],
        "title": "和江民表韵",
        "id": "38adb0a1-e0bc-4ed8-9ed5-f3cdc7175c21"
    },
    {
        "author": "陳瓘",
        "paragraphs": [
            "靜坐一川微雨，未辨雷音起處。",
            "夜深風作輕寒，清曉月明歸去。"
        ],
        "title": "頌",
        "id": "a182aa13-ea4e-4c58-8aa2-af869bf51914"
    },
    {
        "author": "陳瓘",
        "paragraphs": [
            "舊時饒措大，今日壁頭陀。",
            "爲問安心法，禪儒較幾何。"
        ],
        "title": "寄饒德操",
        "id": "e080932d-3c88-4622-a8e8-5631e15373c9"
    },
    {
        "author": "陳瓘",
        "paragraphs": [
            "中郎臺榭據江鄉，雅稱詩翁賦卒章。",
            "蒓菜鱸魚好時節，秋風斜日舊烟光。",
            "一杯有味功名小，萬事無心歲月長。",
            "安得便拋塵網去，釣舟閑倚畫欄傍。"
        ],
        "title": "吳江鱸鄉亭",
        "id": "93417966-b556-492e-aff4-f940e98bbc3e"
    },
    {
        "author": "陳瓘",
        "paragraphs": [
            "色紅可使紫，葉單可使千。",
            "花小可使大，子少可使繁。",
            "天賦有定質，我力能使遷。",
            "自矜接花手，可奪造化權。",
            "衆聞悉驚詫，遣我屢嘆吁。",
            "用智固巧矣，天時可易歟。",
            "我欲春採菊，我欲冬賞桃。",
            "汝不能栽接，汝巧亦徒勞。",
            "雨露草必生，雪霜松不死。",
            "不死有本性，必生亦時爾。",
            "汝之所變易，是亦時所爲。",
            "時乎不可違，何物不隨時。"
        ],
        "title": "接花",
        "id": "f0211d37-b734-4045-af30-7e897f746454"
    },
    {
        "author": "陳瓘",
        "paragraphs": [
            "已聞舟楫具，那得苦留君。",
            "雨過霜風急，帆飛雪浪分。",
            "長途方策足，暇日正論文。",
            "功業他年事，風波豈足云。"
        ],
        "title": "蘇文饒往昌國意頗憚之送以詩因勉之",
        "id": "c9bf2868-5f8b-4086-992f-e6658e61886b"
    },
    {
        "author": "陳瓘",
        "paragraphs": [
            "虀鹽雖不飽，心與古人期。",
            "口體非吾養，紛華任爾爲。",
            "經明逢地芥，穎脫看囊錐。",
            "兩驥皆宛種，天衢好並馳。"
        ],
        "title": "送周初平",
        "id": "8d236cf8-311c-4a4e-82ee-a53413267760"
    },
    {
        "author": "陳瓘",
        "paragraphs": [
            "百川滾滾到來休，此是人間第一流。",
            "鯨鬣爲君翻駭浪，蘭苕空自滿汀洲。"
        ],
        "title": "文饒自昌國以詩見寄次韵二首  其一",
        "id": "03d1bb92-dc63-4245-9d7d-3891d51d0473"
    },
    {
        "author": "陳瓘",
        "paragraphs": [
            "海邦渺渺知何在，風入高帆頃刻過。",
            "何似一樽湖上酒，月明安穩照寒波。"
        ],
        "title": "文饒自昌國以詩見寄次韵二首  其二",
        "id": "517f9b03-751a-47ab-b35e-110ce1305abd"
    },
    {
        "author": "陳瓘",
        "paragraphs": [
            "欲衝高浪却沈吟，酒近瀛洲懶得斟。",
            "莫道顛風無好意，爲君吹過遠歸心。"
        ],
        "title": "文饒自京師還欲往昌國而風作不可渡乃爲絕句戲之",
        "id": "048fa40d-1072-40ca-a9f5-1eeeb09900ef"
    },
    {
        "author": "陳瓘",
        "paragraphs": [
            "歙溪澄湛千尋碧，中有崎嶔萬年石。",
            "腰粗入水始能鑿，一硯價直千金璧。",
            "輕絲膩色恍莫分，熟視微見青羅紋。",
            "乃知金線鴝鵒眼，如玉有瑕安足論。"
        ],
        "title": "歙硯詩",
        "id": "ef7234e5-6ecc-4dea-9411-2a73cb5b8a18"
    },
    {
        "author": "陳瓘",
        "paragraphs": [
            "勝事荒湮久，高城觀閣宜。",
            "均勞青瑣客，餘事海山詩。"
        ],
        "title": "海山樓",
        "id": "9772e298-75be-4d40-ab33-cb07ccf0c779"
    },
    {
        "author": "陳瓘",
        "paragraphs": [
            "世梗賢路塞，達人識窮通。",
            "欃槍天寶末，士路如飄蓬。",
            "聘君當此時，卷迹雲霞中。",
            "能令千載後，嘆息詩人窮。"
        ],
        "title": "秦君亭",
        "id": "699b8ac0-5833-4e61-8b2a-571fc1514404"
    },
    {
        "author": "陳瓘",
        "paragraphs": [
            "飛棟逼天象，疏櫺逗巖烟。",
            "烹茶引高士，汲此石罅泉。",
            "泉深不盈尺，潤物無頗偏。",
            "百川有盈涸，是坎常泓然。"
        ],
        "title": "瑞泉庵",
        "id": "e939f7b6-510d-4186-9d6e-fbb143961269"
    },
    {
        "author": "陳瓘",
        "paragraphs": [
            "示我超然句，能令滯念開。",
            "盍移瑞巖剎，爲我入城來。"
        ],
        "title": "答瑞巖湛老",
        "id": "97af8a2c-6df2-4e5b-be6f-d7a0e37204b6"
    },
    {
        "author": "陳瓘",
        "paragraphs": [
            "十年三謫海邊州，洛口相望阻獻酬。",
            "曾寄遠詩來合浦，又傳新句落丹丘。",
            "身如古柏童童老，心似平江湛湛流。",
            "歸鳥倦飛雲入岫，一瓢堪樂莫回頭。"
        ],
        "title": "和鄧鯁之韵",
        "id": "4131bc50-cc00-436b-8816-17747cb4ccab"
    },
    {
        "author": "陳瓘",
        "paragraphs": [
            "地與煩囂隔，登臨翠色中。",
            "雨餘千畝竹，霜過一山松。",
            "逸興雲無盡，幽懷水不窮。",
            "絕勝花滿眼，只得片時紅。"
        ],
        "title": "攬翠軒",
        "id": "92ed331d-1c2e-43a4-937e-4ad933c6119b"
    },
    {
        "author": "陳瓘",
        "paragraphs": [
            "床頭史記千番紙，世上興亡一窖塵。",
            "惟有炳然周孔道，至今餘澤浸生民。"
        ],
        "title": "雜詩",
        "id": "8ba59765-310d-4b05-aa50-c85eb79d1290"
    },
    {
        "author": "陳瓘",
        "paragraphs": [
            "大抵操心在謹微，謬差千里始毫釐。",
            "如聞不善須當改，莫謂無人便可欺。",
            "忠信但當爲己任，行藏終自有天知。",
            "深冬寒日能多少，已覺東風次第吹。"
        ],
        "title": "雜詩",
        "id": "0a4654cb-f8dd-4993-b0be-36f306aaa460"
    },
    {
        "author": "陳瓘",
        "paragraphs": [
            "□□□□□，流輩推博雅。",
            "春風振客衣，逸棹東南下。",
            "賦詩臺閣彥，落落珠璣瀉。",
            "持觴拜親膝，喜色動鄉社。",
            "都城十二衢，塵土翳車馬。",
            "一夢逐君行，茲懷已瀟灑。"
        ],
        "title": "超果亮師假還山  其一",
        "id": "cd2ae87c-b137-44e2-a2d6-1f5a82b19009"
    },
    {
        "author": "陳瓘",
        "paragraphs": [
            "路左漿先饋，門前屨幾重。",
            "勇歸塵事擲，恬處道心濃。",
            "弄水知幽谷，觀雲想妙峰。",
            "深夜孤鶴唳，清露滴高松。"
        ],
        "title": "超果亮師假還山  其二",
        "id": "f4c7c682-b5fd-4098-b571-62a9a603b366"
    },
    {
        "author": "陳瓘",
        "paragraphs": [
            "辟穀非其道，談空去自然。",
            "何如勳業地，無愧是神仙。"
        ],
        "title": "代書簡張天覺",
        "id": "d9f1b56a-696b-49a9-9b72-8170ff70d744"
    },
    {
        "author": "陳瓘",
        "paragraphs": [
            "丈人八十身尤健，心似閑雲恣舒卷。",
            "故人邀作武林遊，拏舟不道江湖遠。",
            "澄波萬頃沖融間，塵埃洗盡光陰閑。",
            "登臨不倦謝太傅，好與共尋窗外山。",
            "梵剎琳宮繞飛閣，靄色嵐光日參錯。",
            "遙岑併入眼中來，却愛清秋有摇落。",
            "酒價在逐秋風高，一倒百壺詩正豪。",
            "潮落潮生幾人老，我獨世累如鴻毛。",
            "興來即是烟波客，興盡欲歸歸便得。",
            "疏巾藜杖日相隨，不許征途有南北。",
            "天南天北屢經過，不獨丈人清興多。",
            "欲棹小舟同一醉，手邊朱墨奈忙何。"
        ],
        "tags": [
            "西湖"
        ],
        "title": "送致政郟丈赴張杭州西湖之約",
        "id": "0ad0b47d-5332-43ca-a595-e1e0dffbf7e6"
    },
    {
        "author": "陳瓘",
        "paragraphs": [
            "此道若長川，行藏比泝沿。",
            "浪恬寧在我，維泛且隨緣。",
            "野色連幽岸，溪光接遠天。",
            "欲離平險地，常使意超然。"
        ],
        "title": "寄題正倫姪舫齋詩二首  其一",
        "id": "7900bdc8-004a-44e7-a737-9336632a1b51"
    },
    {
        "author": "陳瓘",
        "paragraphs": [
            "畫舫名齋閣，端居事若何。",
            "燕知真酖毒，言即是風波。",
            "未便乘桴去，惟同載酒過。",
            "濟川如有意，南去問施羅。"
        ],
        "title": "寄題正倫姪舫齋詩二首  其二",
        "id": "3e666a46-cf0f-40e9-a297-b9931bcd8b98"
    },
    {
        "author": "陳瓘",
        "paragraphs": [
            "滿眼春花百鳥肥，絳苞丹艷大纍纍。",
            "臺前採掇誰堪贈，譜外聲名世不知。",
            "顆小不堪妃子笑，味酸猶發少陵詩。",
            "高墳拱木今何在，此品軒昂獨恨遲。"
        ],
        "title": "荔枝臺",
        "id": "e678409c-d755-4869-9814-2c47df98173a"
    },
    {
        "author": "陳瓘",
        "paragraphs": [
            "禪心已出包區宇，墨海翻騰作雪梅。",
            "三昧筆端俱戲事，定餘幽室暗香來。"
        ],
        "title": "花光仁禪師以墨戲見寄以小詩致謝",
        "id": "722c10f0-cac9-4502-88b2-e859095d0cd8"
    },
    {
        "author": "陳瓘",
        "paragraphs": [
            "行人征轡路西東，霜葉翩翩舞亂紅。",
            "曉色冥朦溪浸月，陰容黯澹馬嘶風。",
            "浮生信若萍隨浪，遠意徒驚鳥在籠。",
            "萬事欲窮須握手，尺書相問愧匆匆。"
        ],
        "title": "寄友人",
        "id": "b639f826-5300-43cd-9b7c-acd68369d6d0"
    },
    {
        "author": "陳瓘",
        "paragraphs": [
            "廬山俯長江，秀色摩青天。",
            "招提選勝地，好景相屬連。",
            "東林最幽曠，殿閣含飛烟。",
            "馨香滿天下，無如遠公蓮。",
            "社客方散後，零落七百年。",
            "之人遠同調，綠綺非絲弦。",
            "不可傾耳授，但許心相傳。",
            "迷津苦難渡，人以師爲船。",
            "法鼓忽雷震，此事非偶然。",
            "何時穿蠟屐，問法浮雲邊。"
        ],
        "tags": [
            "庐山",
            "长江"
        ],
        "title": "廬山詩二首  其一",
        "id": "67ceb4a1-96e6-4247-8a85-af2cf8b4421c"
    },
    {
        "author": "陳瓘",
        "paragraphs": [
            "廬山景何如，勝迹多已古。",
            "水石相回旋，天地巧排布。",
            "我本天涯人，未知有廬阜。",
            "恨不早經過，西征一何暮。",
            "香爐在何許，縹緲凌高空。",
            "却入白蓮沼，令人思遠公。",
            "高巖草堂在，吏隠居其中。",
            "至今三尺童，猶能話白公。",
            "可想不可見，山色空重重。",
            "水流來何遠，所過生苔蘚。",
            "自古垂飛簾，至今不能捲。",
            "此外猶足觀，足力已困竭。",
            "僧居本靜閒，群鳥爭囀舌。",
            "恰欲高枕眠，魂夢恐遭聒。",
            "知是乘雨來，山路泥滑滑。",
            "陰雲猶未收，明朝又西發。"
        ],
        "tags": [
            "庐山"
        ],
        "title": "廬山詩二首  其二",
        "id": "dbe9aa04-751d-42aa-82d9-7a7080f51553"
    },
    {
        "author": "陳瓘",
        "paragraphs": [
            "解組紛華遠，懸車興味長。",
            "身閑雲去住，心浄月清凉。",
            "老矣思同隠，歸歟歎異鄉。",
            "平生高意在，畎畝未應忘。"
        ],
        "title": "佚老堂",
        "id": "0cd72f3f-8f96-4cb0-9cca-3258880ad692"
    },
    {
        "author": "陳瓘",
        "paragraphs": [
            "錦帳含香士，高名壓搢紳。",
            "南昌移皂蓋，東潁憩朱輪。",
            "孝悌資延壽，耕桑頼信臣。",
            "優游千里治，談笑六朝均。",
            "竟日庭無訟，期年俗已淳。",
            "休誇兩岐秀，未若四時春。",
            "近遠皆霑澤，施爲固有神。",
            "歡謳連別壤，美績播嚴宸。",
            "夙慕冰壺潔，終期驥足伸。",
            "燕閒成吏隠，蕭灑得湖濱。",
            "烟柳籠亭檻，雲波盪釣綸。",
            "微風牽藻荇，小棹送鱸蓴。",
            "繆作堂中客，慚陪席上珍。",
            "開樽寧草草，延語每諄諄。",
            "齷齪才非異，吹噓意獨親。",
            "摘鞍方邂逅，攬轡又逡巡。",
            "麗巧裁新詠，緘題及鄙人。",
            "曹劉風自古，李杜格殊倫。",
            "拜賜欣愉甚，臨分感歎頻。",
            "悠悠京國路，重染滿衣塵。"
        ],
        "title": "呈知府司封二十韵",
        "id": "14f8bb30-2214-4f77-be4c-0dbfd5905ef4"
    },
    {
        "author": "陳瓘",
        "paragraphs": [
            "昔日傳聞構館新，標名今已幾經春。",
            "心安即是長生路，世樂無過自在身。",
            "虛室久扃閑歲月，白頭不減舊精神。",
            "蓬萊未要香山客，且作潜溪百歲人。"
        ],
        "title": "寄題黄及之谷神館",
        "id": "5d925e0a-cdc6-494b-9a08-c9c275fbc2a9"
    },
    {
        "author": "陳瓘",
        "paragraphs": [
            "今年不及去年秋，十頃曾無半畝收。",
            "好雨早隨人意足，即今何地不油油。"
        ],
        "title": "題假面鋪",
        "id": "a22d20cc-b362-4145-9031-ba87ca8342fc"
    },
    {
        "author": "陳瓘",
        "paragraphs": [
            "壯歲漂淪懶讀書，老忘休歇欲何如。",
            "夜窗不復留燈火，眼食齁齁一任渠。"
        ],
        "title": "目昏詩",
        "id": "b5443a71-d7ce-4ffd-a29f-6c6b7d6ea0c4"
    },
    {
        "author": "陳瓘",
        "paragraphs": [
            "三年爲吏住東濱，重到江頭照病身。",
            "滿眼碧波輸野鳥，一蓑疏雨屬漁人。",
            "隨船曉月孤輪白，入座群山數點春。",
            "張翰英靈應笑我，綠袍依舊惹埃塵。"
        ],
        "title": "垂虹亭",
        "id": "7902e324-6314-42d3-9ab6-ce3155148a92"
    },
    {
        "author": "陳瓘",
        "paragraphs": [
            "曉色春風裏，維舟一小亭。",
            "看山渾不倦，待得雪峰青。"
        ],
        "title": "秀聚亭",
        "id": "5d81d66a-4095-41cd-ab63-3b794d6f7b09"
    },
    {
        "author": "陳瓘",
        "paragraphs": [
            "主人心地冷如灰，只把園花取次栽。",
            "峽外漫多閒雨露，直須併此入山來。"
        ],
        "title": "藏春峽四首  其一",
        "id": "5bed14f7-5030-4875-b577-887d116f9e28"
    },
    {
        "author": "陳瓘",
        "paragraphs": [
            "花落花開蝶自忙，琴閒書札日偏長。",
            "我來不爲看桃李，只愛幽蘭靜更香。"
        ],
        "title": "藏春峽四首  其二",
        "id": "9abc0faf-ca17-488f-8134-b8ecdb97023f"
    },
    {
        "author": "陳瓘",
        "paragraphs": [
            "朝廷鵷鷺日振振，不道天涯亦有人。",
            "弟勸兄酬無可恨，歡然別是一家春。"
        ],
        "title": "藏春峽四首  其三",
        "id": "ff687358-a7de-46d3-9b90-5cb379321260"
    },
    {
        "author": "陳瓘",
        "paragraphs": [
            "孺子無心作聘君，使君懸榻意何勤。",
            "世人不道芳蓀好，可是清香不遠聞。"
        ],
        "title": "藏春峽四首  其四",
        "id": "5223cdd6-2fa4-460d-973b-83a8a8b445b3"
    },
    {
        "author": "陳瓘",
        "paragraphs": [
            "哲宗怒常立，時宰駡林自。"
        ],
        "title": "句  其一",
        "id": "a81bae6b-27da-40bd-b485-8719e23adf84"
    },
    {
        "author": "陳瓘",
        "paragraphs": [
            "拶破黄龍第四關，世人猶問生緣法。"
        ],
        "title": "句  其二",
        "id": "cd6d2749-8ba5-4c37-ac6a-176a0ea0eec5"
    },
    {
        "author": "陳瓘",
        "paragraphs": [
            "黑石巴山硯，魚鱗蜀客箋。"
        ],
        "title": "句  其三",
        "id": "77419cba-dfc8-40dc-95d4-39a6082e1380"
    },
    {
        "author": "陳瓘",
        "paragraphs": [
            "浦樹家家異。"
        ],
        "title": "句  其四",
        "id": "5f6dcad6-2c19-4bdb-ba09-a126bcb54605"
    },
    {
        "author": "陳瓘",
        "paragraphs": [
            "無金可寄東門傅，有齒能欺柱下蒼。"
        ],
        "title": "句  其五",
        "id": "f84d3006-717c-4537-b33d-ddc3895d5c59"
    },
    {
        "author": "陳瓘",
        "paragraphs": [
            "歲久漫傳龍變化，潭深誰睹劍鋒鋩。"
        ],
        "title": "句  其六",
        "id": "1280c9da-ba5a-4989-9754-148eab3201ab"
    },
    {
        "author": "陳瓘",
        "paragraphs": [
            "看花出約幾時回。"
        ],
        "title": "句  其七",
        "id": "e60fc2f5-0e76-4009-b6f4-8375f1d582d8"
    },
    {
        "author": "崔鶠",
        "paragraphs": [
            "遙岑艤舟見，野思過橋生。",
            "興盡回蘭棹，歸鞍月正明。"
        ],
        "title": "湖上聯句",
        "id": "8efb26ef-b4e9-4ede-9650-cfb424e2de00"
    },
    {
        "author": "崔鶠",
        "paragraphs": [
            "去年白玉花，結子深林間。",
            "小憩藉清影，低顰啄微酸。",
            "故人不復見，春事今已闌。",
            "繞樹尋履迹，空餘土花斑。"
        ],
        "title": "會節園梅花下作",
        "id": "2caf3678-573a-4f54-98e6-fa8a09fb9dca"
    },
    {
        "author": "崔鶠",
        "paragraphs": [
            "秋草門前已沒靴，更無人過野人家。",
            "離離疏竹時聞雨，淡淡輕烟不隔花。"
        ],
        "title": "秋日即事",
        "id": "8be6372e-38dd-4984-9989-e942a3b59fa9"
    },
    {
        "author": "崔鶠",
        "paragraphs": [
            "莫愁微雨落輕雲，十里長亭未墊巾。",
            "流水小橋山下路，馬頭無處不逢春。"
        ],
        "title": "黄州道中",
        "id": "219bc818-22f3-4024-88b9-002941a38d60"
    },
    {
        "author": "崔鶠",
        "paragraphs": [
            "雙扉掩餘香，一榻下凉幔。",
            "前人嗟不死，萬古映黄卷。",
            "時時擷英華，一一詣微遠。",
            "鼎食姑置之，此味良不淺。"
        ],
        "title": "潜心齋",
        "id": "b2b638be-17b7-4273-b2a7-f3457404e283"
    },
    {
        "author": "崔鶠",
        "paragraphs": [
            "我如萬斛船，歲久腰已懶。",
            "誰能逐相師，終日問手板。",
            "去謀一寸安，輒被三尺挽。",
            "憐公謝蠻觸，鼓卧旗亦偃。"
        ],
        "title": "止遽軒",
        "id": "35715e05-9ad8-4910-91aa-8c3831ce06aa"
    },
    {
        "author": "崔鶠",
        "paragraphs": [
            "此家英妙姿，玉雪熙冠冕。",
            "新詩一何似，鸞鵠見蕭散。",
            "躡屣往從之，寧復念重趼。"
        ],
        "title": "丈室",
        "id": "8b31b53a-0350-4417-902f-f974bb522eaf"
    },
    {
        "author": "崔鶠",
        "paragraphs": [
            "淚盡空山一病夫，荆榛無路掩樵居。",
            "自憐身是皮公美，茅屋青燈夜著書。"
        ],
        "title": "詩二首  其一",
        "id": "6c77dd5b-0c5d-4b7b-ad0c-b049f6b5df6f"
    },
    {
        "author": "崔鶠",
        "paragraphs": [
            "記得詩狂欲發時，鄱陽湖裏月明知。",
            "無人爲覓桓伊笛，自捲秋蘆片葉吹。"
        ],
        "title": "詩二首  其二",
        "id": "017bf1c1-5ea2-4b0f-b43f-8ff36b10c968"
    },
    {
        "author": "崔鶠",
        "paragraphs": [
            "春風亦已老，自厭丹采媚。",
            "獨留白雪花，灑此千尺翠。",
            "嵯峨珠籠冠，縹緲冒佛髻。",
            "幽香勿襲人，恐爲真色累。",
            "但願保明姿，終日奉清對。",
            "要之萬物夥，汙潔自有類。"
        ],
        "title": "酴醾依柏引蔓上冒其顛",
        "id": "801b5acf-31ab-4e02-8532-8f97e27ed1f0"
    },
    {
        "author": "崔鶠",
        "paragraphs": [
            "冥冥一葉輕，不知水與天。",
            "獨於顥氣中，仰見素璧圓。",
            "超然狂道士，起視清夜闌。",
            "自拈白玉笛，吹此江月寒。",
            "想當萬籟息，逸響流空烟。",
            "我從江海來，形留意先還。",
            "何當買魚篷，追此水墨仙。"
        ],
        "title": "江月圖",
        "id": "60cc133c-eac0-47d2-8170-6ae6eb96ff58"
    },
    {
        "author": "崔鶠",
        "paragraphs": [
            "寒風淅瀝鳴枯葦，小鴨睡殘猶未起。",
            "更教細雨結輕寒，坐聽蕭蕭打窗紙。",
            "石盆養蒲已抽翠，雕斛栽花先弄紫。",
            "擁爐閉閤賦幽香，未怕春冰生硯水。"
        ],
        "title": "早春偶題",
        "id": "91c5b97c-ab3f-4ddf-8751-345c5b5d09b6"
    },
    {
        "author": "崔鶠",
        "paragraphs": [
            "不識春風面，知從底處來。",
            "紅深桃靨破，綠靜水簾開。",
            "物外心常掛，人間事不諧。",
            "從今江海去，無復世推排。"
        ],
        "title": "石牛莊閒居",
        "id": "eac1ecbd-d52b-48c3-b671-807f6dc6325a"
    },
    {
        "author": "崔鶠",
        "paragraphs": [
            "落日不可盡，丹林紫谷開。",
            "明明遠色裏，歷歷暝鴉回。"
        ],
        "title": "春日",
        "id": "47b8fbe4-f5dd-4e20-8d19-6fe1edfc1729"
    },
    {
        "author": "崔鶠",
        "paragraphs": [
            "題詩最高處，不爲付人看。",
            "記著今朝勝，山明松雪寒。"
        ],
        "title": "題績溪雪峰樓",
        "id": "57d415e3-d835-4e0e-bf32-19d6ab4c6440"
    },
    {
        "author": "崔鶠",
        "paragraphs": [
            "石家有兒玉含晶，噓爲雲氣吸爲晴。",
            "純精與之相感并，孕育萬狀流千名。",
            "黄昏鬼哭不忍聽，且爲白鵝了黄庭。"
        ],
        "title": "子石硯",
        "id": "56d486d6-c297-4744-b5da-e052c5b8cdd2"
    },
    {
        "author": "崔鶠",
        "paragraphs": [
            "我離蜀山來，赤日走東州。",
            "奇峰作眼想，一過神已留。",
            "翩翩宋公子，新詩藹風流。",
            "丹青見新韵，瀟灑出林丘。",
            "依微萬里遙，曠明一雨收。",
            "高雲杳褰開，縞日明華秋。",
            "風裾映山青，眇眇行李幽。",
            "得非送將歸，色有離別憂。",
            "念我山海癖，鍼砭不爲瘳。",
            "目看孤鴻飛，心已麋鹿游。",
            "吾兒能扶犁，此幘便可投。",
            "勿言尺寸許，是中有菟裘。"
        ],
        "title": "早秋雨霽圖",
        "id": "3ac1d390-a78b-44d3-bf85-f3cf6317602d"
    },
    {
        "author": "崔鶠",
        "paragraphs": [
            "霜落石林江氣清，隔江猶見暮山橫。",
            "箇中只欠崔夫子，滿帽秋風信馬行。"
        ],
        "title": "與叔易過石佛看宋大夫畫山水",
        "id": "5c3b0786-b4ef-4e5c-848c-26b7fedddaa5"
    },
    {
        "author": "崔鶠",
        "paragraphs": [
            "蒼顔白髮我雖陳，見了青紅幾度新。",
            "更向黄生毫末裏，全家看盡劍南春。"
        ],
        "title": "觀黄筌畫花二首  其一",
        "id": "85a52e7c-13d8-4642-9176-b8ea82f01194"
    },
    {
        "author": "崔鶠",
        "paragraphs": [
            "淺淺紅顴與白腮，卧枝斜葉抱新開。",
            "何人與作春風面，誑得蜂兒日日來。"
        ],
        "title": "觀黄筌畫花二首  其二",
        "id": "ff14e003-b99e-4e21-b710-cddb4f2b77f9"
    },
    {
        "author": "崔鶠",
        "paragraphs": [
            "作官畏人嘲，胡孫騎牧牛。",
            "却離大江水，還家整歸舟。",
            "還家此計不可移，此樂勿令兒輩知。",
            "行歌带索拾遺穗，耳靜不復聞征鼙。",
            "功名亦妄爾，吾生去此將安之。",
            "趁此青草長，自牧牛與羊。",
            "不減九十頭，何翅三百强。",
            "沙平水淺南山下，千角萬蹄如此畫。",
            "牛腰吹笛遡秋風，不問人間矍鑠翁。"
        ],
        "title": "和老人觀牧圖",
        "id": "3eda2248-bbc3-4049-98f4-d3c08e4894ae"
    },
    {
        "author": "崔鶠",
        "paragraphs": [
            "仙子衣裳雲不染，天人顔色玉無瑕。",
            "月寒桂樹猶藏魄，海凍珊瑚未放芽。"
        ],
        "title": "梅花  其一",
        "id": "4e3ed906-6daa-4c17-84d9-534ddac9c38c"
    },
    {
        "author": "崔鶠",
        "paragraphs": [
            "壽陽樓畔晴梅落，孝武宮中曉露溥。",
            "越浦爭回乘興棹，洛堤欲駐有情鞍。",
            "蝶遺粉翼輕難拾，鶴墜霜毛散未摶。"
        ],
        "title": "梅花  其二",
        "id": "05211926-4fd9-42d3-843a-ceef0a13671e"
    },
    {
        "author": "崔鶠",
        "paragraphs": [
            "小魚喜親人，可釣亦可網。",
            "大魚自有神，隠見誰能量。",
            "老禪雖無心，施食不肯嘗。",
            "時於千尋底，隠見如龍章。"
        ],
        "title": "觀魚",
        "id": "eee13c99-5d0f-4db6-94ff-684064a1162d"
    },
    {
        "author": "崔鶠",
        "paragraphs": [
            "如何一朽株，孕此千億花。",
            "雖云行且闌，明歲亦再華。",
            "豈如世上人，一老不復佳。"
        ],
        "title": "桃花",
        "id": "6334243c-4ba3-4da4-89d7-364d8db5636e"
    },
    {
        "author": "崔鶠",
        "paragraphs": [
            "殘月迷春曉，桃花怯夜寒。",
            "何人未粧洗，先傍玉闌干。"
        ],
        "title": "桃花",
        "id": "4fb25a81-42dd-44b1-9b48-cf7c8c70bbe0"
    },
    {
        "author": "崔鶠",
        "paragraphs": [
            "渾是華清出浴初，碧綃斜掩見紅膚。",
            "便教桃李能言語，要比嬌妍比得無。"
        ],
        "title": "海棠",
        "id": "d88694df-b5a9-47ba-8b61-e0123f7e57bf"
    },
    {
        "author": "崔鶠",
        "paragraphs": [
            "街頭未易著清香，折取蕭蕭滿把黄。",
            "歸去乞錢煩里社，買糕沽酒作重陽。"
        ],
        "title": "和呂居仁九日詩",
        "id": "574fd3f6-946b-4f59-b220-90f3c96ca6bf"
    },
    {
        "author": "崔鶠",
        "paragraphs": [
            "我如秋蝶未忘情，對此寒花歎此生。",
            "常愧老來親拄杖，看花不似蝶身輕。"
        ],
        "title": "詩四首  其一",
        "id": "4d68a611-2be0-4ba7-8c19-866475fcdca1"
    },
    {
        "author": "崔鶠",
        "paragraphs": [
            "芙蓉堂下水溟溟，老去難禁此段清。",
            "喚取王郎吹玉笛，愁來要聽水龍聲。"
        ],
        "title": "詩四首  其二",
        "id": "f1a8e0d3-2616-47b0-a9cf-10e6525502ba"
    },
    {
        "author": "崔鶠",
        "paragraphs": [
            "荒蒲亂葦簇人烟，指點江州一望間。",
            "惜取看人閑目力，琵琶亭上看廬山。"
        ],
        "tags": [
            "庐山"
        ],
        "title": "詩四首  其三",
        "id": "027d4499-9812-4902-9c2d-31b57da42cba"
    },
    {
        "author": "崔鶠",
        "paragraphs": [
            "屯雲塞望蔚青林，刻雪停空立皓禽。",
            "南渡長淮纔一水，令人便起五湖心。"
        ],
        "title": "詩四首  其四",
        "id": "1f48932c-1e5b-43e6-b22a-76c4ae17709b"
    },
    {
        "author": "崔鶠",
        "paragraphs": [
            "崢嶸盧山高，下看三江水。",
            "青天瀑布飛，白日看烟起。",
            "人家閑崦口，石道喬松底。",
            "似窺仙剎麗，翠影亂螭尾。",
            "亭亭兩金閭，妙擁青雲裏。",
            "瞻言古堂側，絳幔垂烏几。",
            "煌煌重瞳君，玉带橫文綺。",
            "名爲天下笑，身繫降生邸。",
            "辛苦萬厄功，一戲直童子。"
        ],
        "title": "詠圓通崇勝院",
        "id": "a2617e23-3206-497a-ba7b-132b700a4cbf"
    },
    {
        "author": "崔鶠",
        "paragraphs": [
            "聞說驪龍睡九淵，覺來頭角去升天。",
            "官封越國三千戶，血食新安五百年。",
            "錦軸尚標唐歲月，彩樓重見宋山川。",
            "收藏石匣非無意，留與江南野史傳。"
        ],
        "title": "勸忠樓",
        "id": "e21947ea-cd13-44b7-96ae-c02892b47648"
    },
    {
        "author": "崔鶠",
        "paragraphs": [
            "我愛新安好，齋房四友全。",
            "斲成千樣玉，掃得萬毬烟。",
            "雲氣隨銀管，蛟龍入彩箋。",
            "周旋不能去，何待更論年。"
        ],
        "title": "新安四詠  其一",
        "id": "35254c4e-37a9-4306-bc04-0828272efc23"
    },
    {
        "author": "崔鶠",
        "paragraphs": [
            "我愛新安好，城西似竹西。",
            "僧扉入黄葉，樵徑下寒溪。",
            "寶閣花爲網，珍臺玉作梯。",
            "不愁臨暮雨，白石了無泥。"
        ],
        "title": "新安四詠  其二",
        "id": "ca19f041-68b2-4279-bed9-90bde95de78b"
    },
    {
        "author": "崔鶠",
        "paragraphs": [
            "我愛新安好，新安勝事多。",
            "秋容明遠眺，夜響答清歌。",
            "寺映離離葉，城通瑟瑟波。",
            "黄山敵嵩阜，三十六嵯峨。"
        ],
        "title": "新安四詠  其三",
        "id": "db7d4f02-f2ec-4cf8-bfea-ac756b4445b1"
    }
]