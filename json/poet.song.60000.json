[
    {
        "author": "李公麟",
        "paragraphs": [
            "秋日同文館，凄風動九回。",
            "亂雲收暑去，一雨送寒來。",
            "猥與英躔接，慚非藻鑒陪。",
            "雍畿茲籲俊，元祐看新魁。"
        ],
        "title": "和鄧慎思天啟有少年真喜事之句用其韵和",
        "id": "d1d688e0-0c1d-4e49-a143-80a4aba3d308"
    },
    {
        "author": "李公麟",
        "paragraphs": [
            "敕使書囊問隊行，聚星深館粲諸英。",
            "雲隨襟袖來蓬島，香散房櫳宿化城。",
            "振鷺充庭天有幕，珊瑚入網海無聲。",
            "範模一世尊先覺，况此提平慰後生。"
        ],
        "title": "和鄧慎思初入試院",
        "id": "15552906-764a-4237-a0a2-3a5454646b02"
    },
    {
        "author": "李公麟",
        "paragraphs": [
            "盍簪聞善若江河，簾幕疏閒笑語過。",
            "月照飛牋穿戶綺，風生揮麈動衣羅。",
            "已張英彀收三俊，更賦離騷續九歌。",
            "凉夜沉沉清不寐，空庭無奈葉聲何。"
        ],
        "title": "和余樗年試院即事呈諸公",
        "id": "00ed620c-573b-4c9e-97e5-827782a12da0"
    },
    {
        "author": "李公麟",
        "paragraphs": [
            "籲俊天畿合辟雍，愧將瓦釜綴黄鐘。",
            "聽窮一一竽無濫，撥遍磷磷玉似逢。",
            "龜列春庭先壤奠，龍飛天路得雲從。",
            "吾曹莫念拘縈久，求稱公朝慶賞濃。"
        ],
        "title": "和鄧慎思重九考罷試卷書呈同院諸公二首  其一",
        "id": "388df771-1fe4-4e9e-80ae-6d4b4f7e91ca"
    },
    {
        "author": "李公麟",
        "paragraphs": [
            "鞅掌棲遲一畝宮，憤聽更柝及晨鐘。",
            "黄華慰眼祗爾許，綠蟻於人亦漫逢。",
            "幾日囊篇賡不逮，三時庭步笑相從。",
            "近來尋却家山夢，投枕和衣睡更濃。"
        ],
        "title": "和鄧慎思重九考罷試卷書呈同院諸公二首  其二",
        "id": "fb5d7e13-37fe-46c8-b898-e474f319a68a"
    },
    {
        "author": "李公麟",
        "paragraphs": [
            "憶鎖南宮會友文，天梯相攝看雲津。",
            "白頭笑我成今日，青眼逢君尚昔人。"
        ],
        "title": "和鄧慎思己未年春與伯時校試南宮同年被命者六人今茲西館唯同伯時一人而已因書奉呈",
        "id": "d86c19d0-ab72-46d0-9c93-1ebfe740212d"
    },
    {
        "author": "李公麟",
        "paragraphs": [
            "君家祝融水一方，平生書闈食可忘。",
            "雲河潄潤搴瑶芳，天帝璧府讎書郎。",
            "馳騁千載凌子長，神清骨秀顔色蒼。",
            "書淫傳癖笑輿狂，十年此會同都堂。",
            "上樓吟春碾旗槍，詩筒吳歈賡楚羌。",
            "一律校文公否臧，日飽大官沆瀣糧。",
            "朱鸞入網空南岡，賢書奏牘紛滿床。",
            "朝出粉闈暮帝旁，駸駸天路羣龍驤。",
            "病鴟帖帖乃汙隍，白雲隴望因俶裝。",
            "放歌長林聲激揚，佩蘭思馨雖朋亡。",
            "雲出鳥還聊自償，羽扇麈尾隨經囊。",
            "龍眠乃是無何鄉，朝游不辭麋鹿行。",
            "歸卧展圖觀驌驦，憲貧頌古時歌商。",
            "徜徉興罷住雲房，焚柏翻經究法王。",
            "冉冉暗度歲月光，山頭草青還葉黄。",
            "洞明已死閒骨香，凡志未就嗟凉凉。",
            "親顛向白每稱觴，旨甘鞭後難翱翔。",
            "朅來竊食天中央，古人千歲空相望。",
            "同文鎖密御史霜，得公再集評文章。",
            "亦說種松輞口莊，使我夢蝶栩栩忙。",
            "便欲負郭占農祥，門開儻容倚孔牆。",
            "想挽北斗下挹漿，箜篌更對高秋張。"
        ],
        "title": "謹次元韵奉酬慎思學士年友",
        "id": "966cd50b-3684-41b0-b5c1-793b0c817324"
    },
    {
        "author": "李公麟",
        "paragraphs": [
            "上泝虞姒亦易爾，下者始置周秦間。",
            "造端宏大町畦絕，往往世俗遭譏訕。"
        ],
        "title": "贈蔡天啟",
        "id": "6712dbd8-2ff0-48b9-95f9-1b151d58d40b"
    },
    {
        "author": "李公麟",
        "paragraphs": [
            "畫出離筵已愴神，那堪真別渭城春。",
            "渭城柳色休相惱，西出陽關有故人。"
        ],
        "title": "小詩並畫卷奉送汾叟同年機宜奉議赴熙河幕府",
        "id": "9d33be31-afc6-4774-936b-2949925cbae2"
    },
    {
        "author": "李公麟",
        "paragraphs": [
            "有道難行不如醉，有口難言不如睡。",
            "先生醉卧在石間，萬古無人知此意。"
        ],
        "title": "醉卧圖詩帖",
        "id": "9fc5bf35-1f78-4a12-bfa6-9bb0ac235aa1"
    },
    {
        "author": "李公麟",
        "paragraphs": [
            "千尋古櫟笑聲中，此日春風屬社公。",
            "開眼已憐花壓帽，放懷聊喜酒治聾。",
            "携刀割肉餘風在，卜瓦傳神俚俗同。",
            "聞說已栽桃李徑，隔溪遥認淺深紅。"
        ],
        "title": "春社出郊",
        "id": "b63cfb55-7eb9-402e-8e3f-3aa53b6004f0"
    },
    {
        "author": "常安民",
        "paragraphs": [
            "爲愛昌黎湖上句，醉來直上醒心亭。",
            "煩酲不待山風解，卧讀殘碑已自醒。"
        ],
        "title": "題醒心亭",
        "id": "1249bd66-8da4-47b7-a541-be2f25b413b0"
    },
    {
        "author": "常安民",
        "paragraphs": [
            "當年謾作嵩山想，末路難回瘴海身。",
            "斜日西風總如昨，風流只欠倚欄人。"
        ],
        "title": "懷嵩樓",
        "id": "0117225b-5363-4d4d-b916-987fb76ddf7e"
    },
    {
        "author": "程奇",
        "paragraphs": [
            "塵中總總誰青眼，黄髮蒼顔世情短。",
            "坐看前溪一片雲，安得相從任舒卷。",
            "浩歌聊詠北山薇，不有歸心真自欺。",
            "欲借養和延晝夢，數聲啼鳥日平西。"
        ],
        "title": "遊師埪寺留題",
        "id": "be03fb07-4ffe-49b5-8c8f-bb557d324791"
    },
    {
        "author": "王沔之",
        "paragraphs": [
            "流傳晨肇隠無蹤，搜發仙源屬鄭公。",
            "百尺靈泉清澈底，千尋蒼玉勢凌空。",
            "飄香故跡人雖到，採藥巔崖路不通。",
            "二女深沉斷消息，桃花依舊笑春風。"
        ],
        "title": "劉阮洞",
        "id": "3655087a-82be-4f92-b28d-a009486ced02"
    },
    {
        "author": "滿中行",
        "paragraphs": [
            "密牖疏櫺次第施，却寒清暑兩相宜。",
            "惟知堂上雙親樂，不覺人間四序移。",
            "美酒先春和氣滿，茂林亭午綠陰垂。",
            "閒居就養如君少，無負南陔孝子詩。"
        ],
        "title": "題耿氏溫凊堂",
        "id": "429d112c-ddeb-4285-b5dd-cdb4cb9d9852"
    },
    {
        "author": "錢師孟",
        "paragraphs": [
            "巨石何爭此結成，老君有像亦難名。",
            "以身爲患言猶在，漫使當時分重輕。"
        ],
        "title": "真仙巖二首  其一",
        "id": "a95d279a-39a4-4293-9d05-8672abb1cb66"
    },
    {
        "author": "錢師孟",
        "paragraphs": [
            "巖前流水碧潺潺，鶴馭翩翩去復還。",
            "堪笑世人求不死，豈知得道有無閒。"
        ],
        "title": "真仙巖二首  其二",
        "id": "04a39521-3c53-4d64-bd40-5919dac785cb"
    },
    {
        "author": "廖正一",
        "paragraphs": [
            "阿憐二十頗有餘，秀眉豐頰冰瓊膚。",
            "無端欲作商人婦，更枉方尋海畔夫。"
        ],
        "title": "題汝墳驛壁三首  其一",
        "id": "47b010b3-a163-4608-b68b-cf87b14135c5"
    },
    {
        "author": "廖正一",
        "paragraphs": [
            "阿梅笄歲得同歡，懊惱情深解夢蘭。",
            "鶑語輕清花裏話，柳條柔嫩掌中看。"
        ],
        "title": "題汝墳驛壁三首  其二",
        "id": "727339fa-4639-4820-81b3-860b234a6ca4"
    },
    {
        "author": "廖正一",
        "paragraphs": [
            "淮源距襄陽，亭候逾十舍。",
            "征鞍背繡幃，雲雨□四夜。",
            "雙艷盡傾城，一姝偏擅價。",
            "獨怒蕙心輕，誤許商人嫁。"
        ],
        "title": "題汝墳驛壁三首  其三",
        "id": "0ed3f89d-db7d-42db-b907-f14f48e3e42e"
    },
    {
        "author": "廖正一",
        "paragraphs": [
            "玉人風味夙相親，骨法多奇巫峽神。",
            "何幸丹青煩右相，坐令虛室四時春。"
        ],
        "title": "答張十八畫",
        "id": "a3245d60-90ca-4fa3-b44c-c0d2bfc835a4"
    },
    {
        "author": "廖正一",
        "paragraphs": [
            "士元應展驥，百里聊爾絆。",
            "函繼三異聲，江述憑東觀。"
        ],
        "title": "和吳可權長官",
        "id": "d411c784-286b-4408-adbc-bcbe7f37cd5c"
    },
    {
        "author": "廖正一",
        "paragraphs": [
            "李侯持尺璧，十五城不換。",
            "倦飛偶棲棘，孤鳴異巢鸛。",
            "淮海一俊乂，博洽識理亂。",
            "國論匪與聞，偷將經術斷。",
            "君家文多豪，陵嶠賀白觀。"
        ],
        "title": "和李主簿彥和",
        "id": "f4b70bf7-5217-431d-be6c-fcd30d46ed29"
    },
    {
        "author": "廖正一",
        "paragraphs": [
            "蕙蘭芳草久睽離，偶洩春光此一枝。",
            "自許輕盈羞粉白，何人閒麗得鄰窺。",
            "寒欺薄酒魂消夜，月入重簾夢破時。",
            "幸有暗香襟袖暖，江南歸信不應遲。"
        ],
        "title": "和補之梅花",
        "id": "2984da18-8c60-42dc-b082-2693e44ee4d5"
    },
    {
        "author": "鄭至道",
        "paragraphs": [
            "採藥歸來世代賒，洞門方此掃烟霞。",
            "碧潭清泚弄明月，翠巘高低飄落花。",
            "芳草已迷當日路，白雲空想舊人家。",
            "自慚不是浮觴侶，謾向山前醉帽斜。"
        ],
        "title": "劉阮洞",
        "id": "0ab7d470-9910-41d5-b28c-7364b7eb53d6"
    },
    {
        "author": "鄭至道",
        "paragraphs": [
            "近村得雨遠村同，上圳流波下圳通。"
        ],
        "title": "句",
        "id": "78f9dab1-9a7f-4e0c-95d8-af6ba78ea9df"
    },
    {
        "author": "唐最",
        "paragraphs": [
            "卧聽潮音坐看山，烟蘿靜處閉禪關。",
            "都將物外紅塵隔，占得壺中白日閒。",
            "吟罷寒猿號木末，定回清磬落雲間。",
            "高僧隠几無餘事，應笑勞生去又還。"
        ],
        "title": "安適軒",
        "id": "2b927de5-4a90-40b6-bfb2-613d921a0f86"
    },
    {
        "author": "施常",
        "paragraphs": [
            "白雲來去自閑閑，鎖勒千山與萬山。",
            "仙客已歸霄漢去，虛堂流水漫潺潺。"
        ],
        "title": "高蓋名山院二首  其一",
        "id": "8a76f3d8-67ac-4e76-8a9d-55da4f7d1b66"
    },
    {
        "author": "施常",
        "paragraphs": [
            "步盡千山與萬山，白雲步處叩禪關。",
            "曉猿夜鶴應相笑，笑問勞生幾度閑。"
        ],
        "title": "高蓋名山院二首  其二",
        "id": "fb0dabc3-f525-478a-a1a3-ee74b69e0ebf"
    },
    {
        "author": "邵叶",
        "paragraphs": [
            "駐旌元帥遺風在，擊缶高人逸興酣。",
            "水轉巴文清溜急，山連蒙岫翠光涵。"
        ],
        "title": "擊甌樓",
        "id": "4b6112b1-65d4-4bf3-b738-b4c8fe511558"
    },
    {
        "author": "邵叶",
        "paragraphs": [
            "山腰路轉響灣泉，一徑悠然陟翠巔。",
            "滿眼祥雲繞法供，刊岩瑞像儼金仙。",
            "元戎孝感諸天護，古木歌題峭壁鎸。",
            "俯仰巖亭盡幽絕，夜深燈火更流連。"
        ],
        "title": "麓陰亭",
        "id": "9f5244ba-a622-4400-b895-23f42a9759d1"
    },
    {
        "author": "徐常",
        "paragraphs": [
            "詞賦切宜師二宋，文章須是學三蘇。"
        ],
        "title": "句",
        "id": "d63bd132-811b-4f02-9a59-11c5e55a0ee7"
    },
    {
        "author": "沈偕",
        "paragraphs": [
            "黄秔稻熟墜西風，肥入江南十月雄。",
            "橫跪蹣跚鉗齒白，圓臍吸脅斗膏紅。",
            "虀須園老香研柚，羹藉庖丁細擘葱。",
            "分寄橫塘溪上客，持螯莫放酒杯空。"
        ],
        "title": "遺賈耘老蟹",
        "id": "09bc21fc-db34-4a1e-91da-b831d06158ff"
    },
    {
        "author": "沈偕",
        "paragraphs": [
            "蟲腹無端苦動風，團雌還却勝尖雄。",
            "水寒且弄雙鉗利，湯老難逃一背紅。",
            "液入幾家煩海滷，醢成何處污園葱。",
            "好收心躁潜蛇穴，毋使雷驚族類空。"
        ],
        "title": "報賈耘老詩仍次韵",
        "id": "345cf38a-b580-48d3-8c8a-2f1fe38f1406"
    },
    {
        "author": "劉祕",
        "paragraphs": [
            "妙筆君今第一人，心欺造化奪天真。",
            "精明形骨從來一，移入青縑作兩身。"
        ],
        "title": "贈歐陽𣲤",
        "id": "5f66d260-8aed-4096-9648-128c93d64a6a"
    },
    {
        "author": "李丹",
        "paragraphs": [
            "乾坤交泰氣氤氳，烟雨標名望意云。",
            "自是聖時多瑞靄，莫疑蠻徼有妖氛。"
        ],
        "title": "烟雨樓",
        "id": "bea215fd-dadb-4adf-8a30-767d8bf0e03b"
    },
    {
        "author": "李丹",
        "paragraphs": [
            "釋迦生中國，設教如周孔。",
            "周孔生西方，設教如釋迦。",
            "天堂無則已，有則君子登。",
            "地獄無則已，有則小人入。"
        ],
        "title": "天堂地獄偈",
        "id": "48ef8420-dded-4a6a-b1f7-c8d22e321753"
    },
    {
        "author": "李丹",
        "paragraphs": [
            "南山地久與天長，磐石安基勢永昌。",
            "億世皇圖齊不拔，萬年聖壽等無疆。"
        ],
        "title": "留題真陽南山",
        "id": "a724ec51-5ecf-4083-95c6-62ab15a9a2f5"
    },
    {
        "author": "李丹",
        "paragraphs": [
            "二頃田園祇舊時。"
        ],
        "title": "句",
        "id": "7f3fe258-6a7f-48ef-b913-2137b74b4faf"
    },
    {
        "author": "林磐",
        "paragraphs": [
            "賑濟饑荒尚未蘇，旱蝗何幸我疆無。",
            "悲愁遠宦天應閔，不復鄉村鬧鼓桴。"
        ],
        "title": "蝗不入青丘",
        "id": "e34d4931-18c5-4b96-819d-0e3f6737d72a"
    },
    {
        "author": "林迥",
        "paragraphs": [
            "泉山好景微，權尹訟庭希。",
            "曉馬破雲去，夜船乘月歸。",
            "妓歌珠不斷，人醉玉相依。",
            "薄宦自拘者，咄哉多是非。"
        ],
        "title": "同黄秘校遊連江玉泉",
        "id": "86174d9c-48da-4d6c-a451-9ac7642fd174"
    },
    {
        "author": "林迥",
        "paragraphs": [
            "葉剪青油藥渥丹，春風隨衆出欄干。",
            "碧桃黄菊凋殘後，誰伴長松到歲寒。"
        ],
        "title": "四時山丹",
        "id": "f8953bb6-f734-46c8-a233-26310abb8c84"
    },
    {
        "author": "林迥",
        "paragraphs": [
            "洞門深不放春歸，客到尋芳莫問時。",
            "遲日暖風花草麗，照人紅艷一枝枝。"
        ],
        "title": "長春",
        "id": "a9502947-3042-4bf8-8684-f354639b5239"
    },
    {
        "author": "林迥",
        "paragraphs": [
            "先生平昔命何非，萬卷詩書一布衣。",
            "回首長安成底事，吳山蒼翠幾時歸。"
        ],
        "title": "題林子默隠居",
        "id": "36a19d6e-f225-4dc1-a3c8-1e720c3a7c54"
    },
    {
        "author": "林迥",
        "paragraphs": [
            "幾年形勝晦南州，一旦聲名藹湛侯。",
            "夜色併來三島月，水光分破五湖秋。",
            "荔枝影裏安吟榻，紅藕香中繫釣舟。",
            "金印解還天子後，詔書徵起不回頭。"
        ],
        "title": "留題宿猿洞",
        "id": "67a5dca6-36a2-4a07-a013-f72a131ddcbd"
    },
    {
        "author": "林迥",
        "paragraphs": [
            "門前紅日海千里，池上白蓮山四鄰。"
        ],
        "title": "句  其一",
        "id": "f768722b-94b1-4010-b713-c2ec207e8e49"
    },
    {
        "author": "林迥",
        "paragraphs": [
            "青韮供盤餠面圓。"
        ],
        "title": "句  其二",
        "id": "7755a866-8410-41c7-a10e-15c479f54f3b"
    },
    {
        "author": "林迥",
        "paragraphs": [
            "春晚花王在處稀，山中還信正芳菲。"
        ],
        "title": "句  其三",
        "id": "f38553a3-b0bd-4584-8b82-46dc88cbc52f"
    },
    {
        "author": "林迥",
        "paragraphs": [
            "多謝東君深屬意。"
        ],
        "title": "句  其四",
        "id": "e16efdd6-c6d5-42b7-ab3b-3261cb90317e"
    },
    {
        "author": "林迥",
        "paragraphs": [
            "過門人指朝郎宅，入室渾如野老家。"
        ],
        "title": "句  其五",
        "id": "cbf27fc1-4f5e-4b39-b67d-afa8fde57f28"
    },
    {
        "author": "林迥",
        "paragraphs": [
            "尺書中夜至，清曉即揚鞭。"
        ],
        "title": "句  其六",
        "id": "73610b73-9553-4709-80dd-752397ff330b"
    },
    {
        "author": "林迥",
        "paragraphs": [
            "汲水僧歸林下寺。"
        ],
        "title": "句  其七",
        "id": "973a3789-f135-4ad5-b564-b1a7242c7016"
    },
    {
        "author": "林迥",
        "paragraphs": [
            "當年春榜首傳名，對御如君有幾人。"
        ],
        "title": "句  其八",
        "id": "b49733a2-7301-443c-a746-f024236b13f7"
    },
    {
        "author": "都頡",
        "paragraphs": [
            "嘉樹團團蔽紫烟，黄冠師作地行仙。",
            "留形住室真餘事，鍊氣精思本自然。",
            "鶴警喬松常見月，龜藏浮葉不知年。",
            "坐中應到諸天上，曾侍玉皇香案前。"
        ],
        "title": "元明觀鄒希衍丹室",
        "id": "554ac3fd-7bc5-4a52-a81c-02e1a1c2aab8"
    },
    {
        "author": "劉斯川",
        "paragraphs": [
            "大阮平生余所愛，小阮相逢亦傾蓋。",
            "濟陰未識情更親，信手新詩落珠貝。",
            "楊氏作公誰料理，臧孫有後誠可喜。",
            "長亭水落風雨多，無酒飲君如別何。"
        ],
        "title": "贈呂本中弟",
        "id": "5f81ec1e-dabf-48f6-8c18-3b3467e0fe67"
    },
    {
        "author": "紆川",
        "paragraphs": [
            "小徑緣溪綠，低簷傍樹陰。",
            "好峰秋入眼，清月夜窺林。"
        ],
        "title": "絕句",
        "id": "05bb5feb-4d60-4d90-86ca-c1cdc72edc53"
    },
    {
        "author": "梅窗",
        "paragraphs": [
            "晝永春庭邃，雙飛燕隔簾。",
            "袖隨簾捲翠，時見玉纖纖。"
        ],
        "title": "四時四首 春",
        "id": "10632e53-1e3d-40e0-ae43-a56b2801459a"
    },
    {
        "author": "梅窗",
        "paragraphs": [
            "曲澗跳珠碎，叢山疊翠濃。",
            "竹新敷影薄，閒看倚枝筇。"
        ],
        "title": "四時四首 夏",
        "id": "8229bd19-1ccc-4876-a2a0-164677ede037"
    },
    {
        "author": "梅窗",
        "paragraphs": [
            "小雨凉添夜，蘭芬潤襲衣。",
            "曉屏山曲曲，長若夢思歸。"
        ],
        "title": "四時四首 秋",
        "id": "fb30276b-60c5-4491-addf-65d757a2f803"
    },
    {
        "author": "梅窗",
        "paragraphs": [
            "曲徑穿叢密，香清爲客來。",
            "玉梢梢外雪，苔古暈疏梅。"
        ],
        "title": "四時四首 冬",
        "id": "302d2808-b1b8-43b7-9899-d9c068b917ac"
    },
    {
        "author": "梅窗",
        "paragraphs": [
            "寒江暮泊小舟輕，白鷺棲烟叢葦鳴。",
            "寬望遠空浮湛碧，老蟾驚玉弄秋清。"
        ],
        "title": "秋江寫望",
        "id": "4da48d3d-777a-4615-beb4-74743124bdf9"
    },
    {
        "author": "梅窗",
        "paragraphs": [
            "蜿蜿翠麓秋烟漲，灧灧金波夜月澄。",
            "樽酒具時隨興遣，景多逢處曲欄憑。"
        ],
        "tags": [
            "西湖"
        ],
        "title": "西湖戲書二首  其一",
        "id": "f5fdfae4-eae6-4644-a969-36d54ab43e28"
    },
    {
        "author": "梅窗",
        "paragraphs": [
            "雲巢望斷望西湖，竹護梅藏隠士居。",
            "芬草綠深春盎盎，客來同攬一山孤。"
        ],
        "tags": [
            "西湖"
        ],
        "title": "西湖戲書二首  其二",
        "id": "44f52c81-d2ab-4dbf-9843-55ac8e4a0ccf"
    },
    {
        "author": "梅窗",
        "paragraphs": [
            "絲絲柳翠連雲幕，點點鷗輕漾晚波。",
            "時事無心隨興遠，日長閒處理衣蓑。"
        ],
        "title": "春望",
        "id": "4a7ed74b-6379-4430-9351-a3cadfaf3f96"
    },
    {
        "author": "陳子高",
        "paragraphs": [
            "鳴鶴操音清，興幽發性情。",
            "聽琴愛夜半，明月上殘更。"
        ],
        "title": "因小兒學琴終夜不寐作",
        "id": "db4633a7-5bf3-400b-841b-0530327f55e7"
    },
    {
        "author": "陳子高",
        "paragraphs": [
            "遠山雲夢斷，長路客愁新。",
            "殘漏悲鐘急，香車碾暗塵。"
        ],
        "title": "客懷",
        "id": "9782642a-5828-47ac-96dd-5f51aac24a9b"
    },
    {
        "author": "陳子高",
        "paragraphs": [
            "纖纖亂草平灘，冉冉雲歸遠山。",
            "簾捲深空日永，鳥鳴花落春殘。"
        ],
        "title": "暮春",
        "id": "84e3e4e6-b8f8-490b-95db-a3810514f18b"
    },
    {
        "author": "陳子高",
        "paragraphs": [
            "悠悠亂片花空舞，冉冉輕絲晴晝長。",
            "樓下怯寒香袖薄，破愁春酌濁醪香。"
        ],
        "title": "春晝",
        "id": "53baa633-7f58-4cbf-8a16-860caa4481d1"
    },
    {
        "author": "陳子高",
        "paragraphs": [
            "潮回浪濺細沙傾，岸柳平波映眼明。",
            "橋接短亭連野迥，艇橫長笛带風清。",
            "迢迢翠草寒烟暝，隠隠疏林暮靄晴。",
            "遥見疊峰清淺黛，客心傷處碧雲輕。"
        ],
        "title": "宿龜山次韵",
        "id": "c36f5179-3c81-4afe-8cbc-62c2bd62f169"
    },
    {
        "author": "茹芝翁",
        "paragraphs": [
            "東溪小步晚烟隨，玉點花疏竹外枝。",
            "風襲袖香清滿徑，匆匆好處恨來遲。"
        ],
        "title": "詠梅",
        "id": "60e33f4c-0105-4bc9-b2a2-b70a341eea6f"
    },
    {
        "author": "茹芝翁",
        "paragraphs": [
            "强兵義勇威嚴令，化靖由來不戰征。",
            "疆境復時歸馬健，鼓鼙休處亂雲輕。",
            "霜凝積恨懷邊戍，月落衝寒夜上城。",
            "黄葉樹頭風凜凜，碧波江遠路平平。"
        ],
        "title": "秋月收兵獻鍾侍郎",
        "id": "ea3f7ea8-124a-4acf-9979-9040059ee827"
    },
    {
        "author": "時彥",
        "paragraphs": [
            "青松夾道英州路，終日千巖萬壑間。",
            "唯是看山心不足，又携兵妓看南山。"
        ],
        "title": "留題南山",
        "id": "c3bca0ed-248c-405d-b6b0-a2d4d047a303"
    },
    {
        "author": "劉跂",
        "paragraphs": [
            "移居逼城阿，頗似山中住。",
            "當軒列佳石，繞舍紛高樹。",
            "園林便爲主，魚鳥欣相聚。",
            "春來物物好，適意隨所遇。",
            "是適本無因，亦復無定處。",
            "當有忘機人，知我此中趣。"
        ],
        "title": "寄劉仲平",
        "id": "ba7d8867-73c0-4650-9013-8d467427c37e"
    },
    {
        "author": "劉跂",
        "paragraphs": [
            "憶昨去國初，置傳史所監。",
            "季也行泣隨，往舍都城南。",
            "沐我屢飯我，終此一日淹。",
            "明作分嶺水，苦別心如惔。",
            "遄歸護孥重，却掛東川帆。",
            "停橈憩汴泗，攬轡趨霍灊。",
            "間關又相對，共被栖窮簷。",
            "未畢十日懽，已復秣征驂。",
            "猗嗟季行役，曷日弛負擔。",
            "長懷芳草句，未讀衣已沾。",
            "先人門戶事，駑力詎克堪。",
            "一朝奇禍發，熾甚烈火炎。",
            "頑迷得憂辱，自取非謗讒。",
            "危巢風雨漂，菅蒯不足芟。",
            "于時季來歸，棄官不待占。",
            "收合敗散餘，頼此守獨嚴。",
            "闔門數百指，一一恩意涵。",
            "輯睦乖迕情，牢不見隙纖。",
            "聚糧非短轂，千里均屬厭。",
            "囊書動高聽，恩環賜東漸。",
            "吾親所奇貴，挺立故不凡。",
            "晚節就難冀，前非掩多慚。",
            "正如已躄人，欻起蒙鍼砭。",
            "衰顔積霜雪，幸亦解羈銜。",
            "昨從憂迫來，將復見安恬。",
            "西廊坐食菽，可以慰饑饞。",
            "漸欲親酒盞，頗思疏藥奩。",
            "願季愛玉體，豢我及西崦。",
            "從今荷明時，歡樂百無嫌。",
            "酬恩無處所，香火供瞿聃。"
        ],
        "title": "重寄",
        "id": "5e80ebdb-875c-47b6-a381-9ab11d31ff71"
    },
    {
        "author": "劉跂",
        "paragraphs": [
            "渺渺孤舟逝，計日望舊居。",
            "萬族各有託，吾亦愛吾廬。",
            "栖栖失羣鳥，暫與田園疏。",
            "令日始復來，再喜見友于。",
            "緬然睇崇丘，負疴不獲俱。",
            "試携子姪輩，且還讀我書。",
            "親戚共一處，過此奚所須。",
            "起晚眠常早，誰謂形迹拘。",
            "厚恩固難忘，慨然念黄虞。",
            "養真衡茅下，不樂復何如。"
        ],
        "title": "集句寄斯川",
        "id": "2dd8203e-7bf9-4b5a-9d1f-6e5e578c6bc1"
    },
    {
        "author": "劉跂",
        "paragraphs": [
            "歲月如歸鴻，秋至欻將翔。",
            "郊原带爽氣，榆柳媚無光。",
            "客子抱幽獨，耿耿誰與明。",
            "不辭青鞋賤，來躡君子堂。",
            "君子松檜姿，勁不慘風霜。",
            "其交淡如水，衆口未易嘗。",
            "忘言默領會，此意却難忘。",
            "不飲知酒趣，聊復酌公漿。",
            "寒燈夜寥閴，一笑未渠央。",
            "誰令別離此，夢寐長相望。"
        ],
        "title": "寄馬全玉",
        "id": "7f98fa66-4bf3-4d79-b8d3-9e465aad0c4d"
    },
    {
        "author": "劉跂",
        "paragraphs": [
            "我生非良材，頑礦不受礪。",
            "讀書但漁獵，初不名一藝。",
            "形骸弱如柳，暑雨更疲曳。",
            "清風何時生，一掃去酷吏。"
        ],
        "title": "寄尹遷介叔  其一",
        "id": "8190125b-ba4f-4483-b252-fa7864d1bea3"
    },
    {
        "author": "劉跂",
        "paragraphs": [
            "孫友太瘦生，相遇一何闊。",
            "途窮欲改操，冉冉在故轍。",
            "贈君七年艾，輒爲兒女奪。",
            "養生有標本，姑息良已末。"
        ],
        "title": "寄尹遷介叔  其二",
        "id": "dc05fd39-5398-42a5-b647-9a7134249c72"
    },
    {
        "author": "劉跂",
        "paragraphs": [
            "我有好詩酒，端爲舅氏作。",
            "陳遵見張竦，雖見不改樂。",
            "小官未朝謁，日日事飲博。",
            "書來託天真，笑我守糟粕。"
        ],
        "title": "寄尹遷介叔  其三",
        "id": "c1aa513f-eaad-46ad-8d50-d820dc3249c7"
    },
    {
        "author": "劉跂",
        "paragraphs": [
            "二尹山東秀，一第安足賀。",
            "滕侯薦鶚書，極口良未過。",
            "青衫五斗米，所要脫饑餓。",
            "自重士當然，蓄積非爲貨。"
        ],
        "title": "寄尹遷介叔  其四",
        "id": "d642b5bf-e878-4ac9-8348-d515b2fd7997"
    },
    {
        "author": "劉跂",
        "paragraphs": [
            "前年郭法曹，寓直經略院。",
            "同時幕府歸，獨送兩秋燕。",
            "新書滿百帙，鉛槧老不倦。",
            "他時淮南子，試爲離騷傳。"
        ],
        "title": "寄尹遷介叔  其五",
        "id": "21f02e34-99dc-47fc-8734-0151284ed4d4"
    },
    {
        "author": "劉跂",
        "paragraphs": [
            "養志如養力，益峻在益礪。",
            "大方略畦畛，小智私才藝。",
            "古來要倔彊，檻折不可曳。",
            "何謂薛贛君，小生敢相吏。"
        ],
        "title": "寄尹遷介叔  其六",
        "id": "8f197a4d-2fbd-4bb2-b6d8-a9cbfbdcacdb"
    },
    {
        "author": "劉跂",
        "paragraphs": [
            "擇術患不終，未易笑迂闊。",
            "發軔三尺輪，不改萬里轍。",
            "死生漢節共，巨猾氣爲奪。",
            "坐令李都尉，慟哭天壤末。"
        ],
        "title": "寄尹遷介叔  其七",
        "id": "745610df-f93f-4811-bd03-60375ea5fa3c"
    },
    {
        "author": "劉跂",
        "paragraphs": [
            "鴟夷笑井瓶，同是意匠作。",
            "拘方等歸盡，放意差獨樂。",
            "往時二千石，天子償負博。",
            "彼視淑德侯，何堪貯糟粕。"
        ],
        "title": "寄尹遷介叔  其八",
        "id": "64a01017-96a8-45be-87b6-5ba314474fc8"
    },
    {
        "author": "劉跂",
        "paragraphs": [
            "歌詞郢中來，未數白與賀。",
            "一斑昧全虎，端似隙中過。",
            "可憐光萬丈，不救妻子餓。",
            "平生嚴鄭公，皂隸有餘貨。"
        ],
        "title": "寄尹遷介叔  其九",
        "id": "6e9b9fd9-88da-4588-afd3-806dc8a65c58"
    },
    {
        "author": "劉跂",
        "paragraphs": [
            "吏隠非山林，州府爲道院。",
            "莫夸非食肉，虎頭頷如燕。",
            "公田亦種秫，瞥去飛鳥倦。",
            "何用蕭德施，先生自爲傳。"
        ],
        "title": "寄尹遷介叔  其一○",
        "id": "4e42928e-a36e-4108-ad19-60eed65ebc7a"
    },
    {
        "author": "劉跂",
        "paragraphs": [
            "羸軀抱肺惡，喘甚劇奔豚。",
            "水飯輒短氣，矧敢近酒尊。",
            "君亦謝嵇阮，力釂不盈分。",
            "相看但蕭索，何以慰離羣。",
            "往昔各少年，束带登橋門。",
            "白眼霄漢際，冥鴻注孤鶱。",
            "我髯今蒼黄，君髮亦翩翻。",
            "同吏一州縣，凍螢彊相溫。",
            "豗頹歲月去，此事更誰怨。",
            "願君愛玉體，長使百憂諼。",
            "非關易斗粟，政恐耕耘煩。",
            "他時老相問，一笑坐忘言。"
        ],
        "title": "送陳述之",
        "id": "8af1c8d0-f2a0-4880-942c-3841875eb6b5"
    },
    {
        "author": "劉跂",
        "paragraphs": [
            "嬋娟水邊楊，宛是渭川竹。",
            "光翠相動搖，照我尊酒綠。",
            "松風含衆籟，雲月澹華燭。",
            "何必簫與鼓，清言媚幽獨。",
            "當年妙風致，文采自膏沐。",
            "會逢百煉明，照此燕趙玉。",
            "晨風惜行色，車騎喧出宿。",
            "一笑如未忘，新詩寓歸僕。"
        ],
        "title": "送徐彥榮",
        "id": "9acec60e-2457-4600-aa6c-a82a5761ae77"
    },
    {
        "author": "劉跂",
        "paragraphs": [
            "洞庭木葉下，衡陽鴻雁飛。",
            "放舟河之水，歲暮以爲期。",
            "豈曰無徑路，大直固逶迤。",
            "波平弭桂棹，風清捲蘭旗。",
            "紫蟹間丹鯉，霜蓴兼露葵。",
            "醉歌搴杜若，還以寄相思。",
            "不厭道里遠，所嗟時序移。",
            "會登崑崙丘，遂索玄珠遺。",
            "以茲鼓枻去，瞠若不可追。",
            "乃知體道人，涉世自有宜。",
            "入獸不亂羣，安肯陋九夷。",
            "如何錄錄者，反笑抱關爲。"
        ],
        "tags": [
            "洞庭湖"
        ],
        "title": "送劉貢甫貶衡州",
        "id": "16de7c00-5557-4895-aff2-3197d3401a7a"
    },
    {
        "author": "劉跂",
        "paragraphs": [
            "讀書老無味，記一輒忘十。",
            "視昔那得超，但覺有不及。",
            "誰能求甚解，拘窘被書縶。",
            "爲文亦爾爾，造語須易給。",
            "未足解客嘲，况復令鬼泣。",
            "柴門一鵲噪，童稚迎信入。",
            "開緘故人書，快閱驚喜集。",
            "新詩瑩病目，儼若冰玉立。",
            "才兼劉柳健，思鄙郊島澀。",
            "定從西山來，爽氣扶岌嶪。",
            "惠然遠見屬，疑我故閑習。",
            "叢臺三晉舊，鎮靜無警急。",
            "府寬郎幕尊，森衛走呼吸。",
            "以茲書檄省，頻歲息篇什。",
            "神交庶暫對，怳不閡川隰。",
            "盧溪白士藪，野處分屣笠。",
            "如聞趣歸裝，早作下車揖。",
            "吾廬雖庳陋，雅亦便樵汲。",
            "無酒或過雄，有酒誰饋伋。",
            "何時甲乙第，版築見君葺。",
            "比鄰或借倩，梨棗亦得拾。",
            "不恥共禿翁，相携走城邑。"
        ],
        "title": "次黄完仲見寄韵",
        "id": "67d1001f-2ad5-4158-8aec-a07e2e14c4cc"
    },
    {
        "author": "劉跂",
        "paragraphs": [
            "林深宜夏炎，亦復便冬冷。",
            "居然安穩處，合是招提境。",
            "晴烟起屋脊，煦日下天井。",
            "飽飯策杖出，如行贊公嶺。",
            "平生一丘壑，快眼春睡醒。",
            "誰言城市喧，能比郊原靜。",
            "人間會合少，萬事等泡影。",
            "適意不自取，兀立真土梗。",
            "時平日月好，歲熟羈旅幸。",
            "逢人但懽喜，得酒便酩酊。",
            "知我非子誰，頻來不須請。"
        ],
        "title": "次孫元中至後五日遊蔡氏園韵",
        "id": "bfb0d708-4f50-4294-8f5a-f8d9c62ad283"
    },
    {
        "author": "劉跂",
        "paragraphs": [
            "行年病肺熱，當暑極燔炮。",
            "宵分偶小息，起步駐凉飈。",
            "咄此怪事發，天北起喧囂。",
            "扶搖駕霹靂，萬竅爭怒號。",
            "雙耳不及掩，對語何由交。",
            "木作蔴葦拔，瓦如埃𡏖飄。",
            "顛呶怖欲死，一一驚兒曹。",
            "所憂吾其魚，遑賦屋上茅。",
            "須臾事亦定，骨肉相勤勞。",
            "東方漸杲杲，音響爲誰銷。"
        ],
        "title": "費家風次韵二首  其一",
        "id": "79143425-b0c9-4a51-a2e6-d922b872203f"
    },
    {
        "author": "劉跂",
        "paragraphs": [
            "風雷助神物，茲理古不空。",
            "邂逅一夕事，知有費家風。",
            "洛橋誦書女，涇川牧羊童。",
            "不知費氏子，業力與誰同。",
            "便能役蜚廉，頗復鼓豐隆。",
            "坐令城郭人，在爾動用中。",
            "劍出延平水，竹化葛陂翁。",
            "况爾得人趣，變現豈易窮。",
            "時時要雨澤，袢暑殊未終。",
            "勿逢金翅王，非爾能長雄。"
        ],
        "title": "費家風次韵二首  其二",
        "id": "28923a75-2dc5-41b6-b402-01a05499a2ee"
    },
    {
        "author": "劉跂",
        "paragraphs": [
            "恭聞裕陵初，文物萬古先。",
            "仁英所造士，臺閣徧招延。",
            "堂堂丹陽公，發軔自賓筵。",
            "維我先大夫，整駕亦周旋。",
            "一時起接武，千里稱比肩。",
            "俱陳曲臺議，共校天祿編。",
            "心期久相契，燥濕無改弦。",
            "晚登廊廟席，玉筍照華顛。",
            "廐馬並飛蓋，齋榻連脩椽。",
            "到今啟事帖，尺牘餘藤牋。",
            "憶我既冠後，羣趨集英前。",
            "公持柱史橐，水鏡資平銓。",
            "謂宜掇上第，擊節稱奏篇。",
            "聲名竟寂寂，感遇空拳拳。",
            "事過劇脫兔，邇來三十年。",
            "翰墨恍未落，拱水森已圓。",
            "嗟哉最孤露，罪戾深益纏。",
            "迷途雖云指，頑質何由鎸。",
            "以茲衆惡歸，白首猶迍邅。",
            "屢驚流夜郎，敢望尉通泉。",
            "弦腸恐齊斷，身璧欲俱捐。",
            "豈知巢傾覆，胎卵却復全。",
            "聖主日方中，照曜無黨偏。",
            "宸筆下霄漢，一洗空宿愆。",
            "生還出望外，喜極悲淚漣。",
            "詩書手自束，衣袂輕欲翾。",
            "猶憂抱沈瘵，針石久未蠲。",
            "朅來問醫藥，蹭蹬淮之壖。",
            "追惟曩時樂，夢破無重眠。",
            "疇知王公子，但說副車賢。",
            "持带走窮隸，趣駕來飛旃。",
            "勞我鬢霜雪，歡顔語㛹娟。",
            "北堂太夫人，備福獨綿綿。",
            "往者三殿朝，吾親亦班聯。",
            "問訊逮妻女，悲懽深愴然。",
            "升堂一拜阻，自痛久拘攣。",
            "念子事方殷，使客舟車駢。",
            "撥忙屢顧盼，尊酒勸留連。",
            "新詩又來辱，巨軸星斗懸。",
            "七字健欲活，靡靡爭春妍。",
            "夷途取騄驥，武庫出戈鋋。",
            "驟聞吳叔辯，霍然病欲痊。",
            "感子重拜嘉，儻未溝壑填。",
            "西風理歸棹，往稼汶陽田。",
            "王途正清廓，天子仁如天。",
            "軒冕豈不好，于我亦青氈。",
            "政惟蕭丘火，寒焰寧復然。",
            "亨衢子當騁，願言早著鞭。",
            "高閎富令息，犢子亦所憐。",
            "世交固未替，更頼清白傳。"
        ],
        "title": "子和惠貺佳什惇敘世契誦詠感慨情見乎辭因次其韵",
        "id": "2709fdea-262f-42e5-b163-a7d7705c6aba"
    },
    {
        "author": "劉跂",
        "paragraphs": [
            "凉颸起天末，倏已掃庭戶。",
            "光鮮向時柳，慘淡非其故。",
            "鉛華不足恃，美人抱幽素。",
            "窮吾分當爾，不爲讀書誤。"
        ],
        "title": "秋夜次四姪韵五首  其一",
        "id": "2318ec71-3331-435f-b130-89faa6cb1a8e"
    },
    {
        "author": "劉跂",
        "paragraphs": [
            "行樂北山路，綿力涉逶迤。",
            "諸郎騁逸足，掩冉去莫羈。",
            "歸坐獨兀兀，糜粥聊自資。",
            "狂瀾成止水，吾病真吾師。"
        ],
        "title": "秋夜次四姪韵五首  其二",
        "id": "6703ca5f-0b12-4398-a09a-9b259f6ae125"
    },
    {
        "author": "劉跂",
        "paragraphs": [
            "顥氣日且肅，鳴弦此其時。",
            "泠泠矢古音，慷慨不勝悲。",
            "翔飈媚百卉，苦雨何紛披。",
            "曲罷自澄寂，霜氣皎冰姿。"
        ],
        "title": "秋夜次四姪韵五首  其三",
        "id": "81a24ee9-8fee-48fe-b282-e4135bbdc7e7"
    },
    {
        "author": "劉跂",
        "paragraphs": [
            "千古柴桑翁，于酒頗能全。",
            "絕知閒居樂，雅乏從事賢。",
            "傾心禱王母，更欲丐長年。",
            "緬思東籬下，想望故悠然。"
        ],
        "title": "秋夜次四姪韵五首  其四",
        "id": "99363d26-bded-402d-a4d1-2d72ab6b5c4f"
    },
    {
        "author": "劉跂",
        "paragraphs": [
            "窮簷詎云陋，霜月粲孤明。",
            "空山值饑虛，秋菊餐落英。",
            "吾衰抱沈瘵，玩物得我生。",
            "循分各有適，天公一何平。"
        ],
        "title": "秋夜次四姪韵五首  其五",
        "id": "db06b182-6c88-48f1-a6f0-639e43139356"
    },
    {
        "author": "劉跂",
        "paragraphs": [
            "石磴排林端，路轉陰嶺滑。",
            "側身長風外，凜落天爲闊。",
            "冉冉光風浮，金輪起天末。"
        ],
        "title": "宿靈泉寺二首  其一",
        "id": "b7262bea-ca50-4e53-9166-4dd958b2699b"
    },
    {
        "author": "劉跂",
        "paragraphs": [
            "團團芳桂樹，隠隠巖之幽。",
            "敷坐翳其陰，酌彼飛泉流。",
            "絲桐懷友人，寫我心離憂。"
        ],
        "title": "宿靈泉寺二首  其二",
        "id": "f4c18c67-5033-4762-adf9-869a681e3ecc"
    },
    {
        "author": "劉跂",
        "paragraphs": [
            "橋傾若車翻，舟破如瓦解。",
            "二禍適相觸，生此大狼狽。",
            "齊生海邊人，試吏今得代。",
            "鄉閭恍在望，舟檝信所快。",
            "頗知大道夷，不避小物礙。",
            "撐夫虎豹健，力出馳突外。",
            "何其一跌傷，脫若葱與蒯。",
            "疾雷不及聽，生理欻焉壞。",
            "瓦飛昆陽戰，鶴唳淝水敗。",
            "身非呂梁叟，沈沒豈不殆。",
            "嬌兒年十五，八歲又其妹。",
            "豈伊瞬息間，生死不相頼。",
            "死者長已矣，生者心破碎。",
            "泣盡繼以血，耳目坐盲聵。",
            "哀哀天無情，皦日爲昏憒。",
            "徐觀水中意，波浪自澎湃。",
            "我來獨心惻，涕出增感慨。",
            "頃年岳陽下，憂患亦顛沛。",
            "豗頹萬死中，血肉偶俱在。",
            "今此溝澮狹，豈復江湖大。",
            "咄汝豈不仁，曾獨與禍會。",
            "冥冥倘有主，焚溺甚葅醢。",
            "不然遭無辜，神理良汝紿。",
            "從今十手指，永是後車戒。",
            "靈均苦讒舌，潁士厭沈瘵。",
            "良時不似昔，努力善自愛。",
            "我亦乘小艇，兀兀信所屆。",
            "搜求得餘尊，聊以勞疲憊。",
            "雖微西江闊，勿厭升斗隘。",
            "歌闋從此辭，人生慎行邁。"
        ],
        "title": "滑家橋逢壞舟者有感而作",
        "id": "468db4d6-b351-41aa-9b1b-63c16f8152d8"
    },
    {
        "author": "劉跂",
        "paragraphs": [
            "閏冬節物晏，十月猶素秋。",
            "招提陽岡路，宛在峴山頭。",
            "史君有高致，尊酒擅一丘。",
            "歡顔動長嘯，松菊含春柔。",
            "風清宿霧斷，地迥行潦收。",
            "時令將凜落，飛光爲誰留。"
        ],
        "title": "宴左山二首  其一",
        "id": "b7ca0763-70a8-4e00-b5e9-a656ed82216c"
    },
    {
        "author": "劉跂",
        "paragraphs": [
            "行飯轉北岡，如登贊公嶺。",
            "悠然竟晴日，終比城市永。",
            "殘霞澹微照，遥林耿疏影。",
            "天空氣象杳，落落見此境。",
            "彼哉不自愛，快意烹五鼎。",
            "來日苦大難，忘言得深領。"
        ],
        "title": "宴左山二首  其二",
        "id": "4c179302-f319-4164-8831-795020925847"
    },
    {
        "author": "劉跂",
        "paragraphs": [
            "逢時樂宦達，既達貴蚤休。",
            "東門兩歸客，冉冉不可留。",
            "大夫名賢後，出處亦俱優。",
            "築室在何許，南郭林塘幽。",
            "安車搖佩魚，步屧隨杖鳩。",
            "勝日至佳客，懽顔終獻酬。",
            "鄙人最樗散，世用一何繆。",
            "政以無事身，尊俎常見收。",
            "令年掃三徑，近不隔虎丘。",
            "欲問杜陵老，來往幾風流。"
        ],
        "title": "題束道輔懷疏亭二首  其一",
        "id": "0afb9e87-0b24-4529-ba3f-d84333ff5ded"
    },
    {
        "author": "劉跂",
        "paragraphs": [
            "賢哉疏太傅，遺榮歸印綬。",
            "當時漢廷臣，未省出其右。",
            "進爲豈不能，止足吾所守。",
            "驅車曉出關，祖帳已芻狗。",
            "惟餘清風在，竹帛端不朽。",
            "大夫懷家聲，相望千年後。",
            "結廬離城郭，與致寄林藪。",
            "華髮映童顔，如公殆無有。",
            "何必松與喬，豈弟神所壽。",
            "嗟余真漫浪，持是終安取。",
            "敢言六百石，固已愧升斗。",
            "行當自免去，執謁隨鄰叟。",
            "縱復無新詩，猶期飲醇酒。",
            "但問客如此，亦許登亭否。"
        ],
        "title": "題束道輔懷疏亭二首  其二",
        "id": "266f06db-7a9f-4d2c-ae1b-1f22d37e9816"
    },
    {
        "author": "劉跂",
        "paragraphs": [
            "浮舟入浩渺，有楫任逶遲。",
            "望迷烟樹合，影迴星漢移。",
            "清靜水月界，身到始應知。"
        ],
        "title": "秋夜自瀘溪泛舟入澤濼二首  其一",
        "id": "6d7733eb-dc8f-490d-9c16-061244889387"
    },
    {
        "author": "劉跂",
        "paragraphs": [
            "山橫染黛碧，波散湧金明。",
            "風微葭葦靜，露寒魚鳥驚。",
            "絕境不得到，愁隨歸棹生。"
        ],
        "title": "秋夜自瀘溪泛舟入澤濼二首  其二",
        "id": "a14cad13-d51a-4976-8ec3-d37d8693bf75"
    },
    {
        "author": "劉跂",
        "paragraphs": [
            "遄往欲何之，緩行聊爾爾。",
            "悟身無期會，在彼猶在此。",
            "輕舠類短鞍，安取途九軌。",
            "所嗟湍流長，汩沒未及已。",
            "蒹葭雁鶩澤，清淺良可喜。",
            "美人詎云遠，耿耿隔一水。",
            "憐我抱沈痛，藥劑厭餘滓。",
            "談笑何時來，幽憂頼湔洗。"
        ],
        "title": "舟行懷斯川用王介甫韵",
        "id": "6efb3aa9-d1c3-451e-9dc3-4a4fdaa1ec28"
    },
    {
        "author": "劉跂",
        "paragraphs": [
            "同寮貴公子，好事敵原嘗。",
            "晁侯更蕭散，不愛囊中裝。",
            "步兵玉觥滑，洞庭金丸香。",
            "宛轉蓴带細，紛綸鱠縷長。",
            "鰒魚三百飣，豈必河之魴。",
            "咄嗟事便辦，侍御色不忙。",
            "熙熙春臺上，醉語各相忘。",
            "湯餠最後出，雖飽別有腸。",
            "願君善遇客，懽樂殊未央。",
            "不須投車轄，敬舉主人觴。"
        ],
        "tags": [
            "洞庭湖"
        ],
        "title": "晁端州秀宴席",
        "id": "8199df0b-bd68-4f10-901e-14edd7aa2043"
    },
    {
        "author": "劉跂",
        "paragraphs": [
            "屏居倦煩促，約此塵外遊。",
            "于我快兩目，云誰翻百憂。",
            "蒼山東北秀，野水西南浮。",
            "平生林壑心，今老此一丘。",
            "悲風入叢薄，掃迹瓜芋疇。",
            "高樹未搖落，鼎鼎彌道周。",
            "感此節物化，淟涊何當休。",
            "幻事涉苦海，禪心得中州。",
            "徙倚到無言，風鈴聲更幽。",
            "新詩出肺腑，明月非暗投。",
            "終篇不及酒，似非我一流。",
            "願爲靈泉去，醉語看橫秋。"
        ],
        "title": "和梁十登三學閣",
        "id": "d113fedb-bc87-4240-bd32-d548bf983f18"
    },
    {
        "author": "劉跂",
        "paragraphs": [
            "行年踰六十，衰墮百慮休。",
            "新春逢佳日，忽漫思出遊。",
            "鄰曲四五人，風味成一流。",
            "步屧相後先，散若水上鷗。",
            "重城未云遠，乃得此林丘。",
            "緬懷斜川人，疏野更無儔。",
            "千載今日歡，政爾聊相酬。",
            "誰言恨枯槁，茲語當信不。",
            "阿連最領此，欲語翻離憂。",
            "寄聲早歸來，二仲須羊求。"
        ],
        "title": "與諸人步郊外作寄舍弟斯川",
        "id": "f5eb0504-c4f7-40a8-abec-0a5519d12251"
    },
    {
        "author": "劉跂",
        "paragraphs": [
            "老夫東歸喜，豈復念西悲。",
            "心安體當佳，抱病如何其。",
            "欲成蹇士賦，應作半人詩。",
            "丘園窺不得，溘死恐無時。",
            "誰令北山夢，彊健變衰遲。",
            "陟巘石岌岌，班荆草離離。",
            "季也遮我留，更與道人期。",
            "夢中差獨樂，不類覺時爲。",
            "晝夕代乘除，勞逸更共之。",
            "我豈不有瘳，陰若相扶持。",
            "福雖未盈眥，自怪盛如茨。",
            "從今愛吾生，糜粥養蕃滋。"
        ],
        "title": "夢與舍弟登靈泉步趨如無疾既覺感而賦詩用王介甫韵",
        "id": "3a2cd58d-751d-4a2d-9b1d-06dc322e6d2b"
    },
    {
        "author": "劉跂",
        "paragraphs": [
            "往者李龍眠，監河國城岸。",
            "家多古時器，羅列供客玩。",
            "爵觚屢飲我，鼎鬲貯肴膳。",
            "到今李侯書，一展如對面。",
            "邇來三十載，復向趙卿見。",
            "收藏又何富，摹寫粲黄卷。",
            "沈酣夏商周，餘嗜到兩漢。",
            "銘識文字祖，曾玄成籀篆。",
            "頗通蒼雅學，不畏魚魯眩。",
            "遂將傳琬琰，索我序且讚。",
            "我衰心力薄，游不出里閈。",
            "孔懷忘年友，契闊異州縣。",
            "深慚千里駕，請畢十日燕。",
            "諸賢共留連，更頼三語掾。"
        ],
        "title": "題古器物銘贈得甫兼簡諸友",
        "id": "cfde73a3-2e46-40ec-a165-4d544e2f56a5"
    },
    {
        "author": "劉跂",
        "paragraphs": [
            "與君南北人，斗粟聚此邦。",
            "維彼惡少年，潢池稱下江。",
            "白晝射大屋，屋破無完窗。",
            "繡衣募壯士，受馘不受降。",
            "我弱異都盧，豈敢學尋撞。",
            "君才過烏獲，九鼎一臂扛。",
            "懸金八十萬，何啻白璧雙。",
            "胡不騎赤兔，斫樹收死龐。",
            "坐寬刺史憂，不復念政厖。",
            "凱旋夾道迎，父老集瓶缸。"
        ],
        "title": "見蘇黄邦字韵詩戲示王倅安國二首  其一",
        "id": "59cb4ba1-1386-4e15-875a-cc404afb877c"
    },
    {
        "author": "劉跂",
        "paragraphs": [
            "天下本無事，此語僅興邦。",
            "得志不與物，誓心有如江。",
            "腐儒若腐螢，槁死讀書窗。",
            "誰能守筆研，心大云何降。",
            "終然氣相許，霜鐘不須撞。",
            "道雖千鈞重，努力期自扛。",
            "他時僑與札，日月聲名雙。",
            "秖應南海趙，便是襄陽龐。",
            "慎毋彊揀擇，貴純不貴厖。",
            "請見胸中物，止水琉璃缸。"
        ],
        "title": "見蘇黄邦字韵詩戲示王倅安國二首  其二",
        "id": "d8b6ad57-d98c-48ff-8f2f-63d3d92a035c"
    },
    {
        "author": "劉跂",
        "paragraphs": [
            "長安重行樂，寒食及佳辰。",
            "聯翩出遊宴，閭巷無居人。",
            "動靜各有趣，拂我朱絲塵。",
            "分將幽獨心，守此濩落身。",
            "斯豈衆所然，獨子何殷勤。",
            "叩門隨謁入，俯仰色甚真。",
            "從容一笑粲，不覺傾蓋新。",
            "念昔各從宦，宿亳爲近鄰。",
            "溢言相引重，嗟我曾未聞。",
            "乃知國寶拙，不悟王綏仁。",
            "高談喜未定，佳句意益珍。",
            "幾有按劍感，驚怪惠好頻。",
            "子方赴吏集，朝暮旅食貧。",
            "不忍拜馬足，會且掃朱門。",
            "獨肯閒見我，惟子欲何云。",
            "乃言人生世，取舍理莫均。",
            "譬之平地水，東西南北分。",
            "感此重拜嘉，幸子長相親。"
        ],
        "title": "答王允中聖推",
        "id": "9111f04c-4124-4044-bb27-c0a7936432d8"
    },
    {
        "author": "劉跂",
        "paragraphs": [
            "去家今來歸，川陸萬里長。",
            "有官無祿食，生理劇微茫。",
            "饑創何時瘳，麥隴得扁倉。",
            "丁稚八九人，我老自裹糧。",
            "不辭終歲勤，一飽幸見償。",
            "所願杯椀足，何取玉無當。",
            "向來無數青，渾作可憐黄。",
            "想見冰玉姿，膏沐出沸湯。",
            "誰作不祥語，詛呪甚砭傷。",
            "妒人神所呵，坐使天雨霶。",
            "翁媼拜相賀，懽欲插翅翔。",
            "新詩果來謝，追悔如負芒。",
            "君惟文字戲，竿木故逢場。",
            "豈顧狷狹人，爲虐變炎凉。",
            "且復置是事，釀玉滿君堂。",
            "垂涎得涓滴，渴夢轉顛狂。",
            "不嫌餠餌惡，雖賤敢獨嘗。",
            "交易儻許可，寧復有他腸。",
            "且毌火我屋，亦未穴君牆。",
            "乘除各醉飽，前事永相忘。"
        ],
        "title": "答王升之",
        "id": "f29b15d1-40fd-407b-8bb9-4a2e0e1000e7"
    },
    {
        "author": "劉跂",
        "paragraphs": [
            "栽基植甓作蜂室，其陽分孔便出入。",
            "懸窠毒螫非爾匹，百卉芳華登股膝。",
            "孫息蟬聯深洞房，露結膏凝如截肪。",
            "比功九粒冠百味，削滓猶堪資夜光。",
            "憐爾于人甚無負，一世分甘身獨苦。",
            "高崖熏灼彌更難，且復留連小環堵。"
        ],
        "title": "作蜂室",
        "id": "63a740c0-f0b1-4743-ac5b-217eac07337f"
    },
    {
        "author": "劉跂",
        "paragraphs": [
            "江東野老羹蓴絲，弗羨肉山酒爲池。",
            "啖我故人吏未歸，脚靴手板方苦饑。",
            "豈無盤飧置璧圭，我乏是物君非宜。",
            "近聞示病作居士，不似齊州稱主司。",
            "歲惡無乃饞所爲，自是不當食肉糜。",
            "書來中有七字詩，問訊勞苦開人眉。",
            "墨丸不減官隃麋，著書寂寞來孔時。",
            "我曹老矣善自持，莫擬狂瘦勝癡肥。",
            "他鄉異縣久別離，明月千里長相思。"
        ],
        "title": "寄晁以道",
        "id": "e7b80956-5ef9-4ccd-bf9c-5426f507441f"
    },
    {
        "author": "劉跂",
        "paragraphs": [
            "大高殺身如伍尚，弟有子胥天未喪。",
            "小高自慕顔太師，能言兄守常山時。",
            "事隨日往長已矣，邂逅相逢識其弟。",
            "誰言恨不見古人，兩意恐非今人比。",
            "結髮行陣初齊名，志同不在同生死。",
            "苦遭文吏巧見詆，邊人至今猶墜淚。",
            "三年默默趨戎行，驊騮捕鼠非所長。",
            "趣裝定返雲中守，上書今遇尚書郎。"
        ],
        "title": "送高將永亨",
        "id": "9fee62bb-15e7-4e15-a770-a6392a5b3708"
    },
    {
        "author": "劉跂",
        "paragraphs": [
            "今我不樂何所爲，調笑盍各言其好。",
            "不願擊水南溟飛，但愛乘風北窗傲。",
            "大夫聲名過單父，即日去受東朝誥。",
            "固知爲偶我非齊，莫忘相從君與操。",
            "駿辯瑰章殆希有，玉堂金馬應須到。",
            "功成却記雞黍期，同著青鞋映黄帽。"
        ],
        "title": "次資道韵",
        "id": "5de30877-14f0-4c3f-83e4-77c995a746ad"
    },
    {
        "author": "劉跂",
        "paragraphs": [
            "端闈夜許都人望，紅繖亭亭坐南向。",
            "燭龍影落陸海中，廣樂聲在鈞天上。",
            "華嚴寶藏光景出，雙鸞飛下蓬萊嶂。",
            "大平天子千萬歲，呼舞共作嵩山唱。",
            "小臣躑躅百寮底，未許外班陪末行。",
            "今來淪落一何極，山城裝點成窮相。",
            "苦吟漫欲酬節物，擁膝句作酸寒狀。",
            "搜抉渾如餌毒藥，畏縮更似藏私釀。",
            "詩成竟亦勿交涉，欲取樓蘭經樂浪。",
            "典衣聊復沽市酒，一飲徑醉成昏忘。",
            "黄昏陋巷燈火絕，守把不費城門將。",
            "豈不見人生懽樂易生悲，惟有靜默長無量。"
        ],
        "title": "次韵大人正月十四日作",
        "id": "ae5771ce-3380-47ff-96c8-d8cc26ef6f49"
    },
    {
        "author": "劉跂",
        "paragraphs": [
            "隴上怕雨竟遇雨，空山路窮避無所。",
            "昆陽之戰飛屋瓦，白登之圍矢交下。",
            "從者散去馬可憐，故人借我非我馬。",
            "上坡歷塊已欹側，下坡流滑攢四脚。",
            "既僨而起倏復顛，墮策失轡心茫然。",
            "從者好在無自苦，履穿衣敝吾償汝。",
            "我亦短褐不得完，掛樹一裂長尺五。",
            "此生辛勤身不辭，七歲嬌女三歲兒。",
            "泥塗模糊啼午饑，買餠一百汝勿啼。",
            "滹沱麥飯蕪蔞粥，咄汝豈得長食肉。",
            "仰天長嘆冠纓絕，下馬納屨踵亦决。",
            "張儀舌在雖自知，范叔衣寒一何切。",
            "人生貧賤烏足悲，行吟不顧妻駡隨。",
            "寄聲公等勿誚我，富貴莫忘牛衣時。"
        ],
        "title": "隴上遇雨",
        "id": "f7bf1a71-3e4c-4ce6-a2d8-b48b3c04ab6c"
    },
    {
        "author": "劉跂",
        "paragraphs": [
            "矯矯林間鶴，汎汎水際鷗。",
            "俱非鼎俎用，斗粟誰爲留。",
            "君師蔡義我施讎，同時聲名今白頭。",
            "博士弟子動千數，遑記軍中陳與劉。",
            "黄金絡馬錦臂鞲，印組丈二鳴八騶。",
            "席間設胾竟何味，車上負芒終可憂。",
            "人生在世各有趣，江東且復客曹丘。",
            "田橫刎頸亦義事，感知捐軀非所羞。",
            "此心會與君意合，今無古人何處求。",
            "不如置之酌美酒，同郡諸公皆舊遊。",
            "耳熱眼花付一醉，雞蟲蚌鷸何時休。"
        ],
        "title": "答純益書懷",
        "id": "26a04d06-26ac-4c5f-9b71-2a721d7bd884"
    },
    {
        "author": "劉跂",
        "paragraphs": [
            "君文有如太史遷，多至萬字少千言。",
            "小詩未足見馳騁，要當著書名雋永。",
            "詞源一深幾千丈，苦恨舉世無長綆。",
            "少時白眼視嚴徐，老傍君門冉冉趨。",
            "聲價若許金滿斗，倦游銷減一毫無。",
            "雖貧終非兒女態，倔强時時編虎鬚。",
            "食貧我亦懷抱惡，泰山不毛秋濯濯。",
            "糜乾黍空酒味薄，饑死不學東方朔。"
        ],
        "tags": [
            "泰山"
        ],
        "title": "重答",
        "id": "f5b62425-e1a7-43d8-ad69-10b1492efd7c"
    },
    {
        "author": "劉跂",
        "paragraphs": [
            "握手喜相逢，何以贈契闊。",
            "解我郿縣墨絲絛，繫君南海穀皮褐。",
            "結君歡愛君勿忘，祝君玄髮如許長。",
            "带圍莫作沈家令，腰腹須稱東平王。",
            "秖憂道人骨相發，王塗駸駸弦上筈。",
            "金璽盭綬丙丁文，魚鬚寶笏搢錦紳。",
            "此時此絛亦相尚，參禪問道裴丞相。"
        ],
        "title": "以郿絛贈晁掾",
        "id": "ea96f962-25e9-4424-9bcd-4fae6b50bc45"
    },
    {
        "author": "劉跂",
        "paragraphs": [
            "玉川涕泣訟月蝕，蟾蜍無光玳瑁魄。",
            "委照墨海鸚鵒石，恐是雲龍小蒼璧。",
            "我家得之天人家，天家金盤薦玉食。",
            "豈堪書生漱糠覈，床頭什襲封未拆。",
            "不辭屑玉遺君飲，要君錦繡生肝膈。",
            "意中佳句甚了了，口不能道空脈脈。",
            "諸公椽筆好相過，莫道彭城譏水厄。"
        ],
        "title": "碾茶",
        "id": "70eb4f68-3051-457e-9352-ad61d23f63c6"
    },
    {
        "author": "劉跂",
        "paragraphs": [
            "聞道江家宅，椒蘭春自榮。",
            "道人今好在，歸馬太遲生。",
            "飛鳥山南路，浮雲隴上城。",
            "相看各多病，搗藥待君烹。"
        ],
        "title": "寄人",
        "id": "0d420438-1dfc-46c7-8312-5719383b0daf"
    },
    {
        "author": "劉跂",
        "paragraphs": [
            "里巷居偏近，生平月亦同。",
            "開懷一笑語，轉首兩西東。",
            "共是塵勞內，全輸吏隠中。",
            "魚來勤尺素，淮汴古來通。"
        ],
        "title": "送成都漕",
        "id": "6d6975e3-0fc9-4136-b16f-516d062a8331"
    },
    {
        "author": "劉跂",
        "paragraphs": [
            "受業師高第，居官郡右曹。",
            "掾非蠻語得，才有鶚書褒。",
            "會是人難及，胡然力獨勞。",
            "府趨空冉冉，誰得呂虔刀。"
        ],
        "title": "送東之",
        "id": "ebef7563-4bb5-4091-a1ce-168270eea460"
    },
    {
        "author": "劉跂",
        "paragraphs": [
            "翩翩捧檄喜，便作放舟行。",
            "愛客懷抱好，能詩膚骨清。",
            "蹇余身濩落，況此歲崢嶸。",
            "自是愁成醉，離觴不復傾。"
        ],
        "title": "送王升之",
        "id": "2ba0e7ea-9691-4c9f-ba90-68e974a15210"
    },
    {
        "author": "劉跂",
        "paragraphs": [
            "野人城下住，巷底更誰鄰。",
            "秖有携筇路，應無躍馬塵。",
            "客非俗士駕，詩似古人淳。",
            "載酒催公等，藜羹難重陳。"
        ],
        "title": "諸公見過野飯晚步輔之有詩因次其韵",
        "id": "c894bb62-655f-493f-abc5-c9125cc4cf3f"
    },
    {
        "author": "劉跂",
        "paragraphs": [
            "終年倦城郭，夢入水雲鄉。",
            "酒美俱中聖，詩成獨擅場。",
            "高風助悲壯，皎月照清狂。",
            "露下如鉛水，沾衣笑淚浪。"
        ],
        "title": "西溪次韵九首  其一",
        "id": "8b82ad39-b43c-49ea-8c0f-6b70a2bcb7c1"
    },
    {
        "author": "劉跂",
        "paragraphs": [
            "携手西溪陌，懽顔共舉觴。",
            "雲山滿目靜，風月一襟凉。",
            "但得杯中玉，那知鬢後霜。",
            "何妨擊尊破，故作聽歌長。"
        ],
        "title": "西溪次韵九首  其二",
        "id": "3066979f-c78d-42ff-a82f-f0b361d5201c"
    },
    {
        "author": "劉跂",
        "paragraphs": [
            "英英數君子，貧甚亦清門。",
            "蕭散俱相好，疏慵每見原。",
            "玄談得涇渭，芳意有蘭蓀。",
            "從此窺名理，金篦刮眼昏。"
        ],
        "title": "西溪次韵九首  其三",
        "id": "2673066d-bd59-40e0-984a-bb05c5e39e7d"
    },
    {
        "author": "劉跂",
        "paragraphs": [
            "漁人一竿老，麤糲半饑虛。",
            "豈有令鉤直，惟應恨網疏。",
            "有時脚不襪，自笑食無魚。",
            "我自餘尊在，愁眉爾暫舒。"
        ],
        "title": "西溪次韵九首  其四",
        "id": "6e81dcb7-2494-497b-8599-da37f7f401b8"
    },
    {
        "author": "劉跂",
        "paragraphs": [
            "秋風漲川谷，小汊亦容舠。",
            "落照收長纜，隨流試短篙。",
            "隔溪聞鼓枻，臨海試觀濤。",
            "解賦南州浦，前身何水曹。"
        ],
        "title": "西溪次韵九首  其五",
        "id": "5d1e8a85-63b3-4b3f-b506-9a08ea361b63"
    },
    {
        "author": "劉跂",
        "paragraphs": [
            "洞庭明月下，天地一冰壺。",
            "怳對瑶池雪，驚逢甓社珠。",
            "窮鄉悲百粵，勝槩憶三吳。",
            "誰作稽山伴，秋風入鏡湖。"
        ],
        "tags": [
            "洞庭湖"
        ],
        "title": "西溪次韵九首  其六",
        "id": "f87624b0-34d3-4718-9f34-94a3bd1b1033"
    },
    {
        "author": "劉跂",
        "paragraphs": [
            "輕雲巧迎月，高柳媚疏光。",
            "城堞傳嚴鼓，尊罍動急觴。",
            "望迷山四面，影占水中央。",
            "清絕無人地，居然五友鄉。"
        ],
        "title": "西溪次韵九首  其七",
        "id": "4776829e-e56b-4057-b35b-049e62d0f163"
    },
    {
        "author": "劉跂",
        "paragraphs": [
            "幽人若幽鳥，適意但卑飛。",
            "宦拙羞潘岳，才多笑陸機。",
            "不堪屍馬革，幸未泣牛衣。",
            "來往瀘溪上，鄰翁有釣磯。"
        ],
        "title": "西溪次韵九首  其八",
        "id": "2eff2983-d1de-4ab9-96fb-8b0ef4a97404"
    },
    {
        "author": "劉跂",
        "paragraphs": [
            "柯亭三弄笛，憀栗易悲風。",
            "妙曲來天上，飛花落酒中。",
            "翠屏虛在望，玉鏡迥當空。",
            "摹寫何人解，王維老畫工。"
        ],
        "title": "西溪次韵九首  其九",
        "id": "f2d24da6-f3e5-4cd9-bbb9-3458f2148f15"
    },
    {
        "author": "劉跂",
        "paragraphs": [
            "撫枕得滂湃，開軒延翠微。",
            "乃翁故時客，何許更言歸。",
            "有興添書滴，無心傍釣磯。",
            "惟應一大事，策杖到禪扉。"
        ],
        "title": "次畢將叔韵寄壽陽三首  其一",
        "id": "7a9ac666-ddb4-4c8c-b1e6-d6ba11d50f65"
    },
    {
        "author": "劉跂",
        "paragraphs": [
            "苦竹湓江宅，黄山秋浦亭。",
            "猿聲作頭白，客淚對衫青。",
            "笑爾悲鳬脛，知吾寄水萍。",
            "時時頼嚴尹，小隊出郊坰。"
        ],
        "title": "次畢將叔韵寄壽陽三首  其二",
        "id": "67888377-07d1-420d-99ef-2855e47ebec7"
    },
    {
        "author": "劉跂",
        "paragraphs": [
            "丈人文力健，能事與心違。",
            "彭澤秔田少，襄陽菰菜肥。",
            "紫團生雪液，蒼餠破雲衣。",
            "持許無人寄，殷勤小陟歸。"
        ],
        "title": "次畢將叔韵寄壽陽三首  其三",
        "id": "8cf163dc-2fa9-446d-b1ba-7fe96b26dc0d"
    },
    {
        "author": "劉跂",
        "paragraphs": [
            "蒼頭奉筇竹，稚子試春衫。",
            "共著野人服，來遊居士巖。",
            "園蔬佐酒椀，藥錄貯書函。",
            "草草非難得，從今不計凡。"
        ],
        "title": "題張氏園亭二首  其一",
        "id": "ffef5ae6-ff93-4b37-a1e1-7d574cdfbdda"
    },
    {
        "author": "劉跂",
        "paragraphs": [
            "岸薺隨漁屨，林桃映舞衫。",
            "定非銅雀榭，似是雨花巖。",
            "僮有家千指，書多日百函。",
            "斯人太高語，吾意秖塵凡。"
        ],
        "title": "題張氏園亭二首  其二",
        "id": "dbf7ff4b-99ee-47c8-9f52-63f4f612c58a"
    },
    {
        "author": "劉跂",
        "paragraphs": [
            "大澤水常滿，秋來洲渚平。",
            "游鱗不能渡，短棹若爲行。",
            "氣吐西江蜃，風摶北海鵬。",
            "波濤未可料，汩沒恐身輕。"
        ],
        "title": "與李深梁山泊分韵得輕風生浪遲五首  其一",
        "id": "35589cd6-1647-44d9-adac-ef8022d833ad"
    },
    {
        "author": "劉跂",
        "paragraphs": [
            "從今魚易得，居與水相通。",
            "世事青天外，生涯高浪中。",
            "蒲深疑落日，萍轉覺回風。",
            "勸爾終身計，鴟夷是范公。"
        ],
        "title": "與李深梁山泊分韵得輕風生浪遲五首  其二",
        "id": "c0354d46-22a6-48df-bdc1-7a317c3bd802"
    },
    {
        "author": "劉跂",
        "paragraphs": [
            "爲問風多逆，舟行太緩生。",
            "漁歌不用調，水宿莫論程。",
            "飽有雕胡飯，香無錦带羹。",
            "相看乏酒飲，愁劇似淵明。"
        ],
        "title": "與李深梁山泊分韵得輕風生浪遲五首  其三",
        "id": "ea06263a-50c4-4348-a55c-db1583611a20"
    },
    {
        "author": "劉跂",
        "paragraphs": [
            "莊生語逍遥，元子稱漫浪。",
            "此身如土梗，雕刻不成樣。",
            "何心解賓戲，猶欲避官謗。",
            "默默難具論，幽愁浩盈望。"
        ],
        "title": "與李深梁山泊分韵得輕風生浪遲五首  其四",
        "id": "fa208258-4085-4e84-8041-8067405d4341"
    },
    {
        "author": "劉跂",
        "paragraphs": [
            "丹鳳不出世，整翮上林枝。",
            "黄鵠非所擬，翔集偶爲期。",
            "風高不易到，歲晏仍苦饑。",
            "扶持幸有托，敢厭路逶遲。"
        ],
        "title": "與李深梁山泊分韵得輕風生浪遲五首  其五",
        "id": "b84d84f4-ea6b-49dc-bdef-812775670a56"
    },
    {
        "author": "劉跂",
        "paragraphs": [
            "野水今年長，青田入白湖。",
            "鄉音聞驛馬，風力驗檣烏。",
            "永夜眠雖著，高秋病未蘇。",
            "常憂北山拜，辛苦倩人扶。"
        ],
        "title": "舟中二首  其一",
        "id": "f10e99b7-ba76-4264-b690-bb4192f0393c"
    },
    {
        "author": "劉跂",
        "paragraphs": [
            "故國風烟外，飄零隔歲淹。",
            "今茲去拘窘，行復見安恬。",
            "未擬親酒盞，何當疏藥奩。",
            "酬恩無處所，香火供瞿聃。"
        ],
        "title": "舟中二首  其二",
        "id": "a81bae55-fe45-419b-9950-6ed228aa2cbd"
    },
    {
        "author": "劉跂",
        "paragraphs": [
            "自昔和戎便，於今出使光。",
            "胡星宵不見，漢節歲相望。",
            "州邑三餐返，溝封一葦航。",
            "太平無險固，道德是金湯。"
        ],
        "title": "使遼作十四首  其一",
        "id": "67790654-f1ee-47ad-994d-3b10a3abfe67"
    },
    {
        "author": "劉跂",
        "paragraphs": [
            "虎北奚南迥，居然带礪全。",
            "百尋天上樹，千里掌中川。",
            "毳幕宜逃漢，山戎莫病燕。",
            "即今甌脫地，渾占兩河田。"
        ],
        "title": "使遼作十四首  其二",
        "id": "5f0765db-3dc4-4a8d-9d6d-b0a4caaf2243"
    },
    {
        "author": "劉跂",
        "paragraphs": [
            "禮爲王人重，關亭道路除。",
            "荒城初部落，名鎮古巫閭。",
            "習俗便乘馬，生男薄負鋤。",
            "傳聞斷腕地，歲歲作樓居。"
        ],
        "title": "使遼作十四首  其三",
        "id": "ce2057a6-f7e0-4f74-a54f-720e698595c7"
    },
    {
        "author": "劉跂",
        "paragraphs": [
            "但逐銀牌使，何堪記驛程。",
            "路迷如欲盡，山轉忽通行。",
            "列仗新羅騎，先驅渤海兵。",
            "鑿空誰計此，曾未及長纓。"
        ],
        "title": "使遼作十四首  其四",
        "id": "66f444b0-5663-4412-b06b-ea17bf2e3070"
    },
    {
        "author": "劉跂",
        "paragraphs": [
            "寒日川原暗，顛風草木昏。",
            "捉襟愁肘見，語客畏聲吞。",
            "曠蕩疑人少，倉皇覺馬奔。",
            "勿驚銷髀肉，長遣節旄存。"
        ],
        "title": "使遼作十四首  其五",
        "id": "9ff7fea0-728d-4b16-b16b-b39fde66f6df"
    },
    {
        "author": "劉跂",
        "paragraphs": [
            "神水堅冰合，沙場寸草無。",
            "長疑淚是血，誤喜唾成珠。",
            "晝出驚貂鼠，宵鳴厭訓狐。",
            "悲歌人不應，自覺寸心孤。"
        ],
        "title": "使遼作十四首  其六",
        "id": "9ef19459-0a38-463d-85b5-aebe5d4bd65f"
    },
    {
        "author": "劉跂",
        "paragraphs": [
            "北嶺能捫斗，南岡欲摘星。",
            "舊聞空耳滿，異域得身經。",
            "好築嫖姚塚，仍刊車騎銘。",
            "莫言天作限，關路有松亭。"
        ],
        "title": "使遼作十四首  其七",
        "id": "009a65bb-270c-42e8-8e6d-2cc28a6caa45"
    },
    {
        "author": "劉跂",
        "paragraphs": [
            "鼓角霜初曉，簫笳日欲曛。",
            "莫爲天外意，只作夢中聞。",
            "問道無人迹，嘶風有馬羣。",
            "山高飛鳥急，决眥入層雲。"
        ],
        "title": "使遼作十四首  其八",
        "id": "734f1bd5-7ae7-4da1-89e3-277ec77cbba0"
    },
    {
        "author": "劉跂",
        "paragraphs": [
            "一作重山去，頻看破鏡飛。",
            "長悲青塚怨，莫忘白登圍。",
            "禮覺周旋異，心知笑語非。",
            "南飛何處鳥，安得與俱歸。"
        ],
        "title": "使遼作十四首  其九",
        "id": "2cbb922e-e114-4f2a-955a-277b8b7adef7"
    },
    {
        "author": "劉跂",
        "paragraphs": [
            "喜鬭人皆勇，誅求俗故貪。",
            "爲謀不耐暑，嗜味獨便鹽。",
            "已怪今生到，寧能一夕淹。",
            "長安遠如日，北斗望爲南。"
        ],
        "title": "使遼作十四首  其一○",
        "id": "358bf09d-ae68-4e8d-9dd1-6bbb7808dfdf"
    },
    {
        "author": "劉跂",
        "paragraphs": [
            "今日朝元仗，千官兩掖門。",
            "從容魚藻宴，供奉栢梁尊。",
            "厭服貂裘敝，愁看桂酒溫。",
            "誰知廣文淀，水面箔爲藩。"
        ],
        "title": "使遼作十四首  其一一",
        "id": "cd94e496-4f65-4eaf-a58b-8c374ee35d18"
    },
    {
        "author": "劉跂",
        "paragraphs": [
            "置酒穹廬曉，僧山合管弦。",
            "應緣地褊小，難遣舞回旋。",
            "風急皮毛重，霜清湩酪羶。",
            "君看東嚮坐，貴重盡童顛。"
        ],
        "title": "使遼作十四首  其一二",
        "id": "32f627ad-e5fb-45db-aa3c-650b7d6cebab"
    },
    {
        "author": "劉跂",
        "paragraphs": [
            "王春今日是，虜曆自相忘。",
            "厭食乾羊味，如聞生菜香。",
            "隴梅渾破臘，燕雁正隨陽。",
            "時節催歸興，憑陵天際翔。"
        ],
        "title": "使遼作十四首  其一三",
        "id": "3029bb91-2092-4d62-a646-88bd81f4ebea"
    },
    {
        "author": "劉跂",
        "paragraphs": [
            "日覺筋骸耗，中宵慘未寧。",
            "厭看山濯濯，快見栢青青。",
            "記里無官堠，更衣有短亭。",
            "心驚此何地，生死一流萍。"
        ],
        "title": "使遼作十四首  其一四",
        "id": "b62b38ea-2847-4fac-a957-a7dba2e5c2ac"
    },
    {
        "author": "劉跂",
        "paragraphs": [
            "病如漳浦卧，一腹果然浮。",
            "不著三升飯，能容萬斛愁。",
            "水聲回別浦，山影到中流。",
            "遣興須憑酒，殷勤爲汝留。"
        ],
        "title": "病中",
        "id": "62afcdf3-12df-4fc9-a030-5789eab4c8d2"
    },
    {
        "author": "劉跂",
        "paragraphs": [
            "曹侯將家子，異域久飄颻。",
            "人獨憂羝乳，天方借海橋。",
            "亡弓終在楚，去鶴會歸遼。",
            "凜凜今如許，風霜看後凋。"
        ],
        "title": "曹紘陷交阯十七年與其母逃歸得官汶上求詩",
        "id": "72662234-ea0f-4963-9f64-088ba43fdf61"
    },
    {
        "author": "劉跂",
        "paragraphs": [
            "門無車馬迹，卧榻兩閒人。",
            "野服風前薄，園蔬雨後新。",
            "絲桐叔夜操，香火浄名真。",
            "斜日穿簷入，悠悠對隙塵。"
        ],
        "title": "答景亮二首  其一",
        "id": "4e0258b3-f112-4ade-bdd2-4b323cd03458"
    },
    {
        "author": "劉跂",
        "paragraphs": [
            "吾廬亦自愛，況屬仲春中。",
            "賓榻疏簾隔，鄰園小徑通。",
            "何妨書袠亂，未遽酒尊空。",
            "更約高人過，當軒看偃松。"
        ],
        "title": "答景亮二首  其二",
        "id": "65602fd9-4272-4a0a-88f1-c3f9daef7c30"
    },
    {
        "author": "劉跂",
        "paragraphs": [
            "夜永風露下，庭空簾幕秋。",
            "盃盤延素魄，針縷動雙眸。",
            "天上秖今夕，人間寧少留。",
            "如何一水際，歲歲此相求。"
        ],
        "title": "七夕",
        "id": "29bb602d-1a32-49eb-a5ab-b2febd6ea439"
    },
    {
        "author": "劉跂",
        "paragraphs": [
            "絕世丹青業，中臺雨露辰。",
            "師門推上第，王室見名臣。",
            "磊落儒林丈，風流畫省賓。",
            "燕朝分錦仗，儤值近楓宸。",
            "鳴鳳丹山穴，占星潁水濱。",
            "殿廬俄厭直，藩社此班春。",
            "山節還銅虎，京符換玉麟。",
            "威行三輔地，歌浹兩川民。",
            "已喜徵黄霸，無勞借寇恂。",
            "即應公簡上，會見俗還淳。",
            "歎昔時難偶，逢今勢莫均。",
            "楚材難入晉，漢法近沿秦。",
            "稽古皆前列，希風絕後塵。",
            "斯文如汩沒，吾道久湮淪。",
            "海嶽功歸聖，熊羆釣有人。",
            "藍田仍産玉，郢匠早揮斤。",
            "周曆方開永，蕭規欲盡循。",
            "天時知會遇，人力漫紛綸。",
            "夙有摻弦便，今逢斂板親。",
            "猥慚牛下走，敢玷席中珍。",
            "迹遠龍門峻，心懷燕厦仁。",
            "緒言聞已舊，從此更書紳。"
        ],
        "title": "寄贈",
        "id": "d794bfe5-9643-4792-ba6c-4e33fc112b38"
    },
    {
        "author": "劉跂",
        "paragraphs": [
            "都尉聲名後，篇章不乏才。",
            "談高正始際，詩自建安來。",
            "險怪探龍頷，甘珍味豹胎。",
            "陰何長有思，郊島漫相猜。",
            "白雪憑誰聽，黄花入衆咍。",
            "楚醒搴水薜，蜀興動官梅。",
            "晚艇翩翩鳥，秋濤隠隠雷。",
            "水兼天浩蕩，山爲日崔嵬。",
            "麗藻煩三復，愁腸殆九回。",
            "自慚無世用，莊語笑迂駘。"
        ],
        "title": "答資道",
        "id": "27e7800c-5161-4613-8e2e-021cbd3c3d4f"
    },
    {
        "author": "劉跂",
        "paragraphs": [
            "終年情脈脈，此夕夜遲遲。",
            "玉宇秋來闊，珠簾夜後宜。",
            "仙娥月爲姊，海實樹生兒。",
            "露共雲車下，風將鵲扇移。",
            "鮫盤空有淚，椽筆未成詩。",
            "借取揮戈便，金釭更百枝。"
        ],
        "title": "七夕戲效西崑體",
        "id": "81113e5e-dcaa-461f-90c8-048e55ce98a8"
    },
    {
        "author": "劉跂",
        "paragraphs": [
            "五斗折腰俱爲貧，詩書律令若爲分。",
            "西山今朝有爽氣，北闕無時飛白雲。",
            "一紙綢繆三歲字，七言憀慄九章文。",
            "故人好在長相憶，悵望江皋麋鹿羣。"
        ],
        "title": "寄葉勤次其韵",
        "id": "bd702548-a480-47ef-9ed8-b48bd855ef3d"
    },
    {
        "author": "劉跂",
        "paragraphs": [
            "西城冠蓋日初曛，南浦笙歌夜嚮晨。",
            "何許烟波千頃隔，爾來霜月一鉤新。",
            "名花只許平泉有，開讌誰如北海頻。",
            "我亦尊前舊時客，獨將衰白卧漳濱。"
        ],
        "title": "送趙侯思恭",
        "id": "4053174e-a713-4623-9304-b8f78c588437"
    },
    {
        "author": "劉跂",
        "paragraphs": [
            "曾曳長裾何處門，楚聲悲壯不堪聞。",
            "侵陵急景東都雪，觸忤新愁南浦雲。",
            "未信書生歌嶽嶽，要令天子禪云云。",
            "少年持許今安在，拭目翱翔鴛鷺羣。"
        ],
        "title": "用公允韵送介叔東歸",
        "id": "69fca0ac-f494-4bb3-b089-be7a6560dbf7"
    },
    {
        "author": "劉跂",
        "paragraphs": [
            "丞掾分曹付舊規，翩翩文彩妙當時。",
            "何人誤讀雌霓賦，他日真成幼婦碑。",
            "曲水流觴如故事，平山行樂有新詩。",
            "春來想見棠陰盛，可但詩人別後思。"
        ],
        "title": "次王彥昭寄蘇景謨青社園亭韵二首  其一",
        "id": "00d6e6a6-9c9f-416c-b45f-52c002dff425"
    },
    {
        "author": "劉跂",
        "paragraphs": [
            "誰道前賢迹已塵，園林氣象邇來新。",
            "高山流水有深意，翠竹黄花如故人。",
            "小隊郊坰時訪客，後堂歌吹獨留賓。",
            "汶陽寂寞無佳賞，卧閣蕭然過一春。"
        ],
        "title": "次王彥昭寄蘇景謨青社園亭韵二首  其二",
        "id": "8332a448-e8de-4470-874e-f9a49c9daf56"
    },
    {
        "author": "劉跂",
        "paragraphs": [
            "光風冉冉動平湖，花草幽香滿坐隅。",
            "薰暖頗如懽伯在，蕭閒宜與此君俱。",
            "可無剡水乘舟興，端是郊居作賦圖。",
            "借與禪翁有幽事，一支筇竹倚圓蒲。"
        ],
        "title": "涵輝閣次韵",
        "id": "c3ae1479-28f6-4fa1-9288-94d0e56eab66"
    },
    {
        "author": "劉跂",
        "paragraphs": [
            "清晨喜氣動江流，兩見新篇到小舟。",
            "石裂崖頹非快意，風聲鶴唳亦消憂。",
            "已令雙鯉隨梅使，更不飛烏倚柁樓。",
            "興味從今得嘉境，著書應不號窮愁。"
        ],
        "title": "行次長風沙次韵",
        "id": "59d6fc67-ab64-4802-bdf3-19af8af2cd79"
    },
    {
        "author": "劉跂",
        "paragraphs": [
            "不到山中寧久如，兩日闕然或闊疏。",
            "每憐身留只意往，何事子行令我居。",
            "莫向山僧疑入定，但從溪友試觀漁。",
            "朝來新作幾兩屐，更待西原春雨餘。"
        ],
        "title": "遊白雲山次韵二首  其一",
        "id": "0bbbd4c9-cc8e-4206-ac6e-963000f5a2f9"
    },
    {
        "author": "劉跂",
        "paragraphs": [
            "數子讀書渾欲狂，深山縱汝共徜徉。",
            "千鈞脚力有底健，萬丈心情如許長。",
            "對景吟哦亦有意，逢人笑傲若無旁。",
            "幽花細草何足賞，歲歲天邊仙桂芳。"
        ],
        "title": "遊白雲山次韵二首  其二",
        "id": "218b0cb9-25fd-49d1-b27d-2a85c33c153d"
    },
    {
        "author": "劉跂",
        "paragraphs": [
            "寂寥誰過仲宣樓，邂逅斯人肯小留。",
            "多病兒童便食粥，忘機鷗鳥共臨流。",
            "賦成擬學張平子，志大空慚馬少游。",
            "載酒從今相煖熱，著書應不號窮愁。"
        ],
        "title": "次孫君汝弼晚步韵",
        "id": "39ab82c2-0aba-4fa1-a67c-2ba6c7d38e95"
    },
    {
        "author": "劉跂",
        "paragraphs": [
            "墨妙蒼筤雙玉枝，賞音悲壯七哀詩。",
            "多慚寂寞青氈地，又得風流黄絹詞。",
            "往事白楊無數拱，餘生衰鬢不堪垂。",
            "聲沈影絕何人識，頼有柯亭可見思。"
        ],
        "title": "張大年覽文與可墨竹及先人所題與可挽詩見惠長句因次其韵",
        "id": "c34e31ca-60b3-4d49-98f9-30be9b215d59"
    },
    {
        "author": "劉跂",
        "paragraphs": [
            "酒船定向江東去，知有風流賀季真。",
            "北嶺南岡元自熟，短楊高柳邇來新。",
            "老吾官職渾無味，壯子文章最有神。",
            "知欲弦歌且三徑，徵君莫自傍風塵。"
        ],
        "title": "次介叔韵",
        "id": "836b7f49-6d6b-4f45-9e4e-c3ff0bca0936"
    },
    {
        "author": "劉跂",
        "paragraphs": [
            "幾年書不到江東，知我忘形事事慵。",
            "南阮最貧方遠宦，阿連同調且相從。",
            "狂生肯信原非病，妄校須慚廣未封。",
            "安得論文如定力，不眠長聽五更鐘。"
        ],
        "title": "次胡伸道韵并簡公允弟",
        "id": "c23e5f1c-a078-4628-aa63-47909ef79d00"
    },
    {
        "author": "劉跂",
        "paragraphs": [
            "溪上高人稱福吳，一尊深喜共爲娛。",
            "步行可是困公子，日晏不應驕灌夫。",
            "縱履全勝驅下澤，緩歌長欲聽提壺。",
            "行年八十心如水，正覺公非嵇阮徒。"
        ],
        "title": "次大人二月三日過吳德仁韵二首  其一",
        "id": "6fc38d76-f825-46a4-850b-b3471fcbb3fb"
    },
    {
        "author": "劉跂",
        "paragraphs": [
            "一一郊原春事催，客愁今日爲君開。",
            "柳枝鸜鵒未成舞，溪面葡萄初潑醅。",
            "曲水便應詩句滿，稽山那復酒船迴。",
            "海棠徑裏紋楸石，爲爾從今得得來。"
        ],
        "title": "次大人二月三日過吳德仁韵二首  其二",
        "id": "9d068545-f91e-40f1-886a-c7f676f39c55"
    },
    {
        "author": "劉跂",
        "paragraphs": [
            "不辭身熱野田風，水引膏環入眼中。",
            "麴米顧公多樂事，鉏犁憐我有深功。",
            "博聞可但百間屋，愛客未嫌三斗葱。",
            "天麥毒人安敢獻，莫令堂上一尊空。"
        ],
        "title": "次竇子野韵",
        "id": "b6f94825-2ade-42aa-adc4-a1697485f5af"
    },
    {
        "author": "劉跂",
        "paragraphs": [
            "幾年流落喜東歸，笑語相懽此一時。",
            "轣轆小車真快意，伶俜短杖且扶危。",
            "新詩遣興幾成癖，濁酒忘懷定不癡。",
            "政恐爲官拋我去，除書聞已下京師。"
        ],
        "title": "次黄完仲韵",
        "id": "c8ba1c9e-95d2-425b-bf91-9610fecc112f"
    },
    {
        "author": "劉跂",
        "paragraphs": [
            "歷歷孤寒不可羣，應緣聊寄夢中身。",
            "無弦琴裏本來曲，枯木巖前元自春。",
            "詩句已多猶恐少，禪機雖舊不妨新。",
            "鄉山更好莫歸去，且伴蒲團夜坐人。"
        ],
        "title": "題僧道誠應緣菴用李端叔韵",
        "id": "b467c48b-09d6-490b-ae0c-0127d3b5223d"
    },
    {
        "author": "劉跂",
        "paragraphs": [
            "從來未到山頭寺，應在武陵深處藏。",
            "漢水文人生自拙，香山居士興何長。",
            "四旁島嶼娟娟綠，萬頃菰蒲靡靡香。",
            "且醉尊中眼前物，瀛洲蓬島兩微茫。"
        ],
        "title": "惠山寺",
        "id": "65c88cf7-ad70-4d08-a46c-94847a743b30"
    },
    {
        "author": "劉跂",
        "paragraphs": [
            "曉色翩翩烏帽輕，道人瞥去不關情。",
            "高山流水爲誰說，翠竹黄花空自生。",
            "急雨欲來先暑氣，凉風已過却秋聲。",
            "後期好取歸時月，照我深巖處處行。"
        ],
        "title": "龍山寺",
        "id": "11c580a9-6038-4f6d-935a-112071099eb1"
    },
    {
        "author": "劉跂",
        "paragraphs": [
            "春晚西溪入勝遊，白楊花亂綠波浮。",
            "欲延笑語遲行酒，要盡溪山緩放舟。",
            "灘上時看魚撥剌，林間靜聽鳥鉤輈。",
            "年來偷活干戈際，强把閒吟寫我憂。"
        ],
        "title": "又泛西溪",
        "id": "d142db19-850a-4aea-a8b1-0cf8882181eb"
    },
    {
        "author": "劉跂",
        "paragraphs": [
            "一堂圖籍自陶冶，三逕蕭蘭俱歲華。",
            "定非平恩許侯宅，會是仲長公理家。",
            "端居雅不煩摒擋，佳設頗嘗成咄嗟。",
            "惟我身閒數來往，徽弦一泛即生涯。"
        ],
        "title": "題半隠堂",
        "id": "9e92bbc9-aeb6-4e58-be7e-8099ca57211e"
    },
    {
        "author": "劉跂",
        "paragraphs": [
            "頂還平直得中方，肯作僧庵半夜床。",
            "脫帽不憂風栗烈，熾爐仍助日蒼凉。",
            "賞音正自鳴琴便，宴坐何辭問疾妨。",
            "我有陟釐三百幅，禦冬真欲倒歸囊。"
        ],
        "title": "和長歷賦紙閣用王介甫韵",
        "id": "da6e56ee-bff8-4acd-a960-88e609e84b8a"
    },
    {
        "author": "劉跂",
        "paragraphs": [
            "卜居無頼款郊扉，忽忽春還樂事微。",
            "莫道身貧非是病，由來人瘦不知肥。",
            "讙呼豈肯觴三爵，落魄誰如带十圍。",
            "富貴功名更誰是，且來同醉莫相違。"
        ],
        "title": "和石友",
        "id": "c7bfe4fe-52d1-4145-b470-738ef11e5b32"
    },
    {
        "author": "劉跂",
        "paragraphs": [
            "主家韋曲小桃溪，客有詩名杜拾遺。",
            "煮酒未成逃暑飲，夾衣猶及惜花時。",
            "樾間日下潭潭蓋，蘋末風生寸寸漪。",
            "一醉百篇供草聖，主人𢬵取墨爲池。"
        ],
        "title": "和曾存之約遊北園",
        "id": "8e14c3c1-0451-41cd-b6aa-a10c8b82d357"
    },
    {
        "author": "劉跂",
        "paragraphs": [
            "兒曹付汝莫相關，來伴詩翁作醉顔。",
            "花似有情憐客老，竹應無意惜春還。",
            "已憑玉麈消爐篆，不怕金輪照屋山。",
            "尊俎重開定何日，北溪流水正回環。"
        ],
        "title": "和王景亮席上",
        "id": "97a1420a-9ab9-42b6-b6db-5eb01825f149"
    },
    {
        "author": "劉跂",
        "paragraphs": [
            "邂逅飛蓬身事輕，異鄉風物不勝情。",
            "出無輿馬自憐許，食有蛙魚空瘦生。",
            "失路漫漫迷日影，並溪瀝瀝灌田聲。",
            "似聞更有佳山在，試卜東南十里行。"
        ],
        "title": "東南秀羅亦佳山而近用前韵約遊",
        "id": "d846780d-6707-4a8c-95b1-b2e4df5ffbc5"
    },
    {
        "author": "劉跂",
        "paragraphs": [
            "門巷相看經幾時，重來新事如弈棋。",
            "從今碌碌自我拙，爾後錚錚非子誰。",
            "每驚咳唾盡珠玉，定有錦繡生肝脾。",
            "人生蓋棺事乃已，一笑一嚬安足悲。"
        ],
        "title": "答尹彌爾",
        "id": "af4e247f-1b8c-41a9-b89a-321eda650819"
    },
    {
        "author": "劉跂",
        "paragraphs": [
            "春來深覺境翛然，幽鳥簷頭接翅眠。",
            "落寞久知身是夢，安閒更喜日如年。",
            "江山南國樓臺外，桃李東風錦繡邊。",
            "野興暫成沂水浴，故人盍駕越溪船。"
        ],
        "title": "答劉槩石豫",
        "id": "f770a7a7-ac95-41dd-81fe-67974ec74ca9"
    },
    {
        "author": "劉跂",
        "paragraphs": [
            "河嶽根源稟植堅，金行鼎鼎應弧懸。",
            "執珪阿閣三階上，建隼元戎十乘前。",
            "都護已高延壽最，中朝深記弱翁賢。",
            "從今看似張丞相，富貴康强一百年。"
        ],
        "title": "贈秦帥吳子中",
        "id": "8c30f82a-9df4-45cd-b86b-378ffe3d957f"
    },
    {
        "author": "劉跂",
        "paragraphs": [
            "並舍荒蕪三四尋，稍營軒檻便幽深。",
            "已將種木待休影，未暇攤書聊洗心。",
            "投老篇章愁脈脈，隨緣香火靜愔愔。",
            "從今掃灑供雞黍，知有高人肯見臨。"
        ],
        "title": "重葺前堂榜曰學易景亮六丈寵惠新詩謹賦二詩上謝  其一",
        "id": "637e348e-27d9-4951-8dc4-13e35c123f06"
    },
    {
        "author": "劉跂",
        "paragraphs": [
            "草堂門徑邇來通，好事何人肯過雄。",
            "故與圖書爲伴侶，可無風月到簾櫳。",
            "生平適意絲桐內，老去忘懷麴米中。",
            "感激新詩百金重，貧裝從此不憂空。"
        ],
        "title": "重葺前堂榜曰學易景亮六丈寵惠新詩謹賦二詩上謝  其二",
        "id": "6f6da4f6-4909-4b3f-991a-9c822851f87c"
    },
    {
        "author": "劉跂",
        "paragraphs": [
            "吾弟餉人真不惡，建芽來自禁烟前。",
            "一杯未易陽侯厄，四兩應爲蒙頂仙。",
            "病子頭風如得藥，酒家中聖殆忘眠。",
            "平頭奴子堪缾椀，可带樵青竹葉煎。"
        ],
        "title": "舍弟寄茶",
        "id": "fb48d4e1-67ac-48ea-aae4-15350b423886"
    },
    {
        "author": "劉跂",
        "paragraphs": [
            "此身爲客幾東西，萬物須于一馬齊。",
            "山色不隨春草綠，邊聲長伴夜烏啼。",
            "宦遊碌碌憑誰記，簿領紛紛爲底迷。",
            "猶喜官輕無局事，不妨酣寢過晨雞。"
        ],
        "title": "遣懷",
        "id": "89ccc97e-51d4-4ba4-9897-2dc1b0b30e1e"
    },
    {
        "author": "劉跂",
        "paragraphs": [
            "自吾營此庵，遷徙屢有無。",
            "壁間故人文，今獨與我俱。"
        ],
        "title": "坐進庵戲作  其一",
        "id": "fb63fdb7-3129-4d25-9550-61baf1598ae7"
    },
    {
        "author": "劉跂",
        "paragraphs": [
            "結以不根茅，闔之無鑰鎖。",
            "堅密烏有身，非坐常宴坐。"
        ],
        "title": "坐進庵戲作  其二",
        "id": "2db3be71-44bd-4157-811a-339bd4efd92a"
    },
    {
        "author": "劉跂",
        "paragraphs": [
            "圓蒲與方竹，伴我守幽閒。",
            "夜闌得禪趣，明月窺窗間。"
        ],
        "title": "坐進庵戲作  其三",
        "id": "62d8a2e0-fc0b-4dbf-9ffe-ae7a10bac2eb"
    },
    {
        "author": "劉跂",
        "paragraphs": [
            "端居得韵語，不作凉秋悲。",
            "快若彈丸轉，知是王家詩。"
        ],
        "title": "王升之絕句以詩成有共賦酒熟無孤斟爲韵因次其韵  其一",
        "id": "32f3f495-dba3-42a1-bb1d-e75a639dc656"
    },
    {
        "author": "劉跂",
        "paragraphs": [
            "之人嫻辭令，病起猶越聲。",
            "不量蒼蒼鬢，屬和愁僅成。"
        ],
        "title": "王升之絕句以詩成有共賦酒熟無孤斟爲韵因次其韵  其二",
        "id": "68616144-f96a-46eb-96ad-1fa49a25fd05"
    },
    {
        "author": "劉跂",
        "paragraphs": [
            "客來問玄解，付與尊中友。",
            "我口不能言，此間甚多有。"
        ],
        "title": "王升之絕句以詩成有共賦酒熟無孤斟爲韵因次其韵  其三",
        "id": "514fb91f-497b-40d9-b1e2-f0e276c0e161"
    },
    {
        "author": "劉跂",
        "paragraphs": [
            "欲逃蘇晉禪，苦乏陽城俸。",
            "鄰家稱子貧，杯酌與君共。"
        ],
        "title": "王升之絕句以詩成有共賦酒熟無孤斟爲韵因次其韵  其四",
        "id": "86192a19-2b0f-496e-9c1b-e10de213abe6"
    },
    {
        "author": "劉跂",
        "paragraphs": [
            "憶昨艘檝間，月白雲水暮。",
            "妙語同賞心，請君來重賦。"
        ],
        "title": "王升之絕句以詩成有共賦酒熟無孤斟爲韵因次其韵  其五",
        "id": "0081ed0f-a6c6-4148-84e7-815723d775aa"
    },
    {
        "author": "劉跂",
        "paragraphs": [
            "且無遽典衣，素書堪下酒。",
            "旋斸金鈴黄，栽軒媚重九。"
        ],
        "title": "王升之絕句以詩成有共賦酒熟無孤斟爲韵因次其韵  其六",
        "id": "158a2f09-b30b-42fb-b843-3f9d1740385f"
    },
    {
        "author": "劉跂",
        "paragraphs": [
            "念當歲崢嶸，少別友中玉。",
            "夢寐大刀頭，安得盧橘熟。"
        ],
        "title": "王升之絕句以詩成有共賦酒熟無孤斟爲韵因次其韵  其七",
        "id": "9d578bef-b3e2-416e-bd92-0c3848a6b7d5"
    },
    {
        "author": "劉跂",
        "paragraphs": [
            "霜蟹豐兩螯，磊落登盤盂。",
            "亹亹倦咀嚼，繄我愁獨無。"
        ],
        "title": "王升之絕句以詩成有共賦酒熟無孤斟爲韵因次其韵  其八",
        "id": "d050c334-9217-45a8-b1e2-957549654e63"
    },
    {
        "author": "劉跂",
        "paragraphs": [
            "庭階脫葉靜，岌岌高井梧。",
            "雁聲排雲去，歷歷心不孤。"
        ],
        "title": "王升之絕句以詩成有共賦酒熟無孤斟爲韵因次其韵  其九",
        "id": "e490d401-50e0-48a8-9b19-4db33932c6f3"
    },
    {
        "author": "劉跂",
        "paragraphs": [
            "夜寒慘不寐，起坐彈鳴琴。",
            "之人邈雲漢，空盃難獨斟。"
        ],
        "title": "王升之絕句以詩成有共賦酒熟無孤斟爲韵因次其韵  其一○",
        "id": "32b52b13-756e-445e-9ddf-ae76330fa718"
    },
    {
        "author": "劉跂",
        "paragraphs": [
            "幸蒙託根地，歷歷令著行。",
            "莫遣桃李妖，壓我玉雪香。"
        ],
        "title": "梅徑",
        "id": "09b32ef5-983b-4cff-97ed-e15ba767b015"
    },
    {
        "author": "劉跂",
        "paragraphs": [
            "朝暾媚花木，戶牖延榮光。",
            "新沐晞我髮，悠然成坐忘。"
        ],
        "title": "葵軒",
        "id": "38fa11a1-5908-40e4-a0c2-027b045c4b28"
    },
    {
        "author": "劉跂",
        "paragraphs": [
            "雖無白家池，竹是九之一。",
            "新萌如許長，來歲障夏日。"
        ],
        "title": "竹里亭",
        "id": "5e4ab3af-51c4-47ea-946f-838860f6a65d"
    },
    {
        "author": "劉跂",
        "paragraphs": [
            "雨衣類襏襫，野屩號不借。",
            "扶此枯藜根，行田北山下。"
        ],
        "title": "藜杖",
        "id": "d4d3f633-7f7c-41e0-95f2-3d428c2ab276"
    },
    {
        "author": "劉跂",
        "paragraphs": [
            "幽居淡無營，飽食心晏如。",
            "老不任作務，讀我少時書。"
        ],
        "title": "學易堂作",
        "id": "07d7b9d8-1cb4-4cb8-be20-776ab5597c30"
    },
    {
        "author": "劉跂",
        "paragraphs": [
            "騎曲休歌出塞愁，渥洼名馬鷫鸘裘。",
            "文章不暇三冬足，骨相由來萬戶侯。"
        ],
        "title": "和張赴供備  其一",
        "id": "6ea0fd94-4280-4815-9fe6-f0a96ac5a434"
    },
    {
        "author": "劉跂",
        "paragraphs": [
            "桓桓壯氣敵陽秋，冒雪衝風不被裘。",
            "天子方修上林苑，戎王莫怕義陽侯。"
        ],
        "title": "和張赴供備  其二",
        "id": "a97287d5-aa65-417b-9953-a46a1e1b4b0a"
    },
    {
        "author": "劉跂",
        "paragraphs": [
            "到後渾如痛定時，不辭追賦道中詩。",
            "趁虛糴米非閒事，莫倚文章堪療饑。"
        ],
        "title": "和初到嶺二絕  其一",
        "id": "886e0190-48d4-4b63-a759-91b49c48ea54"
    },
    {
        "author": "劉跂",
        "paragraphs": [
            "欲語吞聲且復休，異鄉風物伴牢愁。",
            "鉛華不爲無人識，獨自妝成却自羞。"
        ],
        "title": "和初到嶺二絕  其二",
        "id": "203f5310-9eb8-4a42-9c83-2713164021b2"
    },
    {
        "author": "劉跂",
        "paragraphs": [
            "有香無色不因春，端是書生席上珍。",
            "同作虀鹽賦詩客，定非歌舞賞花人。"
        ],
        "title": "玉簪花和希純  其一",
        "id": "7d5117dd-80f4-427a-b5ff-6d7ee1f87f19"
    },
    {
        "author": "劉跂",
        "paragraphs": [
            "根移少日便花開，數子殷勤手自培。",
            "更翦素衣成鶴氅，王恭定向雪中來。"
        ],
        "title": "玉簪花和希純  其二",
        "id": "f5aa1ccc-7dea-4381-ba15-f3095f6c8854"
    },
    {
        "author": "劉跂",
        "paragraphs": [
            "玉蘂花開動玉宸，唐昌觀裏夜逢真。",
            "仙人瓊卉初無比，直恐芳心却未申。"
        ],
        "title": "玉簪花和希純  其三",
        "id": "611220b1-aa41-4316-b571-e5438e458289"
    },
    {
        "author": "劉跂",
        "paragraphs": [
            "鳳尾成陰蕉葉重，金鈿相對菊花繁。",
            "莫悲舉世無相識，佩蕙紉蘭有屈原。"
        ],
        "title": "玉簪花和希純  其四",
        "id": "7e7e4321-03d4-4fc3-a7d0-5715945f4442"
    },
    {
        "author": "劉跂",
        "paragraphs": [
            "孤潔偏因霜露成，春花無數不知名。",
            "秖應新沐彈冠客，要爾相宜一倍清。"
        ],
        "title": "玉簪花和希純  其五",
        "id": "21367a21-e522-4ecc-8ea9-630df1a0971f"
    },
    {
        "author": "劉跂",
        "paragraphs": [
            "日日花前醉賦詩，多情休誦北山移。",
            "沾巾不要時人學，獨爲秋香插一枝。"
        ],
        "title": "玉簪花和希純  其六",
        "id": "e82d8654-e1f9-4387-9111-ce413980f5da"
    },
    {
        "author": "劉跂",
        "paragraphs": [
            "姑射山前舊約非，秋風滿意未成歸。",
            "仙人一去無留迹，墮珥遺簪作雪飛。"
        ],
        "title": "玉簪花和希純  其七",
        "id": "44a821a4-b70e-4cb1-9c81-79e490a00855"
    },
    {
        "author": "劉跂",
        "paragraphs": [
            "藍田故有他山錯，瑶旆瓊旒碧玉干。",
            "左紫姚黄滿金谷，野人留取伴雞冠。"
        ],
        "title": "玉簪花和希純  其八",
        "id": "db7039e3-cb38-4141-bbb6-38031d926c07"
    },
    {
        "author": "劉跂",
        "paragraphs": [
            "羣花銷盡獨芳菲，淡沐輕膏知爲誰。",
            "寂寞書生久無意，風流別駕合相知。"
        ],
        "title": "贈王安國芍藥",
        "id": "9812f307-4ad4-4e5d-be73-9f1d6f674113"
    },
    {
        "author": "劉跂",
        "paragraphs": [
            "解鞍休馬暫蕭然，雖晚猶堪一醉眠。",
            "所到園林且爲主，若須吾有是何年。"
        ],
        "title": "相州州園",
        "id": "c26de075-5896-422e-831e-ef87cff0c7db"
    },
    {
        "author": "劉跂",
        "paragraphs": [
            "溪小纔容舴艋舟，一樽聊復寄春流。",
            "縱橫不用施篙棹，自在教隨水上鷗。"
        ],
        "title": "又泛西溪詩十首  其一",
        "id": "0b88df6c-1d12-4c8c-8a9d-4cbe2fe50913"
    },
    {
        "author": "劉跂",
        "paragraphs": [
            "溪頭青草弄春柔，一带花開動客愁。",
            "貪看波中錦紋石，不知船已過芳洲。"
        ],
        "title": "又泛西溪詩十首  其二",
        "id": "f02b1620-2d25-449e-ade2-9f6d3d611b43"
    },
    {
        "author": "劉跂",
        "paragraphs": [
            "春水微生放鷁初，和風習習日舒舒。",
            "洲前且爲停輕楫，待摘蔞蒿煮白魚。"
        ],
        "title": "又泛西溪詩十首  其三",
        "id": "47a55090-251d-47e4-bf13-7347b2a9964d"
    },
    {
        "author": "劉跂",
        "paragraphs": [
            "扁舟如箭過前灣，飛鷺多情送我還。",
            "張起片帆風正急，回頭已失蔡公山。"
        ],
        "title": "又泛西溪詩十首  其四",
        "id": "0c45aefc-356f-420b-a813-43b2eec63d8f"
    },
    {
        "author": "劉跂",
        "paragraphs": [
            "天生橋畔水交流，夾岸花飛逐客舟。",
            "時聽山禽歌一曲，何須吹笛舞凉州。"
        ],
        "title": "又泛西溪詩十首  其五",
        "id": "48f4e3ee-fb09-4c9b-ab9c-469d6713ab58"
    },
    {
        "author": "劉跂",
        "paragraphs": [
            "下瀨忽驚花滿樹，踏舟常恐酒杯翻。",
            "鼻頭只怪香風遠，知是行過桃李村。"
        ],
        "title": "又泛西溪詩十首  其六",
        "id": "81fc56ef-b45e-4395-b6af-162583bf0895"
    },
    {
        "author": "劉跂",
        "paragraphs": [
            "寒沙如雪水如藍，歌嘯中流響半巖。",
            "秖恐驪龍驚睡覺，呼風吹浪濺春衫。"
        ],
        "title": "又泛西溪詩十首  其七",
        "id": "fd88c8ad-ec07-4e4b-a22a-fd3f7bb9cf60"
    },
    {
        "author": "劉跂",
        "paragraphs": [
            "春樹連山水浸雲，櫂歌初奏浪花分。",
            "溪神爲我添風色，十里歸來日未曛。"
        ],
        "title": "又泛西溪詩十首  其八",
        "id": "4d63772c-2425-47ec-ad40-fc1004b3ff0a"
    },
    {
        "author": "劉跂",
        "paragraphs": [
            "淡淡春烟夕照微，渡頭已覺行人稀。",
            "玉罇未盡賓朋意，兩槳何妨待月歸。"
        ],
        "title": "又泛西溪詩十首  其九",
        "id": "1b89f173-93ee-44d1-b9dc-d74c76c13eb4"
    },
    {
        "author": "劉跂",
        "paragraphs": [
            "岸邊漸長陶潜菊，渚畔初生柳惲蘋。",
            "自學操舟狎清泚，從今休笑往來頻。"
        ],
        "title": "又泛西溪詩十首  其一○",
        "id": "a407b33d-b7e9-4fc3-996b-f54e97b48749"
    },
    {
        "author": "劉跂",
        "paragraphs": [
            "深巖窮谷自涓涓，慚愧詩情却泫然。",
            "政使家貧無麴米，猶堪烹作惠山泉。"
        ],
        "title": "次黄富道覓山釀韵",
        "id": "e34558f0-242f-48d0-964c-31734e9be5e4"
    },
    {
        "author": "劉跂",
        "paragraphs": [
            "張侯生意秖如瓶，出入艱難亦自成。",
            "却縱鴟夷差獨樂，此中何物不堪盛。"
        ],
        "title": "寄張竦",
        "id": "048164c2-4c86-4298-9c33-478f91fe2e2d"
    },
    {
        "author": "劉跂",
        "paragraphs": [
            "溪光涵影碧蕭蕭，四合深林不見梢。",
            "寒暑若言無避處，世間那有況雲巢。"
        ],
        "title": "和定國湖上  其一",
        "id": "fb4aafb2-087a-417c-a957-dd8416a6b2c9"
    },
    {
        "author": "劉跂",
        "paragraphs": [
            "雨過松篁多樣翠，風迴蘋藻一般香。",
            "玉蘭桃李非無意，興味由來靜處長。"
        ],
        "title": "和定國湖上  其二",
        "id": "a65eae47-12aa-4d4f-a369-483e6a6c7d09"
    },
    {
        "author": "劉跂",
        "paragraphs": [
            "菰蒲深處水藏波，邂逅相忘自嘯歌。",
            "曳組懸龜知底用，水邊消得一漁蓑。"
        ],
        "title": "和定國湖上  其三",
        "id": "367d5020-44b6-4149-af2c-a17a4fd75daf"
    },
    {
        "author": "劉跂",
        "paragraphs": [
            "酤酒添庖趁晚饑，冷淘堆椀照銀絲。",
            "羹芹有意無由獻，此味君王恐未知。"
        ],
        "title": "和定國湖上  其四",
        "id": "47cf9415-a577-4a35-8a43-3e601e834364"
    },
    {
        "author": "劉跂",
        "paragraphs": [
            "鸂鶒鸕鷀樂更真，夷猶溪水碧粼粼。",
            "全如傲世佳公子，泛泛波間不可親。"
        ],
        "title": "和定國湖上  其五",
        "id": "a00ad59c-acda-4ced-9da2-13145d4f5ba3"
    },
    {
        "author": "劉跂",
        "paragraphs": [
            "盤中擘粒試垂綸，與子應非臧丈人。",
            "渭水何須笑溫水，絕勝憔悴楚江濱。"
        ],
        "title": "和定國湖上  其六",
        "id": "cd1955f7-9c3e-4d30-99e7-21d2766a2cf3"
    },
    {
        "author": "劉跂",
        "paragraphs": [
            "露下天高秋氣清，北書不到雁無情。",
            "且將款曲終今夕，遮莫鄰雞下五更。"
        ],
        "title": "夜坐示兒姪  其一",
        "id": "63bf913f-26b1-4a9f-81b0-0856ccac7ce2"
    },
    {
        "author": "劉跂",
        "paragraphs": [
            "尊香輕泛數枝菊，豈獨春風一一回。",
            "自憐寒律窮途客，不恨飄零却恨開。"
        ],
        "title": "夜坐示兒姪  其二",
        "id": "15308b41-e764-4390-b9e2-9a27b6ff5095"
    },
    {
        "author": "劉跂",
        "paragraphs": [
            "御史青驄持望重，將軍赤兔得勳多。",
            "乘黄騕褭今相見，垓下烏騅奈若何。"
        ],
        "title": "戲示語道",
        "id": "81ef6f81-d538-40fa-9df3-fc2bf3cfa5f8"
    },
    {
        "author": "劉跂",
        "paragraphs": [
            "麥壟漫漫宿藁黄，新苗寸寸未經霜。",
            "手中馬箠餘三尺，想見歸時如許長。"
        ],
        "title": "麥壟",
        "id": "d3c7a0a0-4073-449c-aecf-a66fc72c6c63"
    },
    {
        "author": "劉跂",
        "paragraphs": [
            "爲問尊前醉阿誰，韓娥應囀縷金衣。",
            "何須料理沙邊客，更遣梁塵作雪飛。"
        ],
        "title": "次韵智夫并呈庭誨  其一",
        "id": "417ca8b3-e48f-4f1e-b4d0-76746d729423"
    },
    {
        "author": "劉跂",
        "paragraphs": [
            "卧隨編草依龜背，行踏冰泥上馬垠。",
            "却望高城在天上，故知李郭是仙人。"
        ],
        "title": "次韵智夫并呈庭誨  其二",
        "id": "479554de-7046-492d-8ca7-f42e89bc087a"
    },
    {
        "author": "劉跂",
        "paragraphs": [
            "十札新詩忽見投，筆端高興不能休。",
            "願將筋力如公比，安得耽書到白頭。"
        ],
        "title": "答景亮",
        "id": "1b019e3a-287e-4866-98a8-0dfe6388aee2"
    },
    {
        "author": "劉跂",
        "paragraphs": [
            "苦茗槍旗誠鄙甚，密雲龍鳳太高生。",
            "一甌爲寄忘年友，此味應須識此情。"
        ],
        "title": "以茶寄安國",
        "id": "079dae47-a399-4f0c-b347-68605f4030be"
    },
    {
        "author": "劉跂",
        "paragraphs": [
            "君家十畝春蒼筤，犀株解籜冰玉香。",
            "山東麥飯藜羹客，有底詩情合得嘗。"
        ],
        "title": "闕題",
        "id": "a3177d62-56db-4d5f-a022-baeec64d53c9"
    },
    {
        "author": "劉跂",
        "paragraphs": [
            "已喜仲容連騎去，更思小陸度山來。",
            "賦槐白士愁顔甚，喚取溪傍一笑開。"
        ],
        "title": "先寄左軍語道",
        "id": "2754860e-e43a-43b0-a925-be94182b0b3f"
    },
    {
        "author": "劉跂",
        "paragraphs": [
            "先生卵翼計平生，針芥相睽禍欲成。",
            "自是揮斤非妙手，郢人爲質却無情。"
        ],
        "title": "咏呂步舒詩",
        "id": "9bee96d6-d41b-4dea-984b-aeebef153987"
    },
    {
        "author": "劉跂",
        "paragraphs": [
            "春深逐客一浮萍，何處淹留白髮生。",
            "山城過雨百花盡，野渡無人舟自橫。"
        ],
        "title": "繙書見舍弟去年自壽歸鄆道中詩悵然懷想久不作詩因集句爲答用渭城體可歌也  其一",
        "id": "ef790a85-7515-4226-8059-8d12f6227eda"
    },
    {
        "author": "劉跂",
        "paragraphs": [
            "青春白日坐消難，須著人間比夢間。",
            "八公山下清淮水，明月何時照我還。"
        ],
        "title": "繙書見舍弟去年自壽歸鄆道中詩悵然懷想久不作詩因集句爲答用渭城體可歌也  其二",
        "id": "5fa43f19-ca45-451b-bda8-c6eb3db9dd19"
    },
    {
        "author": "劉跂",
        "paragraphs": [
            "汶陽歸客淚沾巾，莫厭傷多酒入唇。",
            "暫時相見還相送，水遠山長愁殺人。"
        ],
        "title": "繙書見舍弟去年自壽歸鄆道中詩悵然懷想久不作詩因集句爲答用渭城體可歌也  其三",
        "id": "30314586-2abb-4e0d-ab95-b614a3c88c9a"
    },
    {
        "author": "劉跂",
        "paragraphs": [
            "荒山野水照斜暉，綠浄春深好染衣。",
            "請君問取東流水，來歲如今歸未歸。"
        ],
        "title": "繙書見舍弟去年自壽歸鄆道中詩悵然懷想久不作詩因集句爲答用渭城體可歌也  其四",
        "id": "7991607f-1256-4b72-b33c-17268c0bc7f3"
    },
    {
        "author": "劉跂",
        "paragraphs": [
            "尋思百計不如閒，塞馬重來事偶然。",
            "皇恩若許歸田去，頭白昏昏只醉眠。"
        ],
        "title": "繙書見舍弟去年自壽歸鄆道中詩悵然懷想久不作詩因集句爲答用渭城體可歌也  其五",
        "id": "8366f01b-281e-493a-8dd0-f9d5e5406e13"
    },
    {
        "author": "劉跂",
        "paragraphs": [
            "詩成吟咏轉凄凉，獨宿空簾歸夢長。",
            "長年事事皆拋盡，惟到尊前是故鄉。"
        ],
        "title": "繙書見舍弟去年自壽歸鄆道中詩悵然懷想久不作詩因集句爲答用渭城體可歌也  其六",
        "id": "89b4a1da-6c31-4450-abd1-ab1373514678"
    },
    {
        "author": "劉跂",
        "paragraphs": [
            "曾遊淮上愛清流，況子官爲郡督郵。",
            "可賀呂虔賢太守，佩刀應得不須求。"
        ],
        "title": "重送成都漕",
        "id": "c8be0b09-2e8f-454d-a668-1a2407efca65"
    },
    {
        "author": "劉跂",
        "paragraphs": [
            "孟仲爭秋毒熱新，自今三指算歸旬。",
            "已判明月隔千里，可對茱萸少一人。"
        ],
        "title": "口號  其一",
        "id": "81c33985-1573-4aa4-8746-c1bf714b6357"
    },
    {
        "author": "劉跂",
        "paragraphs": [
            "面目已憑詩寄去，笑談須待自將來。",
            "香泉不煮雙金榼，候取歸人趁菊開。"
        ],
        "title": "口號  其二",
        "id": "2243dc63-1799-402b-bb47-a5d55d69068f"
    },
    {
        "author": "劉跂",
        "paragraphs": [
            "北堂手種藍田玉，采斸不隨薑芋疇。",
            "邇來留得花爲佩，付與吳儂可療愁。"
        ],
        "title": "闕題",
        "id": "0fff4355-2c04-44a6-9e48-c6428c2e10a7"
    },
    {
        "author": "劉跂",
        "paragraphs": [
            "藜根矯矯似枯松，扶我蹣跚病力窮。",
            "置几賜餐非所重，康寧願學樂全翁。"
        ],
        "title": "又景亮惠藜杖賦絕句以謝  其一",
        "id": "1c163d8d-5e75-4410-9167-68e8b6402f3a"
    },
    {
        "author": "劉跂",
        "paragraphs": [
            "銀角桃枝空有賦，鐵根藜杖可無詩。",
            "從今客到迎門待，還我維摩未病時。"
        ],
        "title": "又景亮惠藜杖賦絕句以謝  其二",
        "id": "e8895034-aeb0-4be2-96df-f1839ab7d329"
    },
    {
        "author": "劉跂",
        "paragraphs": [
            "老畫駸駸不可攀，風流依約片言還。",
            "小兒若悟他年事，肯使生心涕淚間。"
        ],
        "title": "張辟疆",
        "id": "585e71b6-5953-4dce-b6f1-35543625c83e"
    },
    {
        "author": "劉跂",
        "paragraphs": [
            "爲覓新篁雪後移，殷勤都莫遣根知。",
            "道人要作騎龍杖，與子相從到葛陂。"
        ],
        "title": "覓竹示子勉",
        "id": "b6a9f0ab-e3cf-45c2-9c60-91c81cbb1fe1"
    },
    {
        "author": "劉跂",
        "paragraphs": [
            "多情佳客送春來，雉尾貓頭次第栽。",
            "從此庭前共蒼翠，夭桃繁杏不須開。"
        ],
        "title": "和公度",
        "id": "13cdfc9e-ec9a-4d52-815b-3a223002c654"
    },
    {
        "author": "劉跂",
        "paragraphs": [
            "筆端陶冶不無神，紙面流沙秋後雲。",
            "點破沙痕便成水，一溪松石浪沄沄。"
        ],
        "title": "松石  其一",
        "id": "dfdd70c3-51aa-4ebc-8b63-30a047f0e38e"
    },
    {
        "author": "劉跂",
        "paragraphs": [
            "向來愛鼎已成癖，今日還書真是癡。",
            "不分多求董威輦，只應重老李咸熙。"
        ],
        "title": "松石  其二",
        "id": "eb794f9f-be9d-455b-827a-2228f5e52550"
    },
    {
        "author": "劉跂",
        "paragraphs": [
            "去年當日別東都，魚鳥猶疑畏簡書。",
            "詔恩許逐陽和至，只向長沙住歲餘。"
        ],
        "title": "恩赦放還集句先寄鄉中弟姪三首  其一",
        "id": "0003f65e-2ee9-4bb4-85ef-7a82ff56ba83"
    },
    {
        "author": "劉跂",
        "paragraphs": [
            "櫓聲衝雨似鳴機，終日思歸此日歸。",
            "自爲野客尋幽慣，不用登臨歎落暉。"
        ],
        "title": "恩赦放還集句先寄鄉中弟姪三首  其二",
        "id": "2a08b8bb-2d02-4281-9760-5f08004ba73b"
    },
    {
        "author": "劉跂",
        "paragraphs": [
            "閒思往事似前身，羞見黄花無數新。",
            "我家孤姪在海浦，遍插茱萸少一人。"
        ],
        "title": "恩赦放還集句先寄鄉中弟姪三首  其三",
        "id": "330374f0-04f2-4cd1-a801-58de1458adbf"
    },
    {
        "author": "劉跂",
        "paragraphs": [
            "稽首慈悲父，相好光明藏。",
            "應現行願力，針縷妙措成。",
            "我觀因緣空，亦非自然性。",
            "種種皆心造，是心非造者。",
            "佛子不思議，熾然一念生。",
            "諸聖所加持，具足千百億。",
            "我願如是故，造作及見聞。",
            "遇見未來等，同承佛記莂。"
        ],
        "title": "李氏繡佛贊  其一",
        "id": "fbe49b2b-847d-4e2f-bc4e-4b0a891f4afc"
    },
    {
        "author": "劉跂",
        "paragraphs": [
            "巍巍堂堂，妙莊嚴聚。",
            "一念現前，非針非縷。",
            "文聞已彰，何妨金露。",
            "滿月當空，誰知在處。"
        ],
        "title": "李氏繡佛贊  其二",
        "id": "e0963fa1-ba2a-4e8a-8e0d-69538588f99e"
    },
    {
        "author": "劉跂",
        "paragraphs": [
            "想古之人，悠哉邈乎。",
            "我獲其器，賦象在圖。",
            "有客見之，笑此展轉。",
            "閱斯勤斯，其人云遠。",
            "我欲曉客，耿不能言。",
            "退觀古人，恍獨如存。",
            "千載寥寥，不在圖外。",
            "謂不信者，取器以對。"
        ],
        "title": "古器圖贊",
        "id": "a1da21df-5dfa-4cf7-8e5d-5f5d67f46c09"
    },
    {
        "author": "劉跂",
        "paragraphs": [
            "文物燕人士，衣冠漢典儀。",
            "舉知繒絮好，深厭血毛非。",
            "形勢今猶古，規模夏變夷。",
            "誰言無上策，會是有天時。"
        ],
        "title": "虜中作四首  其一",
        "id": "3539ec44-b659-4a37-ba7d-0fd96f197733"
    },
    {
        "author": "劉跂",
        "paragraphs": [
            "甘作河南犬，休爲燕地人。",
            "舉能羞石晉，誰復怨嬴秦。",
            "地扼遼東海，星占析木津。",
            "悲傷此邦舊，會遣一朝新。"
        ],
        "title": "虜中作四首  其二",
        "id": "c3e0c566-c006-4b26-a824-0d95005d5cb8"
    },
    {
        "author": "劉跂",
        "paragraphs": [
            "人物分多種，遷流不見經。",
            "已無燕代色，但有犬羊腥。",
            "海馬生難馭，山苗煮始青。",
            "舜韶方九奏，異類合來庭。"
        ],
        "title": "虜中作四首  其三",
        "id": "6bc7ae23-cc84-44a9-bdf1-1541cbabc4e5"
    },
    {
        "author": "劉跂",
        "paragraphs": [
            "聞有官軍士，生存仍宦胡。",
            "羞言隴西李，忍對杜陵蘇。",
            "椎髻心何似，環刀意豈無。",
            "陳湯那復得，衛律不勝誅。"
        ],
        "title": "虜中作四首  其四",
        "id": "da9b6e1c-946e-4975-8be7-ea3e8c92c24a"
    },
    {
        "author": "劉跂",
        "paragraphs": [
            "路隔銀潢鳥倦飛，行人恐犯女星機。",
            "長虹出浪無冬夏，老蜃浮空半是非。",
            "兩岸履聲雲內合，三州帆影月邊歸。",
            "欄干獨立秋風早，豈待鱸魚始拂衣。"
        ],
        "title": "吳江長橋",
        "id": "759b6f6c-c8d7-4113-a7ea-b869800d24c4"
    },
    {
        "author": "劉跂",
        "paragraphs": [
            "急雨欲來先暑氣，凉風過後却秋聲。"
        ],
        "title": "句",
        "id": "4588b799-2c7a-48fa-99a0-47da308258c3"
    },
    {
        "author": "周諶",
        "paragraphs": [
            "公應夙世作詞臣，文采飄飄入眼新。",
            "畫燭排空滕閣夜，紅旌照海越臺春。",
            "新篇錦繡盈南國，舊德鵷鴻綴北辰。",
            "白髮會稽還卧鎮，直將生理付陶鈞。"
        ],
        "title": "送程給事知越州  其一",
        "id": "6abf0a71-659f-43f6-a8bd-44488fa221bc"
    },
    {
        "author": "周諶",
        "paragraphs": [
            "風烟初別武王臺，更向金河握節回。",
            "日月違顔天縹緲，塵沙吹面玉摧頹。",
            "試看紫府驂鸞去，又見長安駟馬催。",
            "欲作東州遺愛錄，自慚詞筆乏鄒枚。"
        ],
        "title": "送程給事知越州  其二",
        "id": "55ace21a-52f7-49c4-9207-17b922b57b5b"
    },
    {
        "author": "陳瑊",
        "paragraphs": [
            "自是古今無變異，豈因霜雪有枯榮。"
        ],
        "title": "句",
        "id": "ffec7a84-c895-4c4c-9cde-fa0f72ccfa18"
    },
    {
        "author": "孫子實",
        "paragraphs": [
            "薛宣欲吏雲，季氏或招閔。",
            "此分冒中秋，萬物既收稛。",
            "賣藥偶知名，草玄非近準。",
            "才難不易得，志大略細謹。",
            "士生要弘毅，天地如蓋軫。",
            "驥令鹽車驂，井下知綆引。",
            "難甘吁爾食，聊寄粲然囅。",
            "誰能借前籌，還婦用束藴。",
            "吾聞調羹鼎，異味及粉槿。",
            "豈其供王羞，而棄會稽笋。"
        ],
        "title": "詩一首",
        "id": "24875722-a386-4e26-8ecc-e427e60de87a"
    },
    {
        "author": "曾誠",
        "paragraphs": [
            "俯仰家人看墨蹤，和研親炷寶熏濃。",
            "詩情過筆當千里，妙思凝香欲萬重。",
            "山盎泄雲傾白酒，越羅霑露浥黄封。",
            "從來粉黛宜燈燭，妙手憑誰寫醉容。"
        ],
        "title": "與同舍諸公飲王詵都尉家有侍兒輩侍香求詩求字者以烟濃近侍香爲韵",
        "id": "43be786b-8ca5-493c-9798-f3dbf2c94a5d"
    },
    {
        "author": "曾誠",
        "paragraphs": [
            "寶檻凌雲結綺高，小奩爭巧暮分曹。",
            "春葱細撚龍香撥，秀頸偏明邏逤槽。",
            "牛既寫形呈粔籹，馬軍馳酒送蒲萄。",
            "淚珠散作人間露，最覺更闌潤錦絛。"
        ],
        "title": "七夕王都尉邀同舍置酒聽琵琶",
        "id": "9a425e8b-b50c-411a-8027-82e3d20f62c7"
    },
    {
        "author": "曾誠",
        "paragraphs": [
            "瞥看塵硯忽生冰，試出疏門雪已平。",
            "棲鳥亂爭寒栱鬧，晚雞微傍凍樞鳴。",
            "風花半結乾尤重，雲葉初黄暗未晴。",
            "書罷擁衾渾不寐，夜長惟聽灑窗明。"
        ],
        "title": "雪",
        "id": "6c7d8ecd-ed84-4864-9454-cf482c115532"
    },
    {
        "author": "曾誠",
        "paragraphs": [
            "從來釣竿手，不解叩黄扉。"
        ],
        "title": "句  其一",
        "id": "b93435c7-052b-408a-be59-f373d591bd33"
    },
    {
        "author": "曾誠",
        "paragraphs": [
            "椎冰小鯉應堪鱠，掃岸疏梅未放花。"
        ],
        "title": "句  其二",
        "id": "a8cefc73-6777-4fca-9f72-2d0793a87f34"
    },
    {
        "author": "曾誠",
        "paragraphs": [
            "年衰髮種種。"
        ],
        "title": "句  其三",
        "id": "9098486c-a2e4-4b75-96f0-2a480392081b"
    },
    {
        "author": "曾誠",
        "paragraphs": [
            "幽襟失所從。"
        ],
        "title": "句  其四",
        "id": "ed760916-e321-461a-b82c-318fa7a24ba0"
    },
    {
        "author": "曾誠",
        "paragraphs": [
            "侵岸疏梅已放花。"
        ],
        "title": "句  其五",
        "id": "fcdf1f3b-d57e-41a7-8c3f-e0e7d903c4dc"
    },
    {
        "author": "范周",
        "paragraphs": [
            "暖風吹麝入鉛華，不肯隨春到謝家。",
            "半夜粉寒香泣露，也應和月怨梨花。"
        ],
        "title": "木香",
        "id": "5b6f5610-c0d4-4cbf-8af8-a4c126649cf7"
    },
    {
        "author": "范周",
        "paragraphs": [
            "范周來謁石存中，未必存中似石崇。",
            "可惜南山焦尾虎，低頭拜狗作烏龍。"
        ],
        "title": "題監簿石存中園亭壁",
        "id": "607dff09-fd06-4d9d-acfc-8964b3adc16d"
    },
    {
        "author": "范周",
        "paragraphs": [
            "自古輕儒孰若秦，山河社稷付他人。",
            "而今重士如周室，忍使書生作夜巡。"
        ],
        "title": "與府庠諸坐巡夜",
        "id": "15b71966-ba01-425e-ba04-b679faabb6c6"
    },
    {
        "author": "范周",
        "paragraphs": [
            "萬疊青巒壓巨崑，四垂空闊水天分。",
            "夜光寒带三江月，春色陰連百里雲。",
            "桂子鶴驚空半落，天香僧出定中聞。",
            "不將此境憑張益，三百年來屬老文。"
        ],
        "title": "崑山",
        "id": "ea540d41-f548-4772-a401-5e0fdefc6743"
    },
    {
        "author": "范周",
        "paragraphs": [
            "一瓢有道泰山重，五鼎不義鴻毛輕。"
        ],
        "tags": [
            "泰山"
        ],
        "title": "句",
        "id": "231a966c-ba06-4b8d-af55-011779e9ad5c"
    },
    {
        "author": "蔣晞顔",
        "paragraphs": [
            "明月自當千里共，如何獨得占嬋娟。",
            "只應飛閣侵天半，此外誰能近月邊。"
        ],
        "title": "上方翫月",
        "id": "0b6861c7-5f0d-4150-8536-dca389d6a3b4"
    },
    {
        "author": "苗仲淵",
        "paragraphs": [
            "世惟忠與孝，訓俗知所止。",
            "殺身趙康州，錫類徐夫子。",
            "雖非萃一門，死葬同閭里。"
        ],
        "title": "趙康州徐夫子廟",
        "id": "adf69b4b-0693-4dbd-91be-1f37c61fa692"
    },
    {
        "author": "慈觀長老",
        "paragraphs": [
            "龍牙答話只蘇嚧，借問諸方會也無。",
            "昨夜虛空開口笑，祝融吞却洞庭湖。"
        ],
        "tags": [
            "洞庭湖"
        ],
        "title": "頌",
        "id": "f3f9a692-2ce9-42e8-8701-89ffc4426850"
    },
    {
        "author": "司馬康",
        "paragraphs": [
            "祖學當年向此勤，子孫今日繼清芬。",
            "賢能自過高陽里，尊寵無慚萬石君。",
            "花滿一川紅蕊亂，渠環千頃翠波分。",
            "高門駟馬流餘慶，當見吾家世有聞。"
        ],
        "title": "寒食上塚至瀾洄莊追思祖烈感而爲詩",
        "id": "5cfd0e95-6f6c-44e7-81d6-36c03da3aca4"
    },
    {
        "author": "釋系南",
        "paragraphs": [
            "汝到廬山山到汝，更誰別我廬山去。",
            "出門問取嶺頭風，大道騰騰無本據。"
        ],
        "tags": [
            "庐山"
        ],
        "title": "示居士張戒二首  其一",
        "id": "e3240162-3dda-4e56-afb8-3ffe21aa1425"
    },
    {
        "author": "釋系南",
        "paragraphs": [
            "頭戴烏巾著白襴，山房借汝一年閒。",
            "出門爲說來時路，家在黄陂翠靄間。"
        ],
        "title": "示居士張戒二首  其二",
        "id": "2bfbe0de-10f5-4334-ae37-0835f36a0f0b"
    },
    {
        "author": "釋系南",
        "paragraphs": [
            "禪不禪，道不道，三寸舌頭胡亂掃。",
            "昨夜日輪飄桂花，今朝月窟生芝草。",
            "呵呵呵，萬兩黄金無處討。",
            "一句絕思量，諸法不相到。"
        ],
        "title": "偈",
        "id": "08db5ffa-0470-4381-bc79-b743b8a129fe"
    },
    {
        "author": "釋系南",
        "paragraphs": [
            "羅漢今日，倒騎鐵馬，逆上須彌。",
            "踏破虛空，不留朕迹。"
        ],
        "title": "臨終偈",
        "id": "6a8afe17-7f12-4e99-8a5c-6ae1dde82ab9"
    },
    {
        "author": "蔣靜",
        "paragraphs": [
            "夢事雖非實，將軍默有靈。",
            "舊祠從此煥，古檜蔚然青。",
            "甲馬宵中見，琴堂卧正冥。",
            "留詩非志怪，三五扣神扃。"
        ],
        "title": "別柳將軍廟",
        "id": "69aa1c36-7d10-402a-bf5d-0ad2d363be8c"
    },
    {
        "author": "蔣靜",
        "paragraphs": [
            "君山堆翠出危尖，練水浮光照短簷。",
            "夜鶴曉猿同冷淡，胡床麈尾獨安恬。",
            "雲來畫棟休遮眼，月到澄溪任透簾。",
            "還似棄官陶靖節，北窗高卧怕誰嫌。"
        ],
        "title": "翠光亭",
        "id": "b419f2f9-fefa-4b32-bc43-c901448a8dbc"
    },
    {
        "author": "蔣靜",
        "paragraphs": [
            "青骨沈埋恨未休，寒烟深鎖舊山愁。",
            "悲風力掃欃槍日，勇氣平吞澤國秋。",
            "身殞一朝心報國，功褒千古首凝旒。",
            "當年白羽雲頭扇，還許仍來得見不。"
        ],
        "title": "題蔣帝廟二首  其一",
        "id": "1b3ec030-7703-4023-8bda-a19d428d67ef"
    },
    {
        "author": "蔣靜",
        "paragraphs": [
            "鍾阜巍巍插太虛，祠堂高拱此山墟。",
            "誰言荒草埋青骨，時有僊風掃舊廬。"
        ],
        "title": "題蔣帝廟二首  其二",
        "id": "484fa651-491c-45a5-be97-e940d9efd018"
    },
    {
        "author": "蔣靜",
        "paragraphs": [
            "駐馬白龍山，拂石青松下。",
            "雲從潭底生，風向松枝灑。",
            "風雲了無心，聊隨白龍化。",
            "勿謂風雲擾，中含閑暇者。"
        ],
        "title": "遊白龍山",
        "id": "bcdb8bcd-72e9-4a89-83a4-1b7f9bea12a8"
    },
    {
        "author": "蔣靜",
        "paragraphs": [
            "四十年前掉臂遊，寺庭荒落易悲秋。",
            "重來氣象渾非昔，滿院松杉翠欲流。",
            "方外故人惟白骨，壁間陳跡獨銀鈎。",
            "青春祗道堪行樂，獨倚僧窗萬斛愁。"
        ],
        "title": "題毗山",
        "id": "16e31ab9-73fd-44c2-a63a-915c570e376a"
    },
    {
        "author": "蔣靜",
        "paragraphs": [
            "黄粱未熟酒猶醲，一夢南柯事已空。",
            "水綠山青無限好，今來古往不知窮。",
            "龍吟竹笛秋江面，雪糝蘆花夜月中。",
            "清景阿誰偏占得，白頭波上釣魚翁。"
        ],
        "title": "洗心亭睡起偶題",
        "id": "b734f124-8f60-4a64-ba36-efac6fbb6052"
    },
    {
        "author": "蔣靜",
        "paragraphs": [
            "行藝已書丞相筆，姓名還結裕陵知。"
        ],
        "title": "句  其一",
        "id": "185d4b33-5dfa-47b2-8029-9f2d370b272c"
    },
    {
        "author": "蔣靜",
        "paragraphs": [
            "他日如尋隠君子，女山深處一孤墳。"
        ],
        "title": "句  其二",
        "id": "01ae1abe-be62-4427-b7ad-7dbb592b0a2f"
    },
    {
        "author": "孫勰",
        "paragraphs": [
            "多病厭凡垢，思欲求道真。",
            "金精古福地，中有超世人。",
            "駕言從之遊，洗我千劫塵。",
            "洞門無扃鎖，松竹四時春。",
            "泉聲散風韵，珩珮若有聞。",
            "九微何燿煜，百和方氤氳。",
            "稽首願乞靈，縹緲如相親。",
            "至妙非言說，蕭然清吾神。",
            "大道本自然，一悟不在勤。",
            "逍遥此岩下，當自觀其身。"
        ],
        "title": "金精山",
        "id": "0d527d26-0cee-44f8-a5c7-87a49d3be3c3"
    },
    {
        "author": "孫勰",
        "paragraphs": [
            "端溪紫玉試自滌，磨動玄雲驅霹靂。"
        ],
        "title": "句",
        "id": "e6d4607f-f461-4fbf-9a1e-045b48e984e9"
    },
    {
        "author": "錢遹",
        "paragraphs": [
            "南鄰燈火冷，三歎愁夜永。",
            "北里歌未終，已驚初日紅。",
            "不知晝夜誰拘管，一等秋宵有長短。"
        ],
        "title": "秋宵",
        "id": "fe4fbca9-dec3-47bf-8084-1bc9288ae340"
    },
    {
        "author": "劉溫",
        "paragraphs": [
            "繡嶺如屏倚梵宮，九龍疇昔隠巖空。",
            "湖壖勝概嬉遊遍，名宦勞生西復東。"
        ],
        "title": "留題九龍巖",
        "id": "f714c08e-5058-404c-b593-1a4b983a2631"
    },
    {
        "author": "姚舜諧",
        "paragraphs": [
            "秀氣清陰日滿前，仙瀛蓬閬景都全。",
            "綵舟畫楫魚噴浪，綺席金爐麝吐烟。",
            "懽勝更思明月夜，飲酣惟恐夕陽天。",
            "主人報政榮塗近，淮浙重遊路接連。"
        ],
        "title": "題共樂堂",
        "id": "7c2c67a6-1751-4e5b-8f67-3a9a3db0679a"
    },
    {
        "author": "姚舜諧",
        "paragraphs": [
            "面勢崔嵬插斗牛，東分一掖鎮丹丘。",
            "玉毫金相祖師會，寶帙琅函海藏流。",
            "蒼檜茂林常蔭映，白蓮香社共熏修。",
            "紅塵斷處人難到，俗駕經年始此遊。"
        ],
        "title": "題東掖山承天院",
        "id": "6444b156-9fef-431d-8e9a-4c9dcf931093"
    },
    {
        "author": "宋景瞻",
        "paragraphs": [
            "峭壁青連古院松，疏林聲渡晚風鐘。",
            "地擎鰲背中分勢，僧住天宮第幾重。",
            "泉落斷崖懸素練，樹蟠危石掛蒼龍。",
            "登臨遠與紅塵隔，疑在三山最上峰。"
        ],
        "title": "崇慶寺",
        "id": "98ec3ac7-6cb0-4e08-b0a5-e09cea0d8b53"
    },
    {
        "author": "宋景瞻",
        "paragraphs": [
            "可憐萬里南飛翼，肯向霜林借一枝。"
        ],
        "title": "句",
        "id": "7e799026-24d0-45c1-a458-dcd3f49a93bc"
    },
    {
        "author": "張莊",
        "paragraphs": [
            "山甫遄歸有詔期，省耕聊復輝幢麾。",
            "翠岑恰似千旗密，綠野何妨萬馬馳。",
            "雕鶚精神元老貴，鼎彝功業太平時。",
            "自惟晚進誠天幸，偶附台躔每處隨。"
        ],
        "title": "陪諸公觀稼",
        "id": "c9dd0101-61dd-46ba-9ec5-ae525bc8c4d5"
    },
    {
        "author": "家彬",
        "paragraphs": [
            "巖下楩楠秋復春，當年觴詠悉名臣。",
            "舊遊已去成陳迹，佳句還如見古人。"
        ],
        "title": "題南龕寺  其一",
        "id": "318d0d47-cdb5-4493-b278-f289dd216151"
    },
    {
        "author": "家彬",
        "paragraphs": [
            "極目江山依夕照，回頭城市隔囂塵。",
            "登臨未久還西去，堪愧芸夫每問津。"
        ],
        "title": "題南龕寺  其二",
        "id": "ab3c3185-a6db-41a6-8462-1fcbc4c8362d"
    },
    {
        "author": "林敏功",
        "paragraphs": [
            "風高收雨急，日薄過窗微。",
            "梅萼初迎臘，春溪欲染衣。",
            "形容今日是，遊衍昔人非。",
            "節物關愁者，歸鴻正北飛。"
        ],
        "title": "春日有懷",
        "id": "991e1d8f-2167-4e19-957f-f0ed9eadf795"
    },
    {
        "author": "林敏功",
        "paragraphs": [
            "清晨出尋酒家門，蹇馿破帽衣懸鶉。",
            "年年碧雞坊下路，野梅官柳慣尋春。",
            "酒錢有無俱醉倒，改罷新詩留腹稿。",
            "兒童拍手遮路衢，拾遺笑倩旁人扶。",
            "百年風雅前無古，沈宋曹劉安足數。",
            "後來一字人難補，君莫笑渠作詩苦。"
        ],
        "title": "書吳熙老醉杜甫像",
        "id": "967a9386-7081-459c-b418-0edf0f1c9859"
    },
    {
        "author": "林敏功",
        "paragraphs": [
            "修竹嘗連林，誰復訪清秀。",
            "妙手拂素壁，直節乃一□。",
            "□□別孤芳，妙舞欺長袖。",
            "隻影媚澄潭，清風在中霤。",
            "山中歲言邁，慰我聊邂逅。",
            "臃腫門前樗，軟弱常□茂。",
            "固無斧斤厄，每犯霜雪叩。",
            "誰知彼樗肥，不如此君瘦。"
        ],
        "title": "題薛彥海墨竹",
        "id": "4297b4f0-d51d-48a2-b8ff-41fc08e380fe"
    },
    {
        "author": "林敏功",
        "paragraphs": [
            "夫子江湖客，毫端託渺茫。",
            "攢峰埋暮雨，古樹困天霜。",
            "偪側餘僧舍，溟濛失雁行。",
            "生死隨化盡，此意獨難忘。"
        ],
        "title": "子瞻畫扇",
        "id": "fba7be77-de60-42aa-9c96-df95cdfe46b1"
    },
    {
        "author": "林敏功",
        "paragraphs": [
            "君心恨不走天涯，不比衰翁只戀家。",
            "最是橫塘黄葉路，今年無伴折梅花。"
        ],
        "title": "絕句",
        "id": "17047465-50ff-45a5-8d4e-29a0f893723d"
    },
    {
        "author": "林敏功",
        "paragraphs": [
            "我行蘄州城，東望黄梅山。",
            "謂言一驛地，何時可躋攀。",
            "今日復何日，籃輿到山間。",
            "林開德章寺，岫幌青雲關。"
        ],
        "title": "德章寺",
        "id": "63e44e5c-94fb-4adb-ae86-0f68c2362277"
    },
    {
        "author": "林敏功",
        "paragraphs": [
            "檠燈耿夜窗，夜雨欲達晨。",
            "寒雞催曉色，結束征車輪。",
            "車行馬上霜，送子西入秦。",
            "二年絕廩祿，此去當通津。",
            "人生萍托水，相遇即相親。",
            "況我與夫子，恩意踰天倫。",
            "屈指十日別，今君千里人。",
            "關山行役勞，欲雪風怒嗔。",
            "投身聲利區，納足冠蓋塵。",
            "銅墨不須歎，君心知愛民。",
            "歲晚勿滯留，歸及江南春。"
        ],
        "title": "與劉羲仲檢討別後有懷",
        "id": "55a7c427-bb54-4491-8218-4ce86d0d2744"
    },
    {
        "author": "林敏功",
        "paragraphs": [
            "君爲稻田官，君非力田科。",
            "我令耕田夫，爲君奏田歌。",
            "南畝茨粱稼，東郊烟雨蓑。",
            "田家不作苦，奈此歲暮何。",
            "憫憫望有年，一失成蹉跎。",
            "立苗非不疏，稊稗常苦多。",
            "小人剝良善，蓬蒿賤嘉禾。",
            "去惡藉老農，芟夷戒駢羅。",
            "夫君邦之彥，妙年加切磋。",
            "治國與治身，此道終靡他。",
            "人心不相遠，如以斧伐柯。",
            "願君日顯榮，吾言期不磨。"
        ],
        "title": "贈趙正之",
        "id": "5912620b-5d5d-4fd0-a843-b859f151fca3"
    },
    {
        "author": "林敏功",
        "paragraphs": [
            "嘗憶他年接緒餘，饒三落托我迂疏。",
            "谿橋幾換風前柳，僧壁今留醉後書。"
        ],
        "title": "句  其一",
        "id": "0ee19a1a-7019-402e-b48e-137949ad095b"
    },
    {
        "author": "林敏功",
        "paragraphs": [
            "心逐片雲閑。"
        ],
        "title": "句  其二",
        "id": "83a5ac93-7305-4d82-bb90-3e1874f5a9ec"
    },
    {
        "author": "林敏功",
        "paragraphs": [
            "路尋流水遠。"
        ],
        "title": "句  其三",
        "id": "e7b1691e-9eee-40e7-b836-1125387fef6f"
    },
    {
        "author": "林敏功",
        "paragraphs": [
            "竹閒初折半斜枝。"
        ],
        "title": "句  其四",
        "id": "20c039a2-425d-479b-9f69-269b3ad0287e"
    },
    {
        "author": "林敏功",
        "paragraphs": [
            "近方薝蔔黄，遠比茉莉小。"
        ],
        "title": "句  其五",
        "id": "5b879d58-faf1-4b91-a1d8-48928b5813ef"
    },
    {
        "author": "林敏功",
        "paragraphs": [
            "琵琶起舞換新聲，總是關山舊客情。",
            "撩亂邊愁彈不盡，高高秋月照長城。"
        ],
        "title": "無題",
        "id": "a92f90ff-6af7-4b4d-9962-e9dc28782c00"
    },
    {
        "author": "林敏修",
        "paragraphs": [
            "幽閑古城陰，結屋清溪曲。",
            "溪流湛回映，上有青青竹。",
            "漫郎欣得之，綠髮詠空谷。",
            "高風及前修，勝趣隨遠矚。",
            "惡客徒擾人，立談非我欲。",
            "麾去寧汝嗔，真意聊自足。",
            "或言不當爾，往往相謗讟。",
            "答云豈吾私，恐作林泉辱。",
            "源流別涇渭，臭味同草木。",
            "肯當百事勝，容此一物俗。",
            "獨餘嵇阮輩，蕩槳戒臣僕。",
            "濁醪澆古胸，日沒還秉燭。",
            "僕忝瓜葛後，意氣頗相屬。",
            "平生幾兩屐，共老三徑菊。",
            "行年事無定，此計諾已宿。",
            "徑須買牛衣，兒亦荷書簏。",
            "從子竹間遊，溪魚剁寒玉。"
        ],
        "title": "竹溪",
        "id": "ff41b3fe-fd90-483e-b1d8-297bce74d3db"
    },
    {
        "author": "林敏修",
        "paragraphs": [
            "破除萬事無過酒，有客何須計升斗。",
            "解將富貴等浮雲，醉鄉即是無何有。",
            "昔人繪事亦有神，丹青寫出畫天真。",
            "尊罍未耻月漸傾，更待曉出扶桑暾。",
            "餐霞服氣浪自苦，自厭神仙足官府。",
            "脫巾解带衣淋漓，眼花錯莫誰賓主。",
            "君不見炙手可熱唯權門，欲觀佳麗遭怒嗔。",
            "何如銜盃樂聖藉地飲，安用醉吐丞相茵。"
        ],
        "title": "閻立本畫醉道士圖",
        "id": "30d8cffc-06c8-4963-bed2-aaf38c7674d6"
    },
    {
        "author": "林敏修",
        "paragraphs": [
            "明窗十日復五日，出此湖光與山色。",
            "前身畫師語不妄，文侯乃是金門客。",
            "乍從雲際辨遠岫，爭數喬林誇眼力。",
            "沒漂菰米歲事空，水濱柱下南飛鴻。",
            "欲投曉渡喚舟子，急槳已入昏烟中。",
            "徑思天邊問歸路，錯認江鄉舊洲渚。",
            "能傳萬里在尺素，豪奪應防卷寒雨。"
        ],
        "title": "文湖州作山水橫軸吳希全家藏其子誠伯求蘇養直賦詩語特奇妙遂用其韵同賦",
        "id": "1995d6c9-42d6-45e7-b3d7-1319823068af"
    },
    {
        "author": "林敏修",
        "paragraphs": [
            "人言畫師非俗士，小技不妨聊戲耳。",
            "欲搜萬象入詩句，未若丹青易盈紙。",
            "坐令晚景下鴻雁，力奪春工發紅紫。",
            "明眸破笑不作難，頃刻冰紈出西子。",
            "信能自適亦自累，好事終爲人所使。",
            "曷不窮年自寫真，奮髯箕踞走百鬼。"
        ],
        "title": "觀劉格非畫",
        "id": "f2a09a66-d683-42ca-a3cb-8a1e93ebbcf9"
    },
    {
        "author": "林敏修",
        "paragraphs": [
            "瑟瑟方池霧縠紋，麝烟初散墨花春。",
            "晴窗晝靜桐陰轉，筆下雲生字入神。"
        ],
        "title": "歙硯",
        "id": "708458ad-f1ae-422b-908e-baf35a63e0ef"
    },
    {
        "author": "林敏修",
        "paragraphs": [
            "二年食貧兒女煎，大寒客居衣裏穿。",
            "閉門窮巷氣不屈，誰問過午無炊烟。",
            "腹中萬卷自得飽，冷熱不假世人憐。",
            "思歸一日止舊隠，牆垣荆棘荒三椽。",
            "青山不肯埋妙器，幅巾却作康廬仙。",
            "今年再渡江北船，旋買走馬趨日邊。",
            "即今日月九天上，陛下旰食思求賢。",
            "結交老蒼半臺閣，亨衢插翼看翩翩。",
            "朱顔誰無起家念，壯志輸君先著鞭。",
            "我今憔悴類蟠木，斧斤不到終天年。",
            "病身無用聊自惜，對榻猶堪雨夜眠。"
        ],
        "title": "送劉羲仲檢討",
        "id": "27770ffc-aa47-4fe0-bcfd-600a10a757ce"
    },
    {
        "author": "林敏修",
        "paragraphs": [
            "濟北淮南夢到稀，牢愁猶頼酒來微。",
            "欲知飯顆詩人瘦，政憶長鬚主簿肥。",
            "應世君方持手板，畏人我已著山衣。",
            "春來消息甚疏闊，徙倚高原惜寸暉。"
        ],
        "title": "次韵寄檢討",
        "id": "178b564b-6678-460a-b535-ad1a7427b681"
    },
    {
        "author": "林敏修",
        "paragraphs": [
            "嶺上小梅初破萼，同雲作寒雪花落。",
            "千里南還喜見君，一杯相屬寧辭數。",
            "楚狂小子笑孔丘，杖屨謾學名山遊。",
            "二年勝景覽欲盡，贏得顔髮先驚秋。",
            "却歸竹下尋詩句，追講前歡禿千兔。",
            "竹間已有嗣宗狂，吟醉何妨陪杖屨。"
        ],
        "title": "喜到竹齋書事呈無位居士",
        "id": "3f8dc26d-e44c-498e-ae45-c86818619bc6"
    },
    {
        "author": "林敏修",
        "paragraphs": [
            "落盡紅裳翠的生，甘泉金鑄馬蹄輕。",
            "中心有意君知否，半是湘妃淚點成。"
        ],
        "title": "蓮子",
        "id": "0adefaa5-f245-4028-a238-cd268a3cf404"
    },
    {
        "author": "林敏修",
        "paragraphs": [
            "歲寒羣物慘無光。"
        ],
        "title": "句",
        "id": "93c53054-46b6-4582-86d1-2adabacc0ef3"
    },
    {
        "author": "林膚",
        "paragraphs": [
            "延平閣想張華劍，寶婺樓觀沈約詩。"
        ],
        "title": "句",
        "id": "7b9f651e-1045-4244-be5f-2ab0f9c4ea69"
    },
    {
        "author": "李陶子",
        "paragraphs": [
            "流水難窮目，斜陽易斷腸。",
            "誰同砑光帽，一曲舞山香。"
        ],
        "title": "落花",
        "id": "6a0e27ba-c7b2-44e6-8c71-957c36184a73"
    },
    {
        "author": "孫勴",
        "paragraphs": [
            "妍暖春風蕩物華，初回午夢頗思茶。",
            "難尋北苑浮香雪，且就東籬擷嫩芽。"
        ],
        "title": "訪王主簿同泛菊茶",
        "id": "d41ed986-7e14-44cb-b8ff-8f017325c64b"
    },
    {
        "author": "孫勴",
        "paragraphs": [
            "先生拂衣歸柴桑，視時富貴猶粃糠。",
            "義心耻食易代粟，督郵於我何低昂。"
        ],
        "title": "題靖節祠  其一",
        "id": "a16f724e-6197-4447-bffd-4197b89da74c"
    },
    {
        "author": "孫勴",
        "paragraphs": [
            "五字高吟酒一瓢，廬山千載想風標。",
            "至今門外青青柳，似向東風懶折腰。"
        ],
        "tags": [
            "庐山"
        ],
        "title": "題靖節祠  其二",
        "id": "df6b3066-3385-4202-bf71-41282e3ecd91"
    },
    {
        "author": "楊槱",
        "paragraphs": [
            "棧道險復險，客懷愁更愁。",
            "萬山俱絕壁，一水不通舟。"
        ],
        "title": "玉枕石",
        "id": "ac307d76-c2d4-4acd-82bd-a47e6cae1579"
    },
    {
        "author": "陶應",
        "paragraphs": [
            "雪樓當月動清寒，渭水梁山鳥外看。",
            "聞說德宗曾到此，吟詩不敢倚欄干。"
        ],
        "title": "題寶雞縣",
        "id": "3ca21a57-ab04-4177-85e8-d5f72bd102d6"
    },
    {
        "author": "岑碩",
        "paragraphs": [
            "齊朝立蘭若，曾廢會昌初。",
            "佛法滅不得，僧徒還此居。",
            "無碑傳古昔，有樹老扶疏。",
            "門外滌塵水，寒光浸太虛。"
        ],
        "title": "三德院",
        "id": "710df030-2c19-4aaa-8d9c-278746190ca8"
    },
    {
        "author": "岑碩",
        "paragraphs": [
            "金屋暖猶積，玉關寒更深。"
        ],
        "title": "句  其一",
        "id": "b585a366-8d13-444c-bd8a-390f833c04d8"
    },
    {
        "author": "岑碩",
        "paragraphs": [
            "伯噽肆讒吻，夫差失霸圖。"
        ],
        "title": "句  其二",
        "id": "d56dc405-c8d8-4db6-ab68-caa2447dfedf"
    },
    {
        "author": "岑碩",
        "paragraphs": [
            "極目又芳草，捲簾非故山。"
        ],
        "title": "句  其三",
        "id": "49026e93-7f8f-48a0-b037-186b02948d76"
    },
    {
        "author": "釋祖瑃",
        "paragraphs": [
            "道無定亂，法離見知。",
            "言句相投，都無定義。",
            "自古龍門無宿客，至今鳥道絕行蹤。",
            "欲會箇中端的意，火裏蝍蟟吞大蟲。"
        ],
        "title": "偈三首  其一",
        "id": "1b0203b0-75b1-4553-a713-3a3df3285236"
    },
    {
        "author": "釋祖瑃",
        "paragraphs": [
            "雨下階頭濕，晴乾水不流。",
            "鳥巢滄海底，魚躍石山頭。"
        ],
        "title": "偈三首  其二",
        "id": "745019ea-0fca-4272-93a0-7948c4bb2308"
    },
    {
        "author": "釋祖瑃",
        "paragraphs": [
            "祗見石磊磊，不見玉落落。",
            "若見玉落落，方知道寬廓。"
        ],
        "title": "偈三首  其三",
        "id": "1cc61f48-d961-40a3-92ad-db6cc56a78b3"
    },
    {
        "author": "釋聞一",
        "paragraphs": [
            "拈花微笑虛勞力，立雪齊腰枉用功。",
            "爭似老盧無用處，却傳衣鉢振真風。"
        ],
        "title": "偈",
        "id": "669aa86c-c93e-420c-818b-1283a37bb21e"
    },
    {
        "author": "釋惟爽",
        "paragraphs": [
            "今朝六月旦，一年已過半。",
            "奉報參玄人，識取娘生面。",
            "娘生面，薦不薦。",
            "鷺鷥飛入碧波中，抖擻一團銀繡線。"
        ],
        "title": "偈",
        "id": "fa89fad3-b319-4640-aba2-d841821860c3"
    },
    {
        "author": "念禪師",
        "paragraphs": [
            "往復無際，動靜一源。",
            "含有德以還空，越無私而迥出。",
            "昔日日，今日日，照無兩明。",
            "昔日風，今日風，鼓無兩動。",
            "昔日雨，今日雨，澤無兩潤。"
        ],
        "title": "偈",
        "id": "09433c45-1008-4de9-8cc4-febf0cae104f"
    },
    {
        "author": "念禪師",
        "paragraphs": [
            "元正一，古佛家風從此出。",
            "不勞向上用工夫，歷劫何曾異今日。"
        ],
        "title": "頌三首  其一",
        "id": "f6308685-ce90-4f94-b253-303f0c21e1e8"
    },
    {
        "author": "念禪師",
        "paragraphs": [
            "元正二，寂寥冷淡無滋味。",
            "趙州相喚喫茶來，剔起眉毛須瞥地。"
        ],
        "title": "頌三首  其二",
        "id": "1d478e02-6429-40dd-9e2b-371de3c7c2e8"
    },
    {
        "author": "念禪師",
        "paragraphs": [
            "元正三，上來稽首各和南。",
            "若問香山山裏事，靈源一派碧如藍。"
        ],
        "title": "頌三首  其三",
        "id": "62f77fa0-6a3d-4905-aa92-79d33919afdd"
    },
    {
        "author": "什庵主",
        "paragraphs": [
            "我有一柄拂子，用處別無調度。",
            "有時挂在松枝，任他頭垂角露。"
        ],
        "title": "頌",
        "id": "5308aeab-4450-4f5e-aca2-dbfd620c07f1"
    },
    {
        "author": "釋圓極",
        "paragraphs": [
            "生鐵面皮難湊泊，等閒舉步動乾坤。",
            "戲拈十智同真話，不負黄龍嫡骨孫。"
        ],
        "title": "贊法如禪師",
        "id": "46c3c718-e9c0-403e-b825-189786865ac3"
    },
    {
        "author": "張戒",
        "paragraphs": [
            "天不戴兮地不知，誰言南北與東西。",
            "身眠大海須彌枕，石笋抽條也大奇。"
        ],
        "title": "頌",
        "id": "9667ce2d-63a0-4254-bbe6-ecfbe8c1d30a"
    },
    {
        "author": "晁端中",
        "paragraphs": [
            "安得龍山潮，駕迴馬河水。",
            "水從樓前來，中有美人淚。"
        ],
        "title": "西歸",
        "id": "b6bad12e-fd66-4afb-847e-b4e840c5e74f"
    },
    {
        "author": "孫諤",
        "paragraphs": [
            "四山藏一寺，方丈壓諸峰。",
            "回首坐禪處，白雲深幾重。"
        ],
        "title": "資聖院",
        "id": "8dc3dc42-fd01-45be-973e-2859e3d3c387"
    },
    {
        "author": "孫諤",
        "paragraphs": [
            "渡江始至長江縣，返照雨餘村落明。",
            "此地曾經詩客到，九秋風月至今清。"
        ],
        "tags": [
            "长江"
        ],
        "title": "題江濱驛",
        "id": "3f36a11e-6db1-4a5d-844d-49fd3b2b68f9"
    },
    {
        "author": "孫諤",
        "paragraphs": [
            "烟籠合處日華明，龍女山橫擁郡城。",
            "番馬遠隨流水至，邊人高入白雲耕。"
        ],
        "title": "文州",
        "id": "6510faf6-7c5f-4191-8d63-73e7dcd1e250"
    },
    {
        "author": "孫諤",
        "paragraphs": [
            "秋空獨見周王廟，夜月猶懸蜀將營。"
        ],
        "title": "句",
        "id": "89ab5aaf-ff57-496d-9157-e7d3190b2a04"
    },
    {
        "author": "臧詢",
        "paragraphs": [
            "舊隠固瀟灑，先生偏苦吟。",
            "俗情隨水落，雅趣與山深。",
            "白日自朝暮，清風無古今。",
            "遠孫簪組盛，終有愛閑心。"
        ],
        "title": "題清芬閣",
        "id": "c9ba12f0-cb66-4f6d-8045-bc514d8cf3ef"
    },
    {
        "author": "米芾",
        "paragraphs": [
            "老來書興獨未忘，頗得薛老同徜徉。",
            "天下有識推鑒定，龍宮無術療膏肓。",
            "淮風吹戟稀訟牒，典客閉閣閑壺漿。",
            "吟樹對山風景聚，墨池濯硯龜魚藏。",
            "珠臺寶氣每貫日，月觀桂實時飄香。",
            "銀淮燭天限織女，烟海括地生靈光。",
            "儁兒乃是翰墨侶，俠竹不使輿衛將。",
            "象管鈿軸映瑞錦，玉鱗棐几鋪雲肪。",
            "依依烟華動勃鬰，矯矯龍蛇起混茫。",
            "持此以爲風月伴，四時之樂樂未央。",
            "部刺不糾翰墨病，聖恩養在林泉鄉。",
            "風沙漲天烏帽客，胡不東來從北荒。"
        ],
        "title": "自漣漪寄薛紹彭",
        "id": "500d7edd-f7ef-4e74-a9a0-7585e0246b30"
    },
    {
        "author": "米芾",
        "paragraphs": [
            "歐怪褚妍不自持，猶能半蹈古人規。",
            "公權醜怪惡札祖，從茲古法蕩無遺。",
            "張顛與柳頗同罪，鼓吹俗子起亂離。",
            "懷素猲獠小解事，僅趨平淡如盲醫。",
            "可憐智永研空臼，去本一步呈千媸。",
            "已矣此生爲此困，有口能說手不隨。",
            "誰云心存乃筆到，天工自是祕精微。",
            "二王之前有高古，有志欲購無高貲。",
            "殷勤分付薛紹彭，散金購取重跋題。"
        ],
        "title": "寄薛紹彭",
        "id": "1de68b5f-0ab6-4345-82f5-7c036014ca63"
    },
    {
        "author": "米芾",
        "paragraphs": [
            "蕭李騃子弟，不收慰問帖。",
            "妙迹固通神，水火土更劫。",
            "所存慰問者，班班在箱笈。",
            "使惡乃神護，不然無寸札。",
            "自此趣畫相，後人眼徒眨。"
        ],
        "title": "寄題薛紹彭新收錢氏子敬帖",
        "id": "030597b3-704e-45a0-9e3c-9bdfd62d421d"
    },
    {
        "author": "米芾",
        "paragraphs": [
            "越筠萬杵如金版，安用杭油與池繭。",
            "高壓巴郡烏絲欄，平欺澤國清華練。",
            "老無他物適心目，天使殘年同筆硯。",
            "圖書滿室翰墨香，劉薛何時眼中見。"
        ],
        "title": "硾越竹學書作詩寄薛紹彭劉涇",
        "id": "53b17078-cf5f-4b48-b49a-85d24045a8bd"
    },
    {
        "author": "米芾",
        "paragraphs": [
            "劉郎收畫早甚卑，折枝花草首徐熙。",
            "十年之後始聞道，取吾韓戴爲神奇。",
            "邇來白首進道奧，學者信有髓與皮。",
            "始知什襲但遮壁，牛馬便可裹敝帷。",
            "峨峨太平老寺主，白紗帽首無冠蕤。",
            "武士後列肅大劍，宮女旁侍顰脩眉。",
            "神清眸子知寡慾，齒露唇反法定饑。",
            "世人見服似摩詰，不知六朝居士衣。",
            "後人勿輒亂唐突，梁人筆法了可知。",
            "道子見之必再拜，曹盧何物望藩籬。",
            "本當第一品天下，却緣顧筆在漣漪。"
        ],
        "title": "劉涇收得子鸞字帖云是右軍余恐是陳子鸞薛紹彭亦云六朝書又得像余時在漣漪答以詩云",
        "id": "181510f9-8f7b-46ca-b4c4-efbbf8c1ccdd"
    },
    {
        "author": "米芾",
        "paragraphs": [
            "劉郎無物可縈心，沉迷蠹縑與斷簡。",
            "求新不獲狂時發，自謂下取且謾眼。",
            "猗嗟斯人今實尠，我欲從之官有限。",
            "何時大叫劉子前，跽閱墨皇三復返。"
        ],
        "title": "劉涇新收唐絹本蘭亭作詩詢之",
        "id": "650ea050-3a84-4039-a718-0878b73dc6a5"
    },
    {
        "author": "米芾",
        "paragraphs": [
            "遼海來稀顧螻蟻，仰霄孤唳留清耳。",
            "從容雅步在庭除，浩蕩閒心存萬里。",
            "乘軒未失入佳談，寫真不妄傳詩史。",
            "好藝心靈自不凡，臭穢功名皆一戲。",
            "武功中令應天人，束髮遼陽侍帝宸。",
            "連城照乘不稱寶，黄圖孔誥悉珍真。",
            "百齡生我欲公起，九原蕭蕭松薿薿。",
            "得公遺物非不多，賞物懷賢心不已。"
        ],
        "title": "題蘇中令家故物薛稷鶴",
        "id": "5fe4bc0b-b0b6-4aaa-bbde-c1474a714af1"
    },
    {
        "author": "米芾",
        "paragraphs": [
            "貞觀款書丈二紙，不許兒奇專父美。",
            "何爲寥寥寶是似，遭亂真歸火兼水。",
            "千年誰人能繼趾，不自名家殊未智。",
            "嗟爾方來眼須洗，玉躞金題半歸米。"
        ],
        "title": "題子敬范新婦唐摹帖三首  其一",
        "id": "e778cb02-79d5-496d-b3a4-dce265d7709a"
    },
    {
        "author": "米芾",
        "paragraphs": [
            "雲物龍蛇慘動紙，父子王家真濟美。",
            "庾翼小兒寧近似，滄溟浩對蹄涔水。",
            "騰蛇無足蜈多趾，以假移真信用智。",
            "龜澼雖多手屢洗，卷不生毛誰似米。"
        ],
        "title": "題子敬范新婦唐摹帖三首  其二",
        "id": "5df3f669-7674-4772-a69f-36186f206d9a"
    },
    {
        "author": "米芾",
        "paragraphs": [
            "直裂紋勻真古紙，跋印多時俗眼美。",
            "誠懸尚復誤疑似，有渭方能辨涇水。",
            "真僞頭面摸趺趾，久假中分辨愚智。",
            "寶軸時開心一洗，百氏何人傳至米。"
        ],
        "title": "題子敬范新婦唐摹帖三首  其三",
        "id": "0559e5e7-c998-43d4-922a-5708271385e7"
    },
    {
        "author": "米芾",
        "paragraphs": [
            "誰起蕭閒堂，圖贊凡醜質。",
            "昧昧起我思，有懷斯士吉。",
            "吾生終不逢，二陵已相失。",
            "苟養走四方，公卿更絕迹。",
            "向老交漸稀，背憎十六七。",
            "豐吾九畹蘭，任汝滿地棘。",
            "我豈蕭閒人，偶然得空壁。",
            "美哉何方彥，精絕入妙筆。",
            "君不愧顧長康，取媚桓溫圖九錫。",
            "我不愧孟浩然，緩策京山遇摩詰。",
            "前此交道久不康，紛紛白頭多不卒。",
            "嗚呼紛紛白頭多不卒，回首此君應辟易。"
        ],
        "title": "蕭閒堂詩",
        "id": "9dccc23d-7b52-4d17-b2e8-d10dde5023d2"
    },
    {
        "author": "米芾",
        "paragraphs": [
            "太微淵默嚴不動，斗爲其車運中央。",
            "四序回旋變造化，一杓直指無偏傍。",
            "柄臣比之號八柱，一柱難闕各有當。",
            "紹聖元年圖舊德，更公玉麟使過國。",
            "屹然山立天子重，列作八柱扶天極。",
            "天極尊嚴物有道，不減不溢常不忒。",
            "均勞於外天闕柱，至今朝廷虛衮舄。",
            "皇皇辟君明如日，安用動威偃禾木，表以甘露太和液。",
            "飲太液，親壽益，公難老，歸致太平萬物好。"
        ],
        "title": "甘露歌上呈留守門下侍郎",
        "id": "501aac58-4cd1-432e-b383-02c80a138e9d"
    },
    {
        "author": "米芾",
        "paragraphs": [
            "百尺青琅玕，浸以萬丈瀾。",
            "我欲擷柯梗，一蠡酌知難。",
            "屢亦爲世有，豈不詰其端。",
            "嶷嶷呂汲公，捧日當碧天。",
            "簡直抱一氣，代理夫何言。",
            "有志隆宋業，無心崇黨偏。",
            "透璞辨珉玉，披蓁刈蘭蓀。",
            "腐儒自束髮，口誦六藝言。",
            "治亂甚白著，用舍豈一賢。",
            "明時貴知用，自古遲暮年。",
            "敢陳必堯舜，况時值媧軒。",
            "豈徒琢空文，文姦籠羣頑。",
            "汩沒俗眼順，妬嫉兒女諼。",
            "竊取爲利路，死棄等草菅。",
            "朝哦不求和，暮吟不揭竿。",
            "不歎歲不與，惟恐枉所存。",
            "願披向龜鑑，大叫出肺肝。",
            "精誠露皎皎，洞徹金石堅。",
            "康濟有次第，沿革自貫穿。",
            "刪除救災法，下民不棄田。",
            "剔抉經費壅，源源如流泉。",
            "思豫近習隙，不紊出納專。",
            "正姓以明本，捐賞以運邊。",
            "改弊貴無迹，移風當有筌。",
            "竊邑飽妻子，封豕所並肩。",
            "法令若薪束，不息不敢剸。",
            "亦不歎折腰，所歎志不宣。",
            "時乎恍易失，髮白悵剛悁。",
            "遲遲竟去國，浼浼臨長川。",
            "此志苟不遂，江湖終浩然。"
        ],
        "title": "某頓首今日去國之官謹成拙詩上獻相公汲公鈞席下執某頓首上",
        "id": "a530dd81-dc0d-4417-90f7-f16401ef6d5e"
    },
    {
        "author": "米芾",
        "paragraphs": [
            "近臈昔夾衣，入春今重裘。",
            "天運亦已廣，四序或不周。",
            "張燈兒戲歇，發興在滄洲。",
            "茲山通玄府，瑶壇帝曾遊。",
            "荷衣可薦藻，神清不沉牛。",
            "厭俗入喧亂，風波屢爲憂。",
            "昨夕浄名天，結客湧不留。",
            "一唈寄心契，江澄客漾舟。",
            "冰磴若見拒，寒荄如有愁。",
            "大塊欲動蟄，陰壑尚潜虬。",
            "重賞定誰與，春光會和柔。",
            "臨曠攝北若，持坏結東流。",
            "卧石带白雲，勒崖託千秋。",
            "焦公心賞佳，掃跡願相投。",
            "分山飛鳥爭，劃水遊鱗讎。",
            "借我一錫地，爲公瓢掛頭。"
        ],
        "title": "元祐辛未上元後一日同周文之劉瑞邁章縱矩游浮玉",
        "id": "b7d4821d-fab6-478c-803c-f3052027b2b9"
    },
    {
        "author": "米芾",
        "paragraphs": [
            "永和九年暮春月，內史山陰幽興發。",
            "羣賢題詠無足珍，敘引抽毫取奇札。",
            "好之寫來終不如，神助留爲後世法。",
            "二十八行三百字，模寫雖多誰定似。",
            "昭陵竟發不知歸，尚有異形終可秘。",
            "彥遠記模不記褚，要錄班班有名氏。",
            "後生有得苦求高，俗說紛紛那有是。"
        ],
        "title": "題永徽中所橅蘭亭敘",
        "id": "bf1b6798-3b52-4946-ab51-0b6326ae08db"
    },
    {
        "author": "米芾",
        "paragraphs": [
            "太師天源環賜第，自榜回鸞鴉雀避。",
            "好賓嗜古富圖書，玉軸牙籤捧珠翠。",
            "歌舞陳前慰俗人，不傾玉瀝發銀縢。",
            "王郎十八魁天下，招客同延貴客星。",
            "末出東晉十三帖，此第十一石藴瓊。",
            "絹標間是褚公寫，誤以右軍標作謝。",
            "我時指出一座驚，精神煥起光相射。",
            "磨墨要余定等差，謝公鬰勃冠烟華。",
            "當時傾笈換不得，歸來嘔血目生花。",
            "十五年間兩到國，朱門如舊無高牙。",
            "帖歸翰長以姻媾，忽然陳前興健嗟。",
            "開元璽封尋復出，永存珍秘相王涯。",
            "翰林印著建中歲，王謝炎靈傳更貴。",
            "副車侍中王貽永，出征不貨收文藝。",
            "太常借模真却還，郗愔入版餘皆棄。",
            "芳林鬻第書有行，次入太師重姓李。",
            "我識翰長自布衣，論文寫字不相非。",
            "知己酷好輟己好，惠然發篋手見歸。",
            "謝安談笑康江左，物外人標沒兩大。",
            "子敬合書只後批，天才物望都無那。",
            "治亂悠悠八百年，人隆偶聚散亦遄。",
            "兵火水土不隨劫，端使米老鋪案間。",
            "我生辛卯兩丙運，今歲步辛月亦然。",
            "丙申時宜辛丑日，此帖忽至庸非天。",
            "臨風浩思王仲寶，江南宰相只謝安。"
        ],
        "title": "太師行寄王太史彥舟",
        "id": "b115e874-5a5c-41e3-b8be-ebccea9d14e8"
    },
    {
        "author": "米芾",
        "paragraphs": [
            "天雞一叫凡雞和，戢戢萬靈驚起坐。",
            "智驅慾使心機大，狗苟蠅營冀人墮。",
            "沉沉夜色還東起，身伏氈莞機暫止。",
            "昧昧萬殊俱默契，窮達於君寧智理。"
        ],
        "title": "天雞",
        "id": "afaeb622-81b9-4d4f-a56c-da0d324d073e"
    },
    {
        "author": "米芾",
        "paragraphs": [
            "萬聲齊呼一聲嚇，東望蒼旻兩龍掛。",
            "浩浩隨雲百川倒，隠隠雷車千兩駕。",
            "疲農望天手加顙，怕歉求豐心惘惘。",
            "老龍甲坼血流莽，取水雖多旱彌廣。",
            "暴尪囚魃精誠微，赫赫炎曦一輪榜。"
        ],
        "title": "晉陵龍掛行",
        "id": "17f3b202-d8a6-47a1-a130-256389c21e63"
    },
    {
        "author": "米芾",
        "paragraphs": [
            "江郊海野坡陀闊，林遠烟疏淡天末。",
            "枰分蓁町暮潮生，星列漁鄉夜梁活。",
            "關荆大圖矜秀拔，取巧施工不真絕。",
            "意全萬象無不括，維摩老手巨然奪。",
            "橋防忽覺來人物，接䍦肯更圖牛羯。",
            "淵渟浪洑開龍閱，汩入瀣翻下鯨吷。",
            "楠盤疑是少陵宅，蘆深恐有詹何客。",
            "黄塵蔽天歸興浩，時向虛齋一開滌。"
        ],
        "title": "題巨然海野圖",
        "id": "71a8b6c2-0757-4fdf-8b1d-2bcec980e885"
    },
    {
        "author": "米芾",
        "paragraphs": [
            "九江有奇石，趺岱而嵩頭。",
            "巨靈藐一擘，嶕嶢憶三休。",
            "屹嶪稟異質，嶒崚誰刻鏤。",
            "百疊天巧盡，九盤猿未愁。",
            "陽壁宜産芝，陰崖諒潜虬。",
            "危顛方壇結，玉秘金泥脩。",
            "垂手探杲日，朱輪運滄洲。",
            "一塵具一界，妙喜非難求。",
            "心欲躡赤霄，八極皆部婁。",
            "况茲對衆物，其致一揆收。",
            "啑啑分別子，交戈舂其喉。"
        ],
        "title": "硯山",
        "id": "c2e69ddd-5d7f-42a6-bef2-9494ec53b339"
    },
    {
        "author": "米芾",
        "paragraphs": [
            "氣就蛇須角，暌通豕負塗。",
            "解衣同俗裸，酌水合狂夫。",
            "探社新銘禹，經韶舊弔虞。",
            "據鞍休示壯，寡要悔爲儒。",
            "爲弔忠遊楚，因崇讓過虞。",
            "要離葬終近，嚴子釣行須。",
            "御晏妻知辱，歆膺客自愚。",
            "誠修日難掩，醯在蚋還趨。",
            "和寡方聲越，知稀覺道腴。",
            "命齊都將相，義拙落江湖。",
            "南夢應隨雁，西風却背鱸。",
            "弓旌今正歇，多少定同鳬。"
        ],
        "title": "發潤州",
        "id": "0ea56095-17b3-4215-bffa-7cf9d01f4b18"
    },
    {
        "author": "米芾",
        "paragraphs": [
            "少陵平生饑，乃以醉飽死。",
            "惜哉斯人窮，四海無寄趾。",
            "後傳水仙召，牛渚花相比。",
            "神怪反愛才，時人乃封豕。",
            "遺文何崛奇，岱輿載屭贔。",
            "貫穿破九流，突兀撐一氣。",
            "自嘆萬古名，寂寞身後事。",
            "此老遑遑心，懸鶉破無裏。",
            "我行自嘉禾，卧欹一蓬底。",
            "烈曦畏俄中，開卷爲磨洗。"
        ],
        "title": "讀杜甫集",
        "id": "249c4cd0-2400-47cd-8412-58531be034a9"
    },
    {
        "author": "米芾",
        "paragraphs": [
            "久陰障奪佳山川，長瀾四溢魚龍淵。",
            "衆看李郭渡浮玉，晴風掃出清明天。",
            "頗聞妙力開大施，足病不列諸方仙。",
            "想應蒼壁有垂露，照水百怪愁寒烟。"
        ],
        "title": "東坡居士作水陸於金山相招足瘡不能往作此以寄之",
        "id": "0acd5a44-7e9a-4fde-b59f-74dbc0ec352d"
    },
    {
        "author": "米芾",
        "paragraphs": [
            "雲出救世旱，澤浹雲尋歸。",
            "入石了不見，豐功已如遺。",
            "龍騫薦復起，抱石明幽姿。",
            "雲乎無定所，隠者當何栖。"
        ],
        "title": "栖雲閣",
        "id": "691f2298-ef3a-47f1-a638-1ed9229ffc10"
    },
    {
        "author": "米芾",
        "paragraphs": [
            "憑軾下虎關，揚舲下清洛。",
            "川神秘幽姿，靈介破大樸。",
            "壯哉河山固，皆是大禹鑿。",
            "舟人歌大禹，水怪不敢作。",
            "功宣欲萬祀，人望只如昨。",
            "短哦復長詠，豪舉亦哀噱。",
            "夢寐三川勝，使事少行樂。",
            "無雨洗嵩少，春烟淡寥廓。"
        ],
        "title": "過虎關",
        "id": "8eeab98d-b64e-45f9-bb96-ee7b9d3d03e0"
    },
    {
        "author": "米芾",
        "paragraphs": [
            "何必識難字，辛苦笑揚雄。",
            "自古寫字人，用字或不通。",
            "要之皆一戲，不當問拙工。",
            "意足我自足，放筆一戲空。"
        ],
        "title": "答紹彭書來論晉帖誤字",
        "id": "21f36497-bfe4-4214-bd15-f8d5277cb26b"
    },
    {
        "author": "米芾",
        "paragraphs": [
            "色改重重構，春歸戶戶嵐。",
            "槎浮龍委骨，畫失獸遺耽。",
            "神護衛公塔，天留米老菴。",
            "栢梁終厭勝，會副越人談。"
        ],
        "title": "甘露寺悼古",
        "id": "4202bdf5-6a8c-4b27-9bf7-8b0274da0c32"
    },
    {
        "author": "米芾",
        "paragraphs": [
            "非篆非科璞已彫，形容振振與蕭蕭。",
            "曾因忠厚方周德，坐想訏謨覽舜韶。",
            "漢德已衰還應孽，魯邦既弱不爲妖。",
            "虛齋自是驚人玩，不勝雄狐逐怒鵰。"
        ],
        "title": "題麟鳳碑",
        "id": "8a21051c-de4f-4db3-81d2-ed601c525cdf"
    },
    {
        "author": "米芾",
        "paragraphs": [
            "偃蹇宜如季，揮毫已逼翁。",
            "衛書無曲妙，琰慧有遺工。",
            "乍睹虬如物，初披颯有風。",
            "顧藏維謹鑰，化去或難窮。"
        ],
        "title": "題南昌縣君臨偃竹",
        "id": "33a3184f-3da7-4418-af62-1bceb877aad7"
    },
    {
        "author": "米芾",
        "paragraphs": [
            "萬里相分又一時，憐君身世半差池。",
            "老來猶得安城守，夜召尚淹宣室思。",
            "越嶺寒橫迎吏謁，荆雲暮合燕歸遲。",
            "江湖還送天涯客，憔悴江湖更別離。"
        ],
        "title": "詩送吳丈賓州使君元豐乙未長沙掾舍真禧道館書",
        "id": "8383f744-6f81-4f95-ba18-d56a8d074dfa"
    },
    {
        "author": "米芾",
        "paragraphs": [
            "照地干旄十丈長，大皇孫子守東陽。",
            "吳濤卷海銀爲幔，郢雪飛英錦作章。",
            "無事笙簫開客館，有情山水聚衙床。",
            "樓中惡語須磨鏟，盡把新題換沈郎。"
        ],
        "title": "送大夫孫公鎮東陽",
        "id": "13e4f7aa-af05-41e6-ac95-09cab2c776ca"
    },
    {
        "author": "米芾",
        "paragraphs": [
            "方瞳正碧貌如圭，六月相逢萬里歸。",
            "口不談時經噩夢，心常懷蜀俟秋衣。",
            "可憐衆熱偏能捨，自是登真限莫違。",
            "書到鄉人望還舍，晉陵玄鶴已孤飛。"
        ],
        "title": "蘇東坡輓詩五首  其一",
        "id": "1d3dfed1-13d1-407d-869e-210f576d9db0"
    },
    {
        "author": "米芾",
        "paragraphs": [
            "淋漓十幅草兼真，玉立如山老健身。",
            "夢裏赤猿真月紀，興前白鳳似年辰。",
            "將尋賀監船虛返，欲近要離烈可親。",
            "忍死來還天有意，免稱聖代殺文人。"
        ],
        "title": "蘇東坡輓詩五首  其二",
        "id": "856b95fe-52fd-41fd-95fe-cb4927d5db61"
    },
    {
        "author": "米芾",
        "paragraphs": [
            "小冠白㲲步東園，原是青城欲度仙。",
            "六合著名猶似窄，八周禦魅訖能旋。",
            "道如韓子頻離世，文比歐公復並年。",
            "我不銜恩畏清議，束芻難致淚潸然。"
        ],
        "title": "蘇東坡輓詩五首  其三",
        "id": "1e64a2d2-95d4-4ffa-9d17-e3a283507364"
    },
    {
        "author": "米芾",
        "paragraphs": [
            "平生出處不同塵，末路相知太息頻。",
            "力疾來辭如永訣，古書跋贊許猶新。",
            "荆州既失三遺老，碧落新添幾侍晨。",
            "若誦子虛真異世，酒傭屍佞是何人。"
        ],
        "title": "蘇東坡輓詩五首  其四",
        "id": "6327cf83-4d2e-4519-b2e0-af88c9c29797"
    },
    {
        "author": "米芾",
        "paragraphs": [
            "招魂聽我楚人歌，人命由天天奈何。",
            "昔感松醪聊墮睫，今看麥飯發悲哦。",
            "長沙論直終何就，北海傷豪忤更多。",
            "曾藉南窗逃藴暑，西山松竹不堪過。"
        ],
        "title": "蘇東坡輓詩五首  其五",
        "id": "cc769dab-6ca1-40fe-97b3-c2d58d7404e1"
    },
    {
        "author": "米芾",
        "paragraphs": [
            "湘西衣冷榻留雲，此夕還如入夢魂。",
            "六月薜蘿嗟我欲，一生林壑與心論。",
            "吳王舊賞今何有，惠可餘光宛若存。",
            "對榻深堂清話歇，長風快雨洗松門。"
        ],
        "title": "奉陪洞霄內閣拉殊師利宿穹窿本公故寺絕類岳麓感之而作",
        "id": "328c10c4-4e4f-4231-a62a-9df5b8e244a0"
    },
    {
        "author": "米芾",
        "paragraphs": [
            "石赤表雄名，三辰出濁清。",
            "江澄天上見，鰲負水中行。",
            "瑞像浮溟海，殊香下玉京。",
            "神靈禮金碧，梵力度幽明。",
            "揭榜訛浮玉，莊嚴是化城。",
            "壯哉夜潮落，入枕百川聲。"
        ],
        "title": "浮玉亭",
        "id": "456b4fa1-d3dc-4f44-b26e-b61d78ac1758"
    },
    {
        "author": "米芾",
        "paragraphs": [
            "怒勢豪聲迸海門，州人傳是子胥魂。",
            "天排雲陣千雷震，地捲銀山萬馬奔。",
            "高與月輪參朔望，信如壺漏報朝昏。",
            "吳爭越戰成何事，一曲漁歌過遠村。"
        ],
        "tags": [
            "钱塘江"
        ],
        "title": "紹聖二年八月十八日觀潮於浙江亭書",
        "id": "51bb7de5-61c1-47d1-886c-532fd97f7273"
    },
    {
        "author": "米芾",
        "paragraphs": [
            "洗竹延清景，培松衛歲芳。",
            "好峰多漾翠，嘉卉襲人香。",
            "犀玉開書札，龍蛇起混茫。",
            "微風北窗卧，真可上羲皇。"
        ],
        "title": "山林堂",
        "id": "bba51a0d-7d6b-4f05-aeaf-4c08978929e4"
    },
    {
        "author": "米芾",
        "paragraphs": [
            "山晚烟棲樹，漁收鷺宿沙。",
            "曲生初月魄，遠淡滿川霞。",
            "依靜家如寺，游頻寺是家。",
            "何須傳大士，芰製著袈裟。"
        ],
        "title": "浄名二首  其一",
        "id": "452bed9f-fa95-49f8-8e88-d03074e90a74"
    },
    {
        "author": "米芾",
        "paragraphs": [
            "縱目天容曠，披襟海共開。",
            "山形當檻走，雲影度江來。",
            "世界慚雙足，生涯付一杯。",
            "橫風多景夢，壺領酌泉迴。"
        ],
        "title": "浄名二首  其二",
        "id": "82a991e9-fb5d-47fa-978d-bd19796a31a1"
    },
    {
        "author": "米芾",
        "paragraphs": [
            "半生湖海看青山，慣佩笭箵攬轡艱。",
            "曉起初馳朱雀路，霜華慚綴紫宸班。",
            "百寮卑處瞻丹陛，五色光中望玉顔。",
            "浪說書名落人世，非公那解徹天關。"
        ],
        "title": "除書學博士呈時宰",
        "id": "9227b30d-d1c3-4820-9625-63caa8066ca7"
    },
    {
        "author": "米芾",
        "paragraphs": [
            "神强體健頰猶朱，犀虎輕拋憶舊廬。",
            "明月滿船常伴畫，素風傳世莫非書。",
            "湧金門外秋長老，有美堂前錦不如。",
            "預想容觀春色好，靈龜舞鶴引安車。"
        ],
        "title": "送沂州使君納政榮歸",
        "id": "bbc817dd-b1ec-4b8b-9f73-3449b09eda2e"
    },
    {
        "author": "米芾",
        "paragraphs": [
            "垂虹秋色醉題詩，徑及銀濤濯酒巵。",
            "雅謔高談傾國士，英風俠氣嚇吳兒。",
            "五侯倒屣重前席，三歲專經却下帷。",
            "早作黄金買嵩少，西湖逸客有心期。"
        ],
        "tags": [
            "西湖"
        ],
        "title": "送水丘先生入都",
        "id": "14a1d8ec-3479-4eec-8f25-1625487e985a"
    },
    {
        "author": "米芾",
        "paragraphs": [
            "五年相遇一行頻，笑佩笭箵望塞雲。",
            "曼倩未應徒爲米，仲宣何事樂從軍。",
            "開尊共喜身强健，秣馬還驚歲杪分。",
            "此別固應尤作惡，天涯老去與誰羣。"
        ],
        "title": "送潘景純",
        "id": "4752a1ca-abfd-4a61-884b-3c8e2f91f242"
    },
    {
        "author": "米芾",
        "paragraphs": [
            "清露濕衣裳，心遐拉大荒。",
            "想雷雲上見，覺蟻蔀中藏。",
            "地獻山川秘，天開日月光。",
            "太阿常耿介，未敢暫徬徨。"
        ],
        "title": "登棲靈塔",
        "id": "0c27052f-6050-4515-b6b2-07351df7d53a"
    },
    {
        "author": "米芾",
        "paragraphs": [
            "沉沉靜境在人寰，樓殿蒼巒指顧間。",
            "棄汝又成朝北闕，杜門安得老西山。",
            "朱金有命趨時拙，窮達忘懷枉道難。",
            "主相聖賢公路啟，長裾重曳舊青氈。"
        ],
        "title": "將行戲呈彥楚彥昭彥舟",
        "id": "7662f325-41bc-428d-8011-081c2f757c05"
    },
    {
        "author": "米芾",
        "paragraphs": [
            "竹圍杉徑晚風清，又入山光寺裏行。",
            "一一過僧談舊事，遲遲繞壁認題名。",
            "仙來石伴懷灰劫，鶴語池邊勸後生。",
            "三十年間成底事，坐叨閒祿是身榮。"
        ],
        "title": "遊山光寺",
        "id": "21c76c7a-f46d-4274-8ae5-45c834b27e3a"
    },
    {
        "author": "米芾",
        "paragraphs": [
            "柳外艤舟晚，醉餘雙眼醒。",
            "水光涵一氣，星彩動圓靈。",
            "炯炯月初上，翛翛風更泠。",
            "遠山橫秀碧，淡墨說吾經。"
        ],
        "title": "江皋晚望",
        "id": "73513dc4-8c7f-4071-9440-1d85de0a9309"
    },
    {
        "author": "米芾",
        "paragraphs": [
            "混塵慵走俗，陟巘喜非期。",
            "漠漠江雨歇，溶深春水時。",
            "陶潜那寄傲，惠遠更能詩。",
            "吏自成稀闊，言歸心尚遲。"
        ],
        "title": "和王彥舟",
        "id": "a4beefc4-dd95-483c-84f1-f35f40dc922f"
    },
    {
        "author": "米芾",
        "paragraphs": [
            "春風何索寞，带雪入揚州。",
            "尚想遺釵雀，曾觀上玉鈎。",
            "真同一夢覺，坐想十年遊。",
            "邂逅逢孫楚，酣歌慰滯留。"
        ],
        "title": "揚州作",
        "id": "5d42805a-9525-40fe-9e2b-c7ff8469e255"
    },
    {
        "author": "米芾",
        "paragraphs": [
            "寶剎觸南箕，林幽石磴危。",
            "雲霞隨履舄，魍魎避旌旗。",
            "遐寓乘新興，深尋據古詩。",
            "漥尊勿置酒，沆瀣已盈巵。"
        ],
        "title": "湖守林子中同遊道場",
        "id": "6eb0e32d-9f8c-4aa3-8a20-c6c31538d873"
    },
    {
        "author": "米芾",
        "paragraphs": [
            "吏日雖云冗，逢休樂有餘。",
            "山林三面勝，圖史一齋虛。",
            "煉藥驚衰早，逢人話索居。",
            "傾囊收剡楮，待著鹿門書。"
        ],
        "title": "呈王彥舟",
        "id": "17f0157f-4273-4a69-b2db-aeca43675f9b"
    },
    {
        "author": "米芾",
        "paragraphs": [
            "倦遊湖海老侵尋，去就何情適契心。",
            "一境山林資我懶，半年風月爲君吟。",
            "闢開暗室成三果，選出香巒敵萬金。",
            "千里寄聲懷惠好，西風正隔洞庭深。"
        ],
        "tags": [
            "洞庭湖"
        ],
        "title": "奉酬仲微見寄之作",
        "id": "326dbe3d-429b-4f9e-b30a-e4b4e0134ca3"
    },
    {
        "author": "米芾",
        "paragraphs": [
            "俠少場中酒作讎，不勝杯勺鬢今秋。",
            "道言禪語須蔬食，作意丹陽十日留。"
        ],
        "title": "雜咏三首  其一",
        "id": "a3d949f7-f244-4e70-849e-ebd9510af934"
    },
    {
        "author": "米芾",
        "paragraphs": [
            "逶迤一水出苕叢，碧底無沙冷照容。",
            "獨倚溪橋看風月，西山紫翠暮千重。"
        ],
        "title": "雜咏三首  其二",
        "id": "bc41638a-ce05-40bb-a82a-4b1d59bae598"
    },
    {
        "author": "米芾",
        "paragraphs": [
            "霜雪迷西極，雲濤隔閬風。",
            "平生會心趣，都在浄名中。"
        ],
        "title": "雜咏三首  其三",
        "id": "9c21fe3a-d1cb-49a8-b91a-6fd5b7607cbe"
    },
    {
        "author": "米芾",
        "paragraphs": [
            "斷雲一片洞庭帆，玉破鱸魚金破柑。",
            "好作新詩吟景物，垂虹秋色滿東南。"
        ],
        "tags": [
            "洞庭湖"
        ],
        "title": "垂虹亭",
        "id": "420fdf98-5d8e-40da-930c-aa560ca3ea34"
    },
    {
        "author": "米芾",
        "paragraphs": [
            "長日開閒境，春風美鼻雷。",
            "黄紬依舊暖，牙鼓莫相催。"
        ],
        "title": "去漣水",
        "id": "833d48e3-2a12-4b48-8d88-d466737a6231"
    },
    {
        "author": "米芾",
        "paragraphs": [
            "滿院紅芳減復添，清微風細入重簾。",
            "穠香不使朝醒快，竟日蠻沉擁繡衫。"
        ],
        "title": "頻于夢中作宮詞何也漫成一首",
        "id": "d9fbfb8a-bda3-43a2-bb1c-b2a79fb36118"
    },
    {
        "author": "米芾",
        "paragraphs": [
            "客星熠熠滑稽雄，愛著青衫自作窮。",
            "澤國三年哭不死，又拖長袖揖王公。"
        ],
        "title": "別吳方回弟",
        "id": "ef970204-0e20-4b07-8f2f-7f38ae420ed5"
    },
    {
        "author": "米芾",
        "paragraphs": [
            "畫號爲真理或然，悠悠覺夢本同筌。",
            "殷勤封向青山去，要識江東李謫仙。"
        ],
        "title": "題李成畫",
        "id": "fbb6306d-8cb5-4252-b43d-2341120ad367"
    },
    {
        "author": "米芾",
        "paragraphs": [
            "晴新山色黛，風縱蘆花白。",
            "盡日依欄干，寒宵低細月。"
        ],
        "title": "賞心亭晚望",
        "id": "7846830d-a58b-4689-bbb0-730e47a158c3"
    },
    {
        "author": "米芾",
        "paragraphs": [
            "插雲臺榭壓西興，笑語風生溽暑清。",
            "誰爲决雲開皓月，練翻雪捲看潮生。"
        ],
        "title": "蕭堂書壁",
        "id": "1e889427-1fc4-4f39-965e-0bd89c58a911"
    },
    {
        "author": "米芾",
        "paragraphs": [
            "京洛風沙千里還，船頭出汴翠屏間。",
            "莫論衡霍衝星斗，且是東南第一山。"
        ],
        "title": "題泗濱南山石壁曰第一山",
        "id": "5b59de79-10fb-47a3-b7d9-87fa6a519e19"
    },
    {
        "author": "米芾",
        "paragraphs": [
            "青葱秀野挾銀淮，誰把丹楹此地開。",
            "我欲臨風取清曠，寄聲魚鳥莫相猜。"
        ],
        "title": "書淮岸艤舟館秀野亭",
        "id": "4461e825-4884-4a4d-adda-539f86fe1525"
    },
    {
        "author": "米芾",
        "paragraphs": [
            "蒸雲大澤鬭蛟龍，五日頑無一點風。",
            "十幅快帆飛野水，此生亦是小時通。"
        ],
        "title": "寶應道中",
        "id": "874284b6-a86e-4919-86d4-10f76ce2f6a1"
    },
    {
        "author": "米芾",
        "paragraphs": [
            "高沙風快走蒼雲，小艇供鱸摘紫蓴。",
            "野泊終朝愛清景，不辜閒祿太平身。"
        ],
        "title": "高郵即事二首  其一",
        "id": "95f1f409-d023-46d4-8010-a8a0232f430d"
    },
    {
        "author": "米芾",
        "paragraphs": [
            "華胥臺上欲臨風，萬籟無聲霧鬰空。",
            "南北二龍乘障起，威音爛色正爭雄。"
        ],
        "title": "高郵即事二首  其二",
        "id": "9ed9b0c3-a99e-48f0-ae73-0439ee5d5502"
    },
    {
        "author": "米芾",
        "paragraphs": [
            "胡羯自干紀，唐綱竟不維。",
            "可憐德業淺，有愧此碑詞。"
        ],
        "title": "過浯溪",
        "id": "ead0f25a-a569-43c7-b95c-e8037447c9ce"
    },
    {
        "author": "米芾",
        "paragraphs": [
            "得官塵土古揚州，好客常稀俗客稠。",
            "掩簿叱胥無慁我，冒風踏雪作清遊。"
        ],
        "title": "雜詠  其一",
        "id": "56015502-294c-4bf6-befc-77ace2a13c79"
    },
    {
        "author": "米芾",
        "paragraphs": [
            "竹西桑柘暮鴉盤，特地霜風滿倦顔。",
            "不用使君相料理，都緣塵土少青山。"
        ],
        "title": "雜詠  其二",
        "id": "8893b985-5056-4a55-b1b6-4bafc0e4ead6"
    },
    {
        "author": "米芾",
        "paragraphs": [
            "贈我白毫筆，報以木蘭酒。",
            "我書將示誰，汝筆稱我手。"
        ],
        "title": "雜詠  其三",
        "id": "3d555f81-0873-42a6-bb31-de8c1a6b78a0"
    },
    {
        "author": "米芾",
        "paragraphs": [
            "西瞻山逾緬，東望水正茫。",
            "楚人投餌處，吾肯扣鳴桹。"
        ],
        "title": "瓜州百川浦",
        "id": "14fa18e4-0b2f-4307-9158-486359f437fc"
    },
    {
        "author": "米芾",
        "paragraphs": [
            "西北瞻雲異，東南走貢珍。",
            "川華開日月，林嶺暗松筠。"
        ],
        "title": "致爽軒四首  其一",
        "id": "cd9b2129-7d62-4eb1-b3af-a3532ba87f61"
    },
    {
        "author": "米芾",
        "paragraphs": [
            "北固輕綃外，西山淡素中。",
            "一天烟雨好，未獨愛霜空。"
        ],
        "title": "致爽軒四首  其二",
        "id": "9c6d2703-24e0-468a-9654-02d1b0dc82cd"
    },
    {
        "author": "米芾",
        "paragraphs": [
            "玉斧初騎御，通明暫住居。",
            "翛翛輕吹度，灑落碧華珠。"
        ],
        "title": "致爽軒四首  其三",
        "id": "b25758ff-9dcc-486d-aa0b-a2f7a8ee9c71"
    },
    {
        "author": "米芾",
        "paragraphs": [
            "阿氏金爲屋，姮家玉作臺。",
            "岱輿憑海立，兜率跨雲開。"
        ],
        "title": "致爽軒四首  其四",
        "id": "e7d5a46b-f162-432f-a27b-f5e7c49e0bb8"
    },
    {
        "author": "米芾",
        "paragraphs": [
            "厭市衝烟入，忘懷對客遲。",
            "吟看飛鳥沒，坐到夕陽時。"
        ],
        "title": "浄名  其一",
        "id": "030147f9-a6b3-4b26-b8f4-a62d200d3f0e"
    },
    {
        "author": "米芾",
        "paragraphs": [
            "舊對湘西雪，遲遲憶故關。",
            "水雲資老景，吟引謝江山。"
        ],
        "title": "浄名  其二",
        "id": "b67b9d65-3d33-4600-8288-52817c5b826a"
    },
    {
        "author": "米芾",
        "paragraphs": [
            "晨入雲隨步，宵還月共輿。",
            "清傳供佛飯，寒燎隔江漁。",
            "市響昏鴉亂，林穿列曜疏。",
            "殷勤顧景物，爲爾老南徐。"
        ],
        "title": "又",
        "id": "0b6c7dae-e977-46cf-b94e-2792ed81bc23"
    },
    {
        "author": "米芾",
        "paragraphs": [
            "偃蹇汀眠雁，蕭梢風觸蘆。",
            "京塵方滿眼，速爲喚花奴。"
        ],
        "title": "題嗣濮王蘆雁二首  其一",
        "id": "1452dabe-8db1-4223-bfb1-97dcbb8134bf"
    },
    {
        "author": "米芾",
        "paragraphs": [
            "野趣分苕水，鳳光剪鑑湖。",
            "塵中不作惡，爲有鄴公圖。"
        ],
        "title": "題嗣濮王蘆雁二首  其二",
        "id": "d0fdfa64-4e5f-4e05-a24f-1aba428bbfb2"
    },
    {
        "author": "米芾",
        "paragraphs": [
            "棐几延毛子，明窗館墨卿。",
            "功名皆一戲，未覺負平生。"
        ],
        "title": "題所得蔣氏帖",
        "id": "62688109-4050-4897-ae2c-8d26caa7b70e"
    },
    {
        "author": "米芾",
        "paragraphs": [
            "世言米薛或薛米，猶言弟兄與兄弟。",
            "四海論年我不卑，品定多應定如是。"
        ],
        "title": "答薛紹彭寄書",
        "id": "faabbeb7-9d46-4a14-84e3-4ec5c6ede2fb"
    },
    {
        "author": "米芾",
        "paragraphs": [
            "唐滿書奩晉不收，却緣自不信雙眸。",
            "發狂爲報豢龍子，不怕人稱米薛劉。"
        ],
        "title": "答劉涇書",
        "id": "597d3415-c2a8-4159-ba14-4cd56c13568f"
    },
    {
        "author": "米芾",
        "paragraphs": [
            "庖丁解牛刀，無厚入有間。",
            "以此交世故，了不見後患。",
            "奈何觸褊心，忿氣益滋蔓。",
            "是非錯相干，惡成那及諫。",
            "智者善持己，頗覺操修辨。",
            "此道固不遠，可約可以散。",
            "黄帝本齋心，斯民即晏粲。"
        ],
        "title": "庖丁解牛刀",
        "id": "f3b2c203-94ca-4892-9cff-18beab5ed24c"
    },
    {
        "author": "米芾",
        "paragraphs": [
            "高高凝碧夜色卷，八荒更無纖雲屯。",
            "冰輪直壓巨鼇首，東海萬里齊崩奔。",
            "仰觀左右毛骨竦，徐掃澄烟攝羣動。",
            "寥泬初疑玉兔跳，銀潢更恐金波湧。",
            "兒童爭指桂枝好，遊人不厭嫦娥老。",
            "苦留清景拂疏星，要與羲和接昏曉。",
            "光到長門知不知，猶勝關山人未歸。",
            "清風著我生雙翼，來作蟾宮變化飛。"
        ],
        "title": "明月歌二首  其一",
        "id": "8f69fdea-79ae-4a37-bef8-f19a2703c7dd"
    },
    {
        "author": "米芾",
        "paragraphs": [
            "姮娥竊藥爲飛仙，夜食丹霞凌紫烟。",
            "瞥開銀碧排翠鈿，信手拂掠新妝妍。",
            "蛾眉點出爭嬋娟，皎然嬌額臨風前。",
            "佳人再拜心拳拳，多生端有好姻緣。",
            "掀雲直指烏號懸，下射萬頃楊花氈。",
            "南飛驚鵲殊可憐，北堂人冷空無眠。",
            "彩霞欲掣舞衣揎，水精梳插籠鬢蟬。",
            "方諸滴瀝生流泉，老蚌呼吸凝芳鮮。",
            "誰家破鏡飛上天，滿林玉玦相勾連。",
            "多情應照載花船，無窮解趁尋春鞭。",
            "蓂莢自與桂華偏，駒隙誰爭白兔先。",
            "斯須幾望摶清圓，白毫宛轉吞大千。",
            "纖埃不隔知無邊，蘂宮可掬疑深穿。",
            "瓊華隨步翻繡筵，琉璃倒海傾長川。",
            "買來曾不用一錢，笙歌醉賞須年年。"
        ],
        "title": "明月歌二首  其二",
        "id": "240b0a7d-8581-41b9-8988-49f55f06a214"
    },
    {
        "author": "米芾",
        "paragraphs": [
            "長虹潜貫幽巖窟，綠烟更染秋波骨。",
            "不容俗眼覘神功，只向菱溪作靈物。",
            "少室仙人領一麾，至誠發遍山中奇。",
            "雄雌亭亭兩挺出，宛若碧玉含春漪。",
            "朱欄碧甃拱山麓，翠霧彤霞掩幽谷。",
            "能將膚寸起清泉，幾見峰前春雨足。",
            "邇來新飾紫微宮，奇詭搜索林泉空。",
            "五色磊磊可補缺，三品往往慚收功。",
            "紫衣使者御天敕，肯教閟此蒼苔色。",
            "菱溪脫迹飛上天，迴看幽谷空雲烟。"
        ],
        "title": "菱溪石",
        "id": "c43f871e-6ddf-47c8-a842-dd0c135b181b"
    },
    {
        "author": "米芾",
        "paragraphs": [
            "玉峰高愛攙天碧，過眼雲關無處覓。",
            "纔將呀豁向疏窗，已見峰稜翻瘦脊。",
            "明月照出溪中水，清風掃遍巖邊石。",
            "懸崖絕磴疑可擥，白露蒼烟俱咫尺。",
            "天陰未徹山陰寒，雨聲欲絕泉聲乾。",
            "須知物理有真妄，豈識道眼無殊觀。",
            "萬象森嚴掌握內，大塊俯仰毫芒間。",
            "抽身更洗清浄足，探歷幽深非所難。",
            "山僧作山真有以，詩人吟詩從此始。",
            "意教妙手發天慳，戲取神功當衆美。",
            "君不見浣花野老深結廬，白鹽赤甲龍虎趨。",
            "清吟醉賞左右足，當時應笑秦鞭驅。"
        ],
        "title": "僧舍假山",
        "id": "f6943737-91f5-4ca4-9e07-1df69511b29a"
    },
    {
        "author": "米芾",
        "paragraphs": [
            "人愛老張書已顛，我知醉素心通天。",
            "筆鋒卷起三峽水，墨色染徧萬壑泉。",
            "興來颯颯吼風雨，落紙往往翻雲烟。",
            "怒蛟狂虺忽驚走，滿手黑電爭回旋。",
            "人間一日醉夢覺，物外萬態涵無邊。",
            "使人壯觀不知已，脫身直恐凌飛仙。",
            "棄筆爲山儻無苦，洗墨成池何足數。",
            "其來精絕自凝神，不在公孫渾脫舞。"
        ],
        "title": "智衲草書",
        "id": "6296e741-8894-454f-b140-6de71713bff8"
    },
    {
        "author": "米芾",
        "paragraphs": [
            "楚江倒水天上來，吳山削玉青崔嵬。",
            "飛流欲截衆峰險，揮手可擘烟雲開。",
            "危亭據此揭佳麗，斲出榱桷超層臺。",
            "憑空直喜縱高舉，下瞰愈覺心悠哉。",
            "曠野萬頃正入眼，清風四坐無纖埃。",
            "淺黛低潑弱柳色，紅粉正抹秋蓮腮。",
            "好音終日自多興，美景變態誰能裁。",
            "主人與客窮新賞，羅榼更擲神仙盃。",
            "歌珠舞雪不知已，何妨邀月聊徘徊。",
            "時來孰肯趣真隠，寄語沮溺無嫌猜。"
        ],
        "title": "吳侍禁綠野亭",
        "id": "37fc4fe5-7eaa-49cb-ac6e-dc339dc1d23e"
    },
    {
        "author": "米芾",
        "paragraphs": [
            "廣寒宮女貪游戲，瑩滑琉璃光照地。",
            "嫩雲纔捧出纖腰，無數鮫綃擁嬌翠。",
            "仙葩姿逞天姿穠，只愛臨溪梳洗慵。",
            "太真艷色禁不得，含羞微笑迎秋風。",
            "秋風苦惱秋露泣，的皪珠璣時瀉入。",
            "紅凝朱粉綠參差，儘濺裙襦烟不濕。",
            "初驚王母來瑶池，酡顔更醉流霞巵。",
            "三千佳麗已羅列，爭先鸞鑑勻娥眉。",
            "俄見洛神歸洛浦，波卷靴紋翠蛟舞。",
            "羽車雲蓋空紛披，碧疊巫峰生暮雨。",
            "坐憐吟倚風靈香，多情先斷何人腸。",
            "不及鴛鴦與鸂鶒，恣穿薄影眠池塘。"
        ],
        "title": "溪蓮行",
        "id": "516b6295-77eb-49e2-90a3-7f2209fdc7bb"
    },
    {
        "author": "米芾",
        "paragraphs": [
            "銀蟾倒掛搖清輝，當中桂子初低垂。",
            "飛空已歷萬古盡，下照不使秋毫欺。",
            "轉盼冰輪湧東海，長天一派成琉璃。",
            "栽培不畏雪霜苦，剪拂豈容刀斧爲。",
            "明河無聲駕飛葉，紫府有陌馳修枝。",
            "姮娥愛惜日已久，玉階亦貴秋風吹。",
            "寧論匠石可斲削，還恐風雷堪出治。",
            "列真洞府秘不得，紫微宮闕藏其私。",
            "金童來授玉女捧，投之寶篋那能窺。",
            "每當方士脫凡骨，賜予一根朝帝墀。",
            "入手既覺袨服羽，照人端不羞朝曦。",
            "乃知不是風塵物，握出風塵真所宜。",
            "邇來地不愛此寶，名喧東魯誇珍奇。",
            "千金欲易不可得，橫紋錯落青絲披。",
            "胡爲夫子遠寄我，意以華豪驚絳帷。",
            "低頭拜賜亦已厚，我欲效報君須知。",
            "三年大聘獵英俊，捫膺吐氣生虹蜺。",
            "揉藍綵服俯可取，携將直上青雲梯。",
            "翱翔歡呼起拜舞，仰瞻日彩生堯眉。",
            "雞人忽報洞天曉，看取飛升變化時。"
        ],
        "title": "答郭純老秘校贈笏",
        "id": "d375697f-f643-4db7-9121-7061a99ef172"
    },
    {
        "author": "米芾",
        "paragraphs": [
            "羣峰矯矯蛟龍顛，衝波鼓鬣方迴旋。",
            "排空刻削萬仞碧，秀色直上干雲天。",
            "地形天巧世莫測，插出怪變知何年。",
            "傍驚列翠不入手，擬將瘦脊束差肩。",
            "何人高致得入手，擇奇結構當其前。",
            "丹甍繡桷麗朝日，綺疏藻井搖非烟。",
            "葱蒼數里拂巾被，蓊鬰衆木臨書筵。",
            "開扉割得曉光瑩，繞榻飛來佳氣鮮。",
            "乘閒超忽不知已，徒覺四顧清無邊。",
            "毫眉主人曳芒履，策杖欲作商宮仙。",
            "犀尊蕩漾瀉醇醴，招賓集醉秋風蓮。",
            "蓮華菡萏翠的皪，皎月照耀爭嬋娟。",
            "金絲鏘戛亂兩耳，醉倒三百黄金船。",
            "風流不見謝太守，昭亭朗賦磨新鎸。",
            "放傲豈如王逸少，蘭亭草聖窺天全。",
            "才華墨妙古已遠，只今唯有空山川。",
            "孰若開編樂教子，坐使發策驚前賢。",
            "還當操筆俯欄楯，試與採掇供詩篇。"
        ],
        "title": "攬秀亭",
        "id": "d0bffc60-78bb-49f4-8c83-4bec6646a407"
    },
    {
        "author": "米芾",
        "paragraphs": [
            "陟巘不自期，孤雲掛松頂。",
            "一揖不相期，飛雲無留影。",
            "雲已去，泉更長。",
            "雲泉畢世友，相得每相忘。"
        ],
        "title": "漣漪瑞墨堂書",
        "id": "8859e936-95da-498b-9874-997033963da0"
    },
    {
        "author": "米芾",
        "paragraphs": [
            "水月光華動不風，寒增綠柳露滋松。",
            "西山夜色無人喚，直透疏簾翠一重。"
        ],
        "title": "雜詠  其一",
        "id": "84f3a1c4-8d38-4221-b93d-f044b5789579"
    },
    {
        "author": "米芾",
        "paragraphs": [
            "巨艦橫江穩不搖，順浮溟漲午時潮。",
            "江南晴色山無翳，乞與閒人取次描。"
        ],
        "title": "雜詠  其二",
        "id": "a0571096-7190-425a-8c35-e07266cb15cb"
    },
    {
        "author": "米芾",
        "paragraphs": [
            "天下英才米大郎，朝來跨馬入文場。",
            "緒餘驚世須魁選，歸带蟾宮桂子香。"
        ],
        "title": "送大郎應舉",
        "id": "6c2cd815-48e6-4dd2-b0d0-5360a07841d3"
    },
    {
        "author": "米芾",
        "paragraphs": [
            "邀賓壯觀不辭寒，玉立風神氣上干。",
            "欲識謝公清興處，千山萬嶺雪漫漫。"
        ],
        "title": "奉呈彥昭使君陪壯觀之賞",
        "id": "e983fac7-781c-43ec-993d-75386ce98f7c"
    },
    {
        "author": "米芾",
        "paragraphs": [
            "江上遲留臈破春，好詩時見賈參軍。",
            "年來鑒遠多新句，難附江風與海雲。"
        ],
        "title": "寄吳詩客",
        "id": "91ab30e7-8be4-4c41-beb4-e29fc2f94f99"
    },
    {
        "author": "米芾",
        "paragraphs": [
            "目炫五光開，雲蒸步起雷。",
            "不知天近遠，親見玉皇來。"
        ],
        "title": "奉詔書御屏",
        "id": "0c8322f6-81b3-4370-a807-0261f94e81e6"
    },
    {
        "author": "米芾",
        "paragraphs": [
            "姑射真人自少羣，要親高節許交君。",
            "一臺二妙逢清賞，甘遜佳名得致榮。"
        ],
        "title": "詠梅二首  其一",
        "id": "ed21b57f-4fb5-482c-8936-82f68294cb36"
    },
    {
        "author": "米芾",
        "paragraphs": [
            "江頭盡醉似泥何，管領仙姿酒醟多。",
            "烟艇兩三橫岸處，惜花佇立想凌波。"
        ],
        "title": "詠梅二首  其二",
        "id": "8028c961-84ea-471e-96f2-c65c5f318a62"
    },
    {
        "author": "米芾",
        "paragraphs": [
            "重柯交蔭動塵容，蓬閬仙家住水宮。",
            "道士神升金闕下，天君光降玉虛中。",
            "朱鬃筆定超凡籙，碧簡書傳避世翁。",
            "三夕臨風醒病骨，鈞天冉冉夢魂通。"
        ],
        "title": "宿紫極宮",
        "id": "5af9b7c9-b01f-413d-8594-488f1892bdc6"
    },
    {
        "author": "米芾",
        "paragraphs": [
            "樓閣明丹堊，杉松振老髯。",
            "僧迎方擁帚，茶細旋探簷。"
        ],
        "title": "道林",
        "id": "bfc2d74f-7504-402d-bbb1-89555b361194"
    },
    {
        "author": "米芾",
        "paragraphs": [
            "坱圠有同色，雪深雲未開。",
            "終南晴夜月，彷彿似登臺。"
        ],
        "title": "法華臺",
        "id": "a19b082a-65e0-470f-a48c-8b3fb3cb4c13"
    },
    {
        "author": "米芾",
        "paragraphs": [
            "摹畫由來妙手知，彩箋落處直疑飛。",
            "寸心用盡終何補，贏得霜毫禿後歸。"
        ],
        "title": "筆",
        "id": "3afe8ff3-96b5-44f7-9b93-5bb12552f8eb"
    },
    {
        "author": "米芾",
        "paragraphs": [
            "百鍊經來老更奇，暗中光價自然飛。",
            "錦囊手跡長顔色，曾是君王乞得歸。"
        ],
        "title": "墨",
        "id": "5076e8a0-3ee6-4c6a-9b0c-b021d4f36f19"
    },
    {
        "author": "米芾",
        "paragraphs": [
            "陶泓毛穎陳玄輩，同日聲名四海飛。",
            "獨有先生索高價，誰人獻賦洛陽歸。"
        ],
        "title": "紙",
        "id": "4d805fc1-0a04-4218-a296-6d51394eec7c"
    },
    {
        "author": "米芾",
        "paragraphs": [
            "金井寒生一水池，讀書窗紙照螢飛。",
            "悲歡窮泰尋常共，擲破還須匣取歸。"
        ],
        "title": "硯",
        "id": "a36bae79-bbe4-417e-aaa5-7c586a37202a"
    },
    {
        "author": "米芾",
        "paragraphs": [
            "祥雲藹藹擁華筵，玉府蓬山見上仙。",
            "瓊杯瀲灧祈眉算，永薦生申壽八千。"
        ],
        "title": "今日獻祝壽紀慶生申詩輒錄呈某頓首再拜",
        "id": "2349591d-b480-481d-a9e5-539362613d8b"
    },
    {
        "author": "米芾",
        "paragraphs": [
            "高花落落照軒明，沼水涓涓遶砌聲。",
            "靜裏聞香醒倦思，雨中無事見閒情。"
        ],
        "title": "周氏園居",
        "id": "1280d484-3633-4e78-a4c5-bc3ddbeb841d"
    },
    {
        "author": "米芾",
        "paragraphs": [
            "我居爲江山，亦不爲像法。",
            "劫火色相空，未覺眼界乏。",
            "屹然留西菴，使我老境愜。",
            "衛公精爽在，千古對岌嶪。",
            "公來不可作，登臨浩相接。"
        ],
        "title": "登米老菴呈天啟學士",
        "id": "c8f08b25-58a9-4562-b3b4-bdd9ba67de53"
    },
    {
        "author": "米芾",
        "paragraphs": [
            "斑鱗擰鬣玉爲肌，夢入松江自可疑。",
            "𨁝跳金盤催膾手，西風正是憶鱸時。"
        ],
        "title": "同官送鱸二首  其一",
        "id": "2d67734d-fd24-4175-a7e7-c638bc7e35d9"
    },
    {
        "author": "米芾",
        "paragraphs": [
            "虀黄鯉赤太凡生，蓴紫棖青道不行。",
            "暫喜滿盤堆玉臛，誤教陳粟傲香粳。"
        ],
        "title": "同官送鱸二首  其二",
        "id": "8275cf9f-5691-45b7-a307-4caef0280a16"
    },
    {
        "author": "米芾",
        "paragraphs": [
            "月姊封銀界，龍君幻玉壺。",
            "江南三尺雪，人道十年無。"
        ],
        "title": "觀雪",
        "id": "4d5956ed-09fd-4fc7-b20d-dbdf0b0b4b1d"
    },
    {
        "author": "米芾",
        "paragraphs": [
            "排檻花爭媚，環林石鬭蒼。",
            "何時潴淥浄，吾欲借籐床。"
        ],
        "title": "新沼未有水",
        "id": "9b2a98b1-6b90-4d5a-b546-76733d672fd7"
    },
    {
        "author": "米芾",
        "paragraphs": [
            "大球三尺美無臕，素業清風合立朝。",
            "此別何言贈君子，讜言忠論好裨堯。"
        ],
        "title": "浄名作",
        "id": "c0ce8b82-a08e-48d4-afe2-f543b407b055"
    },
    {
        "author": "米芾",
        "paragraphs": [
            "泛泛五湖霜氣清，漫漫不辨水天形。",
            "雖無織女支機石，且對姮娥稱客星。"
        ],
        "title": "遊湖州",
        "id": "45102b86-7ac1-48c8-b20a-9b510b10400e"
    },
    {
        "author": "米芾",
        "paragraphs": [
            "縱橫世路久無猜，布劫爭先豈繫懷。",
            "與我一枰撩萬緒，操戈信是逐生來。"
        ],
        "title": "新主簿沈機惠棋局",
        "id": "2ea8cda8-65ab-4817-98fa-43178860ef49"
    },
    {
        "author": "米芾",
        "paragraphs": [
            "竊祿江湖事不攖，微祠舊足代深耕。",
            "敢爲野史攄幽憤，待廣由庚頌太平。"
        ],
        "title": "求監廟作",
        "id": "049cfef5-bc5d-4089-8a3f-d3cdd5ba5508"
    },
    {
        "author": "米芾",
        "paragraphs": [
            "水竹風清一夢甦，濤生月破紫甌須。",
            "滿堂愛客談書畫，且展宣王扇暍圖。"
        ],
        "title": "元祐己巳歲維揚後齋爲亳州使君蔣公寫二首  其一",
        "id": "de963f10-a54b-443d-a669-b3892186c7c5"
    },
    {
        "author": "米芾",
        "paragraphs": [
            "小疾翻令吏日閒，明窗盡展古書看。",
            "何須新句能消暑，滿腹風雲六月寒。"
        ],
        "title": "元祐己巳歲維揚後齋爲亳州使君蔣公寫二首  其二",
        "id": "f7c037a4-e2a6-4c5f-83c0-b3a04cc781b4"
    },
    {
        "author": "米芾",
        "paragraphs": [
            "平時語我密須移，我是商丘內不欺。",
            "時節因緣翻異論，助他笑我見阿彌。"
        ],
        "title": "贈人",
        "id": "eedbf76d-9164-4596-8afa-2d5445f8c495"
    },
    {
        "author": "米芾",
        "paragraphs": [
            "一株怪石數莖筠，明月清風不繫身。",
            "石月無痕竹無韵，寓軒消息與君陳。"
        ],
        "title": "題砂步三首  其一",
        "id": "096e1909-97ee-4484-b0d6-ce1b5dd77e76"
    },
    {
        "author": "米芾",
        "paragraphs": [
            "砂步漫皆合，松門若抱桴。",
            "悠悠搖艇子，真似剡溪圖。"
        ],
        "title": "題砂步三首  其二",
        "id": "48e5ecc6-7ee7-455c-aff0-60ec67eb95b3"
    },
    {
        "author": "米芾",
        "paragraphs": [
            "已有扁舟興，曾看過剡圖。",
            "翻思名手盡，誰復費工夫。"
        ],
        "title": "題砂步三首  其三",
        "id": "b868d86d-b1e2-48df-9f8c-3550ce708cc9"
    },
    {
        "author": "米芾",
        "paragraphs": [
            "歸來湖上寺，頓覺清有餘。",
            "月色何太白，照人心腑紓。"
        ],
        "title": "題壁間  其一",
        "id": "43c3f91a-9dae-4aae-8d5e-5447d3ceff1a"
    },
    {
        "author": "米芾",
        "paragraphs": [
            "水月虛懷，烟霞浪迹。",
            "但莫憎愛，洞然明白。"
        ],
        "title": "題壁間  其二",
        "id": "bc285229-fb6b-4c05-a920-46c486f111b4"
    },
    {
        "author": "米芾",
        "paragraphs": [
            "不是通侯貴，還應貢禹彈。",
            "只應好形製，自己愧彫殘。"
        ],
        "title": "鄙詩上呈通判朝奉大夫  其一",
        "id": "bbcf34b1-0820-4281-9cd7-db52ce4cd92e"
    },
    {
        "author": "米芾",
        "paragraphs": [
            "簪玳尚誰繼，風雲那可看。",
            "自曾許持送，談笑未嘗乾。"
        ],
        "title": "鄙詩上呈通判朝奉大夫  其二",
        "id": "ec425697-1b56-47c9-b8dc-983a559138bd"
    },
    {
        "author": "米芾",
        "paragraphs": [
            "見聞如翳幻，三界若空花。",
            "聞復翳根除，塵銷覺圓浄。"
        ],
        "title": "文殊",
        "id": "c692e4af-d490-4ecb-bd75-8b9b1b4a85e4"
    },
    {
        "author": "米芾",
        "paragraphs": [
            "水口癡雲散，林梢愛景還。",
            "朝寒無物禦，擁鼻對西山。"
        ],
        "title": "致爽軒  其一",
        "id": "3508f563-cb97-41d8-940b-9dfd1ae55844"
    },
    {
        "author": "米芾",
        "paragraphs": [
            "夕紫堆香豆，朝嵐映墨池。",
            "客來不須報，正是學書時。"
        ],
        "title": "致爽軒  其二",
        "id": "70d2fee1-adab-441b-9192-9752ad88d3ad"
    },
    {
        "author": "米芾",
        "paragraphs": [
            "沉檀應在骨，龍麝自薰心。",
            "千載吟蘄竹，清雅少知音。"
        ],
        "title": "長壽菴咏梅",
        "id": "ee34bdbd-513b-4dc7-8a0a-f4ddb21e40f3"
    },
    {
        "author": "米芾",
        "paragraphs": [
            "臨南山猗陟北岵，撫壯勝猗遺萬古。",
            "漫漫蒼蒼穹無所，奕奕嶪嶪蹤奇度。",
            "逶迤猗前征，盤礴猗後駐。",
            "奮迅猗奔駛，却約猗畔顧。",
            "環旋猗抱卷，引伸猗就旅。",
            "霧釋猗離掩，雲乘猗平舉。",
            "瞭瞭猗蟾輝，悒悒猗蒸雨。",
            "鬰鬰猗陽春，莽莽猗玉露。",
            "爚爚猗午停，翳翳猗酉去。",
            "領吾儕猗並輿步，却飛仙猗不遐慕，癯其形猗久何苦。",
            "便莫便猗遵坦路，適莫適猗破心阻。",
            "樂莫樂猗頻會遇，莫莞藤猗擷芳藇。"
        ],
        "title": "壯觀",
        "id": "055c42a7-1dcf-4194-9ed8-3647b280c43b"
    },
    {
        "author": "米芾",
        "paragraphs": [
            "昭回於天垂英光，跨頡歷籀化大荒。",
            "烟華淡濃動彷徉，一噫萬古稱天章。",
            "鸞夸虬引鵠序翔，洞天九九通遼陽。",
            "茫茫十二小劫長，璽完神訶命黻藏。"
        ],
        "title": "王略帖贊",
        "id": "1d2e318a-9cd0-4c26-9a84-6972ae4e9025"
    },
    {
        "author": "米芾",
        "paragraphs": [
            "猗太宰，秀當代。",
            "靈襟疏，沖韵邁。",
            "一筆落，兩行带。",
            "雲龍廷，走百怪。",
            "驚電掣，斷兕快。",
            "盤偃蹇，意無在。",
            "藐百川，會百海。",
            "人那知，冠千載。"
        ],
        "title": "王獻之蘇氏寶帖贊",
        "id": "72fc8d5c-d3fb-49c5-a3a1-0cb01aa2944a"
    },
    {
        "author": "米芾",
        "paragraphs": [
            "混沌破，龍蛇出。",
            "大荒子，鼓神物。",
            "縱變怪，造怳忽。",
            "起洪水，稽天骨。",
            "大道驚，戮狂勃。",
            "時蟄引，無憚率。",
            "神禹符，鎮罅窟。"
        ],
        "title": "王右軍穉恭帖贊",
        "id": "8ceb0aea-8d40-4d4b-ab0e-18d836f0a2a2"
    },
    {
        "author": "米芾",
        "paragraphs": [
            "去顔肉，增褚骨。",
            "發天秀，助神物。",
            "敢竊議，增骨突。"
        ],
        "title": "書法贊",
        "id": "7812cc4d-4024-449a-b732-0b31fbb36d8b"
    },
    {
        "author": "米芾",
        "paragraphs": [
            "巍巍釋能儒，十八大果士。",
            "每於垢濁世，見此無相身。",
            "追貌自楚工，磷玉妙吳匠。",
            "種種出道韵，二幻與佛同。",
            "在處爲道場，五濁化浄土。"
        ],
        "title": "十八羅漢贊",
        "id": "4f675cbc-73b8-4f51-a87f-a1ddf7c88ac4"
    },
    {
        "author": "米芾",
        "paragraphs": [
            "此是晦堂，更無佛祖。",
            "百尺竿頭，誰敢進步。",
            "無限衆生，爲此老誤。",
            "誤不誤，陝府鐵牛跳出土，兩脚搥胸叫冤苦。"
        ],
        "title": "晦堂心如來真贊",
        "id": "25236e99-2a03-434f-98bb-3d99503c82b7"
    },
    {
        "author": "米芾",
        "paragraphs": [
            "衆香國中來，衆香國中去。",
            "人欲識去來，去來事如許。",
            "天下老和尚，錯入輪迴路。"
        ],
        "title": "臨化偈",
        "id": "7433d27d-2991-4a6e-ab0c-c8b894f38383"
    },
    {
        "author": "米芾",
        "paragraphs": [
            "古佛留法度大心，種種威攝現勝相。",
            "大心衆生攝威德，求度傾身及衆寶。",
            "冥陽咸會精誠通，正法是歸大緣集。",
            "我今稽首佛陀僧，永奠海山作津筏。",
            "我今稽首明應公，永護寶車炳威德。",
            "悉化大心依浄住，一世咸如今佛日。",
            "三光不愆四序調，主聖臣忠載萬億。",
            "五穀蕃生土地肥，萬靈常躋仁壽域。"
        ],
        "title": "焦山普濟禪院碑贊",
        "id": "e9136b48-ad39-42d3-a142-142749fc5c3e"
    },
    {
        "author": "米芾",
        "paragraphs": [
            "王化煥猗盛江漢，叔運煽猗人倫亂。",
            "一德彥猗昭世典，情莫轉猗天質善。",
            "楚澤湎猗雲木偃，煒斯囝猗日星建。"
        ],
        "title": "露筋之碑贊",
        "id": "539c1cf3-b84f-437c-a17d-88a125557e17"
    },
    {
        "author": "米芾",
        "paragraphs": [
            "稽首歸依無上尊，清浄圓滿千億化。",
            "三身俱現立法祖，一法不立即如來。",
            "示現有漸緣慈悲，慈悲本不爲佛祖。",
            "佛祖不立無歸依，所以三身開後覺。",
            "寥寥千古古佛遠，堂堂此身即古佛。",
            "衆生不昧本來心，此是古佛行住處。"
        ],
        "title": "天衣懷禪師碑贊",
        "id": "4aa07514-e27a-433e-add3-793a93793c58"
    },
    {
        "author": "米芾",
        "paragraphs": [
            "欲雨氣不透，庭梧有栖烟。",
            "迴首望北固，雲藏浄名天。",
            "呼童速具輿，憑高覽山川。",
            "隠見豈不好，開霽景固全。",
            "須臾剛風流，湛湛清露圓。",
            "歸途知有伴，華月上丹淵。"
        ],
        "title": "甘露作呈夷曠",
        "id": "06856c7f-f9af-42b4-b804-ce6a97cf0b4d"
    },
    {
        "author": "米芾",
        "paragraphs": [
            "君不見紅旗一卷無奔北，龍驤將軍初下蜀。",
            "又不見天兵十萬領藩曹，百丈靈旗照江國。",
            "高樓夜登有鑒賞，江南野燒深山谷。",
            "烈勢已覺逼南辰，龍蛇膏血如爆竹。",
            "故應玉石俱被焚，老樵拾炭投斧斤。",
            "長松巨梓中大厦，一隨烈焰同塵埃。",
            "人言木自爲風戛，木中生火自焚爇。",
            "欲知利害日相磨，此火害人尤慘熱。"
        ],
        "title": "夜登鑑遠觀江南野燒作",
        "id": "8374d055-528c-4708-a904-0ac45af2fb0e"
    },
    {
        "author": "米芾",
        "paragraphs": [
            "秘篋大開千古到，雪圖小掛滿堂寒。",
            "墨濃員嶠峰孤起，枕冷燕山玉一團。",
            "圓扇古人蟬雀意，清風四海弟兄歡。",
            "閉關不謝勤來客，畏暑非緣懶作官。",
            "鳬脛欲長寧可益，蜩枝求足已能胖。",
            "有時驚覺神瀵夢，北里新聲舞翠鸞。"
        ],
        "title": "不應武康清溪之檄端居即事呈淮陽建昌二太守辰溪監郡三公",
        "id": "782610c9-042f-4fbe-b145-145bb9e8a254"
    },
    {
        "author": "米芾",
        "paragraphs": [
            "楚州五邑口百萬，擾靜盡繫太守公。",
            "政由吏人民乃擾，政由太守民氣通。",
            "安土樂生善民欲，惡民惟欲與吏同。",
            "太守無能不戢吏，精力不給吏乃庸。",
            "兩獄百間塞有罪，有耳未聞一日空。",
            "晉昌唐公名世後，清風素節爲時宗。",
            "五更三點運精思，衆人安寢吏計窮。",
            "百姓小妄赦不罪，庶幾小屈能自致。",
            "五邑來者初亦彙，久而官悚吏皆畏，雖欲呼之亦不至。",
            "乃知獄空空有理，百萬無冤無枉吏。",
            "來者迎刃無留滯，赦來兩獄久無事。",
            "太守政聲既如此，廉車旁午目所備。",
            "胡不剡章上天子，追風早來促公起。",
            "去入省闈或使指，吏皆欲去民欲留。",
            "我祝公去豈同吏，長坂大車程萬里。"
        ],
        "title": "獄空行上獻府公朝奉麾下漣水令米芾皇恐",
        "id": "cdf18671-710b-4979-a62a-6fa97da51e65"
    },
    {
        "author": "米芾",
        "paragraphs": [
            "無涯小智壯營營，昔昔浮生夢數驚。",
            "重到白沙登壯觀，江湖醉眼暫揩明。"
        ],
        "title": "壯觀二首  其一",
        "id": "a706acb4-3102-4779-8d69-9d0460572131"
    },
    {
        "author": "米芾",
        "paragraphs": [
            "夢寐中間得鹿時，孔軒如在定能知。",
            "江山勝處頻傾酒，我是當年謝客兒。"
        ],
        "title": "壯觀二首  其二",
        "id": "b62dcf3c-0c23-4ff1-a996-e8ee413839ef"
    },
    {
        "author": "米芾",
        "paragraphs": [
            "壯觀不到俄四期，叮嚀老思模雄奇。",
            "羣山勢活各奔走，大川氣斂合衆離。",
            "蒼嶔留雪玉刻巧，碧落靜滑紅輪馳。",
            "寒潮不生九澤凍，行膠與子約再來。"
        ],
        "title": "壯觀後詩同二公遊壯觀上呈府公工部",
        "id": "3f3135f6-b35d-466c-b7f5-3ffde6ac65f8"
    },
    {
        "author": "米芾",
        "paragraphs": [
            "龍形真字芸香裏，伏日道山聊一啟。",
            "媼來鵝去已千年，莫像癡兒收蠟紙。",
            "蕭衍老翁食無肉，錦質綉章能獨侈。",
            "不知劫火付冤家，却誤頑仙求令史。",
            "文皇有金無鑒目，頼取穹官齊押尾。",
            "徐生小黠辨茅簷，不道天真難力致。",
            "晚薄功名歸一戲，一奩尤勝三公貴。",
            "牡丹不語人能醉，墨光覺勝朱鉛媚。",
            "與身俱生無術治，又染膏肓劉巨濟。"
        ],
        "title": "龍真行爲天章待制林公跋書云秘府右軍書一卷有一龍形真字印故作",
        "id": "5009f0a8-5a3f-44a6-a12e-f8fc8a6fd2d3"
    },
    {
        "author": "米芾",
        "paragraphs": [
            "一司日日下賑濟，一司旦旦催租稅。",
            "單狀請出且抄納，百姓眼中聊一視。",
            "白頭縣令受薄祿，不敢鞭笞怒上帝。",
            "救民無術告朝廷，監廟東歸早相乞。"
        ],
        "title": "催租",
        "id": "bd74ccd8-fec2-4b65-9684-ba9625bd920c"
    },
    {
        "author": "米芾",
        "paragraphs": [
            "仲若呼不聞，孝然叫不應。",
            "東海滾底浪，南山入雲徑。",
            "西南嵯峨者，起復巧相競。",
            "火輪激剛風，倒化紫金境。",
            "枕石不知冷，鼓腹歌更迥。"
        ],
        "title": "海岳菴雜詩",
        "id": "7cf9afb9-3019-4f95-b768-284fae2ca443"
    },
    {
        "author": "米芾",
        "paragraphs": [
            "披豁雄風至，欹眠一夢遲。",
            "豪騎八公馬，醉擷五香芝。",
            "廉老心徒勇，梅生語不卑。",
            "青岡何處是，猶壯謝家兒。"
        ],
        "title": "書壽陽樓柱",
        "id": "2d68b344-107b-4c80-b2e3-c3c87f99728c"
    },
    {
        "author": "米芾",
        "paragraphs": [
            "塵埃徹腦老侵尋，悞入清流聽八音。",
            "魚鳥難馴湖海志，岸沙汀竹憶山林。"
        ],
        "title": "太常二絕  其一",
        "id": "7ff1bffd-7aa4-4481-8af6-ea229a794647"
    },
    {
        "author": "米芾",
        "paragraphs": [
            "竹前竹後太常齋，風度簫韶識舜諧。",
            "博士擁書方徹卷，相公上馬報當階。"
        ],
        "title": "太常二絕  其二",
        "id": "65b89e3b-7009-441f-9119-03a09273db08"
    },
    {
        "author": "米芾",
        "paragraphs": [
            "一園松竹冷陰森，猶得桓公歎可臨。",
            "却叵劉琨看左傳，玉壺徒缺誤雄心。"
        ],
        "title": "青山",
        "id": "461a89e9-a21c-4809-98e3-42620ec64dd4"
    },
    {
        "author": "米芾",
        "paragraphs": [
            "鷗鷺依寒水，蒹葭靜晚風。",
            "烟光秋雨細，樹色碧山重。"
        ],
        "title": "過當塗",
        "id": "07de35b1-2bb7-4da6-a1da-bebf8fa105eb"
    },
    {
        "author": "米芾",
        "paragraphs": [
            "賞心亭上羣山雪，三夕丹淵借月華。",
            "吟盡江南清絕趣，亟行歸覲紫皇家。"
        ],
        "title": "鑑遠樓",
        "id": "9d15c724-9b9d-44a0-ba8f-0583d1c5941d"
    },
    {
        "author": "米芾",
        "paragraphs": [
            "昔夢浮生定是非，家山且喜隔年歸。",
            "扁舟又出欄潮閘，出處初心老更違。"
        ],
        "title": "拜書學博士作",
        "id": "fb1ccb93-a04a-4e82-963f-e7be81671b3c"
    },
    {
        "author": "米芾",
        "paragraphs": [
            "山研雲初抱，奩書客不傳。",
            "北窗多異氣，正對浄名天。"
        ],
        "title": "研山詩",
        "id": "d33fe64c-036b-4c1b-9c29-d97d1346c193"
    },
    {
        "author": "米芾",
        "paragraphs": [
            "濁盡塵難掩，光分逐露圓。",
            "香清得桂子，珠瑩墜花鈿。"
        ],
        "title": "寶月觀",
        "id": "7691fa82-21cf-4065-96cd-b997be15de9b"
    },
    {
        "author": "米芾",
        "paragraphs": [
            "槐前竹後午陰繁，壺嶺華胥屢往還。",
            "雅興欲爲十客具，人和端使一身閒。"
        ],
        "title": "槐竹",
        "id": "07c5213c-a9d4-4147-a79f-8bba24ccf5f5"
    },
    {
        "author": "米芾",
        "paragraphs": [
            "萬籟寒空響，羣山隠映開。",
            "遲遲暮鐘裏，且喚竹輿來。"
        ],
        "title": "萬籟",
        "id": "9d551bab-fb2d-431e-bb96-a3171fe91e3d"
    },
    {
        "author": "米芾",
        "paragraphs": [
            "萬槊森然老更成，要將餘韵鬭僧清。",
            "道傍誰識凌雲操，只有詩人著眼明。"
        ],
        "title": "杉徑",
        "id": "83ef5527-427d-4a5f-add2-231ae26592ab"
    },
    {
        "author": "米芾",
        "paragraphs": [
            "山聚詩增思，洋寬墨有池。",
            "紫金化夕境，嵐翠發朝曦。",
            "兜率當銅檻，蓬壺對蕙帷。",
            "平生會心趣，歸計豈應遲。"
        ],
        "title": "早來堂",
        "id": "e4dfb34b-03c5-4ee6-b308-9e926fcc1808"
    },
    {
        "author": "米芾",
        "paragraphs": [
            "的的曹溪一點開，從茲馿足踏塵埃。",
            "黄龍若不三玄接，爭得東林八轉來。"
        ],
        "title": "黄龍真贊",
        "id": "d862da8c-0753-4dbd-bd8f-d6558286a28c"
    },
    {
        "author": "米芾",
        "paragraphs": [
            "青松勁挺姿，凌霄恥屈盤。",
            "種種出枝葉，牽連上松端。",
            "秋花起絳烟，旖旎雲錦殷。",
            "不羞不自立，舒光射丸丸。",
            "柏見吐子效，鶴疑縮頸還。",
            "青松本無華，安得保歲寒。"
        ],
        "title": "擬古  其一",
        "id": "c9757264-9836-4bc4-83be-93c704eb9449"
    },
    {
        "author": "米芾",
        "paragraphs": [
            "龜鶴年壽齊，羽介所託殊。",
            "種種是靈物，相得忘形軀。",
            "鶴有沖霄心，龜厭曳尾居。",
            "以竹兩附口，相將上雲衢。",
            "報汝慎勿語，一語墮泥塗。"
        ],
        "title": "擬古  其二",
        "id": "44cd8446-ca3e-4309-88f0-310783f15ffa"
    },
    {
        "author": "米芾",
        "paragraphs": [
            "揚帆載月遠相過，佳氣蔥蔥聽誦歌。",
            "路不拾遺知政肅，野多滯穗是時和。",
            "天分秋暑資吟興，晴獻溪山入醉哦。",
            "便捉蟾蜍共研墨，綵牋書盡翦江波。"
        ],
        "title": "入境寄集賢林舍人",
        "id": "452778fd-f018-43c7-b4ee-8cd1f6314303"
    },
    {
        "author": "米芾",
        "paragraphs": [
            "山清氣爽九秋天，黄菊紅茱滿泛船。",
            "千里結言寧有後，羣賢畢至猥居前。",
            "杜郎閑客今焉是，謝守風流古所傳。",
            "獨把秋英緣底事，老來情味向詩偏。"
        ],
        "title": "重九會郡樓",
        "id": "e4d6a482-9587-41d6-be94-b11aa160d70a"
    },
    {
        "author": "米芾",
        "paragraphs": [
            "皎皎中天月，團團徑千里。",
            "震澤乃一水，所占已過二。",
            "娑羅即峴山，謬云形大地。",
            "地惟東吳偏，山水古佳麗。",
            "中有皎皎人，瓊衣玉爲餌。",
            "位維列仙長，學與千年對。",
            "幽操人獨處，迢迢願招類。",
            "金颸带秋威，欻逐雲檣至。",
            "朝隮輿馭飆，暮返光浮袂。",
            "雲盲有風驅，蟾餮有刀利。",
            "亭亭太陰宮，無乃瞻星氣。",
            "興深夷險一，理洞軒裳僞。",
            "紛紛夸俗勞，坦坦忘懷易。",
            "浩浩將我行，蠢蠢須公起。"
        ],
        "title": "和林公峴山之作",
        "id": "83e714b2-08cb-43e9-bcb9-78349f8daebb"
    },
    {
        "author": "米芾",
        "paragraphs": [
            "集英春殿鳴鞘歇，神武天臨光下澈。",
            "鴻臚初唱第一聲，白面王郎年十八。",
            "神武樂育天下造，不使敲抨使傳道。",
            "衣錦東南第一州，棘璧湖山兩清照。",
            "襄陽野老漁竿客，不愛紛華愛泉石。",
            "相逢不約約無逆，輿握古書同岸幘。",
            "淫朋嬖黨初相慕，濯髮灑心求易慮。",
            "翩翩遼鶴雲中侶，土苴尪鴟那一顧。",
            "邇來器業何深至，湛湛具區無底沚。",
            "可憐一點終不易，枉駕殷勤尋漫仕。",
            "漫仕平生四方走，多與英才並肩肘。",
            "少有俳辭能駡鬼，老學鴟夷漫存口。",
            "一官聊具三徑資，取捨殊塗莫迴首。"
        ],
        "title": "送王渙之彥舟",
        "id": "a6bc0ff4-b8a4-4443-bcdf-a091356b316d"
    },
    {
        "author": "米芾",
        "paragraphs": [
            "美人爲政本忘機，服藥求仙事不違。",
            "葉縣已泥丹竈畢，瀛洲當伴赤松歸。",
            "先師有訣神將助，大聖無心火自飛。",
            "九轉但能生羽翼，雙鳬忽去定何依。"
        ],
        "title": "爲政",
        "id": "7ee1f8eb-f27f-4044-abe2-7e168b182bce"
    },
    {
        "author": "米芾",
        "paragraphs": [
            "我思岳麓抱黄閣，飛泉元在天半落。",
            "石鯨吐出湔一里，赤日霧起陰紛薄。",
            "我曾坐石浸足眠，肘項抵水洗背肩。",
            "客時效我病欲死，一夜轉筋著艾燃。",
            "如今病渴擁爐坐，安得縮却三十年。",
            "嗚呼安得縮却三十年，重往坐石浸足眠。"
        ],
        "title": "戲成呈司諫台坐",
        "id": "ba305592-6413-4778-b873-af520b82f35d"
    },
    {
        "author": "米芾",
        "paragraphs": [
            "松竹留因夏，溪山去爲秋。",
            "久賡白雪詠，更度采菱謳。",
            "縷玉鱸堆案，團金橘滿洲。",
            "水宮無限景，載與謝公遊。"
        ],
        "title": "將之苕溪戲作呈諸友  其一",
        "id": "cfd6ac95-5c23-45d0-9f4a-790a037d1521"
    },
    {
        "author": "米芾",
        "paragraphs": [
            "半歲依脩竹，三時看好花。",
            "懶傾惠泉酒，點盡壑源茶。",
            "主席多同好，羣峰伴不譁。",
            "朝來還蠹簡，便起故巢嗟。"
        ],
        "title": "將之苕溪戲作呈諸友  其二",
        "id": "955f0eea-8ceb-4bd3-9a28-cc54a69daa2f"
    },
    {
        "author": "米芾",
        "paragraphs": [
            "好懶難辭友，知窮豈念通。",
            "貧非理生拙，病覺養心功。",
            "小圃能留客，青冥不厭鴻。",
            "秋帆尋賀老，載酒過江東。"
        ],
        "title": "將之苕溪戲作呈諸友  其三",
        "id": "75fa5ace-7abe-42b0-97a9-2eca21d022bf"
    },
    {
        "author": "米芾",
        "paragraphs": [
            "仕倦成流落，遊頻慣轉蓬。",
            "熱來隨意住，凉至逐緣東。",
            "入境親疏集，他鄉彼此同。",
            "暖衣兼飽食，但覺愧梁鴻。"
        ],
        "title": "將之苕溪戲作呈諸友  其四",
        "id": "7af6b8d6-34cc-46ec-a540-5400f95bcf1c"
    },
    {
        "author": "米芾",
        "paragraphs": [
            "旅食緣交住，浮家爲興來。",
            "句留荆水話，襟抱卞峰開。",
            "過剡如尋戴，遊梁定賦枚。",
            "漁歌堪畫處，又有魯公陪。"
        ],
        "title": "將之苕溪戲作呈諸友  其五",
        "id": "a0c08237-1116-4dc2-bb58-6735ce2aaef4"
    },
    {
        "author": "米芾",
        "paragraphs": [
            "密友從春拆，紅薇過夏榮。",
            "團枝殊自得，顧我若含情。",
            "漫有蘭隨色，寧無石對聲。",
            "却憐皎皎月，依舊滿船行。"
        ],
        "title": "將之苕溪戲作呈諸友  其六",
        "id": "796d6841-d10a-4cdb-a209-173e6bb6ac0e"
    },
    {
        "author": "米芾",
        "paragraphs": [
            "雲水心常結，風塵面久盧。",
            "重尋釣鼇客，初入選仙圖。",
            "鼠雀真官耗，龍蛇與衆俱。",
            "却懷閑祿厚，不敢著潜夫。"
        ],
        "title": "拜中岳命作  其一",
        "id": "e84aaeb8-a526-476a-8884-09766e402dc1"
    },
    {
        "author": "米芾",
        "paragraphs": [
            "常貧須漫仕，閑祿是身榮。",
            "不託先生第，終成俗吏名。",
            "重緘議法口，靜洗看山睛。",
            "夷惠中何有，圖書老此生。"
        ],
        "title": "拜中岳命作  其二",
        "id": "da02fa6c-4419-41cf-917c-8e9bc0a69f44"
    },
    {
        "author": "米芾",
        "paragraphs": [
            "三吳有丈夫，氣欲吞海水。",
            "開口論世事，借箸對天子。",
            "瑞節高如松，一歲幾繁使。",
            "秋水浮湘月，罇酒屢覯止。",
            "言別不可攀，寥虛看雲駛。"
        ],
        "title": "謹以鄙詩送提舉通直使江西",
        "id": "20ded7ed-b489-4861-a38d-62fc78578ab0"
    },
    {
        "author": "米芾",
        "paragraphs": [
            "淡墨秋林畫遠天，暮霞還照紫添烟。",
            "故人好在重携手，不到平山漫五年。"
        ],
        "title": "秋山",
        "id": "db426839-7d78-4588-960d-6f8235dcee99"
    },
    {
        "author": "米芾",
        "paragraphs": [
            "穰侯去國緩驅車，蔡澤還來取范睢。",
            "惡客只應真可厭，怪他漢相館邱虛。"
        ],
        "title": "穰侯出關",
        "id": "c52c27a2-8785-47e8-94eb-51381a34b13f"
    },
    {
        "author": "米芾",
        "paragraphs": [
            "目窮淮海兩如銀，萬道虹光育蚌珍。",
            "天上若無修月戶，桂枝撐損向西輪。"
        ],
        "tags": [
            "中秋节",
            "写景",
            "中秋"
        ],
        "title": "中秋登海岱樓作",
        "id": "22ea8013-e4cc-4579-b5ed-caac084929e2"
    },
    {
        "author": "米芾",
        "paragraphs": [
            "君謨登壯觀，要我賦新詩。",
            "鬢逐年光老，詞緣大作奇。",
            "江山一世斷，風雅六朝卑。",
            "對酒勸不飲，操懷誰與知。"
        ],
        "title": "壯觀",
        "id": "820545f0-0ee0-49bd-aae1-c2adff29d122"
    },
    {
        "author": "米芾",
        "paragraphs": [
            "山椒卜築瞰江波，千里常懷楚製荷。",
            "舊憐俊氣閒羈馬，老厭奴書不玩鵝。",
            "真逸豈因明主棄，聖時長和野民歌。",
            "一自扣舷驚夏統，洛川雲物至今多。"
        ],
        "title": "次韵魏見寄",
        "id": "5e5c6dfc-df38-4721-96f4-8784e51031c9"
    },
    {
        "author": "米芾",
        "paragraphs": [
            "七年烏帽抗黄塵，晝錦歸來世又新。",
            "若過武夷山下看，人間不太敝精神。"
        ],
        "title": "和陳建州覺民  其一",
        "id": "589eab91-d6a4-449a-bdda-d74f586c1aa4"
    },
    {
        "author": "米芾",
        "paragraphs": [
            "白頭何慕久京華，靜洗黄塵眼界花。",
            "萬寶精神在風月，好詩追取不須賒。"
        ],
        "title": "和陳建州覺民  其二",
        "id": "64544be7-f625-4029-b9bd-d6f4c758ca0c"
    },
    {
        "author": "米芾",
        "paragraphs": [
            "三枝朱草出金沙，來自天支節相家。",
            "當日蒙恩預名表，愧無五色筆頭花。"
        ],
        "title": "收張僧繇天王上有薛稷題閻二物樂老處元直取得又收景渙問禮圖亦六朝畫珊瑚一枝",
        "id": "1846a955-36ac-4bdf-8d12-000c0eb06567"
    },
    {
        "author": "米芾",
        "paragraphs": [
            "一生吏案發人狂，重入承明馬齒長。",
            "書畫不賢倉庾氏，便於賃舍植秋芳。"
        ],
        "title": "一生",
        "id": "aaf6f30b-9b1b-4190-bace-83a148f73716"
    },
    {
        "author": "米芾",
        "paragraphs": [
            "吳人善砧理，惡楮化爲美。",
            "其他亦倣此，第未知之耳。"
        ],
        "title": "張長史今歲仍得見於越上長史遂出此展之可愛成佳物也主者寶之",
        "id": "37bde736-7bb7-425c-8b19-c1810eabc528"
    },
    {
        "author": "米芾",
        "paragraphs": [
            "每登鑑遠樓，下視皇天蕩。",
            "思挹落落人，凭欄攬萬象。",
            "忽逢西浦士，談彩何蕭曠。",
            "養成谷口名，行見青藜杖。",
            "山色且淡濃，漚鷺翩下上。",
            "漁舟何者子，佇目看烟浪。"
        ],
        "title": "奉酬山甫",
        "id": "7845871d-de4e-44b9-bbe1-638651b6d639"
    },
    {
        "author": "米芾",
        "paragraphs": [
            "下輿照澗數星星，一世還如隔世經。",
            "不見山東李十二，青山山色只青青。"
        ],
        "title": "過姑孰作",
        "id": "ff20fd9c-a30d-4b3d-8eb3-7a390ae1138b"
    },
    {
        "author": "米芾",
        "paragraphs": [
            "餘慶源真相，求賢佐裕陵。",
            "知幾捲箔早，戡變叱龍升。",
            "靜德羣邪震，清心後世矜。",
            "大恩知欲報，聖孝已踰曾。"
        ],
        "title": "皇太后挽辭  其一",
        "id": "6dd09c9d-ba98-46fe-bf9d-d5680fbbbb68"
    },
    {
        "author": "米芾",
        "paragraphs": [
            "溫厚同光獻，剛廉法寶慈。",
            "擁扶樂推聖，照徹托公欺。",
            "南紀歸忠魄，東朝足素規。",
            "仁明存舊幄，常似補天時。"
        ],
        "title": "皇太后挽辭  其二",
        "id": "3f37aaa1-4720-442f-b21e-de1ff708b610"
    },
    {
        "author": "米芾",
        "paragraphs": [
            "龜峰高聳接雲樓，撞月鐘聲吼鐵牛。",
            "一百八聲俱聽徹，夜行猶自不知休。"
        ],
        "title": "都梁十景詩 龜山寺晚鐘",
        "id": "549e4293-6aad-4f60-9d6d-05a88ee5be18"
    },
    {
        "author": "米芾",
        "paragraphs": [
            "塔邊雲影任高低，閒逐清風自在飛。",
            "四海望遥人久渴，不成霖雨又空歸。"
        ],
        "title": "都梁十景詩 五塔寺歸雲",
        "id": "e030121f-e9c8-4cc9-bb3b-fc5cd4f893c7"
    },
    {
        "author": "米芾",
        "paragraphs": [
            "西山月落楚天低，不放紅塵點翠微。",
            "鶴唳一聲松露滴，水晶寒溼道人衣。"
        ],
        "title": "都梁十景詩 瑞巖庵清眺",
        "id": "2370ecf9-a81b-4af6-a9b2-669a1373349f"
    },
    {
        "author": "米芾",
        "paragraphs": [
            "鐵笛誰吹一曲哀，清風約我上層臺。",
            "悠揚正到堪聽處，怕惹閒愁却下來。"
        ],
        "title": "都梁十景詩 清風山聞笛",
        "id": "73472cbc-2243-43f6-919f-52044e1ef438"
    },
    {
        "author": "米芾",
        "paragraphs": [
            "山徑重重鎖綠苔，松花曾見幾番開。",
            "羣仙費盡招呼力，那得休官一箇來。"
        ],
        "title": "都梁十景詩 八仙臺招隠",
        "id": "3114c2fe-b87f-4bf6-9887-b8258d68e3bd"
    },
    {
        "author": "米芾",
        "paragraphs": [
            "風輕雲淡午天春，花外遊人載酒樽。",
            "不是山屏遮隔斷，牧童錯指是孤村。"
        ],
        "title": "都梁十景詩 杏花園春晝",
        "id": "c1608816-8257-42b0-9f97-38c91c148879"
    },
    {
        "author": "米芾",
        "paragraphs": [
            "半山亭下老苔錢，鑿破玻瓈引碧泉。",
            "一片玉蟾留不住，夜深飛入鏡中天。"
        ],
        "title": "都梁十景詩 玻瓈泉浸月",
        "id": "d32cb41e-016a-4694-907d-6e9c973db97b"
    },
    {
        "author": "米芾",
        "paragraphs": [
            "自是韶光不耐秋，水光山色一時休。",
            "細將瓦礫分明看，片片飛來落葉愁。"
        ],
        "title": "都梁十景詩 會景亭陳迹",
        "id": "f1196417-fc6d-4169-8248-113196de3dea"
    },
    {
        "author": "米芾",
        "paragraphs": [
            "怪石纍纍玉作堆，登臨晚景更徘徊。",
            "夕陽無限堪停好，莫到奇山空自迴。"
        ],
        "title": "都梁十景詩 寶接山落照",
        "id": "23aa15e3-e42e-4bd6-bbb7-d491f8cc84de"
    },
    {
        "author": "米芾",
        "paragraphs": [
            "雲間鐵甕近青天，縹緲飛樓百尺連。",
            "三峽江聲流筆底，六朝帆影落尊前。",
            "幾番畫角催紅日，無事滄洲起白烟。",
            "忽憶賞心何處是，春風秋月兩茫然。"
        ],
        "tags": [
            "咏物诗",
            "咏物",
            "写景"
        ],
        "title": "望海樓",
        "id": "7994cb6e-a1aa-415c-81db-f091905948c1"
    },
    {
        "author": "米芾",
        "paragraphs": [
            "六代蕭蕭木葉稀，樓高北固落殘暉。",
            "兩州城郭青烟起，千里江山白鷺飛。",
            "海近雲濤驚夜夢，天低月露溼秋衣。",
            "使君肯負時平樂，長倒金鍾盡醉歸。"
        ],
        "title": "甘露寺",
        "id": "c707beff-b8eb-406a-84ea-c810f6120669"
    },
    {
        "author": "米芾",
        "paragraphs": [
            "揚清歌，發皓齒，北方佳人東鄰子。",
            "且吟白紵停綠水，長袖拂面爲君起。",
            "寒雲夜卷霜海空，胡風吹天飄塞鴻。",
            "玉顔滿堂樂未終，館娃日落歌吹濃。",
            "弦歌興罷拂衣還，棄米何嘗有俸錢。",
            "恩自大鈞能逐物，只應訪藥是優賢。"
        ],
        "title": "雜詠",
        "id": "cf69cf17-ad73-470f-abb6-28bb0177f6ef"
    },
    {
        "author": "米芾",
        "paragraphs": [
            "蘋風忽起吹舟悍，雨打圖書藏裹亂。",
            "閶門咫尺不安流，何况盟津與江漢。",
            "非無輕檝并長槹，逆風流水適相遭。",
            "須臾風迴水流順，星宿浮槎問月高。"
        ],
        "title": "閶門舟中戲作呈伯原志東  其一",
        "id": "27c9ff87-26dc-4224-8780-c6da68af44d1"
    },
    {
        "author": "米芾",
        "paragraphs": [
            "吳王故苑古長洲，潮汐池邊一佇留。",
            "秀蕙芳蘭無處所，荒莞叢葦滿清流。"
        ],
        "title": "閶門舟中戲作呈伯原志東  其二",
        "id": "8bc3d55f-9c37-4161-9865-65402ec07d74"
    },
    {
        "author": "米芾",
        "paragraphs": [
            "秦驅禹鑿已寥寥，却爲高人得姓焦。",
            "鮑餌有時邀楚釣，海雲常覺護山樵。",
            "巖多陰霧龍藏角，虹絓蒼林玉露臕。",
            "濁氣不侵靈貺下，方壇曾駐紫清飆。"
        ],
        "title": "觀音巖",
        "id": "00f78025-7b64-4488-a438-0e44b6cb0b04"
    },
    {
        "author": "米芾",
        "paragraphs": [
            "何不學仙冢纍纍，白楊西郭陰風悲。",
            "虎邱一叩貞娘墓，薜荔援牆委蘭露。",
            "千歲蒙茸幾樹花，夜飄鬼火曉啼鴉。",
            "向憐挾瑟彈清月，猶憶吹簫乘彩霞。",
            "吳閶少年往來道，黛蛾釵燕誰能好。",
            "酒滴春雲夢不消，泉聲幽咽鐘聲老。",
            "陌上行遊緩緩歸，昨日紅顔今日非。",
            "東望闔閭穿葬處，玉鳬將化湛盧飛。"
        ],
        "title": "貞娘墓歌",
        "id": "e725023c-c166-4805-9b77-c180aa2ac0e0"
    },
    {
        "author": "米芾",
        "paragraphs": [
            "山翁茗艼葛彊隨，庭下青春鸞雀飛。",
            "幕府慣爲方外客，風前嬾易道家衣。"
        ],
        "title": "不集南山",
        "id": "48f50edf-83e3-4ce8-8baa-d226e374612a"
    },
    {
        "author": "米芾",
        "paragraphs": [
            "神仙縹緲何年別，忽此逢迎山石裂。",
            "前溪練瀑派玉簾，更後雲林霧痕缺。",
            "聚頭磕額方外人，擔肩抱蟾骨法新。",
            "棋枰對弈環座看，誰信樵斧忘青春。",
            "我今髮雪三千丈，尚要崑崙撐頂上。",
            "爐心且養九轉丹，拂却銖衣記無恙。"
        ],
        "title": "弈棋圖歌",
        "id": "d049db43-c5a8-472c-8c62-a8d067273cab"
    },
    {
        "author": "米芾",
        "paragraphs": [
            "瀛帥謝公之所惠，大如車輪輕如紙。",
            "磨而試之墨過漆，元非本約重違意，寒雀比之立憔悴。",
            "道寧萬一歸於彼，不督芙蓉乃恕耳。",
            "三木模研理固異，耿墨比此天與地。",
            "開匣付介驚欲墜，惜之不得幾下淚。",
            "君匣{犭噩}州便可碎，只留承晏使執侍。"
        ],
        "title": "龍團歌",
        "id": "5c43340b-a943-401f-8536-eac5b9f2adc4"
    },
    {
        "author": "米芾",
        "paragraphs": [
            "吾有瀑布詩，古今賽不得。",
            "最好是一條，界破青山色。"
        ],
        "title": "瀑布詩",
        "id": "712094b8-1b5f-49e7-b00e-8e70c955bea3"
    },
    {
        "author": "米芾",
        "paragraphs": [
            "信美此山高，穹窿遠朝市。",
            "暑水結蒼陰，飛泉落晴翠。"
        ],
        "title": "堯山",
        "id": "3788465c-d9db-4e25-bb37-8dcd96aac904"
    },
    {
        "author": "米芾",
        "paragraphs": [
            "城頭山脚舊圖開，華構凌雲亦壯哉。",
            "談席昔人文獻地，升堂此日豫章材。",
            "弦歌化裏清風動，麟鳳天南紫氣來。",
            "獨奈巖阿叢桂冷，幽棲不是偉長才。"
        ],
        "title": "和嚴道培書院韵  其一",
        "id": "4bb0c6f4-584a-4364-aa82-b6f224bad427"
    },
    {
        "author": "米芾",
        "paragraphs": [
            "高館搴帷萬象開，西山翠入氣佳哉。",
            "六經重振南方學，千里還徵上駕材。",
            "鸞鶴遶庭翔更集，雲霞拂棟去還來。",
            "古今同被弦歌化，林卧其如老不才。"
        ],
        "title": "和嚴道培書院韵  其二",
        "id": "922396cf-9325-4af0-bc81-704199610f77"
    },
    {
        "author": "米芾",
        "paragraphs": [
            "對檻青山露，羣仙捧寶珠。",
            "求遺如起定，象罔是文殊。"
        ],
        "title": "題寶珠閣",
        "id": "023e2510-b91a-4aa4-b85a-df0b53ccbd3b"
    },
    {
        "author": "米芾",
        "paragraphs": [
            "快霽一天清洲氣，健帆千里碧榆風。",
            "滿船書畫同明月，十日隨風窈窕中。"
        ],
        "title": "虹縣舊題二首  其一",
        "id": "fe143c26-56a3-4382-bbaa-5fc5d07a51b9"
    },
    {
        "author": "米芾",
        "paragraphs": [
            "碧榆綠柳舊遊中，華髮蒼顔未退翁。",
            "天使殘年司筆硯，聖知小學是家風。",
            "長安又到人徒老，吾道何時定復東。",
            "題柱扁舟真老矣，竟無事業奏膚公。"
        ],
        "title": "虹縣舊題二首  其二",
        "id": "b19879f9-2434-4711-a70c-4baf3de2ccf9"
    },
    {
        "author": "米芾",
        "paragraphs": [
            "縱目天容曠，披襟海共開。",
            "山光隨眥到，雲景渡江來。",
            "世界慚雙足，生涯付一杯。",
            "橫風多景夢，應似穆王臺。"
        ],
        "title": "秋暑憩多景樓",
        "id": "b1b1ebce-1937-4c11-95e0-15784945efaa"
    },
    {
        "author": "米芾",
        "paragraphs": [
            "千峰突兀插空立，萬木蕭疏擁澗陰。",
            "日暮草堂猶未掩，從知塵土遠山林。"
        ],
        "title": "題董北苑畫",
        "id": "eb201f78-e202-44ad-8fa7-c836ca994d45"
    },
    {
        "author": "米芾",
        "paragraphs": [
            "澹乎無味中，指下清音發。",
            "□□□□□，空山墮凉月。"
        ],
        "title": "琴詩",
        "id": "499f133d-8fb6-4625-958f-743f1a313737"
    },
    {
        "author": "米芾",
        "paragraphs": [
            "度挾捫青玉，臨深坐綠苔。",
            "水從雙劍下，山挾兩龍來。",
            "春暖花驚雪，林空石迸雷。",
            "塵纓聊此濯，欲去首重回。"
        ],
        "title": "開先寺觀瀑布",
        "id": "d4c49cef-c9f2-4b1f-9b24-5b905b41f110"
    },
    {
        "author": "米芾",
        "paragraphs": [
            "水勢臨階轉，峰形對路開。",
            "槎從天上得，石是海邊來。",
            "瑞草分叢種，祥花間竹栽。",
            "舊傳辭賦客，唯見有鄒枚。"
        ],
        "title": "詩二首  其一",
        "id": "4cd5b81d-c183-4960-9f17-bbc99c156484"
    },
    {
        "author": "米芾",
        "paragraphs": [
            "携琴遶碧沙，搖葦弄青霞。",
            "杜若幽庭草，芙蓉曲沼花。",
            "宴遊來野客，形勝得山家。",
            "往往留仙步，登攀日易斜。"
        ],
        "title": "詩二首  其二",
        "id": "3e774489-6109-446c-b8da-0196a573f2b0"
    },
    {
        "author": "米芾",
        "paragraphs": [
            "三閭宰國議，相如造承明。",
            "莫教朝廷上，不及爲郡名。"
        ],
        "title": "詩三首  其一",
        "id": "073451f5-e8bc-4fa4-a1ee-37b786df649a"
    },
    {
        "author": "米芾",
        "paragraphs": [
            "幾時越五湖，行行遂所適。",
            "之子方樂天，衆累焉能迫。"
        ],
        "title": "詩三首  其二",
        "id": "e70198c5-41ae-4801-b52d-46f8ed6ccba3"
    },
    {
        "author": "米芾",
        "paragraphs": [
            "閒中無所事，得意思同論。",
            "約月升崇觀，校射出平原。"
        ],
        "title": "詩三首  其三",
        "id": "d616777e-4178-43a3-93e3-744a98c5f371"
    },
    {
        "author": "米芾",
        "paragraphs": [
            "笏引上天梯，鞘鳴奮地雷。",
            "誰云天尺五，親見玉皇來。"
        ],
        "title": "大臣薦對詩",
        "id": "d2631436-1870-46ee-aaa1-4563bf96529c"
    },
    {
        "author": "米芾",
        "paragraphs": [
            "蝗蟲本是天災，不由人力擠排。",
            "若是敝邑遣去，却煩貴縣發來。"
        ],
        "title": "驅蝗蟲詩",
        "id": "9920a179-6e66-4bb4-a7bb-2f29bbd80f57"
    },
    {
        "author": "米芾",
        "paragraphs": [
            "肉眼通神四十年，侯門拖袖氣如烟。",
            "符離經過無行李，西入皇都索相錢。"
        ],
        "title": "謝吳安中留宿",
        "id": "26decfc1-37ef-420f-820f-ed38d803a722"
    },
    {
        "author": "米芾",
        "paragraphs": [
            "二林消息已千年，戲向池中種白蓮。",
            "昨夜秋香逐霜雪，又看蓮子藕如船。"
        ],
        "title": "寄題開福院白蓮堂  其一",
        "id": "8759f2a1-2517-40cc-b600-f1c5da8fde4c"
    },
    {
        "author": "米芾",
        "paragraphs": [
            "舊多社客談因果，新向禪林問祖風。",
            "歸去萬緣無不了，這回洗鉢聽齋鐘。"
        ],
        "title": "寄題開福院白蓮堂  其二",
        "id": "5758111e-20d7-422c-bfed-4b2f3644dba0"
    },
    {
        "author": "米芾",
        "paragraphs": [
            "長卿骨已朽，延陵得茲亭。",
            "延平廖明略，大句題軒楹。",
            "遂令干越俗，擅此今古名。",
            "高詠劉廖句，白雲穿石屏。",
            "琵琶洲無弦，我彈君能聽。",
            "彈罷共一笑，白雲歸玉京。"
        ],
        "title": "干越亭",
        "id": "d00c882d-eb35-4c93-9597-bed1d304f61e"
    },
    {
        "author": "米芾",
        "paragraphs": [
            "一幅輕綃三尺闊，百歲丹青半鹿脫。",
            "誰將光景寫吳綾，神采森然動毫末。"
        ],
        "title": "題李伯時山陰圖許元度王逸少謝安石支道林四像二首  其一",
        "id": "84e42688-71e8-45b4-9fec-69227fe063a3"
    },
    {
        "author": "米芾",
        "paragraphs": [
            "臨卷嘆張芝，筆格入妙思。",
            "疏眉映朗目，白玉無泥滓。",
            "堂堂偉且長，想見坦腹姿。"
        ],
        "title": "題李伯時山陰圖許元度王逸少謝安石支道林四像二首  其二",
        "id": "649428b4-9b8d-49f3-98e1-36ca91b6d778"
    },
    {
        "author": "米芾",
        "paragraphs": [
            "竹徑隨泉上，山雲觸石生。",
            "寶棲彈指處，的的是分明。"
        ],
        "title": "龍井延恩衍慶院",
        "id": "383dde27-698c-4501-8280-2d66fae3dad3"
    },
    {
        "author": "米芾",
        "paragraphs": [
            "研山不復見，哦詩徒嘆息。",
            "唯有玉蟾蜍，向余頻唳滴。"
        ],
        "title": "懷南唐研山",
        "id": "c17394ad-0834-4f71-9f4b-998fd49eef54"
    },
    {
        "author": "米芾",
        "paragraphs": [
            "一幅昏昏半已空，何人重出自爲工。",
            "從茲萬偈並千頌，擾亂春風卒未窮。"
        ],
        "title": "題越人王脩竹所藏雪竇禪師真跡",
        "id": "487d1bc5-604d-4eef-a5b4-0ad8e118430e"
    },
    {
        "author": "米芾",
        "paragraphs": [
            "鷄黍招要意已真，後堂許到轉相親。",
            "巧裁花竹豈多地，浄掃軒窗無一塵。",
            "傾倒不知情話密，衰隤深畏酒行頻。",
            "落花一夜成疏迹，風雨還增客恨新。"
        ],
        "title": "鷄黍",
        "id": "e63b96e8-0dda-4106-9543-f10e7871ca9b"
    },
    {
        "author": "米芾",
        "paragraphs": [
            "落落四皓翁，山林養其靜。",
            "羞爲漢家臣，若辟秦苛政。",
            "商顔高峨峨，坐待天下定。",
            "欻起佐儲皇，上前啟名姓。",
            "堪憐羽翼成，難將口舌爭。",
            "無語及扶蘇，空歌紫芝咏。"
        ],
        "title": "題馬遠作四皓弈棋圖橫卷",
        "id": "7649c70d-88a1-4a3c-8c80-0d24cda7bec3"
    },
    {
        "author": "米芾",
        "paragraphs": [
            "翰墨風流冠古今，鵝池誰不賞山陰。",
            "此書雖向昭陵朽，刻石猶能易黄金。"
        ],
        "title": "題定武蘭亭古本",
        "id": "8c59b478-b5a4-4e57-b428-be88d607b08b"
    },
    {
        "author": "米芾",
        "paragraphs": [
            "水石相搏，風竹相吞。",
            "爐烟方裊，草木自欣。"
        ],
        "title": "題禪堂壁間",
        "id": "455b6d0e-a85f-4082-8517-0b039f72c293"
    },
    {
        "author": "米芾",
        "paragraphs": [
            "扶筇上瑶臺，一笑領清絕。",
            "如何夜來風，獨下前村雪。"
        ],
        "title": "壯觀亭",
        "id": "7d2c849e-2808-41ea-95db-c87443d149e1"
    },
    {
        "author": "米芾",
        "paragraphs": [
            "碧海出蜃閣，青空起夏雲。",
            "瑰奇□怪石，錯落動乾文。"
        ],
        "title": "題仙掌石",
        "id": "d6dbc263-1393-4504-a1b9-2fa02103f287"
    },
    {
        "author": "米芾",
        "paragraphs": [
            "驂鸞碧玉林，琢句白瓊瑶。",
            "人間埃𡏖盡，青羅數分毫。",
            "程老列仙長，磊落粹露臕。",
            "玉瀝發太和，得君同逍遥。",
            "刻巖棲烏鴉，陟巘透紫霄。",
            "南風勿賦鵩，即是登雲軺。"
        ],
        "title": "送端臣桂林先生兼簡信叔老兄帥坐",
        "id": "9e7ee80e-8b4c-4e14-a9a7-0790b8c3b860"
    },
    {
        "author": "米芾",
        "paragraphs": [
            "嵐光深院裏，傍砌水泠泠。",
            "野燕巢官舍，溪雲入古廳。",
            "日斜孤吏過，簾捲亂峰青。",
            "五色神仙尉，焚香讀道經。"
        ],
        "title": "太白江油尉廳詩",
        "id": "949f7f31-b6f4-48f1-9f34-cfe3dde8b262"
    },
    {
        "author": "米芾",
        "paragraphs": [
            "華胥兜率夢曾游，天下江山第一樓。",
            "冉冉明廷萬靈入，迢迢溟海六鰲愁。",
            "指分坱圠方輿露，頂矗昭回列緯浮。",
            "衲子來時多泛鉢，漢星歸未覺經牛。",
            "雲移怒翼搏千里，氣霽剛風御九秋。",
            "康樂平生追壯觀，未知席上極滄洲。"
        ],
        "title": "題多景樓",
        "id": "09aaf8ca-786b-40ce-b47c-b74cb5dbda33"
    },
    {
        "author": "米芾",
        "paragraphs": [
            "昨風起西北，萬艘皆乘便。",
            "今風轉而東，我舟十五縴。",
            "力乏更雇夫，百金尚嫌賤。",
            "船工怒鬭語，夫坐視而怨。",
            "添槔亦復車，黄膠生口嚥。",
            "河泥若祐夫，粘底更不轉。",
            "添金工不怒，意滿怨亦散。",
            "一曳如風車，叫啖如臨戰。",
            "傍觀鶑竇湖，渺渺無涯岸。",
            "一滴不可汲，況彼西江遠。",
            "萬事須乘時，汝來一何晚。"
        ],
        "title": "吳江舟中作",
        "id": "31a8afc7-40a7-42de-9a31-16322a139649"
    },
    {
        "author": "米芾",
        "paragraphs": [
            "四十誰云是，三年不製衣。",
            "貧知世路險，老覺道心微。",
            "已是致身晚，何妨知我□。",
            "欣逢風雅伴，歲晏未言歸。"
        ],
        "title": "題蘇東坡木石圖",
        "id": "1daa77e0-0482-4537-93be-8d4f916d1f43"
    },
    {
        "author": "米芾",
        "paragraphs": [
            "昔年訪月寒溪頭，霜高酒劣稜生裘。",
            "溪僧輟寢從吾幽，共移不繫漁人舟。",
            "斷崖老木紛金亂，又如蘋藻𣶬清流。",
            "鶴骨浸煩風露憂，妙語滿地無人收。"
        ],
        "title": "從天竺歸隠溪之南岡詩",
        "id": "b64c7a17-d478-40ed-b5e5-95635055c938"
    },
    {
        "author": "米芾",
        "paragraphs": [
            "清明去郡則得郡，安用作業解洗業。"
        ],
        "title": "句  其一",
        "id": "298a131a-182e-4c51-97e0-df6396aae680"
    },
    {
        "author": "米芾",
        "paragraphs": [
            "中間有一蕭閒伯，學道登仙初應格。",
            "朝元明日拜五光，玉皇應怪鬚眉白。"
        ],
        "title": "句  其二",
        "id": "e946f4a9-29b4-4879-8936-ce919e82e359"
    },
    {
        "author": "米芾",
        "paragraphs": [
            "金山醉歸江月出，瓜洲洶湧寒潮入。"
        ],
        "title": "句  其三",
        "id": "22dabf60-ed80-4a77-8bde-3e0acea89bde"
    },
    {
        "author": "米芾",
        "paragraphs": [
            "飯白雲留子，茶甘露有兄。"
        ],
        "title": "句  其四",
        "id": "0d62b73f-a4ab-437c-89c5-072f307324b8"
    },
    {
        "author": "米芾",
        "paragraphs": [
            "人是西方無量佛，壽如南極老人星。"
        ],
        "title": "句  其五",
        "id": "91d7d82b-a064-4e72-8f75-78fc37e195b6"
    },
    {
        "author": "米芾",
        "paragraphs": [
            "手摩一丈石，讀盡上元碑。"
        ],
        "title": "句  其六",
        "id": "a976e7d6-a808-44a9-a46c-4faaee7181bf"
    },
    {
        "author": "米芾",
        "paragraphs": [
            "甘泉如惠泉。"
        ],
        "title": "句  其七",
        "id": "c5de3bbe-3b04-4219-b71e-ac28b02a1c54"
    },
    {
        "author": "米芾",
        "paragraphs": [
            "孤嶼水中圓，遥空海邊闊。"
        ],
        "title": "句  其八",
        "id": "09176927-e764-45fb-bd02-d1b77b12fb51"
    },
    {
        "author": "米芾",
        "paragraphs": [
            "如來髓，釋迦骨。",
            "人不識，彌勒佛。"
        ],
        "title": "句  其九",
        "id": "d81c259a-6991-490c-9a62-72c8c8f8bedc"
    },
    {
        "author": "華鎮",
        "paragraphs": [
            "茫茫神州，有疆有理。",
            "殲殄豺虎，翦夷荆杞。",
            "人可以羣，神獲其祀，惟宣祖是畀。"
        ],
        "title": "神功盛德詩  其一",
        "id": "6504b6ef-3b36-4a9c-ab33-7eab0fa74f4b"
    },
    {
        "author": "華鎮",
        "paragraphs": [
            "道有倫極，克建克敘。",
            "不喪厥猷，物有其紀。",
            "既汙者隆，何千萬年。",
            "施于孫子，惟宣祖所畀。"
        ],
        "title": "神功盛德詩  其二",
        "id": "a6311024-eb24-45f6-aea3-02edae558ebe"
    },
    {
        "author": "華鎮",
        "paragraphs": [
            "其畀惟何，篤生真人。",
            "作之孔武，敏則有神。",
            "乃聖嗣德，益之以文。",
            "慶既令矣，克成厥勳。"
        ],
        "title": "神功盛德詩  其三",
        "id": "c805cdae-f35e-4f96-9cad-f0b01fe30ea0"
    },
    {
        "author": "華鎮",
        "paragraphs": [
            "於皇武王，帝錫其猷。",
            "克奮神武，應天之求。",
            "維睠乃顧，申命用休。",
            "獄訟謳歌，旁來不謀。",
            "高視虞夏，嗣于有周。"
        ],
        "title": "神功盛德詩  其四",
        "id": "28ccda5d-d677-4352-bc25-99f11fdc0ae5"
    },
    {
        "author": "華鎮",
        "paragraphs": [
            "蠢爾小腆，昧天之靈。",
            "弗念厥顯，首干我經。",
            "龍旂東指，淮海惟清。",
            "西狩三城，澤潞以平。",
            "皇皇天聲，如雷如霆，罔不震驚。"
        ],
        "title": "神功盛德詩  其五",
        "id": "f2eb502d-0064-421f-9b47-840afbf0508e"
    },
    {
        "author": "華鎮",
        "paragraphs": [
            "偏師四指，露檄旁招。",
            "負固銜璧，知幾造朝。",
            "凌江絕嶺，曾不崇朝。",
            "蜀道失險，關烽聿銷。"
        ],
        "title": "神功盛德詩  其六",
        "id": "ddb1ad02-d05d-4d4e-a506-39c8529666da"
    },
    {
        "author": "華鎮",
        "paragraphs": [
            "恢恢皇綱，周漢之後。",
            "唐嗣不武，實弛其紐。",
            "自我維之，律此羣醜。",
            "式相上帝，以奠九有。"
        ],
        "title": "神功盛德詩  其七",
        "id": "154e4377-a681-48a5-8f06-37b7beac08e9"
    },
    {
        "author": "華鎮",
        "paragraphs": [
            "瞻彼亨龍，應時而作。",
            "維雲維雷，以引以翼。",
            "大人有徽音，物被其澤。",
            "德馨孔昭，休命爰錫。"
        ],
        "title": "神功盛德詩  其八",
        "id": "10d05f9b-962c-489b-962c-82a7c0ebf115"
    },
    {
        "author": "華鎮",
        "paragraphs": [
            "蕞爾汾晉，穢我王路。",
            "天誅久稽，爰赫斯怒。",
            "大明繼昭，晞彼朝露。",
            "文軌攸同，平平天步。"
        ],
        "title": "神功盛德詩  其九",
        "id": "897197d1-da2f-4e7a-995c-083ae731cb56"
    },
    {
        "author": "華鎮",
        "paragraphs": [
            "朱干琱戈，包以虎皮。",
            "脫劍解胄，敦說書詩。",
            "鍾鼓喤喤，俎豆儀儀。",
            "相我斯成，以永丕基。"
        ],
        "title": "神功盛德詩  其一○",
        "id": "0ec0c2df-1008-4c3a-885b-6c6ad569df77"
    },
    {
        "author": "華鎮",
        "paragraphs": [
            "猗歟道真，厥心希微。",
            "我則道之，萬物紛錯，我攝之以無爲。",
            "股肱良矣，心膂則奇。",
            "蕩蕩妙用，民莫之知。",
            "既綏寰中，亦靜四夷。",
            "承休垂裕，維君維師。"
        ],
        "title": "神功盛德詩  其一一",
        "id": "3fb77dc5-1916-4e08-9fab-469a80412529"
    },
    {
        "author": "華鎮",
        "paragraphs": [
            "雍雍和聲，召彼協氣。",
            "散爲豐年，凝爲嘉瑞。",
            "三脊之茅，四海之美，惟帝王是致。"
        ],
        "title": "神功盛德詩  其一二",
        "id": "0888a4c5-5c00-412c-9e76-ddf623072fd9"
    },
    {
        "author": "華鎮",
        "paragraphs": [
            "巖巖太山，升於天中。",
            "鸞輿戾止，玉檢金封。",
            "汾脽千里，親飛六龍。",
            "上下昭報，神明以通。"
        ],
        "title": "神功盛德詩  其一三",
        "id": "824aa760-c18c-4ce3-a485-d4c7ca261edd"
    },
    {
        "author": "華鎮",
        "paragraphs": [
            "在昔圖書，出於河洛。",
            "有龍有龜，前聖之作。",
            "惟天無親，德侔斯格。",
            "我躬受之，寶符神筴。"
        ],
        "title": "神功盛德詩  其一四",
        "id": "5edfb7b8-7b63-476e-9eb0-050e32d122e0"
    },
    {
        "author": "華鎮",
        "paragraphs": [
            "上天之載，引之惟逸。",
            "原民之生，天子之職。",
            "我安其止，弗擾弗刻。",
            "厥德罔愆，宜符帝則。"
        ],
        "title": "神功盛德詩  其一五",
        "id": "b2d186f8-5078-491a-87b5-dbf275e00bb0"
    },
    {
        "author": "華鎮",
        "paragraphs": [
            "我征既寬，我役不煩。",
            "息我干矛，審爾刑冤。",
            "井飲田食，日舒以閑。",
            "鴻化何爲，淳風載還。"
        ],
        "title": "神功盛德詩  其一六",
        "id": "8cebc084-85d4-405b-9ce8-1ca32fce2aa2"
    },
    {
        "author": "華鎮",
        "paragraphs": [
            "俾爾息而庶，俾爾厚而富。",
            "黄髮稚齒，既仁且壽。",
            "帝歆其馨，介我純祐。"
        ],
        "title": "神功盛德詩  其一七",
        "id": "4854dfdb-338d-4451-84d8-1e644ffc554f"
    },
    {
        "author": "華鎮",
        "paragraphs": [
            "其祐維何，如商之戊。",
            "天地其行，既長且久。",
            "寵綏下民，克念厥後。",
            "取我元良，錫之九有。",
            "不失其傳，益羨三后。",
            "惟堯舜爲難，惟我則不。"
        ],
        "title": "神功盛德詩  其一八",
        "id": "d27d5bbc-5f7b-48a5-8b80-87e39aaacf13"
    },
    {
        "author": "華鎮",
        "paragraphs": [
            "世德之淵，慶流瀰瀰。",
            "篤生哲后，在宗之子。",
            "其積彌新，有聞不已。",
            "文考受之，以肖以似。",
            "人之攸歸，天命爰止。"
        ],
        "title": "神功盛德詩  其一九",
        "id": "76403d65-1d35-4ddd-b461-15ecefb44919"
    },
    {
        "author": "華鎮",
        "paragraphs": [
            "天命靡常，惟德惟功。",
            "神聖有作，曆數在躬。",
            "正位東朝，遂成大宗。",
            "協和萬邦，萬邦以雍。"
        ],
        "title": "神功盛德詩  其二○",
        "id": "b6a7135b-4ae3-45ad-af76-5e6c2acbc5f7"
    },
    {
        "author": "華鎮",
        "paragraphs": [
            "沈沈神機，其動其時。",
            "和柔以剛，克愛以威。",
            "肅之振之，俾無或隳。",
            "功則未既，思有宏規。"
        ],
        "title": "神功盛德詩  其二一",
        "id": "4d2d35d3-3c8f-4dc6-9365-304be0484fcb"
    },
    {
        "author": "華鎮",
        "paragraphs": [
            "皇有大猷，其成落落。",
            "文武不世，千載無作。",
            "聖人勃興，積厚施博。",
            "作之新之，以底遠略。"
        ],
        "title": "神功盛德詩  其二二",
        "id": "d21288dc-b53a-45a5-9de0-75e33d4bb26e"
    },
    {
        "author": "華鎮",
        "paragraphs": [
            "既發我明，既達我聰。",
            "合變體經，神化無窮。",
            "長毓儒雅，蓄礪兵戎。",
            "無思不服，物有其容。",
            "夙夜不怠，濟我豐功。"
        ],
        "title": "神功盛德詩  其二三",
        "id": "f496667c-fb7d-48e5-bfa2-defb8c6b816a"
    },
    {
        "author": "華鎮",
        "paragraphs": [
            "濟濟朝廷，有名有實。",
            "多士在服，百工勵翼。",
            "禮樂興矣，刑政既達。",
            "郁乎有文，紹周之則。"
        ],
        "title": "神功盛德詩  其二四",
        "id": "aabf7726-8459-4881-aaea-382b8059be3b"
    },
    {
        "author": "華鎮",
        "paragraphs": [
            "綿綿句麗，莽莽河湟。",
            "絕彼東海，逸于西疆。",
            "或翦或懷，德威孔揚。",
            "列我郡縣，襲我衣裳，於前人有光。"
        ],
        "title": "神功盛德詩  其二五",
        "id": "f585df62-d5d2-4225-a170-47e029f70dfd"
    },
    {
        "author": "華鎮",
        "paragraphs": [
            "衮衣自美好，無能被猿猱。",
            "鶢鶋巢魯門，惻愴臨九牢。",
            "此物乃異類，珍華宜見逃。",
            "潁陽本無人，嗜好非羽毛。",
            "執心一何苦，用形一何勞。",
            "采薇代芻豢，芻豢氣膻臊。",
            "飲水寧手掬，飄風聲怒號。",
            "不慕黄屋尊，遺之如秋毫。",
            "道真固所重，無乃太囂囂。",
            "達士各有心，非志斯鬰陶。",
            "飲河已盈腹，河流自滔滔。",
            "一枝儻可棲，雲構如蓬蒿。",
            "適外皆長物，逐物非吾曹。",
            "如何市朝人，捐生競錐刀。",
            "頹川無回波，始覺素風高。"
        ],
        "title": "詠古十六首  其一",
        "id": "951a3de4-8e7d-40da-bf87-bbd5d179a77b"
    },
    {
        "author": "華鎮",
        "paragraphs": [
            "穆王有天下，王綱正齊肅。",
            "玉帛來萬邦，明堂覆重屋。",
            "珠金嚴器皿，龍章粲華服。",
            "玉戚副朱干，英莖薦清曲。",
            "窈窕備嬪御，芳顔美如玉。",
            "文章窮制作，采色已繁縟。",
            "晚與化人遊，清都暫經目。",
            "夢回顧人世，愴恨情不足。",
            "九重深且嚴，視若窘羈束。",
            "腐朽視玉石，膻惡生膏沐。",
            "倏起駕八駿，凌飛厲黄鵠。",
            "遠尋西王母，高宴崑山麓。",
            "歸來九廟荒，日暮歌黄竹。"
        ],
        "title": "詠古十六首  其二",
        "id": "83f85d6a-4da2-4ded-84bd-c5954d0073f7"
    },
    {
        "author": "華鎮",
        "paragraphs": [
            "黄河天上來，一曲一千里。",
            "馮夷值海若，反顧忘秋水。",
            "通川不足多，支流寧復紀。",
            "大樸久已喪，羣言亂如麻。",
            "儒墨及刑名，交流自名家。",
            "曲士殉所察，紛紛摘其華。",
            "伯陽究宗本，爲言天地初。",
            "蟪蛄驚春秋，格言落玄虛。",
            "華顛困章句，强識家人書。"
        ],
        "title": "詠古十六首  其三",
        "id": "09b52d5d-15b8-4c3f-b670-df600f6ba9b4"
    },
    {
        "author": "華鎮",
        "paragraphs": [
            "長劍寄寶匣，往往夜鳴吼。",
            "芒針補弊履，雖賤不爲醜。",
            "藏器貴有施，斯人自吾偶。",
            "汲汲出疆贄，皇皇喪家狗。",
            "無愧三宿行，未多沮溺耦。",
            "營丘執羔客，乃是射鈎手。",
            "解縛履文陛，低顔亦含垢。",
            "魯堂品藻中，茂實帝王後。",
            "君子當際會，所學問行否。",
            "南陽三顧日，不羨商巖叟。",
            "相期等釣璜，茲爲兆熊后。",
            "宿將輕少年，前席亦何有。",
            "恢恢王景略，落落秦關右。",
            "周旋二十年，初心了無負。",
            "何必逐桓溫，聯翩東南走。",
            "松栢儻莫依，嵩岱皆培塿。"
        ],
        "title": "詠古十六首  其四",
        "id": "d38e3f01-b18b-4927-8176-9af21d0a912b"
    },
    {
        "author": "華鎮",
        "paragraphs": [
            "昔在戰國時，吳生固多奇。",
            "弱魯偶以將，彊齊不能支。",
            "聿來守西河，縱橫各有施。",
            "黔首樂無貳，財用日以滋。",
            "士卒思致命，官事咸允釐。",
            "韓趙既來賓，秦人怯東窺。",
            "魏郊昔多壘，中外安且熙。",
            "當時計其功，誰復相等夷。",
            "盛德乃不器，中智各有宜。",
            "由來秉國鈞，不類提軍綏。",
            "論列謾紛錯，至當難重違。",
            "桓桓蓋世氣，低徊下卑辭。"
        ],
        "title": "詠古十六首  其五",
        "id": "60186d2a-4b6e-4a6e-8b2a-406d1141e73f"
    },
    {
        "author": "華鎮",
        "paragraphs": [
            "風雲起幽朔，霜雪彫松桂。",
            "修竹實不華，猗梧慘憔悴。",
            "江漢凝以沍，醴泉更蒙蔽。",
            "鸞鳳何所歸，增擊真良計。",
            "岐山盡禾黍，九成困惉懘。",
            "鳴矣後佳期，來儀爽幽契。",
            "烏鳶競腐鼠，仰視驚高逝。",
            "衆羽亦可懷，雲飛屢回睨。",
            "猗嗟魯先生，生後唐虞際。",
            "高華雖韡韡，碩果終幽翳。",
            "幅紙下聊城，片言挫秦銳。",
            "銛鋩釋紛難，未足論明哲。",
            "况復歷下談，微端本柔脆。",
            "時無豪傑士，橫議喧鶗鴂。",
            "春冰薄輕綃，可耐秋陽熭。"
        ],
        "title": "詠古十六首  其六",
        "id": "9cd1a97e-364b-4507-a0bc-6b987f8fbdc3"
    },
    {
        "author": "華鎮",
        "paragraphs": [
            "黍稷無惡種，方苞藉良農。",
            "淳化混無外，殊疆藹同風。",
            "海濱昔未洽，盜弄潢池中。",
            "勝殘無善政，矧日勞兵戎。",
            "龔叟達事變，嘉言契清衷。",
            "鈇鑕何所施，鉤鉏日成功。",
            "鷄豚被封域，桑麻翳垣墉。",
            "天子念循良，召對明光宮。",
            "醉客雅輕事，臨歧願追從。",
            "厚意難重違，歸軒相與同。",
            "終藉哲人語，清風傃淵沖。",
            "小人徇其末，所得竟無庸。",
            "君子喻其大，道義在所攻。",
            "聯裾治水衡，遲暮何從容。"
        ],
        "title": "詠古十六首  其七",
        "id": "708ed481-439a-42c0-816b-aede73f0a488"
    },
    {
        "author": "華鎮",
        "paragraphs": [
            "鮒魚在涸轍，所志斗升水。",
            "斗升不可得，安望長江鯉。",
            "朝登禹門浪，回首風雷起。",
            "高才忽細行，脫略外譏毀。",
            "鄉閭不見容，縣令邈難邇。",
            "悠然挹斗酒，西遊咸陽市。",
            "一言悟時主，傾注超園綺。",
            "獻納無間言，經綸有餘美。",
            "平步躡雲漢，瞬息致千里。",
            "賈生終如遺，資用豈不偉。"
        ],
        "tags": [
            "长江"
        ],
        "title": "詠古十六首  其八",
        "id": "9bdac81f-8a51-48c4-a1e1-53914a826717"
    },
    {
        "author": "華鎮",
        "paragraphs": [
            "三聖贊拔茅，拔茅有連茹。",
            "四始詠鳴鹿，鳴鹿嘯其類。",
            "性理儻可賞，微物在所貴。",
            "矧伊人倫秀，德輶自勤致。",
            "昔在世宗時，炎劉正昌熾。",
            "蒲輪聘枚叟，異人始麕至。",
            "鄭生何慷慨，稱薦天下士。",
            "嘉言美且閑，咀之有餘味。",
            "當朝尚趨和，浮沈在承意。",
            "囊括未足多，似忝司農位。",
            "獨以推轂賢，千秋仰高義。",
            "周公親吐握，事與田竇異。",
            "如何大將軍，碌碌無所譽。",
            "功業雖可名，風流固多愧。"
        ],
        "title": "詠古十六首  其九",
        "id": "89acf9c7-15eb-4598-b95c-9b72197473f0"
    },
    {
        "author": "華鎮",
        "paragraphs": [
            "吾愛袁東陽，才華自天性。",
            "注射溢飛泉，玲瓏韵鳴磬。",
            "微吟傍牛渚，傾寫江州聽。",
            "珠聯麟野韵，響答臨歧贈。",
            "倉卒宣城辭，顛沛長沙詠。",
            "辭林騁高步，聲華既明盛。",
            "不爲桓公屈，高風更嚴勁。",
            "榮路何足論，清衷自如瑩。"
        ],
        "title": "詠古十六首  其一○",
        "id": "b188f601-b13c-4bf6-89bf-020e520c9e24"
    },
    {
        "author": "華鎮",
        "paragraphs": [
            "興平昔喪亂，射狼恣吞攫。",
            "雄才卧南陽，盤桓寄雲壑。",
            "良玉沽善價，高情無適莫。",
            "風雲時會合，約束非纆索。",
            "蕭公鎮關中，守固惟筦鑰。",
            "韓彭冒鳴鏑，閫內非所度。",
            "成都偪仄地，草昧事參錯。",
            "顧盼乾坤靜，談笑風霆作。",
            "東連紫髯公，北設渭濱略。",
            "靈源挹愈盈，英風際寥廓。",
            "明知不自假，高談貴無怍。",
            "宿昔何所侔，夷吾暨燕樂。"
        ],
        "title": "詠古十六首  其一一",
        "id": "336f09d8-abbe-467d-956d-30b5890d0001"
    },
    {
        "author": "華鎮",
        "paragraphs": [
            "窫窳當九門，西山寶騶虞。",
            "鴟鴞集上林，丹穴巢鵷雛。",
            "姦雄始基搆，哲人晦良圖。",
            "步兵偶叔末，整轡登蓬壺。",
            "身世委杯酒，不以禮法拘。",
            "長嘯引鳴鳳，新詩綴驪珠。",
            "慷慨臨廣武，感激慟窮途。",
            "所志豈方外，林下薄踟躕。",
            "恢恢大雅人，矯矯真龍駒。",
            "寧愧蘇門士，臨刑據槁梧。"
        ],
        "title": "詠古十六首  其一二",
        "id": "1df05a82-fb25-42a1-af28-1cb10a361fd3"
    },
    {
        "author": "華鎮",
        "paragraphs": [
            "秋陽鑠金石，康莊晝如焚。",
            "乘軒及負荷，累足朝市門。",
            "揮汗散凌雨，騰埃播長雲。",
            "隋珠彈黄雀，貴賤誰復論。",
            "安知北窗下，乃有羲皇人。",
            "高卧挹清風，翛然遠世紛。",
            "綠琴寂繁奏，白醅漉綸巾。",
            "井水患甘旨，膏蘭困明芬。",
            "何用結廬地，喧填走車輪。"
        ],
        "title": "詠古十六首  其一三",
        "id": "9a0ef46d-06d2-46ae-b3bd-ce7675b6e7bd"
    },
    {
        "author": "華鎮",
        "paragraphs": [
            "唐昔先天後，天步復清平。",
            "君王圖治定，槐棘來羣英。",
            "渭水亦投竿，莘原猶棄耕。",
            "丈夫敦志尚，不爲軒冕輕。",
            "矯矯同州守，素風獨崢嶸。",
            "慷慨論十事，激切觀王明。",
            "獻納無迕言，始來歆大烹。",
            "富貴豈不念，直道思有行。",
            "馭者信所學，不爲嬖奚更。",
            "况當秉國鈞，見利難自傾。",
            "行己或可枉，乘軒何所榮。",
            "風虎既相從，雲雷底光亨。",
            "開元及貞觀，當日乃懸衡。",
            "至今夸毗人，聞風心骨驚。"
        ],
        "title": "詠古十六首  其一四",
        "id": "b6c8a18d-426d-44f1-bf4f-c40a799942e6"
    },
    {
        "author": "華鎮",
        "paragraphs": [
            "高柳何葱蒨，嫋嫋章臺端。",
            "眉葉蔭紫極，條絲拂朱欄。",
            "何以謝松竹，撓弱慚歲寒。",
            "既乏貞固姿，枝葉何足觀。",
            "小人殉利慾，俛仰如轉丸。",
            "苟非社稷臣，禍患寧肯干。",
            "蒲山已歸覲，黎陽尚盤桓。",
            "當時方寸地，明明赤如丹。",
            "飆舉冠凌烟，騰芳臭如蘭。",
            "一言失其所，功名兩彫殘。",
            "高帝論平陽，劉氏終以安。",
            "英公負文皇，武氏爲世患。",
            "無忌問趙相，侯嬴起長歎。",
            "白首不可保，知人良獨難。"
        ],
        "title": "詠古十六首  其一五",
        "id": "fb8c0993-117f-4541-8ae6-6b9f5ca6b222"
    },
    {
        "author": "華鎮",
        "paragraphs": [
            "蘭芷生幽薄，浥露搴華姿。",
            "芙容隔秋江，扁舟滿江湄。",
            "丈夫抱材用，但願君王知。",
            "甯生擊牛角，載歌南山詞。",
            "詞終脫裋褐，纓佩暮萎蕤。",
            "人事非有定，斯言或難持。",
            "翩翩李將軍，鳴弦壓由基。",
            "餘威震戎虜，談笑靜邊陲。",
            "桃李曾無言，嘉聲滿黄扉。",
            "心知堪萬戶，乃謂生匪時。",
            "烽火照甘泉，未能包虎皮。",
            "目視漢飛將，棄棄輕如遺。",
            "頗牧已黄土，忉忉勤緬思。",
            "如何中林士，坐視青雲期。"
        ],
        "title": "詠古十六首  其一六",
        "id": "caceaa82-856e-4dfb-bf67-fbfd520c5f76"
    },
    {
        "author": "華鎮",
        "paragraphs": [
            "瞻彼南山下，溝塍蔚相續。",
            "泉流既清美，土壤膏且沃。",
            "巖壑雲氣多，時雨常霑足。",
            "苦乏知人術，所寄非良淑。",
            "樹藝本未工，營私一何速。",
            "銚鎒不及時，終然廢穜稑。",
            "嘗恐歲云暮，蟋蟀鳴我屋。",
            "良苗不可見，何以望嘉穀。"
        ],
        "title": "古風",
        "id": "1025460b-94ae-41c9-b62a-9a46c8a30494"
    },
    {
        "author": "華鎮",
        "paragraphs": [
            "東野不解事，强爲懊惱詞。",
            "惡詩皆得官，舉世不及嗤。",
            "好詩空抱山，寂寞無人知。",
            "詩自有好惡，得官不在詩。",
            "白面無伎能，青雲多路歧。",
            "君無一囊錢，姻婭復爲誰。",
            "且保珪玉質，無使傷磷緇。",
            "文章古所貴，恐非涉世資。",
            "羽翼聖道術，收拾古佚遺。",
            "此外不可倚，倚文諒多奇。"
        ],
        "title": "讀孟東野懊惱詩",
        "id": "2c89f085-1ddf-4fe6-8fed-2d9772b2a7a5"
    },
    {
        "author": "華鎮",
        "paragraphs": [
            "小院無經過，虛庭窈深幽。",
            "高堂晝晴永，朱箔上銀鈎。",
            "文砌桐花落，碧瓦烟光流。",
            "交疏靜丹綺，飛梁架青虬。",
            "流鶑自睍睆，好音暫遲留。"
        ],
        "title": "小院",
        "id": "fd60aa29-2812-4d05-8e79-89932c82c5c6"
    },
    {
        "author": "華鎮",
        "paragraphs": [
            "長波西南騖，高風激江流。",
            "掛席向浦溆，凌虛駕輕舟。",
            "洲渚亂揮霍，蒹葭颯颼飀。",
            "重山捷飛過，疊浪紛悠悠。",
            "鳬鶩不及辨，頻咤越飛鷗。",
            "舟人擊鼓吹，謔浪相賡酬。",
            "調笑西來人，掩淚寒沙頭。",
            "人聞此語樂，我聞此言憂。",
            "爾速非爾巧，彼淹豈其尤。",
            "淹速偶所值，矜笑徒自偷。",
            "况余涉世途，泰稀否常稠。",
            "此日雖偶駛，來日恐或不。",
            "馭也儻可矜，留滯還增羞。",
            "天道雅無常，非分非所求。",
            "但願日日行，行路無阻修。"
        ],
        "title": "早發蕪湖風便舟中有感",
        "id": "36842889-a404-49fa-bc89-411d3f080a2b"
    },
    {
        "author": "華鎮",
        "paragraphs": [
            "汎舟涉長川，舟巨川且廣。",
            "操榜無良師，東西逐波蕩。",
            "左之蕉葦多，右之洲渚枉。",
            "中有安流道，可以詣所往。",
            "不習昧其從，終日勞蕩槳。",
            "蕩槳勞尚可，所憂波濤長。",
            "黑雲蔽白日，驚飈摧五兩。",
            "沈浮何足道，形生在反掌。",
            "豈無觴深人，疏絕不得賞。"
        ],
        "title": "汎舟",
        "id": "e2b2ce45-0918-485e-a280-d7738f13b6c1"
    },
    {
        "author": "華鎮",
        "paragraphs": [
            "歲寒青松青，落落惟修竹。",
            "烟葉舒青翠，風莖戛蒼玉。",
            "高標契嘉士，暫挹情已足。",
            "况復清陰中，耽耽有華屋。",
            "屋下富經史，塤篪韵方睦。",
            "啄食日已肥，文綵更繁縟。",
            "側聆簫韶奏，聯翩赴清曲。",
            "秋色正蕭疏，庭宇清以肅。",
            "且復遶修林，采采黄金菊。",
            "莫學山陽客，顛倒困醽醁。"
        ],
        "title": "題竹軒詩",
        "id": "6a82f225-d50b-4b74-aa73-9f291db6d936"
    },
    {
        "author": "華鎮",
        "paragraphs": [
            "賈生流落處，寒日照山郭。",
            "江湖行欲盡，客意正寂寞。",
            "轂擊逢蔡侯，舊交宛不若。",
            "立談露底裏，貞意銷垠堮。",
            "握手笑登舟，杯盤已紛錯。",
            "初言敘交契，次問何漂泊。",
            "苦道行路長，舂陵亦墝埆。",
            "仲冬纔薄寒，秋水雖已落。",
            "湘山尚重疊，湘水亦浩漠。",
            "水深莫暮止，路遠宜晨作。",
            "委曲話津途，纖悉指棲托。",
            "前修共科名，分義曾不薄。",
            "此道久淪替，後生多落寞。",
            "頌君古人風，不爲一杯酌。",
            "我舟尚南邁，君馬方西躍。",
            "各指天一涯，何以慰離索。",
            "平凉古名鎮，扼控開戎幕。",
            "綠髮照青衫，從容預經略。",
            "從軍古所貴，清世尤多樂。",
            "已見六翮修，行看上遼廓。"
        ],
        "title": "贈別新渭府機宜蔡二同年",
        "id": "2d97f0dd-e500-4ace-b1bf-835d988667bb"
    },
    {
        "author": "華鎮",
        "paragraphs": [
            "鉦鼓遠轟填，旌旗近凌亂。",
            "蘭棹截波艤，肩輿傍山轉。",
            "白羽映塵舉，烏紗倚風岸。",
            "揆才非阿都，託乘陪中散。",
            "暝投蕭寺迥，路入修林蒨。",
            "清談曾未既，長夜已踰半。",
            "周旋仰陂量，眄睞慚溝斷。",
            "欲倚青雲披，輕歌白石爛。",
            "高風生夜壑，長松響幽澗。",
            "秉燭訪陳跡，辭墨疊壯觀。",
            "纓蕤雖未濯，心目欣已浣。",
            "文奇楚招些，跡異元郎漫。",
            "初驚冰玉違，已見珠璣璨。",
            "臨池名草聖，天台得才冠。",
            "兼資古所稀，荐遇世尤願。",
            "琳琅鼓餘韵，蛟虯走芳翰。",
            "詣絕雅無倫，神變敏如幻。",
            "規爲到古始，氣槩起消懦。",
            "須知趙璧貴，祗借秦人玩。",
            "吟想情有餘，言終屢增歎。"
        ],
        "title": "宿道林寺詩",
        "id": "9e573a99-226d-4f98-a9a5-734853015131"
    },
    {
        "author": "華鎮",
        "paragraphs": [
            "汲水苦綆短，低回就清淺。",
            "綆短儻有續，重淵良不遠。",
            "清淺本無源，其涸易見睍。",
            "重淵酌愈出，流波被溝畎。",
            "膏肓苟願治，會須好俞扁。",
            "所之在萬里，庸可策駑蹇。",
            "白茅滿原隰，刈之何不勉。",
            "緝索綆乃長，單極恣舒卷。",
            "寄聲汲引者，功微利亦鮮。"
        ],
        "title": "汲水詩",
        "id": "5cf01bf8-e1d5-4654-a61c-119275afaf10"
    },
    {
        "author": "華鎮",
        "paragraphs": [
            "軒前列羣山，軒後得虛室。",
            "宛若成都居，枵然惟四壁。",
            "清明照窗牖，不待秋月色。",
            "萬籟悄無聲，終年飽岑寂。"
        ],
        "title": "虛室",
        "id": "c25a2eaa-ee8e-4aa7-bf4d-7ba838cb2dd0"
    },
    {
        "author": "華鎮",
        "paragraphs": [
            "土木謝琱華，結構趣閑敞。",
            "四座來風月，中庭容几杖。",
            "庭喧海潮至，窗暝山雲上。",
            "蕭散寄官曹，欣茲會清賞。"
        ],
        "title": "頤軒詩",
        "id": "7e8f6c84-249d-4bde-96a7-6703527d9ead"
    },
    {
        "author": "華鎮",
        "paragraphs": [
            "堂有顔公石，辭墨真世寶。",
            "圓潤屈銀鈎，淳華掞春藻。",
            "忠義昔所服，文藝久彌好。",
            "至今有識人，撫卷惜元老。"
        ],
        "title": "寶墨堂",
        "id": "e9c68db3-7d82-4b02-8685-7fe3d9a20f68"
    },
    {
        "author": "華鎮",
        "paragraphs": [
            "茫茫太行道，日側嘯彫虎。",
            "天明落檻穽，迥失山林阻。",
            "搖尾仰視人，意態已如鼠。",
            "烏鵲竟何爲，俛咮噪而聚。",
            "高明人共畏，鰥寡世所侮。",
            "丈夫氣如霜，所貴摧强禦。",
            "埋輪斥豺狼，不待梁冀死。",
            "長孺戒李息，張湯方遇主。",
            "古人恥低徊，吐茹兩不武。",
            "真節一朝奮，千載羞莽鹵。",
            "茲人不可見，茲事乃近古。",
            "三復清風詩，永懷仲山甫。"
        ],
        "title": "廣述二首  其一",
        "id": "f24eaaa8-49b1-42bd-a67a-dcb35bff34ef"
    },
    {
        "author": "華鎮",
        "paragraphs": [
            "飄風入閶闔，九陌起黄埃。",
            "馺遝振鳴珂，馳驅東西來。",
            "側足湊高明，珠箔爲褰開。",
            "附會崇岳友，沮譽牛李儕。",
            "傾側競姿媚，談笑足詼諧。",
            "朝爲道旁客，暮爲廊廟才。",
            "如何首陽人，悵望黄金臺。",
            "所得竟斗筲，回首良可哀。",
            "安見鄭子真，谷口日徘徊。",
            "嘉聲滿朝野，何用苦自媒。"
        ],
        "title": "廣述二首  其二",
        "id": "ccec7fac-b347-48a7-97b1-87b41f034cb5"
    },
    {
        "author": "華鎮",
        "paragraphs": [
            "季冬歲云暮，玄冥肅寒威。",
            "濃雲蔽白日，朔風戾天飛。",
            "霜華晝不消，木冰粲瓊枝。",
            "河漢凝以沍，松竹慘萎蕤。",
            "豺虎有饑色，况乃狐兔微。",
            "朝陽汎春光，黄雀鳴華榱。"
        ],
        "title": "春日雜興十五首  其一",
        "id": "48f48674-aa9f-41bd-92b1-aa01e9c86dce"
    },
    {
        "author": "華鎮",
        "paragraphs": [
            "鳴禽斷殘夢，寒衾有餘溫。",
            "褰帷覽東窗，朝陽汎晴暾。",
            "晨興不知倦，攝衣步南軒。",
            "碧瓦無寒霜，芳露浥蘭蓀。",
            "東風苦未競，愁見陰雲屯。",
            "登高遠四望，極目際郊原。"
        ],
        "title": "春日雜興十五首  其二",
        "id": "6053ff1a-d0fa-47a5-b1d7-8c4c49ed479d"
    },
    {
        "author": "華鎮",
        "paragraphs": [
            "三眠愁夜久，夙興坐高堂。",
            "是時大火中，啟明在東方。",
            "曉月俯前楹，列星掩微芒。",
            "和風從東來，草木有流芳。",
            "欄花浥零露，密影森低昂。",
            "咸池浴朝日，照耀上扶桑。",
            "輕烟靄簾櫳，盈盈斂餘光。"
        ],
        "title": "春日雜興十五首  其三",
        "id": "25f7a464-f232-43d2-8100-5794a0416bb9"
    },
    {
        "author": "華鎮",
        "paragraphs": [
            "韶光入南園，芳樹囀珍禽。",
            "弄月曉烟際，吟風夕陽林。",
            "間關調巧言，玲瓏韵鳴琴。",
            "密傳青帝意，說盡陽和心。",
            "採之芳林幽，置之華堂深。",
            "願言几席間，時聽林中音。",
            "朝餐屑崑玉，彫籠飾南金。",
            "引盼結綺疏，弄影高梧陰。",
            "三旬春欲暮，寫此如簧吟。"
        ],
        "title": "春日雜興十五首  其四",
        "id": "dc6e93ff-b9ad-45ca-aa7e-2375a7ee4ffe"
    },
    {
        "author": "華鎮",
        "paragraphs": [
            "緩步出東門，徘徊高城隅。",
            "芳郊曉烟霽，極目眺平湖。",
            "遲日暖潜魚，東風汎菰蒲。",
            "陽和著萬物，動植皆昭蘇。",
            "行樂貴及時，流光易云徂。",
            "五陵少年客，燕趙傾城姝。",
            "憧憧滿金隄，盈盈雜簪裾。",
            "華龍儼上駟，冰雪瑩膚腴。",
            "帷花啟芳筵，藉草羅樽壺。",
            "搴條密相遺，巧笑情有餘。",
            "溱洧宛未妍，桑中良不如。"
        ],
        "title": "春日雜興十五首  其五",
        "id": "e8c3eaec-6570-4311-aa74-ecf2202079d0"
    },
    {
        "author": "華鎮",
        "paragraphs": [
            "東風入九門，細草有餘綠。",
            "長楊散金縷，繚亂青樓曲。",
            "緗桃美於錦，素馨純如玉。",
            "名園搜未盡，春華已盈目。",
            "蘭蕙有天香，乃在山之麓。",
            "不與東風發，誰知顧中谷。"
        ],
        "title": "春日雜興十五首  其六",
        "id": "8166738c-0029-430d-9379-e31b87ec4932"
    },
    {
        "author": "華鎮",
        "paragraphs": [
            "姜庸曉相携，採桑高城東。",
            "新妝競姚冶，危鬟較櫳鬆。",
            "袿襦無舊製，組繡有餘工。",
            "穿林逐流鶑，遵渚學驚鴻。",
            "密葉朝露晞，遠揚戾東風。",
            "日昃蠶已饑，采采不盈籠。"
        ],
        "title": "春日雜興十五首  其七",
        "id": "f466e70c-f193-4c3f-916b-e53cf5aeff79"
    },
    {
        "author": "華鎮",
        "paragraphs": [
            "虛懷湛秋水，拳石枕寒沙。",
            "上栽九節蒲，依倚復欹斜。",
            "寄懷曲几穩，發秀終年嘉。",
            "細根散蒼髯，巨柢蟠青蛇。",
            "玉篦瑩故葉，劍鋩長新芽。",
            "融怡謝陽光，滋澤非露華。",
            "潔貞宛相適，吹噓曾不賒。",
            "乃知元氣游，脗合大道涯。",
            "生生無間斷，在在均邇遐。",
            "陰騭有異稟，朗應無爾差。",
            "故茲靈藥材，見重長年家。",
            "寧如溱洧贈，復異洛陽花。",
            "臭腐薦高腴，夭冶揚芬葩。",
            "栽培劇彫楮，徂謝迅飛霞。",
            "韶光瞬息移，不得延豪奢。"
        ],
        "title": "春日雜興十五首  其八",
        "id": "c48d5832-7263-46ca-a011-c00bd12193c5"
    },
    {
        "author": "華鎮",
        "paragraphs": [
            "東郊接南陌，芳樹繚脩隄。",
            "疏雨斂輕埃，十里平如坻。",
            "雲日弄晴陰，烟花淡低迷。",
            "往來多騕褭，躑躅赴東西。",
            "紫騮連錢花，青驄碧玉蹄。",
            "軒頭剝秋兔，闊臆竦鳴雞。",
            "金鑣響玲瓏，玉校光高低。",
            "促韁合組繡，脩策琢玻瓈。",
            "顧影斂逸足，迎風鬰長嘶。",
            "不逢王武子，與解錦障泥。"
        ],
        "title": "春日雜興十五首  其九",
        "id": "163e8af3-88f2-4824-b429-ae3f8f4a8b5e"
    },
    {
        "author": "華鎮",
        "paragraphs": [
            "晴春厭密處，駕言出林坰。",
            "捨車步蘅皋，緩带遵蘭汀。",
            "長林合葱蒨，綠陰透虛明。",
            "上有遷谷鶑，下聞求友聲。",
            "風和簧舌穩，薄暮耳猶傾。",
            "歸輈俯俄景，脩路尚安行。",
            "華鋪閉深院，嘉樹列前庭。",
            "高梧蔭綺窗，媚柳拂朱甍。",
            "安得谷中侶，晨昏此飛鳴。"
        ],
        "title": "春日雜興十五首  其一○",
        "id": "4d49b9bc-08b6-4435-8b87-18726fa5703e"
    },
    {
        "author": "華鎮",
        "paragraphs": [
            "迢遞長江表，崎嶇青障間。",
            "瑞草雜野卉，吐秀莫窮看。",
            "馥鬰誰與奇，細碎如等閒。",
            "荆榛共榮悴，樵牧幾摧殘。",
            "殊鄉採嘉聲，千里輳名園。",
            "輕舟走彫檻，文砌薦朱欄。",
            "芳華未盈枝，傾都已酡顔。",
            "疏叢乏葱蒨，薄采媿朱殷。",
            "珍賞占芳時，野客更舊觀。",
            "試問蜂和蝶，何如蕙與蘭。"
        ],
        "tags": [
            "长江"
        ],
        "title": "春日雜興十五首  其一一",
        "id": "e8228eea-0d99-4e95-be1d-0102254c3a7b"
    },
    {
        "author": "華鎮",
        "paragraphs": [
            "江梅燦瑶琨，緒風未成和。",
            "紅藥簇雲錦，韶光已蹉跎。",
            "臘寒苦難任，秋陽暴如何。",
            "寧知桃李樹，乘春蔚婆娑。",
            "二月艷陽天，兩京佳麗多。",
            "五陵浮瑞氣，三州翻綠波。",
            "宮槐出華闕，御柳夾銀河。",
            "玄鳥雜飛舞，黄鸝競鳴歌。",
            "芳蹊展平練，繁艷簇香羅。",
            "浥露笑金谷，迎風媚銅駝。",
            "落英縱紛紛，珍實已峨峨。",
            "莫訝潘河陽，盈城意靡他。"
        ],
        "title": "春日雜興十五首  其一二",
        "id": "04203c49-94f1-445d-ab22-83a4f97be976"
    },
    {
        "author": "華鎮",
        "paragraphs": [
            "纖纖蘭蕙甲，青青楊柳絲。",
            "草木有春華，園林競芳時。",
            "妝點貴銓次，高下有推移。",
            "連畛已端修，茅蹊盡平治。",
            "雕欄被丹雘，文甃合瑠璃。",
            "穿薄啟縈迂，拍隄汎漣漪。",
            "安排紅藥樹，映带牡丹枝。",
            "蔓草既誅鋤，秋榮亦芟夷。",
            "碧蘆斷修幹，丹蓼剪芳蕤。",
            "苞杞散不收，叢菊棄如遺。",
            "蘆蓼尚云可，杞菊或未宜。",
            "神功著西河，嘉聲藹東籬。",
            "朱實照金鼎，黄華登玉巵。",
            "暄凉雖異序，榮秀各有期。",
            "商飆掠春叢，摧折誰能支。"
        ],
        "title": "春日雜興十五首  其一三",
        "id": "70b5fd73-82a6-49af-8c47-ca0825934467"
    },
    {
        "author": "華鎮",
        "paragraphs": [
            "春華雜丹素，芳心馥椒蘭。",
            "蝴蝶採其榮，交飛密爲團。",
            "輕鬚卷絲緒，弱翅剪冰紈。",
            "栩栩婉有容，飛飛閑可觀。",
            "深叢密依倚，曲徑恣盤桓。",
            "日昃芳氣消，露晞黄粉乾。",
            "繁華未零落，幽意已闌珊。"
        ],
        "title": "春日雜興十五首  其一四",
        "id": "8fd770f7-4dac-47c8-afe8-4fcc3f83d090"
    },
    {
        "author": "華鎮",
        "paragraphs": [
            "中和嘉會日，名都肆廣筵。",
            "華榱蔭簪裙，樽俎森盈前。",
            "主賓興方諧，威儀曾未愆。",
            "鳳簫密銀簧，瑶琴掩朱弦。",
            "衆優湊廣庭，跰𨇤颯回旋。",
            "被服偭古製，咿嗚操方言。",
            "鉦鼙雜鳴擊，促數競喧填。",
            "歌舞養心耳，心耳今煩悁。",
            "恐非君子音，不足延永年。"
        ],
        "title": "春日雜興十五首  其一五",
        "id": "c3e7731b-1430-49a2-b1e8-883dafe04894"
    },
    {
        "author": "華鎮",
        "paragraphs": [
            "封人祝多子，患寡不患小。",
            "林慮行且歌，自喜身已老。",
            "五月日可畏，不踐門前道。",
            "北窗足虛閑，清風颯然到。",
            "况有樽中物，玉山恣傾倒。",
            "黄河或可斷，世事未云了。"
        ],
        "title": "和孫秀才醉中二首  其一",
        "id": "5007ecb6-6a69-418f-877d-938fb15d20d3"
    },
    {
        "author": "華鎮",
        "paragraphs": [
            "吾鄰有達士，時得問話言。",
            "寄身杯酒間，萬事不復論。",
            "大嚼青精飯，高岸白綸巾。",
            "愧非伯倫伴，辜此羲軒民。"
        ],
        "title": "和孫秀才醉中二首  其二",
        "id": "384b99df-76b2-4359-816d-90f6af838b2c"
    },
    {
        "author": "華鎮",
        "paragraphs": [
            "蒼崖入青冥，飛泉下巖頂。",
            "薄風春雷怒，照月秋練迥。",
            "清潤冷書幌，輕柔媚茶鼎。",
            "揮弄自忘歸，賞心意誰並。"
        ],
        "title": "瀑布",
        "id": "5a21cedd-775f-4da7-bbb8-1f270850b72d"
    },
    {
        "author": "華鎮",
        "paragraphs": [
            "戶外片山橫，長蛇勢繚繞。",
            "林疏無鷙獸，海近多鷗鳥。",
            "雲氣弄晴陰，烟光媚昏曉。",
            "坐中見樵采，隠隠下林杪。"
        ],
        "title": "橫山",
        "id": "1c3e2766-fdcb-45a7-afae-2992469ce3c5"
    },
    {
        "author": "華鎮",
        "paragraphs": [
            "嵩高維神嶽，峻極上霄漢。",
            "臨登信舍地，庶入朝夕觀。",
            "垂簷碧雲低，带戶前山亂。",
            "何日見愚公，神棲夢輕斷。"
        ],
        "title": "懷嵩亭",
        "id": "c38ea3e4-25b2-4487-87cb-2fc266abfcd1"
    },
    {
        "author": "華鎮",
        "paragraphs": [
            "子真埋照地，千載委榛莽。",
            "知音久未會，遺蹤寂誰賞。",
            "華堂始基搆，皂蓋日來往。",
            "高風邈已遠，茲焉競長想。"
        ],
        "title": "適南亭",
        "id": "aa0743e8-3c10-4d4d-9250-3ccc724ad185"
    },
    {
        "author": "華鎮",
        "paragraphs": [
            "昔聞湘西寺，夢想投雙脚。",
            "身境隔楚越，攘臂無由攫。",
            "此日陪勝集，當年意彌廓。",
            "山環秀色遠，地勝真興託。",
            "赤日朗泥金，彤霞煥塗雘。",
            "追隨得後乘，登頓閑芒屩。",
            "窮幽際高深，歷險遵厓堮。",
            "北斗近在手，南溟消一酌。",
            "天風韵球琳，世味羶醴酪。",
            "躡屐想王謝，登舟成李郭。",
            "欣戚起參差，去住同紛錯。",
            "常時惜聚散，靈襟費恢拓。",
            "契理在相忘，言志亦盍各。",
            "無然結惆悵，聊用聆談噱。",
            "况當擁斧繡，不類居榛壑。",
            "金石雖欲流，風雲正相薄。",
            "蕣華夕則隕，蠟味淡可嚼。",
            "照坐蘭玉明，揮翰珠璣落。",
            "青嶂繚雲構，紅紗羅蠟爝。",
            "景勝語難工，柔毫幾頻閣。"
        ],
        "title": "湖南運使柯少卿用廣西提刑曹司勳遊嶽麓寺韵送廣西行俾令同賦",
        "id": "f123701f-83ef-4fa8-8c3f-be48aeb0d59b"
    },
    {
        "author": "華鎮",
        "paragraphs": [
            "解維去北固，掛席指西湘。",
            "秋江迥以朗，物色見毫芒。",
            "篷窗列遠岫，天際插連檣。",
            "鷗鷺簇寒沙，蒹葭肅初霜。",
            "千里伊此始，扁舟前路長。",
            "路長念行遲，家遠情難忘。",
            "回首東南引，朝陽汎滄凉。",
            "稽山不可見，况復梓與桑。",
            "日月無停晷，星漢迭回光。",
            "人生天宇間，安得戀故鄉。",
            "徒勞非所願，薄言奉高堂。",
            "念昔楚與越，相望若參商。",
            "山川有分守，出入多譏防。",
            "道泰共家國，路夷闢關梁。",
            "勉從四方事，及此筋力强。",
            "羈宦真飛蓬，飄颻隨風翔。",
            "遠近不自我，東西竟何常。",
            "君子貴知命，世路各有方。"
        ],
        "title": "早發京口舟中",
        "id": "bda55db0-fb8d-4808-b5c1-b0101205f488"
    },
    {
        "author": "華鎮",
        "paragraphs": [
            "巫娥美無度，綽約姑射倫。",
            "冰雪照肌骨，被服丹霞裙。",
            "蘭膏皆臭腐，天香有清芬。",
            "手提瑶華枝，乘鸞弄氤氳。",
            "緬邈相光彩，杳然喪塵紛。",
            "楚王夢見之，三歲情如醺。",
            "伊人竟何許，宛在陽臺下。",
            "宋生未見稱，朝暮自雲雨。"
        ],
        "title": "巫山神女詩",
        "id": "b3d8a9a1-644d-48d8-9bbc-528a5833dc93"
    },
    {
        "author": "華鎮",
        "paragraphs": [
            "龐公昔避世，全家入翠微。",
            "空遣山下路，不知今是非。",
            "高風久寂寥，世路誰與歸。",
            "山頭日欲落，搔首重依依。"
        ],
        "title": "襄陽道中望鹿門山",
        "id": "4c114645-c0c8-4d41-a76b-31a33a81cb29"
    },
    {
        "author": "華鎮",
        "paragraphs": [
            "夜暗梟狐響，天明蛟蜃伏。",
            "君子貴知幾，乘時介多福。",
            "中原昔不競，淮海波濤蹙。",
            "高視孫仲謀，雄心冀前躅。",
            "大明將昇騰，氛祲先驅逐。",
            "周師東南指，淮澨歸亭毒。",
            "遺燼倚江流，熒熒怯風燭。",
            "真人方遠略，墜緒勞君續。",
            "後至祇取羞，先迷庶能復。",
            "時雨動民望，遠猷走辰告。",
            "密算結浮梁，長驅踐平陸。",
            "敵氣沮飛渡，軍勢乘破竹。",
            "鱗羽不及張，巢窟駭傾覆。",
            "百年厓石稜，鎸刻猶在目。",
            "風濤杳不作，水落秋山足。",
            "留與釣魚舟，穿維宛相屬。",
            "由來一带水，未勝長城曲。",
            "道梗叛或易，時清去還速。",
            "何必鑿秦淮，佳氣自消縮。"
        ],
        "title": "采石",
        "id": "0589ad83-5534-44f9-b87f-b7841871d1c2"
    },
    {
        "author": "華鎮",
        "paragraphs": [
            "常言秋冬交，泝江便風多。",
            "我行已旬餘，有風不生波。",
            "直道不敢往，曲港傷逶迤。",
            "昨日始張帆，騰凌越盤渦。",
            "脩途驛未歷，寒日景已俄。",
            "夜半轉巨橐，驚濤擁蛟鼉。",
            "天明更雄厲，尋尺不得過。",
            "密雨喜初霽，整衣起婆娑。",
            "倚檣玩輕鷗，遵渚踏寒莎。",
            "羨望東行舟，飛帆峭嵯峨。",
            "回數挽引日，多少唯與阿。",
            "行止風在天，天爲謂之何。",
            "欲歎翻自笑，聊爲阻風歌。",
            "來日如未已，且用資吟哦。"
        ],
        "title": "銅陵阻風",
        "id": "172874dd-3f6d-4f65-b502-50745b35428d"
    },
    {
        "author": "華鎮",
        "paragraphs": [
            "古來論書如論馬，不看皮毛看筋骨。",
            "赤驥雖瘦神彩駿，骨筋强奇氣突兀。",
            "點畫筋骨生筆端，昔人小伎不自忽。",
            "用筆臨紙如用兵，敵陣深攻橫馳突。",
            "水墨淋漓無顧藉，鋒毫來往輕陵捽。",
            "皂鵰蒼隼搏秋天，老蜃長蛟結幽窟。",
            "李唐末年天下亂，劍戟縱橫文藝缺。",
            "鍾王遺法散不傳，二百年來更蕪沒。",
            "卧豪側管不到紙，狐渡春冰輕窸窣。",
            "尋蹤貌影見形似，坐擬前人已超越。",
            "禿盡南山千兔毫，妙絕曾無一毛髮。",
            "西臺老李得古意，揮灑工夫通怳惚。",
            "昔聞已覺心思啟，今見頓使蒙蔽發。",
            "縹襮欲卷更復開，明發臨風到華月。"
        ],
        "title": "書李西臺詩帖",
        "id": "baf4f349-91ea-44f5-924b-3abbedb1ad6a"
    },
    {
        "author": "華鎮",
        "paragraphs": [
            "大山隠隠橫如衡，北與常嶽當天經。",
            "發奇吐怪無時停，旦暮生氣凝紫青。",
            "隆隆翠光照南溟，是爲朱陵赤帝庭。",
            "奇峰八九羅明星，真仙宴集通層城。",
            "飛樓疊閣到絕頂，環回照映真雲屏。",
            "流泉夜逐銀河傾，危石上與搘機撐。",
            "輕輿飛蓋不知峻，來往常見林梢盈。",
            "炳靈彌世動宸扆，儀物嚴奉侔朝廷。",
            "天章國寶萃神異，金華墨彩光崢嶸。",
            "提封奄有神仙宅，星軺部按經雲扃。",
            "傳經俯可拾青紫，摛華早合登蓬瀛。",
            "肯跨蘇耽嶺頭鶴，輕逐浮丘吹玉笙。",
            "暫將勝具擬玄度，行與大帝調六英。",
            "漢庭已當思汲黯，紫坦歸次光晶熒。",
            "尋源况曾到雞足，根塵洗盡丹臺靈。",
            "宰官應世通有誠，飛雲何意超鴻冥。",
            "玄珠不獨罔象得，白雪一點洪鑪生。",
            "詩豪墨妙天許并，雲崖蘇壁增新銘。",
            "紫虛羽蓋飄竛竮，湘源寶瑟鳴蘭汀。",
            "蛾眉旋顧若自失，霜威一肅春華零。",
            "琴高睥睨不敢請，遺鯉失步奔長鯨。",
            "平反犴獄成虛囹，姦豪斂衽無辜寧。",
            "隨車靄靄留餘馨，千里卷盡重雲暝。",
            "威形不習西門豹，襟風遠析湘人酲。",
            "自憐匏繫致身誤，遲日坐費三春晴。",
            "况無氛翳動精祲，照乘惟有仙花明。",
            "日邊應許留姓名，雲車未間相逢迎。",
            "花源深處尋遺氓，枕泉潄石窮幽清。",
            "拂掠朱鸞毛羽輕，朗聽日轂聲鍧鍧。",
            "誰知信舍遠千里，胸中浩氣高難平。",
            "翰林一想天姥起，當年飛夢三更成。",
            "便欲登臨雲頂寺，俯看練带瀟湘橫。",
            "驚聞佳句得交珮，傳寫寶祕勝韋籝。",
            "清新自是文章伯，飛譽高華由妙齡。",
            "美如時雨恣飛洒，有聲著物皆欣聽。",
            "河流萬里勢不息，曲折細可爲章程。",
            "大匠斤斧何經營，良賈厚藏非力耕。",
            "鋒鋩銛利新發硎，文彩繁縟森華纓。",
            "洗心吟玩曾未再，已覺兩腋生羽翎。",
            "千巖萬壑句中盡，此身如在衡山行。"
        ],
        "tags": [
            "衡山"
        ],
        "title": "次韵和湖南運判司勳曹公衡山行",
        "id": "be971fca-b1b6-49b4-9e8a-482484f5d96c"
    },
    {
        "author": "華鎮",
        "paragraphs": [
            "雲溪發源自雲門，千古流注越山根。",
            "城金河玉雖已遠，南來波浪長崩奔。",
            "蒼崖峭壁三十里，翠烟紫霧籠寒水。",
            "往來鷗鷺逐波頭，出沒魚龍穿石齒。",
            "清時有客寄扁舟，長嘯日來溪上遊。",
            "緩教霜翮追清曲，漫引輕絲下碧流。",
            "有時醉卧閒雙槳，不知船逐樵風上。",
            "挹盡千巖曉氣清，聽我萬壑寒泉響。",
            "無端側耳鳳凰鳴，却跨青鸞上玉京。",
            "流連丹桂三秋色，辜負寒松半夜聲。",
            "十年南北何擾擾，咫尺溪頭不成到。",
            "幾回魂夢似當時，夢覺尚疑雲滿抱。",
            "今日羈縻江海曲，折腰翻爲斗升粟。",
            "山頭日落見雲歸，自怪此身何局促。",
            "皂雕萬里在一飛，蛟龍未必藉溝池。",
            "風月好時心似水，嘯歌聊可解人頤。"
        ],
        "title": "雲溪行",
        "id": "e2bf92d5-c1b1-410e-bf73-08373e3b7bb2"
    },
    {
        "author": "華鎮",
        "paragraphs": [
            "當年杜老對梅花，曾憶何郎淮海作。",
            "今日江城歲云暮，還思杜老歌東閣。",
            "春風冬雪三百年，中間梅花歲歲妍。",
            "清才一往不可見，惟有凌寒曉妝面。"
        ],
        "title": "梅花",
        "id": "9543fb97-e16c-4f06-a6f4-3e14cbb4cd97"
    },
    {
        "author": "華鎮",
        "paragraphs": [
            "細風吹雨霑疏幕，夜久燈青寒盡落。",
            "未言金椀沃龍膏，且免鄰牆旋彫鑿。",
            "淄川老翁牙齒疏，四十始欲披儒衣。",
            "况是雙鬢青絲好，不應便作衡門老。",
            "他年清切許雄飛，人間萬事隨動頤。",
            "不獨千枝照羅幕，廐溷蠟淚當成堆。",
            "吾鄉先達少陵後，功名爭光臯與伊。",
            "虛齋一盞半明滅，賓主清談到明發。"
        ],
        "title": "燈",
        "id": "3d3ac727-0389-49bc-8c20-d45a0cac02e4"
    },
    {
        "author": "華鎮",
        "paragraphs": [
            "石城深沈有神櫝，蒼璧青圭森矗矗。",
            "榛蕪未薙見圓石，沆瀣初披得叢玉。",
            "寒流噴薄洗煩慮，翠光斂舒瑩人目。",
            "兩巖神化瑣烟霞，一逕天成徧厓谷。",
            "朝陽杲杲亙東嶺，夕陽亭亭載西陸。",
            "拄天峻極天爲低，交雲拔起雲常簇。",
            "風箕雨畢列華藻，木客雲娥儼儀服。",
            "應真示相契空門，洪厓脫身度塵躅。",
            "露天池寒星斗簇，合巖石暖莓苔綠。",
            "石臺登眺多舂容，金柜緘封富奇蓄。",
            "幽竇懸泉歲清淺，碧嵐如雲日紛鬰。",
            "蓮花風度夏香深，芙蓉露裛秋華肅。",
            "靈龜戲游物自壽，師子雄騰誰與逐。",
            "金魚熻嚇待時雨，石鼇贔屭依蒼麓。",
            "滿川雲起老龍吟，虛谷風清雕虎伏。",
            "主人天與經綸器，才名早在神仙籙。",
            "清時北闕方我須，雅興東山難自速。",
            "脩途未許頓長轡，勝地何妨揭華屋。",
            "雙巖挹秀左右逢，快覽凭高心眼足。",
            "夜邀秋月得丹桂，曉迓冬曦看若木。",
            "飛梁續徑壓蒼磯，投隙團茅繚脩竹。",
            "雲軒芝蓋俯可揖，水色天光濃溢掬。",
            "綠野篇章惜未多，輞川圖畫今能續。",
            "披圖已覺思超越，過眼應忘身跼束。",
            "華編今日許聯詩，芳徑何年容秉燭。",
            "因嗟輕別五雲隠，長思起效三閭卜。",
            "分知方外學屠龍，不及人間謀刻鵠。",
            "魯國也欣三釜粟，梁園倦游還憶蜀。",
            "葛洪平昔志丹鼎，子房雅意捐嘉穀。",
            "願登天路青雲梯，長聽仙翁紫芝曲。"
        ],
        "title": "叢玉山",
        "id": "bf7f48d4-4460-41c6-9ad8-6ab97dc47435"
    },
    {
        "author": "華鎮",
        "paragraphs": [
            "龍德神變通盈虛，孕育乃與鰷鱨俱。",
            "被鱗戴角形非無，飛潜食息皆時須。",
            "太上道德體未刳，神物咸萃天王都。",
            "坰林苑囿馴騶虞，宮中高閣鳴鵷雛。",
            "玄龜負卦洛水隅，戴因之獸游廣途。",
            "此時應龍如鷗鳬，翔泳宮沼何舒于。",
            "庖犧正位膺乾符，是出德水呈神圖。",
            "彝倫九敘時紛敷，蒼白紀官各有呼。",
            "皇風綿邈雖已徂，下至虞舜成帝謨。",
            "豢御世守職未渝，節時飲食如哺烏。",
            "玄冥失職水正蕪，物乃坻伏潜天區。",
            "耳目接識非朝晡，疑無驚有無智愚。",
            "葉公好尚俄有孚，真物來止還驚吁。",
            "遺鱗脫角時可俘，世俗往往疑見誣。",
            "淮上乃有桑門徒，曾見得之青草湖。",
            "紺鱗兩葉角一跗，坳漥猶見藏泥塗。",
            "堅質溫潤如荆瑜，冷光凌亂侵琨珸。",
            "我疑仙客催盤盂，乘興擊破鴛鴦壺。",
            "又似石尉矜豪麤，醉中敲折青珊瑚。",
            "此物殊觀惟可娛，得名非似齊人竽。",
            "但恨不見真形軀，冥飛杳渺何能拘。",
            "昔人市骨求駿駒，毋在文駟交馳驅。",
            "靈德况與魑魅殊，沈潜非爲禹鼎模。",
            "喬岑十疊窮崎嶇，鯨波萬里不可逾。",
            "驤騰此地聊踟躕，有時亦肯游潢汙。",
            "悠悠自非真丈夫，無能駕馭登雲衢。",
            "時注甘雨蘇焦枯，六月不用商人雩。",
            "陂杖一擲生頭顱，壁梭亦與風雷趨。",
            "洛浦鳴琴致綃姝，洞庭吹玉來寸珠。",
            "豈如螮蝀無肌膚，雨餘成象才須臾。",
            "當知鱗角非怪迂，聞語無用空揶揄。"
        ],
        "tags": [
            "洞庭湖"
        ],
        "title": "徐元立出示李父龍角水壁詩邀予繼作因成長篇",
        "id": "8292798c-9c1c-41d7-aca6-0fe8d3fb5c8d"
    },
    {
        "author": "華鎮",
        "paragraphs": [
            "南枝碎玉飄溟濛，春光次第海天東。",
            "紫囊夜發香中瑞，芳蹊不用夭桃紅。",
            "開謝忍從風日下，形容聊寄牋毫中。",
            "珠玉交輝色璀璨，塤篪迭奏聲和同。",
            "園林光價遠莫擬，造化機權疑未公。",
            "會須折向玉峰去，追隨鳴珮搖天風。"
        ],
        "title": "次韵劉三秀才瑞香二首  其一",
        "id": "4aefabfc-d2d4-4521-bfc2-60d1e036bf25"
    },
    {
        "author": "華鎮",
        "paragraphs": [
            "玄機冥運依鴻濛，執規歲歲來司東。",
            "乘時剪裁馭大巧，梢頭幾度鋪青紅。",
            "匡廬幽香誰見賞，直須爲瑞芳華中。",
            "餘寒未盡已爛縵，似領千花修會同。",
            "貴名舊尊木芍藥，第品應許居上公。",
            "願分靈根徧四海，充塞天地皆香風。"
        ],
        "tags": [
            "庐山"
        ],
        "title": "次韵劉三秀才瑞香二首  其二",
        "id": "dbaeb674-3805-4e96-9f98-ce79151c81eb"
    },
    {
        "author": "華鎮",
        "paragraphs": [
            "九峰翠滴天光曉，日射三川波浩溔。",
            "朱門畫戟古城西，岑樓新駕長林杪。",
            "飛欒疊楶橫紛錯，重覆交疏深䆗窱。",
            "幕開碧落四垂低，屏列好山千疊遶。",
            "卧聽羲馭轉轣轆，坐看星車回縹緲。",
            "嘯歌微動薄寥虛，樽俎平鋪俯蘿蔦。",
            "耳前燕語得其所，目外鵬圖莫之夭。",
            "簾翻江日酒霞鮮，窗度天風香穗裊。",
            "平昔萊公此棲止，目窮佳麗真明瞭。",
            "雲歸自惜故鄉非，日低誰念長安杳。",
            "帝居閶闔深難叫，世路風波古瀰渺。",
            "饑烏得食嚇鵷雛，嫫母在宮憎窈窕。",
            "干將莫耶不惜折，威鳳麒麟恥羈擾。",
            "北瞻曾冠拱辰星，南飛却過隨陽烏。",
            "彭殤滔滔不足問，榮悴冥冥未宜了。",
            "沐猴纓弁竟非真，明玉在塵終自皦。",
            "百年同氣姤賢守，抉隠搜遺思遠紹。",
            "網羅勝賞得偏多，懷想高風情不少。",
            "鯢蟠陳迹久寂寞，虹揭畫梁重夭矯。",
            "已知青竹播馨香，更看華牓延光皎。",
            "自憐值遇分濩落，重此登臨思悽悄。",
            "舉目頻驚五嶺明，回頭却顧長沙藐。",
            "局促可能參庾亮，清平豈是依劉表。",
            "楚天不斷故關迷，危欄倚徧前山小。"
        ],
        "title": "道守董公重成寇公樓集宴僚屬因賦長句",
        "id": "51a6b12c-dfb4-48d0-a904-bbd77160a211"
    },
    {
        "author": "華鎮",
        "paragraphs": [
            "淮山畎澮奔東海，注作陂池地形改。",
            "濁水曾無五尺深，驚濤便欲千尋駭。",
            "人魚漏網逞胸臆，老蚌乘陰弄光彩。",
            "東風吹斷西來流，見爾枯虛當可待。"
        ],
        "title": "新開河",
        "id": "57360751-4a39-4225-ab58-fbf8b57b2d63"
    },
    {
        "author": "華鎮",
        "paragraphs": [
            "太平興國古佛剎，小院得名如意輪。",
            "何人默識原地脈，鑿井正會甘泉津。",
            "闊容三尺白銀罋，深可二丈青絲緡。",
            "夏凉未覺冰雪冷，味美不啻醍醐珍。",
            "寺僧知愛不忍惜，汲引無間都城人。",
            "鳴鐘聲歇更漏促，天雞初報扶桑晨。",
            "側肩接足負擔者，排闥爭湊蒼苔唇。",
            "絲瓶上下掉孔急，語笑嘈雜春雷振。",
            "永日迢迢既云暮，健夫噏噏皆嚬呻。",
            "萬人已喜用周給，一泓依舊清奫淪。"
        ],
        "title": "如意院井詩二首  其一",
        "id": "e9a4ca43-8fb8-4749-850d-0a8ebdf7fec7"
    },
    {
        "author": "華鎮",
        "paragraphs": [
            "井德本來無得喪，居遷乃見井有仁。",
            "深穿闊甃世不少，聞名索實多非真。",
            "潢汙方集已登幹，驕陽未久先飛塵。",
            "盈虛既與陰晴變，安用華屋床雕銀。",
            "崇寧元年五六月，僦居偶在寺井濱。",
            "曾經畏日曝累朔，亦見霖雨傾彌旬。",
            "碧痕澄澄古甃上，消長不改蒼龍鱗。",
            "莫嫌營置近闤闠，莫厭資取多紛綸。",
            "深院無人轆轤靜，焉知此井常清新。"
        ],
        "title": "如意院井詩二首  其二",
        "id": "390e5831-e854-41db-9ed1-a5e1333799ea"
    },
    {
        "author": "華鎮",
        "paragraphs": [
            "高槐上拂青天面，枝疏不得驚禽戀。",
            "槐下官曹何冷落，去馬來牛色多倦。",
            "春風綠楊暗虛室，秋雨蒼苔鎖深院。",
            "三見牆頭梅子花，一字不畫塵侵硯。",
            "宛如太古兩相忘，况復飛蓋追遊宴。",
            "有時獨詠西園詩，想像清風情眷眷。",
            "門前忽報華軒過，邂逅開懷如昔見。",
            "目擊便嗟相得晚，更僕清談盡黄卷。",
            "顧我迂疏何所取，似君秀穎迺可羨。",
            "少壯應須努力時，人間歲月如流電。"
        ],
        "title": "李光道見過贈詩",
        "id": "aa8dfbe9-5b46-4a5a-9b2d-c04e291f1ffa"
    },
    {
        "author": "華鎮",
        "paragraphs": [
            "滎陽人物世仍有，文雅風流傳巳久。",
            "廣文獨步天寶年，才名曾在諸公右。",
            "新詩高陪屈宋遊，神翰遠與鍾王偶。",
            "更覺丹青到微妙，獨將造化爭妍醜。",
            "一封入奏蓬萊宮，三絕題自君王手。",
            "當時盛事雖云遠，今日高風曾未朽。",
            "親逢夫子滄海頭，重起清芬百年後。",
            "倦遊不肯依梁苑，尚德自甘耕谷口。",
            "方外聰明已木雞，人間事變皆芻狗。",
            "子雲寂寞守儋石，靖節軒昂遺五斗。",
            "不試惟令曲藝工，久幽更覺機神厚。",
            "詩情渺與江湘迥，畫筆能教鬼神走。",
            "論工子建已知親，較勝長康未應負。",
            "所嗟藻鑒闊楚越，猶使佳名在林藪。",
            "邂逅雖知近巖壑，栖遲尚苦拘塵垢。",
            "明明冰玉長在懷，望望烟霞屢驤首。",
            "何日傾心聽誦詩，他時洗眼看揮帚。",
            "狂歌且寄草堂客，佳句終慚杜陵叟。"
        ],
        "title": "寄贈永嘉鄭先生",
        "id": "b5a41765-85be-4015-b877-97685d0a201f"
    },
    {
        "author": "華鎮",
        "paragraphs": [
            "歷陽城樓多好風，南來和雨飛溟濛。",
            "齊紈四座寂不動，六月酒面魚鱗紅。",
            "鈴齋無訟日多暇，時引大旆摩晴空。",
            "賓來不問禮數隔，披襟倚檻欣迎逢。",
            "平蕪不斷楚天闊，無數好山來望中。",
            "伊昔重瞳顧寰宇，八千西渡皆貔虎。",
            "叱咤風雲五六年，蓋世拔山寧不武。",
            "力盡江頭已蕭瑟，秋風未央亦禾黍。",
            "亂世英雄氣頗麤，當時還羨紫髯夫。",
            "箭重舟偏徐轉柁，舟中賓主亦歡呼。",
            "龍驤露橈下三峽，春草不合臨平湖。",
            "衣带縈迂寧足倚，桃葉渡之勝一葦。",
            "三閣香消春夢殘，空傳玉樹江南女。",
            "人間萬事無妍醜，過眼紛紛盡芻狗。",
            "祗有江山似舊時，從來却落漁樵手。",
            "懷春悲秋徒自苦，浮雲去來我何有。",
            "鳴絲案竹閒清唱，當軒更有盈樽酒。",
            "清時勝日臨高明，未愧黄金垂六鈕。"
        ],
        "title": "陪和守宴城樓罷留望江山懷古",
        "id": "ecc327cd-a0d1-4a13-9de8-a9a0b7957504"
    },
    {
        "author": "華鎮",
        "paragraphs": [
            "下邳逋客赤松侶，興薄雲天寄廛市。",
            "五世鳴鐘不自矜，肯向人前進遺履。",
            "素靈將傾赤精奮，羽翼當資天下士。",
            "夜半殷勤授素書，歷歷商郊阪泉旨。",
            "西過陳留得沛公，雲蒸龍躍相因倚。",
            "剪嬴傾項成帝業，廟謀勝算皆予起。",
            "漢家明堂窮壯觀，楹棟能收真杞梓。",
            "清塵獨步千載上，名實誰可繼其美。",
            "君家緒系出南陽，世服戎衣登祿仕。",
            "鳳毛益使家聲振，新以七書見天子。",
            "君居無事若山居，退食小齋日經始。",
            "茨茅塗土完且潔，栽花接果盈階戺。",
            "風月江山散不收，標題黄石寧虛爾。",
            "應懷祖武日自礪，功名將使旂常紀。",
            "今日中原久太平，頌聲交作干戈止。",
            "南過銅標束带方，玉帛梯航餘萬里。",
            "惟有祁連及賀蘭，朝廷未欲知疆理。",
            "儻推漢幄從衡術，定遠將軍何可擬。"
        ],
        "title": "永嘉巡檢張侍禁廨舍闢洞名黄石",
        "id": "fc9a095f-1296-486d-8537-ad507c9be81c"
    },
    {
        "author": "華鎮",
        "paragraphs": [
            "世人畫梅賦丹粉，山僧畫梅勻水墨。",
            "淺籠深染起高低，烟膠翻在瑶華色。",
            "寒枝鱗皴節目老，似戰高風聲淅瀝。",
            "三苞兩朵筆不煩，全開半函如向日。",
            "疏點粉黄危欲動，縱掃香須輕有力。",
            "不待孤根暖氣回，分明寫出春消息。",
            "大空聲色本無有，宮徵青黄隨世識。",
            "達人玄覽徹根源，耳觀目聽縱橫得。",
            "禪家會見此中意，戲弄柔毫移白黑。",
            "佳句殷勤致兩番，深情邂逅高雙璧。",
            "不愁開謝逐東風，全勝當年隴頭驛。"
        ],
        "tags": [
            "衡山"
        ],
        "title": "南嶽僧仲仁墨畫梅花",
        "id": "58b00ca2-7310-4ac2-909b-244374012ad1"
    },
    {
        "author": "華鎮",
        "paragraphs": [
            "浣紗溪上浣紗女，野服山花照寒水。",
            "含嚬慘淡不勝愁，猶使東鄰駭西里。",
            "山鳥淵魚無定識，俯見潜逃仰驚起。",
            "矜花睠月春復秋，長恐朱顔成暮齒。",
            "君王掄選入吳宮，吳宮寂寞無桃李。",
            "芙容一笑君意傾，宰嚭言行子胥死。",
            "姑蘇臺榭游麋鹿，闔閭城闕生荆杞。",
            "蛾眉倩盼應自成，築宮教習胡能美。",
            "當時掩抑無人顧，今日爲君除國恥。",
            "君莫怪騄驥鹽車弭耳時，誰人不作駑駘比。"
        ],
        "title": "咏西施",
        "id": "20496965-9880-409a-8467-5b3b3d3ff732"
    },
    {
        "author": "華鎮",
        "paragraphs": [
            "黄花長汎重陽酒，今日重陽花未有。",
            "莫傷節物此時非，少陵已歎移栽後。",
            "江梅滿枝春未來，紅藥開時春却歸。",
            "春前春後各自得，化工無私人莫測。",
            "明日籬邊金蘂黄，未應埋沒隨風霜。",
            "高堂滿汎黄金盞，相陪何用茱萸囊。"
        ],
        "title": "次韵和劉五秀才重陽不見菊詩",
        "id": "f4028ece-2c2b-4ca3-9cc6-bf2b8aa60f0e"
    },
    {
        "author": "華鎮",
        "paragraphs": [
            "飛廉鼓橐開氛雺，玉龍盤礴堆蒼岫。",
            "雲崖左壁出高墉，環回占盡東南秀。",
            "高瞻牛女提封闊，下瞰閭閻烟火富。",
            "紫青巖壑敞屏幃，金碧樓臺錯紋繡。",
            "城西半規日欲落，天東一縷雲如鏤。",
            "人間未覺桂華昇，林梢先見金波溜。",
            "冰輪冉冉經箕斗，碧落沈沈失星宿。",
            "清光不斷萬象呈，目極塵寰了無覆。",
            "扶桑欲曉天雞唱，玉珮丁東咽殘漏。",
            "西南松桂碧參差，寒金碎玉高低透。",
            "春和二月融青宙，紅紫千花簇繁囿。",
            "香潔蜂蝶夜不知，暗和清影凝羅袖。",
            "暑雨晚隨虹影斷，炎威夜逼餘輝逗。",
            "南湖拂拂起輕颸，鑑光千里冰紈皺。",
            "星流一葉高梧下，玉刻千峰晚山瘦。",
            "桂子香凝零露漙，兔毫冷咽飛泉潄。",
            "六花舞絕平川壤，萬樹玲瓏綴瑩琇。",
            "凍雲收盡一輪寒，光華上下清交鬭。",
            "明眸朗鑒古難偶，許謝登臨亦虛覯。",
            "勝地埋藏祗自奇，千年林下輸猿狖。",
            "儒家宗主中郎裔，早掞春華甲英彀。",
            "量闊難窮渤澥遠，德馨未羨椒蘭臭。",
            "青雲有路早徊翔，要津策足頻馳驟。",
            "旒扆傾衷聆玉振，經綸溢耳摐金奏。",
            "暫虛法從牧遠民，大旆高牙會稽首。",
            "庖刃從容經肯綮，鵠卵無勞魯雞伏。",
            "探幽索隠有餘工，逸勝遺奇落精究。",
            "意匠經營誰與相，壺中風物真天授。",
            "霜斧晨開蔽日林，虹梁晚結飛雲搆。",
            "軒窗四闢洞無物，林嶺旁來遠如走。",
            "佳名一字既惟新，寶墨八法曾非舊。",
            "鵲返鸞徊美無度，龍跳虎卧雄相湊。",
            "何地通宵得佳致，誰人忘寢臨觴豆。",
            "西園物色難重逢，秉燭詩詞漫三復。",
            "華堂有月終年好，月下樽罍溢醇酎。",
            "坐令越絕山水佳，日添光價高難貿。",
            "五雲溪上綸竿手，誤指王圻攬纓綬。",
            "畫虎年多愧未成，屠龍伎巧傷難售。",
            "清時支離逐斗粟，樂國凄凉寄圭竇。",
            "結巢未忍息南枝，倚輈何計登華廄。",
            "片帆隨牒西南邁，塵滿儒衣色多垢。",
            "文麗難忘反楚騷，魂交尚冀親南狩。",
            "昔人富貴志已得，越吟清切傷微疚。",
            "今人徒勞情若何，玉壺慷慨臨風叩。",
            "飛蓋早容陪後乘，曳裾屢許登文甃。",
            "烟波滿眼始憑凌，談笑回頭難邂逅。",
            "吳會他年見桑梓，荆湘數稔包霜柚。",
            "鳴珂應在白沙隄，茇舍徒瞻碧棠茂。",
            "萍迹漂漂渺難繫，蓬心慅慅紛奚就。",
            "九疑三五夜晴時，爲想堂前皎如晝。"
        ],
        "title": "贈別越帥蔡侍郎五十韵",
        "id": "4a6031f7-012b-47a3-99db-b158170281f4"
    },
    {
        "author": "華鎮",
        "paragraphs": [
            "曉來風信從東轉，風中春氣生微暖。",
            "隴頭殘雪已全銷，麥苗漸見青青滿。",
            "土脈膏疏日舒緩，鋤犁但覺塍畦短。",
            "桑葉生陰布穀鳴，可使流光容易晚。"
        ],
        "title": "田園四時 春 其一",
        "id": "07e1c88e-b658-400a-afaf-7fb5f3b974e8"
    },
    {
        "author": "華鎮",
        "paragraphs": [
            "細風吹盡桑黄紫，綠暗柔條添旖旎。",
            "晚來逐伴望林梢，三星便欲當辰巳。",
            "節過清明未云遠，碎髮新蠶已盈紙。",
            "遲日融融暖有餘，早晚應須候眠起。"
        ],
        "title": "田園四時 春 其二",
        "id": "a3fd9978-0da0-4de7-9881-c65e2da88575"
    },
    {
        "author": "華鎮",
        "paragraphs": [
            "萬頃秋來雲葉黄，瓜田起盡築新場。",
            "茅簷昨夜微霜下，天高氣爽風日强。",
            "明星未上腰鐮去，歸路不辭乘月光。",
            "隴頭薄暮片雲起，明日晴陰未可量。"
        ],
        "title": "田園四時 秋 其一",
        "id": "6157f2b1-6718-4c5e-b4ee-63311119996b"
    },
    {
        "author": "華鎮",
        "paragraphs": [
            "階頭露草珠盈縷，門前促織分明語。",
            "日午簾帷氣已清，香肌暗喜消殘暑。",
            "蚊蚋無聲燈火冷，已將紈扇歸巾褚。",
            "更長便合促鳴機，月白何妨弄砧杵。"
        ],
        "title": "田園四時 秋 其二",
        "id": "320279e9-ba53-45e9-9b77-9c06b47a0b12"
    },
    {
        "author": "華鎮",
        "paragraphs": [
            "田家歲事霜飛後，五種收成十分有。",
            "征輸早了吏不來，柴荆晝掩閒雞狗。",
            "兒童飽暖歡呼走，堂上樽罍湛春酒。",
            "力耕歲晚足餘歡，五陵裘馬真遊手。"
        ],
        "title": "田園四時 冬 其一",
        "id": "11ffb7ae-8103-4715-b27f-d2c287897920"
    },
    {
        "author": "華鎮",
        "paragraphs": [
            "朔風吹水成冰堅，風壯冰堅白於練。",
            "霰雪還隨密雨來，轉眼紛紛滿溝垾。",
            "陳根凍爛還爲土，土落田中肥一半。",
            "霜鐮去手即須耕，敢望東風待冰泮。"
        ],
        "title": "田園四時 冬 其二",
        "id": "45a9f688-9919-4f71-8f24-13e3da4b485e"
    },
    {
        "author": "華鎮",
        "paragraphs": [
            "粉蠟梅梢妝蓓蕾，雪晴烏鵲聲零碎。",
            "蘭堂晝暖浴蠶天，百果流芳噴寒水。",
            "春事望春須準擬，臨風不惜呵纖指。",
            "寒日頻添繡線長，百五光陰已無幾。"
        ],
        "title": "田園四時 冬 其三",
        "id": "75119d01-ac31-404a-ac3e-aef69a6cdb18"
    },
    {
        "author": "華鎮",
        "paragraphs": [
            "枝頭巧語聲高低，波光葱蒨深柔荑。",
            "烘爖日暖金鱗動，漁舟蕩漾沿芳隄。",
            "淡紅片玉滿流水，中有誰家桃李蹊。",
            "刺棹沿洄忘遠近，山重水轉迷東西。",
            "金豪瞥見林中犬，玉羽旋聞隴上雞。",
            "相逢巾屨如圖畫，驚聞有客爭邀携。",
            "穿花行到花盡處，華鋪晝敞同攀躋。",
            "簾櫳炫熀鬭金碧，樓閣玲瓏凝紫霓。",
            "瓊杯石髓甘如醍，碧桃瑩膩堆玻瓈。",
            "殷勤歷問塵寰事，聞說興替聲如嘶。",
            "自言疇昔避閭左，鄉鄰負抱謀巖棲。",
            "入山惟憂山路淺，穿雲涉水隨麏麛。",
            "山深遂與人境絕，回首但見雲萋萋。",
            "年年桃花又桃實，不聞劉項鳴鉦鼙。",
            "當時祇恨棄桑梓，此日却悟凌丹梯。",
            "酒闌歷覽烟霞外，天風淅淅鵷雛啼。",
            "塵羈世網遠心目，年齡便可乾坤齊。",
            "俗緣如瑕滌不去，荆布還念糟糠妻。",
            "思家欲歸歸却悔，憶路重來來已迷。",
            "碧砌朱欄無處覓，溪長烟草寒凄凄。",
            "玉京雲路今何在，千年圖寫傳繒緹。",
            "高堂衆客一經目，盡願乘景騎狻猊。",
            "祖龍虐政猛於虎，療饑消渴資黔黎。",
            "霜髯黄口不相保，四海慘戚如牢狴。",
            "當時人世無居處，往往雲壑爲中閨。",
            "竄身幽側寧所樂，骨肉苟免資塵泥。",
            "種桃爲食不如黍，豈惡芻豢忘烹刲。",
            "全家邂逅登金籙，此事渺忽無端倪。",
            "清時汪濊下膏澤，浸潤生齒如孩提。",
            "日長不使餔糠秕，飯炊彫胡胾駃騠。",
            "歲寒豈獨完裋褐，霧縠衣裘雲錦袿。",
            "翦除敗類毓良淑，宛若嘉穀純無稊。",
            "干羽雍容絕征戍，春來處處操鋤犁。",
            "今人不似秦人苦，寄身何用武陵溪。"
        ],
        "title": "題桃源圖",
        "id": "3428a888-088d-46af-852a-3132931f81ea"
    },
    {
        "author": "華鎮",
        "paragraphs": [
            "蜂鬚萎蕤花脫萼，粉蝶流鶑何處著。",
            "暖融密卷玉爲椽，一點明星坐中落。",
            "猩唇血重鮫綃薄，百出寶蓮金鈿錯。",
            "蕙蘭不斷起長烟，餘香隨風度羅幕。",
            "天階漫激鳴籤響，壺中不夜春常若。",
            "何人天外引長繩，剛愁日下西山脚。"
        ],
        "title": "失題",
        "id": "aefc81cf-7e72-4691-b795-e6e68348f12a"
    },
    {
        "author": "華鎮",
        "paragraphs": [
            "衡嶽到江盡，招提嶽秀中。",
            "飛樓上喬木，清梵俯冥鴻。",
            "鶴去泉猶在，臺存法更雄。",
            "望終三楚勝，清興迥無窮。"
        ],
        "title": "嶽麓寺",
        "id": "6ad630c1-e10a-4384-87ce-5f6015f401a1"
    },
    {
        "author": "華鎮",
        "paragraphs": [
            "疏鐘到城市，臺殿隠修林。",
            "訪古多陳迹，探幽愜賞心。",
            "夜聲寒溜碎，曉色翠烟深。",
            "自愧縻塵鞅，驪駒又見尋。"
        ],
        "title": "道林寺",
        "id": "73b12c3f-1cb3-40cf-87c8-5b6c84660b4f"
    },
    {
        "author": "華鎮",
        "paragraphs": [
            "騷客高吟地，山僧指舊基。",
            "虛堂非昔搆，清景是當時。",
            "石甃流泉漫，松軒度日遲。",
            "鯈魚有餘樂，池上竟誰知。"
        ],
        "title": "齊無己書堂",
        "id": "942a50cb-57b7-40d4-9b78-8462280f1006"
    },
    {
        "author": "華鎮",
        "paragraphs": [
            "帝子靈祠古，秋風更寂寥。",
            "門臨湘水迥，路指舜陵遥。",
            "寶瑟知何在，英魂不可招。",
            "年年添淚竹，遺恨未應消。"
        ],
        "title": "湘江二妃廟",
        "id": "010d56d4-3591-49aa-9cbd-58f7bb2a5ea0"
    },
    {
        "author": "華鎮",
        "paragraphs": [
            "秦吏方搖毒，君王獨得名。",
            "國雖爲地小，忠亦自天成。",
            "秘殿儀容粹，玄堂草木榮。",
            "興亡何足道，青竹有嘉聲。"
        ],
        "title": "長沙王廟",
        "id": "048c9a24-dd5b-40bf-8c66-7aad40a5f1cb"
    },
    {
        "author": "華鎮",
        "paragraphs": [
            "夫子生何代，漂流正所宜。",
            "長鳴那易賞，合抱固難施。",
            "碧蘚封遺井，丹楓落舊祠。",
            "日斜飛鵩過，依約賦成時。"
        ],
        "title": "賈太傅廟",
        "id": "865aea65-ce3c-4a97-a9b6-29aaa5cea878"
    },
    {
        "author": "華鎮",
        "paragraphs": [
            "湘楚窮愁地，何名得畫眉。",
            "不因啼鳥目，應記剪燈詩。",
            "逐客傷憔悴，征人困別離。",
            "風流京兆尹，寧復此飛馳。"
        ],
        "title": "畫眉鋪",
        "id": "32fd823d-2d2f-4ff8-ba09-b87522b3b4bd"
    },
    {
        "author": "華鎮",
        "paragraphs": [
            "瀟湘同瀉處，一水亦東傾。",
            "屈曲游龍勢，玲瓏戛玉聲。",
            "傍城無暫濁，當暑有餘清。",
            "楚俗真懷古，猶傳夢客名。"
        ],
        "title": "愚溪",
        "id": "ead2a74a-b570-4ada-aad7-86cde8d17dc4"
    },
    {
        "author": "華鎮",
        "paragraphs": [
            "大士今何在，空山舊隠存。",
            "百年閑蘚徑，終日敞塵閽。",
            "砌暖晴添草，窗寒暝叫猿。",
            "當時團坐客，相顧竟何言。"
        ],
        "title": "無生菴",
        "id": "e46e7a32-8d60-4aea-8dbc-0913eade5b70"
    },
    {
        "author": "華鎮",
        "paragraphs": [
            "上下契如如，忘機示有爲。",
            "室虛窗潔素，塵盡地平夷。",
            "社燕添新土，春花發舊枝。",
            "此中君莫問，自有海鷗知。"
        ],
        "title": "雜詠",
        "id": "0d6e3a27-2564-431c-992a-bab9022d237c"
    },
    {
        "author": "華鎮",
        "paragraphs": [
            "脩竹趁春陽，猗猗出畫堂。",
            "孤根穿密甃，高幹倚飛梁。",
            "色潤窗紗綠，烟和印篆香。",
            "傳聞尤異處，清夜露瀼瀼。"
        ],
        "title": "永嘉巡檢廳奇竹",
        "id": "0e0a10d7-f5b9-4163-bdf1-8d6c12ddecb0"
    },
    {
        "author": "華鎮",
        "paragraphs": [
            "醺酣歸至樂，麴糵古來賢。",
            "荆樹同株日，蕭齋欲雪天。",
            "傾頹叔夜玉，臬兀季真船。",
            "熟覽新詩意，依稀識道筌。"
        ],
        "title": "和孫秀才與弟醉飲",
        "id": "77fd65b6-038e-42fd-87a2-9c977efa3309"
    },
    {
        "author": "華鎮",
        "paragraphs": [
            "枳棘久棲遲，新齋樂有餘。",
            "尋垣栽草木，疏沼引龜魚。",
            "外曲遊塵世，情高適太虛。",
            "紛紛簿領退，滿目盡琴書。"
        ],
        "title": "題黄主簿足軒",
        "id": "a63cf574-a318-4f75-9487-dc388790ede8"
    },
    {
        "author": "華鎮",
        "paragraphs": [
            "誰謂滄溟遠，吾家曲檻東。",
            "靈潮隨月長，積水與天通。",
            "白鳥長沙外，青峰薄霧中。",
            "星槎在何處，屈指待秋風。"
        ],
        "title": "東海",
        "id": "5347184b-f32b-43ef-877c-027ea7e93bd8"
    },
    {
        "author": "華鎮",
        "paragraphs": [
            "重華祠宇下，危構壓山椒。",
            "壁石因天設，茨茆得舊條。",
            "雲山排筍簴，風竹度笙簫。",
            "想見來儀羽，飛飛下泬寥。"
        ],
        "title": "聞韶亭",
        "id": "1d473c28-34c9-48d1-b0ee-7e11abdbbd57"
    },
    {
        "author": "華鎮",
        "paragraphs": [
            "此亭會清景，登眺適襟靈。",
            "烟瀨鳴瑶珮，雲峰疊翠屏。",
            "漁樵分杳靄，鷗鷺上青冥。",
            "□□□□□，□□□□□。"
        ],
        "title": "會景亭",
        "id": "7ab71db4-9e1d-4d93-aed9-7defea079dd8"
    },
    {
        "author": "華鎮",
        "paragraphs": [
            "虛閣俯蒼麓，飛甍倚碧岑。",
            "鮮英環坐密，青靄抱楹深。",
            "秀遠開塵目，清明契夙心。",
            "带星宜所慕，聊此叩徽音。"
        ],
        "title": "翠微亭",
        "id": "9158e2ac-e01f-413b-bd4c-a8851572cce2"
    },
    {
        "author": "華鎮",
        "paragraphs": [
            "高閣倚蒼岫，山雲且暮棲。",
            "冷凝半榻穩，濃拂遠燈迷。",
            "戶轉星樞直，窗移日脚低。",
            "登臨人莫厭，尋取上天梯。"
        ],
        "title": "棲雲閣",
        "id": "3aa70241-731a-4951-b0d2-bfd9a50dfb67"
    },
    {
        "author": "華鎮",
        "paragraphs": [
            "渺渺方山道，江流一派通。",
            "寒沙翹白鷺，夕靄暝丹楓。",
            "平截埋金地，虛涵建鄴宮。",
            "六朝乘王氣，疏鑿竟無功。"
        ],
        "title": "秦淮",
        "id": "8fcc7a5f-0755-4e90-a413-7ccc2adf64a1"
    },
    {
        "author": "華鎮",
        "paragraphs": [
            "飛欄跨喬木，危柱枕蒼磯。",
            "石潄溪聲碎，林分日影稀。",
            "正宜逃暑氣，聊用解征衣。",
            "欲去重回首，清風滿翠微。"
        ],
        "title": "澄瀾閣",
        "id": "68eeeece-23c5-4c79-82bb-c51566a8db6c"
    },
    {
        "author": "華鎮",
        "paragraphs": [
            "四顧水天平，扁舟竟日撐。",
            "孤村聊可艤，薄暮不成行。",
            "雲重魚龍起，風高波浪驚。",
            "無心就衾枕，坐看月華生。"
        ],
        "title": "元祐六年秋夜泊震澤時漲潦未盡牽道斷毀仍阻風",
        "id": "c0bee369-f876-4120-a0b0-d0cb1d812806"
    },
    {
        "author": "華鎮",
        "paragraphs": [
            "特秀起平湖，秋空照日孤。",
            "無塵接南楚，有路到東吳。",
            "聚翠時濃淡，長林半有無。",
            "未能尋勝賞，飛夢遶烟蕪。"
        ],
        "title": "君山",
        "id": "f90dcb4e-ab8d-451b-b0df-463967a11942"
    },
    {
        "author": "華鎮",
        "paragraphs": [
            "長江到海處，獨秀峙江干。",
            "平野根雖闊，驚濤迹未殘。",
            "高環僧剎穩，翠入郡樓寒。",
            "千里吳王國，臨窗仔細看。"
        ],
        "tags": [
            "长江"
        ],
        "title": "狼山",
        "id": "ae10b063-ad0c-4607-b8e6-dcf44de6602b"
    },
    {
        "author": "華鎮",
        "paragraphs": [
            "險固三苗左，茫洋七澤西。",
            "山光千疊小，天碧四垂低。",
            "風便修途近，波驚跬步迷。",
            "誰知魚鳥樂，不復待鞉鞞。"
        ],
        "tags": [
            "洞庭湖"
        ],
        "title": "洞庭",
        "id": "cee166d1-7bdc-4d2a-8c23-7433ee949f27"
    },
    {
        "author": "華鎮",
        "paragraphs": [
            "雲卧人猶近，團茆迹已空。",
            "秀巖孤海外，修竹冷江風。",
            "笙鶴今誰賞，星河舊隠通。",
            "何當見金碧，華采照淮東。"
        ],
        "title": "李仙姑舊隠",
        "id": "4879cbf3-6a7c-4970-816f-50ad0864585b"
    },
    {
        "author": "華鎮",
        "paragraphs": [
            "昨夜好風月，須明陟路岐。",
            "陰雲生隴上，密雨滿天涯。",
            "豈患泥塗惡，難堪僕馬疲。",
            "却愁期會失，心緒亂如絲。"
        ],
        "title": "密雨",
        "id": "2f634bf6-cd20-427f-90e1-b38859a44e30"
    },
    {
        "author": "華鎮",
        "paragraphs": [
            "栽竹不栽桃，非關閬苑遥。",
            "桃花半春落，竹葉無時凋。",
            "照水靜蒼翠，吟風冷飄蕭。",
            "歲寒筠更綠，雨雪謾瀌瀌。"
        ],
        "title": "桃竹",
        "id": "c90267cc-28f3-44a9-ab44-63c057885562"
    },
    {
        "author": "華鎮",
        "paragraphs": [
            "早歲越溪上，茆齋欲雪辰。",
            "雖無十日飲，常得一枝春。",
            "不識霄漢路，空緇京洛塵。",
            "遥憐遠巖壑，芳秀爲誰新。"
        ],
        "title": "早梅花二首  其一",
        "id": "b997fc22-f8d6-47b6-8768-e32583086ef3"
    },
    {
        "author": "華鎮",
        "paragraphs": [
            "畢竟成何事，無端走四方。",
            "年年思素質，歲歲失幽香。",
            "東國溪雲好，南枝海日長。",
            "何時一杯酒，相對淺清傍。"
        ],
        "title": "早梅花二首  其二",
        "id": "7507b228-1621-4e9e-a014-76671293f03e"
    },
    {
        "author": "華鎮",
        "paragraphs": [
            "漂泊人間世，幾鄰耳順年。",
            "心愚顓直道，步蹇失英躔。",
            "星列真虛忝，仙枝亦偶然。",
            "雄飛君未晚，何歉續韋編。"
        ],
        "title": "次韵酬劉處道",
        "id": "213b815f-40da-4f78-8b4b-5813c4f3ac85"
    },
    {
        "author": "華鎮",
        "paragraphs": [
            "迥出成蹊類，尤深造物功。",
            "細攢重疊瓣，勻賦淺深紅。",
            "艷質平分異，香心一點同。",
            "武陵溪上樹，虛占好春風。"
        ],
        "title": "千瓣二色桃花",
        "id": "a53e7706-2586-4c6e-876e-540c28635181"
    },
    {
        "author": "華鎮",
        "paragraphs": [
            "輪奐非謀己，標題慶有親。",
            "盈庖欣釜粟，照座得言綸。",
            "集富稱觴客，寬容戲綵人。",
            "遥知映階砌，丹桂及芳春。"
        ],
        "title": "慶親堂和湖南運使程大卿韵",
        "id": "933fa035-b464-439c-a7e0-f43d8b3ec26a"
    },
    {
        "author": "華鎮",
        "paragraphs": [
            "湖光清似鑑，山色翠於眉。",
            "投老身須逸，探幽計莫遲。",
            "河清不可待，頭白已多時。",
            "誰謂茆茨陋，求安過一枝。"
        ],
        "title": "思歸二首  其一",
        "id": "3a18e7ff-2745-48cf-84ab-a16e8de591eb"
    },
    {
        "author": "華鎮",
        "paragraphs": [
            "二頃何時有，鄉園且結廬。",
            "憑軒見巖壑，閉戶得琴書。",
            "雪幌冬鑪暖，風窗夏簟虛。",
            "非才甘退縮，不是傲簪裾。"
        ],
        "title": "思歸二首  其二",
        "id": "8c6ed405-bdb7-4bab-bb69-dedb42fc476e"
    },
    {
        "author": "華鎮",
        "paragraphs": [
            "史筆傳遺直，經帷起世家。",
            "一麾分郡寄，千里藹春華。",
            "鳴阪方睎驥，言時已及瓜。",
            "車塵杳難逐，飛夢遶天涯。"
        ],
        "title": "送道守董朝散",
        "id": "229e85a1-dc57-40f1-b1d4-afa0206daa54"
    },
    {
        "author": "華鎮",
        "paragraphs": [
            "名實時方會，君臣德正同。",
            "剸裁周庶物，薦擢冠諸公。",
            "金口褒揚首，丹梯指顧中。",
            "榮途雖未既，尋尺自初終。"
        ],
        "title": "挽兖守程大卿四首  其一",
        "id": "ad740b33-9b9a-47cf-973a-6846b704dccb"
    },
    {
        "author": "華鎮",
        "paragraphs": [
            "徊翔卿寺棘，轉漕楚江舟。",
            "忠厚臨人大，勤勞結課優。",
            "丹枝方習慶，梁木忽驚秋。",
            "天意寧無在，于門必有侯。"
        ],
        "title": "挽兖守程大卿四首  其二",
        "id": "04867ee9-f938-4aa7-905d-9926defda1d3"
    },
    {
        "author": "華鎮",
        "paragraphs": [
            "交遊敦久要，賞鑒謝先容。",
            "自愧非王粲，人驚得蔡邕。",
            "堊漫猶在刃，舟壑已遺蹤。",
            "不見星躔處，空瞻馬鬣封。"
        ],
        "title": "挽兖守程大卿四首  其三",
        "id": "afe9b4d2-895a-4701-a726-3baf29ab14af"
    },
    {
        "author": "華鎮",
        "paragraphs": [
            "憶昨湘江上，追風送使帆。",
            "青雲方滿路，丹旐忽垂縿。",
            "燕舞難重見，霞杯不復銜。",
            "遥憐三徑菊，冷落對雙巖。"
        ],
        "title": "挽兖守程大卿四首  其四",
        "id": "fbb52ced-caf2-4325-a348-e0d0be57514f"
    },
    {
        "author": "華鎮",
        "paragraphs": [
            "四氣成功月，三陽得數辰。",
            "昴星還輔漢，崧嶽復生申。",
            "事業乘時會，心源體道真。",
            "燕來新賜第，相賀八千春。"
        ],
        "title": "壽蔡大資留守",
        "id": "dfef4603-8f90-444d-9d94-c4253e996ef1"
    },
    {
        "author": "華鎮",
        "paragraphs": [
            "歲事時無失，先疇手自耘。",
            "克家親有養，投老意彌勤。",
            "方羨高年慶，旋驚白日曛。",
            "可憐墳上土，仍占壠頭雲。"
        ],
        "title": "挽嚴四府君",
        "id": "1b35cc18-64a7-4059-9752-04b2daf56afb"
    },
    {
        "author": "華鎮",
        "paragraphs": [
            "君子言無玷，夫人德有鄰。",
            "絲桐人世遠，窀穸隴頭新。",
            "粧閤閑明鏡，吟窗積暗塵。",
            "西風原上路，鳴鐸爲悲辛。"
        ],
        "title": "挽鄭十一府君並夫人",
        "id": "825b7fa0-976f-41da-9ebe-2e7b75419109"
    },
    {
        "author": "華鎮",
        "paragraphs": [
            "少報羽人衣，年耆道更肥。",
            "未容青雀至，俄駕白雲歸。",
            "海上蟠桃熟，人間晚露稀。",
            "空留墨妙在，鸞鶴自翻飛。"
        ],
        "title": "挽蔣尊師",
        "id": "a7f8f580-d5c8-4639-83f4-3ae2ec1d127b"
    },
    {
        "author": "華鎮",
        "paragraphs": [
            "人是南州老，家傳北地雄。",
            "忽騎箕尾去，不待大丹功。",
            "華屋閑歌席，長楊慘暮風。",
            "已符同穴契，寧復念孤桐。"
        ],
        "title": "挽傅仲溫",
        "id": "b52347f9-9f61-4421-92b1-b5cb115dbc12"
    },
    {
        "author": "華鎮",
        "paragraphs": [
            "令德稱鄉黨，風流有自來。",
            "能仁曾益壽，善計亦豐財。",
            "鳳羽彌增秀，車門既有開。",
            "祗憐原上路，松柏莫風哀。"
        ],
        "title": "挽馮際道",
        "id": "3a941b0a-322b-4410-98c3-cf3cbfa701a6"
    },
    {
        "author": "華鎮",
        "paragraphs": [
            "蠲辰臨遠日，祖奠徹中楹。",
            "寒月銘旌影，霜風晚鐸聲。",
            "夜臺無曉日，泉路斷回程。",
            "已矣生前事，空勞問代耕。"
        ],
        "title": "挽周祖文",
        "id": "0980f91d-9eed-4bda-a954-2d1fb3eb6945"
    },
    {
        "author": "華鎮",
        "paragraphs": [
            "干祿名雖嗇，承家實自肥。",
            "身全五福美，數過百年稀。",
            "有裕居清世，何嗟掩夜扉。",
            "芝蘭更盈畹，指日見光輝。"
        ],
        "title": "挽馮戶曹",
        "id": "2edd45c3-4a9b-476f-8505-5ed9a17a1f29"
    },
    {
        "author": "華鎮",
        "paragraphs": [
            "疇昔鄉評事，風流出後生。",
            "早聯華萼秀，先得桂枝榮。",
            "守死尊文墨，持平御重輕。",
            "已焉休茹恨，三鳳佇飛鳴。"
        ],
        "title": "挽陳朝奉",
        "id": "db6ac1b0-bbb6-4c83-8e11-b19e808aaef6"
    },
    {
        "author": "華鎮",
        "paragraphs": [
            "功名早自期，策足有餘貲。",
            "世路多荆棘，榮途失羽儀。",
            "素絲寧復理，青眼不勝悲。",
            "千古秦山路，霜風歲暮時。"
        ],
        "title": "挽馮通直",
        "id": "e2bc36a0-db8b-482a-b0f0-3bbb6e1d9b22"
    },
    {
        "author": "華鎮",
        "paragraphs": [
            "守義惟賢婦，夫人更妙年。",
            "紛華人自競，始卒意彌堅。",
            "善慶曾無爽，家聲既有傳。",
            "秀眉歸永夜，無愧及重泉。"
        ],
        "title": "挽毛夫人",
        "id": "ccf3d5d8-2791-44ed-ab55-b4738f1a45bf"
    },
    {
        "author": "華鎮",
        "paragraphs": [
            "處號閨房秀，歸稱內助賢。",
            "豐華歡壯齒，甘旨慶高年。",
            "鄉譽良人重，家聲嗣子傳。",
            "道傍多健羨，寧貴一潸然。"
        ],
        "title": "挽鍾氏夫人",
        "id": "938ce47d-c967-4b7b-ad2a-6b682b103e0a"
    },
    {
        "author": "華鎮",
        "paragraphs": [
            "純貞謝琢磨，報施竟無訛。",
            "義守三從固，身膺五福多。",
            "有言貽綵服，無恨屬頹波。",
            "行路惟稱歎，寧悲薤露歌。"
        ],
        "title": "挽陳氏夫人",
        "id": "9bac9314-d7eb-409d-8d49-1f18064a74bc"
    },
    {
        "author": "華鎮",
        "paragraphs": [
            "蕪城池苑盡荒殘，春到長思競秀山。",
            "谷口風和鶑已出，天南日轉雁初還。",
            "千家簾幕峰巒上，百里笙歌水竹間。",
            "記得當年行樂事，韶光不放片時閒。"
        ],
        "title": "和光道元日書事二首  其一",
        "id": "6ee4fe43-8495-45a2-82a0-4355382bb9b8"
    },
    {
        "author": "華鎮",
        "paragraphs": [
            "急管妖弦朝暮聞，翠帘下應當壚君。",
            "叫呼梟盧一百萬，砍削兕脯三千斤。",
            "孔座嘉客每日滿，楊園細草何須耘。",
            "夜長秉燭可爲樂，春色三分未一分。"
        ],
        "title": "和光道元日書事二首  其二",
        "id": "9869145f-076e-47ce-b7fd-5b537f7234d1"
    },
    {
        "author": "華鎮",
        "paragraphs": [
            "芳荆堂下兩枝長，一本朝來産此旁。",
            "敢謂他年當似驥，且期今日得如岡。",
            "顧余已免重占虺，聞子還思待弄璋。",
            "多謝見貽真錦繡，歸時應得衒吾鄉。"
        ],
        "title": "元豐六年正月二十九日季壬生徐元立以詩來賀用韵酬之",
        "id": "be29daae-b818-497b-83b8-bd2c61f06768"
    },
    {
        "author": "華鎮",
        "paragraphs": [
            "小窗西下碧溪隅，片石干雲一筍麤。",
            "蒼蘚長時斑點露，老藤蟠處節痕紆。",
            "不須凡木裝佳色，自有靈花入畫圖。",
            "爲美又應勝竹箭，堅高元與衆材殊。"
        ],
        "title": "石筍",
        "id": "89127133-aab5-4efd-a95e-002f4791e1a0"
    },
    {
        "author": "華鎮",
        "paragraphs": [
            "莫笑青青一兩莖，春來次第滿林生。",
            "露凝節目猶含粉，風過枝梢已有聲。",
            "拂拭且看霜雪幹，剪裁當見鳳凰鳴。",
            "繁枝去盡生微逕，幾爲清陰特地行。"
        ],
        "title": "養竹詩",
        "id": "b34fbe77-9ab4-45ee-a35e-759bd726a9f5"
    },
    {
        "author": "華鎮",
        "paragraphs": [
            "細風密雨冷相添，天右餘寒勢未殲。",
            "漠漠亂絲凝曠野，涓涓碎玉下重簷。",
            "凌晨預約陽光發，入夜先聞霰雪兼。",
            "蝶夢未成欹寶枕，銅壺聲咽凍孤蟾。"
        ],
        "title": "和光道春日雨寒",
        "id": "9fe75829-0ce9-4458-89ae-64ee541e5ee2"
    },
    {
        "author": "華鎮",
        "paragraphs": [
            "强半春光未足看，花心柳眼尚盤桓。",
            "景陽不放融怡色，密雨猶矜料峭寒。",
            "借問董工湮沮洳，何如騎馬按岡巒。",
            "幾番回首自惆悵，可借江南一釣竿。"
        ],
        "title": "元豐六年二月檢田凌塘中馬上口占因簡德器主簿",
        "id": "4009427e-e570-4041-a6c4-cee5a6ea45d7"
    },
    {
        "author": "華鎮",
        "paragraphs": [
            "畫棟塵驚燕子來，芳郊時雨斂輕埃。",
            "須憐好景分明在，爲把愁顔勉强開。",
            "仙客有情深賞物，新詩勸我且持杯。",
            "更言留得花王住，忍放韶光取次回。"
        ],
        "title": "和陳尉見貽二首  其一",
        "id": "9cd59101-eb58-4dbd-a534-3e6b2d647593"
    },
    {
        "author": "華鎮",
        "paragraphs": [
            "燕語鶑啼次第新，柳綿花錦曲江濱。",
            "且將邂逅天涯客，共看芳妍海角春。",
            "須愛日添隨日線，莫教花笑對花人。",
            "一杯隨分休辭訴，况有清歌激絳唇。"
        ],
        "title": "和陳尉見貽二首  其二",
        "id": "52321bd9-82f2-4bc5-9243-1d84fd2c2242"
    },
    {
        "author": "華鎮",
        "paragraphs": [
            "答答驅禽欲曉天，筠籠輕摘薦芳筵。",
            "檀唇深注胭脂紫，琪樹勻排火齊圓。",
            "醇蜜冷和甘益重，小梅青近色增鮮。",
            "花時南國豪華甚，得爾杯盤更可憐。"
        ],
        "title": "食櫻桃思越中風俗",
        "id": "8decc138-7c08-4b8b-b00d-4d1fdc59b436"
    },
    {
        "author": "華鎮",
        "paragraphs": [
            "紅英落盡紫荷長，野岸陰陰暗綠楊。",
            "過眼芳菲渾似夢，感時情緒直如狂。",
            "江皋有客懷雙佩，淮上逢人賦乘黄。",
            "顧我越吟方自苦，可堪別曲念江鄉。"
        ],
        "title": "和陸彥則郊外初夏送客",
        "id": "28d595f7-1cd9-4b10-b245-a05648f9eb26"
    },
    {
        "author": "華鎮",
        "paragraphs": [
            "移栽野槿密參差，來束乘時作短籬。",
            "樹立已教存大本，彌縫不使去纖枝。",
            "春殘葉暗青雲合，秋至花繁錦障垂。",
            "家似長卿惟壁立，不憂鼠竊夜潜窺。"
        ],
        "title": "槿籬",
        "id": "a7b5f98f-d70b-4566-9c05-8eaf7f7e0a26"
    },
    {
        "author": "華鎮",
        "paragraphs": [
            "駕鶴峰前山氣佳，煉丹泉上石如排。",
            "高低簷宇依叢竹，屈曲梯橋跨斷厓。",
            "仙客肯教人世得，賢侯還與郡民偕。",
            "春風日落歌聲散，蘚徑時時有墜釵。"
        ],
        "title": "題共亭",
        "id": "d311ca16-cf2a-462c-8a53-cd5b17ac8b7f"
    },
    {
        "author": "華鎮",
        "paragraphs": [
            "誰教蹇步躡丹梯，曾是先生振所迷。",
            "始喜草廬依郡北，旋聆絳帳出城西。",
            "儀韶久合爲虞鳳，伏鵠猶勞似魯雞。",
            "却愛春風嘉樹下，依然還見舊成蹊。"
        ],
        "title": "元老十二丈教授就館西城因以寄之",
        "id": "5bbec67c-3d7e-43e7-8993-d736ea66daa0"
    },
    {
        "author": "華鎮",
        "paragraphs": [
            "精誠一念格明神，時雨經宵即效珍。",
            "政屬士龍真有譽，頌成吉甫更無倫。",
            "千疇土脈三冬起，百里根荄一日春。",
            "自古移風由美化，善良從此在吾民。"
        ],
        "title": "和光道喜和叔得雨兼呈和叔知縣鄉兄",
        "id": "6af0aa50-c9c8-4c65-8978-d4055ecf825d"
    },
    {
        "author": "華鎮",
        "paragraphs": [
            "策足年來據要津，漸分符竹寄兵民。",
            "雙旌卷霧輝霜日，駟馬驕風蹀路塵。",
            "魏晉河山元險固，陶唐風俗本深淳。",
            "銛鋒爽鑒清夷旦，報政應須笑魯人。"
        ],
        "title": "送左司董郎中出知汾州三首  其一",
        "id": "d9650b35-7858-492d-8b12-7306b390fe7b"
    },
    {
        "author": "華鎮",
        "paragraphs": [
            "少壯同看桂苑春，白頭相顧等天倫。",
            "素風凜凜驚頹俗，高義翛翛媲古人。",
            "邂逅論情槐棘地，殷勤分袂雪霜晨。",
            "剖符自是諸侯貴，不學河梁話苦辛。"
        ],
        "title": "送左司董郎中出知汾州三首  其二",
        "id": "e8b9ae02-c15d-45a9-a337-f65d72cbeafc"
    },
    {
        "author": "華鎮",
        "paragraphs": [
            "養狙有感誰非是，塞馬無因自去來。",
            "人見終軍持漢節，世聞郭隗上燕臺。",
            "九門天上雲泥隔，三徑山陰夢想開。",
            "青瑣黄扉嚴密地，待看旌旆應時回。"
        ],
        "title": "送左司董郎中出知汾州三首  其三",
        "id": "c6ee87d4-c981-4476-bb3e-1079782fa9f9"
    },
    {
        "author": "華鎮",
        "paragraphs": [
            "衛玉清標未及門，先知和氣襲人溫。",
            "言高自有精醇味，手敏曾無洗削痕。",
            "一捧絲綸來幕府，兩迂舟楫過江村。",
            "已慚無取叨交契，更辱新詩仔細論。"
        ],
        "title": "和李判官",
        "id": "37e7326b-4471-4794-9ef6-54598f6fb8dc"
    },
    {
        "author": "華鎮",
        "paragraphs": [
            "相逢邂逅典文場，人世機心一笑忘。",
            "麗藻滿籯堆錦繡，清談終坐擊琳瑯。",
            "衣裘不羨公西勝，才術當知賈傅長。",
            "今日故園聊躑躅，他年要路看騰驤。"
        ],
        "title": "雜詠三首  其一",
        "id": "ca61964e-0f9b-4e4d-bebb-dcfbaa49884a"
    },
    {
        "author": "華鎮",
        "paragraphs": [
            "風過依稀聽步虛，穿林度水得清都。",
            "地靈自有烟霞勝，歲久何妨粉墨蕪。",
            "雙鶴未歸晴晝永，片山長在白雲孤。",
            "無端塹斷靈源地，王氣寧知屬後湖。"
        ],
        "title": "雜詠三首  其二",
        "id": "9bec8acb-83b1-415f-af4b-d8429dee6502"
    },
    {
        "author": "華鎮",
        "paragraphs": [
            "日曝山頭土欲焦，全家冒日走岧嶢。",
            "石泉絕澗階千級，嶺路穿雲線一條。",
            "借問裹糧朝歷險，何如坦腹夜吹簫。",
            "□□□□□□□，□□□□□□□。"
        ],
        "title": "雜詠三首  其三",
        "id": "1a906a0b-2911-4d41-b137-3da2639bf80f"
    },
    {
        "author": "華鎮",
        "paragraphs": [
            "昔吟太白鳳凰詩，此日登臨認故墟。",
            "丹穴好音今寂寞，碧梧秋葉晚蕭疏。",
            "訪尋池苑無陳迹，指顧江山似舊書。",
            "流影逝波何足恨，且聽天籟響虛徐。"
        ],
        "title": "鳳凰臺",
        "id": "bf4048b7-b130-4e0a-90a0-7b46199128ba"
    },
    {
        "author": "華鎮",
        "paragraphs": [
            "通守陳魚許縱觀，旋開芳宴俯江干。",
            "合圍緩覺波心遠，數獲豐知網目寬。",
            "何必姬姜當脆板，自多魴鯉薦琱盤。",
            "歸舟清興知何限，湘水無風夕月寒。"
        ],
        "title": "陪潭倅張朝散江皋觀魚",
        "id": "60f5a83d-479b-4cad-8808-77d149bd3b7e"
    },
    {
        "author": "華鎮",
        "paragraphs": [
            "與君身世本西東，一席虛齋邂逅同。",
            "張尉寬衷無巧詆，陶唐遺俗有淳風。",
            "座中未閣紅瑶麈，門外還嘶白玉驄。",
            "來歲金科新榜上，當看名字冠諸公。"
        ],
        "title": "送史道源往宛丘",
        "id": "d7c3c06c-b72b-4047-9476-73020576ca02"
    },
    {
        "author": "華鎮",
        "paragraphs": [
            "空階昨夜響淋漓，正是東皋渴雨時。",
            "螻蟻未應能有感，乾坤自是本無私。",
            "已知協氣通三壤，想見嘉禾秀兩岐。",
            "更待秋冬高廩後，與君同賦譽堯詩。"
        ],
        "title": "和陳承事喜雨應祈見賀",
        "id": "f2ccf839-11ac-4030-99c9-1e13ed923eef"
    },
    {
        "author": "華鎮",
        "paragraphs": [
            "洞庭六月暑風長，使者征帆挂短檣。",
            "汲引津途多肉食，追隨行路有壺漿。",
            "南洲自戀涵濡德，北闕方思獻納良。",
            "更識高門延慶事，綵衣新有桂枝香。"
        ],
        "tags": [
            "洞庭湖"
        ],
        "title": "送湖南提刑安學士  其一",
        "id": "57ed5d8c-0769-4b2a-bcc2-e1a3eac952b1"
    },
    {
        "author": "華鎮",
        "paragraphs": [
            "節遇中秋挾日餘，哲人來契夢熊時。",
            "神澄曉露珠凝彩，氣爽秋風桂有枝。",
            "歌袴始喧清贛曲，使星還照碧湘西。",
            "太平天子方求舊，但指松椿祝壽祺。"
        ],
        "title": "送湖南提刑安學士  其二",
        "id": "b11f1d30-88ba-4bfc-a585-35ccc7d8db8f"
    },
    {
        "author": "華鎮",
        "paragraphs": [
            "籃輿薄暮下禪扃，貪看松蘿氣象清。",
            "未與老僧張榻坐，且携稚子繞廊行。",
            "小堂烟重鐙生暈，遠壑風高水有聲。",
            "寂寞卧龍無處問，數聲山鳥自飛鳴。"
        ],
        "title": "龍窟寺",
        "id": "c8906c54-2cc5-4df0-a36d-649ac4a56ebe"
    },
    {
        "author": "華鎮",
        "paragraphs": [
            "西風吹雨下天涯，還見蕭疏八月期。",
            "筠簟驚秋初冷後，蘭缸凝暈未吹時。",
            "誰人擊節悲秋夜，幾處停針念所思。",
            "此景多情吟不盡，何郎底事最先知。"
        ],
        "title": "和純翁新秋夜雨",
        "id": "70b2b76b-bb48-44eb-bd8b-e522fee91f4a"
    },
    {
        "author": "華鎮",
        "paragraphs": [
            "幽尋蘭若已多歡，更踏崇山望遠山。",
            "高閣路餘心未愜，秀巖目盡興初還。",
            "隴雲凝素晴猶闊，籬菊分金暖尚慳。",
            "飛蓋不須容易去，且偷閒暇笑談間。"
        ],
        "title": "秋日登戒珠寺",
        "id": "8576a8c6-dcc0-4c71-a97c-5316097868f9"
    },
    {
        "author": "華鎮",
        "paragraphs": [
            "扁舟平日此東西，屈指于今二十期。",
            "村落平田添棟宇，人家碧瓦煥茆茨。",
            "經過自覺風烟好，來往誰知歲月移。",
            "密柳高槐都似舊，行人雙鬢漸成絲。"
        ],
        "title": "重過高郵丁志高道路",
        "id": "705cc8c4-3bc6-4162-9145-831fda9a2151"
    },
    {
        "author": "華鎮",
        "paragraphs": [
            "應鐘司序兩旬時，台座光凝照水湄。",
            "善慶遠歸三俊後，哲人來副半千期。",
            "澄波渺渺韜洪量，喬嶽稜稜挺異姿。",
            "早晚鈞衡調燮去，鳳池當見老蓮龜。"
        ],
        "title": "壽顧侍郎",
        "id": "3b333a46-9438-4331-9aaa-d9db4e857263"
    },
    {
        "author": "華鎮",
        "paragraphs": [
            "蜩鷽悠悠祇可憐，搶榆控地已飄然。",
            "早聞達識無諸蔽，晚挹清風勝所傳。",
            "會面已欣渾似舊，開懷還肯便忘年。",
            "淥波碧草芳春日，忍詠江生送別篇。"
        ],
        "title": "送敏修赴官鉅鹿",
        "id": "5a720605-3b10-49a4-8c3e-ca970040d607"
    },
    {
        "author": "華鎮",
        "paragraphs": [
            "開亭後圃號清軒，非逐豪華效兔園。",
            "入座馨香惟蕙草，照窗清淺只池源。",
            "暫來自怪塵埃遠，竟日原無鳥雀喧。",
            "况是繞垣多翠竹，春風次第長龍孫。"
        ],
        "title": "題王氏清軒",
        "id": "df2966c4-e643-46f0-88b5-a975edd39208"
    },
    {
        "author": "華鎮",
        "paragraphs": [
            "兩楹開處面純離，題作明軒得事宜。",
            "計利已居人會地，征商還是日中時。",
            "平持刀尺無心用，高倚權衡莫我欺。",
            "達識主人元有大，誰知細故亦無遺。"
        ],
        "title": "題明軒",
        "id": "9e4da25b-93a1-4ba9-9939-1396c48ad8f7"
    },
    {
        "author": "華鎮",
        "paragraphs": [
            "仙禽西過萬年枝，人道飛鳴是路岐。",
            "幾向靜中陪振鷺，也曾高處見長離。",
            "共知天上聞聲韵，直羨風前刷羽儀。",
            "好與便隨行綴去，舞韶應自有嘉時。"
        ],
        "title": "題海鶴",
        "id": "0f8f9b9b-1a52-400f-a28e-d485cb27eb91"
    },
    {
        "author": "華鎮",
        "paragraphs": [
            "華軒聞在了溪東，軒號西成學老農。",
            "碧玉千峰終日好，黄雲萬頃幾香濃。",
            "天低每接金仙語，夜迥時聞紫府鐘。",
            "祇恐主人爲吏去，春來三徑綠苔封。"
        ],
        "title": "題西成軒",
        "id": "87ce16be-1e62-4751-aa93-acec5c13fa55"
    },
    {
        "author": "華鎮",
        "paragraphs": [
            "大屏元侯重薦論，自慚蹇淺匪多聞。",
            "已當壯齒逢清世，敢向南山戀白雲。",
            "宴以笙簧終永日，寵將珠玉煥新文。",
            "願憑陶鑄沖天去，黄閣門前拜使君。"
        ],
        "title": "用韵謝越帥程給事",
        "id": "e628ea55-f6f8-484e-9afc-95a1784b80bd"
    },
    {
        "author": "華鎮",
        "paragraphs": [
            "多才是處走華鑣，問柳尋花九十朝。",
            "春去光陰祇恨晚，興來行路莫知遥。",
            "謝安携妓情雖遠，崔烈爲公臭不消。",
            "應是醉魂傷駘蕩，大歌楚些爲君招。"
        ],
        "title": "戲呈程民老",
        "id": "a8d1ae9a-f29f-4b05-b4b5-86b128239e03"
    },
    {
        "author": "華鎮",
        "paragraphs": [
            "來時春半忽驚秋，思慮關心欲破頭。",
            "符竹徒勞乘絕障，輿圖那忍望神州。",
            "未酬素志終難已，欲問皇天肯斷休。",
            "樽酒且須澆壘塊，不須更作畔牢愁。"
        ],
        "title": "蒙雲叟司戶寵示佳篇若將以功名相勉者再用韵以呈  其一",
        "id": "5863c991-73d4-40bb-92cb-66055f0e0bc0"
    },
    {
        "author": "華鎮",
        "paragraphs": [
            "直須富貴在何時，到手杯行且莫辭。",
            "未放沈酣千日醉，何妨酬唱百篇詩。",
            "喜看小雨生新潤，要使閒愁破兩眉。",
            "景物秋來盡佳句，濡毫會看墨成池。"
        ],
        "title": "蒙雲叟司戶寵示佳篇若將以功名相勉者再用韵以呈  其二",
        "id": "a83fff69-95bd-4d4a-ac7f-ed8c93dd075c"
    },
    {
        "author": "華鎮",
        "paragraphs": [
            "六花飛壓九街塵，應訝人間未覺春。",
            "天上樓臺銀作屋，雲中車輅玉爲輪。",
            "三秋狼戾盈倉兆，萬國歡呼擊壤辰。",
            "寂寞袁門烟火冷，未知誰是扣關人。"
        ],
        "title": "和都城春雪",
        "id": "d1c6600e-7469-4855-b53d-91221be560bf"
    },
    {
        "author": "華鎮",
        "paragraphs": [
            "屈指新春只月餘，園梅聞道已盈枝。",
            "暗香便欲朝三嗅，寒笛愁聞夜一吹。",
            "病眼未能臨翠薄，幽懷還恐失霜枝。",
            "從君覓取春消息，莫使空吟寄驛詩。"
        ],
        "title": "病中聞梅已放就鄰人求之",
        "id": "e2cac858-363a-4ee0-9b77-8403d04e42b7"
    },
    {
        "author": "華鎮",
        "paragraphs": [
            "畫堂深處臘前開，應笑孤根庾嶺隈。",
            "不比一枝隨驛至，肯愁三弄逐風來。",
            "華繁素逼窗紗月，香重寒銷印篆灰。",
            "賢守吟看多麗句，清新未羨宛陵梅。"
        ],
        "title": "次韵和道守曾大夫堂前早梅花",
        "id": "af14e06a-7090-4c56-938b-d18dfd0b12e2"
    },
    {
        "author": "華鎮",
        "paragraphs": [
            "生來幽意酷憐梅，醉眼愁眉見即開。",
            "案上欲教終日在，林梢令折數枝來。",
            "輕勻素色欺魚網，瀟灑清香壓麝煤。",
            "一嗅一觀情一倍，熙熙不啻上春臺。"
        ],
        "title": "梅花一首",
        "id": "9a9b24c9-76cc-4ef3-b163-f945640c8ecc"
    },
    {
        "author": "華鎮",
        "paragraphs": [
            "近日英雄涉世疏，休言彈鋏便乘輿。",
            "晝操板艇穿溝徑，夜爇蘆薪閱簿書。",
            "似此小心紆若綬，何如闊步曳長裾。",
            "江南若有扁舟便，不待秋風始憶魚。"
        ],
        "title": "近日",
        "id": "36d8ff3a-60c2-4283-a0f1-d5dc938ddb30"
    },
    {
        "author": "華鎮",
        "paragraphs": [
            "日日雞聲馬上聞，鑑中不是少年身。",
            "倦從客路長搖轡，喜得真祠暫拂塵。",
            "仙馭不歸風自好，遺編長誦意彌親。",
            "隋珠輕用彈黄雀，愧汝當年辭粟人。"
        ],
        "title": "列子觀",
        "id": "598626d8-4dc3-40e6-9a1a-1902556f5b79"
    },
    {
        "author": "華鎮",
        "paragraphs": [
            "雨餘庭下紫薇芳，簾幙風清發早凉。",
            "細葉密攢紅縠皺，纖枝交曳彩霞長。",
            "清都舊許分星號，西掖曾容對省郎。",
            "悵望日邊承露掌，何時相與照秋光。"
        ],
        "title": "紫薇花",
        "id": "547ad55a-ae03-4639-9667-82acb6def118"
    },
    {
        "author": "華鎮",
        "paragraphs": [
            "越溪深處楚江湄，玉刻冰裁一兩枝。",
            "天借明蟾滋秀色，雲垂清露潤豐肌。",
            "解知潔素風神遠，始覺紅鮮品格卑。",
            "何日曲池亭檻上，細看朝暮弄輕颸。"
        ],
        "title": "野岸白蓮",
        "id": "731bac62-d015-4a29-8515-656a8d244ead"
    },
    {
        "author": "華鎮",
        "paragraphs": [
            "排筠貼楮綴南金，舒卷乘時巧思深。",
            "何必月團裁尺素，自多清爽滌煩襟。",
            "揮來振鷺全開羽，疊去栟櫚未展心。",
            "利用已宜勤賞重，更堪精製出雞林。"
        ],
        "title": "高麗扇",
        "id": "18c9aaf2-694c-43cd-8271-ca6525b15613"
    },
    {
        "author": "華鎮",
        "paragraphs": [
            "既有吾身似老聃，却無道術類蘇耽。",
            "陰陽授氣還非壯，濕燥因時豈易堪。",
            "動戒荒嬉情謾切，坐膺消渴理宜甘。",
            "見貽藥石誠多愧，鄉黨無徵只自慚。"
        ],
        "title": "病起酬廷老傅十三丈",
        "id": "4d7217d2-47cf-4801-9319-14c727131bc2"
    },
    {
        "author": "華鎮",
        "paragraphs": [
            "郡符朝下報新官，不覺津津喜見顔。",
            "但怪鵲聲連日好，誰知鴻翼過年還。",
            "心游象魏三秋後，步入庭闈數月間。",
            "別去祇憐風月夜，不聞山溜響潺潺。"
        ],
        "title": "元祐三年八月初六日得報已有代者歸期可數喜動於中載形歌詠",
        "id": "8de0e3ba-57f9-42f6-a037-bb8ca6ee1758"
    },
    {
        "author": "華鎮",
        "paragraphs": [
            "士林休復歎棲鸞，已向青雲刷羽翰。",
            "漢殿舊聞稱錦繡，燕堂當見擢芝蘭。",
            "張帆正值霜風勁，策馬何辭曉月寒。",
            "解道此行須特達，傾囊却愧乏琅玕。"
        ],
        "title": "送邦彥赴闕",
        "id": "99fd4de4-bd1a-4b0a-99f9-44042cdafedc"
    },
    {
        "author": "華鎮",
        "paragraphs": [
            "主人才術照幾先，虛室端居宰利權。",
            "誰覺市征非往日，自知歲課埒當年。",
            "高梧六月生秋色，修竹三冬起紫烟。",
            "平日紛紛譏識地，不妨澄寂事經禪。"
        ],
        "title": "和李子約戶曹四紀權室",
        "id": "b406f044-5e3d-4d8b-8d22-3d03f77c6049"
    },
    {
        "author": "華鎮",
        "paragraphs": [
            "多士分袍日造庭，談經議法與論兵。",
            "不辭寒夜程文冗，喜見明時道化行。",
            "此日人懷平旦氣，他時中有少年卿。",
            "鳳毛已飽籯金術，佇聽傳家振大名。"
        ],
        "title": "和楊中行朝散別試日院中即事",
        "id": "22aa286e-b72a-4e2a-9705-354ecbb08e4d"
    },
    {
        "author": "華鎮",
        "paragraphs": [
            "拂曉文闈報捷音，傳家始見勝籯金。",
            "不隨門戶炎凉異，須識膠庠德澤深。",
            "日月光華今際會，歲時風物莫侵尋。",
            "欲知報稱君親處，惟有忠嘉一片心。"
        ],
        "title": "試院中聞初平別頭預上舍選作詩二章以貽之  其一",
        "id": "e3f3c40a-29d9-4677-848a-2264ffb222f5"
    },
    {
        "author": "華鎮",
        "paragraphs": [
            "龍頭本是我青氈，寂寞風流數百年。",
            "素業久慚吾未振，遺芳今喜汝能傳。",
            "九光瑞日纔披霧，千里修途要著鞭。",
            "竹素紀名男子事，莫令風味愧吾先。"
        ],
        "title": "試院中聞初平別頭預上舍選作詩二章以貽之  其二",
        "id": "59ab2496-f503-439a-9785-ddee51c4e32f"
    },
    {
        "author": "華鎮",
        "paragraphs": [
            "頻年承乏選賢關，自惜生居黍谷寒。",
            "讎盡加三難自暇，聽殘敲五敢求安。",
            "蒙恩邂逅真多樂，已事分飛亦足歡。",
            "從此塵勞能脫否，待尋蜀客試占看。"
        ],
        "title": "出院有日用前韵與諸公敘別",
        "id": "730ada6f-72a2-48f9-be54-44148d957780"
    },
    {
        "author": "華鎮",
        "paragraphs": [
            "驟阻文闈密密關，不堪霖雨作新寒。",
            "暫違塵鞅閒還好，喜得朋簪靜可安。",
            "樽俎不陳無過舉，笑談相酢有餘歡。",
            "共知佳節行相近，須把程文繼日看。"
        ],
        "title": "和林安聖承議別試所即事",
        "id": "82c88541-7c2f-41b3-bea2-7da38afff4c8"
    },
    {
        "author": "華鎮",
        "paragraphs": [
            "陶家門戶本常關，澤室肌膚雅耐寒。",
            "不惜春秋參貢舉，况聞早晚報平安。",
            "款陪盛集無窮樂，細閱雄文有益歡。",
            "未必重陽虛過了，黄花十日尚堪看。"
        ],
        "title": "再和",
        "id": "1a619c1b-6099-4bb7-8444-67a1b1b839e0"
    },
    {
        "author": "華鎮",
        "paragraphs": [
            "未歷藩籬見少陵，索塗擿埴愧冥行。",
            "滿懷驟獲連城貺，溢耳惟聞中律鳴。",
            "思巧本慚彫楮手，心雄方怯棄繻生。",
            "十年世路師良賈，今日纔驚利有贏。"
        ],
        "title": "歐陽叔向見余試院中詩卷作詩見譽次韵酬之",
        "id": "95dfb9bb-8db9-4df6-b0a2-bb8afa3a2aa3"
    },
    {
        "author": "華鎮",
        "paragraphs": [
            "詞鋒筆力勢憑凌，高共飛雲天上行。",
            "清夜幾通康樂夢，嘉時還嗣孟郊鳴。",
            "人間雅道時無喪，海內才流世有生。",
            "欲識篇章精密處，搜奇抉隠語無贏。"
        ],
        "title": "再酬叔向見謝",
        "id": "b0109f5c-1eea-419e-80a7-1a970d1f892e"
    },
    {
        "author": "華鎮",
        "paragraphs": [
            "卞玉塵多氣已低，可能符采壓虹霓。",
            "晉人自識三都麗，襄野誰教七聖迷。",
            "謾說違時清似水，且謀終日醉如泥。",
            "秦關自昔稱天府，何事雄誇十二齊。"
        ],
        "title": "次韵酬叔向",
        "id": "1030177a-d84f-454b-a172-f38b3876251f"
    },
    {
        "author": "華鎮",
        "paragraphs": [
            "慶緒綿綿嗣伯陽，何時熊夢契嘉祥。",
            "月低蓂莢光猶滿，風入林鍾景正長。",
            "出去懷金參九列，歸來畫迺得三湘。",
            "遥知當日瞻佳氣，還似茲辰賭壽香。"
        ],
        "title": "壽潭帥李金部二首  其一",
        "id": "bb2d88e3-8583-4fdf-aa87-3be9852ff4e8"
    },
    {
        "author": "華鎮",
        "paragraphs": [
            "汎汎薰風入舜弦，西樓晚月十分圓。",
            "懸弧門下占祥日，仗節湘南出師年。",
            "善誦詠歌盈玉葉，壽觴頻舉倒金蓮。",
            "紫泥褒詔知非晚，行看雙旌上日邊。"
        ],
        "title": "壽潭帥李金部二首  其二",
        "id": "614489f4-4555-4b5c-8e8b-e9da2ebc2c04"
    },
    {
        "author": "華鎮",
        "paragraphs": [
            "君家仲季樂天長，書史優游共一堂。",
            "雁序此時詳進止，鴒原異日竟軒昂。",
            "階前蘭菊幽香遠，座上塤篪逸韵長。",
            "肅穆清風在華榜，可令進躁坐銷亡。"
        ],
        "title": "漸堂",
        "id": "a6418f68-70d7-4f00-975d-a4905b1cd2fb"
    },
    {
        "author": "華鎮",
        "paragraphs": [
            "擁衾欹枕未成眠，歷歷鴻聲到枕前。",
            "十月高風方永夜，三更疏雨欲寒天。",
            "衡陽亭榭真虛爾，潁水篇章是偶然。",
            "萬里天南共爲客，北書從此喜須傳。"
        ],
        "title": "舂陵聞雁",
        "id": "4616357c-6b4e-48ff-b621-ef6bd04e8c80"
    },
    {
        "author": "華鎮",
        "paragraphs": [
            "出門無緒看飛蓬，入夜還驚度早鴻。",
            "塞外長蘆應已斷，天涯尺素竟難通。",
            "青熒疏幌遮寒燼，窸窣高梧弄夕風。",
            "今夜只應欹枕後，夢魂隨汝到江東。"
        ],
        "title": "和純翁聞新雁",
        "id": "ad054195-d6e1-422e-a12c-c145c1f8d631"
    },
    {
        "author": "華鎮",
        "paragraphs": [
            "同雲爲瑞上圓清，臘日飛花落帝城。",
            "雙闕漸迷鴛瓦碧，九街勻罩麴塵輕。",
            "戴溪有月舟方遠，袁巷無人路自平。",
            "却愛馬卿詞賦好，梁園一座盡知傾。"
        ],
        "title": "和都城臘日雪",
        "id": "f7b3a43b-58fe-43d7-a2d9-951aaf08ccfa"
    },
    {
        "author": "華鎮",
        "paragraphs": [
            "論交未必須白頭，邂逅相逢轄屢投。",
            "識似方諸能鑒物，言非蘐草自忘憂。",
            "詩書已見勤追琢，筦庫何妨暫滯留。",
            "但喜荒齋得佳詠，清風和氣日休休。"
        ],
        "title": "和高郵監稅李光道承務  其一",
        "id": "d3a4d046-2a70-447e-9d14-89d3acf0656f"
    },
    {
        "author": "華鎮",
        "paragraphs": [
            "蘭玉才華夙有芳，撝謙高韵慕循牆。",
            "風流自與迂疏厚，澹泊應須氣味長。",
            "屢見清談能破的，行看素業驟成章。",
            "日生鞅掌雖無盡，投隙當來語大方。"
        ],
        "title": "和高郵監稅李光道承務  其二",
        "id": "7ae2653e-169c-48b9-a1a6-1f0d14fb3a64"
    },
    {
        "author": "華鎮",
        "paragraphs": [
            "落帽山頭雨脚長，消愁還是感河陽。",
            "勞歌不解凄凉意，小飲難投酩酊鄉。",
            "共恨今秋辜綵菊，相期來歲沃霞觴。",
            "須知四美人間少，一笑千金未易償。"
        ],
        "title": "落帽山",
        "id": "8d735394-eae9-4ea2-96ec-b4b71aea0cb8"
    },
    {
        "author": "華鎮",
        "paragraphs": [
            "巖巖巨鎮瞻維嶽，落落喬松棟幹姿。",
            "物外風神時遠鶴，幾先識斷世元龜。",
            "還逢周寢占熊旦，恰是商巖肖象時。",
            "願醖東溟爲壽酒，一年一獻一瑶巵。"
        ],
        "title": "壽蔡大資",
        "id": "fa2491a4-635a-4bc6-b015-dea72ffa86c5"
    },
    {
        "author": "華鎮",
        "paragraphs": [
            "劉氏功名未足多，謾將带礪指山河。",
            "楚宮一夜雖虛壘，漢殿百年還藝禾。",
            "今日祠堂皆寂寞，當時江水自逶迤。",
            "有靈若憶生前事，應悔初爲蓋世歌。"
        ],
        "title": "項王廟",
        "id": "ee8019b5-f5e8-4586-99b1-781b42bddf0c"
    },
    {
        "author": "華鎮",
        "paragraphs": [
            "明明真理與時紛，曾把清心仔細論。",
            "百慮已知歸妙道，一塵無復寄靈根。",
            "時來或可紆藍綬，興盡還思杜席門。",
            "異日儻能追逸駕，相忘不必近林園。"
        ],
        "title": "用韵贈陳縣丞",
        "id": "af50d800-21d0-452a-9aea-c86ef4aa30a8"
    },
    {
        "author": "華鎮",
        "paragraphs": [
            "時來嘉會一陽新，慶屬高門誕哲人。",
            "杞梓挺材周世用，珪璋含德足天純。",
            "酒熏愛日凝和氣，香觸寒梅發早春。",
            "密運陰功方寸地，默增遐算有明神。"
        ],
        "title": "湖南運使程大卿壽",
        "id": "da90defd-79fa-494d-9cde-d085bca7d7bf"
    },
    {
        "author": "華鎮",
        "paragraphs": [
            "閒來步月上銀潢，天宇無塵夜色凉。",
            "雙闕高尋佳氣聳，三街平襯綠槐長。",
            "沈沈琳館東西迥，褭褭珠樓左右光。",
            "歸去不須尋蜀客，莫教知到斗牛傍。"
        ],
        "title": "崇寧元年五月十六日天漢橋月下閒步",
        "id": "1efd67a1-2c7f-447c-a750-a02367f1f920"
    },
    {
        "author": "華鎮",
        "paragraphs": [
            "千巖秀處有扁舟，不駕樵風欲五秋。",
            "金咮未應甘腐鼠，霜翎時自下崑邱。",
            "塵埃漠漠長扃戶，雲月漫漫獨倚樓。",
            "好事古來常恨少，碧霄清思爲君搜。"
        ],
        "title": "高郵張生出所得詩畫一軸求余作詩因書",
        "id": "c5329959-9eb4-489f-9f24-81cb816d75c0"
    },
    {
        "author": "華鎮",
        "paragraphs": [
            "湖湘跋涉今猶近，淮海漂流昔早曾。",
            "擾擾未能逃鞅掌，星星祇見變鬅鬙。",
            "驅車曠野猶飛雪，稅駕閒窗已上燈。",
            "瓶錫不移緣累息，須知人世盡輸僧。"
        ],
        "title": "宿西禪寺詩",
        "id": "17d1bb00-7ed3-4031-92b0-36657ceabd65"
    },
    {
        "author": "華鎮",
        "paragraphs": [
            "香穗氤氳雜瑞烟，條風新轉早春天。",
            "桑蓬慶集侯門日，銅竹榮居郡閤年。",
            "清曉十分圓玉兔，寒宵萬斛照金蓮。",
            "祝詩聊致官曹意，上古靈椿自八千。"
        ],
        "title": "送道守董朝散",
        "id": "1e36e215-3a62-43d7-8411-bed6ff001a7b"
    },
    {
        "author": "華鎮",
        "paragraphs": [
            "新詩字字脫埃塵，幾效中郎歎受辛。",
            "他日合爲仙桂客，此時何愧布衣身。",
            "更無狐貉原非恥，直有簞瓢不是貧。",
            "霧豹南山饑不下，未慚尺蠖解求伸。"
        ],
        "title": "錢秀才索詩用韵酬之",
        "id": "ef8a09d2-7afe-40e9-b582-ff1ee139de04"
    },
    {
        "author": "華鎮",
        "paragraphs": [
            "一聲渾化未來宮，當日聯飛真乘龍。",
            "策足津途趨要切，掞庭華藻稱纖穠。",
            "青雲榮貫誰同得，白首朋樽此幸逢。",
            "樂事晚生曾未識，强賡佳句想形容。"
        ],
        "title": "次韵和潭州尹節推陪同年運使大卿知府安撫少卿知郡大夫飲會",
        "id": "dab9416f-0e85-4164-b55b-56f28c3a407d"
    },
    {
        "author": "華鎮",
        "paragraphs": [
            "不矜鄉版早爲賓，不歎恩綸晚及身。",
            "物識儻來忘世累，學隨所遇澤吾民。",
            "鴻冥輕舉閒刀刃，舟壑潜移冷隙塵。",
            "今日戶庭皆似舊，共知君有克家人。"
        ],
        "title": "題朱中老宣德墓亭",
        "id": "94806c90-7a9f-449a-bdf4-8fd70f6cb56f"
    },
    {
        "author": "華鎮",
        "paragraphs": [
            "鼓腹酣歌七十餘，卧龍山北寄蓬廬。",
            "滿堂常見斑衣舞，填巷時來長者車。",
            "負郭稻田周歲計，還家蘭圃足晨蔬。",
            "閑窗盡日無餘事，時展青囊一卷書。"
        ],
        "title": "贈孫純臣居士",
        "id": "46235907-2f90-444e-9073-f600318569d3"
    },
    {
        "author": "華鎮",
        "paragraphs": [
            "聲華籍籍冠諸公，三十年前淛水東。",
            "造次談經皆振玉，從容遇事盡成風。",
            "心遊迥出青塵外，名品橫飛碧落中。",
            "留鑰憲臺雖重寄，方看平步入鵷鴻。"
        ],
        "title": "上南都權府提刑孫大監二首  其一",
        "id": "1ea6e216-55e3-4ab7-a79e-bb044904d6e3"
    },
    {
        "author": "華鎮",
        "paragraphs": [
            "摳衣平昔登門下，曾許橫經近絳紗。",
            "江上一言冰玉遠，天涯長歎水雲賒。",
            "不才漫忝朱爲紱，承學終慚髮已華。",
            "今日姓名猶見齒，尚因提奬得靈槎。"
        ],
        "title": "上南都權府提刑孫大監二首  其二",
        "id": "177152d8-7fb5-4c98-a861-f4e0c15e2bd6"
    },
    {
        "author": "華鎮",
        "paragraphs": [
            "小山蒼翠出江流，山上精廬望外幽。",
            "午影樓臺連北固，夜聲鐘磬到揚州。",
            "客帆飛過朱欄角，沙鳥歸棲碧瓦溝。",
            "南去北來長擾擾，畫橈何日暫遲留。"
        ],
        "title": "舟中望金山寺",
        "id": "d7513bdd-edfb-4d00-84e7-d2e44caded0b"
    },
    {
        "author": "華鎮",
        "paragraphs": [
            "邂逅舊慚無半面，追隨今恨只三旬。",
            "高才鋒穎凌長劍，和氣舒遲壓九春。",
            "百里莫言猶偪仄，三年亦可薄經綸。",
            "古丹應有遺方在，好使靈功被此民。"
        ],
        "title": "送德器移光州仙居令",
        "id": "b10c1184-6df6-483c-8cf9-9917d88d45da"
    },
    {
        "author": "華鎮",
        "paragraphs": [
            "世路差池懶自嗟，眼前隨分過年華。",
            "山中尋藥援青嶂，海上將鷗踏淺沙。",
            "懷舊愛君交態厚，題詩寄我素封斜。",
            "爭知節物隨人冷，十月東籬未有花。"
        ],
        "title": "奉酬劉令見懷",
        "id": "18d57ced-dfd6-4dbb-a9d0-9972676313b2"
    },
    {
        "author": "華鎮",
        "paragraphs": [
            "達人蔑視千鍾祿，曲士驚談五石瓢。",
            "臘盡自憐春氣近，月明誰念美人遥。",
            "鉛華次第開梅萼，金色依稀著柳條。",
            "莫問陰山更陰處，數峰殘雪未全銷。"
        ],
        "title": "臘後感懷和光道韵",
        "id": "0882b86b-e137-455a-9a75-687041e509ee"
    },
    {
        "author": "華鎮",
        "paragraphs": [
            "漢家循吏得民深，素業流風尚可尋。",
            "愧在盛時操短刃，遠來鄰壤效鳴琴。",
            "敢論異事追前事，所喜仁心契本心。",
            "振轡再經馴雉境，一瞻道廟想徽音。"
        ],
        "title": "過魯太師廟",
        "id": "b447e006-003b-483a-b650-3f1e78d8470c"
    },
    {
        "author": "華鎮",
        "paragraphs": [
            "剛趁閒情逐隊行，忽逢蕭寺眼前明。",
            "修廊有蔭僧趺坐，古殿無人雀啄聲。",
            "咫尺都城塵不到，尋常林木境還清。",
            "憑君試問輪蹄客，過此如何不解驚。"
        ],
        "title": "題普照寺",
        "id": "98f0bbd5-6d95-4dcf-8100-50930cb4e9ad"
    },
    {
        "author": "華鎮",
        "paragraphs": [
            "一傳肯來忘暑月，兩旬輕舉薄雲霄。",
            "非關漢水魚盈釣，不爲宜城酒滿瓢。",
            "方外采真欣淡泊，人間知足得逍遥。",
            "高風可是陶彭澤，歸去田園爲折腰。"
        ],
        "title": "高風",
        "id": "a23e46bb-4b85-47e7-abc0-b53a1c4c4de6"
    },
    {
        "author": "華鎮",
        "paragraphs": [
            "解官才喜此身輕，忍以冥搜損性情。",
            "疏懶舊來高叔夜，虛閒今日似淵明。",
            "願酬美意情雖切，强綴狂歌曲不成。",
            "應有朱侯偷笑我，壯年不解請長纓。"
        ],
        "title": "陸彥則索詩寄之四韵",
        "id": "2f75b831-d8c0-4d44-8d6a-6de859e9e457"
    },
    {
        "author": "華鎮",
        "paragraphs": [
            "九十韶光纔十九，高門曾是弄瑶璋。",
            "熊羆夢寐當時吉，龜鶴年齡此日長。",
            "劉晏已知豐外計，曹參行見趣歸裝。",
            "更看德善流芳處，濟濟斑衣滿畫堂。"
        ],
        "title": "壽柯運使  其一",
        "id": "6f596113-63e2-4ff5-a85b-ad0c1f6be966"
    },
    {
        "author": "華鎮",
        "paragraphs": [
            "曉來遲日上高堂，珠箔玲瓏錦席張。",
            "玉斝騰波行旨酒，金爐生穗起真香。",
            "融融喜氣凝庭戶，拂拂歌塵下棟梁。",
            "許步桃蹊無以報，但祈眉壽獻篇章。"
        ],
        "title": "壽柯運使  其二",
        "id": "17c1d181-cdac-471b-a7ee-cb03131d2805"
    },
    {
        "author": "華鎮",
        "paragraphs": [
            "隠操真全不待山，小齋新闢戶常關。",
            "窗延晝白明丹府，鑪養春和潤玉顔。",
            "何必金絲喧曉夕，祇將槌拂伴虛閑。",
            "人間興味元恬淡，不見輪飛倦後還。"
        ],
        "title": "趙防禦新闢小齋詩以貽之",
        "id": "a1499170-6017-4bc9-ba8b-d0735ee937a0"
    },
    {
        "author": "華鎮",
        "paragraphs": [
            "高步英躔恰妙齡，曙華相照有餘榮。",
            "早逢周室遵儒雅，親見文公迓太平。",
            "可但清標稱玉潤，共知具體得金聲。",
            "廟堂方契千年會，側聽康哉語載賡。"
        ],
        "title": "代湖南張運使賀蔡右丞",
        "id": "650d08f0-4b8b-439d-952c-4e6679c686e6"
    },
    {
        "author": "華鎮",
        "paragraphs": [
            "不是雙翎羽未齊，天門欲到失雲梯。",
            "眼前且看神仙府，身外休論枳棘棲。",
            "百草讓茶先有味，一缾挹水近通携。",
            "扁舟邂逅須乘興，細看東風罨畫溪。"
        ],
        "title": "送傅彬老檢討赴宜興簿",
        "id": "166f2705-efba-4fc3-ac6a-758767809f17"
    },
    {
        "author": "華鎮",
        "paragraphs": [
            "落落長松滿古園，沈沈碧水侵新軒。",
            "於今人物情雖別，平昔池臺跡未昏。",
            "身外無塵紅入座，眼前有酒綠盈樽。",
            "更將好樂無荒意，深入無生不二門。"
        ],
        "title": "次韵湖南張運判會春園新亭之什",
        "id": "e82400b8-1322-4589-95d8-bc0fccff0a76"
    },
    {
        "author": "華鎮",
        "paragraphs": [
            "莫笑田家物象微，柴荆未肯愧朱扉。",
            "槿籬花發錦步障，莎逕葉齊絲地衣。",
            "葭葦吟風環竹屋，鴛鴦浴水傍苔磯。",
            "藜羹黍酒有餘味，笑看庭陰密又稀。"
        ],
        "title": "田家二首  其一",
        "id": "d57074b9-1b2b-4d2f-a4f5-795e2abac629"
    },
    {
        "author": "華鎮",
        "paragraphs": [
            "繞舍澄溝玉色方，夾隄密樹儼修廊。",
            "霜遲留得穠陰綠，秋冷全無潦水黄。",
            "獨木短橋通別圃，攢蘆新廩出高牆。",
            "終年飽暖人生足，何必崎嶇走異鄉。"
        ],
        "title": "田家二首  其二",
        "id": "07b2d546-5653-427e-9f08-4006a2851381"
    },
    {
        "author": "華鎮",
        "paragraphs": [
            "桑弧蓬矢是男兒，故國松楸亦重違。",
            "架搆自知惟壁立，綢繆誰敢羨翬飛。",
            "桑麻地狹妻孥笑，堂廡簷低燕雀稀。",
            "清世薄才何所用，求田問舍未應非。"
        ],
        "title": "卜居",
        "id": "25004067-8dfc-4d2d-a70d-aa7224d8d2dc"
    },
    {
        "author": "華鎮",
        "paragraphs": [
            "大雅讀書勤苦外，肯來文會盍簪中。",
            "詛盟吾欲出三物，續社君當圖九翁。",
            "綠橘未題霜降顆，黄楊纔長閏餘叢。",
            "後成若援蘭亭例，金谷樽看誰罰空。"
        ],
        "title": "詩酒六首  其一",
        "id": "84ef53db-1f60-4034-b7cf-4b529d85fa33"
    },
    {
        "author": "華鎮",
        "paragraphs": [
            "文力尤能草上風，後生橫槊鬭詩中。",
            "諸君共利先登將，一我甘爲左次翁。",
            "水至細流皆入海，材爲直木必由叢。",
            "筆端衮衮淳于夥，未覓膏油炙轂空。"
        ],
        "title": "詩酒六首  其二",
        "id": "a41c8f78-2ef9-4650-81fd-40f632f42079"
    },
    {
        "author": "華鎮",
        "paragraphs": [
            "辭宦各歸千里外，滿城不出數家中。",
            "得詩夜共嘲騷客，次韵時來寄子翁。",
            "已分鷺鸞垂翠葆，尚能魚目鬭珠叢。",
            "人生閒裏還無此，白首光陰過莫空。"
        ],
        "title": "詩酒六首  其三",
        "id": "1ac541b0-c1ad-4bc8-87cc-196d407796a5"
    },
    {
        "author": "華鎮",
        "paragraphs": [
            "已在淵明歸去後，只消長慶醉吟中。",
            "詩名未到出藍者，酒德忘爲垂白翁。",
            "刻燭分題喉每噤，揮杯多酌指如叢。",
            "攔街拍手兒童笑，十日醒無一日空。"
        ],
        "title": "詩酒六首  其四",
        "id": "6aa68e30-a860-45c2-872a-6dc55dd42b7c"
    },
    {
        "author": "華鎮",
        "paragraphs": [
            "殘醉偶思京輦下，戲言堪入和章中。",
            "詞因公度李道可，印借夢卿成孺翁。",
            "荒怪定逾詩律外，風流誰筆笑林叢。",
            "張而不弛非文武，莞爾牛刀未可空。"
        ],
        "title": "詩酒六首  其五",
        "id": "0c8ded31-2e4a-4a6e-a15e-8fd560aac754"
    },
    {
        "author": "華鎮",
        "paragraphs": [
            "商搉文章論要公，切雲千仞將壇中。",
            "詩人何地可安我，醜婦今朝纔拜翁。",
            "彫玉苦心爲楮葉，繡衣謾眼束柴叢。",
            "南鄰寄謝梁兵部，險韵無勞獨斷空。"
        ],
        "title": "詩酒六首  其六",
        "id": "0d0011be-5b22-4261-8292-1e7d41bf13a5"
    },
    {
        "author": "華鎮",
        "paragraphs": [
            "至足無求觸處同，小齋和氣日沖融。",
            "几筵已得嘯歌地，赤白何須繪畫工。",
            "况有午簷容愛日，曾無北戶召寒風。",
            "清心迥出塵埃外，詎見高堂數仞崇。"
        ],
        "title": "暖齋詩",
        "id": "2b04f569-e547-4b68-91b7-231e89dd77c3"
    },
    {
        "author": "華鎮",
        "paragraphs": [
            "出門四幕雲垂地，舉目千花雪映天。",
            "况是光陰猶故臘，何妨時日在新年。",
            "不辭登頓行長道，但喜豐穰屬大田。",
            "遥羨風流栖枳客，一焚檀篆達誠虔。"
        ],
        "title": "雪中寄徐主簿",
        "id": "ed734bc4-484a-42f6-ab4d-07311e676aa2"
    },
    {
        "author": "華鎮",
        "paragraphs": [
            "千林臘雪綴玫瑰，爲送豐年好信來。",
            "有客倚樓吹玉笛，何人立馬傍銀臺。",
            "書齋喜白臨窗紙，妝閣驚藏照臉梅。",
            "清景可憐佳句重，爲君隨分把金杯。"
        ],
        "title": "次韵酬道州同官雪中召飲",
        "id": "619744af-6d58-46fc-b728-2816cd48cc78"
    },
    {
        "author": "華鎮",
        "paragraphs": [
            "後進多年仰碩膚，相逢如恨日將晡。",
            "懽懷想不辭醇酎，高論應須出大鑪。",
            "麗藻舊欽梁上客，清風今識漢潜夫。",
            "初慚不預芝蘭列，和得陽春愧已無。"
        ],
        "title": "和石太傅錢清僧舍圍爐余時先往蕭山不預其會",
        "id": "52a221d9-4ac6-4d87-ba68-b45792d28a5c"
    },
    {
        "author": "華鎮",
        "paragraphs": [
            "高飛遠走可人情，上蔡東青舊有名。",
            "誰在華堂饜鼎俎，自甘平野掠柴荆。",
            "心憂狐兔紛難盡，眼看豺狼恣不平。",
            "莫倚絲繩金縼美，弓藏鳥盡汝須驚。"
        ],
        "title": "題畫鷹",
        "id": "7087ea18-f4f1-47e7-9db1-ff1ac5ad6ab3"
    },
    {
        "author": "華鎮",
        "paragraphs": [
            "暑往寒來春復秋，東西南北一萍浮。",
            "吳鈎越劍雖常淬，梁苑秦關祇浪遊。",
            "場屋同盟多列鼎，鄉閭小子亦封侯。",
            "十年窗下勞螢雪，今日明時漫白頭。"
        ],
        "title": "失題  其一",
        "id": "9f083139-ef91-4c0c-a6d9-89b96512d8e3"
    },
    {
        "author": "華鎮",
        "paragraphs": [
            "分宜浪迹學希夷，豈合將身涉事爲。",
            "無外縱知皆是幻，有中寧免强隨時。",
            "懶於中散人誰覺，貧過原思已自知。",
            "若有一廛容定省，肯將塵鞅自羈縻。"
        ],
        "title": "失題  其二",
        "id": "de3eafc1-aeab-433b-91bc-a3b63915073e"
    },
    {
        "author": "華鎮",
        "paragraphs": [
            "盜跖有年顔子夭，千秋此理竟難昭。",
            "一枝仙果方成實，三葉階蘭已盡凋。",
            "壯志永違祇自恨，清魂一去更誰招。",
            "猶勝伯道終身後，應得幽冥慰寂寥。"
        ],
        "title": "挽張約之",
        "id": "9ab8410b-53ac-41e3-b879-40d754d4a74a"
    },
    {
        "author": "華鎮",
        "paragraphs": [
            "節物隨時好，元宵興味多。",
            "常年苦風雨，今夕偶晴和。",
            "天宇消氛翳，星華侵月波。",
            "六街紛合遝，兩觀迥嵯峨。",
            "平昔財多裕，歡心慮靡他。",
            "深沈閉閬苑，窈窕引巫娥。",
            "百斛澄瑶碧，千枝列芰荷。",
            "珠咽激清脆，霓袖競婆娑。",
            "頡頏將雛態，綿蠻命友歌。",
            "涓涓催急箭，殷殷尚鳴鼉。",
            "縹緲飛華幰，丁東振寶珂。",
            "東西歷登覽，南北遞經過。",
            "不惜雲罍罄，祇看牛影俄。",
            "恨無夸父足，擬擲魯陽戈。",
            "出入心忘計，晨昏用有那。",
            "佳時徒共樂，歡事不同科。",
            "牽率調弦管，安排具綺羅。",
            "有虞虛腹餒，那作醉顔酡。",
            "不見三千履，難逢十二梭。",
            "寂寥塵陌上，誰問夜如何。"
        ],
        "title": "元夕",
        "id": "5226e3e7-9af1-4cd7-adc6-29295f6138a0"
    },
    {
        "author": "華鎮",
        "paragraphs": [
            "天上元宵後，中階瑞氣豪。",
            "乾坤扶睿哲，山嶽孕英髦。",
            "識量東溟闊，才華北斗高。",
            "序遷登半刺，清選陟諸曹。",
            "慶旦回新律，邦人薦壽醪。",
            "椿齡祈永固，榮應呂虔刀。"
        ],
        "title": "贈越倅胡郎中",
        "id": "dad42d97-5e1f-47da-bbdc-e98b3f899144"
    },
    {
        "author": "華鎮",
        "paragraphs": [
            "身世旋蓬轉，年華激矢忙。",
            "漂流輕楚越，契闊易參商。",
            "竊預三千日，行幾二十霜。",
            "金聲留逸響，玉潤有餘光。",
            "仕路雖叨踐，心蹊未敢荒。",
            "軒昂遺俗物，感激企前芳。",
            "燕雀驚鴻鵠，鴟鳶嚇鳳凰。",
            "傾都無孟子，通國毀匡章。",
            "曾席雖云遠，韓門未見忘。",
            "鑠金頻減價，投杼幾循牆。",
            "素履微難任，流言衆覺强。",
            "箴言曾展轉，攻鼓或相將。",
            "睠想周賓裔，來居禹計鄉。",
            "一門如旅燕，三世寄飛梁。",
            "何地逢遺秉，誰垣有樹桑。",
            "釜魚時肖范，儲石每矜揚。",
            "儒術資斑見，鄉評假寸長。",
            "芹藜經伏臘，蘋藻備烝嘗。",
            "紵絮虧冬褐，丹鉛薄曉妝。",
            "晚蟬無重翼，瀌雪有驕陽。",
            "唐彀虛曾入，齊飛宛未翔。",
            "十年勞俛仰，三釜足凄凉。",
            "懷刺終思重，車塵舊恥望。",
            "有慚猗頓富，徒效老萊裝。",
            "曲表求端影，奔車倚怒螳。",
            "力微甘黽勉，道拙分摧藏。",
            "好惡鄉人僻，風波世路常。",
            "棘薪今合重，瓜蔓昔還傷。",
            "頰舌知無補，絲桐或可量。",
            "未教輕割席，庶復許升堂。"
        ],
        "title": "寄焦公澤",
        "id": "fe09e5c0-02fc-4836-839b-33408a905c30"
    },
    {
        "author": "華鎮",
        "paragraphs": [
            "幽野葽含秀，周朝麥薦新。",
            "祇園纔浴像，嵩嶽復凝神。",
            "鵲印天休裔，書林世貴人。",
            "江山分秀氣，珪璧粉天真。",
            "三篋傳遺緒，前籌起逸塵。",
            "人間欣得瑞，席上藹爲珍。",
            "平步游英彀，長驅歷要津。",
            "星軺聊按指，元鼎佇經綸。",
            "熊夢祥占日，斑衣色養辰。",
            "雲鵬方萬里，海鶴本千春。"
        ],
        "title": "送湖南運判張朝散",
        "id": "66952e85-67e7-4859-b280-90da3ea291e3"
    },
    {
        "author": "華鎮",
        "paragraphs": [
            "德緒先流慶，高門早誕賢。",
            "星杓方歷次，羲馭欲周天。",
            "博大天殊稟，高明道有傳。",
            "逢原從左右，中禮在周旋。",
            "網轄提携早，樞機委寄專。",
            "先猷重有作，廟筭遠無前。",
            "避寵辭帷幄，分華出澗瀍。",
            "條流圖外事，談笑握中權。",
            "吏膽銷精密，民心適靜便。",
            "旆閒清洛日，牙聳碧嵩烟。",
            "世路觀無跡，神機體善淵。",
            "弦歌隨絳帳，筆削起韋編。",
            "已覺留司久，彌增注想堅。",
            "鈞衡終所倚，衮繡佇來還。",
            "今日知祈禱，靈椿比大年。"
        ],
        "title": "壽蔡大資",
        "id": "cdb1a656-94d4-40f5-b96f-304504368269"
    },
    {
        "author": "華鎮",
        "paragraphs": [
            "畫手聞曹霸，伊人豈裔孫。",
            "窮神邈江海，遺迹在牆垣。",
            "發地驚濤起，扶椽疊浪翻。",
            "來非自胥怒，去不爲鯨吞。",
            "咫尺重淵險，尋常萬里奔。",
            "氣疑烝宇宙，勢欲浸乾坤。",
            "但見揮長筆，誰能測巨源。",
            "汪洋須駭矚，漥突幾驚捫。",
            "湛湛將澄處，悠悠疊細痕。",
            "輕颸掠伊洛，闊岸漫湘沅。",
            "怒勢功尤壯，飛瀾地欲掀。",
            "滄溟擁神島，窮髮運游鵾。",
            "槃礴應無顧，安排自有門。",
            "夙成參造化，無用契胚渾。",
            "歲久人雖遠，塵侵墨未昏。",
            "依稀逢海若，彷彿弔湘魂。",
            "倦客縈多累，乘桴特未援。",
            "時來觀浩蕩，聊用滌塵煩。",
            "莫使蝸涎蠹，常令墨妙存。",
            "不勞浮渤澥，已似陟崑崙。"
        ],
        "title": "水壁",
        "id": "788dcfa4-1193-4533-a901-067bbbd339e3"
    },
    {
        "author": "華鎮",
        "paragraphs": [
            "勳業平陽重，才華子建先。",
            "高風延世濟，大筆得家傳。",
            "事至皆游刃，辭新盡應弦。",
            "從容登桂籍，慷慨躐英躔。",
            "不下文彌蔚，曾磨質更堅。",
            "鵷鴻傾義路，旒扆賞辭編。",
            "善誘恢師範，良圖悚幕蓮。",
            "雄鳴聲闊達，高舉勢騰騫。",
            "中外資裁制，交遊喜薦延。",
            "入趨蘭省祕，出擁繡衣鮮。",
            "封域三苗舊，江山五嶺連。",
            "楚風輕有素，蠻俗混難銓。",
            "飛輓歸豐羨，經營出靜便。",
            "霜威嚴不試，鏡照朗無前。",
            "玉石胸中判，龍蛇度外捐。",
            "冥心投至理，寓興起新篇。",
            "不羨懷沙潔，羞稱賦鵩賢。",
            "團茆方息駕，隠几欲忘筌。",
            "杯水澄朝彩，爐香炷久烟。",
            "有餘論墨妙，無問及筳篿。",
            "華實湖湘外，聲名日月邊。",
            "泥封俄迅激，竹律未周旋。",
            "畏景明流石，薰飈穆汎弦。",
            "星車躔嶺徼，虎節起湘川。",
            "雨露恩無外，乾坤施不偏。",
            "遠民傷側陋，天子重生全。",
            "桂水秦開郡，璇璣舜繼年。",
            "平反須利器，跋履屈華韉。",
            "賤子曾昂首，清途想側肩。",
            "希聲元寂寞，坦履素蹁躚。",
            "世路誰爲偶，臺僚竊備員。",
            "機心寧及俗，直道尚侔天。",
            "宜襆爲郎被，難加出將鞭。",
            "神棲南郭隠，心醉北窗眠。",
            "大匠微無棄，幽芳早見搴。",
            "斲輪慚妙手，傾蓋勝華顛。",
            "莫叱王遵馭，空矜郭泰船。",
            "雲移難就蔭，蟻慕漫求羶。",
            "越嶠暄凉異，周班旦莫聯。",
            "行看踐槐棘，應紀紉蘭荃。"
        ],
        "title": "送新廣西提刑曹司勳",
        "id": "695aa699-4e7f-4a73-ad50-fd3a67d0f31a"
    },
    {
        "author": "華鎮",
        "paragraphs": [
            "風日向清和，游魚水面多。",
            "逶迤浮巨壑，搖漾動新荷。",
            "密倚纖茄轉，輕翻綠影俄。",
            "參差吹弱藻，瀲灧起微波。",
            "躍躍同盈沼，洋洋類舞河。",
            "因知濠上意，不羨越溪歌。"
        ],
        "title": "魚戲動新荷",
        "id": "d27f8b30-f4f9-4fa1-8560-2388b9dfa5db"
    },
    {
        "author": "華鎮",
        "paragraphs": [
            "大樂潜生氣，徐方暗結融。",
            "嶧陽鍾異物，山木得孤桐。",
            "特幹千尋聳，清陰十畝豐。",
            "夜聲通渤澥，午影到崆峒。",
            "雨露偏垂德，陰陽曲致工。",
            "和音來象外，懿質孕區中。",
            "不羨樗無用，常卑桂有叢。",
            "人期瞻舜日，自信達堯聰。",
            "動植奚難感，神明庶可通。",
            "鏗鏘雖固有，翦拂未曾蒙。",
            "合梓纔知美，弦絲乃見功。",
            "名嘗叨禹紀，材實待夔攻。",
            "埋沒如邕爨，栽培異楚宮。",
            "山禽曾不識，丹鳳每來同。",
            "沆瀣凝朝氣，滄凉汎曉曈。",
            "發揚羞谷黍，疏散愧江楓。",
            "誓與簫韶並，寧隨曆草空。",
            "儻教承搏拊，焉敢避磨礲。",
            "功用施清廟，聲華發大東。",
            "知音何以報，願爲奏南風。"
        ],
        "title": "嶧陽孤桐",
        "id": "ac483559-354d-4207-b1a6-1677df11f3ac"
    },
    {
        "author": "華鎮",
        "paragraphs": [
            "彼美司刑士，言辭越幕賓。",
            "斑衣登彩舫，羅袖擁雕輪。",
            "重過千年會，輕捐萬壑春。",
            "拂檣風習習，汎楫水鱗鱗。",
            "仰念當朝律，高還治古淳。",
            "嘉猷皆建置，弊法不因循。",
            "食餠無容畫，觀龍必貴真。",
            "進賢非積累，懷寶免湮淪。",
            "徒步升黄閣，元台出渭濱。",
            "昔年書舊史，今日在嚴宸。",
            "志士休歌鳳，鴻儒罷泣麟。",
            "不愁長待價，祇恐未能仁。",
            "盛世當千士，明公第一人。",
            "詞場無大敵，桂苑絕前塵。",
            "雅譽多材藝，雄居要路津。",
            "規爲真大器，薦擢易常倫。",
            "紺髮年方壯，清光日向親。",
            "橫飛朝鼎鼐，跬步職絲綸。",
            "學問功無愧，經綸志必伸。",
            "善將兼海內，澤可下天民。",
            "既得風雲便，應爲柱石臣。",
            "已知材似杞，惟貴壽如椿。",
            "猥似卑凡質，同居晏粲辰。",
            "問年雖魯衛，語士迺齊秦。",
            "敢謂苗堪揠，惟知竹有筠。",
            "毛公方喜檄，原憲不憂貧。",
            "春至寧栽柳，秋來未憶蓴。",
            "况逢春眼見，何慮白頭新。",
            "戮力尊賢軌，虛懷慕德鄰。",
            "願言登左右，無或棄輪囷。"
        ],
        "title": "送越州僉判徐狀元赴闕",
        "id": "d2e50836-2386-444c-a318-f94926343527"
    },
    {
        "author": "華鎮",
        "paragraphs": [
            "雄鎮揚州域，前聞越絕靈。",
            "天文直牛女，地勢壓滄溟。",
            "霸業雖陳迹，王圖乃舊經。",
            "遺風終樸素，彌世慎儀刑。",
            "紆綬皆英彀，乘軒盡德馨。",
            "迄今無僭濫，自古底安寧。",
            "碩德居華旦，清資應列星。",
            "司城新進秩，別乘舊揚軨。",
            "妙譽高藩翰，嘉名藹闕廷。",
            "自堪剖符竹，猶此駕箳篂。",
            "裨替無遺恨，平反得所聽。",
            "威儀嚴肅穆，文雅煥青熒。",
            "裁决真穿縞，經綸甚建瓴。",
            "屬城嘗乏守，茂績可書屏。",
            "完士終何感，丹心獨願銘。",
            "淪埋脫吳阪，知賞謬柯亭。",
            "述業知晞驥，多聞媿識鼮。",
            "成風非匠石，合舞謝庖丁。",
            "濫擬窺場藿，叨曾食野苹。",
            "禹門俄暴鬣，陶夢輒摧翎。",
            "捧檄終堪喜，彈冠詎可停。",
            "未能餐沆瀣，安敢卧清泠。",
            "山藪容樗櫟，川河納渭涇。",
            "不教長在澗，還許預充庭。",
            "破竹期迎刃，提刀更發硎。",
            "有緣重奮迅，何慮復伶俜。",
            "穩步封崤底，長驅過井陘。",
            "旋瞻丹闕鳳，密覯寶階蓂。",
            "先哲猶嘲白，微才乃拾青。",
            "既霑新籍桂，無負故囊螢。",
            "寒谷逢陽律，幽姿得震霆。",
            "心誠期秉石，蹤跡免如萍。",
            "矩範茲親覿，徽音此竊聆。",
            "執鞭欣有自，整駕恨難扃。",
            "杯水遮琱轡，壺漿擁彩舲。",
            "鳴鉦發蘭沚，疊鼓起蘋汀。",
            "龐驥雖云展，黄陂未易形。",
            "虔刀方電發，孔榻任塵冥。",
            "佇見宵人伏，行觀病者醒。",
            "馳心逐旌旆，引領矚郊坰。"
        ],
        "title": "送越倅胡郎中入京",
        "id": "88d69974-df90-4852-b4cd-67e757b8cd12"
    },
    {
        "author": "華鎮",
        "paragraphs": [
            "公族流芳遠，侯門積慶長。",
            "玉田收地寶，蘭畹毓天香。",
            "岐嶷英姿妙，魁梧德宇强。",
            "嶽靈分秀氣，昴宿注祥光。",
            "世濟居彌厚，官成動有章。",
            "題輿高右陝，持節重西湘。",
            "二九朝陽永，中秋夕月凉。",
            "誕彌迎節至，嘉慶肆筵芳。",
            "檀篆金爲鼎，榴花玉作觴。",
            "願言齊鶴壽，平步冠鵷行。"
        ],
        "title": "送湖南提舉梁朝散",
        "id": "7a53cb3c-a4a7-417e-b410-1794ce6ee241"
    },
    {
        "author": "華鎮",
        "paragraphs": [
            "憶昔元豐第二春，叨陪逸駕預官論。",
            "頻煩州縣徒勞職，未報君親罔極恩。",
            "居與莞蒲依海角，出隨雁鶩走江村。",
            "閑心祇合尋三徑，倦翼寧堪憩九門。",
            "羊棗幸占如養志，萊衣欣有喚翁孫。",
            "他時未免煩陶鑄，只就同年丐漆園。"
        ],
        "title": "和通州李判官",
        "id": "93fcc5e8-2cab-4d19-8152-8f13c748d09d"
    },
    {
        "author": "華鎮",
        "paragraphs": [
            "清華仙殿圖書府，貴近東臺侍從郎。",
            "寵被買臣榮遇紱，來臨安石宴遊鄉。",
            "下車建設先條教，暖席施爲盡紀綱。",
            "鑑物浄明齊上水，臨機鋒銳踰干將。",
            "威稜直爲摧姦宄，德惠陰知佑善良。",
            "意匠經營真有趣，軸機裁處動非常。",
            "謹嚴庭訟情無失，檢察民輸弊已亡。",
            "坐使姦胥難用巧，默令雅俗盡知方。",
            "淳和只有興廉遜，肅治應無敢寇攘。",
            "蓮幕終朝閒筆削，圜扉經歲絕桁楊。",
            "精藍振起都城美，新館增延使者光。",
            "翦拂散材充大匠，吹噓寒谷變春陽。",
            "三年治最騰歌頌，千里聲和協雨暘。",
            "何但編氓稱五袴，已令比屋有千箱。",
            "風流自得篇章樂，閒暇人驚日月長。",
            "彩舫有時羅綺繡，朱轓到處擁絲簧。",
            "尋窮萬壑幽深趣，踏徧千巖紫翠芳。",
            "絕唱未饒元相國，遺風獨揖賀知章。",
            "香山圖畫知嘗預，魏闕心誠想未忘。",
            "下國可能留近侍，雄材自合在巖廊。",
            "祥光一夜生台座，優詔平明出未央。",
            "漢殿果深思董賈，越人那久得龔黄。",
            "丹書東下隨秋雁，畫鷁西征拂曉霜。",
            "不獨飛章留去轍，况多扶老擁歸艎。",
            "已知子翼終難借，猶擬曹侯且緩裝。",
            "送目未能看竹馬，傾思惟只詠甘棠。",
            "既當帝闕鹽梅望，可戀吳門繡畫堂。",
            "前席虛心方注想，據鞍壯氣正康强。",
            "七城異績雖云遠，萬室蒼生佇有望。",
            "蹇步有心隨軌轍，夢魂終夜倚門牆。"
        ],
        "title": "送越帥程給事赴詔",
        "id": "0b369e50-f0be-4518-ac00-90de10dbe531"
    },
    {
        "author": "華鎮",
        "paragraphs": [
            "南北周旋事屢更，剖符纔喜慰蒼生。",
            "米鹽無滯綱條密，雀鼠難欺獄訟平。",
            "樽俎有餘今北海，篇章多暇古宣城。",
            "桃源善慶時難擬，金谷風流世有名。",
            "榮擁雙旌忘自得，永懷三徑念同情。",
            "鄉閭分義千鈞重，筆墨才華一座傾。",
            "官異微之慚未稱，報殊平子愧非精。",
            "折腰寂寞將何遣，稔聽龔黄布政聲。"
        ],
        "title": "次韵酬桂陽石知監懷鄉見寄",
        "id": "e137e718-a968-4104-9682-d2700f5fc385"
    },
    {
        "author": "華鎮",
        "paragraphs": [
            "星杓旋指始回寅，遲日烘天欲再旬。",
            "安寢熊羆通吉夢，高門弧矢見成人。",
            "江山孕美寬爲量，奎壁騰芒秀入神。",
            "學苑遠窮三篋富，辭林榮占一枝春。",
            "分麾閩越閒餘刃，賜筆中臺播逸塵。",
            "棘寺入陪鵷列久，湘源來著繡衣新。",
            "笑談已集金糧最，眄睞無遺玉石真。",
            "不憚高才親遠使，更將和氣裕斯民。",
            "華資分合歸無已，眉壽陰須付有仁。",
            "幕下晚生欣庇德，强歌精意指靈椿。"
        ],
        "title": "湖南運使柯少卿壽",
        "id": "0d4f9301-dd15-4766-af71-586595fa90f4"
    },
    {
        "author": "華鎮",
        "paragraphs": [
            "曾挹清談僕屢更，解頤聊足慰平生。",
            "共觀雲物懷虞帝，爲引漁翁問屈平。",
            "一逐曉風分客路，兩逢春雨暗山城。",
            "寒林不見遷鶑語，古壁多逢逐客名。",
            "懷寄遠隨賢守句，愛忘深識故人情。",
            "參軍筆力湘山峭，幕府辭源峽水傾。",
            "刻燭賦詩曾有意，臨池掃帚未能精。",
            "强將西缶臨風擊，終遜玲瓏戛玉聲。"
        ],
        "title": "用石桂陽韵謝左判官陳司理見寄",
        "id": "86a40f1d-a542-4ddd-8cfd-0096ed8007a9"
    },
    {
        "author": "華鎮",
        "paragraphs": [
            "神仙去住本無家，此日人間漫歎嗟。",
            "華表舊傳歸白鶴，洞庭誰見袖青蛇。",
            "道山兩拂談經麈，滄海頻乘犯斗槎。",
            "雙玉佩沾天上露，五銖衣識洞中霞。",
            "林泉投老心猶壯，京國歸來鬢未華。",
            "短製從今牽薜荔，雜耕依舊種胡麻。",
            "風生謝傅團團扇，花隠堯夫小小車。",
            "逸興逍遥舟不繫，新詩妙絕玉無瑕。",
            "松邊對酒依盤石，竹裏分泉洗落花。",
            "一自青冥餐沆瀣，更誰黄犢侶麏麚。",
            "丹初封鼎雲猶濕，棋未收枰日已斜。",
            "每過竹軒深有恨，獨憐溪閣靜無譁。",
            "匣中不見龍三尺，畫裏空餘雪兩髽。",
            "回首方蓬歸路遠，五雲愁殺樹交加。"
        ],
        "tags": [
            "洞庭湖"
        ],
        "title": "挽宗嶽張尊師",
        "id": "7949d379-937a-49d6-b572-d20d16c561a9"
    },
    {
        "author": "華鎮",
        "paragraphs": [
            "天貽真宰贊重熙，何日來符命世期。",
            "五夜燕遊元夕後，三陽交泰上春時。",
            "維師事業前無呂，先覺心靈世有伊。",
            "首斡化機熙帝載，暫休祠館動民思。",
            "和羹終付鹽梅手，仗節難稽柱石姿。",
            "華屋早開丞相第，衮衣新賦我公詩。",
            "緗桃滿院光風轉，素李成蹊淑景遲。",
            "鼎席具瞻何所願，祝公眉壽等蓮龜。"
        ],
        "title": "宮使蔡太師壽詩",
        "id": "86c8d79c-06c0-4051-bdfa-aa84d80c20a9"
    },
    {
        "author": "華鎮",
        "paragraphs": [
            "臨邛石上老龍孫，雪抱霜封有舊痕。",
            "聳削已知非俗物，更堪來自草玄門。"
        ],
        "title": "謝成都楊匯秀才惠邛州竹杖二首  其一",
        "id": "46f4794e-045f-4334-b096-0636ca19af94"
    },
    {
        "author": "華鎮",
        "paragraphs": [
            "邂逅相逢又別離，驟承佳貺意何其。",
            "應憐越絕閑雲客，酷似臨邛瘦竹枝。"
        ],
        "title": "謝成都楊匯秀才惠邛州竹杖二首  其二",
        "id": "b97d0c2f-78cd-485a-aaa6-f43dfe382dae"
    },
    {
        "author": "華鎮",
        "paragraphs": [
            "兩山分處水橫流，渡水登山趣更幽。",
            "却憶當年謝康樂，等閒羈束爲封侯。"
        ],
        "title": "過澗",
        "id": "e089423a-cc15-4954-8689-068d9c241d73"
    },
    {
        "author": "華鎮",
        "paragraphs": [
            "沙頭兩兩飛歸雁，水面茸茸長綠蒲。",
            "知是人間好時節，不妨河上弄泥塗。"
        ],
        "title": "河上",
        "id": "ff769266-bdf9-49a6-a987-975fb5ec3f4b"
    },
    {
        "author": "華鎮",
        "paragraphs": [
            "來時梅萼粘殘雪，歸日桃花簇絳羅。",
            "農事不妨河事了，齊聲連路踏春歌。"
        ],
        "title": "聞歌",
        "id": "b131110c-a7ad-44b2-966f-bb2f83816e0f"
    },
    {
        "author": "華鎮",
        "paragraphs": [
            "秋風昨夜落前林，放出千巖秀色深。",
            "欲結草廬歸未得，倚欄空負季鷹心。"
        ],
        "title": "秋風",
        "id": "5c087424-1edc-49ea-9271-972b76d8263e"
    },
    {
        "author": "華鎮",
        "paragraphs": [
            "西漢風流古到今，油油巵酒待青襟。",
            "後堂不許聞歌舞，始覺先生見與深。"
        ],
        "title": "上顧侍郎詩",
        "id": "2944067f-b54c-4f5f-a6ec-aef073316bb8"
    },
    {
        "author": "華鎮",
        "paragraphs": [
            "嶺路林梢一線通，肩輿直上破林風。",
            "眼前遥見東山樹，却顧青衫愧謝公。"
        ],
        "title": "渡嶺",
        "id": "52a35516-7adb-49e6-81aa-9b5b0d618c4b"
    },
    {
        "author": "華鎮",
        "paragraphs": [
            "四海田廬自有餘，置錐無地欲尤誰。",
            "鷦鷯莫厭一枝少，更有寄巢無一枝。"
        ],
        "title": "四海",
        "id": "a73c0a3c-fe72-48d5-883f-e93fcf4e0bf9"
    },
    {
        "author": "華鎮",
        "paragraphs": [
            "江北江南未定時，襟喉此地繫安危。",
            "頹營故壘皆蕪沒，日落寒生楓樹枝。"
        ],
        "title": "歷陽道中",
        "id": "5e59bc7f-492f-4e80-8754-f15ba157b102"
    },
    {
        "author": "華鎮",
        "paragraphs": [
            "末俗頹風正可悲，當時强項是男兒。",
            "君王不似南陽日，此事寧教女子知。"
        ],
        "title": "江南湖陽",
        "id": "825178d4-0aa9-4a71-a7f2-9f564b64fa6f"
    },
    {
        "author": "華鎮",
        "paragraphs": [
            "黄屋何曾駐未央，十年關外蹀寒霜。",
            "靈祠今日秋江上，門鏁丹楓似楚王。"
        ],
        "title": "石磧漢高帝廟",
        "id": "02890bac-f89d-4b51-84d0-58c7011986c6"
    },
    {
        "author": "華鎮",
        "paragraphs": [
            "人道自有上天梯，塵暗靈襟路却迷。",
            "不見吹笙王子晉，獨乘玄鶴碧嵩西。"
        ],
        "title": "緱氏道中口占",
        "id": "e5817456-64a8-4f37-9466-87737ff38b80"
    },
    {
        "author": "華鎮",
        "paragraphs": [
            "金絲未徧千門柳，玉葉纔分五嶺梅。",
            "青帝似憐芳信少，更教春日六花開。"
        ],
        "title": "立春日雪  其一",
        "id": "00b249f1-1ecc-4cd7-b781-5458ab43345a"
    },
    {
        "author": "華鎮",
        "paragraphs": [
            "斜入芳筵沾綵勝，密鋪幽徑點蘭芽。",
            "謝娘子細臨看取，不是楊花是雪花。"
        ],
        "title": "立春日雪  其二",
        "id": "35a94eea-5a86-4f1e-8fd9-578f453c167e"
    },
    {
        "author": "華鎮",
        "paragraphs": [
            "緇服薰修九十春，法筵長爲指通津。",
            "經窗未冷銅爐火，已作他方應化身。"
        ],
        "title": "挽饒法主",
        "id": "bc8cd07c-f2e3-4661-80e9-cff98e21ccf0"
    },
    {
        "author": "華鎮",
        "paragraphs": [
            "重雲三日鎖前山，麥隴泥塗尚未乾。",
            "行路春光已𢬵棄，任從風雨作輕寒。"
        ],
        "title": "方城道中值雨",
        "id": "9ba079bf-7908-4964-a0bb-3a9de45b8832"
    },
    {
        "author": "華鎮",
        "paragraphs": [
            "無計可能留永日，有情何用惜芳春。",
            "明年還似今年好，𢬵作花前把酒人。"
        ],
        "title": "和叔凭惜春  其一",
        "id": "5501e530-7ee1-4fdf-a52c-98a83f28d1cc"
    },
    {
        "author": "華鎮",
        "paragraphs": [
            "柳暗曉鶑鳴樹底，簾垂午燕簇樓頭。",
            "東君暫去無多日，且放殘紅逐水流。"
        ],
        "title": "和叔凭惜春  其二",
        "id": "666d2c63-93f3-4feb-a6e5-692400cc6b94"
    },
    {
        "author": "華鎮",
        "paragraphs": [
            "一揖天官籍姓名，半年歸計杳難成。",
            "夜來夢覺篷窗冷，枕底驚聞汴水聲。"
        ],
        "title": "登舟夜作",
        "id": "cfdf6153-33a2-4a1d-bd36-6dcc2ac92f89"
    },
    {
        "author": "華鎮",
        "paragraphs": [
            "淥波漾漾日西來，波上魴魚撥剌回。",
            "喬木兩隄連翠幄，春深誰復翦條枚。"
        ],
        "title": "溪行",
        "id": "5c477272-64b9-4dfb-bc8b-792fd44708ed"
    },
    {
        "author": "華鎮",
        "paragraphs": [
            "千巖秀處是家山，東望重江未可還。",
            "今日馬頭逢翠阜，且垂鞭袖一開顔。"
        ],
        "title": "過牛頭山",
        "id": "743de87e-0a29-4439-838a-634258061660"
    },
    {
        "author": "華鎮",
        "paragraphs": [
            "鳴玉琅琅振小舟，銀鈎婉婉照清流。",
            "如何漢殿凌雲筆，肯賦寒山水石幽。"
        ],
        "title": "贈溫幕張子常有詩見懷用韵因成五篇  其一",
        "id": "e76104d8-ff1e-4d6d-b25d-1e31cce583d3"
    },
    {
        "author": "華鎮",
        "paragraphs": [
            "寂寥不見李膺舟，時倚西風歎逝流。",
            "小吏忽來傳秀句，春容頓覺滿山幽。"
        ],
        "title": "贈溫幕張子常有詩見懷用韵因成五篇  其二",
        "id": "bef04635-948a-4a93-97f9-6720d8f3cd0b"
    },
    {
        "author": "華鎮",
        "paragraphs": [
            "一來海角艤扁舟，兩見天南大火流。",
            "鐘鼓不聞昏自曉，柴荆常閉冷還幽。"
        ],
        "title": "贈溫幕張子常有詩見懷用韵因成五篇  其三",
        "id": "9519a1d4-5381-43ef-a238-15d367c5c9dd"
    },
    {
        "author": "華鎮",
        "paragraphs": [
            "懷才自是濟川舟，術業曾非西北流。",
            "禁掖言歸應不晚，海山未去且尋幽。"
        ],
        "title": "贈溫幕張子常有詩見懷用韵因成五篇  其四",
        "id": "6ffe18c3-2ec9-40ac-8409-aef3865d0fb1"
    },
    {
        "author": "華鎮",
        "paragraphs": [
            "曾乘碧海馭風舟，幾挹蒼崖噴雪流。",
            "想得更當和鼎重，也應須記賞心幽。"
        ],
        "title": "贈溫幕張子常有詩見懷用韵因成五篇  其五",
        "id": "0f7eb6f1-e70f-4b23-8e38-f53fca6d1148"
    },
    {
        "author": "華鎮",
        "paragraphs": [
            "塵機不動有餘清，逸靜孤飛在杳冥。",
            "想得馬頭無限思，碧雲隨處見瑶屏。"
        ],
        "title": "和河南府倅程朝散緱氏僧舍題壁",
        "id": "3d612a61-335a-43f4-94aa-c071bd332ba3"
    },
    {
        "author": "華鎮",
        "paragraphs": [
            "人間離別最堪憐，天上嫦娥恐亦然。",
            "昨夜廣寒分破鏡，半奩飛上九重天。"
        ],
        "title": "弦月",
        "id": "1986e994-6fbe-42f4-be8e-b51f5482bbe1"
    }
]