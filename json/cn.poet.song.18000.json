[
    {
        "author": "张方平",
        "paragraphs": [
            "登高闻旧俗，况此奉尧觞。",
            "鸣跸遥空下，层楼颢气傍。",
            "御沟新过雨，苑树未经霜。",
            "楚泽丹苞重，吴畦紫穗香。",
            "三侯天纵妙，九节召南章。",
            "中岂矜多艺，威将慑四方。",
            "清时人共乐，白日坐间长。",
            "近从叨慈渥，区区祝寿昌。"
        ],
        "title": "九日侍宴太清楼",
        "id": "4bad834a-1e0d-439f-9827-b1f789a01d68"
    },
    {
        "author": "张方平",
        "paragraphs": [
            "瑞雪清晨集，丹墀发策初。",
            "德音闻彻盖，玉色望升车。",
            "羽卫排阊阖，晴光溢紫虚。",
            "琳宫陈玉币，疏屏宿旌旟。",
            "祼献多仪备，弦匏九变徐。",
            "太宫无盛举，掌次省先除。",
            "灵鉴纷昭格，天心不自舒。",
            "孝慈更答告，万福此攸储。"
        ],
        "title": "上享郊庙 享庙",
        "id": "ecda3e50-169a-4dab-a592-e18b115088be"
    },
    {
        "author": "张方平",
        "paragraphs": [
            "回仗由黄道，鸣銮入翠宫。",
            "忾思文武侑，诚与地天通。",
            "登陛行裀彻，终祠坐幄空。",
            "风云归绝域，星斗下遥穹。",
            "壝际柴烟白，龛层烛焰红。",
            "气祥书鲁观，福嘏萃尧躬。",
            "海上鸡星动，楼前马队雄。",
            "仆臣殊幸会，独得近重瞳。"
        ],
        "title": "上享郊庙 禋郊",
        "id": "a08ac53e-3a88-4fd4-b8be-a3102aab30f4"
    },
    {
        "author": "张方平",
        "paragraphs": [
            "明诏初发中，奉慈讲升祔。",
            "考典下容台，集议付近署。",
            "双礼稽国章，大义推经据。",
            "参覆经宰司，裁定皆宸虑。",
            "献后正壶仪，仍几被遗顾。",
            "拥佑隆帝室，清夷赞王路。",
            "懿主钟景命，禖宫开庆祚。",
            "灵长繄发祥，熙洽本垂裕。",
            "蓬阙邈仙軿，柏城拱寒树。",
            "别飨隔昭穆，时思怵霜露。",
            "阳月日上辛，斋居待清曙。",
            "当衙荐宝册，夹道陈卤簿。",
            "玉色俨庄栗，渊衷缅驰慕。",
            "端闱出翟车，黄道回天步。",
            "千官陪祠庭，秘佑宁神御。",
            "盛德配不祧，至孝始如素。",
            "穹厚昭精纯，蕃夷入仪注。",
            "涣汗肆庆宥，需云均膏饫。",
            "广爱形海区，教忠宪侯度。",
            "下臣叨载笔，书法资典故。"
        ],
        "title": "升祔庆成",
        "id": "c941e7ec-0994-4fc9-83fd-3dbc44c75f40"
    },
    {
        "author": "张方平",
        "paragraphs": [
            "皇心奉先孝，盛德事天明。",
            "严配讲隆礼，精禋格至诚。",
            "衣冠先示质，金石始谐声。",
            "鬲享初登熟，锋和用启牲。",
            "百神虔受职，万物乐由庚。",
            "星斗罗空碧，柴烟彻紫清。",
            "祥曦回羽卫，佳气覆瑶甍。",
            "雷雨金鸡动，风云铁马轻。",
            "灵休纷报贶，宸念在持盈。",
            "孤陋叨华近，何辞颂泰平。"
        ],
        "title": "大祀礼成",
        "id": "d5e922da-6291-42bf-af8c-5661e8450709"
    },
    {
        "author": "张方平",
        "paragraphs": [
            "愆阳干岁事，斋殿轸予忧。",
            "默为斯民祷，心从六事求。",
            "同云俄蔽景，盈尺忽呈休。",
            "淅沥千琼树，峥嵘万玉楼。",
            "尘氛开紫宙，气象露皇州。",
            "鵰鹗精神劲，松筠操禀优。",
            "边庭伤久戍，农亩庆来麰。",
            "咨尔臣邻地，常期九叙修。"
        ],
        "title": "喜雪",
        "id": "1b07684b-3ed8-436f-a19c-bef88a61a90c"
    },
    {
        "author": "张方平",
        "paragraphs": [
            "丰宫周旧宅，梁国汉东关。",
            "尹正司留钥，贤公出近班。",
            "教条推爱利，滋蔓悉除删。",
            "狭野耕桑急，终年狱市闲。",
            "燕申铃阁静，荣养彩衣斑。",
            "治迹经纶外，阴功造化间。",
            "士林归北海，人望在东山。",
            "一节遄趋召，西辕不可攀。",
            "前旌霜树晓，候骑古河湾。",
            "和气均生物，淳风复海寰。",
            "具瞻知可副，盛德致无艰。",
            "他日开炉冶，余功为铸颜。"
        ],
        "title": "送内阁蔡公归阙",
        "id": "afd11c28-7162-447a-b6e0-04e245a3f454"
    },
    {
        "author": "张方平",
        "paragraphs": [
            "法座临轩策俊髦，同君陛见预旌招。",
            "疲驽十驾始千里，孤鹗一飞先九霄。",
            "兰棹秋风行逦迤，觚棱旭日势岧峣。",
            "石渠为谢诸时彦，行迈同趋便殿朝。"
        ],
        "title": "送吴春卿赴都",
        "id": "1b94a489-5de6-4244-a58e-343d7538e1ad"
    },
    {
        "author": "张方平",
        "paragraphs": [
            "多君贵主子，材识乃名儒。",
            "青海渥漥种，丹山鸾凤雏。",
            "兵家左车後，书法右军无。",
            "拥幄羞纨袴，怀章就隼旟。",
            "亭台烟水阔，楼堞暮云扶。",
            "析木元分冀，滹沱渐近胡。",
            "双觥虽藴藉，重闭勿须臾。",
            "谁道长城远，今观出上都。"
        ],
        "title": "送冀州李太傅",
        "id": "36936252-a06b-4006-ba75-b3fe36ee86fe"
    },
    {
        "author": "张方平",
        "paragraphs": [
            "此君齐鲁之奇才，三十病废吁命哉。",
            "来游京国动凄怅，东归泰山卧崔嵬。",
            "支离攘臂福所倚，功名累身古共哀。",
            "但恐人求骏马骨，未免却上黄金台。"
        ],
        "tags": [
            "泰山"
        ],
        "title": "送李芝东归",
        "id": "22ccfc53-99e6-4976-ae96-c9d5ffbb7c3b"
    },
    {
        "author": "张方平",
        "paragraphs": [
            "趣时贵近君独远，此情于世何所希。",
            "车马尘中久已倦，湖山胜处即为归。",
            "洞庭霜天柑橘熟，松江秋水鲈鱼肥。",
            "地邻沧海莫东望，且作阮公离是非。"
        ],
        "tags": [
            "洞庭湖"
        ],
        "title": "送苏学士钱塘监郡",
        "id": "672cfdf1-737a-4477-8341-5daf0a86b060"
    },
    {
        "author": "张方平",
        "paragraphs": [
            "当年留钥守陪都，龙坂因兹得曳裾。",
            "北海一章惭鸷鸟，松江三岁厌鲈鱼。",
            "贾生感事多垂涕，园令居闲辄着书。",
            "独恃明公念孤介，东郊未去逐长沮。"
        ],
        "title": "呈资政宋尚书",
        "id": "c0affc4a-094e-433a-83d7-1bce080eb8c4"
    },
    {
        "author": "张方平",
        "paragraphs": [
            "功名本不与人期，人取功名亦系时。",
            "蜀相闲居久龙卧，马周狂醉竟谁知。",
            "将军身到衡庐问，英主心惊奏牍奇。",
            "宣室思贤方空席，去陈经济勿迟迟。"
        ],
        "title": "送石曼卿赴阙",
        "id": "15b4c567-4834-453a-881f-3a64c3d06abf"
    },
    {
        "author": "张方平",
        "paragraphs": [
            "参也堂堂气拂云，十年策蹇四方尘。",
            "覊穷自古有元叔，精鉴观今少法真。",
            "骥在驽羣殊有态，龙初鱼服未能神。",
            "君看渭曲傅岩事，天困斯人必有因。"
        ],
        "title": "重送赵参",
        "id": "8188e21e-d288-423e-a7fc-00a6af3c9fad"
    },
    {
        "author": "张方平",
        "paragraphs": [
            "才命相憎不相并，古来达者齐其中。",
            "此君寂寞年虽暮，灵府峥嵘事甚雄。",
            "鞴上鹰饥思掠草，车傍骥老尚追风。",
            "丈夫掩棺始为了，是故南阳晚立功。"
        ],
        "title": "送马武",
        "id": "b64035d6-f656-48cb-8662-59dd6917e52b"
    },
    {
        "author": "张方平",
        "paragraphs": [
            "得丧竟谁尸，人谋不可移。",
            "独看屠钓叟，达乃帝王师。",
            "大观齐诸物，雄图彼一时。",
            "君思塞上说，孰可预端蓍。"
        ],
        "title": "送张宽",
        "id": "bf3eb574-f058-49a8-92e3-cd73a51a4bcd"
    },
    {
        "author": "张方平",
        "paragraphs": [
            "明公才气本雄杰，晚戴儒冠腰拖绅。",
            "讲劔妙传色践术，工书兼得伯英筋。",
            "外台共叹郎潜久，中检行膺帝命新。",
            "司列不烦询治状，几州栾社有遗仁。"
        ],
        "title": "送张郎中赴阙",
        "id": "a237ef46-f330-46a3-b40e-8b16bd29b619"
    },
    {
        "author": "张方平",
        "paragraphs": [
            "萧洒武夷秀，兹人美且偲。",
            "治经通古学，应务富时材。",
            "盍在修书选，行须造币回。",
            "更研轻重术，归奏阜民财。"
        ],
        "title": "送宋秘丞赴任鄱阳",
        "id": "52dd4f1e-3b25-43c7-a8fa-5cc3b6e16f3d"
    },
    {
        "author": "张方平",
        "paragraphs": [
            "之子东南美，声光满贵游。",
            "溪山聊薄宦，才调自名流。",
            "野趣虽孤艇，清涂即十洲。",
            "金波沁园宴，迟子有贤侯。"
        ],
        "title": "送祝生东阳簿",
        "id": "af48315c-9b5d-4946-8f77-64c973bd679f"
    },
    {
        "author": "张方平",
        "paragraphs": [
            "寒飙栗冽响吹空，雪意沈沈岁向穷。",
            "正是兼衣御醇酎，如何孤蹇逐飞蓬。",
            "杉松古色泰山庙，丝竹遗音夫子宫。",
            "访旧自堪宽旅琐，贤侯况似蜀文翁。"
        ],
        "tags": [
            "泰山"
        ],
        "title": "送客游兖海",
        "id": "8edc59c9-72a6-43d6-bebf-da93c6e44337"
    },
    {
        "author": "张方平",
        "paragraphs": [
            "君过严陵濑，扁舟入婺溪。",
            "滩长秋日短，山乱暮云齐。",
            "未探骊龙颔，聊羁骏马蹄。",
            "吴江涛正恶，鸿鴈此东西。"
        ],
        "title": "送杨君西安",
        "id": "17c1676d-4dd0-4372-92eb-533d98b6412c"
    },
    {
        "author": "张方平",
        "paragraphs": [
            "高歌弹铗酒盈钟，壮士何须叹道穷。",
            "客路岁阑天又雪，旗亭醉别气如虹。",
            "骥腾夷路思良御，帆破长波待便风。",
            "今子方为采兰役，未宜去揖紫芝翁。"
        ],
        "title": "送客入洛",
        "id": "4bfa24f3-bbe4-4980-8e1f-d472567c2103"
    },
    {
        "author": "张方平",
        "paragraphs": [
            "七闽一都会，乃是无诸城。",
            "海近气物异，山遥风候清。",
            "宦游过乡美，君禄及亲荣。",
            "去去倚门念，溪船归棹轻。"
        ],
        "title": "送福州监郡陈殿丞",
        "id": "0897430d-31c9-41a7-a0c3-047f3556dd16"
    },
    {
        "author": "张方平",
        "paragraphs": [
            "吴公昔作河南尹，首唱儒风荐贾生。",
            "今日治平承祖德，可无推引助文明。"
        ],
        "title": "送陈汝玉谒三川大资政左丞吴公",
        "id": "4619c05d-8d1f-4845-a817-ef6a80f25c14"
    },
    {
        "author": "张方平",
        "paragraphs": [
            "剑横驴膊儒装陋，戟列台门霸府雄。",
            "喜似祢衡逢北海，直须雷焕辨南丰。",
            "谬悠为说非今味，疎略言诗粗古风。",
            "更似贾生多叹息，闻公真赏胜吴公。"
        ],
        "title": "谒青州范天章",
        "id": "4fb6817a-9881-4b03-a754-e0674d92708e"
    },
    {
        "author": "张方平",
        "paragraphs": [
            "炎方景象异中原，海气昏昏杂瘴烟。",
            "今日荒夷成雅俗，熏风南播自妫弦。"
        ],
        "title": "送沈生昆弟随侍之博白四绝句  其一",
        "id": "7a6f9e95-4cad-4e07-8a09-a930f83cbd79"
    },
    {
        "author": "张方平",
        "paragraphs": [
            "不须南浦怀消黯，好过西山访隐沦。",
            "比到岭时应近腊，相思可寄一枝春。"
        ],
        "title": "送沈生昆弟随侍之博白四绝句  其二",
        "id": "de8af436-0fc4-4f83-912f-5f8e16052ef2"
    },
    {
        "author": "张方平",
        "paragraphs": [
            "东连海道彻扶桑，北望神皋斗柄旁。",
            "两处音尘杳难接，征鸿岁只到衡阳。"
        ],
        "title": "送沈生昆弟随侍之博白四绝句  其三",
        "id": "6b52c228-6333-4e34-a22f-371a1bd642d6"
    },
    {
        "author": "张方平",
        "paragraphs": [
            "夕阳疎苇暮江湄，秋色萧萧动客思。",
            "自侍严君领州去，岂同骚客梦边时。"
        ],
        "title": "送沈生昆弟随侍之博白四绝句  其四",
        "id": "e452f56d-a720-4897-93dd-c7b30d0b4511"
    },
    {
        "author": "张方平",
        "paragraphs": [
            "诏起东山对紫庭，清风萧洒动阶蓂。",
            "谠言几为忠邪发，大用须凭庙社灵。",
            "武库神兵罗斧戟，大宫礼器列笾铏。",
            "愿公早入当钧轴，重演三篇相武丁。"
        ],
        "title": "吴范天章",
        "id": "3b14d386-2b89-495d-aeda-8c3634bf652b"
    },
    {
        "author": "张方平",
        "paragraphs": [
            "忘怀物外且如愚，何事劳精据槁梧。",
            "以马喻马即非马，数舆无舆方得舆。",
            "莫执斧斤过栎社，懒施几席向蘧庐。",
            "好归玉秀峰前坐，闲看晴云自卷舒。"
        ],
        "title": "送郭诚思归华下",
        "id": "9dc113bd-99ba-463e-9c78-0706b51c85c8"
    },
    {
        "author": "张方平",
        "paragraphs": [
            "知逢三洞客，曾指九丹方。",
            "气抱冰霜冷，神含日月光。",
            "闲轩同鹤静，妙境入龟长。",
            "它日南峯路，相期过华阳。"
        ],
        "title": "送汾阳高士归三峰",
        "id": "976b051e-4bb0-4dff-8e88-eafe17aa2f88"
    },
    {
        "author": "张方平",
        "paragraphs": [
            "忽悔轻抛云水来，便将鹤去指林斋。",
            "生涯琴劔外无物，日逐醉吟中遣怀。",
            "旧隐居常因梦到，尘游动是与心乖。",
            "送君翻自嗟覉滞，木叶脱时还计偕。"
        ],
        "title": "送邢遁山人",
        "id": "727e02d5-821f-41e2-9855-0b56f955e252"
    },
    {
        "author": "张方平",
        "paragraphs": [
            "家住崆峒塞垣上，翩然游蜀遂忘归。",
            "九还气足通神化，一日丹成是道机。",
            "曾共灵龟波上隐，又随苍雀火中飞。",
            "只于醉里藏身去，休入红尘作是非。"
        ],
        "title": "送赵先生",
        "id": "203816ae-1db7-41be-a286-bd4ced854f3a"
    },
    {
        "author": "张方平",
        "paragraphs": [
            "师通禅律外，外学二篇微。",
            "貌似寒山古，身随风叶飞。",
            "潇湘曾晓梦，鸿鴈伴南归。",
            "七十三峯里，云庵拂旧扉。"
        ],
        "title": "送珪师归衡岳",
        "id": "941fb6fb-2242-41a7-877d-71ca2380993e"
    },
    {
        "author": "张方平",
        "paragraphs": [
            "早出都门何往哉，四明雪窦指崔嵬。",
            "便从古道扬眉去，莫到宝山空手回。",
            "乘月晓行松露湿，迎风晚渡海涛来。",
            "普贤楼阁知非远，逦迤南游想善财。"
        ],
        "title": "送僧南游雪窦",
        "id": "c46ce1c5-b878-4531-bd1d-c9ac17f641ce"
    },
    {
        "author": "张方平",
        "paragraphs": [
            "莫随世伪作圆方，坦坦元邪是履祥。",
            "学鄙浅讹趋古道，天教轗轲与刚肠。",
            "俛投胯下人皆笑，独卧隆中自不常。",
            "毕竟途穷无所合，何妨持钓坐沧浪。"
        ],
        "title": "赠韦不伐",
        "id": "c4073e6d-9a9d-4dfb-b67c-5f3872a2f4d1"
    },
    {
        "author": "张方平",
        "paragraphs": [
            "邹鲁衣冠古士乡，义方不独有扶阳。",
            "德名垂世先君子，经术传家小太常。",
            "闾巷共荣新昼锦，吏民司爱旧甘棠。",
            "前人彝鼎铭勋伐，未似盈编盛事光。"
        ],
        "title": "兖海孙学士寄昼锦编述先德宣公进退之美报之长句四韵奉扬盛事",
        "id": "e6dad96c-2583-4130-95bf-dbe1d7a9f632"
    },
    {
        "author": "张方平",
        "paragraphs": [
            "此老得天乐，自称云水人。",
            "佯狂不妨道，太息漫劳神。",
            "沈醉少醒日，与游多逸民。",
            "常忧忽不见，无处访清尘。"
        ],
        "title": "赠赵先生",
        "id": "ca4f8cf4-757d-426e-afc2-944c00c86dc0"
    },
    {
        "author": "张方平",
        "paragraphs": [
            "鬰仪结邻太霄道，金铛玉佩虚皇冠。",
            "炉中火候烟霞暖，坛上磬声星斗寒。",
            "紫节晨游从玉女，绿軿夜降接灵官。",
            "愿持璧纽充盟信，乞取胎精九化丹。"
        ],
        "title": "赠三茅朱先生",
        "id": "35a44ac9-26b3-4ab7-baeb-cc0156e22f4d"
    },
    {
        "author": "张方平",
        "paragraphs": [
            "古屋气象冷，苍崖烟翠中。",
            "龙归半天雨，虎啸一岩风。",
            "露後芝房紫，霜余栢实红。",
            "终期把藜杖，来伴白云翁。"
        ],
        "title": "玉泉观赠高道士",
        "id": "42e78fbe-9919-4eda-8897-3d56f8e6d651"
    },
    {
        "author": "张方平",
        "paragraphs": [
            "壮志本桑弧，当年亦弃繻。",
            "尘游谢京国，火记得酆都。",
            "露气凝琼树，冰光澈玉壶。",
            "世间出世法，胎食即天厨。"
        ],
        "title": "赠郭诚思",
        "id": "469c8514-26cd-4107-8c69-6fb15477db25"
    },
    {
        "author": "张方平",
        "paragraphs": [
            "石门路已绝尘寰，紫柏高深不可攀。",
            "野色苍茫连远水，暮云惨澹裹寒山。",
            "琴碁有徇皆为役，松竹无情且共闲。",
            "卉醴一杯时自酿，陶然亦可发朱颜。"
        ],
        "title": "赠赵抱一",
        "id": "54e59cf3-f8de-4705-8666-c4bc4b3852d7"
    },
    {
        "author": "张方平",
        "paragraphs": [
            "天仓三十六峰下，犹有轩辕辙迹存。",
            "丹灶前临六时水，芎田远接九仙门。",
            "火芝夜照千灯迥，江树朝涵一气浑。",
            "道友相邀寻异药，携筇几到老人村。"
        ],
        "title": "赠青城山威仪观李炼师",
        "id": "0aeecf51-cf0d-4948-8a6e-75f069b3081d"
    },
    {
        "author": "张方平",
        "paragraphs": [
            "神仙灵药自然功，五色光中一气通。",
            "借问参同相类法，何如相类即参同。"
        ],
        "title": "赠终南李道人",
        "id": "afdf34a4-b409-4132-ab40-7b7346b4b15d"
    },
    {
        "author": "张方平",
        "paragraphs": [
            "山路层层峻，幽栖最上层。",
            "凈光悬海月，幻体任春冰。",
            "四句有为法，一心无尽灯。",
            "我来忘所问，相伴久腾腾。"
        ],
        "title": "赠琅邪智先长老",
        "id": "b52c47e9-3373-4d38-aaa9-82a7f4d9ab17"
    },
    {
        "author": "张方平",
        "paragraphs": [
            "燕坐非持律，游方不学禅。",
            "长空任飞鸟，古涧自寒泉。",
            "见月何须指，追风不待鞭。",
            "平生一破衲，随处伴闲眠。"
        ],
        "title": "赠辰长老",
        "id": "63e0f61c-6c5c-4a19-9984-c891abdaec50"
    },
    {
        "author": "张方平",
        "paragraphs": [
            "天下赤龙诀，人间金液丹。",
            "先生今已得，此事古传难。",
            "阴德留尘世，仙阶在广寒。",
            "旧闻三五一，乞取畧开端。"
        ],
        "title": "赠崆峒天水公",
        "id": "d3d1e655-973b-44d2-a12c-251afddb15cf"
    },
    {
        "author": "张方平",
        "paragraphs": [
            "半醉长呼意若何，官情道味两蹉跎。",
            "眼前渐渐故人少，世上纷纷新事多。",
            "疎籁自鸣非节奏，虚舟妄触任风波。",
            "悲歌深叹流年急，常忆江南蓝采和。"
        ],
        "title": "送徐总",
        "id": "25c357d9-f272-4e23-a097-21ce7a1541a5"
    },
    {
        "author": "张方平",
        "paragraphs": [
            "到不说来处，去安知所之。",
            "野云同自在，溪鸟与谁期。",
            "虎伴闲行远，猿惊住啸迟。",
            "相逢聊一醉，重见又何时。"
        ],
        "title": "送杜山人",
        "id": "02bf009c-fba3-49ef-a2b6-08db313f4922"
    },
    {
        "author": "张方平",
        "paragraphs": [
            "旧学孙明复，春秋助发微。",
            "倦游惊白首，知已失缁衣。",
            "乞了朝鸡去，南随社燕归。",
            "衡湘多隐逸，道侣未应稀。"
        ],
        "title": "宋屯田归湖南",
        "id": "c4cde1ce-cb7d-4182-afb3-8e0ba65b7aeb"
    },
    {
        "author": "张方平",
        "paragraphs": [
            "山居知独处，一杖代儿曹。",
            "试水溪沙浅，挑云岭路高。",
            "访僧归有伴，采药远忘劳。",
            "它日蓬莱会，应骑过海涛。"
        ],
        "title": "筇杖赠凌生",
        "id": "944687ba-6890-4109-9ade-2f0214c50a5c"
    },
    {
        "author": "张方平",
        "paragraphs": [
            "宗邸横经授小侯，迹同半隐久沈浮。",
            "却寻故国溪山路，多谢朝堂钟鼓楼。",
            "冉冉年华年老态，纷纷时事作闲愁。",
            "一丘一壑平生志，况有门人伴钓游。"
        ],
        "title": "都官叶郎中归三衢",
        "id": "5f294e69-0178-48a8-a824-15da0e2b768d"
    },
    {
        "author": "张方平",
        "paragraphs": [
            "西伯已招二大老，东邻更弃三仁人。",
            "元龟遂讫商家命，白马永为周室宾。",
            "抱器幸存天凤祀，丧邦都为牝鸡晨。",
            "可怜长发源流远，旧国犹存庙树春。"
        ],
        "title": "微子庙",
        "id": "74c460d1-d44a-443c-b7a3-909457dc1700"
    },
    {
        "author": "张方平",
        "paragraphs": [
            "宛下君臣实儿戏，昆阳胜败非人力。",
            "刘秀其来异独夫，隗嚣何事为西伯。",
            "送质已是不能强，保险明知本无策。",
            "惟其得士似田横，後世英雄共嗟惜。"
        ],
        "title": "秦州北山云是隗嚣宫登城楼下瞰偶题",
        "id": "9c1c005c-b04a-4748-a63a-248b0734a7ce"
    },
    {
        "author": "张方平",
        "paragraphs": [
            "文物皇唐盛，诗家老杜豪。",
            "雅音还正始，感兴出离骚。",
            "运海张鹏翅，追风骋骥髦。",
            "三春上休苑，八月浙江涛。",
            "璀璨开鲛室，幽深闭虎牢。",
            "金晶神鼎重，玉气霁虹高。",
            "甲马腾千队，戈船下万艘。",
            "吴钩铦莫触，羿彀巧无逃。",
            "远意随孤鸟，雄筋举六鳌。",
            "曲严周庙肃，颂美孔图襃。",
            "世乱多羣盗，天遥隔九皋。",
            "途穷伤白发，行在窘青袍。",
            "忧国论时事，司功去谏曹。",
            "七哀同谷寓，一曲锦川遨。",
            "妻子饥寒累，朝廷战伐劳。",
            "倦游徒右席，乐善伐干旄。",
            "旧里归无路，危城至辄遭。",
            "行吟非楚泽，达观念庄濠。",
            "逸思乘秋水，愁肠困浊醪。",
            "耒阳三尺土，谁为翦蓬蒿。"
        ],
        "title": "读杜工部诗",
        "id": "bbf9e9b0-f2ac-43e5-998d-9ca6be41ad16"
    },
    {
        "author": "张方平",
        "paragraphs": [
            "天上灵仙谪，人间秀气涵。",
            "朱弦清庙瑟，美干豫章柟。",
            "富艳三千牍，从容八十函。",
            "典纯追古昔，雅正合周南。",
            "温粹琼瑶润，滋醲稼穑甘。",
            "微中缄海蚌，巧处吐春蚕。",
            "璀璨龙宫出，精深虎穴探。",
            "机衡成臲尯，嵩洛入烟岚。",
            "寂忍修禅智，虚柔慕史聃。",
            "骥辕曾未骋，鸾驭不停骖。",
            "岩庙登何数，承明入独三。",
            "可怜经济意，旧客记高谈。"
        ],
        "title": "题杨大年集後",
        "id": "1c606e1a-cec1-4f8e-9658-28a725993f2e"
    },
    {
        "author": "张方平",
        "paragraphs": [
            "世主英威动九阳，高贤事业出岩廊。",
            "何须梦卜疑千古，灼见云雷定四方。",
            "小国霸图微管葛，当时人杰自萧张。",
            "不终制作成遗恨，律准今犹在太常。"
        ],
        "title": "读王朴传",
        "id": "a6aeb282-125a-4ae3-9e9e-1d838e3a0390"
    },
    {
        "author": "张方平",
        "paragraphs": [
            "孺子圯桥跪履年，七章德在谷城仙。",
            "所言道德帝王事，不比盘盂长短篇。",
            "晚欲出尘应有诀，初行遇汉岂非天。",
            "萧曹勋业皆劳力，宁似功成樽俎前。"
        ],
        "title": "读素书",
        "id": "291537ce-2112-4a2b-8781-41e44daa7c0c"
    },
    {
        "author": "张方平",
        "paragraphs": [
            "刘季当年在古丰，芒砀王气已连空。",
            "天机先露由啼妪，人意冥符自董公。",
            "历数有归徒胜负，风云相会尽英雄。",
            "不然樊郦萧曹辈，尽老屠商掾吏中。"
        ],
        "title": "过丰",
        "id": "9e71120a-6cc4-4c1c-8401-2c89beecfed6"
    },
    {
        "author": "张方平",
        "paragraphs": [
            "落托刘郎作帝归，樽前感慨大风诗。",
            "淮阴反接英彭族，更欲多求猛士为。"
        ],
        "title": "过沛题歌风台",
        "id": "10fd70e7-a3ed-4936-8369-f9c861f6771a"
    },
    {
        "author": "张方平",
        "paragraphs": [
            "纵酒踈狂不治生，中阳有土倚兄耕。",
            "晚遭乱世成功业，更向公前与仲争。"
        ],
        "title": "题中阳里高祖庙",
        "id": "25b99d91-9a2a-4fd7-9dba-567f11f4a90d"
    },
    {
        "author": "张方平",
        "paragraphs": [
            "回合空山万叠苍，磻溪投钓此开疆。",
            "儒家俎豆连洙泗，战图戈鋋接楚梁。",
            "四岳子孙终海屿，诸田意气尽尸乡。",
            "不惟仲父能轻重，形胜由来自霸强。"
        ],
        "title": "临淄同刘仲方作",
        "id": "90e52e0a-b807-4b3a-91d0-65e1ee58d30b"
    },
    {
        "author": "张方平",
        "paragraphs": [
            "人物无重轻，庙朝有失得。",
            "世平徒匹夫，时摇一敌国。",
            "奸雄望风尘，冠剑动惭色。",
            "治庭不论功，声名辉典策。"
        ],
        "title": "剧孟",
        "id": "a5d89518-736c-4d3d-a14a-345c274e4f72"
    },
    {
        "author": "张方平",
        "paragraphs": [
            "默坐磻溪素发垂，商周于此系兴衰。",
            "机深正似忘机者，应被沙鸥静处窥。"
        ],
        "title": "读齐世家",
        "id": "4a1c7565-d9d0-4f5f-94dc-fbdb52910fed"
    },
    {
        "author": "张方平",
        "paragraphs": [
            "楞伽三万六千偈，百八句中成自性。",
            "法法非法离法尘，心心无心入心病。",
            "渐熟当似庵罗果，顿照犹如大圆镜。",
            "龟毛兔角妄有无，海浪空华不清浄。"
        ],
        "title": "读楞伽经",
        "id": "f2dfec29-008c-43fd-847e-ea1de45575e1"
    },
    {
        "author": "张方平",
        "paragraphs": [
            "五行生成本一气，晓此体用知命枢。",
            "还元当复定金鏁，过宿宁更怀蘧庐。",
            "无质生质是丹地，有象非象真坛图。",
            "此途得道亦连袂，迟晚须乘八景舆。"
        ],
        "title": "读混元经",
        "id": "5bab1427-2111-4432-8139-93d7cc85d025"
    },
    {
        "author": "张方平",
        "paragraphs": [
            "即定非存出入间，照而常寂所居安。",
            "将心起用知逾远，有眼无光见亦难。",
            "向上本来惟一路，初机聊为立三关。",
            "莫于此地分延促，弹指时中海水干。"
        ],
        "title": "寂默通真说因戒而定云是小乘渐法然至则成大其致一也赵少师叔平览之有疑见问以此答",
        "id": "2be28452-9f56-447b-b8dc-cb0ca5f5dd56"
    },
    {
        "author": "张方平",
        "paragraphs": [
            "正一初传王远知，後来体用益精微。",
            "惟无矜贵为真地，但涉成亏即世机。",
            "松径风声犹有待，糠炉火候事终违。",
            "便令直了九丹术，不到坐忘何处归。"
        ],
        "title": "读坐忘论",
        "id": "7a2c7304-4341-4f60-b747-79db6c0d2735"
    },
    {
        "author": "张方平",
        "paragraphs": [
            "上清紫简世传稀，中有灵都妙旨微。",
            "云雾披光丹凤出，风雷接势赤龙飞。",
            "琴心三叠胎仙舞，钥筦双迎帝子归。",
            "幸得九天真一诀，尘劳何事尚依依。"
        ],
        "title": "览九丹上化经寄南都王宣徽君贶",
        "id": "e1392e8f-fa7a-4bcd-ae40-35395337333a"
    },
    {
        "author": "张方平",
        "paragraphs": [
            "八龙长鹜造昆丘，七萃前驱纵逸游。",
            "遇雪自裁黄竹唱，捧觞喜答白云讴。",
            "羽陵广奏随风逝，崦阜铭踪共日留。",
            "惆怅璧台人不返，乐池遗恨素波愁。"
        ],
        "title": "读穆天子传",
        "id": "5bba5bb0-f0c2-4a73-bdb5-8674a9570a37"
    },
    {
        "author": "张方平",
        "paragraphs": [
            "不遇元和得献谟，望山东北每长嘘。",
            "独赓唐律雅风後，更注孙篇俎豆余。",
            "霅水胜游成怅望，杜川归事竟踌躇。",
            "中年遽使山根折，尽写雄襟在此书。"
        ],
        "title": "读樊川集",
        "id": "366e4998-cb72-4da8-98f0-b254736e5c6a"
    },
    {
        "author": "张方平",
        "paragraphs": [
            "杜陵有穷老，白头惟苦吟。",
            "正气自天降，至音感人深。",
            "昭回切云汉，旷眇包古今。",
            "万壑入溟海，一枝成邓林。",
            "掩抑鬼神泣，寂寥星月沈。",
            "珠凭罔象得，玉看晶采寻。",
            "穰穰丰年谷，磊磊殊方琛。",
            "病源问岐伯，兵畧须淮阴。",
            "流寓四方路，浩荡平生心。",
            "每览述怀篇，使我清泪淫。"
        ],
        "title": "读杜诗",
        "id": "36fb6f46-68b6-417f-af6a-2c3efd4b8af9"
    },
    {
        "author": "张方平",
        "paragraphs": [
            "固云志在修私怨，破郢其如不利吴。",
            "由此夫差心遂侈，鸱夷岂得谓非辜。"
        ],
        "title": "题英烈王庙",
        "id": "31f928e1-4ee1-4da7-8290-8173129b45df"
    },
    {
        "author": "张方平",
        "paragraphs": [
            "不独岩扃与市尘，金门亦可晦吾真。",
            "孤风大义人谁见，宣室聊曾抗幸臣。"
        ],
        "title": "东方朔",
        "id": "8394dbc6-6ac1-478b-a642-0b3fc5ff5365"
    },
    {
        "author": "张方平",
        "paragraphs": [
            "凌空素阁彩霞鲜，旧侣相容见九玄。",
            "上下登梯一童子，逡巡离座六灵仙。",
            "跪瞻宝案凝神久，手纳金匙受记专。",
            "病卧夜长思此境，忽惊四十有三年。"
        ],
        "title": "天圣中年尝有异梦熙宁癸丑退居南台聊记旧事",
        "id": "e8fa435b-158a-4130-b522-b020ab6aa029"
    },
    {
        "author": "张方平",
        "paragraphs": [
            "爵位功名可自豪，青云志士岂而曹。",
            "一朝黄钺看看下，始愧狂奴故态高。"
        ],
        "title": "侯君房",
        "id": "8e0d9fc9-2350-4588-b921-0681044121d4"
    },
    {
        "author": "张方平",
        "paragraphs": [
            "野怀常逐白云飞，疎拙那能合世机。",
            "偶似曹溪一宿觉，已多蘧瑗九年非。",
            "畧呈幻事何须了，惟愿朝恩早放归。",
            "它日莲华峯下去，犹期话道过黄扉。"
        ],
        "title": "被命中山以亲老不赴书怀寄集贤曾公参政赵公",
        "id": "e197ef11-75c8-4c64-bf1e-10fe1765c25d"
    },
    {
        "author": "张方平",
        "paragraphs": [
            "此日河南念贾生，留将名字彻丹庭。",
            "秋声渐觉寒生树，亲老遥知独倚扃。",
            "徒系车傍淹白昼，得离鞴上必青冥。",
            "公如未信牛间气，试掘丰城必有灵。"
        ],
        "title": "上三司蔡内阁",
        "id": "c75a373c-aa90-44f7-b1cf-63c8d9b54b5f"
    },
    {
        "author": "张方平",
        "paragraphs": [
            "初辟明堂见帝轩，此时宁得恋丘园。",
            "程文懒谒春官氏，决策思干法扆尊。",
            "千古声名传鹗表，四方豪俊望龙门。",
            "若趋丹陛承清问，何以酬知或敢言。"
        ],
        "title": "谢范天章荐应制科",
        "id": "5888bc95-9689-4187-bb4c-62e1663587e8"
    },
    {
        "author": "张方平",
        "paragraphs": [
            "鳌背三山压海涛，云台高议接时髦。",
            "一麾忽到江湖外，回首方惊日月高。",
            "不善取容同曼倩，且歌乐职学王襃。",
            "贾生自是长沙远，更吊湘累赋广骚。"
        ],
        "title": "次韵酬潭州周沆学士见寄",
        "id": "dc748635-bf8f-4cfb-b1f8-3927f40fc02d"
    },
    {
        "author": "张方平",
        "paragraphs": [
            "所至辄惊座，归来成泪痕。",
            "怜君孤劔客，掷谒五侯门。",
            "骄气羞纨袴，凉风忆故园。",
            "时清经世事，扪虱为谁言。"
        ],
        "title": "贻龚懋",
        "id": "08a1e928-ce0e-4855-be6a-7e44fc3c5c2c"
    },
    {
        "author": "张方平",
        "paragraphs": [
            "避暑鹿门寺，虚斋风竹凉。",
            "草连郧国远，水接汉川长。",
            "寓客怀江表，骚人爱楚乡。",
            "京尘诚可厌，君未舍名场。"
        ],
        "title": "寄徐白久客襄汉",
        "id": "941dea01-35f9-4f10-85ef-a61f81bae1d2"
    },
    {
        "author": "张方平",
        "paragraphs": [
            "大雅久颓弊，夫君真古人。",
            "道维皇极正，文着帝刑淳。",
            "美望锵金石，深诚照鬼神。",
            "立朝惟一介，为郡有遗仁。",
            "素尚陶弘景，风流贺季真。",
            "岁寒松有节，明莹玉无尘。",
            "霜简虽清重，铜符亦久迍。",
            "老成急登用，必有及斯民。"
        ],
        "title": "寄高弁侍郎",
        "id": "dbe0386b-b628-4e41-9a77-467471e212d6"
    },
    {
        "author": "张方平",
        "paragraphs": [
            "君家白云外，岩溜响嘈嘈。",
            "绝壑风烟澹，孤峰冰雪高。",
            "自能无世累，谁见有生劳。",
            "指我蓬壶路，琼宫隔海涛。"
        ],
        "title": "寄汾阳郭先生",
        "id": "c600b828-5b0e-42e1-ac9c-7f8e5d7143e8"
    },
    {
        "author": "张方平",
        "paragraphs": [
            "松桧峰前古柏林，结茅无伴对幽禽。",
            "鄙为浮薄八公事，独入精微九圣心。",
            "春斸晴川闲种玉，夜开丹灶试还金。",
            "泠然风驭知何返，三十六关云路深。"
        ],
        "title": "寄三峰郭诚思",
        "id": "8c90d684-9523-4abb-90a0-9ee957737e6e"
    },
    {
        "author": "张方平",
        "paragraphs": [
            "一枕清风靖馆深，满庭公桧鬰交阴。",
            "此时真境谁人见，月在泥丸日在心。"
        ],
        "title": "访朱先生值昼寝",
        "id": "43f5dfa7-2d64-4783-968c-a3fd967bcc6e"
    },
    {
        "author": "张方平",
        "paragraphs": [
            "尘走我何劳，岩栖君愈高。",
            "林斋且吟啸，世路尽风涛。",
            "小桂闲招隐，西岷续返骚。",
            "气机冲不露，承弁纵双毛。"
        ],
        "title": "寄代渊",
        "id": "da19ac27-9ff1-448f-97a7-c2edc78b8ab0"
    },
    {
        "author": "张方平",
        "paragraphs": [
            "家自唐来世大儒，惟君不肯读家书。",
            "春游烂漫少曾醒，俊气飘扬频得卢。",
            "早讲猿公飞劔术，更通风后握机图。",
            "何时羽猎长围合，请看云中一鹗孤。"
        ],
        "title": "贻刘几",
        "id": "6da2382f-d0ea-4d8c-b8b4-37cc91c3f971"
    },
    {
        "author": "张方平",
        "paragraphs": [
            "带粉裁踈节，凌霜剪翠筩。",
            "鲸鳞铺海浪，鹏翅展天风。",
            "暖恐春冰释，清宜晓魄融。",
            "露华流沆瀣，寒色凛崆峒。",
            "栩栩来庄蝶，{瞢目=羽}{瞢目=羽}失夏虫。",
            "枕须松石碧，幌鄙雾绡红。",
            "坐觉非尘境，魂如在月宫。",
            "北窗聊寄傲，俗骨愧方瞳。"
        ],
        "title": "谢韩仲文学士送白竹簟",
        "id": "0867c570-419b-4623-a249-999f6be27884"
    },
    {
        "author": "张方平",
        "paragraphs": [
            "江城风日燥将燃，喜此滂沱仅有年。",
            "诸泽气交阴压地，四溟水立阔围天。",
            "廓开紫宙清凉界，顿去骄阳跋扈权。",
            "须信化工人可代，傅岩才业在三篇。"
        ],
        "title": "金陵久旱喜雨呈运使韩综学士提刑令狐挺祠部及示诸府僚",
        "id": "626e7324-67c5-4a03-b3ea-812699cbec78"
    },
    {
        "author": "张方平",
        "paragraphs": [
            "长吏忧民深望岁，诸侯闵雨着编年。",
            "鹅鲜聊用遵明诏，尩鼻何能感上天。",
            "五事肃时敛在宥，九功美利属持权。",
            "守藩无状惟推分，必在蒙庄内外篇。"
        ],
        "title": "提刑祠部再和前篇猥为祷祈之应辄复次韵且以见志",
        "id": "c01ba943-bd46-459f-af73-ac4fe62931a4"
    },
    {
        "author": "张方平",
        "paragraphs": [
            "玉水一方光潋滟，霜华八尺翠琅玕。",
            "卧来病骨殊清快，胜饵西山五色丸。"
        ],
        "title": "谢浙漕刘忠顺郎中送簟",
        "id": "d24b9df0-c929-4879-8135-17bbc41fedb8"
    },
    {
        "author": "张方平",
        "paragraphs": [
            "青松北山麓，春蕊摘金团。",
            "芳泽逾肪节，滋华本岁寒。",
            "功传上品药，饵胜曲晨丹。",
            "一泛彤霞液，天和入肺肝。"
        ],
        "title": "近自钟山采松花和汤甚美送汤一罂呈仲文学士  其一",
        "id": "eaf2a182-baf5-4c86-b26a-de0265bf4fe3"
    },
    {
        "author": "张方平",
        "paragraphs": [
            "日精月华所滋结，金匮琼笈称灵珍。",
            "味胜仙人掌中露，色如游女衣上尘。",
            "饵之伐邪炼神魄，久且长年登高真。",
            "轻瑿茯菟乃沦滓，嘉赏当问清遐人。"
        ],
        "title": "近自钟山采松花和汤甚美送汤一罂呈仲文学士  其二",
        "id": "052db1a9-e314-45cd-8ad2-ee5922d74e8b"
    },
    {
        "author": "张方平",
        "paragraphs": [
            "流景无端隙驷驰，永怀顾复感慈闱。",
            "幸兹门外车马少，更复朝中书信稀。",
            "衰飒颠毛素丝短，芒佯病眼乱花飞。",
            "舍西赖与招提接，时叩禅关话祖机。"
        ],
        "title": "居忧过祥制示辰长老",
        "id": "4cb8464b-97e6-4822-8adc-cf0892010a77"
    },
    {
        "author": "张方平",
        "paragraphs": [
            "同流谁往还，终日掩柴关。",
            "壁观少林寺，门风先洞山。",
            "道场随处是，心地本来闲。",
            "指我常河水，都忘鬓发斑。"
        ],
        "title": "贻辰长老",
        "id": "1a4f9d01-4897-449b-aeba-863727615250"
    },
    {
        "author": "张方平",
        "paragraphs": [
            "车马交尘路不停，势家门巷密如萍。",
            "张汤筋力奈寒暑，楼护口舌摇风霆。",
            "机牙潜发如驰传，声影相连若建瓴。",
            "此地岂容山野客，盍归乎来掩岩扃。"
        ],
        "title": "离都招友人",
        "id": "5fb37b7f-5bbf-452a-8bf1-5229abd50c94"
    },
    {
        "author": "张方平",
        "paragraphs": [
            "香严昔向沩山住，只作田翁学牧牛。",
            "路绝纤尘宁见迹，野无寸草漫回头。",
            "晴天任去云作伴，露地闲眠夜不收。",
            "却问清居真了未，树边蓑笠为谁留。"
        ],
        "title": "庆台韩子华寄示清居大士牧牛图颂酬寄长句",
        "id": "42325c41-0278-4c1e-a82f-0125afdad574"
    },
    {
        "author": "张方平",
        "paragraphs": [
            "海内故人少，市楼新酒醇。",
            "与君聊一醉，公袂此残春。",
            "北道邢台路，东州泗水滨。",
            "相期复何处，京洛旧风尘。"
        ],
        "title": "都下别友人",
        "id": "7c6c7b22-ba20-4749-855c-a0bd98aa370f"
    },
    {
        "author": "张方平",
        "paragraphs": [
            "平也青云器，乡评推孝廉。",
            "高怀焦尾澹，壮节湛卢铦。",
            "与我偏心照，论交以道詹。",
            "逸羣容策蹇，美盼对无盐。",
            "振楫期同济，提衡岂致嫌。",
            "前年税征鞅，弥月憩衡苫。",
            "环堵藜为榻，圭门席挂檐。",
            "未曾忧四壁，聊与醉青帘。",
            "且默何尝说，虽寒不附炎。",
            "伏龙当自起，跃马要谁占。",
            "舌在居贫乐，情亲茹蓼甜。",
            "雅游伤遽散，流景顾将淹。",
            "信断伤秋鴈，愁多伴夜蟾。",
            "不堪男女泪，北望一渐渐。"
        ],
        "title": "寄鲁平",
        "id": "02825d8d-12f7-4c5a-907d-bff78fa0b77f"
    },
    {
        "author": "张方平",
        "paragraphs": [
            "舍在世尘外，松扉夜不关。",
            "心同秋水静，身共野云闲。",
            "自得逾三乐，谁堪话九还。",
            "它年玉泉约，何以救衰颜。"
        ],
        "title": "寄郭诚思华下茅斋",
        "id": "c6e486a1-e34f-479a-91de-f56ea290448c"
    },
    {
        "author": "张方平",
        "paragraphs": [
            "古郡利名外，万山云霭中。",
            "思君痛饮处，累石小轩东。",
            "观阙风光近，郊园野趣同。",
            "溪头对鱼鸟，未羡舞裙红。"
        ],
        "title": "寄题都下知友山亭时在新定",
        "id": "31d24502-d52d-4071-a3cc-62f71d2a749d"
    },
    {
        "author": "张方平",
        "paragraphs": [
            "晓驾白龙车，氤氲入紫霞。",
            "翠微云外路，碧落月中家。",
            "驶过刚风骑，闲如迥汉查。",
            "幽窗一欹枕，世虑自空花。"
        ],
        "title": "庵堂书怀呈郭诚思",
        "id": "7a38205e-3c51-43fc-bfa6-9479480fcd7a"
    },
    {
        "author": "张方平",
        "paragraphs": [
            "已闻露叶寒蝉急，休待霜空晓鴈催。",
            "不是相思闲命驾，无为弟子望师来。"
        ],
        "title": "诚思约以初秋东来相过辄驰短韵以速行期",
        "id": "aa120894-2e58-496f-bbbe-317107862e79"
    },
    {
        "author": "张方平",
        "paragraphs": [
            "雪拥归程朔吹寒，来时孤劔系征鞍。",
            "此行誓不忘知己，昨夜为公重一弹。"
        ],
        "title": "留别所知",
        "id": "499b55c2-e944-4240-8dd0-621fbf8e0c86"
    },
    {
        "author": "张方平",
        "paragraphs": [
            "百二十年名上寿，浮生百岁实稀闻。",
            "百年三万六千日，今已三分过二分。",
            "啸歌独喜齿全在，文字看来眼未昏。",
            "酒量虽衰犹得醉，尘中人事自纷纷。"
        ],
        "title": "熙宁壬子岁寄丁未同甲诸公秦亭吕宣徽宝臣汝阴欧阳少师永叔京下王尚书仲仪",
        "id": "f8c95627-fb08-4765-80ea-df3b7f656ee6"
    },
    {
        "author": "张方平",
        "paragraphs": [
            "平昔雍容两禁游，共陪帷幄奉咨谋。",
            "功名不到麒麟阁，词赋空传鹦鹉洲。",
            "事业三朝虚物望，声华一代擅风流。",
            "清时只作文章老，谁识深怀藴九畴。"
        ],
        "title": "闻翰林承旨宋子京尚书捐馆",
        "id": "00e20826-e4cb-4a61-ac4f-10fbdd5e6eb3"
    },
    {
        "author": "张方平",
        "paragraphs": [
            "尝谓君才似武侯，草庐牢落卧龙愁。",
            "天公不念苍生故，元叔堪怜郡吏休。",
            "蒿野已埋经国策，岩廓谁是富民侯。",
            "朝廷今始思英俊，不见庖丁刃一投。"
        ],
        "title": "哭刘潜",
        "id": "2e9c022f-40a9-4fd0-bc64-04b4f1777a41"
    },
    {
        "author": "张方平",
        "paragraphs": [
            "溪堂月榭几分杯，暂住三峰约便回。",
            "斋榻忽留青竹去，庭除不待玉棺来。",
            "人间如幻宁同恨，天上修文亦用才。",
            "碧秀烟云无限好，此生勿复望崔嵬。"
        ],
        "title": "闻郭诚思解化",
        "id": "ef3901bf-8aa1-45bd-a1e8-9ea1e71a2b72"
    },
    {
        "author": "张方平",
        "paragraphs": [
            "闻说频来帝里游，药炉何日得同流。",
            "劝君只就红尘里，拨转河车万事休。"
        ],
        "title": "简徐登道人",
        "id": "f933ce84-ede7-49ed-aa39-8f6898f6eeba"
    },
    {
        "author": "张方平",
        "paragraphs": [
            "三峰顶上五经秋，妙法白莲清浄修。",
            "无数天花常自散，真空性水不停流。",
            "病痴谁问维摩诘，俗眼徒嗟冉伯牛。",
            "别有妙身诸相具，金刚坚固异浮沤。"
        ],
        "title": "葛居士诗",
        "id": "a4437029-b8a3-40b8-8098-f45e0be735e3"
    },
    {
        "author": "张方平",
        "paragraphs": [
            "清风凉月满前轩，邂逅相逢索酒罇。",
            "东有启明俄动色，北来寒鴈亦惊魂。",
            "相车未过尘先起，宫漏纔终市早喧。",
            "阶下从人催上马，百官已是簇朝门。"
        ],
        "title": "月夜吴春卿苏仪甫相过会饮忽闻五鼓遂同入朝",
        "id": "a4c18e81-eaad-4dea-bb56-23eb1e577cf4"
    },
    {
        "author": "张方平",
        "paragraphs": [
            "先生莫可测，沧海远沈沈。",
            "詹尹徒端策，昭文不鼓琴。",
            "一丸天上药，几日静中吟。",
            "安得菊花酒，盈巵金液深。"
        ],
        "title": "寄崆峒天水公",
        "id": "78f24a44-d754-4604-8f5f-8d7f8085fbc5"
    },
    {
        "author": "张方平",
        "paragraphs": [
            "画船浮震泽，烟水接秋空。",
            "一霎过云雨，满帆开岸风。",
            "酒旗莲荡里，僧剎橘洲中。",
            "何似并州路，尘高马阴雄。"
        ],
        "title": "赴钱塘吴江道中寄侍读王君贶侍郎",
        "id": "362ad083-53cc-4532-9e5a-739aa5219101"
    },
    {
        "author": "张方平",
        "paragraphs": [
            "待月移肩倚，听琴向膝横。",
            "溪桥经雨滑，山屐入雪轻。",
            "击水乖龙起，书空老魅惊。",
            "夜归闻石响，鹤舞远来迎。"
        ],
        "title": "赵先生王屋杖",
        "id": "08ce7e7d-0ab2-4752-858e-a6e3e3fa318b"
    },
    {
        "author": "张方平",
        "paragraphs": [
            "万籁沈声羣动息，纤尘绝迹片云无。",
            "此时何物名身世，一点灵光彻太虚。"
        ],
        "title": "中秋夜清思台独坐对月寄太傅曾鲁公宫师赵公",
        "id": "6c9bcdcc-36eb-4143-baa0-1df24893b3ed"
    },
    {
        "author": "张方平",
        "paragraphs": [
            "随书初见一枝藤，入手方知锻炼精。",
            "远寄只缘怜我老，闲携常似共君行。",
            "静轩独倚身同瘦，小圃频游脚为轻。",
            "何日归舟上新洛，拄来河岸笑相迎。"
        ],
        "title": "苏子瞻寄铁藤杖",
        "id": "7e1ee626-3d60-4119-9598-f18065281e3d"
    },
    {
        "author": "张方平",
        "paragraphs": [
            "祖录忘筌後，丹炉住火时。",
            "浮生更无事，燕坐复何思。",
            "暖日移棊局，寒风促酒巵。",
            "世间安乐法，不独浄名知。"
        ],
        "title": "西斋偶书",
        "id": "c6128b0d-b704-4da9-9b61-05c06f83acae"
    },
    {
        "author": "张方平",
        "paragraphs": [
            "日长春事动，田野膏脉轻。",
            "草青布谷过，桑绿新蚕生。",
            "雨足有酒色，社近闻鼓声。",
            "牛羊暮归饱，舍中灯火明。"
        ],
        "title": "南原观田",
        "id": "5db1994a-8f96-4bc7-8d52-2001c005196b"
    },
    {
        "author": "张方平",
        "paragraphs": [
            "昨日看公知足吟，寂然不动至人心。",
            "视身无实元泡幻，观世皆空谩古今。",
            "忽忽岁穷驹度隙，尘尘事过鸟遗音。",
            "从来两个泥牛斗，一任相将入海深。"
        ],
        "title": "和叔平少师见示知足吟谈宗旨也",
        "id": "cff3668c-2835-4445-abb8-ebfbefe7c08a"
    },
    {
        "author": "张方平",
        "paragraphs": [
            "蓬岛灵仙宅，星河帝女家。",
            "波光泛金翠，楼影动云霞。",
            "清浅游鱼过，参差垂柳斜。",
            "移舟更寻胜，远见小桃花。"
        ],
        "title": "初春游李太尉宅东池",
        "id": "028cbf1e-ca3d-4c3e-a5cf-7692c379d9a9"
    },
    {
        "author": "张方平",
        "paragraphs": [
            "上第西归即弃官，此人趣味亦堪怜。",
            "风波常自庙堂起，云壑不随朝市迁。",
            "野叟馈浆羞客气，山僧投拂悟尘缘。",
            "青城山下空堂在，留入华阳续旧编。"
        ],
        "title": "题代祠部书院",
        "id": "56f05415-a2d3-4184-b956-4f31fb7858f8"
    },
    {
        "author": "张方平",
        "paragraphs": [
            "区区鲁国争蜗角，矗矗齐城磔猬毛。",
            "万壑相倾知地险，浮云忽散觉天高。",
            "苍烟自古埋尘世，红日中宵破海涛。",
            "七十二君迷旧迹，空教秦汉侈心劳。"
        ],
        "tags": [
            "泰山"
        ],
        "title": "登泰山太平顶",
        "id": "8c7824e1-c76d-424c-870f-84f4095133d9"
    },
    {
        "author": "张方平",
        "paragraphs": [
            "乐全得意自庄书，静阅流光乐有余。",
            "四句幻泡明般若，一篇力命信冲虚。",
            "心闲自觉浮云薄，才拙诚知与世疎。",
            "只此空名漫儿戏，何王城阙不丘墟。"
        ],
        "title": "题乐全堂",
        "id": "003766ca-3746-4691-81bb-02b3062e2b5f"
    },
    {
        "author": "张方平",
        "paragraphs": [
            "真乐不违俗，红尘自满城。",
            "卷帘寒日暖，高枕暑风清。",
            "世累离忧患，天和得性情。",
            "五时依约合，多谢白云生。"
        ],
        "title": "逍遥堂",
        "id": "c1a4058e-0ac5-447b-bf59-e106eaeb435b"
    },
    {
        "author": "张方平",
        "paragraphs": [
            "得谢自廊庙，事高疏仲翁。",
            "安车虽驷马，归路已冥鸿。",
            "令子承良冶，朱轓治左冯。",
            "缁衣方改造，列鼎有余丰。",
            "屦杖居多适，轩裳梦觉空。",
            "天倪希柱史，性理问能公。",
            "窗槛开潇洒，风烟接鬰葱。",
            "上方思贾谊，即奉小舆东。"
        ],
        "title": "李少傅佚老亭",
        "id": "59a9dd1e-ecf3-4eb6-bc6e-8279bed80f18"
    },
    {
        "author": "张方平",
        "paragraphs": [
            "南北分疆域，此城当要津。",
            "幻泡兴废速，蛮觞战争频。",
            "世换山河旧，时平井邑新。",
            "喧喧村社散，多是白头人。"
        ],
        "title": "彭门城上见乡人社会怀古",
        "id": "3f6555ab-4daf-4373-99de-28d5c22b30fb"
    },
    {
        "author": "张方平",
        "paragraphs": [
            "杳杳参天气，亭亭构厦材。",
            "千年对霜雪，一夕折风雷。",
            "枕静疎声减，庭宽翠影开。",
            "梧桐与杨柳，娇色倚楼台。"
        ],
        "title": "彭门公庭古桧为风雨所摧",
        "id": "2e51bac0-e55f-4527-9356-6ccb1365f019"
    },
    {
        "author": "张方平",
        "paragraphs": [
            "危楼古城角，山色遶苍仓。",
            "寒日下何速，清风来甚长。",
            "烟尘恩战国，云水似江乡。",
            "重九登高近，阶前菊已香。"
        ],
        "title": "暮秋登彭祖楼",
        "id": "a08fda69-f925-41b8-bb3a-e10ec5c05f95"
    },
    {
        "author": "张方平",
        "paragraphs": [
            "中夏圣人调律吕，八荒异国入图书。",
            "从容德让唐虞远，驰骋战争秦汉余。",
            "不道鼓旗无勇将，须知俎豆有真儒。",
            "功臣骑虎凶而国，常向冰渊审庙谟。"
        ],
        "title": "经远楼",
        "id": "242bf862-ae8f-4ba5-8185-ea2d72d2d5fd"
    },
    {
        "author": "张方平",
        "paragraphs": [
            "一川墟宇暮烟中，楼堞笼山气象雄。",
            "北路荒原戎子国，东坡断堑隗嚣宫。",
            "马来洮海蕃城近，鹤去辽天越洞空。",
            "三十六程劳极目，陇云犹在故关东。"
        ],
        "title": "邽翠楼",
        "id": "21da8a1f-a40d-434d-8e99-870d1d6a4364"
    },
    {
        "author": "张方平",
        "paragraphs": [
            "琼签隐诀旧曾寻，共秘还金妙旨深。",
            "会向本源分造化，即抛尘劫出来今。",
            "含生皆是坎离气，复会自知天地心。",
            "幻事徒劳聊一笑，他时云壑有知音。"
        ],
        "title": "道斋",
        "id": "e17eb17c-ad09-40aa-aa91-34d389d8df15"
    },
    {
        "author": "张方平",
        "paragraphs": [
            "昔年曾见琅邪老，为说楞伽最上乘。",
            "顿悟红炉一点雪，忽惊闇室百千灯。",
            "便超十地犹尘影，更透三关转葛藤。",
            "不住无为方自在，打除都尽即南能。"
        ],
        "title": "禅斋",
        "id": "6bbe51ed-04a5-4ff4-8aa7-82a1283006d2"
    },
    {
        "author": "张方平",
        "paragraphs": [
            "楼下凉轩六月凉，风窗一枕傲羲皇。",
            "寿山云影浮空近，罗谷泉声遶砌长。",
            "迥觉风尘非此世，不须雪月更交光。",
            "最宜羽客冰霜骨，共引瑶巵沆瀣浆。"
        ],
        "title": "凉轩",
        "id": "d3482d84-b58d-4166-86ba-cfc2c19af891"
    },
    {
        "author": "张方平",
        "paragraphs": [
            "仙术初修自性情，本除阴浊养阳明。",
            "三田窈窈通虚白，一路层层彻太清。",
            "寂不动中方见道，思无邪处好存诚。",
            "君如欲到逍遥国，须自还元第一程。"
        ],
        "title": "精思阁",
        "id": "72ff187b-9c3b-4423-8df9-515565a394cb"
    },
    {
        "author": "张方平",
        "paragraphs": [
            "南岭云岚开晓霁，北窗松竹度凉飔。",
            "闲欹碧簟石琴荐，静味丹经金钥匙。",
            "梦幻泡中何得失，雀蚊蝱处苦喧卑。",
            "更令熏祓澄心阁，客自三峰到有期。"
        ],
        "title": "凉轩秋意",
        "id": "2d2399e6-db39-4ae7-a178-a1768392617d"
    },
    {
        "author": "张方平",
        "paragraphs": [
            "边清羽书息，事简使君慵。",
            "地僻俗客少，日长春睡浓。",
            "平安三路火，昏晓两山钟。",
            "戍满归心动，先随渭水东。"
        ],
        "title": "秦州即事",
        "id": "3f3d55c2-6b6b-425d-acab-7e9b6abd6ee4"
    },
    {
        "author": "张方平",
        "paragraphs": [
            "柳暗三眠困，花繁二月香。",
            "情怀当酒尽，兴味为春长。",
            "叠鼓渔阳节，清讴北里妆。",
            "阶前乐无误，席上有周郎。"
        ],
        "title": "秦州後园春宴赠部署刘几阁使",
        "id": "070c7115-f635-4b67-a48f-ea05e569b4f0"
    },
    {
        "author": "张方平",
        "paragraphs": [
            "秦川节物似西川，二月风光已不寒。",
            "犹去清明三候远，忽惊烂漫一春残。",
            "香随芳树频移席，晴爱遥山久凭栏。",
            "却忆京华胜游处，常为暮景促归鞍。"
        ],
        "title": "秦州晚宴即席示诸宾僚",
        "id": "3043affa-6266-4c47-b725-1d69da27c65a"
    },
    {
        "author": "张方平",
        "paragraphs": [
            "地得金方正，山藏灵物珍。",
            "月宫遗玉兔，仙仗失霜麟。",
            "乳窦冰泉冷，晴原露草春。",
            "清风生涧壑，高格对松筠。",
            "久卧常存息，凝思若养神。",
            "烟崖一蹭蹬，华馆久埃尘。",
            "我意本云水，无心爱佩绅。",
            "平生厌俗客，待尔当嘉宾。",
            "萧洒襟情远，虚恬气韵真。",
            "桧轩同鹤静，竹渚伴鸥驯。",
            "龟智沾骊血，牺纯被绣巾。",
            "放归旧林麓，好去避虞人。"
        ],
        "title": "陇西郡麦积山有献白鹿者洁如霜雪驯养逾年放归旧山十二韵",
        "id": "5cdf0e1b-0b20-43f2-9e29-901e7daa7260"
    },
    {
        "author": "张方平",
        "paragraphs": [
            "江边无限地，君舍劣容蜗。",
            "争鼓田家社，疎钟野寺斋。",
            "执经多卉服，牵葑待荆钗。",
            "秋雨鲈鱼美，时应钓藓崖。"
        ],
        "title": "题松江曹生学舍",
        "id": "4567862a-e267-451d-8755-b1886d072989"
    },
    {
        "author": "张方平",
        "paragraphs": [
            "东方千骑忝藩侯，情味都如寓一丘。",
            "客气尽将还野马，机心聊自试沙鸥。",
            "时凭静几随飞蝶，强拂危冠笑沐猴。",
            "只向公斋得嘉遯，何须远逐赤松游。"
        ],
        "title": "金陵府署池上草堂",
        "id": "42fe9f50-ea1d-4e86-b034-efc90295c39f"
    },
    {
        "author": "张方平",
        "paragraphs": [
            "江南到梅暑，蒸湿鲜晴明。",
            "聊仿登山样，无妨涉水行。",
            "齿牢防易折，蜡滑亦加轻。",
            "早幸还吾土，闲将挂後楹。"
        ],
        "title": "送屐韩仲文",
        "id": "b9e757b2-ece8-4389-af13-3e0f2b4ddba3"
    },
    {
        "author": "张方平",
        "paragraphs": [
            "神归自何处，记此梦中吟。",
            "道为无心合，人因省语深。",
            "窗灯寒影薄，庭月晓光沈。",
            "悟境真泡幻，迷情妄古今。"
        ],
        "title": "梦中吟",
        "id": "ebc47800-e8cd-4983-ac80-da8b829f6474"
    },
    {
        "author": "张方平",
        "paragraphs": [
            "古风久已坏，今夕闻遗声。",
            "恍若忘身世，怡然通性情。",
            "缅怀有虞氏，旷想三代英。",
            "此时知此意，青天秋月明。"
        ],
        "title": "秋夕听弹五弦琴",
        "id": "3c5eefbd-7dc5-44fd-959f-5d0c1903dcd1"
    },
    {
        "author": "张方平",
        "paragraphs": [
            "骠骑子侯第，长门大主园。",
            "烟波二宫赐，宸翰四朝恩。",
            "禅客常摇拂，名流必解轩。",
            "春风与秋月，好景中空罇。"
        ],
        "title": "李太尉园池",
        "id": "bf77b6b1-a7b9-4032-a26c-45d2ad43ca69"
    },
    {
        "author": "张方平",
        "paragraphs": [
            "不必山林远，且离朝市喧。",
            "前轩好风月，高客共琴罇。",
            "在所同浮世，何须忆故园。",
            "八琼还返事，聊更话根源。"
        ],
        "title": "城南林园避暑示道友",
        "id": "64739932-50bd-4425-ae07-c10633614339"
    },
    {
        "author": "张方平",
        "paragraphs": [
            "沛公吊伐军戏下，百二鲁无藩楗牢。",
            "天险固非一姓有，孙谋宁在两崤高。",
            "县崖通栈遥连蜀，绝巘横空势走襃。",
            "几见狂图矜四寒，泥丸封处竟徒劳。"
        ],
        "title": "函谷关",
        "id": "f5e6f053-35cc-45e8-8788-aa0dfdc87314"
    },
    {
        "author": "张方平",
        "paragraphs": [
            "一径过萧森，幽提此独寻。",
            "俗游殊不意，僧话粗宽心。",
            "役役真何了，空空究竟深。",
            "尘劳何日脱，来伴远公吟。"
        ],
        "title": "游琅邪山寺",
        "id": "a7add40c-ac42-4d83-a903-d34b0ea11ac3"
    },
    {
        "author": "张方平",
        "paragraphs": [
            "火车双轮驾九虬，出海直上昆仑丘。",
            "经天三百六十度，匝日一万四千周。",
            "电破重阴霹雳过，风开霁色烟云收。",
            "干关坤轴极排轹，势阑却返无为洲。"
        ],
        "title": "火车同郭诚思作",
        "id": "f49a69d8-1fa3-4a82-9386-5418f60e5f33"
    },
    {
        "author": "张方平",
        "paragraphs": [
            "久雨新晴後，秋风初起时。",
            "天倪一清旷，精爽入希夷。",
            "壁上吴生画，床头杜老诗。",
            "平常性酷爱，对眼忽如遗。"
        ],
        "title": "初秋即事",
        "id": "b309096f-5adc-43f3-aca9-34ca9bb0026e"
    },
    {
        "author": "张方平",
        "paragraphs": [
            "萧萧霜草晓风秋，忆是当年最胜游。",
            "车马自随寒日急，管弦肯入野云幽。",
            "流渠水断鱼何往，高树阴疎鸟不留。",
            "为问主人曾到否，自家池馆待谁修。"
        ],
        "title": "冬过豪贵故园有感",
        "id": "c379732c-d412-4ec7-a667-5cc24e578393"
    },
    {
        "author": "张方平",
        "paragraphs": [
            "二十四年流水东，早为名误逐飞蓬。",
            "事随过鸟去无迹，愁似浊醪倾更浓。",
            "好是把花歌北榭，更休提劔哭西风。",
            "壮心鬰鬰身牢落，几见中林鹤发翁。"
        ],
        "title": "辛未清明感事",
        "id": "c00a7f9e-d262-40a7-8b1a-1da34b0e4089"
    },
    {
        "author": "张方平",
        "paragraphs": [
            "朝着紫宸殿，直庐金马门。",
            "楞伽百八句，柱下五千言。",
            "何处求花藏，忘机即漆园。",
            "凉宵万籁寂，明月在前轩。"
        ],
        "title": "秋夜禁直",
        "id": "24313582-05a7-41fe-932e-fef23d076b5d"
    },
    {
        "author": "张方平",
        "paragraphs": [
            "重到金坡二十春，闲思出处一伤神。",
            "略行大地山川遍，再覩青天日月新。",
            "疎籁岂知谐律吕，散材无意入辕轮。",
            "何时却出都门去，静掩岩扉老此身。"
        ],
        "title": "再入禁林即事",
        "id": "0390ae60-3ee8-41ac-a89d-e1d026b2d961"
    },
    {
        "author": "张方平",
        "paragraphs": [
            "霜天惨澹过重九，忽见幽芳发故丛。",
            "多爱清香对亭槛，不堪疎叶下梧桐。",
            "他年仙去空华表，此夜魂归尚汉宫。",
            "过眼须为无色观，返童疑有内丹功。",
            "写题更愧诗情浅，折带应宜醉脸红。",
            "须为重重张翠帟，可怜羸怯不禁风。"
        ],
        "title": "两浙张兵部秋日牡丹诗次韵",
        "id": "2e740d69-6734-4501-af4b-8116bd19ce96"
    },
    {
        "author": "张方平",
        "paragraphs": [
            "飞花无复数，遇物辄成双。",
            "书画疎幽阁，屏帏恋北窗。",
            "懒开辞俗客，写望忆秋江。",
            "椒菊供朝饵，犹须发酒缸。"
        ],
        "title": "病眼",
        "id": "6589f5c5-3dc1-434f-8dd6-b22f6257c93f"
    },
    {
        "author": "张方平",
        "paragraphs": [
            "静外游神迥，望中尘物稀。",
            "天连远水尽，鸟背夕阳飞。",
            "木叶初摇落，乡怀动式微。",
            "兴阑不忍去，迟子一舠归。"
        ],
        "title": "江楼迟客",
        "id": "7ae69525-7a5f-46e5-8c89-c7b383b2e434"
    },
    {
        "author": "张方平",
        "paragraphs": [
            "羣动已沈响，蛩吟时一声。",
            "露寒仙掌重，月午庾楼清。",
            "慷慨闻鸡舞，悲凉感笛情。",
            "几多尘役者，夙驾待钟行。"
        ],
        "title": "夜意",
        "id": "3e172925-8b6d-478b-ba54-99603b9993e5"
    },
    {
        "author": "张方平",
        "paragraphs": [
            "庭户闲扃月，草根寒带霜。",
            "时方感摇落，尔更助悲凉。",
            "漏版敲孤馆，灯青背曲房。",
            "向晨转哀急，几断旅人肠。"
        ],
        "title": "夜虫",
        "id": "eb1cf36d-9475-4297-b450-2d805c442c87"
    },
    {
        "author": "张方平",
        "paragraphs": [
            "露华月色澹轩庭，风过时同从籁鸣。",
            "谁挂机心在弦索，有弦宁更有全声。"
        ],
        "title": "风琴",
        "id": "2ce17c4d-82ac-426c-9bb7-2479ea67c085"
    },
    {
        "author": "张方平",
        "paragraphs": [
            "代舍悲弹铗，夷门默抱关。",
            "风云未时会，意气与身闲。",
            "劔为屠龙砺，弓须待虎弯。",
            "君看纬萧子，一旦探珠还。"
        ],
        "title": "寓兴",
        "id": "b81d93d8-6d58-4dc0-ba93-1dd6232dc4ad"
    },
    {
        "author": "张方平",
        "paragraphs": [
            "八十不扶杖，看书夜每深。",
            "自言非服药，无事可关心。",
            "景为诗曾爱，花因醉尚簪。",
            "去城无一舍，路若隔飞沈。"
        ],
        "title": "题葛驿李校书壁",
        "id": "078a830b-e82e-420a-b0ff-e7be942d2454"
    },
    {
        "author": "张方平",
        "paragraphs": [
            "红树依依古驿西，一声长是报秋期。",
            "新晴忽见横飞过，落晚最伤孤啸时。",
            "阴激英雄增感愤，潜催节物至萧衰。",
            "草根蟋蟀霜前鴈，共与愁人染鬓丝。"
        ],
        "title": "蝉",
        "id": "82581c84-553a-4750-9708-1dfe52cc08c6"
    },
    {
        "author": "张方平",
        "paragraphs": [
            "翠眉含愁展新叶，长袖善舞拖旧条。",
            "黄莺初啭一何喜，红桃相映不胜娇。",
            "行人歇马近驿路，渔叟系舟临溪桥。",
            "斜风细雨与残照，不妨意气常飘飘。"
        ],
        "title": "柳",
        "id": "f3d6158e-aae4-4b8b-a4d6-81b5e3ab0fe3"
    },
    {
        "author": "张方平",
        "paragraphs": [
            "无端聚散千形出，本是轻清一气浮。",
            "终古光阴宁变坏，四时景象自迁流。",
            "宝华馥郁周三界，彩仗氤氲过十洲。",
            "远望非烟笼凤阙，近观如穗起龙湫。",
            "余霞映日晴相照，素练横空晚未收。",
            "迥汉归槎遥泛泛，碧天孤鹤静悠悠。",
            "惊禽逸兽情无待，阵马风樯势莫留。",
            "泗水高歌增感慨，阳台残梦作闲愁。",
            "断虹落照江城暮，澹月踈星禁省秋。",
            "过岭时随樵叟去，傍溪聊伴野僧游。",
            "久阴泱漭重重积，忽霁飘零片片幽。",
            "待物方行嗟滞影，乘波妄触笑虚舟。",
            "仙家五色随鸾驾，海面千寻立蜃楼。",
            "雪意低浓伤旅馆，岁朝黄润喜农畴。",
            "初微触石纔肤寸，曾不崇朝遍九州。",
            "生施功成让雷雨，无心却返旧山头。"
        ],
        "title": "云",
        "id": "d1aafe37-450e-45dc-8634-3be7cba3c6c0"
    },
    {
        "author": "张方平",
        "paragraphs": [
            "迟景融融暖气浮，中园曲密小庭幽。",
            "春风故引颠狂甚，芳树相容烂漫游。",
            "不分风流输楚女，懒将身世问庄周。",
            "有时潜见多情处，每遇王孙尽日留。"
        ],
        "title": "蝶",
        "id": "f91233da-6590-4be9-a6f4-1451be14e8b0"
    },
    {
        "author": "张方平",
        "paragraphs": [
            "土润正溽暑，幽庭熠耀飞。",
            "陈荄未全脱，生气一何微。",
            "风急光不灭，月明景共稀。",
            "蟏蛸与蟋蟀，时节伴依依。"
        ],
        "title": "萤",
        "id": "0f102704-5742-48c1-8c4a-1244e89a96bd"
    },
    {
        "author": "张方平",
        "paragraphs": [
            "社後日犹暖，雨前春尚寒。",
            "乘时众来易，无伴独留难。",
            "京洛柳花白，潇湘枫叶丹。",
            "堪伤季秋雀，风急海漫漫。"
        ],
        "title": "归燕",
        "id": "3086186a-0425-4c1d-9e0b-d9025b7077a4"
    },
    {
        "author": "张方平",
        "paragraphs": [
            "雨细池塘静，风斜院落深。",
            "蝶飞随乱絮，莺啭入浓阴。",
            "翠带堪纫佩，金丝可度针。",
            "愿依菩萨手，不上美人簪。"
        ],
        "title": "柳",
        "id": "ee6c6e8a-97ab-44b2-8527-0131981eb0be"
    },
    {
        "author": "张方平",
        "paragraphs": [
            "古有桐君住，汉时严子来。",
            "山横疑路尽，溪转若天开。",
            "尘世不相接，海潮从此回。",
            "维舟上层巘，恋恋白云堆。"
        ],
        "title": "七里濑",
        "id": "686b8773-af6a-4b42-986d-fe090d234097"
    },
    {
        "author": "张方平",
        "paragraphs": [
            "晚来枕簟凉，杖屦望平野。",
            "疾风卷浮云，黄叶如雨下。",
            "奈此急景何，忽过如奔马。",
            "九丹功未成，幽恨将谁写。"
        ],
        "title": "惊秋示三茅山人陈谷",
        "id": "6d2c7cb3-7d24-487c-9e8f-7081fda05b41"
    },
    {
        "author": "张方平",
        "paragraphs": [
            "踏青原上饮，祓禊水边歌。",
            "佳节相连好，游人一倍多。"
        ],
        "title": "清明连上巳",
        "id": "ac86b03d-48cc-4fb0-90f7-a40238166ef8"
    },
    {
        "author": "张方平",
        "paragraphs": [
            "重叠荒山满四围，征鞍系劔背斜晖。",
            "遥知梁国白云下，此际吾亲独倚扉。"
        ],
        "title": "齐鲁道中望睢阳有念",
        "id": "e642baa3-157a-4fa2-b62b-8e1cc24b7a36"
    },
    {
        "author": "张方平",
        "paragraphs": [
            "醉里翻身天地窄，愁来天地不容身。",
            "可怜泽畔行吟客，争似垆边高卧人。"
        ],
        "title": "对酒",
        "id": "839a19db-7048-4ec1-b1c5-802ace2955b4"
    },
    {
        "author": "张方平",
        "paragraphs": [
            "中台分虎节，全蜀领龟城。",
            "山色二千里，水声三十程。",
            "烟村深谷火，云栈半空铃。",
            "野馆无钟漏，猿吟晓日明。"
        ],
        "title": "赴益部途中",
        "id": "feb7d2b2-9f57-4c2f-b961-338c1cf3852e"
    },
    {
        "author": "张方平",
        "paragraphs": [
            "坤维五十郡，麾节忝师垣。",
            "缓辔犹秦甸，前驱已劔门。",
            "傥来增客气，重寄愧君恩。",
            "昨夜岐山梦，三归修竹园。"
        ],
        "title": "行次岐山",
        "id": "8350ff5d-04ba-4fe5-8e02-9c6b7ea2dc28"
    },
    {
        "author": "张方平",
        "paragraphs": [
            "汉牒熟当披旧迹，灞桥今忽过征鞍。",
            "前朝宫展烟芜远，四望河山古木寒。",
            "自古功名应邂逅，大家岐路妄汍澜。",
            "兴亡甚费生灵血，只得高人梦幻看。"
        ],
        "title": "过灞桥长安道上作",
        "id": "8775091e-536f-4edf-8ddc-e3316b1911c2"
    },
    {
        "author": "张方平",
        "paragraphs": [
            "斗峻凌霄出混茫，东西秦蜀此分疆。",
            "萦纡断涧千寻曲，回合危峦万叠苍。",
            "烟外孤村通鸟径，云间盘道遶羊肠。",
            "朝家方面非轻寄，何事徘徊望故乡。"
        ],
        "title": "青泥岭",
        "id": "f9fde422-7f35-4cf9-80d4-ec55bc7a9d9a"
    },
    {
        "author": "张方平",
        "paragraphs": [
            "西溪殊近郭，少华更当轩。",
            "竹径通华表，松庭接绀园。"
        ],
        "title": "华州西溪",
        "id": "3b53bb01-450e-4a20-81e2-3a959d16f837"
    },
    {
        "author": "张方平",
        "paragraphs": [
            "高原极望秦川阔，危栈横空蜀道长。",
            "多谢终南山色好，迢迢相送过岐阳。"
        ],
        "tags": [
            "终南山"
        ],
        "title": "过长安至岐山作",
        "id": "5ff1ece7-973a-4806-b45d-2c6a907e26d5"
    },
    {
        "author": "张方平",
        "paragraphs": [
            "谷口巑岏狮子山，洞门高掩白云闲。",
            "自惭末裔无仙骨，名利途中鬓已斑。"
        ],
        "title": "过张真人洞",
        "id": "f4c63f88-5d18-4046-817d-419519328dcb"
    },
    {
        "author": "张方平",
        "paragraphs": [
            "本规一举定干坤，遽见长星坠垒门。",
            "公在必无生仲达，师昭何业得中原。"
        ],
        "title": "筹笔驿",
        "id": "9eb6819b-db64-48aa-892f-433cf44e1442"
    },
    {
        "author": "张方平",
        "paragraphs": [
            "山寒雨急晓冥冥，更蹑苍崖上驿亭。",
            "深秀林峦都不见，白云堆里乱峯青。"
        ],
        "title": "雨中登筹笔驿後怀古亭",
        "id": "1157dbdf-25fb-48e8-9c62-c1f1a4bfa9c6"
    },
    {
        "author": "张方平",
        "paragraphs": [
            "蜀道循山多险巇，行人独此策征羁。",
            "人情多为虚名怯，鹤唳风声走老氐。"
        ],
        "title": "兴州长举县西二十里阁道立表曰飞石阁告往来者急度勿停予赴益部兴州将吏来迎皆至长举因访老吏飞石之状云昔尝有之亦飘风暴雨之时也予望山顶皆已垦耕而行人熟虚名至是皆驰过因成一绝",
        "id": "be1296fa-f126-4ec0-bd83-61f523165f04"
    },
    {
        "author": "张方平",
        "paragraphs": [
            "地维绝脉摧鳌足，天垒横霄壮井舆。",
            "谁轧祸萌通鸟道，古为风土感鱼凫。",
            "壶中日月邻方外，海内山河入帝图。",
            "过此益知方面重，万兵开府一寒儒。"
        ],
        "title": "剑门关",
        "id": "af665ed0-2d7f-406d-8636-315c53ff8f01"
    },
    {
        "author": "张方平",
        "paragraphs": [
            "林壑云深接玉泉，松斋闭息辄经年。",
            "一无标致惟随俗，别有真机在指玄。",
            "诏板尝延清暑殿，诗筒时到华阳川。",
            "蜕形虽在张超谷，粟粒珠中自在天。"
        ],
        "title": "华山云台观题希夷先生陈抟影堂",
        "id": "4594a8d9-abc7-451a-8fb6-69b8f69f0bf5"
    },
    {
        "author": "张方平",
        "paragraphs": [
            "谋国有劳新史在，挂车无第旧乡遥。",
            "睢阳图记光耆彦，华下风烟遂寂寥。",
            "紫气尚劳关吏思，甘棠犹播陜民谣。",
            "莲花峯下仙人掌，高出云端若奉招。"
        ],
        "title": "相国杜公旧里钱唐有别野在华下既得谢留寓睢阳因家焉某近赴益部过三峰闻华人之望公舍而不还又顾吾乡之独幸国老处焉因道西人之意成长句四韵奉寄杜公",
        "id": "21ff67ae-c74e-4e59-a17e-c2b8e0133d80"
    },
    {
        "author": "张方平",
        "paragraphs": [
            "雨中驻跸此闻铃，当日梨园写此声。",
            "忽忽悲心自多感，铃声何事怆人情。"
        ],
        "title": "上亭驿",
        "id": "e4401d39-31e8-405d-9f20-d6f77d50a6db"
    },
    {
        "author": "张方平",
        "paragraphs": [
            "高从云际落崔嵬，疑决银潢一派来。",
            "散漫难收珠网绽，琤瑽不断玉山摧。",
            "寻源谁到烟霞路，税驾聊倾沆瀣杯。",
            "向暮危亭上灯火，水精帘下烛房开。"
        ],
        "title": "散水岩潄玉亭",
        "id": "05bf977d-f27c-4934-b482-eb54793556fb"
    },
    {
        "author": "张方平",
        "paragraphs": [
            "嘉陵江到水苽园，水势东回入阆川。",
            "前过剑门山路稳，免寻阁道上云巅。"
        ],
        "title": "泥溪驿",
        "id": "dc688258-2662-4f85-99c6-95a4dd2e0dca"
    },
    {
        "author": "张方平",
        "paragraphs": [
            "蜀道寒轻水木清，峡中无复杜鹃声。",
            "归期正是春风暖，任向空山叫月明。"
        ],
        "title": "杜鹃",
        "id": "a56aea62-0d15-4b4e-8411-313c725a8c6b"
    },
    {
        "author": "张方平",
        "paragraphs": [
            "嘉陵江上嘉川峡，古木云萝千万峯。",
            "阁道缘山已经月，萦回未出画屏中。"
        ],
        "title": "过嘉川驿",
        "id": "4e734918-914a-4a63-a493-596fb8f212fa"
    },
    {
        "author": "张方平",
        "paragraphs": [
            "苍崖老树云萝合，绝涧惊湍阁路高。",
            "羽驾飚轮殊惚怳，依程缓辔未为劳。"
        ],
        "title": "飞仙岭阁",
        "id": "f95849fd-5d60-499d-8ff0-e3913c1f3416"
    },
    {
        "author": "张方平",
        "paragraphs": [
            "乱石峥嵘散粟堆，飞湍奔泻万山开。",
            "轰空急若雷车过，振壑倾疑地轴摧。",
            "银汉势从天际落，云涛声破海门来。",
            "迸泉叠巘平生爱，欲转岩隈首重回。"
        ],
        "title": "乱石溪",
        "id": "6316324f-faa0-4541-8f43-296b44364072"
    },
    {
        "author": "张方平",
        "paragraphs": [
            "中流石埭隐如磓，鼓鬣徜徉此复回。",
            "春水渐深沿泳快，为传尺素锦江来。"
        ],
        "title": "鱼关诗",
        "id": "970191d6-6ab3-4a9d-a761-e27bedcdc4c9"
    },
    {
        "author": "张方平",
        "paragraphs": [
            "奇峰叠巘无重数，横涧飞泉会一溪。",
            "老树藤萝从古长，寒空云霭与天迷。",
            "幽中应有神仙住，深处唯闻猿鸟啼。",
            "野性旧多山水癖，恨无心赏此相携。"
        ],
        "title": "青阳峡",
        "id": "56de6878-7cf0-419c-be5f-358686b336a8"
    },
    {
        "author": "张方平",
        "paragraphs": [
            "灵泉一派蜀江通，源出苍崖古洞中。",
            "乳滴云根苔臼满，药成仙灶石台空。",
            "琼缨珠络千岩溜，瑶瑟琅箫万壑风。",
            "杯勺已忻清病骨，刀圭敢望变衰容。"
        ],
        "title": "药水岩诗",
        "id": "322781d8-0c8b-41db-a50b-fccd5dcd0c1c"
    },
    {
        "author": "张方平",
        "paragraphs": [
            "路到葭萌古道边，层崖叠磴入苍烟。",
            "忽逢方丈在平地，何意中途过洞天。",
            "四面浓岚围碧嶂，半空急雨迸飞泉。",
            "一宵身世离尘境，却抚征骖懒下鞭。"
        ],
        "title": "宿龙门洞",
        "id": "67b3b0b0-f47e-49f8-9838-20e4aed8b182"
    },
    {
        "author": "张方平",
        "paragraphs": [
            "江汉朝宗入海长，尝蒙起浪卷轻航。",
            "金牛西路经嶓冢，却见微源此滥觞。"
        ],
        "title": "嶓冢",
        "id": "f9516772-8414-4ef4-9eef-927a50a3c18d"
    },
    {
        "author": "张方平",
        "paragraphs": [
            "岐南一舍过长汧，路近陈仓始入山。",
            "三十三程桥栈外，平川始下鹿头关。"
        ],
        "title": "过汧河",
        "id": "efb258be-5aac-4df6-8515-10a4cdec1e15"
    },
    {
        "author": "张方平",
        "paragraphs": [
            "香车晓驾九花虬，笳管声中到十洲。",
            "太一元君传密命，许君长住八琼楼。"
        ],
        "title": "采真堂赠郭诚思",
        "id": "685fdffc-9228-4d8a-b251-e7919fa59cb6"
    },
    {
        "author": "张方平",
        "paragraphs": [
            "惨澹霜风月色寒，愁人无寐坐闲轩。",
            "别听一部凄凉曲，几种秋虫咽草根。"
        ],
        "title": "闻蛩",
        "id": "fd985e3c-d665-4835-93dd-4691ff9d3fb5"
    },
    {
        "author": "张方平",
        "paragraphs": [
            "妙句江春入旧年，江梅长向腊中残。",
            "梁园地冷春来晚，试劈垂杨旧眼看。"
        ],
        "title": "探春",
        "id": "38eb4032-0f82-40b9-ab8d-af35684aad30"
    },
    {
        "author": "张方平",
        "paragraphs": [
            "风裂幽窗水泽坚，寒郊空迥澹无烟。",
            "何因得向桃源去，景气长如二月天。"
        ],
        "title": "天寒",
        "id": "ba1b276d-e71e-4841-b949-9f72634db2cb"
    },
    {
        "author": "张方平",
        "paragraphs": [
            "野色秋光共泬寥，水村篱落晚烟交。",
            "拄笻回就下山路，行看斜阳隐树梢。"
        ],
        "title": "慧聚寺东亭",
        "id": "e256103f-f30e-4391-88a2-7dd28b88a49d"
    },
    {
        "author": "张方平",
        "paragraphs": [
            "东南古县介江皋，西北神州倚斗杓。",
            "安得叶君传秘术，时飞双舄诣台朝。"
        ],
        "title": "县斋怀京都",
        "id": "5daa2a12-55bf-40c7-af14-a974935bf090"
    },
    {
        "author": "张方平",
        "paragraphs": [
            "树带晓霜寒矗矗，山含宿霭远重重。",
            "谁家收得汾阳笔，八幅罗浮晦景浓。"
        ],
        "title": "晓景",
        "id": "6e8dce5d-337f-41b1-a7d4-db1b18156812"
    },
    {
        "author": "张方平",
        "paragraphs": [
            "携樽纵步寻芳墅，聊藉芊芊手把红。",
            "行乐岂关闲客事，少侯长日占春风。"
        ],
        "title": "春郊",
        "id": "2d4965b3-cc9c-4248-897d-9c3baca15852"
    },
    {
        "author": "张方平",
        "paragraphs": [
            "索索幽虫急晓风，玉绳西下露华浓。",
            "远钟惊觉窗灯暗，依旧江山一万重。"
        ],
        "title": "梦後",
        "id": "83c22e45-0013-411a-b57c-f303ad593737"
    },
    {
        "author": "张方平",
        "paragraphs": [
            "我爱霅溪风景闲，年年鱼鸟伴湖山。",
            "利名人到心犹静，况是老僧长闭关。"
        ],
        "title": "书吴兴僧兴公院壁",
        "id": "0a848e38-a5be-4b04-ad01-94854db19822"
    },
    {
        "author": "张方平",
        "paragraphs": [
            "一阳初独啸，两耳遂双鸣。",
            "寒谷疎钟远，霜空众籁清。",
            "千铃行险倦，万鼓战酣声。",
            "瀑落山头峻，涛翻海面平。",
            "风樯开大浪，晓角动严城。",
            "陇首悲凉意，苏门旷逸情。",
            "凤箫云外过，龙笛月中横。",
            "细转缫车急，微遥扤橹轻。",
            "衰残伤老态，驰徇厌时荣。",
            "处世希蒙叟，观身愧浄名。",
            "神明思内守，豪荡悔平生。",
            "素问方家本，巢源导引精。",
            "早年曾有客，奇术可还婴。",
            "何日开金鼎，灵丹见八琼。"
        ],
        "title": "耳鸣",
        "id": "41ad3e8d-1647-44ef-bc82-9976752b7e7b"
    },
    {
        "author": "张方平",
        "paragraphs": [
            "密槐遮急雨，疎柳带斜阳。",
            "缑岭余音远，苏门清啸长。",
            "附冠金翼薄，横鬓玉钗光。",
            "高洁自天禀，宁同蜂蝶狂。"
        ],
        "title": "蝉",
        "id": "7fe9204b-bfe4-4ae5-8a04-abf2cd22d3de"
    },
    {
        "author": "张方平",
        "paragraphs": [
            "金丹一指自崆峒，便控飞轮驾赤龙。",
            "况是曾居小有洞，更应不在易迁宫。",
            "紫文宝诀三元秘，皇象灵符二景通。",
            "却恨劳生闻道晚，九还未就已衰翁。"
        ],
        "title": "题李先生隐居",
        "id": "0537d131-5e17-4517-a6df-77804c974b96"
    },
    {
        "author": "张方平",
        "paragraphs": [
            "远寄江城外，新栽水阁前。",
            "虚心劳可尚，幻质定非坚。",
            "扇薄摇凉殿，杯深泛绮筵。",
            "忽疑鸾凤过，翠影落金渊。"
        ],
        "title": "芭蕉李都尉宅金渊阁分题得渊字",
        "id": "1924ae67-0785-44ce-acaa-48d6f6639346"
    },
    {
        "author": "张方平",
        "paragraphs": [
            "舟过严陵濑，凉秋水木清。",
            "鼓旗知郭近，鱼鸟见人惊。",
            "云乱迷山色，滩长杂雨声。",
            "一毫名利事，搔首愧平生。"
        ],
        "title": "赴新定过七里濑",
        "id": "447da983-8b22-4374-9a45-e21cf02ee5db"
    },
    {
        "author": "张方平",
        "paragraphs": [
            "享国承熙盛，斯民老太平。",
            "无私均覆载，大德共生成。",
            "阴骘无留迹，神功不可名。",
            "曰仁归祢庙，时夏绎清明。"
        ],
        "title": "仁宗皇帝挽辞三首  其一",
        "id": "e4012027-d318-4c8d-ba1a-4c0532aa416a"
    },
    {
        "author": "张方平",
        "paragraphs": [
            "临御自初终，恭勤一日同。",
            "慈心夷夏等，诚意地天通。",
            "垂拱成文治，安和即武功。",
            "含生游寿域，四十二年中。"
        ],
        "title": "仁宗皇帝挽辞三首  其二",
        "id": "3cd2095b-1a0b-4dba-94bd-18dd60b2dbd4"
    },
    {
        "author": "张方平",
        "paragraphs": [
            "谟训垂宽大，基图得显承。",
            "新宫开玉鏁，旧册阅金滕。",
            "龙驾归虚极，鸾旗建大升。",
            "平生怀孝慕，游仗展三陵。"
        ],
        "title": "仁宗皇帝挽辞三首  其三",
        "id": "c493eed4-bd33-49a0-8ca1-8d466afeaa33"
    },
    {
        "author": "张方平",
        "paragraphs": [
            "不问大横兆，天人心是真。",
            "讴歌早归舜，气志自如神。",
            "正合干坤体，明开日月轮。",
            "孜孜朝昃意，克己为生民。"
        ],
        "title": "英宗皇帝挽辞五首  其一",
        "id": "8cc7a747-c7d0-48d9-8bfb-b8c694a68ec3"
    },
    {
        "author": "张方平",
        "paragraphs": [
            "旧学多闻富，咨周听德聪。",
            "干元纯用九，丰日正宜中。",
            "治迹传英烈，神明遡阆风。",
            "平居修五事，洪范在潜宫。"
        ],
        "title": "英宗皇帝挽辞五首  其二",
        "id": "6c5a994a-8d40-40cf-a914-8840a165211a"
    },
    {
        "author": "张方平",
        "paragraphs": [
            "八月初凉後，千年此去长。",
            "朝廷留事典，户牖想容光。",
            "濯景游霄极，乘云返帝乡。",
            "春秋大居正，天统付元良。"
        ],
        "title": "英宗皇帝挽辞五首  其三",
        "id": "c4fa5f94-db5e-4438-9aae-b894f224b2d6"
    },
    {
        "author": "张方平",
        "paragraphs": [
            "遣奠宣哀册，严行按字图。",
            "桥山仙去远，渭水月游初。",
            "俭制遵遗训，方中列旧书。",
            "龙輴三十里，笳鼓节声徐。"
        ],
        "title": "英宗皇帝挽辞五首  其四",
        "id": "5721344c-8008-490f-a98f-2dce52b5b12b"
    },
    {
        "author": "张方平",
        "paragraphs": [
            "瀍东五陵陌，嵩下万安原。",
            "风水通佳气，灵祇护至尊。",
            "国容回吉仗，像物辟神门。",
            "清庙标英德，流光万古存。"
        ],
        "title": "英宗皇帝挽辞五首  其五",
        "id": "47516004-30e5-47e8-bb5f-474e88c5a70c"
    },
    {
        "author": "张方平",
        "paragraphs": [
            "羲轩前载远，虞夏信书传。",
            "比德皆尊大，惟皇克继先。",
            "五陵同厚地，两曜出高天。",
            "制作流方策，忧勤十九年。"
        ],
        "title": "神宗皇帝挽辞五首  其一",
        "id": "4086de48-1248-40e5-ab29-98b31a734d9b"
    },
    {
        "author": "张方平",
        "paragraphs": [
            "经纶成盛业，震耀烜威神。",
            "粹气同干健，含生自化醇。",
            "无文皆受职，重译竞来宾。",
            "东观成书日，方知百度新。"
        ],
        "title": "神宗皇帝挽辞五首  其二",
        "id": "33b8cee0-47c8-4269-9b63-27a44eb09b6d"
    },
    {
        "author": "张方平",
        "paragraphs": [
            "经始开三殿，晨昏奉二宫。",
            "承颜专致乐，教孝遂移风。",
            "访对朝曦昃，程书夜漏终。",
            "艰难思稼穑，意在纪元中。"
        ],
        "title": "神宗皇帝挽辞五首  其三",
        "id": "78838b19-44e4-433a-9522-3309e715e653"
    },
    {
        "author": "张方平",
        "paragraphs": [
            "睿智由天纵，规摹继祖贻。",
            "有为皆社稷，无逸着屏帷。",
            "传令通湟陿，赓歌及岛夷。",
            "时髦俱入彀，流美辟雍诗。"
        ],
        "title": "神宗皇帝挽辞五首  其四",
        "id": "ab9e46bc-8d31-48a8-9a15-f7504a274f25"
    },
    {
        "author": "张方平",
        "paragraphs": [
            "广大天同量，渊深海共澄。",
            "遽闻凭玉几，恨不瘗金绳。",
            "同轨陪仪仗，因山鏁阙庭。",
            "深恩沦朽骨，孤梦遶新陵。"
        ],
        "title": "神宗皇帝挽辞五首  其五",
        "id": "0fc8223e-50e6-4880-bf87-0cf5e40208f3"
    },
    {
        "author": "张方平",
        "paragraphs": [
            "何事高前烈，忘身卫至尊。",
            "平生彤管在，忧国玉刀存。",
            "一惠彰柔德，深衷忆善言。",
            "凄凉金殿月，还照给孤园。"
        ],
        "title": "温成皇后挽辞二首  其一",
        "id": "386a3cf0-42cd-4fb0-8c62-0a968e96d9b5"
    },
    {
        "author": "张方平",
        "paragraphs": [
            "美化成麟趾，勤心念兔罝。",
            "廞衣荐翚翟，灵仗咽箫笳。",
            "香海归华藏，晴霄散彩霞。",
            "春风青琐闭，侍女泣宫花。"
        ],
        "title": "温成皇后挽辞二首  其二",
        "id": "459b42e1-c80b-493a-b7f9-6ba98e33c549"
    },
    {
        "author": "张方平",
        "paragraphs": [
            "风采来尘外，才名入洛初。",
            "清言还正始，雅度合冲虚。",
            "玉气千寻直，金精百炼余。",
            "雍容到岩庙，一世共华胥。"
        ],
        "title": "故相赠侍中广平公挽辞三首  其一",
        "id": "04c025fa-b62f-4d15-bb65-72cda14ba578"
    },
    {
        "author": "张方平",
        "paragraphs": [
            "不与椿龄远，先伤棣萼零。",
            "宸章怀旧德，惠节入新铭。",
            "後世推名教，当朝重典刑。",
            "东维跨箕尾，一化本同灵。"
        ],
        "title": "故相赠侍中广平公挽辞三首  其二",
        "id": "b9d59b6d-4d95-427e-a227-d1d346501b79"
    },
    {
        "author": "张方平",
        "paragraphs": [
            "谟明余论在，记博近书传。",
            "得谢三司重，归休五福全。",
            "国门回卤簿，嵩麓望松阡。",
            "天下中庸法，宁惟伯始贤。"
        ],
        "title": "故相赠侍中广平公挽辞三首  其三",
        "id": "f0130011-650b-46f2-8c8f-466d84690c89"
    },
    {
        "author": "张方平",
        "paragraphs": [
            "台阁留风论，蕃垣着治功。",
            "时皆推旧德，心自信孤忠。",
            "骥骋常疲险，鹏抟不遇风。",
            "晚年探妙理，顿看世缘空。"
        ],
        "title": "故端明殿学士工部尚书致仕清源王公挽辞二首  其一",
        "id": "55f3fc6d-36de-4f10-9cf2-7a10772e3e09"
    },
    {
        "author": "张方平",
        "paragraphs": [
            "世德承槐荫，朝评许栋材。",
            "都堂陪八座，近府阻三阶。",
            "燕阁清宵闭，佳城白日开。",
            "南阡有一去，冠盖不重回。"
        ],
        "title": "故端明殿学士工部尚书致仕清源王公挽辞二首  其二",
        "id": "78e2f950-8614-4201-a3ce-2c142ec9ff95"
    },
    {
        "author": "张方平",
        "paragraphs": [
            "晶粹分天婺，深长自帝虞。",
            "义声高北海，政事达夷吾。",
            "历职小司寇，退身贤大夫。",
            "独嗟造化手，不得鼓洪炉。"
        ],
        "title": "故兵部侍郎致仕安定公挽辞三首  其一",
        "id": "864164f4-3079-4179-afa7-31c04298a5e6"
    },
    {
        "author": "张方平",
        "paragraphs": [
            "经济期成务，康宁遽引年。",
            "人知三事贵，我爱二疏贤。",
            "金石名儒刻，弓裘孝子传。",
            "国书循吏传，谁在老成先。"
        ],
        "title": "故兵部侍郎致仕安定公挽辞三首  其二",
        "id": "e35e06ce-9e42-4037-a0ad-00459b6052b4"
    },
    {
        "author": "张方平",
        "paragraphs": [
            "湖暖春波阔，山晴宿雾开。",
            "空观素车过，不复画船来。",
            "柳外悲萧度，松间送骑回。",
            "郑人怀子产，行洒有余哀。"
        ],
        "title": "故兵部侍郎致仕安定公挽辞三首  其三",
        "id": "3558c012-88ba-4783-bed8-2260d909eebd"
    },
    {
        "author": "张方平",
        "paragraphs": [
            "条牧始龚罚，干戈兹滥觞。",
            "以拯焚溺起，谓副天人望。",
            "君思彼伊吕，胡为乎夏商。",
            "顺守信有道，启端乃无疆。"
        ],
        "title": "古兴",
        "id": "4eb7c276-ed47-4e88-86ab-0b4118610283"
    },
    {
        "author": "张方平",
        "paragraphs": [
            "齐桓合兵车，召陵始服楚。",
            "忿缘荡舟起，辞为包茅举。",
            "勤王岂其诚，继绝聊可与。",
            "萌此挟君奸，夷吾合膏斧。"
        ],
        "title": "读公羊传四首  其一",
        "id": "71bef17f-e365-42bc-aad3-2f242d0a2691"
    },
    {
        "author": "张方平",
        "paragraphs": [
            "晋之公室微，六族相吞螫。",
            "赵鞅率邑车，志岂在君侧。",
            "封兹祸乱根，留为奸雄迹。",
            "吴楚因诛错，不昭宁复辟。"
        ],
        "title": "读公羊传四首  其二",
        "id": "ba859bb4-5ab1-4ca4-846f-790ffa838930"
    },
    {
        "author": "张方平",
        "paragraphs": [
            "季子治内难，牙也王堤诛。",
            "缓追逸庆父，二子奚亲疎。",
            "探情异无将，归狱兹何辜。",
            "减量自孟德，抽戈实公闾。"
        ],
        "title": "读公羊传四首  其三",
        "id": "25b1fe79-571d-4e32-94e5-a4746fffca9c"
    },
    {
        "author": "张方平",
        "paragraphs": [
            "亲亲自祢率，恩礼有等节。",
            "虽云王父命，天性何斯绝。",
            "奈何彼卫辄，父子相倾夺。",
            "此而义可与，人伦固隳灭。"
        ],
        "title": "读公羊传四首  其四",
        "id": "f922d038-acf0-4522-8c04-cda354118fdf"
    },
    {
        "author": "张方平",
        "paragraphs": [
            "浑浑十三篇，兵谋与师律。",
            "匠巧虽自心，规矩宁可黜。",
            "腐儒知舞干，奔车暇择虱。",
            "腠理与骨髓，所攻盖异术。"
        ],
        "title": "读孙子二首  其一",
        "id": "75f05913-cd26-4f2e-8bd7-8c705d5b5bfa"
    },
    {
        "author": "张方平",
        "paragraphs": [
            "伐谋自庙堂，长城在樽俎。",
            "下敌无智名，服叛非萧斧。",
            "主尊而民安，兹宜国之辅。",
            "勿使有功臣，功大将骑虎。"
        ],
        "title": "读孙子二首  其二",
        "id": "34ec963e-bf50-4204-8a25-6279ca950438"
    },
    {
        "author": "张方平",
        "paragraphs": [
            "紫阳洞中客，水晶宫里人。",
            "一念堕尘世，资本犹天真。",
            "擢质出流俗，抗志凌苍旻。",
            "邈从逍遥游，浩与恬漠亲。",
            "风箫不受调，溪鸟非所驯。",
            "敢希古作者，尚从诸逸民。",
            "犬马皆有养，况我无天伦。",
            "俛首遂干禄，老先称过秦。",
            "流遁亡旧守，趋锵陪荐绅。",
            "骄气与矜色，湛没四十春。",
            "市合先缩手，战酣早收身。",
            "桑榆近颓暮，丘壑惭荒榛。",
            "福兮祸所伏，名者实之宾。",
            "虽嗟负前志，大观亦同均。"
        ],
        "title": "得请南台偶书",
        "id": "1cde97cf-d91c-4f0f-b887-8104b6af6f15"
    },
    {
        "author": "张方平",
        "paragraphs": [
            "平舆旧龙渊，今复见鳞角。",
            "隐景入虚无，长吟振寥廓。",
            "宁为嗜欲留，当假风雷作。",
            "我亦待扶摇，徘徊伴黄雀。"
        ],
        "title": "赠姚白",
        "id": "b97e9a51-bb58-4ec6-a199-8f2cdf718659"
    },
    {
        "author": "张方平",
        "paragraphs": [
            "昔者帝尧光宅本都冀，幽朔乃为寰内地。",
            "舜肇十有二州此其一，禹服周藩有年祀。",
            "崆峒之英其人武，气含阴杀乐钲鼓。",
            "秦汉发吏守边亭，世与其民扞中土。",
            "召伯功勤黑社传，昭王意气金台古。",
            "我兴北望涕交颐，念汝幽蓟之奇士兮。",
            "今为勋华光耀照四海，忍遂反衽偷生为。",
            "吾民孰不愿左袒，汝其共取燕支归。"
        ],
        "title": "幽蓟行",
        "id": "f3c12f3e-c1a7-4465-baeb-7d4d22c9bd7a"
    },
    {
        "author": "张方平",
        "paragraphs": [
            "八月风高星汉秋，海边闲客骑槎游。",
            "云涛茫茫浩无涯，槎头忽触斗柄斜。",
            "回看乃在织女家，织女投梭颜如花。",
            "客愚不知天上乐，遽把一拳伴归鹊。",
            "问得严生应悔来，重去何由寻得着。"
        ],
        "title": "槎客歌",
        "id": "8335f530-8820-4a34-ae63-c30c0b26722c"
    },
    {
        "author": "张方平",
        "paragraphs": [
            "我思古人兮，有东晋太傅谢公者其庶几。",
            "英才乃是孔明辈，风流更觉茂弘卑。",
            "东山游兮不归，妓携手兮嬉嬉。",
            "晚年拂劔兮一起，为苍生兮安国危。",
            "笑言指挥兮八千师，氐秦百万兮溃而夷。",
            "朝之君臣兮犹燕巢于幕上，公对枰兮解颐。",
            "吁嗟公之车兮逢白鸡而遽止，青山空兮已而。"
        ],
        "title": "东山吟",
        "id": "786b8618-f597-4be2-b17e-82768c07c0b6"
    },
    {
        "author": "张方平",
        "paragraphs": [
            "财利乃怨府，功名为祸胎。",
            "东市悔晚矣，西钟悲悠哉。",
            "庖刀割腴味，匠斧斩良材。",
            "在埶勿偃蹇，居易无低徊。",
            "一瓢颜子巷，孤竿严光台。",
            "盛德与高风，颢清无毁颓。"
        ],
        "title": "偶兴",
        "id": "6002b256-41fc-4757-99b3-dd1cd8a41b00"
    },
    {
        "author": "张方平",
        "paragraphs": [
            "辟书来北门，召命自宣室。",
            "朝廷搜英材，溪山及野质。",
            "当世良有心，一得思造膝。",
            "署霞隐扶桑，已是长安日。"
        ],
        "title": "新定道中寄桐庐关太守三首  其一",
        "id": "dc1fd80b-be76-49e7-b5d0-41cb5571f769"
    },
    {
        "author": "张方平",
        "paragraphs": [
            "旦下乌石滩，暮泊严陵濑。",
            "潺湲卧溪声，惨澹宿山霭。",
            "所历已陈迹，不忘惟嘉话。",
            "泪湿青云篇，抚襟惭慷慨。"
        ],
        "title": "新定道中寄桐庐关太守三首  其二",
        "id": "0a45df24-91bd-49ec-9c84-09647b327834"
    },
    {
        "author": "张方平",
        "paragraphs": [
            "帆挂桐君山，橹入富春渚。",
            "寒风荡江波，烟雨迷汀树。",
            "煮茶论药经，挑灯数碁路。",
            "全胜谢惠连，独望新安去。"
        ],
        "title": "新定道中寄桐庐关太守三首  其三",
        "id": "b1678c9f-9551-45eb-8575-004914b4b19d"
    },
    {
        "author": "张方平",
        "paragraphs": [
            "扬帆上渔浦，随潮宿鴈湾。",
            "烟火指富阳，云树连萧山。",
            "曲岸蓼花疎，清波鸥鸟闲。",
            "江外信清旷，吾心睢洛间。"
        ],
        "tags": [
            "钱塘江"
        ],
        "title": "初赴新定过钱塘江",
        "id": "069d4865-daaf-4c5f-a9a7-a85c5ef59f6f"
    },
    {
        "author": "张方平",
        "paragraphs": [
            "我本高阳徒，野性盖踈拙。",
            "岂堪天子傍，命令裁机密。",
            "一麾出承明，猿鸟遂超逸。",
            "山州寂无事，气象颇萧瑟。",
            "闲寻琅邪溪，云岚可披拂。",
            "中路闻潺湲，幽亭对崷崒。",
            "锵咽触环佩，清泠泛琴瑟。",
            "知君多醉此，归鞍屡突兀。",
            "醉中遣形骸，题名亦信笔。",
            "遗我溪风清，苍颜坐髣髴。",
            "暝色失松竹，徘徊望寒月。",
            "携酒频来游，行待山花发。"
        ],
        "title": "酬欧阳舍人寄题醉翁亭诗",
        "id": "d26a18d1-d6c9-482f-a4c3-45600e0f5574"
    },
    {
        "author": "张方平",
        "paragraphs": [
            "季子揣摩佩六印，主父宦游食五鼎。",
            "奈何君抱纵横才，四方漂泊无人省。",
            "我客在陈君逆旅，秋霖淫滞宵灯永。",
            "解裘命酒邀与谈，萧萧衢路骅骝骋。",
            "是时泣血略相吊，我走汝南君入郢。",
            "今者索然来上都，阴怀一刺谋谒请。",
            "深闳高盖竞豪权，大浪长风独萍梗。",
            "龙待云雷无一勺，虎思林麓困穷穽。",
            "壮心日觉春冰消，素发年来晓霜冷。",
            "季子主父昔亦尔，子参今胡怀怲怲。",
            "一为齐国无立锥，一为洛阳无二顷。",
            "我有弊庐濉之阳，子参良田枕清颍。",
            "况是伊人高枕时，明朝归鞅同君整。"
        ],
        "title": "出京东归招赵参",
        "id": "f2c8b1f5-b902-4c21-9b1e-6ed68d49d013"
    },
    {
        "author": "张方平",
        "paragraphs": [
            "阴阳万变始三画，天地大法都九畴。",
            "斯文滥觞日增广，淳源已溃分千流。",
            "举而错之为事业，典诰始勋终乎周。",
            "尼父将圣生无位，一王遗法存春秋。",
            "化成天下文之大，岂事章句矜雕锼。",
            "道经战国遂榛莽，赖汉诸儒勤耘耰。",
            "然其文物比三代，高曾下视云来幽。",
            "唐时师匠多磊落，昌黎把钺为之酋。",
            "姬公端冕明堂位，八门四面羣小侯。",
            "嗟时迦老驾异说，吾儒路阻行无邮。",
            "可怜韩子独强介，抗颜不为缁黄羞。",
            "惟余碌碌谬庸者，蓬头风转萍波浮。",
            "出言踈阔触忌讳，倦游四国无人收。",
            "夫君家公世才杰，士林向景称英游。",
            "是故落然来北海，登门如到神仙洲。",
            "贻诗旅人定交分，所期者大将安酬。",
            "爽如高秋望霁景，壮如拔戟逐挟辀。",
            "两敦六瑚见古器，黄钟大吕闻鸣球。",
            "伟哉志趣规取远，古人之善今人仇。",
            "直须摆脱忽回视，远趋董贾为朋俦。",
            "此心可以厚风俗，此文可以扬天休。",
            "誓将它日同利涉，我为之楫君为舟。"
        ],
        "title": "酬范思远",
        "id": "efd0e1de-1b41-4294-8758-23066c35b51f"
    },
    {
        "author": "张方平",
        "paragraphs": [
            "夜凉风月静，庭幽松桧阴。",
            "羽人江外来，为我开素琴。",
            "上清通灏气，太古传遗音。",
            "逍遥得天和，虚寂还真心。",
            "更调三乐曲，无惜一巵深。",
            "胡然忧世患，慨叹伤灵襟。"
        ],
        "title": "赠邢山人思齐",
        "id": "0e692506-e7d2-4d90-9b8e-50bd589fa1d3"
    },
    {
        "author": "张方平",
        "paragraphs": [
            "秋风吹空一横扫，秀桐芳蕙经宵老。",
            "晨鸡惊起穷丈夫，心骨调残感霜草。",
            "独起过君喜君在，鹴裘同就旗亭解。",
            "酒酣气壮把袂归，吾曹心过中区大。",
            "君不觉丰城两龙思延平，气凝愁紫牛间横。",
            "神物际会当有时，洛阳楼上逢张卿。",
            "古人率自穷途起，景略执畚南阳耕。"
        ],
        "title": "梁甫吟与任向",
        "id": "ed96035a-151b-4e89-b629-f53f8d66e508"
    },
    {
        "author": "张方平",
        "paragraphs": [
            "星斗挂空碧，鸾鹤翔紫清。",
            "朝真弟子古坛上，炉烟袅袅金碧声。",
            "露脚斜白寒不动，千山岑寂横烟清。",
            "绛阙太真冠简静，紫宫夫人珰佩鸣。",
            "霞旌晓迈遗空谷，石磴云埋瑶草绿。",
            "残蟾冷帖西南隅，回首尘寰烟一簇。"
        ],
        "title": "朝元引贻赵抱一",
        "id": "7136bd5b-974a-4539-a85d-4109dbe58a0c"
    },
    {
        "author": "张方平",
        "paragraphs": [
            "有所思，在斗墟之东华。",
            "我欲从之路阻赊，寸心坐驰天南涯。",
            "彼美一人骞且都，明月环佩云霞裾，蹇于翔兮不我留。",
            "登高杳视令人愁，褰裳欲涉江湖修。",
            "江湖修，不可过。",
            "不可过兮奈若何，私自怜兮长啸歌。"
        ],
        "title": "有所思行",
        "id": "90c268d3-6b63-4a40-acb0-7c853039409d"
    },
    {
        "author": "张方平",
        "paragraphs": [
            "少年心骨壮，功名期力殉。",
            "文邀马卿评，劔谒猿公问。",
            "御良骥足逸，胡为车三偾。",
            "浮沈道所尚，穷达天之分。",
            "迹从逍遥游，心与洪蒙论。",
            "姑佩湛卢归，休复较铦钝。"
        ],
        "title": "送柳澥下第出京",
        "id": "09bcea84-ea72-48ef-91b2-318948dcff34"
    },
    {
        "author": "张方平",
        "paragraphs": [
            "千里寒雪程，平生旅人心。",
            "丈夫虽四方，行役愁不任。",
            "祢刺弊生毛，赵囊空无金。",
            "钱子一罇酒，送子垂杨阴。"
        ],
        "title": "送龚懋",
        "id": "6cbdee08-7278-44c3-92e3-ec0d79bcf61a"
    },
    {
        "author": "张方平",
        "paragraphs": [
            "畴昔未识君，汝南熟声耀。",
            "相随会上都，一揖心相照。",
            "爱君真快士，顾我略同调。",
            "剧孟重然诺，曼倩喜谐笑。",
            "往简日共评，高楼常对釂。",
            "君锐如利劔，腾拔已出鞘。",
            "我独策征骖，舌在慵复掉。",
            "归养咏南陔，丘园忆高蹈。"
        ],
        "title": "寄赠姚白",
        "id": "0dae80f6-dcba-4a33-9040-37e4be7eb4a9"
    },
    {
        "author": "张方平",
        "paragraphs": [
            "暮哭寝门外，南望愁云昏。",
            "何言英迈气，奄成幽寂魂。",
            "寒月长夜台，秋风黄蒿原。",
            "十载金石心，凄凉谁与言。"
        ],
        "title": "哭友人任向",
        "id": "645c4083-d793-4a2c-b294-38db14dc2c19"
    },
    {
        "author": "张方平",
        "paragraphs": [
            "物色无容华，逆风利如剪。",
            "晨兴心怅然，惜此岁华晚。",
            "自古东流波，滔滔去无返。",
            "计事须及时，咄哉行自勉。"
        ],
        "title": "暮冬书事",
        "id": "066c3e83-fe6a-4eee-a1c6-dfcb229f285c"
    },
    {
        "author": "张方平",
        "paragraphs": [
            "广陵散，妙哉嵇公其旨深，谁知此是亡国音。",
            "商声慢大宫声微，强臣专命王室卑。",
            "我闻仲达窥天禄，人见飞鸟在晋屋。",
            "子元废芳昭杀髦，常道乡公终荡覆。",
            "义师三自广陵起，功皆不成竟夷戮。",
            "广陵散，宣诛凌。",
            "景诛俭，文诛诞。",
            "广陵散，晋室昌，魏室亡。"
        ],
        "title": "广陵散",
        "id": "36ce2671-cb5a-4f2e-b191-d8bd15213198"
    },
    {
        "author": "张方平",
        "paragraphs": [
            "五湖波浪涵秋空，风烟萧索愁溶溶。",
            "棹扁舟兮长迈，当年则有越相之范公。",
            "乌喙不仁固可恨，文种踟蹰亦已庸。",
            "功大不赏威震主，不去必诛今古同。",
            "周霍中曾殆如线，黥韩竟不保其终。",
            "谁能持此沧浪曲，寄入三湘棹唱中。"
        ],
        "title": "沧浪曲",
        "id": "59fe54d5-0b43-4033-ae1e-24e2567a1a72"
    },
    {
        "author": "张方平",
        "paragraphs": [
            "有叟羁穷垂白头，潜神密理同天游。",
            "朝歌鼓刀既屠纣，渭滨垂钩来钓周。",
            "晚遭西伯与同载，首封东海荒营丘。",
            "洋洋大风仅千祀，当年固乃屠钓俦。",
            "世变後有薛公文，馆中多坐倜傥人。",
            "鲁连节重轻丘山，冯驩气高微风云。",
            "丈夫志义绝流俗，岂与层层雏鼠羣。",
            "楚汉兴亡事已微，後世倾夺奚足讥。",
            "龙韬豹略苦迂阔，使公复生将安归。"
        ],
        "title": "过齐篇",
        "id": "2e2a6bd2-ddac-453d-b37c-4a5ec58e7d1e"
    },
    {
        "author": "张方平",
        "paragraphs": [
            "仙人仙在沧海湄，双毫出耳绿丝垂。",
            "瑶池西赴白云宴，丹山远借青鸾骑。",
            "香云红淡春光染，天风吹旌霞飐飐。",
            "晓过扶桑水一泓，下视中州尘九点。",
            "蟠桃初熟甘露瓜，对持斗柄泛流霞。",
            "妄向秋空举金掌，茂陵衰草令人嗟。"
        ],
        "title": "瑶池宴曲",
        "id": "e3b7a385-9920-4bb7-92b2-6ce6a974129d"
    },
    {
        "author": "张方平",
        "paragraphs": [
            "周道积衰礼义坏，夫子咏歌沂泗滨。",
            "宓君不齐宰单父，独推深诚仁此民。",
            "弹琴燕坐澹无事，人不忍欺风化淳。",
            "流光逝水二千年，我税征鞍来盘桓。",
            "满屋清风气象古，绕台宿楚霜华寒。",
            "缅怀德音竟谁嗣，挥酒洒空独长叹。",
            "安得长官尽恺悌，编氓父子聊相欢。"
        ],
        "title": "秋过琴台怀古",
        "id": "ebafb9a4-b4c3-409a-8f5a-9103c73962fa"
    },
    {
        "author": "张方平",
        "paragraphs": [
            "山翁貌清耸，膝横古桐弹。",
            "泛弄渌水曲，满弦流潺潺。",
            "初调意绪微，温流动斜晖。",
            "划然响嘈嘈，秋风驾怒涛。",
            "数声细更大，涧泉咽复快。",
            "曲终急以停，骤雨齐无声。",
            "西壁月华白，万壑松风清。",
            "灏然太古气，使人尘虑平。",
            "山翁弹罢抱琴去，归处一峰烟翠横。"
        ],
        "title": "渌水辞",
        "id": "cd71f617-a584-417e-96ff-5c5fd2c4881f"
    },
    {
        "author": "张方平",
        "paragraphs": [
            "圣明天子仁且英，海寰内外归神灵。",
            "辞客相夸凤凰诏，功臣不貌麒麟形。",
            "绣旗尘卷霞纹闇，古劔秋涩铜花青。",
            "尚余旧爱征西马，待从日仗登云亭。"
        ],
        "title": "老将篇",
        "id": "82a9e8d1-9219-4baa-8651-77a48cc066c2"
    },
    {
        "author": "张方平",
        "paragraphs": [
            "天地闭不泰，贤人隐山泽。",
            "如何尧舜代，箕颍有逸客。",
            "消长存乎时，出处惟所适。",
            "箕子之明夷，钓筑亦潜迹。",
            "乘桴海上游，采芝商中匿。",
            "有道盍来仪，经纶建皇极。",
            "致君义轩庭，安民仁寿域。",
            "岂必同蚯蚓，蟠屈泥中食。"
        ],
        "title": "读高士传",
        "id": "31625e3e-e77f-4ba2-a06d-4d98baa0352d"
    },
    {
        "author": "张方平",
        "paragraphs": [
            "灏灏元气淳，茫茫太古迹。",
            "文巧不胜烦，发机自三画。",
            "盟诅复诰誓，民心日浇弊。",
            "荡然近太初，祖龙亦深意。",
            "倾夺损生理，世人多夭死。",
            "诚哉象系言，干坤有时毁。"
        ],
        "title": "古意",
        "id": "25369ce5-391c-4468-9f45-b300e05cd8db"
    },
    {
        "author": "张方平",
        "paragraphs": [
            "受命托厚地，禀气独英妙。",
            "有心出太虚，无情合至道。",
            "君子正容色，烈士全节操。",
            "自是万木王，何辱大夫号。"
        ],
        "title": "咏松",
        "id": "5455968f-31ae-4133-8938-af8a4958616a"
    },
    {
        "author": "张方平",
        "paragraphs": [
            "美玉琢温润，界尺裁方直。",
            "非惟立规矩，亦以端简册。",
            "玉性比君子，尺用同正人。",
            "兼有盘盂戒，宜为几席珍。"
        ],
        "title": "谢人赠玉界尺",
        "id": "bc158170-6cdb-4872-bf67-59bc4ab25aea"
    },
    {
        "author": "张方平",
        "paragraphs": [
            "邑民三万家，四边湖海遶。",
            "家家勤穑事，市井商游少。",
            "荐岁逢水沴，饥劳何扰扰。",
            "我来忝抚字，见此心如捣。",
            "去秋仅有年，膏田尚停潦。",
            "今幸风雨调，皆话天时好。",
            "春喜鹊巢低，夏更蝉声早。",
            "秧船拏参差，葑岸萦回缭。",
            "艺插暮更急，车响转清晓。",
            "纺筥犹挂壁，何暇张鱼鸟。",
            "我时行近郊，小艇穿萍藻。",
            "渚长葭薍深，野沃𥝧稏倒。",
            "孺子远饷归，闲暇颜色饱。",
            "预喜省敲笞，租赋可时了。",
            "归来轩馆静，旷荡盈怀抱。",
            "衙退人吏散，庭庑阒窈窈。",
            "露筱映孤亭，风荷动幽沼。",
            "置身木鴈间，兹焉愿终老。",
            "颠蹶走荣利，况余拙非巧。",
            "鲈脍饭紫芒，鹅脂酒清醥。",
            "怅然怀友生，虚斋为谁扫。"
        ],
        "title": "昆山初秋观稼回县署与同寮及示姑苏幕府",
        "id": "7ee50df0-42e9-4ef1-8bce-1ec73447cfce"
    },
    {
        "author": "张方平",
        "paragraphs": [
            "曲池秋水平，虚碧杳澄浄。",
            "有鰋从何来，潜据久已横。",
            "鼓鬣作波浪，晴景占苹荇。",
            "贪吞无遗鳞，多折修荷柄。",
            "西轩因纳凉，遶步恣哦咏。",
            "时逢横水面，气意殊豪劲。",
            "向非神守严，雨雾寻飞迸。",
            "不揆入江海，且与蛟螭竞。",
            "暇日呼罟师，搜摝穷泥泞。",
            "泼剌出数尺，怒跳何健轻。",
            "状丑足涎沫，刀几嫌腥硬。",
            "遣童放西泽，不死傥知幸。",
            "犹虑持私烹，诚嘱烦言令。",
            "去去避钩网，再获谁尔诤。",
            "遂取羣小鲜，投中使沿泳。",
            "上游若浮空，众沈疑落穽。",
            "队行有孤出，如嫡从诸媵。",
            "忽散何所惊，两合成相迎。",
            "衔尾既竞速，依蒲亦少定。",
            "庄濠念逍遥，严溪思隐行。",
            "聊以贻後人，持竿助闲兴。"
        ],
        "title": "临池翫游鱼",
        "id": "5ef93585-e10c-4039-b5c5-5772608abeb7"
    },
    {
        "author": "张方平",
        "paragraphs": [
            "泽国气温湿，暑候尤鬰蒸。",
            "矧更并江海，霖霪久相仍。",
            "沉阴不暂解，云雾常昏凝。",
            "蛾蝶败禾麦，鳅鳣占田塍。",
            "菌本出床脚，藓痕粘杖藤。",
            "蜗蚓离窍窦，伸缩殊自矜。",
            "蛙黾聒昼夜，耳惯犹愁憎。",
            "漫水接河汉，宁复分淄渑。",
            "暑弱为寒冒，阳微遭阴凌。",
            "震雷寂不发，凄风时暴兴。",
            "孰此宰四序，令烦无威棱。",
            "将由列缺惰，何处闲曲肱。",
            "飞廉独掀扑，公尔作阴朋。",
            "共力起波浪，势且襄冈陵。",
            "涉古考经说，助阳义有凭。",
            "古典救日法，于社萦朱绳。",
            "置麾伐五鼓，消慝使勿胜。",
            "庶几灾沴革，幸获忻谷登。",
            "幽斋窗户闇，懵瞀思不澄。",
            "有如坐盎缶，巾羃施层层。",
            "疚心忝抚字，搔首徒鬅鬙。",
            "安得昏霾辟，坐见白日升。"
        ],
        "title": "吴中暑雨",
        "id": "b65b42c0-0c65-42f1-be0e-5c6d3860bf2c"
    },
    {
        "author": "张方平",
        "paragraphs": [
            "芳园夏景初，茂树成帷幄。",
            "幽亭鲜人到，羣雀宅檐桷。",
            "飞集得所安，朋噪声何乐。",
            "幸无弹弋虞，复免鹰鹯捉。",
            "入水时尚赊，孳育日以数。",
            "啄场徒耗粟，穿屋皆有角。",
            "属我厌歊蒸，来居屏纷浊。",
            "置榻开小窗，当轩挂踈箔。",
            "莫肯少畏避，竟来斗纷魄。",
            "争粒时聚喧，夺栖或相抟。",
            "谁命为嘉宾，轻率可无怍。",
            "主人不尔堪，尽逐归蓬藿。"
        ],
        "title": "东亭逐雀",
        "id": "58ee579f-852a-4c6c-a327-9b02e8a7f883"
    },
    {
        "author": "张方平",
        "paragraphs": [
            "刘郎阮郎丹箓客，桃花源中有旧宅。",
            "闲寻流水过碧溪，忽闻鸡犬见人迹。",
            "琼台瑶榭知何所，紫云深处开珠户。",
            "鹤驾龙軿彩仗来，鸾歌凤舞霞觞举。",
            "世缘未断尘心狂，苦厌仙家日月长。",
            "洞门一闭怳如梦，归路古木何荒凉。"
        ],
        "title": "桃源二客行",
        "id": "03fdb921-cdce-4b0b-bfa4-7ac603ccb479"
    },
    {
        "author": "张方平",
        "paragraphs": [
            "水为都，云为庐，芙蓉帐，清盖车，霜裾雪襟素襜襦。",
            "秋空清，秋雨晴，弋者不来渔翁去，孤翘羣泳芦花汀。",
            "往来东浦何容与，莫爱稻粱过西渚。",
            "渔翁布罗满葭下，潜教媒子来呼汝。",
            "罥丝漠漠不可见，羽翰一挂脱不去。",
            "汝挂罗，媒子喜，更笑汝愚落他计。"
        ],
        "title": "沧洲白鸟歌",
        "id": "59be517a-32ff-4f6a-bdbb-54954db292a1"
    },
    {
        "author": "张方平",
        "paragraphs": [
            "崇轩华盖为谁子，高阁朱扉为谁第。",
            "孟公君卿善请谒，少叔王孙有权势。",
            "凭凌豪气务相倾，晚日署门复谁恚。",
            "君不见隆中草庐客，阳里席门居。",
            "敛翼蓬蒿下，萧条意自如。",
            "触罗向稻梁，肯随黄口雏。",
            "将军三降顾，真主六用谟。",
            "岂由趋逐交游得，壮心自与功名俱。"
        ],
        "title": "门有车马客行",
        "id": "187a6fd4-f4ea-4c19-a86a-41eff91aef5b"
    },
    {
        "author": "张方平",
        "paragraphs": [
            "层台复道盘盘斜，马头冷光摇玉花。",
            "曲葆翩翩映红日，彩旗苒苒舒晴霞。",
            "铿钟考鼓台上宴，花间楼榭层层见。",
            "香雾低蒙烂不收，觥筹随酒东西转。",
            "山衔半日王未醉，桂花蟾露滴浓翠。",
            "冬冬满板敲金丸，千娥攒碧台门闭。",
            "古铜青涩对秋晓，王乐不极将如老。",
            "孟尝坟上牧童歌，千岁空台长荒草。",
            "土花愁碧古甬平，阴夜鬼荧光扰扰。"
        ],
        "title": "平台秋",
        "id": "4f62dbc3-2514-4095-8d8e-a495945bef02"
    },
    {
        "author": "张方平",
        "paragraphs": [
            "黄鹤飞来兮，越沧海之无垠，标格孤高谁与羣。",
            "风前清啸欲命侣，凝神翘立如含嚬。",
            "鹰鹯独矜觜爪利，燕雀止为腥膻驯。",
            "扃笼犹负语言巧，堕羽直为依襟珍。",
            "杳杳水云上，亦有网罗屯。",
            "黄鹤飞去兮，汝无恋此扰扰之尘寰。",
            "冲丹霄兮凌紫烟，行啄秀芝咽醴泉。",
            "静栖琪树金羽丽，闲舞瑶池菊裳鲜。",
            "鹓羣凤侣久相待，休随燕雀陪鹰鹯。"
        ],
        "title": "黄鹤篇",
        "id": "f15c12ed-bcd1-4db6-ac21-5d07284a812e"
    },
    {
        "author": "张方平",
        "paragraphs": [
            "有儒落落何为者，策驴晓到吾门下。",
            "凤标高古气深淳，询之乃是陶唐民。",
            "并汾形胜太行麓，西距潼关大河曲。",
            "春秋战国汉晋史，所书义勇雄侠士。",
            "多出三晋与秦燕，古云气俗禀之然。",
            "我颅儒冠腰博带，躯干不如脑腑大。",
            "曾游两河望王屋，不到并州心不足。",
            "喜君历历说其乡，引我心飞过太行。",
            "因爱其乡爱其人，已重其人重其文。",
            "文比玉溪既高爽，诗比玉川仍清新。",
            "胡君不但歌诗好，又工画笔名精妙。",
            "画牛百年鼻不干，浙东独有戴巡官。",
            "胡君不肯居戴後，自署名为画牛叟。",
            "忽摧两幅教余看，回首故园心恋恋。",
            "我家一廛寄淮汭，往曾亲把枯犂尾。",
            "月下歌商叩牛角，雨里寻春坐牛背。",
            "长来提劔事羁游，虚名役我荒西畴。",
            "见君画得牛如活，却忆烟蓑淮汭秋。",
            "胡君胡君君贤者，画得信奇宜少画。",
            "勿令画价闻于人，掩君诗价兼文价。"
        ],
        "title": "胡生画牛歌",
        "id": "c59094b4-ffcc-4aed-b8e1-8e26bf1780f8"
    },
    {
        "author": "张方平",
        "paragraphs": [
            "众客醉归杯席阑，有客不醉坐长叹。",
            "不醉长叹客何苦，请以眼前近事观。",
            "客见南迁丁晋公，拥旄秉轴天禧中。",
            "昔岁羁游客此宇，穷秋萧索随飞蓬。",
            "渐达得意忘旧困，手提国柄矜权雄。",
            "矜权未足俄南窜，青衫白发穷衰翁。",
            "向者枯荣试回省，何异春宵梦一终。",
            "人事纷纭似飞絮，钟漏声中朝复暮。",
            "且脱鹴裘换酒来，与子相从醉乡去。"
        ],
        "title": "劝酒行",
        "id": "36b7e851-b7a6-44ca-b60b-0402a9b99957"
    },
    {
        "author": "张方平",
        "paragraphs": [
            "露下蝉不鸣，怆然觉秋暮。",
            "独立夕阳楼，遥见南征路。",
            "动乖心所期，事与年同去。",
            "弹铗歌归来，愁思发宵寤。",
            "高吟惠连诗，重忆安仁赋。",
            "佳人何当还，荆阳叹流寓。"
        ],
        "title": "思远辞",
        "id": "5df5f3a1-b995-4a7e-8a72-f4f7ce396457"
    },
    {
        "author": "张方平",
        "paragraphs": [
            "世事随波涛，流光逐魁杓。",
            "二年革新旧，一夕连昏朝。",
            "容华益凋歇，况味殊萧条。",
            "信似唐生语，跃马期非遥。"
        ],
        "title": "岁除",
        "id": "e6266b85-e432-4642-baec-c3a239dee84b"
    },
    {
        "author": "张方平",
        "paragraphs": [
            "浙江汤汤，南国之纪。",
            "句章之乡，居巢之里。",
            "天子命公，二邦更治。",
            "越人之嗟，吴人之喜。",
            "公之为政，简而易从。",
            "不严而威，敏以有功。",
            "孽不及牙，奸折其绪。",
            "孰施斧斤，不见铓露。",
            "老稚晏起，壮服于亩。",
            "椸有澣衣，廥有多稌。",
            "公之退公，乐是北池。",
            "飞阁渠渠，虚廊迟迟。",
            "鱼跳于藻，渚有凫鹥。",
            "钓亭桧岛，其水涟漪。",
            "公之退公，以豫以游。",
            "邦人喜公，尚无疾忧。",
            "邦人祝公，百禄是遒。",
            "匪公其私，王家之休。",
            "我思建官，公理众政。",
            "与民最亲，惟时守令。",
            "其有不臧，根心之螟。",
            "小犹虮虱，肤皮是营。",
            "于铄有宋，一统万方。",
            "千里所付，几人曰良。",
            "凡领王民，守土之吏。",
            "有理如吴，帝道则粹。",
            "我歌北池，爰颂公德。",
            "以告後人，勿污勿塞。"
        ],
        "title": "姑苏蒋公北池诗",
        "id": "e5861fc1-fcd1-4821-9cfb-d0f4f453bf24"
    },
    {
        "author": "张方平",
        "paragraphs": [
            "烈士趋死易，黜己下人难。",
            "况乃持柄位，而当功名间。",
            "天宝唐中圮，大盗起幽蓟。",
            "伐鼓倾中州，意有摧枯易。",
            "桓桓许公远，持节睢阳郡。",
            "孤垒扼贼冲，攻急势危窘。",
            "张公何壮哉，雍丘以众来。",
            "誓将同忠义，分持虏羹杯。",
            "慷慨二丈夫，感诺明悲吁。",
            "对举两手起，力与扶中区。",
            "空郊乘垝垣，赋锋四周攒。",
            "万夫齐一心，就死无悔颜。",
            "夫岂威令使，化公心如丹。",
            "兵尽粮饷绝，重围气逾烈。",
            "龙枯无一勺，虎腾坠穷穴。",
            "帐下万金士，霁云特雄杰。",
            "乞师贺兰府，啮指如枯蘗。",
            "七日哭秦庭，何谢楚臣节。",
            "邻藩救不来，呱呱守埤哀。",
            "天胡不我吊，竟使孤城摧。",
            "沈痛数忠良，委骨鲸与豺。",
            "王师遂破贼，天王归京国。",
            "持久全江淮，实由二公力。",
            "遗烈在宋人，食公河之津。",
            "我闻唐天子，命远守宋民。",
            "张公何为者，单车投远舍。",
            "开门授之柄，引己出其下。",
            "张公仁且英，节义无与程。",
            "但初无睢阳，此功将安成。",
            "顾岂沮大节，而下张公名。",
            "意欲觉後来，知人为贤明。"
        ],
        "title": "睢阳双忠庙诗",
        "id": "63d2e158-42bb-40b9-891d-71a7fbd94f18"
    },
    {
        "author": "张方平",
        "paragraphs": [
            "踈慵余本性，放旷涵天真。",
            "自疑姑射来，藐然太古淳。",
            "思与老彭游，坐阅冥灵春。",
            "世家守儒业，此志成越秦。",
            "蹭蹬湛世伪，遂与英俊羣。",
            "阔步处清禁，迎班趋紫宸。",
            "高议预时事，客气矜要津。",
            "薪火不停焰，风波浩亡垠。",
            "释筈前无的，将车後多尘。",
            "履地弗敢蹐，仰屋徒含颦。",
            "兼济悼迟暮，独善惭隐沦。",
            "沥恳得嘉命，闲曹容病身。",
            "性以浄为体，慵乃德之纯。",
            "融师善知识，中散诚仁邻。",
            "首慵废冠弁，腰慵捐佩绅。",
            "手慵如槁枝，足慵若奇轮。",
            "耳目遗声色，鼻舌忘馨辛。",
            "内乐极委顺，中扃收精神。",
            "大观齐诸物，万化同一均。",
            "祸兮福所倚，名与身孰亲。",
            "何须人林壑，自是逍遥人。"
        ],
        "title": "闲居述怀",
        "id": "e4b0b540-53ca-4e14-b374-54776c4fe3bd"
    },
    {
        "author": "张方平",
        "paragraphs": [
            "种种诸法皆心生，心自无生岂有法。",
            "祖师来意我不知，昨夜秋风扫黄叶。"
        ],
        "title": "酬琅邪山僧智先相示禅册",
        "id": "d8514c05-e82b-46f4-98e6-492932451def"
    },
    {
        "author": "张方平",
        "paragraphs": [
            "黄裘纱帽霜眉白，九老相携意气同。",
            "碧水宫中初邂逅，黄金殿里久从容。",
            "苦催归路憎骊母，留赏名园喜葛公。",
            "为问家乡还远近，迢迢七十七程中。"
        ],
        "title": "游九老祠堂阅古碑旧记字多讹缺询诸故老灵迹甚异因成长句以志其事",
        "id": "1b04a860-c68c-4e56-b68a-ddfd084891f7"
    },
    {
        "author": "张方平",
        "paragraphs": [
            "二八已微阙，十四犹未圆。",
            "盛满在三五，素蛾逞婵娟。",
            "两半阴阳合，平分上下弦。",
            "臼中有灵药，一粒九光全。"
        ],
        "title": "寓意咏月赠李先生",
        "id": "e07762bb-834e-42d1-97ea-0eb31ecfb275"
    },
    {
        "author": "张方平",
        "paragraphs": [
            "可怜萍梗飘浮客，自叹匏瓜老病身。",
            "从此空斋挂尘榻，不知重扫待何人。"
        ],
        "title": "送苏子由监筠州酒税",
        "id": "bf9a1a59-010f-4cd8-bd9b-89bd07fecab9"
    },
    {
        "author": "张方平",
        "paragraphs": [
            "自从无始千千劫，万法本来无一法。",
            "祖师来意我不知，一夜西风扫黄叶。"
        ],
        "title": "偈",
        "id": "ec0bb775-0e7e-46bb-813a-6a35a8a21131"
    },
    {
        "author": "张方平",
        "paragraphs": [
            "烟策西归背九衢，锦城春色徧平芜。",
            "它年定有乘槎客，知是严君隐蜀都。"
        ],
        "title": "送何山人",
        "id": "b99aa786-6d25-42f3-a128-070999d3e391"
    },
    {
        "author": "张方平",
        "paragraphs": [
            "故人久别忽相逢，不及开樽舟已东。",
            "四十五年春梦过，此回一见更怱怱。"
        ],
        "title": "诗二首  其一",
        "id": "eab3a74e-9f9b-458f-92d0-b3dff243290b"
    },
    {
        "author": "张方平",
        "paragraphs": [
            "剡中盛事自南朝，太守诗人趣亦高。",
            "我岂匏瓜常系此，酒舡搥鼓兴犹豪。"
        ],
        "title": "诗二首  其二",
        "id": "6b10becf-43d0-4282-a584-7549af59ebec"
    },
    {
        "author": "张方平",
        "paragraphs": [
            "红尘三尺险，中有是非波。"
        ],
        "title": "句  其一",
        "id": "3ae5b122-1d90-4d59-8bb0-f06be413a85d"
    },
    {
        "author": "张方平",
        "paragraphs": [
            "谨言浑不畏，忍事又何妨。"
        ],
        "title": "句  其二",
        "id": "4f58f8fe-f9af-489f-967f-8ee544a12ada"
    },
    {
        "author": "苏舜钦",
        "paragraphs": [
            "後寝藏衣冠，前庙宅神主。",
            "吾闻诸礼经，此制出中古。",
            "秦嬴蚀先法，乃复祭于墓。",
            "汉衣以月游，于道盖无取。",
            "宣帝尊祖庙，失制徧九土。",
            "孝元酌前文，一旦悉除去。",
            "魏帝乐铜台，遗令置歌舞。",
            "昏嗣竟从之，此事狂夫阻。",
            "唐制益纷华，诸陵锁嫔御。",
            "旷女日哀吟，于先亦奚补。",
            "吾朝三圣人，乘云不可覩。",
            "威灵已霄汉，嗣皇念宗祖。",
            "绘事移天光，刻象肖神武。",
            "徧敕旧游地，输材起宫宇。",
            "阶墄扣以金，墙壁衣之黼。",
            "功既即奉迎，法仗叠箫鼓。",
            "玩好择珍奇，目夺不可数。",
            "三京佛老家，已有十数处。",
            "朝家虽奉先，越礼古不许。",
            "君不祭臣仆，父不祭支庶。",
            "丹楹岂非孝，圣贬甚萧斧。",
            "大祀当以时，寝庙即其所。",
            "惜哉共俭德，乃为侈所蛊。",
            "痛乎神圣姿，遂与夷为侣。",
            "苍生何其愚，瞻叹走旁午。",
            "贱子私自嗟，伤时泪如雨。"
        ],
        "title": "感兴三首  其一",
        "id": "06392d38-0f54-4677-b1a8-daf1f93668a6"
    },
    {
        "author": "苏舜钦",
        "paragraphs": [
            "在昔帝舜日，光宅辟四门。",
            "所宾无凶邪，德教日益敦。",
            "末世多滥奸，九重严大阍。",
            "扞掫主讥察，谁何辨语言。",
            "一关百力士，列立甃石温。",
            "设官按尺籍，唱号于未昏。",
            "唐末稍懈怠，尝值外使奔。",
            "京城凶豪儿，奋剑闯帝藩。",
            "狂呼啸虎豹，便欲倾干坤。",
            "赖有宰相在，不然神器翻。",
            "我朝讲制度，门籍反不存。",
            "近知贱丈夫，突入犯赤轩。",
            "陛官未暇执，呶呶何其諠。",
            "祖宗创业难，慎重在後昆。",
            "勇夫犹重闭，况乃天子尊。",
            "何罗犹宜察，况乃外寇屯。",
            "兴语一及此，舌出反自扪。",
            "吾家本寒微，世受朝廷恩。",
            "欲奏鸱鸮诗，当涂谁荐论。"
        ],
        "title": "感兴三首  其二",
        "id": "d8778c8b-3744-438e-9a2d-242737f9cac0"
    },
    {
        "author": "苏舜钦",
        "paragraphs": [
            "瞽说圣所择，愚谋帝不罪。",
            "况乎言有文，白黑时利害。",
            "前日林书生，自谓胸臆大。",
            "潜心摭世病，荣成谓可卖。",
            "投颡触谏函，献言何耿介。",
            "云昨见凶星，上帝下警戒。",
            "意若日昏㧻，出处恣蜂虿。",
            "安坐弄神器，开门纳珍贿。",
            "宗支若系囚，亲亲礼日杀。",
            "大臣尸其柄，咋舌希龙拜。",
            "速速伐虎丛，无使自沈瘵。",
            "陛下幸察之，聪明即不坏。",
            "如忽贱臣言，不瞬防祸败。",
            "一封朝飞入，羣目已睚眦。",
            "力夫暮塞门，执缚不容喟。",
            "十手捽其胡，如负杀人债。",
            "幽诸死牢中，系灼若龟蔡。",
            "亦既下风指，黥而播诸海。",
            "长途万余里，一钱不得带。",
            "必令朝夕闲，渴饥死于械。",
            "从前有口者，蹜脰如气鞴。",
            "独夫已去除，易若吹糠粺。",
            "奈何上帝明，非德不可盖。",
            "倏忽未十旬，炎官下其怪。",
            "乙夜紫禁中，一燎不存芥。",
            "天王下床走，仓猝畏挂碍。",
            "连延旧寝廷，顿失若空寨。",
            "明朝黄纸出，大赦徧中外。",
            "嗟乎林书生，生命不可再。",
            "翻令凶恶囚，累累受恩贷。"
        ],
        "title": "感兴三首  其三",
        "id": "e55127c6-cdec-4d27-b202-3ab831760be2"
    },
    {
        "author": "苏舜钦",
        "paragraphs": [
            "无战王者师，有备军之志。",
            "天下承平数十年，此语虽存人所弃。",
            "今岁西戎背世盟，直随秋风寇边城。",
            "屠杀熟户烧障堡，十万驰骋山岳倾。",
            "国家防塞今有谁，官为承制乳臭儿。",
            "酣觞大嚼乃事业，何尝识会兵之机。",
            "符移火急搜卒乘，意谓就戮如缚尸。",
            "未成一军已出战，驱逐急使缘崄巇。",
            "马肥甲重士饱喘，虽有弓剑何所施。",
            "连颠自欲堕深谷，虏骑笑指声嘻嘻。",
            "一麾发伏鴈行出，山下掩截成重围。",
            "我军免胄乞死所，承制面缚交涕洟。",
            "逡巡下令艺者全，争献小技歌且吹。",
            "其余鼻馘放之去，东走矢液皆淋漓。",
            "首无耳准若怪兽，不自媿耻犹生归。",
            "守者沮气陷者苦，尽由主将之所为。",
            "地机不见欲侥胜，羞辱中国堪伤悲。"
        ],
        "title": "庆州败",
        "id": "ffb70fbc-6da9-4380-8c3c-6c31b08c661e"
    },
    {
        "author": "苏舜钦",
        "paragraphs": [
            "十年苦学文，出语背时向。",
            "策力不自知，艺围辄掉鞅。",
            "薄技遭休明，一第君所唱。",
            "拔身泥滓底，飘迹云霞上。",
            "气和朝言甘，梦好夕魂王。",
            "轩眉失旧敛，举意有新况。",
            "爽如秋後鹰，荣若凯旋将。",
            "台府张宴集，吾辈纵嚯浪。",
            "花梢血点干，酒面玉纹涨。",
            "狂歌互喧传，醉舞迭阆伉。",
            "兹时实无营，此乐亦以壮。",
            "去去登显涂，幸无隳素尚。"
        ],
        "title": "及第後与同年宴李丞相宅",
        "id": "4177614c-bf12-47cf-af30-a296db0a4020"
    },
    {
        "author": "苏舜钦",
        "paragraphs": [
            "昔在开元中，此名升阳殿。",
            "西通大明宫，夹道直如箭。",
            "至尊黄金舆，乘春日幸宴。",
            "翠嫔戛钟鼓，欢呼奏新徧。",
            "巧舞风燕翻，妖歌露莺啭。",
            "酒光射锦幄，上下花会炫。",
            "雕盘堆緐英，艳粉弱自战。",
            "天欢日无穷，臣谏莫敢献。",
            "乐极哀继之，在理亦可见。",
            "胡来塞宫阙，腥膻污香荐。",
            "纵火寝庙平，挥戈君臣迸。",
            "庸嗣忽前丑，泚巢更祸乱。",
            "冉冉竟覆亡，返为耕牧便。",
            "瓦砾虽费犂，土壤颇肥衍。",
            "盖由杀人多，膏血浸渍远。",
            "髑髅今成堆，皆昔燕赵面。",
            "每因鉏耨时，数得宝玉片。",
            "今秋雨泽多，谷穗密如辫。",
            "农惟喜丰稔，吾独闵迁变。",
            "不有失德君，焉为穑夫佃。",
            "大国尚如此，小人易流转。",
            "道德可久长，作诗将自劝。"
        ],
        "title": "升阳殿故址",
        "id": "51592d14-1650-4ad0-b002-54d5ba8c3206"
    },
    {
        "author": "苏舜钦",
        "paragraphs": [
            "欲晓霜气重不收，余阴乘势相淹留。",
            "化为大雾塞白昼，咫尺不辨人与牛。",
            "羣鸟啁啾满庭树，欲飞恐遭罗网囚。",
            "四檐晻蔼下重幕，微风吹过冷自流。",
            "窃思朝廷政无滥，未尝一日封五侯。",
            "何为终朝不肯散，焉知其下无蚩尤。",
            "思得壮士翻白日，光照万里销我之沈忧。"
        ],
        "title": "大雾",
        "id": "0af2189e-49fd-4b8c-a6ea-b9da49c75713"
    },
    {
        "author": "苏舜钦",
        "paragraphs": [
            "旅食长安城，回遑奔走无停行。",
            "清怀壮抱失素尚，胸中堆积尘土生。",
            "偷闲得至玉峯下，为闻悟真之寺之嘉名。",
            "杖邛赤脚渡蓝水，细流激激心骨清。",
            "仰看苍山高峯旁，白云明灭藏日光。",
            "行人遥指置寺处，正在白云之中央。",
            "逡巡缘栈更险绝，攀萝扪壁随低昂。",
            "朋行咫尺乃相失，已与云雾相翱翔。",
            "时闻啼鸟如吹竹，数步一休还纵目。",
            "行行未知高则危，下视昏烟覆平陆。",
            "满岩佳树尤朴樕，赫赤如霞间浓绿。",
            "是时八月初，路旁已见芬芬菊。",
            "贪奇恋景不知倦，侧睥又复心瑟缩。",
            "神魂飞下大壑幽，定省移时进双足。",
            "寺门高开朝日辉，丹青黯澹唐时屋。",
            "老僧引我周游看，且云白氏子诗乃实录。",
            "此诗畴昔予所闻，殷殷更向碑前读。",
            "按言索像今无复，惟有流泉数道如车辐。",
            "我嫌世累欲暂居，又云此地无留宿。",
            "殿宇之後林莽中，日暮尝有虎豹伏。",
            "凿石龛边崖至深，近有浮屠于此相枨触。",
            "悁心宿忿两不解，一乃颠挤死其谷。",
            "我闻为之久颦蹙，此向期将避烦辱。",
            "不为伤生事，争如平地随流俗。",
            "叹息回头急出山，始觉全躯已为福。"
        ],
        "title": "蓝田悟真寺作",
        "id": "84a70b0e-cb6b-40d1-8741-f169fdf3996c"
    },
    {
        "author": "苏舜钦",
        "paragraphs": [
            "余润涨龙渠，疏溜连清浐。",
            "助晓远昏山，浮秋明刮眼。",
            "渔归别浦闲，鴈下沧波晚。",
            "岸北有高台，离魂荡无限。"
        ],
        "title": "兴庆池",
        "id": "2cf15b39-2c46-4016-91bb-9ae42640ab1d"
    },
    {
        "author": "苏舜钦",
        "paragraphs": [
            "前秋长安春，今春长安秋。",
            "节物自荣悴，我有乐与忧。",
            "穷阎何卑漏，时燕不见投。",
            "门庭谢过从，兰萌舒绿柔。",
            "燕托喜广厦，亦非善是仇。",
            "兰生静愈茂，堪将义为俦。",
            "芳香诚可慕，对之蠲穷愁。"
        ],
        "title": "长安春日效东野",
        "id": "3c0f38ad-e3cf-43f3-9dd7-4b7c2ab2ff54"
    },
    {
        "author": "苏舜钦",
        "paragraphs": [
            "行行太行道，一步三太息。",
            "念厥造化初，春何险此极。",
            "左右无底壑，前後至顽石。",
            "高者欲作天明党，深者疑断地血脉。",
            "夜中岩下埋斗杓，日午阴壁风雪号。",
            "攀缘有路到绝仞，四望羣峯合沓如波涛。",
            "忽至逼侧处，咫尺颠坠恐莫逃。",
            "嗟乎古昔未开时，隔绝往来人不思。",
            "淳源一破山岳碎，巧心遂去缘崄巇。",
            "崄巇不穷甚可畏，悼此二者亡其宜。",
            "天地不自崄，崄由人为之。",
            "彼车摧轮马伤足，中路勿叹勿恸哭。",
            "世上安涂故有焉，孰使汝行此道躯高轩，丧坠不收宜尔然。"
        ],
        "title": "太行道",
        "id": "18fa5df8-6eb5-430e-b4ed-fac988dbf9d0"
    },
    {
        "author": "苏舜钦",
        "paragraphs": [
            "丈夫少也不富贵，胡颜奔走乎尘世。",
            "予年已壮志未行，案上敦敦考文字。",
            "有时愁思不可掇，峥嵘腹中失和气。",
            "倚官得来太行颠，太行美酒清如天。",
            "长歌忽发泪迸落，一饮一斗心浩然。",
            "嗟乎吾道不如酒，平褫哀乐如摧朽。",
            "读书百车人不知，地下刘伶吾与归。"
        ],
        "title": "对酒",
        "id": "c560e986-c7c7-44c4-b893-3a387c579e6c"
    },
    {
        "author": "苏舜钦",
        "paragraphs": [
            "夜分众諠死，耿耿抱真履。",
            "中君湛以宁，不为外官使。",
            "七兵乘间入，攻剽势向圮。",
            "主将不谋阵敌恶，荡然失守遽藏避。",
            "骇浪奔腾，一刻万里，纷纷变化无穷已。",
            "俄如独茧丝，忽复满天地。",
            "乳虎不受缚，狂龙难驯致。",
            "我思精甲，以扞异类。",
            "邪慝弗萌，元辟复位。",
            "辅以逍遥之至道，烂然光辉照无际。"
        ],
        "title": "夜中",
        "id": "083e0865-246c-43c9-84ce-c506bb904511"
    },
    {
        "author": "苏舜钦",
        "paragraphs": [
            "蜀国天下险，奇怪生中间。",
            "有士贾其姓，抱材东入关。",
            "献册叩谏鼓，其言蔚可观。",
            "愿以微贱躯，一得至上前。",
            "掉舌灭西寇，画地收幽燕。",
            "且云太平久，兵战无人言。",
            "臣尝学其法，自集数百篇。",
            "治乱与成败，密然不可删。",
            "三献辄罢去，志屈心悲酸。",
            "将相门户深，欲往复见拦。",
            "负贩冒日热，引重冲雪寒。",
            "羁苦辇毂下，以图晨夕餐。",
            "如此三岁余，夜夜抱膝叹。",
            "义者或赈给，遂复归巴川。",
            "嗟乎区宇大，此徒亦已緐。",
            "城市与岩穴，隐默孰辨旃。",
            "幸得出自鬻，何惜置末班。",
            "吾相柄天下，处事当几先。",
            "古之设爵位，盖欲英雄躔。",
            "次第立名级，不使智虑闲。",
            "稍有才器者，必以禄仕牵。",
            "所患在不出，既出那弃捐。",
            "放蛟入大水，躯虎还深山。",
            "失一故无害，其类莫可攀。"
        ],
        "title": "蜀士",
        "id": "6e3002de-fef7-4275-a3d3-e26d8a622ee5"
    },
    {
        "author": "苏舜钦",
        "paragraphs": [
            "延川未撤警，夕烽照冰雪。",
            "穷边苦寒地，兵气相躔结。",
            "主将初临戎，猛思风前发。",
            "朝笳吹余哀，叠鼓暮不绝。",
            "淹留未见敌，愁端密如发。",
            "予闻古烈士，自誓立壮节。",
            "丸泥封函关，长缨系南越。",
            "本为朝廷羞，宁计身命活。",
            "功名非与期，册书岂磨灭。",
            "然由在遇专，丑类易翦伐。",
            "训士无他才，赏罚在果决。",
            "近闻边方奏，中覆多沈没。",
            "罪者既稽诛，功者不见阅。",
            "虽使颇牧生，勇智当坐竭。",
            "或云庙堂上，与彼势相戛。",
            "恐其立异勋，欻然自超拔。",
            "不知百万师，寒刮肤革裂。",
            "关中闲诛敛，农产半匮竭。",
            "我欲叫上帝，愿帝下明罚。",
            "早令黠虏亡，无为生民孽。"
        ],
        "title": "己卯冬大寒有感",
        "id": "e6076d21-c55e-4ae8-b30d-42f362b953f2"
    },
    {
        "author": "苏舜钦",
        "paragraphs": [
            "老狐宅城隅，涵养体丰大。",
            "不知窟穴处，草木但掩蔼。",
            "秋食承露禾，夏饮灌园派。",
            "暮夜出旁舍，鸡畜遭横害。",
            "晚登埤堄鸣，呼吸召百怪。",
            "或为婴儿啼，或变艳妇态。",
            "不知几十年，出处颇安泰。",
            "古语比社鼠，盖亦有恃赖。",
            "邑中年少儿，耽猎若沈瘵。",
            "远郊尽雉兔，近水歼鳞介。",
            "养犬号青鹘，逐兽驰不再。",
            "勇闻此老孤，取必将自快。",
            "纵犬索幽邃，张人作疆界。",
            "兹时颇窘急，迸出赤电骇。",
            "羣小助呼嗥，奔驰数颠沛。",
            "所向不能入，有类狼失狈。",
            "钩牙咋巨颡，髓血相溃沫。",
            "喘叫遂死矣，争观若期会。",
            "何暇正丘首，腥臊满蓬艾。",
            "数穴相穿通，城堞几隳坏。",
            "久纵此凶妖，一旦果祸败。",
            "皮为榻上藉，肉作盘中脍。",
            "观此为之吟，书以为警戒。"
        ],
        "title": "猎狐篇",
        "id": "1f8da538-d05a-4bc3-a4b3-2df9f3e9bbc4"
    },
    {
        "author": "苏舜钦",
        "paragraphs": [
            "拟把铅刀伐丹桂，欲坐眢井攀青天。",
            "排罗婴儿拒九虎，未若以道干贵权。"
        ],
        "title": "难易言  其一",
        "id": "8b12185d-154e-436b-84f6-f66cc9771217"
    },
    {
        "author": "苏舜钦",
        "paragraphs": [
            "地上拾芥亦细碎，掌里数文犹苦辛。",
            "脱使摘丸下峻坂，未若以财而发身。"
        ],
        "title": "难易言  其二",
        "id": "fe5860cb-6d49-432e-8c5d-c03cc6970b0c"
    },
    {
        "author": "苏舜钦",
        "paragraphs": [
            "弯弓射月落，挥剑决天开。",
            "何言四溟广，并合不成杯。"
        ],
        "title": "大小言  其一",
        "id": "a64ca0e6-a334-49f4-b035-d127aa985cbc"
    },
    {
        "author": "苏舜钦",
        "paragraphs": [
            "托身螟两睫，卜都牛一毛。",
            "奔驰万里外，终不出秋毫。"
        ],
        "title": "大小言  其二",
        "id": "a30a3acf-92c3-4f8a-8d7d-6fa9e910ae39"
    },
    {
        "author": "苏舜钦",
        "paragraphs": [
            "公餗欲成忽覆鼎，银缾汲绝还沈井。",
            "乳虎咆哮落深穽，青萍一挥断人颈。"
        ],
        "title": "了语不了语  其一",
        "id": "beae4c9b-4b70-497b-a467-c4ed509ba813"
    },
    {
        "author": "苏舜钦",
        "paragraphs": [
            "无言以手寻佩环，寒暑迭运雕朱颜。",
            "八骏踏地几时徧，六龙驾日何年闲。"
        ],
        "title": "了语不了语  其二",
        "id": "2e0b0a96-8683-41a9-b234-ccc7e5c11364"
    },
    {
        "author": "苏舜钦",
        "paragraphs": [
            "扁舟迎春色，东下淮楚乡。",
            "侧身风波地，回首英俊场。",
            "顾我本俗材，百事无一长。",
            "滥迹入册府，举动初不皇。",
            "乍脱泥滓底，稍见日月光。",
            "峻阁鬰前起，隐嶙天中央。",
            "春风花竹明，晓雨宫殿凉。",
            "溢目尽图史，接翼皆鸾凰。",
            "明窗置刀笔，大案罗缣缃。",
            "文字虽幼学，钝庸今废忘。",
            "不能温旧习，考古评兴亡。",
            "腼颜于其间，汗下如流浆。",
            "徒然日饱食，出入随羣行。",
            "朝廷比多事，亦合强激昂。",
            "况有诏书在，烂然贴北墙。",
            "奋舌说利害，以救民膏肓。",
            "不然弃砚席，挺身赴边疆。",
            "喋血鏖羌戎，胸胆森开张。",
            "弯弓射搀枪，跃马埽大荒。",
            "功勋入丹青，名迹万世香。",
            "是亦丈夫事，不为鼠子量。",
            "数事皆不能，徒只饱腹肠。",
            "有如凫鴈儿，唼喋守稻粱。",
            "岁月今逝矣，齿摇发已苍。",
            "于时既无益，自合早退藏。",
            "诸君天下选，才业吁异常。",
            "顾当发策虑，坐使中国强。",
            "蛮夷不敢欺，四海无灾殃。",
            "莫效不肖者，所向皆荒唐。",
            "又不耐羞耻，但欲归沧浪。",
            "濡毫备歌咏，仰首看翱翔。",
            "舟中稍无事，思念益以详。",
            "恨无一棱田，可以足糟糠。",
            "出处皆未决，语默两弗臧。",
            "莽不知所为，大叫欲发狂。",
            "作诗寄诸君，鄙怀实所望。"
        ],
        "title": "舟中感怀寄馆中诸君",
        "id": "cf8671c3-d84e-4f4b-9134-ce37ab3ebba1"
    },
    {
        "author": "苏舜钦",
        "paragraphs": [
            "李生以病废，东入徂徕峯。",
            "志气尚突兀，形骸已龙钟。",
            "男儿生世间，有如绝壑松。",
            "误为风雷伤，不与匠石逢。",
            "哀哉千尺干，摧折似秋蓬。"
        ],
        "title": "送李生",
        "id": "c561bf52-e3a1-4cc7-9f72-9c7da626fdfa"
    },
    {
        "author": "苏舜钦",
        "paragraphs": [
            "晚至瓜州渡，击舟泊西湾。",
            "日落暴风起，大浪得纵观。",
            "凭凌积石岸，吐吞天外山。",
            "霹雳左右作，雪洒六月寒。",
            "吁嗟至柔物，威壮不可干。",
            "若为神龙凭，气势非一端。",
            "大舰失所操，翻覆如转丸。",
            "高山虽有路，辙险马足酸。",
            "居朝号安逸，重禄多忧患。",
            "争得清静交，共骑双翔鸾。",
            "矫翅入赤霄，不见此险难。",
            "奈何蚩蚩众，共处天壤间。",
            "因知古圣人，立法万世安。",
            "济川作舟梁，铸鼎穷神奸。",
            "朝廷布礼度，粲粲莫可删。",
            "後来渐破坏，所向行路难。",
            "凶邪得骋志，物命遭摧残。",
            "视此念古昔，杖藜空盘桓。"
        ],
        "title": "杨子江观风浪",
        "id": "ced8a4fd-a695-4820-b748-ef978e195caf"
    },
    {
        "author": "苏舜钦",
        "paragraphs": [
            "去年春雨开百花，与君相会欢无涯。",
            "高歌长吟插花饮，醉倒不去眠君家。",
            "今年恸哭来致奠，忍欲出送攀魂车。",
            "春晖照眼一如昨，花已破蕾兰生芽。",
            "唯君颜色不复见，精魄飘忽随朝霞。",
            "归来悲痛不能食，壁上遗墨如栖鸦。",
            "呜呼死生遂相隔，使我双泪风中斜。"
        ],
        "title": "哭曼卿",
        "id": "7db7a6ee-2e55-4673-9739-69626f95f9a7"
    },
    {
        "author": "苏舜钦",
        "paragraphs": [
            "吾闻壮士怀，耻与岁时没。",
            "出必凿凶门，死必填塞窟。",
            "风生玉帐上，令下厚地裂。",
            "百万呼吸间，胜势一言决。",
            "马跃践胡肠，士渴饮胡血。",
            "腥膻屏除尽，定不存种孽。",
            "予生虽儒家，气欲吞逆羯。",
            "斯时不见用，感叹肠胃热。",
            "昼卧书册中，梦过玉关北。"
        ],
        "title": "吾闻",
        "id": "0366ce4d-aa87-410e-a619-603a4d5a9113"
    },
    {
        "author": "苏舜钦",
        "paragraphs": [
            "皇天稔巨憝，羌虏稽显戮。",
            "庙算忽小丑，王师数倾衄。",
            "秦民着暴敛，惨惨生意蹙。",
            "贼气愈张王，锋锐不可触。",
            "帷幄监前败，降心问白屋。",
            "尺诏下中天，公车塞章牍。",
            "策虑尽颇牧，勇决过贲育。",
            "先生胸臆大，经术内自足。",
            "逸韵脱滓尘，素节抱冰玉。",
            "独耻论兵战，因时射君禄。",
            "不唯吾志乖，亦使王道局。",
            "放怀但文史，散发自溪谷。",
            "近臣上荐书，天子渴高躅。",
            "旌帛三及门，不免至京毂。",
            "万钟非所好，大议戛钧轴。",
            "孤鸾入紫烟，网罟安可束。",
            "天风万里长，沆瀣朝满腹。",
            "更期下翔集，以为苍生福。"
        ],
        "title": "送安素处士高文悦",
        "id": "0794c60b-5206-440c-a875-12096a8de1d8"
    },
    {
        "author": "苏舜钦",
        "paragraphs": [
            "高车大马阗上京，释曰演者何声名。",
            "当年余尝与之语，实亦可喜无俗情。",
            "作诗千篇颇振绝，放意吐出吁可惊。",
            "不肯低心事镌凿，直欲淡泊趋杳冥。",
            "落落吾儒坐满室，共论悫若木陷钉。",
            "卖药得钱辄沽酒，日费数斗同醉醒。",
            "伤哉不栉被佛缚，不尔烜赫灶名卿。",
            "数年不见今老矣，自说厌苦居都城。",
            "垂颐孤坐若痴虎，眼吻开合犹光精。",
            "雄心瞥起忽四顾，便拟击浪东南行。",
            "开春余行可同载，相与旷快观沧溟。"
        ],
        "title": "赠释秘演",
        "id": "29fc7e9a-1b08-441b-b08b-ef794f6a460e"
    },
    {
        "author": "苏舜钦",
        "paragraphs": [
            "春阳泛野动，春阴与天低。",
            "远林气蔼蔼，长道风依依。",
            "览物虽蹔适，感怀翻然移。",
            "所见既可骇，所闻良可悲。",
            "去年水後旱，田亩不及犂。",
            "冬温晚得雪，宿麦生者稀。",
            "前去固无望，即日已苦饥。",
            "老稚满田野，斲掘寻凫茈。",
            "此物近亦尽，卷耳共所资。",
            "昔云能驱风，充腹理不疑。",
            "今乃有毒厉，肠胃坐疮痍。",
            "十有七八死，当路横其尸。",
            "犬彘咋其骨，乌鸢啄其皮。",
            "胡为残良民，令此鸟兽肥。",
            "天岂意如此，决荡莫可知。",
            "高位厌粱肉，坐论搀云霓。",
            "岂无富人术，使之长熙熙。",
            "我今饥伶俜，闵此复自思。",
            "自济既不暇，将复奈尔为。",
            "愁愤徒满胸，嵘峵不能齐。"
        ],
        "title": "城南感怀呈永叔",
        "id": "0ebd6cec-6e6a-42d8-b9b8-435d99e480f1"
    },
    {
        "author": "苏舜钦",
        "paragraphs": [
            "吴越龙蛇年，大旱千里赤。",
            "寻常秔穄地，烂漫长荆棘。",
            "蛟龙久遁藏，鱼鳖尽枯腊。",
            "炎暑发厉气，死者道路积。",
            "城市接田野，恸哭去如织。",
            "是时西羌贼，凶焰日炽剧。",
            "军须出东南，暴敛不暂息。",
            "复闻籍兵民，驱以教战力。",
            "吴侬水为命，舟檝乃其职。",
            "金革戈盾矛，生眼未尝识。",
            "鞭笞血涂地，惶惑宇宙窄。",
            "三丁二丁死，存者亦乏食。",
            "寃对结不宣，冲迫气候逆。",
            "二年春及夏，不雨但赫日。",
            "安得凉冷云，四散飞霹雳。",
            "滂沱消祲疠，甘涧起稻稷。",
            "江波开旧涨，淮岭发新碧。",
            "使我扬孤帆，浩荡入秋色。",
            "胡为泥滓中，视此久戚戚。",
            "长风卷云阴，倚柂泪横臆。"
        ],
        "title": "吴越大旱",
        "id": "5b0efb68-954e-4cd4-b13b-a4ef86a59c96"
    },
    {
        "author": "苏舜钦",
        "paragraphs": [
            "独坐对月心悠悠，故人不见使我愁。",
            "古今共传惜今夕，况在松江亭上头。",
            "可怜节物会人意，十日阴雨此夜收。",
            "不惟人间重此月，天亦有意于中秋。",
            "长空无瑕露表里，拂拂渐渐寒光流。",
            "江平万顷正碧色，上下清澈双璧浮。",
            "自视直欲见筋脉，无所逃遁鱼龙忧。",
            "不疑身世在地上，祗恐槎去触斗牛。",
            "景情境胜返不足，叹息此际无交游。",
            "心魂冷烈晓不寝，勉为笔此传中州。"
        ],
        "title": "中秋夜吴江亭上对月怀前宰张子野及寄君谟蔡大",
        "id": "5800df69-a970-4eb5-9453-189fea037d46"
    },
    {
        "author": "苏舜钦",
        "paragraphs": [
            "翠嶂环合封白云，中有萧寺三为邻。",
            "老松偃蹇若傲世，飞泉喷薄如避人。",
            "苍猿啸断夜月古，丹花开徧阳崖春。",
            "盘桓数日不忍去，舟出邪溪犹惨神。"
        ],
        "title": "越州云门寺",
        "id": "efb6c57f-df77-44f6-89d6-6e11db4749d2"
    },
    {
        "author": "苏舜钦",
        "paragraphs": [
            "予方居忧艰，胸怀积疮刺。",
            "昏明走月月，惨惨绝生意。",
            "杜门厌过从，掩耳避时事。",
            "韩子我所佳，招我懃有谓。",
            "城南访永叔，共可豁蒙蔽。",
            "是时穷阴久，泥淖没马鼻。",
            "区区不惮远，饥渴奔高谊。",
            "永叔闻我来，解榻颜色喜。",
            "殷勤排清罇，甘酸饤果饵。",
            "图书堆满床，措论极根柢。",
            "伊余昏迷中，忽若出梦寐。",
            "划然毛骨开，精神四边至。",
            "既归尚泠然，数日饱滋味。",
            "韩子叹不足，作诗畅情义。",
            "烂如珊瑚钩，光艳不可闭。",
            "迫余使之和，庶以同气类。",
            "自顾屯钝极，出语少姿媚。",
            "抉剔虽强成，徒使肠胃沸。",
            "永叔经术深，烂熳不可既。",
            "虽得终日谈，百未出一二。",
            "仓皇逼行役，萧飒包素志。",
            "不日便乖拆，安能讫精粹。",
            "他年老门墙，君子无我弃。"
        ],
        "title": "和韩三谒欧阳九之作",
        "id": "5b4724f6-9212-4dc8-81c4-e98c3b69d71d"
    },
    {
        "author": "苏舜钦",
        "paragraphs": [
            "一夜大雪风喧豗，未明跨马城南回。",
            "四方迷惑共一色，挥鞭欲进还徘徊。",
            "旧时崖谷不复见，纵有直道令人猜。",
            "低头抢朔风，两眼不敢开。",
            "时时偷看问南北，但见白羽之箭纷纷来。",
            "既以脂粉傅我面，又以珠玉缀我顋。",
            "天公似怜我貌古，巧意装点使莫偕。",
            "欲令学此儿女态，免使埋没随灰埃。",
            "据鞍照水失旧恶，容质洁白如婴孩。",
            "虽然外饰得暂好，自觉面目如刀裁。",
            "又不知胸中肝胆挂铁石，安能柔软随良媒。",
            "世人饰诈我尚笑，今乃复见天公乖。",
            "应时降雪故大好，慎勿改易吾形骸。"
        ],
        "title": "城南归值大风雪",
        "id": "4e3467dd-e32c-4ea8-ba81-18999422c6a2"
    },
    {
        "author": "苏舜钦",
        "paragraphs": [
            "久居倦京城，归心日倾写。",
            "扁舟理棹楫，已与峻流下。",
            "断岸如崩山，远树若奔马。",
            "回头云间阙，出没见图画。",
            "还家快虽蹔，去国伤以乍。",
            "况我二三友，眷恋数返驾。",
            "前夕南巷堤，昨日东城舍。",
            "论精如可收，意密不见罅。",
            "恍惚梦寐中，萧然已相舍。",
            "他人所至乐，惟我气类寡。",
            "迂僻不能镌，往往自嗟骂。",
            "平生居京都，君辈乃知者。",
            "异乡孰与言，救谤定不暇。",
            "柔软众所佳，佞面谁可借。",
            "中怀百忧集，包酿似葅鲊。",
            "身世苦飘浮，岁月不可把。",
            "後期浩难知，高吟但悲洒。"
        ],
        "title": "出京後舟中有作寄仲文韩二兄弟永叔欧阳九和叔杜二",
        "id": "88b2c623-0ed1-4fa7-b50c-9a7771fa04e7"
    },
    {
        "author": "苏舜钦",
        "paragraphs": [
            "自古猾者胡与羌，胡羌相连动朔方。",
            "奸谋阴就一朝发，直欲截割吾土疆。",
            "遣使持书至阙下，四方物论如沸汤。",
            "天子仄席旰未尝，相君日暮犹庙堂。",
            "彦国感慨请奉使，誓将摧折其锋铓。",
            "受诏驱马出都门，都人走观叹且伤。",
            "猾胡闻风已厌伏，聚听大议羞乱常。",
            "愿如故约不敢妄，脱甲争献宝玉觞。",
            "旆旌威迟还上国，所至观者如倾江。",
            "杖父奔蹶喜出泣，妇女聚语气激昂。",
            "至尊虚怀坐赭床，中人催入见未央。",
            "对久赤日下辇道，翠华影转熏风凉。",
            "归来堂上拜寿母，宾车塞破甘泉坊。",
            "衣尘未涤又出使，往来绝域如门墙。",
            "已知高贤抱器识，因时与国为辉光。",
            "不烦一甲屈万众，以此可见才短长。",
            "彦国本为廊庙器，何祗口舌平强梁。",
            "使之当国柄天下，夷狄岂复能猖狂。"
        ],
        "title": "寄富彦国",
        "id": "e857b9d2-c5c0-4d81-9a41-2fb11fef15a4"
    },
    {
        "author": "苏舜钦",
        "paragraphs": [
            "秋半收获登郊原，欹侧小屋愁夕眠。",
            "是夜大风拔树走，吹倒南壁如崩山。",
            "梦中惊起但呼叫，病仆未动徒豗喧。",
            "驱令燃火徧照燎，瓦甓狼藉满我前。",
            "披衣抱枕欲避去，去此乃是旷野田。",
            "况时风怒尚未息，直恐泾渭遭吹翻。",
            "露坐不免念禾黍，必已刮刷无完根。",
            "六事不和暴风作，尝闻洪范有此言。",
            "昔时大风禾尽偃，上帝盖直周公寃。",
            "方今天子至神圣，惟恐臣下辜其恩。",
            "是何此风乃震作，吹尽秋实伤元元。",
            "有能返风起禾者，亦足表异知所存。",
            "至诚皎洁固不昧，时虽今古同干坤。"
        ],
        "title": "大风",
        "id": "278f457e-45f7-4247-b9ab-5415b6cd1473"
    },
    {
        "author": "苏舜钦",
        "paragraphs": [
            "烦心思所持，屏事入小阁。",
            "踾扑下尘梁，侈哆张败笈。",
            "雨烂百数番，虫食三四筴。",
            "轩昂醉墨闹，纤悉新书杂。",
            "鱼子或破碎，蚕儿尚狎恰。",
            "快心伯长文，跋尾清臣搨。",
            "幼辞反知进，故句时自惬。",
            "坠亡多玩爱，存聚必券帖。",
            "疎密交及戚，前後生与𣩄。",
            "诲束俨父师，寒暑怖儿妾。",
            "嚯浪笑忽还，私昵情再接。",
            "怆事涕涔涔，悯时叹𠴲𠴲。",
            "一饷诚寂寞，千里遽会合。",
            "游心到句甬，开眼见苕霅。",
            "京华历历复，节物怱怱涉。",
            "恍尔惊异方，遁去乃几腊。",
            "回头厌襞积，举体觉疲薾。",
            "东阁聊欠伸，梦断风一飒。"
        ],
        "title": "检书",
        "id": "e74b5932-b6f2-40e7-984d-b42b10c15746"
    },
    {
        "author": "苏舜钦",
        "paragraphs": [
            "高山扶层巅，下与地盘结。",
            "气贯不变移，泽枯乃朽裂。",
            "有如善人交，生死两固节。",
            "语默无异方，黯沮在为别。",
            "世风随日俭，俗态逐势热。",
            "负予好古心，嘘叹星斗灭。",
            "近得邻几生，胸怀贮霜雪。",
            "饥渴入诗书，趣向着羁绁。",
            "又与斯人离，先日心破折。",
            "古也当贻言，在子可扪舌。",
            "奈何区区诚，敢以御者说。",
            "器成必刓琢，德润资澡刷。",
            "安文谩徽墨，古训乃佩玦。",
            "帝门急豪英，济物无自孑。"
        ],
        "title": "高山别邻几",
        "id": "ff7b5926-e7f7-4433-8e0f-ae502ab2acf7"
    },
    {
        "author": "苏舜钦",
        "paragraphs": [
            "虎豹性食人，智者畜为戏。",
            "形影本相亲，愚夫见而畏。",
            "疑同不疑异，远哉愚与智。"
        ],
        "title": "杂兴",
        "id": "e77c6474-0148-4b86-a76a-aa578c7c6768"
    },
    {
        "author": "苏舜钦",
        "paragraphs": [
            "览君古风之章句，两谢不足以下顾。",
            "长江走澜天外来，共鹄轩风日边去。",
            "上有致君却敌之良策，下有逍遥傲世之真趣。",
            "惜乎志大名位卑，明珠投闇人疑之。",
            "昔时名价满天下，此日塞默趋尘泥。",
            "古人但以才术喻富贵，自余之外胡足思。",
            "公初之道既如此，宜乎穷约而不悲。",
            "媿无玉案报神藻，聊此感激成荒辞。"
        ],
        "tags": [
            "长江"
        ],
        "title": "吕公初示古诗一编因以短歌答之",
        "id": "761374a1-4600-41e2-b844-7b6aa1afba7c"
    },
    {
        "author": "苏舜钦",
        "paragraphs": [
            "常羡老莱子，七十亲不衰。",
            "飒然双白鬓，尚服五彩衣。",
            "戏游日膝下，弄物心熙熙。",
            "或时暂仆跌，辄作婴儿啼。",
            "清朝万钟禄，不肯卖片时。",
            "人生有此乐，何暇外慕为。",
            "伊余生不造，才壮苍天亏。",
            "搏膺念之子，叹咏形诸诗。",
            "想象且三复，苦血下交颐。"
        ],
        "title": "老莱子",
        "id": "0cb0f25f-b94c-4eb6-ba77-56e174315f93"
    },
    {
        "author": "苏舜钦",
        "paragraphs": [
            "苍崖六月阴气舒，一霔淫雨如绳粗。",
            "霹雳飞出大壑底，烈火黑雾相奔趋。",
            "人皆喘汗抱树立，紫藤翠蔓皆焦枯。",
            "逡巡已在天中吼，有如上帝来追呼。",
            "震摇巨石当道落，惊嗥时闻虎与貙。",
            "俄而青巅吐赤日，行到平地晴如初。",
            "回首绝壁尚可畏，吁嗟神怪何所无。"
        ],
        "title": "往王顺山值暴雨雷霆",
        "id": "ec6af431-bc06-4a25-bf7f-d7bed268c586"
    },
    {
        "author": "苏舜钦",
        "paragraphs": [
            "九夏苦炎烈，入伏气候恶。",
            "况兹大旱时，其酷甚炮烙。",
            "争得羿复生，射此赤日落。",
            "欲擘青天开，腾身出寥廓。",
            "狂走无处逃，坐恐肝脑涸。",
            "不如以酒浇，庶可免焦烁。",
            "相呼坐僧居，顷刻釂百酌。",
            "佳瓜判青肤，熟李吸绛膜。",
            "尚嫌味不爽，更与冰雪嚼。",
            "裂耳发浩歌，解颜纵善嚯。",
            "迳趋无何乡，回觉万事借。",
            "不知余中虚，外冷得所托。",
            "真气潜遁亡，半夜忽发霍。",
            "呕泄不暂停，迸筋走两脚。",
            "初如巨绳缠，忽似秋蚓跃。",
            "委顿体不支，藜床为穿凿。",
            "君言暑饮佳，但得一晌乐。",
            "艰难踰旬时，仅饮数斗药。",
            "快意事皆然，遗殃慎无作。"
        ],
        "title": "依韵和胜之暑饮",
        "id": "4c6ece4b-c4a4-4d7d-90ef-8d9d9300c68c"
    },
    {
        "author": "苏舜钦",
        "paragraphs": [
            "穷冬三日雪，旅肠迫枯饿。",
            "不免东郭行，难效袁安卧。",
            "我谒故所宜，君来无乃左。",
            "复贶长句诗，如留万金货。",
            "恣睢莫能名，豪横不可挫。",
            "怒奔时旁出，力翥复下堕。",
            "使人但惊绝，欲断谁敢作。",
            "况君名家驹，少小声已播。",
            "丈夫气刚精，不必在长大。",
            "譬如利锥末，所向物已破。",
            "余资本滞浊，既壮困家祸。",
            "区区走俗格，仅若蚁循磨。",
            "诗枯实零丁，文僻又坎坷。",
            "翘然当路人，顾我甚涕唾。",
            "雅意返愿交，得无自卑涴。",
            "俛首已内倾，抚躬辄私贺。",
            "无以答高谊，胸中强搜罗。",
            "披豁聊短篇，安足谓酬和。",
            "莞尔当弃投，毋留重吾过。"
        ],
        "title": "答宋太祝见赠",
        "id": "d78c4a42-f2bd-4c27-8d56-fef4d7782103"
    },
    {
        "author": "苏舜钦",
        "paragraphs": [
            "冠盖倾动车马稠，都门晓送李冀州。",
            "冀州绿发三十一，𧽼𧽼千骑居上头。",
            "眼如坚冰腼河月，气劲倢鹘横清秋。",
            "不为膏粱所汩没，直与忠义相沈浮。",
            "干戈未定民力屈，此行正解天子忧。",
            "男儿胜衣志四海，实耻坐得万户侯。",
            "斾旌明灭朔野阔，笳鼓凄断边风愁。",
            "孤云南飞莫回首，下有慈亲双泪眸。",
            "自古忠孝不两立，功名及时乃可收。",
            "众人刮目看能事，着鞭无为儒生羞。"
        ],
        "title": "送李冀州诗",
        "id": "f7459f32-6061-4869-bdb4-56d294a3ad08"
    },
    {
        "author": "苏舜钦",
        "paragraphs": [
            "孝王有遗墟，寥落千年余。",
            "今为太常宅，复此緐华都。",
            "踊甓冠旧丘，西人号浮图。",
            "下镇地脉绝，上与烟云俱。",
            "我来历初级，穰穰瞰市衢。",
            "车马尽蝼蚁，大河乃污渠。",
            "跻攀及其颠，四顾万象无。",
            "迥然尘坌隔，顿觉襟抱舒。",
            "俄思一失足，立见糜体躯。",
            "投步求自安，不暇为他谟。",
            "平时好交亲，岂复能邀呼。",
            "举动强自持，恐为众揶揄。",
            "一身虽暂高，争如且平居。",
            "君子不幸险，吾将监诸书。"
        ],
        "title": "和邻几登緐台塔",
        "id": "2b6e35be-d573-4d56-b72f-b08957fe303f"
    },
    {
        "author": "苏舜钦",
        "paragraphs": [
            "众香爱春发枯荄，我知惟动儿女怀。",
            "天地昏酣醉梦里，人有爽思皆沈埋。",
            "岂如秋风劲利剧刀剑，刮破天膜清光开。",
            "衰根危蔕埽除尽，辨别松竹并蒿莱。",
            "青娥供霜洗夜月，兼以皓露驱纤埃。",
            "常年此夕或阴晦，今岁澄彻将快哉。",
            "是时呼宾赏此景，渐见照我白玉杯。",
            "清辉向人若有意，径历窗户犹徘徊。",
            "放歌狂饮不知晓，烂熳酌客山岳颓。",
            "时节飘流晦朔转，已觉九日来相催。",
            "北轩隙地破苍藓，带花移得黄金栽。",
            "倒冠露顶坐狂客，撷香咀蕊浮新醅。",
            "最怜小雨洒疎竹，爽籁飒飒吹醉顋。",
            "君时传诗颇精丽，意苦泥淖不得来。",
            "开缄文采自飞动，欲和但愧顽无才。",
            "久之黾勉强为答，嫌春爱秋真可咍。"
        ],
        "title": "依韵和伯镇中秋见月九日遇雨之作",
        "id": "8bfb473d-7c67-40b5-a882-c325fb2cb553"
    },
    {
        "author": "苏舜钦",
        "paragraphs": [
            "八月天气肃，万物日已阑。",
            "庭前两高桐，夜籁如哀弦。",
            "志士感节物，中夕耿不眠。",
            "起听抱膝吟，悲烈声相干。",
            "念此华叶改，想见颜色鲜。",
            "顾人生世间，荣悴理亦然。",
            "岂伤岁月速，愧无功名传。",
            "少小学文章，出值用武年。",
            "儒官多见侮，敢为战士先。",
            "欲弃俎豆事，强习孙吴篇。",
            "迂钝不可为，屈曲性亦难。",
            "虚言盗禄食，实又畏上天。",
            "未能追世好，且乐樽酒间。",
            "九日近不远，同醉黄花前。"
        ],
        "title": "夜闻秋声感而成咏同邻几作",
        "id": "7eb17b24-ebf3-459e-895c-00f2c64eccff"
    },
    {
        "author": "苏舜钦",
        "paragraphs": [
            "不谓花草稀，实爱菊色好。",
            "先时自封植，坐待秋气老。",
            "类妆翠羽枝，已喜金靥小。",
            "严霜发层英，益见化匠巧。",
            "摇凝光艳落，折恐丛薄少。",
            "一日三四吟，一吟三四遶。",
            "赏专情自迷，美极语难了。",
            "得书所赋诗，烂漫感怀抱。",
            "朗咏偿此心，清尊为之倒。"
        ],
        "title": "和圣俞庭菊",
        "id": "61374e79-0ddf-4d0c-a3f0-db695f5b1748"
    },
    {
        "author": "苏舜钦",
        "paragraphs": [
            "自嗟处身拙，与世尝龃龉。",
            "至于作文章，实亦少精趣。",
            "低摧朝市间，所向触谤怒。",
            "夫子兴众殊，琢饰贶佳句。",
            "将然纸上动，读毕恐飞去。",
            "自觉异平居，恍忽忘世故。",
            "迥如出泥涂，熏涤失臭污。",
            "衣之青霞裾，饮以紫蕊露。",
            "輶轩驾飞黄，蹀躞上夷路。",
            "古贵知者稀，流俗岂足顾。",
            "雅意虽可珍，三复未敢报。",
            "退惭百不堪，尚恐君悔误。"
        ],
        "title": "答梅圣俞见赠",
        "id": "ef3a0912-9aea-46f6-ae2e-64d117fb8503"
    },
    {
        "author": "苏舜钦",
        "paragraphs": [
            "晚泊野桥下，暮色起古愁。",
            "有士不相识，通名叩余舟。",
            "铿铿语言好，举动亦风流。",
            "自鸣紫囊琴，泻酒相献酬。",
            "余少在仕宦，接纳多交游。",
            "失足落坑穽，所向逢弋矛。",
            "不图田野间，佳士来倾投。",
            "山林益有味，足可销吾忧。"
        ],
        "title": "舟至崔桥士人张生抱琴携酒见访",
        "id": "9b7b5690-336f-4026-aa73-09dd438d83ca"
    },
    {
        "author": "苏舜钦",
        "paragraphs": [
            "得罪身去国，犯寒挽孤舟。",
            "亲友祭我去，乃独与子游。",
            "子实饱文义，辞闽入中州。",
            "气劲耻苟合，半岁为我留。",
            "我穷不相弃，同载适宛丘。",
            "在困见人情，此意不可酬。",
            "解携春波上，会合知何秋。"
        ],
        "title": "颍川留别王公辅",
        "id": "ea1e0123-6862-41f8-9a35-ee30171c2374"
    },
    {
        "author": "苏舜钦",
        "paragraphs": [
            "白日出高冈，远野春气动。",
            "仓鸠鸣相欢，幽草色已弄。",
            "系舟大何曲，登步目一纵。",
            "逍遥玩物华，所乐与君共。",
            "已忘窜逐伤，但喜怀抱空。",
            "古人负才业，未必为世用。",
            "吾侪性疎拙，摈弃安足痛。",
            "四顾不见人，高歌免惊众。"
        ],
        "title": "维舟野步呈子履",
        "id": "6b62a9ab-aab1-4899-9eec-95b9e2ec2661"
    },
    {
        "author": "苏舜钦",
        "paragraphs": [
            "落照满长河，流水暖冲融。",
            "中有凫鹜羣，上下随和风。",
            "捕鱼没浅浦，矫翅入紫空。",
            "嬉游意自得，肯顾冥冥鸿。",
            "伊余何所适，舟滞数见穷。",
            "十步九暗滩，咫尺不可通。",
            "獠工裂吻噪，舍檝将何从。",
            "巨絙挽屡断，有如拔山峯。",
            "夕忧寇盗至，蹶弩映岸丛。",
            "徊徨但搔首，叹息无所容。",
            "曾无鸟禽乐，虚在人曹中。"
        ],
        "title": "滞舟",
        "id": "b1a656ff-8297-40e9-8d1a-26b38ad07843"
    },
    {
        "author": "苏舜钦",
        "paragraphs": [
            "交道今莫言，难以古义责。",
            "锱铢较利害，便有太行隔。",
            "余生性阔疎，逢人出胸膈。",
            "一旦触骇机，四向尽戈戟。",
            "平生交游面，化为虎狼额。",
            "谤气惨不开，中者若病疫。",
            "遂令老成人，坐是亦见斥。",
            "既出芸香署，又下金华席。",
            "摧辱实难任，官名亦非惜。",
            "罪始职于予，时情未当隙。",
            "今来濠水涯，日夜自羞惕。",
            "高风激颓波，相遇过畴昔。",
            "白璧露肺肝，晴云见颜色。",
            "乃知天壤间，自有道义伯。",
            "明日又告行，吁嗟四海窄。"
        ],
        "title": "过濠梁别王原叔",
        "id": "f7857deb-dfaa-431f-bcbe-6af430865e04"
    },
    {
        "author": "苏舜钦",
        "paragraphs": [
            "长桥南走羣山间，中有雍子之名园。",
            "苍云蔽天竹色浄，暖香扑地花气緐。",
            "飞泉来从远岭背，林下曲折寒波翻。",
            "珍禽不可见毛质，数声清绝如哀禅。",
            "我来踞石弄琴瑟，唯恐日暮登归轩。",
            "尘纷剥落耳目异，只疑梦入仙家村。",
            "君之襟尚我同好，作诗闳放莫可攀。",
            "高篇绝景两不及，久之想像空冥冥。"
        ],
        "title": "和子履雍家园",
        "id": "5823ca8b-10b8-4663-b341-0ebc3c1f709f"
    },
    {
        "author": "苏舜钦",
        "paragraphs": [
            "漂流江湖外，负罪气惨凄。",
            "况闻故人死，惊呼不成啼。",
            "当案舍匕箸，缅怀大河西。",
            "箴言尚在耳，铿若环佩随。",
            "志气凛已失，神魂飘何之。",
            "昔云死者乐，复以生为悲。",
            "予知达士怀，将以二物齐。",
            "今也果何如，无乃往意迷。",
            "荆棘饱雨露，丛兰委污泥。",
            "紫鸾忽肠绝，永年贼狐狸。",
            "天理漭难问，我意多乖暌。",
            "哀吟苍山阔，注目白日低。",
            "不得恸寝门，雪涕江上堤。"
        ],
        "title": "尹子渐哀辞",
        "id": "0af48f4e-389a-4da3-80bc-9c87e8e66df1"
    },
    {
        "author": "苏舜钦",
        "paragraphs": [
            "吴会括众山，戢戢不可数。",
            "其间号天平，突兀为之主。",
            "杰然镇西南，羣岭争拱辅。",
            "吾知造物意，必以屏大府。",
            "清溪至其下，仰视势飞舞。",
            "伟石如长人，坚立欲言语。",
            "扪萝缘险磴，烂漫松竹古。",
            "中腰有危亭，前对绀壁举。",
            "石窦落玉泉，泠泠四时雨。",
            "源生白云间，颜色若粉乳。",
            "旱年或播洒，润可足九土。",
            "奈何但泓澄，未为应龙取。",
            "予方弃尘中，岩壑素自许。",
            "盘桓择雄胜，至此快心膂。",
            "庶得耳目清，终甘死于虎。"
        ],
        "title": "天平山",
        "id": "01846bae-cbab-4568-b8c7-20c6965e6a2c"
    },
    {
        "author": "苏舜钦",
        "paragraphs": [
            "人生交分耻苟合，贵以道义久可要。",
            "薄俗盈虚逐势利，清风绵邈日已凋。",
            "长吟宇宙独引领，浩浩万古与我遥。",
            "安得此身有两翅，飒然远举随风飙。",
            "近逢公素我同好，厌愤偷俗常鬰陶。",
            "君方调官镇京口，我以重罪废本朝。",
            "身虽俱在大江外，不得会合烦相邀。",
            "秋风八月天地肃，千里明回草木焦。",
            "夕霜惨烈气节劲，激起壮思冲斗杓。",
            "岂如儿女但悲感，唧唧吟叹随螳蜩。",
            "拟攀飞云抱明月，欲踏海门观怒涛。",
            "念君治所近不远，江山蟠辟气象豪。",
            "楼头阴明变霞雾，槛下日夕斗蜃蛟。",
            "便将一往刷滞闷，去兴草茁不可薅。",
            "呼儿襥衣办舟楫，一日百里岂惮劳。",
            "君方酒酣亦思我，奔墨纸上为长谣。",
            "上言风物丽复壮，下述宴集乐且遨。",
            "意我羁愁正无赖，欲以此事相夸招。",
            "此篇笔绝墨未渗，我舟适到范老桥。",
            "古人千里有神会，以兹可信非相辽。",
            "倜然不以穷见弃，旷然不以位自骄。",
            "开缄朗咏毛发竦，通夕噤痒睫不交。",
            "病膜谁将宝篦刮，痒背恰得仙人抓。",
            "长川奔浑走一气，巨镇截嶭上赤霄。",
            "又如阴云载雷电，光怪迸漏不可包。",
            "惊呼叹伏已不暇，焉敢有意急其高。",
            "却疑欺我老困顿，故作大句来相鏖。",
            "近罹罪辱舌虽在，每避嫌谤口已胶。",
            "更遭掀搅岂不畏，欲取笔砚俱焚烧。",
            "既承嘉命敢无报，将吐复茹移昏朝。",
            "留连日日奉杯宴，殊无闲隙吟风骚。",
            "看君岸帻卷大白，有似巨浸吸百潮。",
            "宾从倾颓尚未厌，直恐溃烂肠与脬。",
            "神迷耳热眼生缬，嚼尽宝墨狂酲消。",
            "欢流乐极古所戒，不免厌旦潜遁逃。",
            "还家数日却愁寂，梦中犹奉笑与嘲。",
            "强为短篇答高谊，鄙事轧轧空自挠。",
            "览之捧腹定绝倒，幸为投弃无传抄。",
            "相思复拟往相会，予今岂复如系匏。",
            "行看雪夜景清绝，更乘逸兴飞轻舠。"
        ],
        "title": "奉酬公素学士见招之作",
        "id": "1e6b486c-f1cb-4377-8845-1cca498f6ba5"
    },
    {
        "author": "苏舜钦",
        "paragraphs": [
            "前岁旅淮楚，去年还上都。",
            "上都一岁内，前後七徙居。",
            "岁暮被重谪，狼狈来中吴。",
            "中吴未半岁，三次迁里闾。",
            "京师重腾移，长物动数车。",
            "江湖亦稍便，一舟乐有余。",
            "破坏新器皿，散亡旧图书。",
            "家人颇倦烦，行路亦叹呼。",
            "吾知人之生，天壤乃蘧庐。",
            "其间蹔寄寓，一世还须臾。",
            "纵游极南北，所历足自娱。",
            "犹恨苦濡滞，带动摧妻孥。",
            "安得出八极，浩与元气俱。",
            "仰首羡日月，晨夕苦奔趋。",
            "二物本无情，亦为气所驱。",
            "况我有血肉，又生名利区。",
            "手足日不闲，在地无根株。",
            "流宕固宜矣，何必厌道涂。",
            "此身亦外物，安用伤羁孤。",
            "庸人所见狭，但以乡井拘。",
            "屑屑寸粒食，何异鸡在笯。",
            "拟随犯斗槎，欲上浮海桴。",
            "寄语怀安者，嗟嗟尔何愚。"
        ],
        "title": "迁居",
        "id": "a0ba8dd9-3d15-4d01-9ef9-ab37bdfb656f"
    },
    {
        "author": "苏舜钦",
        "paragraphs": [
            "隆冬雪跨月，度日关门庐。",
            "乘昏气惨烈，悲风吹江湖。",
            "白鹄翅翼伤，塌然困泥涂。",
            "不入鸧鹒羣，哀鸣忆云衢。",
            "夕饥乏粒食，浩荡天地俱。",
            "何时辟重阴，得见白日舒。"
        ],
        "title": "遣闷",
        "id": "ae542e68-bab3-41ca-9b2a-6bc0e774f1b5"
    },
    {
        "author": "苏舜钦",
        "paragraphs": [
            "阴闇必有鬼，高明者惟天。",
            "鉴应未始忽，冥理有後先。",
            "奸凶喜欺罔，放意快目前。",
            "虎狼嚼生人，自适甘且鲜。",
            "烈士共剑起，忿发如危弦。",
            "人理已不胜，神报岂泯然。",
            "惊呼彻上帝，洒血透九泉。",
            "扪舌不敢语，咄咄徒自怜。"
        ],
        "title": "苦调",
        "id": "abf1440e-cf1f-46fc-9ae5-4cf37b002f12"
    },
    {
        "author": "苏舜钦",
        "paragraphs": [
            "予心充塞天壤间，岂以一物相拘关。",
            "放然一物无不有，遂得此身相与闲。",
            "上人构堂号栖心，不欲尘累相追攀。",
            "冷灰槀木极溃败，虽有善迹辄自删。",
            "予尝浩然无所挠，与子异指亦往还。",
            "卷舒动静固有道，期于达者诚非艰。"
        ],
        "title": "若神栖心堂",
        "id": "cc88cca2-32c7-4ecc-adaa-48d5e615f96f"
    },
    {
        "author": "苏舜钦",
        "paragraphs": [
            "荒亭俗少游，迁客心自爱。",
            "绕亭植梧竹，私心亦有待。",
            "昨朝十骑来，䟃𧽼拥林外。",
            "水禽骇笳鼓，野老瞻车盖。",
            "公余喜静境，宾至因高会。",
            "跋石已行厨，临流聊褫带。",
            "优游鄙情通，放旷未礼杀。",
            "酒醇引易釂，肉美举必嘬。",
            "千跖恣食鸡，二螯时把蟹。",
            "开颜闲善嚯，倾耳得嘉话。",
            "暮夜欢未厌，裴回意将再。",
            "跋已见懵腾，跨鞍极倒载。",
            "明日尚狂酲，嘉贶不遑拜。"
        ],
        "title": "郡侯访予于沧浪亭因而高会翌日以一章谢之",
        "id": "d901b32f-30ac-4c1a-ad9c-699c03cbedd3"
    },
    {
        "author": "苏舜钦",
        "paragraphs": [
            "鄙性背时向，处世介且迂。",
            "自固以为节，人皆指为愚。",
            "少年宦京邑，与众颇异涂。",
            "一朝被放弃，漂然落江湖。",
            "江湖信美矣，心迹抑更孤。",
            "永言金闺彦，器识当世无。",
            "机发弦上矢，辩走盘中珠。",
            "高风乐溪山，耻与势利趋。",
            "殊科二十年，不肯仕京都。",
            "顾我穷悴者，一笑情相于。",
            "日日奉杯宴，但觉怀抱摅。",
            "琼琚照坐席，内顾瓦砾粗。",
            "未饮心自醉，相对气已舒。",
            "得忘羁旅忧，盖以道义俱。",
            "云间宿古寺，花下招歌姝。",
            "胜境寻已徧，赏心未尝孤。",
            "玺书趣赴治，候吏拥舳舻。",
            "秋风卷在旆，喧喧指东徐。",
            "郊亭对别酒，我独增悲吁。",
            "人生大块间，气类有万殊。",
            "贤愚各有合，惟予邈无徒。",
            "君子误见知，交契若勘符。",
            "一旦又暌索，千里成阔疎。",
            "期君早自奋，佐时发雄图。",
            "功成速收身，单舸还东吴。",
            "自头青林下，尊酒相从娱。"
        ],
        "title": "送闵永言赴彭门",
        "id": "fda39c08-0424-4802-8d9d-b3a4eaa8ada0"
    },
    {
        "author": "苏舜钦",
        "paragraphs": [
            "神物藏胜地，深林隐苍峯。",
            "威夷渡浅岭，爱此泉一钟。",
            "古今未见赏，荒然草苔封。",
            "公来辟一径，疏凿随指踪。",
            "挥洗落尘虑，甘凉洒烦胸。",
            "构亭于其间，四面开轩墉。",
            "名之丰乐者，此意实在农。",
            "使君何所乐，所乐惟年丰。",
            "年丰讼诉息，可使风化醲。",
            "游此乃可乐，岂徒悦宾从。",
            "野老共歌呼，山禽相迎逢。",
            "把酒谢白云，援琴对孤松。",
            "境清岂俗到，世路徒冲冲。"
        ],
        "title": "寄题丰乐亭",
        "id": "cd73eacc-4ada-469e-b23b-7577ed90f464"
    },
    {
        "author": "苏舜钦",
        "paragraphs": [
            "盛夏日苦永，解带坐小轩。",
            "对案不能食，挥汗白雨翻。",
            "轧轧过午景，宛转无由昏。",
            "偃卧一榻上，既觉复梦魂。",
            "恬然世虑寂，时被苍蝇喧。",
            "睡味胜仙去，忽怳难具论。",
            "晨事如隔日，半杂梦寐言。",
            "人生贵壮健，及时取荣尊。",
            "夏禹惜寸阴，穷治万水源。",
            "栉沐风雨中，子哭不入门。",
            "况复庸下者，不出强趋奔。",
            "奈何耽昼寝，懒惰守坏垣。",
            "念昔年少时，奋迅期孤骞。",
            "笔下驱古风，直趣圣所存。",
            "山子逐雷电，安肯服短辕。",
            "便将决渤澥，出手洗干坤。",
            "文章竟误身，大议谁周爰。",
            "捽首下牢狱，殗殗如孤豚。",
            "法吏使除籍，其过祗一飱。",
            "宾朋四散逐，投窜向僻藩。",
            "九虎口牙恶，便欲膏其蹯。",
            "上赖天子明，不使钳且髠。",
            "此身自流浪，岂能济元元。",
            "天下无所归，泛舟旅江邨。",
            "春雨看秧稻，落日自灌园。",
            "殊乡寡朋友，孰辨石与琨。",
            "卷藏经济术，强谈奉狙猿。",
            "闲困尚有待，不忍沈湘沅。",
            "大暑昼闭户，一径恶草緐。",
            "出嫌乌啅噪，行见蛇蜿蜒。",
            "蠹书徒盈箧，浊醪徒盈樽。",
            "谈笑谁可共，道义孰与敦。",
            "终日对稚立，千里远弟昆。",
            "此心既无用，不寝徒自烦。",
            "况兹昼景长，但厌枕簟温。",
            "北窗无纤风，返见赤日痕。",
            "流光何辉赫，独不照覆盆。",
            "会当破氛祲，血吻叫帝阍。",
            "烂尔正国典，旷然涤羣寃。",
            "奸谗囚大幽，上压九昆仑。",
            "贤路自肃爽，朝政不复浑。",
            "万物宇宙间，共被阳和恩。"
        ],
        "title": "夏热昼寝感咏",
        "id": "8dc1a7b7-09c3-4fa5-874b-1d5967927e1d"
    },
    {
        "author": "苏舜钦",
        "paragraphs": [
            "前年子渐死，予哭大江头。",
            "今年师鲁死，予方旅长洲。",
            "初闻尚疑惑，涕泪已不收。",
            "举杯欲向口，荆棘生咽喉。",
            "忆初定交时，後前穆与欧。",
            "君颜白如霜，君语清如流。",
            "予年又甚少，学古众所羞。",
            "君欲举拔萃，声耦日抉搜。",
            "不鄙吾学异，推尊谓前修。",
            "今踰二十年，迹远心甚稠。",
            "後会国南门，夜谈雪满楼。",
            "青灯照素发，酒阑气益遒。",
            "昨君握兵柄，节制关外侯。",
            "予才入册府，俄作中都囚。",
            "飞章立辨雪，危言动前旒。",
            "时虽不见省，凛凛压众偷。",
            "旋闻君下狱，六月送渭州。",
            "渭州旧治所，昔拥万貔貅。",
            "堂中坐玉帐，堂下森蛇矛。",
            "令严山石裂，恩煦春色浮。",
            "衅生无根芽，众言起愆尤。",
            "返来入狴犴，吏对安可酬。",
            "法官巧追拍，刺骨不肯抽。",
            "削秩贬汉东，驱迫日置邮。",
            "穷途无一簪，百口谁相赒。",
            "诸子继死亡，清血渍两眸。",
            "贸然几丧明，愤苦结不瘳。",
            "君性本刚峭，安可小屈柔。",
            "暴罹此冤辱，苟活何所求。",
            "人间不见容，不若地下游。",
            "又疑天憎善，专与恶报仇。",
            "二坚潜膏肓，众鬼来揶揄。",
            "弃局奔南阳，後事得所投。",
            "心胆尚卓荦，精明已弥留。",
            "生平经纬才，萧瑟掩一丘。",
            "青天自茫茫，长夜何悠悠。",
            "万物孰不死，死常在严秋。",
            "君齿方盛壮，众期树风猷。",
            "二边方横猾，四海皆疮疣。",
            "斯时忽云亡，孰为朝廷忧。",
            "予方编吴氓，日自亲鉏耰。",
            "无缘匍匐救，兀兀空悲愁。",
            "时思庄生言，所乐唯髑髅。",
            "物理不可诘，此说诚最优。"
        ],
        "title": "哭师鲁",
        "id": "e886c19a-f4b5-4285-aa80-83814cd3882e"
    },
    {
        "author": "苏舜钦",
        "paragraphs": [
            "一气破散万事起，独有篆籀含其真。",
            "周鼓秦山坏已久，下至唐室始有人。",
            "宗臣转注得天法，质虽浑厚气乃振。",
            "人间所存十数处，丰疎异体世共珍。",
            "其中琅邪石泉记，比之他法殊不伦。",
            "铁锁关连玉钩壮，曲处力可持万钧。",
            "复疑蛟虬植爪角，隐入翠壁蟠未伸。",
            "近来欲眼苦不赏，惟有风月时相亲。",
            "紫微仙人谪此守，此地胜绝旧喜闻。",
            "公余往观领宾从，猎猎画隼摇青春。",
            "远休车骑步泉侧，酌泉爱篆移朝昏。",
            "挥弄潺湲玩点画，情通恍惚疑前身。",
            "作诗缄本远相寄，邀我共赋意甚勤。",
            "昨承见教久阁笔，压以大句尤难文。",
            "高风胜事日倾倒，安得身寄西飞云。"
        ],
        "title": "和永叔琅邪山庶子泉阳冰石篆诗",
        "id": "38cd9d83-1641-483b-963b-8921f1627e05"
    },
    {
        "author": "苏舜钦",
        "paragraphs": [
            "废官旅吴门，迹与世俗扫。",
            "构亭沧浪间，筑室乔树杪。",
            "穷径交圣贤，放意狎鱼鸟。",
            "志气内自充，藜藿日亦饱。",
            "不图名利场，有士同所好。",
            "南闽章其氏，傅名字传道。",
            "清晨闯予门，疎爽见姿表。",
            "大篇随自出，烂熳风力老。",
            "安敢当所褒，读之俗惊倒。",
            "开轩延与语，指亦有深到。",
            "半生蹋京尘，识子恨不早。",
            "扶疎珊瑚枝，本不自雕巧。",
            "当珍玉府中，何故委衰草。",
            "秋风还故乡，无或叹枯槁。",
            "贵富乌足论，令名当自保。"
        ],
        "title": "答章傅",
        "id": "0529c73a-088f-42a1-9fc9-d24103f268e3"
    },
    {
        "author": "苏舜钦",
        "paragraphs": [
            "上春游南峯，出自阊扉西。",
            "崎岖缘田塍，时又涉狭磎。",
            "午初至峯下，先读烂古碑。",
            "僧庐颇新鲜，丹青见朝曦。",
            "云昔支公居，石迹有马蹄。",
            "踰岭到天平，上观石屋危。",
            "苍壁泻白泉，对之已忘疲。",
            "西岩列窗户，玲珑漏斜晖。",
            "嵌然似饾饤，人力安可施。",
            "朝餐下木渎，市物俗所宜。",
            "琴台昔尝游，回首忆旧题。",
            "南向又渡岭，盘屈麋鹿蹊。",
            "折身趋宝华，未到闻法鼙。",
            "松间见广路，平如隐金锤。",
            "寺压两山脚，三面张屏帏。",
            "夜阑宿虚堂，清甚无梦思。",
            "西南登尧峯，俗云尧所基。",
            "洪川不能没，上有万众栖。",
            "中道舍篮舆，从者亦汗衣。",
            "关陆巧步趋，健马莫可追。",
            "自伤干躯大，两股酸不随。",
            "岩雨洒磴滑，惟赖枯筇支。",
            "四顾物象殊，虽困强自持。",
            "竹木互支撑，小阁架险梯。",
            "凌晨过横山，蹴蹋云霞低。",
            "身如插翅翼，下见鸿鹄卑。",
            "却视众壑林，密若荠麦齐。",
            "童童或行列，改春发绿翠姿。",
            "一方绀碧瓦，楼殿贴地飞。",
            "右顾万顷湖，东与天相迷。",
            "日炙白烟开，风驱银山移。",
            "旁过折腰塔，铁轮尽颠堕。",
            "近为震霆拔，火烈瓦甓糜。",
            "未知天之意，摧此将何为。",
            "迤逦瞰荐福，爱此路侧池。",
            "清无一点尘，虾鱼潜琉璃。",
            "宝积仰修竹，整如翠羽旗。",
            "棱伽屋老朽，旧闻传者非。",
            "北渡千丈桥，柱袅阑倾敧。",
            "揽衣俯而趋，愁为溪风吹。",
            "遇胜辄自留，仰啸巾屡遗。",
            "永言喜嚯浪，把酒先嘻嘻。",
            "子履阅奇怪，瞪视惟嗟咨。",
            "及还城中居，城人殊未知。",
            "自疑身被留，蹔此梦寐归。",
            "纷然着鄙事，奔走争自私。",
            "向者却是梦，反复又自疑。",
            "神明日夜往，内顾行者尸。",
            "何由摆尘坌，荣辱两莫期。",
            "清泉与白云，终老得自怡。"
        ],
        "title": "游山",
        "id": "62cb9885-5a66-4990-aea5-df9e60cdca59"
    },
    {
        "author": "苏舜钦",
        "paragraphs": [
            "九河巨流冻长山，山高微黯石色顽。",
            "沙笼如烟吐朱湾，中天挝鼓云垂关。",
            "壶炙不温乳乌死，城上琴声愁九子。",
            "罗暮翻风花满波，玉麈洒窗湿明绮。",
            "兽角消红犀凤干，缕生篆字香盘盘。",
            "坐聆翰音拂南极，驰念疆场中已酸。",
            "欲决沈云叫阴帝，虏灭不使天下寒。"
        ],
        "title": "寒夜",
        "id": "27b24d85-924e-4868-ac15-bcd65e77a606"
    },
    {
        "author": "苏舜钦",
        "paragraphs": [
            "贱生罹凶丧，日与死亡逼。",
            "羁孤困猜嫌，动步畏蛇蜮。",
            "之子脱俗情，平生未相识。",
            "足茧千里来，顾我喜颜色。",
            "衣裘风霜凋，颜发尘土蚀。",
            "开席揖之坐，意勤语腷塞。",
            "徐徐动辞气，突兀露胸臆。",
            "绀囊出文章，发覆见宝璧。",
            "自羞无所有，曷以报相德。",
            "告行东风前，花草正狼籍。",
            "又无一尊酒，浇沃慰远客。",
            "扁舟下长淮，企立空叹息。"
        ],
        "title": "送施秀才",
        "id": "5566eccd-9f9a-4c64-b0d5-629cc3caacb3"
    },
    {
        "author": "苏舜钦",
        "paragraphs": [
            "人在天壤间，共为气躯逐。",
            "岁月自崩奔，冉冉若转毂。",
            "荣乐随云烟，凋零共草木。",
            "亨屯固常物，达者安可速。",
            "奈何此躯骸，未免混世俗。",
            "前年奔大凶，况复堕手足。",
            "零丁旅山阳，逐熟聚衰族。",
            "相逢眼尽白，闭户甘退缩。",
            "左丞镇景亳，相去路重复。",
            "数遣令子来，十里吊荼毒。",
            "子华勇此行，东下甚匍匐。",
            "入门未及言，相向且恸哭。",
            "嗟我颜色枯，须苍鬓又秃。",
            "相别始踰年，世事何反覆。",
            "晤言出世表，但觉白日速。",
            "勘书春雨静，煮药夜火续。",
            "襟怀两澄澹，炯炯抱明玉。",
            "时苦外物喧，又嗟别期促。",
            "和风送归帆，盎动淮气绿。",
            "早寄别後篇，微吟慰孤独。"
        ],
        "title": "送韩三子华还家",
        "id": "26d841ae-c4ad-46fe-b649-6f1fe8a19b04"
    },
    {
        "author": "苏舜钦",
        "paragraphs": [
            "沈沈沧淮口，植木限众流。",
            "启闭固有时，出纳千万舟。",
            "眷予怀抱昏，羁别相牵钩。",
            "观此巨派注，颇觉滞闷瘳。",
            "喧豗怒霆起，始骇久不收。",
            "既前目眩转，足缩不敢留。",
            "朔雪下喷薄，散为白雾浮。",
            "上悬赤油幕，旁断缥玉旒。",
            "恐激地轴转，人有鱼鳖忧。",
            "惊嗟势力壮，孰谓此物柔。",
            "吾思作至监，实以处上游。",
            "又欲接之口，沃荡胸中愁。",
            "俄然渐枯涸，哮尔空泥沟。",
            "渟滀既因人，开泄岂自由。",
            "立间见底里，咄哉为尔羞。"
        ],
        "title": "观放闸",
        "id": "f74ec21d-e831-44d8-b196-d1c48e3390cb"
    },
    {
        "author": "苏舜钦",
        "paragraphs": [
            "孤峯涌沧江，突兀台殿积。",
            "惊波四面起，日夜走霹雳。",
            "阴壑滀风云，阳厓产金碧。",
            "离披万年树，根抱太古石。",
            "修廊围峻阁，窈窕压山脊。",
            "宝像浮海来，珠缨冷光滴。",
            "叩阑见鼋鼍，扬首意自得。",
            "偃蹇互出没，日此饱余食。",
            "又有翠羽禽，羣飞喜宾客。",
            "口衔绀蔕花，近我若相识。",
            "开轩心旷绝，上下无异色。",
            "气象特清壮，所览辄快适。",
            "予心本高洒，误为尘土隔。",
            "不知人间世，有此物外迹。",
            "落日将登舟，低回空自惜。"
        ],
        "title": "金山寺",
        "id": "ba5e125e-92fd-4ae2-a8bc-ebf8ac7ee717"
    },
    {
        "author": "苏舜钦",
        "paragraphs": [
            "绀油幙见黄金钩，贝玑磊落澄不流。",
            "纷纷媚影动波上，的的远势横沙头。",
            "前山渐昏渔唱息，唯有疎苇吟穷秋。",
            "予方弭檝对此景，时欲乘兴长夜游。",
            "青蛾荡桨忽远至，虽有雅约犹嚬羞。",
            "彩舟鲜明四窗辟，兰酎辛滑嘉宾留。",
            "歌余清冽贯众耳，笑动姿采生香㡚。",
            "玉盘脍鲈光一色，饤簇殽核随所搜。",
            "河斜参倒气逾治，我起饮子子必酬。",
            "共知此会不易得，邂逅得此难再求。",
            "区区才知自劳役，扰扰尘俗多悲忧。",
            "已醉更歌更起舞，明日分散空离愁。"
        ],
        "title": "九月五日夜出盘门泊于湖间偶成密会坐上书吴黄尉",
        "id": "0e170a59-9a89-49d6-95a1-3877b5e67859"
    },
    {
        "author": "苏舜钦",
        "paragraphs": [
            "濯濯桂枝郎，尉邑上携李。",
            "青衫未足荣，兰衣应自喜。",
            "威声入萑蒲，吟思发山水。",
            "美才仕云初，令闻当日起。"
        ],
        "title": "送张统尉嘉禾",
        "id": "1e5e9c71-6016-45ec-aff1-6d4069670c12"
    },
    {
        "author": "苏舜钦",
        "paragraphs": [
            "新秋积雨後，夜闻蚯蚓声。",
            "似争络纬緐，不让蟋蟀清。",
            "嗟尔微陋物，身与土壤并。",
            "藐然本无心，天时使之鸣。",
            "空庭杂槀木，亦能感人情。",
            "老蛟蛰污泥，寂默不自惊。",
            "一旦走霹雳，飞雨洗八纮。",
            "幽蟠孰可闻，自有济物诚。",
            "岁若弗大旱，此志岂妄行。"
        ],
        "title": "秋夜",
        "id": "6f94814a-4c0d-4605-9cb6-dc4e6b99db3f"
    },
    {
        "author": "苏舜钦",
        "paragraphs": [
            "君家有虚亭，跨涧复面山。",
            "泉声碎环玦，清绕窗户间。",
            "潜鳞俯自钓，佳树坐可攀。",
            "我思醉其上，与子开尘颜。",
            "微吟对一枰，放此白日闲。"
        ],
        "title": "寄题周源家亭",
        "id": "95a8595f-4d1a-4149-92bf-21099ff134f0"
    },
    {
        "author": "苏舜钦",
        "paragraphs": [
            "修水崩腾落云端，倾入羣山自萦转。",
            "山回水抱三百里，邑号西安俯千磵。",
            "四时夹磵花蒙蒙，数步行人不相见。",
            "但闻千珂万马横阵来，石激惊湍自相溅。",
            "忽然弥漫为平川，远近人家压清浅。",
            "其间有亭号佚老，山水之间为胜选。",
            "黄氏有子乐其亲，缔葺之勤由富善。",
            "盖忧高年厌家事，力营此地欲自遣。",
            "亲意虽知风物嘉，岂若有子常在眼。",
            "君胡飘飘事远游，手龟面黎两足趼。",
            "故乡不到已踰年，又非局蹐牵仕宦。",
            "何如轻舟早还家，日对白云奉游宴。"
        ],
        "title": "黄雍于西安修水之侧起佚老亭以奉亲",
        "id": "9e1ce822-55a3-4379-b0d8-7fde5f754e6f"
    },
    {
        "author": "苏舜钦",
        "paragraphs": [
            "东风摇江波，碧草日夜芳。",
            "蔼蔼春物归，游子思故乡。",
            "黄生士林华，志业收精刚。",
            "步虎南山隈，气立人兽旁。",
            "不步受羁辔，但欲插翅翔。",
            "顾亦念所亲，归心剧风樯。",
            "想当舍檝初，喜气充门墙。",
            "晨昏奉颜色，以时荐豆觞。",
            "虽享万钟禄，此乐不可偿。",
            "予家白日下，偶来恋沧浪。",
            "因君江上别，撩我归兴长。"
        ],
        "title": "送黄莘还家",
        "id": "82606e54-865a-4af5-9c6f-aa31163430f6"
    },
    {
        "author": "苏舜钦",
        "paragraphs": [
            "滁州信至诧双石，云初得自菱水滨。",
            "长篇称夸语险绝，欲使来者不复言。",
            "画图突兀亦颇怪，张之屋壁惊心魂。",
            "麒麟才生头角异，混沌虽死窍凿存。",
            "琅邪之郡偏且僻，得石固可骇众观。",
            "予尝飞帆入震泽，穷探异境登龟鼋。",
            "居民百户石为业，日夜采琢山不贫。",
            "山前森列战白浪，犹似万百铁马羣。",
            "雨昏浪打岁月古，千株万穴僵复奔。",
            "自嗟才力本衰弱，安敢抵敌为之文。",
            "况兹出产极易致，乡俗见惯不甚尊。",
            "彼以至少合贵重，胡为久弃如隐沦。",
            "偶逢积识见奖拔，众目今乃称奇珍。",
            "百人拥持大车载，城市观走风涛翻。",
            "立于新亭面幽谷，共为澡刷泥沙痕。",
            "凉泉下照嘉树阴，翠影澄澹留烟云。",
            "褒以篇章绘缣素，积岁汨没一旦伸。",
            "苟非高贤独赏激，终古弃卧于穷津。",
            "世人爱憎逐兴废，使我吟叹伤精神。"
        ],
        "title": "和菱磎石歌",
        "id": "a76e93d2-72c9-4569-bc42-b13f676bbc3e"
    },
    {
        "author": "苏舜钦",
        "paragraphs": [
            "此邑有顶山，下潜子母虬。",
            "其子去为雨，以救乡人忧。",
            "前擘穷峯开，化出百丈湫。",
            "後因号破山，致祠献庶羞。",
            "岁来省其母，风雹六月秋。",
            "烟云腾蹋去，不复经月留。",
            "邑民赖其灵，虽旱岁有收。",
            "因成两佛宇，幽邃号胜游。",
            "磵泉走鸾车，松桂拥石楼。",
            "夜堂人噤渗，阴壁风飕飗。",
            "近年返暴雨，颇亦伤田畴。",
            "老农务祈祷，梵呗日不休。",
            "常为释徒利，乃作生民雠。",
            "呜呼二虬者，其说何悠悠。"
        ],
        "title": "顶破二山诗",
        "id": "ff504959-c845-4efb-809a-f1e733adb361"
    },
    {
        "author": "苏舜钦",
        "paragraphs": [
            "日月行上天，下照万物根。",
            "向之生荣背则死，故为万物生死门。",
            "东西两交征，昼夜不蹔停。",
            "胡为虢山石，留此皎月痕常存。",
            "桂树散疎阴，有若图画成。",
            "永叔得之不能晓，作歌使我穷其原。",
            "或疑月入此石中，分此二曜三处明。",
            "或云蟾兔好溪山，逃遁出月不可关。",
            "浮波穴石恣所乐，嫦娥孤坐初不觉。",
            "玉杵夜无声，无物来捣药。",
            "嫦娥惊推轮，下天自寻捉。",
            "绕地掀江蹋山岳，二物惊奔不复见。",
            "留此玉轮之迹在青壁，风雨不可剥。",
            "此说亦诡异，予知未精确。",
            "物有无情自相感，不间幽微与高邈。",
            "老蚌向月月降胎，海犀望星星入角。",
            "彤霞烁石变灵砂，白虹贯岩生美璞。",
            "此乃西山石，久为月照着。",
            "岁久光不灭，遂有团团月。",
            "寒辉笼笼出轻雾，坐对不复嗟残缺。",
            "虾蟇纵汝恶觜吻，可能食此清光没。",
            "玉川子若在，见必喜不彻。",
            "此虽隐石中，时有灵光发。",
            "土怪山鬼不敢近，照之僵仆肝脑裂。",
            "有如君上明，下烛万类无遁形，光艳百世无亏盈。"
        ],
        "title": "永叔石月屏图",
        "id": "01d136f1-8732-4d75-ae33-3ae9868cf15e"
    },
    {
        "author": "苏舜钦",
        "paragraphs": [
            "双塔老师古突兀，索我瑶琴一挥拂。",
            "风吹仙籁下虚空，满坐沈沈竦毛骨。",
            "按抑不知声在指，指自不知心所起。",
            "节奏可尽韵可收，时于疎澹之中寄深意。",
            "意深味薄我独知，陶然直到羲皇世。",
            "曲终瞑目师不言，忽言昔常奉至尊。",
            "祥符天子政多暇，诏求绝艺传中阍。",
            "紫宸仗退霜日红，随鞭入对蓬莱宫。",
            "平戎一弄沃舜聪，貂珰壁立亦动容。",
            "紫兰之袍出禁府，声华一日千门通。",
            "今来老病卧泽国，赏音不遇前事空。",
            "一双玉鹤天上飞，人间但见枯死桐。",
            "幸逢宝器惬心手，因声感旧涕洒胸。",
            "顾我踟蹰不忍去，将行更欲留悲风。"
        ],
        "title": "演化琴德素高昔尝供奉先帝闻予所藏宝琴而挥弄不忍去因为作歌以写其意云",
        "id": "6242ee25-067c-46d9-8aa9-bbddf2cc5f92"
    },
    {
        "author": "苏舜钦",
        "paragraphs": [
            "新安道中物色佳，山昏云澹晚雨斜。",
            "眼看好景懒下马，心随流水先还家。",
            "步头浴凫暖出没，石侧老松寒交加。",
            "怀君览古意万状，独转涧口吟幽花。"
        ],
        "title": "寄王几道同年",
        "id": "511f69b1-497f-45a0-b9b8-fb7290909c15"
    },
    {
        "author": "苏舜钦",
        "paragraphs": [
            "白石太古水，苍厓六月冰。",
            "昏明咫尺变，身世逗留增。",
            "桥与飞霞乱，人间独鸟升。",
            "风泉冷相搏，楼阁暮逾澄。",
            "反覆青冥上，跻攀赤日棱。",
            "呗音充别壑，塔影吊寒藤。",
            "仙掌挂太一，佛坛依古层。",
            "岩喧闻斗虎，台静下饥鹰。",
            "晴槛通年雨，浓萝四面罾。",
            "日光平午见，雾气半天蒸。",
            "潭碧寒疑裂，钟清远自凝。",
            "阳陂冬聚笋，阴壁夏垂缯。",
            "有客饶佳思，高吟出远凭。",
            "雄心翻青里，远目着轩腾。",
            "岑寂来清夜，沈冥接定僧。",
            "宿猿深更杳，落木静相仍。",
            "松竹高无奈，烟岚翠不胜。",
            "甘酸收脱实，坳隩布清塍。",
            "北野才沈着，南天更勃兴。",
            "恣睢超一气，黤黕起孤鹏。",
            "并涧寒堪摘，看云重欲崩。",
            "行中向背失，呼处下高应。",
            "庭树巢金爵，樵儿弄玉绳。",
            "断香浮缺月，古像守昏灯。",
            "乳管明相照，莎髯绿自矜。",
            "深疑啸神物，㩻欲敌殽陵。",
            "俯仰孤心挠，回翔百感登。",
            "画图风动壁，诗句涕沾膺。",
            "岁月看流矢，心肠剧断絙。",
            "追攀初有象，悲愤遂相乘。",
            "故赏知无遁，遗灵若此凭。",
            "依然忍回首，愁绝下崚嶒。"
        ],
        "title": "丙子仲冬紫阁寺联句",
        "id": "8dc0d74d-ff18-431d-809f-a8c85733f6ee"
    },
    {
        "author": "苏舜钦",
        "paragraphs": [
            "痛矣真源丧，纷纭物象来。",
            "水轮今若此，此事亦宜哉。",
            "上下车交辐，周旋斗转魁。",
            "咸渊日微堕，仙窟月初开。",
            "旁柅从为用，垂絙重亦回。",
            "枘多初不晓，机密暗相该。",
            "圃外沧浪泄，庭间霹雳摧。",
            "玉飞千仞表，缨挂九泉隈。",
            "翻覆殊难定，牵连巧自媒。",
            "建瓴今比速，抱瓮此相哀。",
            "平视曾无觉，深窥遂可猜。",
            "团团释子壁，轧轧雁王台。",
            "解见陶埏运，宁观将毂推。",
            "造端原有发，汲用始知材。",
            "本异道家意，定遭怡士咍。",
            "转圆非雅具，欹器有深灾。",
            "持满忘前监，相倾自下催。",
            "流风无以复，视此一裴回。"
        ],
        "title": "水轮联句",
        "id": "6293251f-50cc-487d-b0e7-51a6bc5e4770"
    },
    {
        "author": "苏舜钦",
        "paragraphs": [
            "踊甓皇都壮，盘基紫宙雄。",
            "山河供远目，檐户发高风。",
            "梯险三休上，轮开一气中。",
            "门当谷子午，影落陌西东。",
            "韵铎翻天籁，危觚驻夕红。",
            "仙聆悲下俗，仰面识长空。",
            "绝若神挤至，深疑壑暗通。",
            "人寰如蚁垤，身世甚秋蓬。",
            "叹息兴亡地，沈吟制作工。",
            "清思抱明月，狂欲把飞鸿。",
            "去矣登临兴，巍乎是造化功。",
            "凉襟当爽垲，幽意入鸿蒙。",
            "头角峯如揖，丹青树不同。",
            "城郭回迤逦，阁殿失穹隆。",
            "可使孤怀放，胡为万恨然。",
            "何当得壮士，提取出尘笼。"
        ],
        "title": "荐福塔联句",
        "id": "f2393a8b-b1df-4a56-ae3f-e494f44d18d4"
    },
    {
        "author": "苏舜钦",
        "paragraphs": [
            "有客自远方，来以二字说。",
            "穆子病疾初，家事巨细缺。",
            "邻人苦其求，医师久以决。",
            "案杯小大空，布被旁午裂。",
            "余喘尚能鼓，老愤知已结。",
            "目凄望羊泓，髭断反猬茁。",
            "忧酸系余生，嗥嘑留永诀。",
            "语妻後日计，书策未可彻。",
            "教子勤诵读，时命不复说。",
            "吾属何流离，众人方草窃。",
            "凌子久道路，十口着羁绁。",
            "拾稆重江间，正值大饥节。",
            "既无裹饭交，疾走继粗粝。",
            "又无执饮人，及时沃枯竭。",
            "惜哉损天命，痛焉在亲绖。",
            "帝胡生尔身，世复称其杰。",
            "胸伏气万丈，肠贮怨百折。",
            "艰难汨风波，顦顇堕霜雪。",
            "久仆勤龙钟，弱女痴蹩躠。",
            "文随寒饿空，道与烟焰灭。",
            "魂兮竟何归，去矣不得别。",
            "中府岂无财，莫济医药切。",
            "太仓岂无粟，莫解腹肠热。",
            "天子圣在上，海内清欲澈。",
            "伊人胡不官，既死安得活。",
            "朝青与暮紫，神喜天不轧。",
            "昂车与怒马，门满道不绝。",
            "之子苟闲厕，斯民乃饕餮。",
            "高亢世弗亲，方严鬼所掣。",
            "敢言才足珍，宁免否来啮。",
            "思潜泪辄抽，惨旧面成耋。",
            "举目此牢落，侧身今鄙媟。",
            "箴言耳空虚，险论口卼臲。",
            "作诗告石梁，聊以慰寒骨。"
        ],
        "title": "悲二子联句",
        "id": "97b893af-2575-4546-8d33-5c50a4c532ff"
    },
    {
        "author": "苏舜钦",
        "paragraphs": [
            "大荒孟冬月，末旬高舂时。",
            "日腹昏盲伥，风口鸣呜咿。",
            "万灵困阴戚，百植嗟阳衰。",
            "浓寒有胜气，天冻无败期。",
            "六指忽摇拽，羣跖初奔驰。",
            "丸铜落蟾吻，始异张浑仪。",
            "列宿犯天纪，预念汉志辞。",
            "民甍函鼓舞，禁堞强崩离。",
            "坐骇市声死，立怖人足踦。",
            "坦途重车偾，急传壮马敧。",
            "陵阜动抚手，砾块当扬箕。",
            "停污有乱浪，僵木无静枝。",
            "众喙不敢息，沓嶂惊欲飞。",
            "踊塔撼铎碎，安流荡舟疲。",
            "倒壶丧午漏，颠巢骇眠鸱。",
            "居人眩眸子，行客劳髑儿。",
            "南北顿儵忽，西东播戎夷。",
            "四镇一毛重，百川寸涔微。",
            "斗薮不如大，轩干主者谁。",
            "共工岂复怒，富妪安得为。",
            "宁无折轴患，顿易崩山悲。",
            "众蛰不安土，羣毛难丽皮。",
            "惊者去靡所，仆或如见挤。",
            "轰雷下檐瓦，决玉倾仓粢。",
            "双颠太室吻，四跃宸庭螭。",
            "万宇变旋室，百城如转机。",
            "念此大灾患，必由政瑕疵。",
            "胜社勇厥气，孤阳病其威。",
            "传是下乘上，亦曰尊屈卑。",
            "夫惟至静者，犹不可保之。",
            "况乃易动物，何以能自持。",
            "高者恐颠坠，下者当镇绥。",
            "天戒岂得慢，肉食宜自思。",
            "变省孽可息，损降祸可违。",
            "愿进小臣语，兼为丹扆规。",
            "伟哉聪明主，忽遗地动诗。"
        ],
        "title": "地动联句",
        "id": "b04439c7-72d0-4234-a58f-c2037717f2cf"
    },
    {
        "author": "苏舜钦",
        "paragraphs": [
            "阴霜策策风呼虓，羌贼胆开凶焰豪。",
            "赤胶脆折乳马健，汉野秋穟黄云高。",
            "驱先老尩伏壮黠，裹以山壑鬼莫招。",
            "烽台屹屹百丈起，但报平安摇桔槹。",
            "喜闻羸师入吾地，主将踊跃士惰骄。",
            "神锋前挥拥胜势，横阵立敌俱奔逃。",
            "不知饵牵落槛穽，一麾发伏如惊飙。",
            "重围八面鸟难度，相顾无路惟青霄。",
            "地形窄束甲刺骨，眦裂不复能相鏖。",
            "弃兵衮衮今不杀，部曲易主无纤嚣。",
            "恸哭皇天未厌祸，空同无色劲气消。",
            "狂童得志贱物命，陇上盘马为嬉遨。",
            "苍皇林间健儿妇，翦纸沥酒呼嗸嗸。",
            "将军疾趋占葬地，年年载柩争咸崤。",
            "朝廷不惜好官爵，绛蜡刻印埋蓬蒿。",
            "三公悲吟困数败，车上轻重如鸿毛。",
            "白衣壮士气塞腹，愤勇不忍羞本朝。",
            "重瞳三顾可易得，亮辈本亦生吾曹。",
            "穷居哀劳厌咄咄，岁月奔激朱颜凋。",
            "当年请行大明下，今日颓堕思南巢。",
            "阳羡溪光逗苍玉，尺半健鲫烟中跳。",
            "便欲买田学秧稻，不复与世争锱毫。",
            "奈何三世奉恩泽，肯以躯命辞枯焦。",
            "以知出处系大义，一饭四顾情如烧。",
            "贺兰磨剑河饮马，颈系此贼期崇朝。",
            "归来天下解倒挂，玉色蔼蔼宸欢饶。",
            "笔倾江河纸云雾，叹倾天业包陶姚。"
        ],
        "title": "瓦亭联句",
        "id": "0f6817e6-5741-4d8a-873c-e767071c6f01"
    },
    {
        "author": "苏舜钦",
        "paragraphs": [
            "江淮经岁旱，春暮忽然雨。",
            "乱点踰广津，散洒入原土。",
            "万物气稍苏，厉妖莫能聚。",
            "羣山洗故尘，紫翠坐可数。",
            "昏如笼纤纱，媚若隐绀缕。",
            "碧瓦南崦中，重叠出迥覩。",
            "扁舟凌空飞，白鸟入烟舞。",
            "遥林动新滋，颜色若可取。",
            "碧草弄微芳，低昂欲来语。",
            "緐声过沙头，上下讴哑橹。",
            "浓澹新画成，快惬久病愈。",
            "念此时多虞，岂得岁少阻。",
            "焦心闵疲农，虚口待香稌。",
            "县吏事凶贪，气若解缚虎。",
            "惟于纵诛敛，乃能奋怒武。",
            "青天虽云明，疑不照艰苦。",
            "此时忽霶霈，知有神物主。",
            "不然诸苍生，性命委草莽。",
            "本蹷邦岂宁，皮去毛安附。",
            "歌此告巨公，行当视前古。"
        ],
        "title": "淮上喜雨联句",
        "id": "91d83011-bcea-4714-9047-22ba61a6f027"
    },
    {
        "author": "苏舜钦",
        "paragraphs": [
            "八月银河好，天高夜自明。",
            "楼台通迥意，风露得余清。",
            "几为浮云乱，都宜小雨晴。",
            "离人强回首，耿耿邈无情。"
        ],
        "title": "和石曼卿明河咏",
        "id": "5f75c94e-3b68-4429-8043-ac30b0933389"
    },
    {
        "author": "苏舜钦",
        "paragraphs": [
            "忆向江东太守园，猗猗甘树蔽前轩。",
            "风摇玉蕊霏微落，霜发金衣委坠緐。",
            "枕畔冷香通醉梦，齿边余味涤吟魂。",
            "天彭路远无因得，犹赖君心记旧恩。"
        ],
        "title": "师黯以彭甘五子为寄因怀四明园中此果甚多偶成长句以为谢",
        "id": "54229deb-efc4-4176-b355-70740ded9c78"
    },
    {
        "author": "苏舜钦",
        "paragraphs": [
            "洛阳宫殿鬰嵯峨，千古荣华逐逝波。",
            "别殿秋高风淅沥，後园春老树婆娑。",
            "露凝碧瓦寒光满，日转觚棱暖艳多。",
            "早晚金舆此游幸，凤楼前後看山河。"
        ],
        "title": "游洛中内",
        "id": "396bef12-6111-4ad8-89fa-f3338105256c"
    },
    {
        "author": "苏舜钦",
        "paragraphs": [
            "维帝私明哲，遥遥世可论。",
            "风流擅南国，文采续高门。",
            "才美趋贤路，名雄出帝阍。",
            "雍容初入幕，烜赫已开藩。",
            "黠吏腹心溃，疲民襦袴温。",
            "谳刑曾揽辔，按俗亦飞轩。",
            "倚注宸襟切，淹回物论喧。",
            "朔区官益峻，宪府望弥尊。",
            "除弊朝之急，于时孰肯言。",
            "议高心不挠，补外众为冤。",
            "西雍新恩重，中台故事存。",
            "政行殊有体，化洽密无痕。",
            "尺诏来丹扆，双符换太原。",
            "具装明晚野，大旆卷朝暾。",
            "惠爱留关辅，风威入塞垣。",
            "安车行急召，想望慰元元。"
        ],
        "title": "送杜密学赴并州",
        "id": "4835bd7d-23ec-4f37-8974-6091ba26fd44"
    },
    {
        "author": "苏舜钦",
        "paragraphs": [
            "几年尘土客京华，一日春乘犯斗槎。",
            "梦好夜归全蜀道，眼明朝宴上林花。",
            "白头佐邑非为晚，蓝绶还乡亦可夸。",
            "况有雄图看悟主，莫伤孤宦向天涯。"
        ],
        "title": "送家静及第後赴官清水",
        "id": "92d54d32-887c-4057-94fa-4221ab976cd3"
    },
    {
        "author": "苏舜钦",
        "paragraphs": [
            "区区黠虏敢狂呼，遣使峨冠谒上都。",
            "辄出封章辞国命，妄传声势困军须。",
            "闭之塞漠为良策，啖以民膏是失图。",
            "淳俗易摇无自挠，每闻流议一长吁。"
        ],
        "title": "串夷",
        "id": "2a8fa4ed-cb7b-4926-86b2-6234c54e2725"
    },
    {
        "author": "苏舜钦",
        "paragraphs": [
            "虚堂吏事稀，吟卧欲忘机。",
            "窗静蜂迷出，帘轻燕误飞。",
            "烦心倾晚簟，倦体快风衣。",
            "更想霜云外，同君看翠微。"
        ],
        "title": "静胜堂夏日呈王尉",
        "id": "04570565-f2dc-4ab7-a9ec-1745212a7493"
    },
    {
        "author": "苏舜钦",
        "paragraphs": [
            "人云之子贤，文采出巴川。",
            "失意声名在，还爱岁月迁。",
            "离怀春色里，归路夕阳边。",
            "无废青箱学，穷愁古亦然。"
        ],
        "title": "黎生下第还乡",
        "id": "e62c89a3-8b35-4527-b40d-f0ac18928de4"
    },
    {
        "author": "苏舜钦",
        "paragraphs": [
            "人言春雨好，更好晚来晴。",
            "树色通帘翠，烟姿着物明。",
            "得泥初燕喜，避弋去鸿轻。",
            "谁见危栏外，斜阳尽眼平。"
        ],
        "title": "春日晚晴",
        "id": "c7a15e7b-3955-43dd-ab55-358c424e26ce"
    },
    {
        "author": "苏舜钦",
        "paragraphs": [
            "维神祚炎历，发藴复含灵。",
            "嶷尔为人瑞，居然出相庭。",
            "舜门登夙望，韦氏继先经。",
            "积学方开隩，当官已发硎。",
            "纯诚贯白日，阔步上青冥。",
            "才力回元气，胸怀纳四溟。",
            "八荒归富寿，万象染丹青。",
            "恳牍辞魁柄，开藩密帝扃。",
            "碧旌油重润，苍佩玉明荧。",
            "舆望知难转，王心几不宁。",
            "西羌动妖孽，秦塞困膻腥。",
            "羽奏飞关路，兜烽照浊泾。",
            "裴公辞激烈，袁相涕飘零。",
            "天为移文象，人思奉典型。",
            "欢谣塞归路，召节下宸廷。",
            "胜算剧破竹，威声如走霆。",
            "折冲千里定，指画众心醒。",
            "大议虚怀纳，吁谟前席听。",
            "玉关收旧地，庙鼎续新铭。",
            "复耸岩岩石，增辉两两星。",
            "川源流盛美，岳镇敌长龄。",
            "有客惭才薄，区区咏德馨。"
        ],
        "title": "代人上申公祝寿",
        "id": "f2db393f-3c6e-40bc-968d-9fa11bd954ff"
    },
    {
        "author": "苏舜钦",
        "paragraphs": [
            "有客论时事，相看各惨然。",
            "蛮夷杀郡将，蝗蝻食民田。",
            "萧瑟心空远，徘徊志自怜。",
            "何人同国耻，余愤落樽前。"
        ],
        "title": "有客",
        "id": "72002f28-adfc-4386-aaf6-9b5f7a435eae"
    },
    {
        "author": "苏舜钦",
        "paragraphs": [
            "昔帝龙骧後，因池大此宫。",
            "萧笳叠终日，旌仗展无穷。",
            "绘塑神灵集，飞潜爪角雄。",
            "阴轩常隐雾，暗堵亦含风。",
            "巨盗来移国，天王遽避戎。",
            "苍黄狩巴蜀，倏忽陷河潼。",
            "阁殿回看远，尘氛久见蒙。",
            "归来故基在，不与往时同。",
            "叠瓦烟间碧，新蕖露下红。",
            "波春荡初月，沙晚发悲鸿。",
            "世变今无复，人愁杳莫终。",
            "树穿瑶甃裂，碑碎玉楼空。",
            "九曲皆遗石，诸王祗断蓬。",
            "兴亡何足问，一一夕阳中。"
        ],
        "title": "游南内九龙宫",
        "id": "5c3720c9-f2cf-48fc-9b99-fad4ac59bcf0"
    },
    {
        "author": "苏舜钦",
        "paragraphs": [
            "昔也衣裾已化尘，驱车今去涉惊津。",
            "淮天苍茫背残腊，江路逶迤逢旧春。",
            "时有飘梅应得句，苦无蒸酒可沾巾。",
            "归来莫恋溪山胜，枫鬼揶揄解笑人。"
        ],
        "title": "送陈进士游江南",
        "id": "89febe35-0239-4b7c-9599-be8682fd31e6"
    },
    {
        "author": "苏舜钦",
        "paragraphs": [
            "庙貌空山里，垣颓入迳斜。",
            "尚应名竹素，不复祭牲豭。",
            "木暗鸮呼鬼，庭荒雀啅虵。",
            "有灵从寂寞，慎勿学凶邪。"
        ],
        "title": "和马承之古庙",
        "id": "7867b198-79fb-4f0f-8de8-69837b762829"
    },
    {
        "author": "苏舜钦",
        "paragraphs": [
            "不为人间意，居然节物清。",
            "银堂通夜白，金饼隔林明。",
            "醉客尊前倒，栖乌露下惊。",
            "悲欢今古事，寂寂堕荒城。"
        ],
        "title": "和解生中秋月",
        "id": "10f95124-1e38-4427-820e-649597d90276"
    },
    {
        "author": "苏舜钦",
        "paragraphs": [
            "驱车长道久尘劳，一宿清宫醒骨毛。",
            "古桧有风天自籁，石坛多露鹤争嗥。",
            "星河耿耿秋还迥，栖观澄澄夜更高。",
            "吟对疎钟俗机尽，已疑身世属仙曹。"
        ],
        "title": "宿太平宫",
        "id": "1c52e007-5dbe-4ea5-8797-e9cd221af550"
    },
    {
        "author": "苏舜钦",
        "paragraphs": [
            "行穿翠霭中，绝涧落疎钟。",
            "数里踏乱石，一川环碧峯。",
            "暗林麋养角，当路虎留踪。",
            "隐逸何曾见，孤吟对古松。"
        ],
        "title": "独游辋川",
        "id": "84dd1c29-de30-4197-beed-4abe1c630d1c"
    },
    {
        "author": "苏舜钦",
        "paragraphs": [
            "下马陵头草色春，我一怀古一沾巾。",
            "陵边又有累累冢，应是当年取酒人。"
        ],
        "title": "过下马陵",
        "id": "e56a0706-49ea-4f18-9614-4a97f840647a"
    },
    {
        "author": "苏舜钦",
        "paragraphs": [
            "在昔朝元日，千门动地来。",
            "方隅正无事，辅相复多才。",
            "仗下簪缨肃，天中伞扇开。",
            "皇威瞻斗极，曙色辨崔嵬。",
            "赤案波光卷，鸣梢殿尾回。",
            "熊罴驱禁卫，雨露覆兰台。",
            "横赐倾中帑，穷奢役九垓。",
            "只知营国用，不畏屈民财。",
            "翠辇还移幸，旻天未悔灾。",
            "羣心争困兽，回首变寒灰。",
            "曾以安无虑，翻令世所哀。",
            "行人看碧瓦，独鸟下苍苔。",
            "虽念陵为谷，遥知祸有胎。",
            "青编遗迹在，此地亦悠哉。"
        ],
        "title": "览含元殿基因想昔时朝会之盛且感其兴废之故",
        "id": "5ef32316-bc6e-40ef-9069-858f9887e120"
    },
    {
        "author": "苏舜钦",
        "paragraphs": [
            "雄心虽盖世，竟亦弃羣臣。",
            "役重倾天下，时危启圣人。",
            "石麟空举首，银海罢流春。",
            "陇阙今无复，应深行路尘。"
        ],
        "title": "望秦陵",
        "id": "eb411181-5b77-47c8-a873-1118e2a3a766"
    },
    {
        "author": "苏舜钦",
        "paragraphs": [
            "社曲东边风物幽，我来系马独淹留。",
            "门前翠影山无数，竹下寒声水乱流。",
            "酒压新尘常得醉，花开番次不知秋。",
            "主公堆案萦官事，早晚归来今白头。"
        ],
        "title": "留题樊川李长官庄",
        "id": "2cac80fd-42dc-4386-afdb-f9cc14fd48d3"
    },
    {
        "author": "苏舜钦",
        "paragraphs": [
            "驱马山前访古踪，僧居萧洒隔尘笼。",
            "遶庭石鳖谷间水，入户鸣鸱堆上风。",
            "无限老松秋色里，数声疎铎月明中。",
            "村鸡坐听三号彻，去去前朝气味同。"
        ],
        "tags": [
            "终南山"
        ],
        "title": "宿终南山下百塔院",
        "id": "a29bea74-205f-4661-bc11-c47e8ab563ab"
    },
    {
        "author": "苏舜钦",
        "paragraphs": [
            "危构岧嶤出太虚，坐看斜日堕平芜。",
            "白烟覆地澄江阔，皎月当天尺璧孤。",
            "疎磬悲吟来竹阁，青灯寂寞照吟躯。",
            "老僧怪我何为者，说尽兴亡涕泪俱。"
        ],
        "title": "宿华严寺与友生会话",
        "id": "b78d4144-73c1-4e9a-862a-fe593b8450ab"
    },
    {
        "author": "苏舜钦",
        "paragraphs": [
            "兰台旧漫郎，为邑上瞿唐。",
            "地僻风烟古，公余日景长。",
            "江声通白帝，山势入青羌。",
            "落笔多佳句，时应满锦囊。"
        ],
        "title": "送王杨庭着作宰巫山",
        "id": "8d38f9c3-62a5-404f-8dbb-6e35c1128174"
    },
    {
        "author": "苏舜钦",
        "paragraphs": [
            "晚色微茫至，前山次第昏。",
            "羸牛归径远，宿鸟傍檐翻。",
            "盘喜黄粱熟，杯余白酒浑。",
            "田家虽澹薄，犹得离尘喧。"
        ],
        "title": "晚意",
        "id": "f0db2980-2b51-4994-b685-00ef0f5fade8"
    },
    {
        "author": "苏舜钦",
        "paragraphs": [
            "春暮曾无属物心，野行聊得据鞍吟。",
            "路经废苑情通古，水遶苍山意共深。",
            "残日花间浮暖艳，断云楼外卷轻阴。",
            "骚人自昔伤鶗鴂，休苦风前送好音。"
        ],
        "title": "春暮初晴自御宿川之华严寺",
        "id": "354f40c2-4373-424a-92f3-e42593458a33"
    },
    {
        "author": "苏舜钦",
        "paragraphs": [
            "嫉恶曾收柱後冠，淹沦今未复荣班。",
            "青云失路初心远，白雪盈簪壮志闲。",
            "厩马尚嘶骢奋迅，箧衣犹曝绣斓斑。",
            "风流县尹多才思，时寄篇章与解颜。"
        ],
        "title": "次韵和师黯寄王耿端公",
        "id": "4ff0e1d4-fbf9-4ca1-a1f7-f0a207ccec5d"
    },
    {
        "author": "苏舜钦",
        "paragraphs": [
            "朝野蔚多士，衮然良可羞。",
            "伊人秉直节，许国有深谋。",
            "大议摇岩石，危言犯采旒。",
            "苍黄出京府，憔悴谪南州。",
            "引党俄嗟尹，移书遽窜欧。",
            "安惭言得罪，要避曲如钩。",
            "郢路几束马，荆川还泝舟。",
            "伤心众山集，举目大江流。",
            "远动家公念，深贻寿母忧。",
            "横身罹祸难，当路积仇雠。",
            "卫上宁无术，亢宗非所优。",
            "吾君思正士，莫赋畔牢愁。"
        ],
        "title": "闻京尹范希文谪鄱阳尹十二师鲁以党人贬郢中欧阳九永叔移书责谏官不论救而谪夷陵令因成此诗以寄且慰其远迈也",
        "id": "6e2e4880-c7bc-4135-a415-3ede82f90c5c"
    },
    {
        "author": "苏舜钦",
        "paragraphs": [
            "溽暑倦幽斋，纵横书乱堆。",
            "风多应秀麦，雨密不黄梅。",
            "乳燕并头语，红葵向背开。",
            "吟余晴月上，凉思入尊罍。"
        ],
        "title": "暑景",
        "id": "63874ff7-f391-4251-86c9-edc18a75fb03"
    },
    {
        "author": "苏舜钦",
        "paragraphs": [
            "院僻帘深昼景虚，轻风时见动竿乌。",
            "池中绿满鱼留子，庭下阴多燕引雏。",
            "雨後看儿争坠果，天晴同客曝残书。",
            "幽栖未免牵尘事，身世相忘在酒壶。"
        ],
        "title": "夏中",
        "id": "68ccadcd-cfd6-4613-9d1e-a85d518579bb"
    },
    {
        "author": "苏舜钦",
        "paragraphs": [
            "别院深深夏簟清，石榴开遍透帘明。",
            "树阴满地日当午，梦觉流莺时一声。"
        ],
        "tags": [
            "古诗三百首",
            "宋诗",
            "夏天"
        ],
        "title": "夏意",
        "id": "de8109fb-1ee0-486b-bfd4-9f96902db752"
    },
    {
        "author": "苏舜钦",
        "paragraphs": [
            "浩荡清淮天共流，长风万里送归舟。",
            "应愁晚泊喧卑地，吹入沧溟始自由。"
        ],
        "title": "和淮上遇便风",
        "id": "d1dfb75b-b124-4c9b-9ade-e3e58aec5d57"
    },
    {
        "author": "苏舜钦",
        "paragraphs": [
            "先君所乘马，其色白于银。",
            "磊落龙之种，权奇世共珍。",
            "独嘶如想望，久步见精神。",
            "方目照代夜，拳毛刷渭津。",
            "鬣寒如拥浪，蹄駃不惊尘。",
            "潦倒已伏枥，苍黄仍借人。",
            "俄传弊帷信，无复锦蒙亲。",
            "倚棹思神骏，萧然泪洒巾。"
        ],
        "title": "先公之爱马以病寄他厩今死矣",
        "id": "32562975-a1ec-476f-af61-8ef70da19ae8"
    },
    {
        "author": "苏舜钦",
        "paragraphs": [
            "曾随使旆此东归，日日登临到落晖。",
            "畴昔侍行犹总角，如今重过合沾衣。",
            "窥鱼翠碧忘形坐，趁伴蜻蜓照影飞。",
            "风物依然皆自得，岁华飘忽赏心违。"
        ],
        "title": "重过句章郡",
        "id": "31091a85-9089-41b9-bae9-454e3e15e405"
    },
    {
        "author": "苏舜钦",
        "paragraphs": [
            "京口古雄处，昔年尝此过。",
            "风流看石兽，人事共江波。",
            "河转路疑尽，日斜山更多。",
            "城楼鬰天半，回首恣吟哦。"
        ],
        "title": "晚出润州东门",
        "id": "c454420a-85ee-46f0-9d54-851a6e0c54a9"
    },
    {
        "author": "苏舜钦",
        "paragraphs": [
            "寺古名传唐相诗，三伏奔迸予何之。",
            "云山相照翠会合，殿阁对走凉参差。",
            "清泉绝无一尘染，长松自是拔俗姿。",
            "二边羌胡日斗格，释子宴坐殊不知。"
        ],
        "title": "无锡惠山寺",
        "id": "579ccf09-f58e-4533-95fb-77da5321a831"
    },
    {
        "author": "苏舜钦",
        "paragraphs": [
            "东出盘门刮眼明，萧萧疎雨更阴晴。",
            "绿杨白鹭俱自得，近水远山皆有情。",
            "万物盛衰天意在，一身羁苦俗人轻。",
            "无穷好景无缘住，旅棹区区暮亦行。"
        ],
        "title": "过苏州",
        "id": "c2e97e72-3bdf-470f-b7bb-28b593ce264f"
    },
    {
        "author": "苏舜钦",
        "paragraphs": [
            "气象清雄天与邻，世间不合有埃尘。",
            "拟将累句酬佳景，只恐江山解笑人。"
        ],
        "title": "吴江亭",
        "id": "5ec3994d-6165-4200-a4e6-bbd2531a73a7"
    },
    {
        "author": "苏舜钦",
        "paragraphs": [
            "密树重萝覆水光，珍禽无数语琅琅。",
            "惊帆瞥过如飞鸟，回首风烟空断肠。"
        ],
        "title": "秀州通越门外八九里临水多佳木茂树以便风不得停舟一赏怆然为诗",
        "id": "be26c84d-d693-4f46-9b8c-aa48cb5ac487"
    },
    {
        "author": "苏舜钦",
        "paragraphs": [
            "当年共醉此桥边，道旧狂歌至暮天。",
            "得句旋题新竹上，移舟还傍乱花前。",
            "君埋尘土骨应化，我逐风波心欲燃。",
            "落日长号感人事，沙头寂寞上渔船。"
        ],
        "title": "秀州城外九里有竹树小桥予十八年前与友人解晦叔饮别于此今过之景物依然而解生已亡悲叹不足复成小诗",
        "id": "57e84e00-dc0b-4d38-b774-7be1f0481888"
    },
    {
        "author": "苏舜钦",
        "paragraphs": [
            "画鹢低飞湖水平，高低楼阁满稽城。",
            "人游镜里山相照，鱼戏空中日共明。",
            "尽是荷风香不断，忽逢溪雨气尤清。",
            "篮舆却上兰亭步，猿鸟云萝伴此行。"
        ],
        "title": "天章道中",
        "id": "2134753f-f407-43b6-805e-12684bffe1ea"
    },
    {
        "author": "苏舜钦",
        "paragraphs": [
            "杳杳波涛阅古今，四无边际莫知深。",
            "润通晓月为清露，气入霜天作暝阴。",
            "笠泽鲈肥人脍玉，洞庭柑熟客分金。",
            "风烟触目相招引，聊为停桡一楚吟。"
        ],
        "tags": [
            "太湖",
            "洞庭湖"
        ],
        "title": "望太湖",
        "id": "432405b1-f53e-4a94-87d7-067cdda18967"
    },
    {
        "author": "苏舜钦",
        "paragraphs": [
            "鉴湖尽处众峯前，寺古萧疎水石间。",
            "殿阁北垂连禹庙，松筠东去入稽山。",
            "坐中岩鸟自上下，吟久溪云时往还。",
            "我厌区区走名宦，未能来此一生闲。"
        ],
        "title": "大禹寺",
        "id": "405346b2-f304-4bdd-88d1-47f54b5e01eb"
    },
    {
        "author": "苏舜钦",
        "paragraphs": [
            "公自登临辟草莱，赫然危构压崔嵬。",
            "凉翻帘幌潮声过，清入琴尊雨气来。",
            "畴昔江山何处好，生平怀抱此中开。",
            "东南地本多幽胜，此向东南特壮哉。"
        ],
        "title": "杭州巽亭",
        "id": "c9d71ae9-b035-434d-b7df-8bb901a802bd"
    },
    {
        "author": "苏舜钦",
        "paragraphs": [
            "支肘听潮声，喧豗久未停。",
            "随风过渔浦，伴月出沧溟。",
            "鳅穴浚时满，胥神果有灵。",
            "连天卷云雾，彻晓下雷霆。",
            "舍檝游心倦，凭阑醉魄醒。",
            "谁穷造物意，拟访郦元经。"
        ],
        "tags": [
            "钱塘江"
        ],
        "title": "宿钱塘安济亭观潮",
        "id": "f4def8c5-31f3-4424-81af-535f22698604"
    },
    {
        "author": "苏舜钦",
        "paragraphs": [
            "长风天外来，十幅健帆开。",
            "仰首飞云合，牵心翠竹回。",
            "闲观水知性，静与睡为媒。",
            "始觉扬舲快，疲驽亦可哀。"
        ],
        "title": "使风",
        "id": "13c375e4-01a4-44f7-b7d4-0e67c59f76c6"
    },
    {
        "author": "苏舜钦",
        "paragraphs": [
            "曙光东向欲胧明，渔艇纵横映远汀。",
            "涛面白烟昏落月，岭头残烧混疎星。",
            "鸣根莫触蛟龙睡，举网时闻鱼鳖腥。",
            "我实宦游无况者，拟来随尔带笭箵。"
        ],
        "title": "松江长桥未明观渔",
        "id": "0d4e4203-a43f-440d-8078-a1a548d546da"
    },
    {
        "author": "苏舜钦",
        "paragraphs": [
            "霁霞飞尽失西东，水入天光浩气中。",
            "籍籍轻帆一游鸟，似乘风力上虚空。"
        ],
        "title": "新开湖晚霁",
        "id": "2949ccde-9272-4c9a-b3da-e95593563853"
    },
    {
        "author": "苏舜钦",
        "paragraphs": [
            "旅棹出江湖，漂然迹更孤。",
            "风波数破胆，时事一长吁。",
            "闻说西羌使，犹稽北阙诛。",
            "俗言无上策，且复醉茱萸。"
        ],
        "title": "九日汴中",
        "id": "084596d6-b65a-4ec9-a58f-c0250180b558"
    },
    {
        "author": "苏舜钦",
        "paragraphs": [
            "春阴垂野草青青，时有幽花一树明。",
            "晚泊孤舟古祠下，满川风雨看潮生。"
        ],
        "tags": [
            "春天",
            "写景",
            "闲适"
        ],
        "title": "淮中晚泊犊头",
        "id": "29d51cc3-bd2b-48c4-b3bd-eca133f2974a"
    },
    {
        "author": "苏舜钦",
        "paragraphs": [
            "才发经纶地，心开忠义源。",
            "朝端遗盛业，泉下閟英魂。",
            "储禁追封美，仪曹集谥尊。",
            "他年还驷马，余德在高门。"
        ],
        "title": "韩忠宪公挽词二首  其一",
        "id": "5a6fa1a0-b635-4c88-a1df-5d1a97c8dbaa"
    },
    {
        "author": "苏舜钦",
        "paragraphs": [
            "中台典故明，二府弼谐成。",
            "车挂身方佚，舟移世共惊。",
            "霜风吹缟帐，野月照丹旌。",
            "寂寞都门路，伤哉如昔行。"
        ],
        "title": "韩忠宪公挽词二首  其二",
        "id": "aac4cb81-73be-494f-818a-2e1885dd406f"
    },
    {
        "author": "苏舜钦",
        "paragraphs": [
            "自嗟疏野性，不晓世涂艰。",
            "仰首羡飞鸟，冥心思故山。",
            "刚来投密网，谁复为颦颜。",
            "寄语高安素，今思日往还。"
        ],
        "title": "诏狱中怀蓝田高先生",
        "id": "b6a89e6b-158d-40e3-a20d-50936bdd4c06"
    },
    {
        "author": "苏舜钦",
        "paragraphs": [
            "去年急雪洒窗夜，独对残灯观阵图。",
            "今夕悲风撼轩竹，又来开卷拥寒炉。",
            "禅房潇洒皆依旧，世路崎岖有万殊。"
        ],
        "title": "湘公院冬夕有怀",
        "id": "350a7098-b8c9-471c-821d-53e34c5a9eac"
    },
    {
        "author": "苏舜钦",
        "paragraphs": [
            "春风奈别何，一棹逐惊波。",
            "去国丹心折，流年白发多。",
            "脱身离网罟，含笑入烟萝。",
            "穷达皆常事，难忘对酒歌。"
        ],
        "title": "离京後作",
        "id": "c1dd2d64-bd12-452a-874f-8b5b3f49ce9f"
    },
    {
        "author": "苏舜钦",
        "paragraphs": [
            "幽人漂泊兴无穷，弄水寻花处处同。",
            "春入水光成嫩碧，日匀花色变鲜红。",
            "静中物象知谁见，闲极情怀觉道充。",
            "寄语悠悠莫疑我，五湖今作狎鸥翁。"
        ],
        "title": "答和叔春日舟行",
        "id": "515f75d7-ab82-4883-8e9d-e0b6cbf3f8ff"
    },
    {
        "author": "苏舜钦",
        "paragraphs": [
            "塌翼下层云，飘然江汉濆。",
            "苍蝇休聚谤，白鸟已为羣。",
            "银鲫晨烹美，松醪夜酌醺。",
            "生平同得失，此日又逢君。"
        ],
        "title": "答子履",
        "id": "b072f855-0a0e-4af3-99d5-0b702ce2105a"
    },
    {
        "author": "苏舜钦",
        "paragraphs": [
            "忽忽赏节物，区区何所归。",
            "天阴鸟自语，水落岸生衣。",
            "客况知谁念，人生与愿违。",
            "东风百花发，独采北山薇。"
        ],
        "title": "舟行有感",
        "id": "551eb5a9-2b8f-42cf-aef6-52013aba2e09"
    },
    {
        "author": "苏舜钦",
        "paragraphs": [
            "山气复清淮，亭临乱石开。",
            "旅愁无处避，春色为谁来。",
            "酒赖啼莺送，歌随去雁哀。",
            "相携聊一醉，休使壮心摧。"
        ],
        "title": "淮亭小饮",
        "id": "61785c42-bdc9-4f98-bbac-1cfaa34d4ace"
    },
    {
        "author": "苏舜钦",
        "paragraphs": [
            "春风如怒虎，掀浪沃斜晖。",
            "天阔云相乱，汀遥鹭共飞。",
            "冥冥走阴气，凛凛挫阳威。",
            "难息人间险，临流涕一挥。"
        ],
        "title": "淮中风浪",
        "id": "f3d1f18d-08ab-4fd5-8691-acab02955faf"
    },
    {
        "author": "苏舜钦",
        "paragraphs": [
            "维舟亭下偶登临，下蔡风流古至今。",
            "远岭抱淮随曲折，乱云行野乍晴阴。",
            "幽人憔悴搔白首，啼鸟哀鸣思故林。",
            "触处涂穷何足恸，直回天地入悲吟。"
        ],
        "title": "寿阳闲望有感",
        "id": "fbbdf64e-3b0a-4651-9610-b87de501eb85"
    },
    {
        "author": "苏舜钦",
        "paragraphs": [
            "轻舟留滞已春残，携手栖栖田野间。",
            "尽日东风吹百草，有时双鹭下前湾。",
            "古为少见如君困，世上应无似我闲。",
            "抖擞尘襟莫回首，谤书终不到溪山。"
        ],
        "title": "阻风野步有感呈子履",
        "id": "3dc7caa2-473e-40e8-9a38-2511a127bba0"
    },
    {
        "author": "苏舜钦",
        "paragraphs": [
            "五年六经此，仰首叹劳生。",
            "山是往时色，人皆今日情。",
            "机心去国少，尘眼向淮明。",
            "物理吾俱晓，漂流安足惊。"
        ],
        "title": "过泗水",
        "id": "c9bb4e0f-3ee9-47e2-a094-1ab69697d552"
    },
    {
        "author": "苏舜钦",
        "paragraphs": [
            "古郡登临足胜游，使君才调更风流。",
            "过云送雨海山暗，斜日催蝉江树秋。",
            "屡辱嘉招嗟放弃，又传新咏慰淹留。",
            "霜天乘兴当西谒，共醉城尖四望楼。"
        ],
        "title": "和丹阳公素学士晚望见怀",
        "id": "f6c1896c-791a-49bd-b923-43d639812515"
    },
    {
        "author": "苏舜钦",
        "paragraphs": [
            "一舸风前五两飞，南迁今去别慈闱。",
            "人生多难古如此，吾道能全世所稀。",
            "幸有江山聊助思，莫随鱼鸟便忘归。",
            "君亲恩大须营报，学取三春寸草微。"
        ],
        "title": "送子履",
        "id": "97307f44-0824-4c06-b179-567c05b0d719"
    },
    {
        "author": "苏舜钦",
        "paragraphs": [
            "寺里山因花得名，緐英不见草纵横。",
            "栽培翦伐须勤力，花易调零草易生。"
        ],
        "tags": [
            "哲理"
        ],
        "title": "题花山寺壁",
        "id": "ae6a4a6b-c5d8-4f7e-b333-d7538593bf90"
    },
    {
        "author": "苏舜钦",
        "paragraphs": [
            "别院帘昏掩竹扉，朝酲未解接春晖。",
            "身如蝉蜕一榻上，梦似杨花千里飞。",
            "嗒尔暂能离世网，陶然直欲见天机。",
            "此中有德堪为颂，绝胜人间较是非。"
        ],
        "title": "春睡",
        "id": "b30017c0-a964-4e83-881d-312ed6e37f15"
    },
    {
        "author": "苏舜钦",
        "paragraphs": [
            "铁面苍髯目有棱，世间儿女见须惊。",
            "心曾许国终平虏，命未逢时合退耕。",
            "不称好文亲翰墨，自嗟多病足风情。",
            "一生肝胆如星斗，嗟尔顽铜岂见明。"
        ],
        "title": "览照",
        "id": "24ae7e96-208c-4570-b7dc-e22f888b6e1f"
    },
    {
        "author": "苏舜钦",
        "paragraphs": [
            "吴天摇落奈愁何，病起风前白发多。",
            "争得松江变醇酒，拍浮终日恣酣歌。"
        ],
        "title": "病起",
        "id": "b78a1e76-73f0-49ee-ab11-a6e9db41747c"
    },
    {
        "author": "苏舜钦",
        "paragraphs": [
            "年华冉冉催人老，风物萧萧又变秋。",
            "家在凤皇城阙下，江山何事苦相留。"
        ],
        "title": "秋怀",
        "id": "7ea33708-06fa-41fa-abc3-ca93cc7ae355"
    },
    {
        "author": "苏舜钦",
        "paragraphs": [
            "落月衔栖露乍零，竹间孤唳入青冥。",
            "未知蟋蟀缘何事，床下微吟不暂停。"
        ],
        "title": "秋晓闻鹤唳一声",
        "id": "a2b4b8e5-0090-4e19-adf6-b457b5501f29"
    },
    {
        "author": "苏舜钦",
        "paragraphs": [
            "月晃长江上下同，画桥横绝冷光中。",
            "云头艳艳开金饼，水面沈沈卧彩虹。",
            "佛氏解为银色界，仙家多住玉华宫。",
            "地雄景胜言不尽，但欲追随乘晓风。"
        ],
        "tags": [
            "长江"
        ],
        "title": "中秋松江新桥对月和柳令之作",
        "id": "d19b2d36-d86d-4a96-96d1-0292f749767e"
    },
    {
        "author": "苏舜钦",
        "paragraphs": [
            "易毁唯迁客，难谐是俗情。",
            "愁多怯秋夜，病久厌人生。",
            "委顺闻之旧，衰羸见者惊。",
            "新诗如接侍，吟罢涕淋缨。"
        ],
        "title": "病中得杜丞相见寄诗感而有作",
        "id": "a374d7f1-eeb1-4317-b00d-cb68a3fbdf72"
    },
    {
        "author": "苏舜钦",
        "paragraphs": [
            "沧浪独步亦无悰，聊上危台四望中。",
            "秋色入林红黯澹，日光穿竹翠玲珑。",
            "酒徒漂落风前燕，诗社调零霜後桐。",
            "君又暂来还径去，醉吟谁复伴衰翁。"
        ],
        "title": "沧浪怀贯之",
        "id": "18e4b65c-a0f8-406a-8dd1-b16aba3f7c86"
    },
    {
        "author": "苏舜钦",
        "paragraphs": [
            "溪声来从一气外，楼阁插在苍霞中。",
            "艳歌横飞送落日，哀筝自响吹霜风。",
            "低昂黛色四山黯，凌乱缬纹疎树红。",
            "凭阑挥手问世俗，何人得到蟾蜍宫。"
        ],
        "title": "和彦猷晚宴明月楼二首  其一",
        "id": "bac68932-367a-4e5c-8627-a08b7e92ff0e"
    },
    {
        "author": "苏舜钦",
        "paragraphs": [
            "落晚天边燕席开，溪山相照绝纤埃。",
            "绿杨有意檐前舞，凉月多情海上来。",
            "香穗萦斜凝画栋，酒鳞环合起金罍。",
            "自疑身是乘槎客，泛彻银河却欲回。"
        ],
        "title": "和彦猷晚宴明月楼二首  其二",
        "id": "ded4de71-1005-479a-a795-bc129752b020"
    },
    {
        "author": "苏舜钦",
        "paragraphs": [
            "岁律峥嵘腊候深，一天风雪卷愁阴。",
            "故人默默怀交意，逐客栖栖上国心。",
            "千里相望空盼盻，当年下吏阻追寻。",
            "咄嗟谤口闻高谊，披豁羁怀见雅吟。",
            "学道元将御穷困，浮生何必计升沈。",
            "世间机穽知难避，往者图书可自箴。",
            "犹得云山开醉眼，可无俗物挠冲襟。",
            "鵩来闲暇何须怪，鬼见揶揄岂易禁。",
            "楚客留情着香草，启期传意入鸣琴。",
            "夫君自上丹霄去，莫忘云泉寄好音。"
        ],
        "title": "依韵和王景章见寄",
        "id": "4be067e9-55c2-4bf1-a4ee-b6144c7af658"
    },
    {
        "author": "苏舜钦",
        "paragraphs": [
            "前岁京都吏议諠，劲弓摧翮两连翩。",
            "男儿穷困终归道，世路倾危自有天。",
            "云壑已通尘外意，茅斋仍得日高眠。",
            "寄声吾舅无相念，今作江湖九馆仙。"
        ],
        "title": "答仲仪见寄",
        "id": "66c29fcc-75c9-40fd-85a5-e751a7861249"
    },
    {
        "author": "苏舜钦",
        "paragraphs": [
            "娇騃人家小女儿，半啼半语隔花枝。",
            "黄昏雨密东风急，向此漂零欲泥谁。"
        ],
        "title": "雨中闻莺",
        "id": "9b266a8d-d829-4a94-8b95-715acc7ea5d9"
    },
    {
        "author": "苏舜钦",
        "paragraphs": [
            "一迳抱幽山，居然城市间。",
            "高轩面曲水，修竹慰愁颜。",
            "迹与豺狼远，心随鱼鸟闲。",
            "吾甘老此境，无暇事机关。"
        ],
        "title": "沧浪亭",
        "id": "ae88c617-fd29-4ef8-b750-f26d8257072b"
    },
    {
        "author": "苏舜钦",
        "paragraphs": [
            "阴风搅林壑，骤雨到江湖。",
            "白日不觉没，緐云何处无。",
            "楼吟凉笔砚，溪梦乱菰蒲。",
            "闻说京华盛，污泥入敝庐。"
        ],
        "title": "秋雨",
        "id": "bcdcc915-a61a-46e7-9337-cd8c949b2f05"
    },
    {
        "author": "苏舜钦",
        "paragraphs": [
            "三夕月俱好，清光惟望多。",
            "风应落桂子，露恐减金波。",
            "念昔欢娱极，如今羁旅何。",
            "穷猿不相弃，夜夜伴吟哦。"
        ],
        "title": "中秋三夕对月",
        "id": "4a1cc0c4-0e5d-4354-977f-2f8a6e7e8680"
    },
    {
        "author": "苏舜钦",
        "paragraphs": [
            "正声今遁矣，古道此焉存。",
            "商缓知臣僭，风熏见帝尊。",
            "雄豪尚余勇，淡泊忽忘言。",
            "緐极殊无闲，来长若有源。",
            "已能通变化，直可探胚浑。",
            "此理师应得，西风独掩门。"
        ],
        "title": "怀月来求听琴诗因作六韵",
        "id": "7f869553-0b53-489f-a03b-5f611b0d4979"
    },
    {
        "author": "苏舜钦",
        "paragraphs": [
            "浪游天下访知音，健节亭亭耻陆沈。",
            "当日拜官随鹤版，此时孤宦入蛇林。",
            "羁愁虽得着书乐，风物能伤迁客心。",
            "顾我冥顽如瓦石，为君分袂亦悲吟。"
        ],
        "title": "送黄通",
        "id": "681965f8-20e8-491e-bf8e-766af56dc33b"
    },
    {
        "author": "苏舜钦",
        "paragraphs": [
            "生事飘然付一舟，吴山萧寺且淹留。",
            "白云已有终身约，醁酒聊驱万古愁。",
            "峡束苍渊深贮月，岩排红树巧装秋。",
            "徘徊欲出向城市，引领烟萝还自羞。"
        ],
        "title": "秋宿虎丘寺数夕执以诗见贶因次元韵",
        "id": "297b68fb-0e1b-4454-b829-bc225954c5d6"
    },
    {
        "author": "苏舜钦",
        "paragraphs": [
            "云霓收壮气，星象卷英魂。",
            "贤去人何赖，才亡世不尊。",
            "论兵虚玉帐，问俗失朱轓。",
            "自为知音绝，低回恸寝门。"
        ],
        "title": "滕子京哀辞  其一",
        "id": "c42db81c-4810-48fc-9a5c-e080132025d4"
    },
    {
        "author": "苏舜钦",
        "paragraphs": [
            "忠义平生事，声名夷翟闻。",
            "言皆出诸老，勇复冠全军。",
            "冥莫知谁主，贤愚岂更分。",
            "江头送丹旐，哭向九华云。"
        ],
        "title": "滕子京哀辞  其二",
        "id": "b1bc2f22-1db5-416c-90aa-2d85551333d6"
    },
    {
        "author": "苏舜钦",
        "paragraphs": [
            "异乡风俗伤嘉节，久客情怀喜友人。",
            "共挈一尊诸处赏，谁家得似故园春。"
        ],
        "title": "寒食招和叔游园",
        "id": "1baeb68f-e5e7-4f5e-a8ad-bc0523706e37"
    },
    {
        "author": "苏舜钦",
        "paragraphs": [
            "羁旅怯春风，风光上国同。",
            "情如花有约，愁与酒相攻。",
            "雨外伤飘燕，楼头羡去鸿。",
            "西郊游冶地，谁复醉芳丛。"
        ],
        "title": "春日怀旧游",
        "id": "7f8767fe-b18a-4817-8978-58386d7ad5f3"
    },
    {
        "author": "苏舜钦",
        "paragraphs": [
            "微物亦生辉，轻风弄客衣。",
            "花闲情脉脉，蝶暖喜霏霏。",
            "望国勋名晚，伤时岁月飞。",
            "淹留伴猿鸟，何日片帆归。"
        ],
        "title": "春日感怀",
        "id": "205731e7-10b8-46d9-8683-62a8829c594a"
    },
    {
        "author": "苏舜钦",
        "paragraphs": [
            "雨隔疎钟晓不知，春风吹梦过江西。",
            "雨声破梦北窗响，卧意江西路亦迷。"
        ],
        "title": "梦归",
        "id": "2a26e6be-318e-4065-b797-96a71e892678"
    },
    {
        "author": "苏舜钦",
        "paragraphs": [
            "花枝低敧草色齐，不可骑入步是宜。",
            "时时携酒祗独往，醉倒唯有春风知。"
        ],
        "title": "独步游沧浪亭",
        "id": "f21e65dd-003e-46ee-ba49-fc5d466e5ecc"
    },
    {
        "author": "苏舜钦",
        "paragraphs": [
            "夜雨连明春水生，娇云浓暖弄阴晴。",
            "帘虚日薄花竹静，时有乳鸠相对鸣。"
        ],
        "tags": [
            "古诗三百首",
            "抒怀",
            "写景",
            "宋诗"
        ],
        "title": "初晴游沧浪亭",
        "id": "a3c0acf4-157e-47c8-a2f2-662734be6097"
    },
    {
        "author": "苏舜钦",
        "paragraphs": [
            "瑟瑟清波见戏鳞，浮沈追逐巧相亲。",
            "我嗟不及羣鱼乐，虚作人间半世人。"
        ],
        "title": "沧浪观鱼",
        "id": "d3714c4d-7eed-4ccc-8b22-817b41738df3"
    },
    {
        "author": "苏舜钦",
        "paragraphs": [
            "扬鞭望招隐，尘思漠然收。",
            "云接青林合，泉兼碧草流。",
            "疎钟传别壑，晚日动前楼。",
            "嘉遁平生志，吁嗟得暂游。"
        ],
        "title": "游招隐道中",
        "id": "4bb03bdc-6cd1-4ea1-a8ac-4372feeeea4a"
    },
    {
        "author": "苏舜钦",
        "paragraphs": [
            "乱蝉咽咽柳霏霏，独上危亭俯落晖。",
            "江外山从林下见，城中人向渡头归。",
            "风烟远近思高遁，豺虎纵横难息机。",
            "出处两乖空自挠，伤哉吾道欲何依。"
        ],
        "title": "扬州城南延宾亭",
        "id": "27e7b00b-a92b-4cff-b3c8-0514bfcc0725"
    },
    {
        "author": "苏舜钦",
        "paragraphs": [
            "晓色兼秋色，蝉声杂鸟声。",
            "壮怀消铄尽，回首尚心惊。"
        ],
        "title": "吴江岸",
        "id": "74175f0d-3808-4938-a39e-40083c416792"
    },
    {
        "author": "苏舜钦",
        "paragraphs": [
            "南湾晚泊一徘徊，小径山间佛寺开。",
            "石势向人森剑戟，滩光和月泻琼瑰。",
            "每伤道路销时序，但屈心情入酒杯。",
            "夜籁不喧羣动息，长吟聊以寄余哀。"
        ],
        "title": "晚泊龟山",
        "id": "e7317007-8816-475d-8023-d548820e1911"
    },
    {
        "author": "苏舜钦",
        "paragraphs": [
            "独遶虚亭步石矼，静中情味世无双。",
            "山蝉带响穿疎户，野蔓盘青入破窗。",
            "二子逢时犹死饿，三闾遭逐便沈江。",
            "我今饱食高眠外，惟恨醇醪不满缸。"
        ],
        "title": "沧浪静吟",
        "id": "f6127240-634b-4054-87e3-90b5849915b7"
    },
    {
        "author": "苏舜钦",
        "paragraphs": [
            "山阴不见换鹅经，京口今存瘗鹤铭。",
            "萧洒集仙来作记，风流太守为开亭。",
            "两篇玉蕊尘初涤，四体银钩藓尚青。",
            "我久临池无所得，愿观遗法快沈冥。"
        ],
        "title": "丹阳子高得逸少瘗鹤铭于焦山之下及梁唐诸贤四石刻共作一亭以宝墨名之集贤伯镇为之作记远来求诗因作长句以寄",
        "id": "dca0e912-928e-419c-b43a-36b62ddf53d5"
    },
    {
        "author": "苏舜钦",
        "paragraphs": [
            "今古何山是胜游，乱峯萦转绕沧洲。",
            "云含老树明还灭，石碍飞泉咽复流。",
            "遍岭烟霞迷俗客，一溪风雨送归舟。",
            "自嗟尘土先衰老，底事孤僧亦白头。"
        ],
        "title": "游霅上何山",
        "id": "02fd6b27-c1b7-488d-8485-30d09ae49609"
    },
    {
        "author": "苏舜钦",
        "paragraphs": [
            "玉人携手弄秋英，寻徧池台见月生。",
            "小杜有灵应羡我，今为闲客此闲行。"
        ],
        "title": "霅上",
        "id": "e56be417-1d46-42f3-846b-a8bacc17f6cf"
    },
    {
        "author": "苏舜钦",
        "paragraphs": [
            "谩走声名三十年，亦曾文采动君前。",
            "玉颜皓齿他人乐，独守残灯理断编。"
        ],
        "title": "冬夕偶书",
        "id": "58b9d650-1ffc-4ed9-b22e-0c5de22a66a9"
    },
    {
        "author": "苏舜钦",
        "paragraphs": [
            "风雨夜寒新，空斋感慨频。",
            "诗书穷不放，灯火静相亲。",
            "眺听时怀土，低摧动畏人。",
            "漫书成咄咄，远吠厌狺狺。",
            "念昔罹忧患，唯君共苦辛。",
            "漂流数千里，会合十余旬。",
            "各闵伤弓翼，聊同煦沫鳞。",
            "谁知公冶罪，众笑伯龙贫。",
            "隔绝今一水，暌离将再春。",
            "喜篇数为贶，尺牍亦相珍。",
            "倚伏时难定，屯亨理亦循。",
            "剑埋犹有气，蠖屈尚能伸。",
            "邦国方登俊，江湖且放神。",
            "不忧知在命，任重莫如身。",
            "白首襟期远，青云志业均。",
            "陶然任元化，慎勿损天真。"
        ],
        "title": "寒夜十六韵答子履见寄",
        "id": "8915165f-aa18-4188-bc7e-88c9b70abf16"
    },
    {
        "author": "苏舜钦",
        "paragraphs": [
            "去年把酒共徘徊，今日寻幽独此来。",
            "竹密似嫌闲客入，梅含应待主人开。",
            "赞谋盛府方投刃，捍患长堤正展才。",
            "早晚得归如旧约，伴君池上倒尊罍。"
        ],
        "title": "独游曹氏园馆因寄伯玉",
        "id": "0b0a195a-f3bb-4235-bad0-8182360157b5"
    },
    {
        "author": "苏舜钦",
        "paragraphs": [
            "寒雀喧喧满竹枝，惊风淅沥玉花飞。",
            "霜柑糖蟹新醅美，醉觉人生万事非。"
        ],
        "title": "小酌",
        "id": "e00a63de-b033-4b76-9ffd-ae7980825c00"
    },
    {
        "author": "苏舜钦",
        "paragraphs": [
            "江云春重雨垂垂，索寞情怀送客归。",
            "不愤东风促行棹，羡他双燕逆风飞。"
        ],
        "title": "送人还吴江道中作",
        "id": "e7e7850d-e683-464d-be62-1fabfdb6798c"
    },
    {
        "author": "苏舜钦",
        "paragraphs": [
            "我为名驱苦俗尘，师知法喜自怡神。",
            "未知欢戚两忘者，始是人间出世人。"
        ],
        "title": "题广喜法师堂",
        "id": "29902080-065a-4983-894a-9c55d9df84df"
    },
    {
        "author": "苏舜钦",
        "paragraphs": [
            "全吴气象豪，诗思合翘翘。",
            "风雅久零落，江山应寂寥。",
            "会将趋古淡，先可去浮嚣。",
            "好约长吟处，霜天看怒潮。"
        ],
        "title": "诗僧则",
        "id": "d610abb2-1b85-40e3-a3d3-e6ee223b3e9f"
    },
    {
        "author": "苏舜钦",
        "paragraphs": [
            "势压苍崖险可惊，攀云半日到轩楹。",
            "旁观竹树回环翠，下视湖山表里清。",
            "惭觉愁随烟霭散，只疑身有羽翰生。",
            "他年君挂朱轓後，蜡屐邛枝伴此行。"
        ],
        "title": "关都官孤山四照阁",
        "id": "4636bb0e-d912-403a-a3c7-bbb4389007ca"
    },
    {
        "author": "苏舜钦",
        "paragraphs": [
            "谁凿幽轩刮眼清，湖中嘉处更禅扃。",
            "龙听夜讲寒生席，鸥伴晨斋暖戏庭。",
            "水月澄明应作观，云山浓淡自开屏。",
            "我公亦为留奇句，此地人间合有灵。"
        ],
        "title": "清轩",
        "id": "b2eb545a-b95f-4756-a3ed-4dd08bb66816"
    },
    {
        "author": "苏舜钦",
        "paragraphs": [
            "公镇西都拥剧权，远嗟穷苦寄新篇。",
            "气雄迥出关河外，句险空惊鱼鸟前。",
            "玉帐夜严兵似水，茅斋春静草如烟。",
            "才愚荣悴皆殊绝，自笑相酬更斐然。"
        ],
        "title": "某为世所弃困居于苏平生交游过门不顾长安侍读叶丈不以秦吴之远高下之隔闵此穷悴特贶以诗然韵险句奇不可攀续仰酬高谊强抉芜音",
        "id": "a639bf7a-1e3c-4f15-8d79-8e74451d0fdc"
    },
    {
        "author": "苏舜钦",
        "paragraphs": [
            "嘉果浮沈酒半醺，床头书册乱纷纷。",
            "北轩凉吹开疎竹，卧看青天行白云。"
        ],
        "title": "暑中闲咏",
        "id": "3f7ab7ef-809f-4b6e-9a16-60c5c1ba45d9"
    },
    {
        "author": "苏舜钦",
        "paragraphs": [
            "嘉树名亭古意同，拂檐围砌共青葱。",
            "午阴闲淡茶烟外，晓韵萧疎睡雨中。",
            "开户常时对君子，遶轩终日是清风。",
            "盘根得地年年盛，岂学春林一晌红。"
        ],
        "title": "寄题赵叔平嘉树亭",
        "id": "08f5167c-da6b-4ca5-b0ca-11439c4e7e35"
    },
    {
        "author": "苏舜钦",
        "paragraphs": [
            "曾以文章上石渠，忽因谗口出储胥。",
            "致君事业堆胸臆，却伴溪童学钓鱼。"
        ],
        "title": "西轩垂钓偶作",
        "id": "167a1d8c-fcee-461f-a993-953ab7dacc32"
    },
    {
        "author": "苏舜钦",
        "paragraphs": [
            "糟床新压响泠泠，敧枕初闻睡自轻。",
            "几段愁悰俱滴破，一番欢意已篘成。",
            "空阶夜雨徒传句，三峡流泉无此声。",
            "只待松轩看飞雪，呼宾同饮瓮头清。"
        ],
        "title": "夜闻笮酒有声因而成咏",
        "id": "ef2b9ee3-7048-450d-8101-3f93e3e08dad"
    },
    {
        "author": "苏舜钦",
        "paragraphs": [
            "向夕依阑念昔游，萧条节物更他州。",
            "池平不动天深碧，月色无情人独愁。",
            "千里江山幽信绝，一场风露败荷秋。",
            "征鸿急急知何事，断续哀鸣过不休。"
        ],
        "title": "秋夕怀南中故人",
        "id": "353eb33d-29af-41a2-801f-b3ef03f4e283"
    },
    {
        "author": "苏舜钦",
        "paragraphs": [
            "大荣大辱，能生死人。",
            "二物不并，以挠厥真。",
            "之子病闷，肠如车轮。",
            "劳忧到母，饿寒着身。",
            "世俗卤莽，辄置莫亲。",
            "文彩光艳，伏不得伸。",
            "凄吟哀号，酸入四邻。",
            "夜计破午，若燕若秦。",
            "腹愤轧轧，胸奇陈陈。",
            "淮国晚岭，吴渠春津。",
            "去谢夙藴，归逢故辛。",
            "雌火在丑，刮凿遯屯。",
            "驾风鞭霆，以脱凡鳞。"
        ],
        "title": "送梁子熙联句",
        "id": "4880c8b8-7084-488f-823e-ee87e0333102"
    },
    {
        "author": "苏舜钦",
        "paragraphs": [
            "曾携旧书卷，来宿古禅林。",
            "方外求知性，诗中得赏音。",
            "炉开山夜静，门掩雪天阴。",
            "杌上一寒砚，灯前三苦吟。",
            "韵强颜汗落，句切鬓丝侵。",
            "玉就还重琢，河穷更远寻。",
            "穴争探乳虎，沙独拣良金。",
            "字稳天星转，篇终海月沈。",
            "唱酬同记录，得失暗规箴。",
            "木铎不徇路，熏风难和琴。",
            "半生谁引手，中道比分襟。",
            "分野三吴阔，年华二纪深。",
            "师方传祖印，我欲谢朝簪。",
            "岭外烟岚地，湖边云水心。",
            "情悰张翰鲙，梦想陆机禽。",
            "松下莓苔石，何年重访临。"
        ],
        "title": "寄守坚觉初二僧",
        "id": "bb2c26b3-1524-4bb5-9afb-738a4f89111c"
    },
    {
        "author": "苏舜钦",
        "paragraphs": [
            "昔别苹初生，离讴发清商。",
            "契阔几何时，遗啭犹在梁。",
            "我亦宦游者，吴会非我乡。",
            "三考一瞬息，扁舟引徜徉。",
            "邂逅通夕语，弭棹水中央。",
            "淡景月照户，遥音鴈南翔。",
            "摅意良未尽，讵及罗酒浆。",
            "子去尚千里，道路阻且长。",
            "嵚崎慎所历，无令马玄黄。"
        ],
        "title": "邂逅刘公尤于平望之西联舟夜语走笔叙意",
        "id": "8eeef95c-f22c-460b-9811-6b3d90a9f156"
    },
    {
        "author": "苏舜钦",
        "paragraphs": [
            "君与我同好，数过我不穷。",
            "对之酌绿酒，又为鸣丝桐。",
            "作诗写此意，韵和霜间钟。",
            "清篇与翠干，岁久日益秾。",
            "惜哉嵇阮放，当世已不容。",
            "吾侪有雅尚，千载挹高踪。"
        ],
        "title": "竹轩",
        "id": "1c3a66fc-7132-4b59-9c0a-5b96878335d9"
    },
    {
        "author": "苏舜钦",
        "paragraphs": [
            "参差峯岫昼云昏，入望交萝浊浪奔。",
            "震泽涌山来此岸，华阳连洞到东门。",
            "日生树挂红霞脚，风起波摇白石根。",
            "闻有上方僧住处，橘花林下采兰荪。"
        ],
        "title": "寄题水月  其一",
        "id": "8d74294d-5e62-408d-aa10-6816a6632ab5"
    },
    {
        "author": "苏舜钦",
        "paragraphs": [
            "积翠湖心迤逦长，洞台萧寺雨交光。",
            "鸟行黑点波涛白，枫叶红连橘柚黄。",
            "人我绝时隈树石，是非来处接帆樯。",
            "如何遂得追游性，摆却营营不急忙。"
        ],
        "title": "寄题水月  其二",
        "id": "2c03d260-8314-4321-b2e1-cc5aac40dc3c"
    },
    {
        "author": "苏舜钦",
        "paragraphs": [
            "一酌浇肠俗虑奔，鷃微鹍大岂堪论。",
            "楚灵当日能知此，肯入沧江作旅魂。"
        ],
        "title": "独酌",
        "id": "8c4a9edc-2e10-4899-90fa-62f85dcb26d7"
    },
    {
        "author": "苏舜钦",
        "paragraphs": [
            "忽忆前年科第後，此时鸡鹤蹔同羣。",
            "秋风惆怅忽吹散，鸡在中庭鹤在云。"
        ],
        "title": "寄陆同年",
        "id": "b560d452-0ff5-4c44-967f-41d5574e3cf5"
    },
    {
        "author": "苏舜钦",
        "paragraphs": [
            "楚天遥望每长嚬，宋玉襄王尽作尘。",
            "不作瑶姬歌入梦，更为云雨待何人。"
        ],
        "title": "楚天",
        "id": "949239ea-5cc0-44ac-83bf-445257502647"
    },
    {
        "author": "苏舜钦",
        "paragraphs": [
            "汉文穷相作前王，悭惜明珠不斗量。",
            "翡翠鲛绡何所直，千裨万补上书囊。"
        ],
        "title": "观炀帝宝帐",
        "id": "3bc43cc2-9178-41ce-80cb-b79bdf66d436"
    },
    {
        "author": "苏舜钦",
        "paragraphs": [
            "纷纷从此见花残，已觉长绳系日难。",
            "楼上有愁春不浅，小桃风雨凭阑干。"
        ],
        "title": "春晚",
        "id": "a3c9769b-ebfa-4dcd-92f3-d0ae799d8cdb"
    },
    {
        "author": "苏舜钦",
        "paragraphs": [
            "百丈清溪见戏鳞，严公祠宇与天邻。",
            "此中旧隐君归去，笑指人寰一片尘。"
        ],
        "title": "送陈生还乌龙山旧居",
        "id": "65c4d8cc-e37e-49ab-a735-bcf90e85730a"
    },
    {
        "author": "苏舜钦",
        "paragraphs": [
            "跻攀出上楹，叠势与云平。",
            "日暮苍烟合，秋来远水明。",
            "幽轩开极望，疎磬落余清。",
            "便有飞腾意，俄嗟俗虑萦。"
        ],
        "title": "戒珠寺上方",
        "id": "58bb95a8-3021-4282-ad9b-de38b4977f3f"
    },
    {
        "author": "苏舜钦",
        "paragraphs": [
            "五云寺下石桥边，六月溪风洒面寒。",
            "今正炎天君独往，松闲寻我旧题看。"
        ],
        "title": "送张行之越",
        "id": "902cf7e2-1011-4af4-b552-0c7b2f71e364"
    },
    {
        "author": "苏舜钦",
        "paragraphs": [
            "击桨转山曲，云间溪更深。",
            "凫鸥带波起，藻荇共鱼沈。",
            "上国久离意，故人相念心。",
            "天涯逢绝景，不得对清吟。"
        ],
        "title": "越溪怀俨老",
        "id": "6ac1831e-39f6-46c5-a519-5ab619aa4b71"
    },
    {
        "author": "苏舜钦",
        "paragraphs": [
            "翠微曾与客同游，陟险搜奇兴未休。",
            "八载重来惊老大，千年高咏想风流。",
            "云迷复岭深藏洞，水落寒江远见洲。",
            "安得符离张太守，画图再与泻清愁。"
        ],
        "title": "重过齐山清溪",
        "id": "4e38e0d9-04d2-47b9-ab6c-0e901f468872"
    },
    {
        "author": "苏舜钦",
        "paragraphs": [
            "城南飞桥跨青溪，度桥并辔千丈堤。",
            "堤穷水尽翠微出，系马道旁寻杖藜。",
            "巉巉石骨不见土，一色新削青玻瓈。",
            "怪岩奇壑分左右，绝顶俯睨长江低。",
            "当时登高插菊处，至今胜日争提携。",
            "荒亭已颓断碣仆，霜草满地寒螀啼。",
            "杜郎风流杳何处，祇有兹山仍号齐。",
            "其间一洞景更绝，喜子曾游知旧蹊。",
            "踰冈陟巘数里险，路断忽复忘东西。",
            "石芒钩衣藤罣帽，荒榛丛筱交冥迷。",
            "遥呼野人问不识，下趋却踏湖边畦。",
            "前边佳处似髣髴，兴倦不惜重攀跻。",
            "径穿蒙密得窍六，俛首匍匐藤拄脐。",
            "日光忽漏天宇小，所见正尔如酰鸡。",
            "流苏承盖结高屋，旁入诘曲房与闺。",
            "卦蓍二碑史氏植，欲读柰此苔藓泥。",
            "斯人好事世亦少，挽置俛视茫无梯。",
            "崖间名字半磨灭，後来游者犹堪稽。",
            "摸碑幸寄却细读，我思仍欲烦镌题。"
        ],
        "tags": [
            "长江"
        ],
        "title": "过池阳游齐山洞",
        "id": "755acfe5-34da-4980-a340-d04dd6fcfacc"
    },
    {
        "author": "苏舜钦",
        "paragraphs": [
            "滁阳太守好山水，公余日醉羣山间。",
            "滁峯环回秀相倚，作亭正对溪山前。"
        ],
        "title": "诗一首",
        "id": "b71a7d9f-6693-474e-b2a2-8b82c3ee1381"
    },
    {
        "author": "苏舜钦",
        "paragraphs": [
            "昆仑气候西时春，紫府光阴夜如晓。",
            "来时不用五云车，跨着清风下蓬岛。"
        ],
        "title": "诗一首",
        "id": "817716d3-13ef-4fbd-98fa-fbeecbc4f7c6"
    },
    {
        "author": "苏舜钦",
        "paragraphs": [
            "沿桥待金鲫，竟日独迟留。"
        ],
        "title": "句",
        "id": "517b86fc-3099-45a4-89ef-2250344e4ba9"
    },
    {
        "author": "苏舜钦",
        "paragraphs": [
            "诗题：田家词首句：南风霏霏麦花落。"
        ],
        "title": "存目  其一",
        "id": "c1612417-cdf0-4cca-bc8d-1535e70cb855"
    },
    {
        "author": "苏舜钦",
        "paragraphs": [
            "诗题：南园首句：西施台下见名园。"
        ],
        "title": "存目  其二",
        "id": "a08bd3a4-d6ca-4629-b5f0-85fb05985537"
    },
    {
        "author": "苏舜钦",
        "paragraphs": [
            "诗题：游灵岩寺首句：古来兴废一愁人。"
        ],
        "title": "存目  其三",
        "id": "9366f5aa-2d33-4b7b-9ef6-77fff54c671b"
    },
    {
        "author": "王纬",
        "paragraphs": [
            "无正文。"
        ],
        "title": "荐福塔联句",
        "id": "7d811411-75ee-406f-a6fa-1b0cba68cbd6"
    },
    {
        "author": "韩琦",
        "paragraphs": [
            "维扬一株花，四海无同类。",
            "年年后土祠，独比琼瑶贵。",
            "中含散水芳，外团蝴蝶戏。",
            "酴醾不见香，芍药惭多媚。",
            "扶踈翠盖圆，散乱真珠缀。",
            "不从众格繁，自守幽姿粹。",
            "尝闻好事家，欲移京毂地。",
            "既违孤洁情，终误栽培意。",
            "洛阳红牡丹，适时名转异。",
            "新荣托旧枝，万状呈妖丽。",
            "天工借颜色，深淡随人智。",
            "三春爱赏时，车马喧如市。",
            "草木禀赋殊，得失岂轻议。",
            "我来首见花，对花聊自醉。"
        ],
        "title": "琼花",
        "id": "49dbcee7-77b2-4bd4-bcfb-69ab34215bfd"
    },
    {
        "author": "韩琦",
        "paragraphs": [
            "俗人之爱花，重色不重香。",
            "吾今得真赏，似矫时之常。",
            "所爱夜合花，清芬踰众芳。",
            "叶叶自相对，开敛随阴阳。",
            "不惭历草滋，独擅尧阶祥。",
            "得此合欢名，忧忿诚可忘。",
            "茸茸红白姿，百和从风扬。",
            "沉水燎庭槛，熏陆纷缨裳。",
            "弥月固未歇，况兹夏景长。",
            "凡目不我贵，馥烈徒自将。",
            "仲尼失灭明，史迁疑子房。",
            "以貌不以行，举世同悲伤。",
            "予欲先馨德，羣艳孰可方。",
            "埋饶妖牡丹，须让花中王。"
        ],
        "title": "夜合",
        "id": "c431aa01-d4b2-43a5-b9da-70402c8a95ae"
    },
    {
        "author": "韩琦",
        "paragraphs": [
            "事小不可忽，议或戒蜂虿。",
            "蜂虿之中人，始意脱己害。",
            "人兮怒一蠚，为报速睚眦。",
            "白昼擿危巢，夜烛穷纤介。",
            "必获而後已，立死以为快。",
            "彼诚畜微毒，谓己有所赖。",
            "失于小不忍，而自取糜坏。",
            "吁嗟阴巧徒，毒万蜂虿大。",
            "包潜中善良，断腕未足骇。",
            "小或一身危，甚则家族逮。",
            "渊微如鬼神，无隙可漏败。",
            "君子被戕贼，守道不为怪。",
            "有时丑迹露，事或无可奈。",
            "一旦吾道行，乃置之度外。",
            "使其自愧缩，似不容覆载。",
            "非力不足较，顾有盛德在。",
            "阴巧既常幸，蜂虿胡不贷。"
        ],
        "title": "蜂虿",
        "id": "856107fa-dac6-4c0f-9084-6893c0de11ab"
    },
    {
        "author": "韩琦",
        "paragraphs": [
            "剥剥复卜卜，意若念良木。",
            "营营求蠹心，未获空我腹。",
            "或露一裆红，或展双翅绿。",
            "捷缘都卢橦，响弄羯鼓曲。",
            "搜索不知疲，利嘴信摧秃。",
            "忽尔破奸宄，种类无遗族。",
            "内孽固难辨，一发知潜伏。",
            "彼实害珍材，尽殄此非酷。",
            "直疑天意深，不使嗜粱肉。",
            "专为众蠹仇，侍饫弗与足。",
            "如令知庶味，恣择虫与粟。",
            "杞梓任阴贼，长喙罢攻触。",
            "饱食作羣飞，时下泉沼浴。",
            "归鸣凉树阴，暮趁高枝宿。"
        ],
        "title": "啄木",
        "id": "2c1f8f72-eda1-4c18-b40b-f60375718ff2"
    },
    {
        "author": "韩琦",
        "paragraphs": [
            "来鳦趋社期，翩若天外至。",
            "徘徊大厦间，汲汲营巢意。",
            "中心有所托，自谓得其地。",
            "衔泥两吻疮，旦暮不少憩。",
            "主人爱高堂，病尔如疣赘。",
            "尔巢屡肤寸，长梃辄摧坠。",
            "胡为不识嫌，又续前功弃。",
            "何处无蓬茅，自足为生计。",
            "不尔卵而覆，其祸愈非细。",
            "予既伤尔愚，窃复探尔志。",
            "孜孜不忍去，欲动主人义。",
            "万一怜其勤，庶获息我类。",
            "臣栋既不挠，出处安且贵。",
            "其能无报乎，唯守信无贰。",
            "年年应候来，驯狎如儿稚。",
            "双双轩户前，为君作嘉致。",
            "不学君家客，去就惟势利。",
            "微羽一知归，至死不他诣。"
        ],
        "title": "来鳦",
        "id": "0569e101-cfea-475e-9dc8-7c4266170edb"
    },
    {
        "author": "韩琦",
        "paragraphs": [
            "雕堂瞰宝栏，有花病不妍。",
            "谁知穷山颠，牡丹一尺圆。",
            "宝栏锄溉足，穷山风日煎。",
            "彼此不得地，天道胡为然。",
            "两适岂易得，兹恨无穷年。"
        ],
        "title": "感花",
        "id": "f9fe5a4c-e0a6-4c57-81a1-a7d2d6e25f33"
    },
    {
        "author": "韩琦",
        "paragraphs": [
            "人观落叶悲，我视落叶喜。",
            "请看四序速，次第若屈指。",
            "风霜一瞬过，望春时有几。",
            "荣固悴之端，衰亦盛之始。",
            "须知众木踈，便是羣芳启。",
            "举此较人事，盖不异物理。",
            "否泰与消长，反复殊未已。",
            "酿酒整笙歌，坐待新萌起。"
        ],
        "title": "落叶",
        "id": "27d13b0c-148c-45f7-9b66-30ac8d904408"
    },
    {
        "author": "韩琦",
        "paragraphs": [
            "夫子春秋之所记，二百四十有二年。",
            "谨严之法不可犯，欲示万世天子权。",
            "礼乐征伐必上出，诸侯虽大莫得专。",
            "周平东迁鲁君隐，王纲坏裂勿复联。",
            "天王所存位与号，列国自用公承传。",
            "齐桓晋文无实义，挟周狥己掩大愆。",
            "不归圣笔立中制，谁其当罪谁其贤。",
            "丝纷五传角同异，各专门记执所偏。",
            "遂令学者蹈迷径，不探元本遭羁牵。",
            "至于歆向父子间，亦反天性相镵镌。",
            "何休杜预范宁辈，离经附传以臆笺。",
            "膏肓废疾互讥病，虽欲针起难自痊。",
            "前人文字安可数，议难啾唧秋嘒蝉。",
            "有唐名儒陆淳者，始开奥壤窥源泉。",
            "我朝又得孙明复，大明圣意疏重渊。",
            "刘生新解最後出，了无塞碍成通川。",
            "所趋旨义极简正，撑拄异论牢且坚。",
            "事不归王皆不与，达经之志所以然。",
            "诗三百可一言蔽，曰思无邪而已焉。",
            "方今四海大一统，万里号令犹君前。",
            "安不思危易其治，毋容僭乱生阶缘。",
            "往持此说助邦政，坐令当扆尊如天。"
        ],
        "title": "读刘易春秋新解",
        "id": "891ee029-d14a-45d0-82e2-10e979284442"
    },
    {
        "author": "韩琦",
        "paragraphs": [
            "花梢点红芽绿茁，宴亭爽垲堋云列。",
            "呼宾习射次序升，体裁人人矜㔢挃。",
            "六钧力副百中艺，由基注目老羿拽。",
            "支左屈右何大工，象弭急收如列缺。",
            "须臾一镝入鹄心，画鼓连轰尽声喝。",
            "後者审固意愈精，有时大呼劈箭筈。",
            "惜哉最是毫厘差，彩侯似动笴微撇。",
            "分明角胜各记晕，将终或为一箭夺。",
            "当筵主筹令难犯，大白时举出正罚。",
            "此礼自古尤所重，矍圃去留宜有别。",
            "五善大抵主和容，不止穿杨与穿札。",
            "因忆当年黠羌叛，非才误授将军钺。",
            "帐下貔貅十万师，力过生犀心似铁。",
            "大人未许覆凶巢，饬谨封垂御侵越。",
            "悍夫猛士志待骋，贮填愤气何由泄。",
            "正值高秋天气寒，塞场霜重严风刮。",
            "约束偏裨整队兵，旌旗烁电戈矛雪。",
            "驱出长郊阅奇阵，离合应麾皆有节。",
            "次引精锐较绝技，控弦命中无虚发。",
            "气豪马健走危坡，直下千寻未尝蹷。",
            "收军校猎围平原，犬顺人呼鹰解绁。",
            "山麋冲轶犯劲矢，岗兔奔跳迷狡穴。",
            "大鵰盘空不轻搏，老狐仰视肝胆裂。",
            "驻鞍赏获犒部曲，浪泻酒车论染血。",
            "将军未酣众心醉，耳後风生鼻头热。",
            "此日淮藩奉宽诏，朱轮慢辗行春辙。",
            "铃索声沉讼牒稀，优游大可养踈拙。",
            "斜蒿青青鲚鲙新，公醪香重醅才拨。",
            "射堂对客且相娱，不妨乐事陶嘉月。",
            "襟怀聊与水云闲，梦魂犹寄关山阔。",
            "逢辰未立赫然勋，破的求功真琐屑。",
            "欲得心如外貌欢，报国之诚尽摅豁。"
        ],
        "title": "答孙植太博後园宴射",
        "id": "333d526f-f2e1-4f28-9605-9f7b433bedf0"
    },
    {
        "author": "韩琦",
        "paragraphs": [
            "淮南常岁冬犹燠，今年阴沴何严酷。",
            "黑云漫天一月昏，大雪飞扬平压屋。",
            "风力轩号助其势，摆撼琳琅摧冻木。",
            "通宵彻昼不暂停，堆积楼台满溪谷。",
            "有时造出可怜态，柳絮梨花乱纷扑。",
            "乘温变化雨声来，度日阶庭恣淋漉。",
            "几萦寒霰不成丝，骤集踈檐还挂瀑。",
            "蛰蛙得意欲跳掷，幽鹭无情成挫辱。",
            "罾鱼江叟冰透蓑，卖炭野翁泥没辐。",
            "闾阎细民诚可哀，三市不喧游手束。",
            "牛衣破解突无烟，饿犬声微饥子哭。",
            "我闻上天主时泽，亦有常数滋农谷。",
            "膏润均于一岁中，是谓年丰调玉烛。",
            "此来盛冬过尔多，却虑麦秋欠沾足。",
            "太守忧民仰天祝，愿曙氛霾看晴旭。",
            "望晴不晴无奈何，拥被醉眠头更缩。"
        ],
        "title": "广陵大雪",
        "id": "f2bde536-ac2c-4c66-ba7d-fe30e321cfc4"
    },
    {
        "author": "韩琦",
        "paragraphs": [
            "春去惜余景，偶来郊外观。",
            "芜城千古恨，一顾殊悲酸。",
            "荒祠枕大道，尚记吴城邗。",
            "远近绿阴合，水衬红荚残。",
            "陇麦齐若剪，随风卷波澜。",
            "罢农喜有望，守臣心粗宽。",
            "萧踈禅智寺，坏址不甚完。",
            "丛花乱芍药，篱竹摧琅玕。",
            "空有亭亭柏，成行如笔端。",
            "供帐具朝膳，僚寀成清欢。",
            "小杜诗板暗，乐石曾未刊。",
            "乘兴诣茶圃，百步登平峦。",
            "摘焙试烹啜，甘挹零露漙。",
            "午过倦微暑，堤路腾归鞍。",
            "天子忧岁旱，引咎古所难。",
            "列郡承新诏，朝夕弗敢安。",
            "况此行春意，固不在游盘。",
            "朝廷责吏治，莫若久其官。",
            "政和气亦应，灾沴无由干。",
            "愿循三载旧，庶几酬素餐。"
        ],
        "title": "答袁陟节推游禅智寺",
        "id": "1823ebe3-7c9c-4a25-b777-23b0f807b5dc"
    },
    {
        "author": "韩琦",
        "paragraphs": [
            "广陵芍药真奇差，名与洛花相上天。",
            "洛花年来品格卑，所在随人趁高价。",
            "接头着处骋新妍，轻去本根无顾藉。",
            "不论姚花与魏花，只供俗目陪妖姹。",
            "广陵之花性绝高，得地不移归造化。",
            "大豪人力或强迁，费尽雍培无艳冶。",
            "东君固是花之主，千苞万萼从荣谢。",
            "似矫东君泛爱心，枉杀春风不肯嫁。",
            "遂令天下走香名，髣髴丹青竞夸诧。",
            "以此扬花较洛花，自合扬花推定覇。",
            "其间绝色可粗陈，天工着意诚堪讶。",
            "仙家冠子镂红云，金线妆治无匹亚。",
            "旋心体弱不胜枝，宝髻欹斜犹堕马。",
            "冰雪肌肤一缬斑，新试守宫明似赭。",
            "双头两两最多情，象物更呈鞍面窊。",
            "楼子亭亭欠姿媚，特有怪状堪图写。",
            "见者方知画不真，未见直疑传者诈。",
            "前贤大欲巧赋咏，片言未出心先怕。",
            "天上人间少其比，不似余芳资假借。",
            "我来淮海涉三春，三访龙兴旧僧舍。",
            "问得龙兴好事僧，每岁看承不敢暇。",
            "後园栽植虽甚蕃，及见花成由取舍。",
            "出羣标致必惊人，方徙矮坛临大厦。",
            "客来只见轩槛前，国艳天姿相照射。",
            "因知灵种本自然，须凭精识能陶冶。",
            "君子果有育材心，请视维扬种花者。"
        ],
        "title": "和袁陟节推龙兴寺芍药",
        "id": "b8b2454e-5d74-4e46-98c0-00cda32faf6e"
    },
    {
        "author": "韩琦",
        "paragraphs": [
            "庆历丙戌夏，早气蒸如焚。",
            "行路尽婴暍，居人犹中瘟。",
            "堕鸟不收喙，游鱼几烂鳞。",
            "絺绤亦难御，更值成雷蚊。",
            "骄阳断雨脉，焦熬逾五旬。",
            "农塍坐耗裂，纵横龟灼文。",
            "众目血坼眦，日睇西郊云。",
            "守臣恤民病，心乱千丝棼。",
            "祈龙割舒雁，纵阴开北门。",
            "古法久弗验，羣祠益致勤。",
            "徧走于境内，神兮若不闻。",
            "或时得泛洒，蒙蒙才湿尘。",
            "丰年望既绝，节候俄秋分。",
            "忽尔降大澍，霄冥连日昏。",
            "垂空状战戟，入溜疑倾盆。",
            "田禾十九死，强渍枯槁根。",
            "萧稂贱易活，势茂如逢春。",
            "蛙黾渴易满，泥跃嬉成羣。",
            "济物乃容易，应时何艰辛。",
            "辙鲋骨已坏，徐激西江津。",
            "谷黍霜已厚，始调邹律温。",
            "天意执可问，对之空气吞。"
        ],
        "title": "岁旱晚雨",
        "id": "aba89813-e9b6-48fe-8cba-a7be12d97d12"
    },
    {
        "author": "韩琦",
        "paragraphs": [
            "去年大雪如山积，今年大旱千里赤。",
            "冻民虚死麦实少，稻子空干无一获。",
            "阴阳之沴已过差，物理固知当反极。",
            "入冬和气渐融怡，霈泽时时苏土脉。",
            "广莫朝来一阵寒，变作雪花纷乱坼。",
            "琼树瑶台豁眼明，直疑误到神仙宅。",
            "城中喜色与欢声，并在高楼歌舞席。",
            "老农视之笑复啼，大言累岁遭凶厄。",
            "纔下种时雨雪多，禾稼欲成无一滴。",
            "此回虽有丰登兆，未信天公真爱惜。",
            "太守闻之亦惨颜，造化诚哉非易测。",
            "但愿天意悔前祸，岂使吾民常戚戚。"
        ],
        "title": "喜雪答赵宗道学士",
        "id": "b9adf62b-a1b3-4eda-a3ce-e2db1e138179"
    },
    {
        "author": "韩琦",
        "paragraphs": [
            "仲尼大圣人，文武亦云学。",
            "况其下者乎，而不事砻琢。",
            "伊予之逢辰，进本任愚朴。",
            "今辱寄中山，地重扼幽朔。",
            "日惧不克堪，误上所简擢。",
            "古之良守帅，功业甚奇卓。",
            "思以救空踈，志慕极坚确。",
            "後圃新吾堂，左右谨图模。",
            "公余时纵观，大可儆龊龊。",
            "奔雷发聋聩，皎日破昏浊。",
            "苟能奉规矩，曷愧大匠斲。",
            "或此贤宾僚，指顾便扬攉。",
            "四座企清风，耳目外优乐。",
            "子好虚名哉，事实出诚悫。",
            "庶几得涓尘，聊以助海岳。",
            "唯有大忠心，不在先觉觉。"
        ],
        "title": "阅古堂",
        "id": "f5d5b302-088d-42a7-bba5-0a0ff168b14c"
    },
    {
        "author": "韩琦",
        "paragraphs": [
            "中山雄北边，地得要害扼。",
            "烽警昔未彻，民日困兵革。",
            "一从无事来，历祀且半百。",
            "戈矛既钱镈，比屋遂仁宅。",
            "人生亦自劳，营业鲜暇隙。",
            "诚哉百日勤，固愿一日适。",
            "为政本人情，三代所不易。",
            "汉吏称循良，在宣布恩泽。",
            "兹吾治废园，大揭众春额。",
            "庶乎时节游，使见太平迹。",
            "园中何所有，风物难具籍。",
            "方塘百亩余，遥派逗寒碧。",
            "虚亭跨彩桥，孤屿耸幽石。",
            "环堤柳万株，无时张翠帟。",
            "移得江南天，不觉万里隔。",
            "芳林灼灼花，次第锦绣坼。",
            "三春烂熳时，为民开宴席。",
            "观者如堵墙，士女杂城陌。",
            "野态得天真，靓妆非俗格。",
            "惟意任所如，去来何络绎。",
            "多欢知有今，胜致骇非昔。",
            "如登老氏台，怀抱罔不释。",
            "既以休吾民，又足奉嘉客。",
            "清暑暨凉秋，池景尤可惜。",
            "红蕖四照香，风送入絺绤。",
            "乘兴命轻舟，纵赏缓撑刺。",
            "芳饵须鲙资，绿房欣手摘。",
            "就饮圆荷中，一当数大白。",
            "时见羣鸥飞，惊此红袖拍。",
            "献酬如未快，申令喜相搦。",
            "或见大敌怯，便可遗巾帼。",
            "酣战方气振，俄景忽晡夕。",
            "人笑山公归，酩酊倒巾帻。",
            "谁知酩酊心，自有制胜策。"
        ],
        "title": "众春园",
        "id": "707cc911-9307-4cc5-96bc-113c6a4ed986"
    },
    {
        "author": "韩琦",
        "paragraphs": [
            "贤辅于朝廷，中外唯所用。",
            "中则翊万枢，天业日以重。",
            "外则泰一方，君治亦云共。",
            "公今得淮康，大厦辍隆栋。",
            "惠政聊一施，万室绝愁痛。",
            "狱讼不复烦，甘脆诚足奉。",
            "优游为文章，六义本规讽。",
            "长篇灿臣轴，邮驿邈见送。",
            "发函捧琼瑰，再拜喜吟诵。",
            "高调既古雅，奇格复豪纵。",
            "钧天张广乐，累夕骇谷梦。",
            "宛马历夷途，万里不可控。",
            "李杜若复生，屈伏事非恐。",
            "况夫浅浅流，固莫测源洞。",
            "何时衮衣归，瞻望慰民众。",
            "事业追夔龙，风烈陋姚宋。",
            "曰赓元首歌，间助熏琴弄。",
            "太平告成功，郊庙形嘉颂。",
            "九奏人神和，舞兽而仪凤。",
            "休闻狼跋诗，万世发长恸。"
        ],
        "title": "览资政富公新诗",
        "id": "28b89642-3981-43e7-b6c1-80a19a56b22f"
    },
    {
        "author": "韩琦",
        "paragraphs": [
            "惟公之所存，致后协二典。",
            "当入相天子，贤业遂大展。",
            "万类随坯陶，四时无盭舛。",
            "如保守一藩，疢甚斥和扁。",
            "遂令康济功，鬰抑未恢显。",
            "寄怀吟咏间，唯以道自遣。",
            "公才如河源，浑浑日东演。",
            "洪涛奔巨海，万里纵倾卷。",
            "小哉西北流，孰可议深浅。",
            "公思如天匠，春物归裁剸。",
            "珍丛与奇葩，万态极婉娈。",
            "一一得天真，仿象困雕剪。",
            "河源无时穷，天匠非世辨。",
            "湖为每成编，遂以贶罢软。",
            "裸壤本无知，安足道文冕。",
            "俚耳固不通，乌用奏姑洗。",
            "我实知公心，爱我久益腆。",
            "诱我进学勤，要在纳诸善。",
            "我素荷公德，公教不敢践。",
            "讽诵复宗师，夙夜以自勉。"
        ],
        "title": "谢资政富公再以近诗见寄",
        "id": "173714fb-d2d0-467c-a195-1f61cb4869ce"
    },
    {
        "author": "韩琦",
        "paragraphs": [
            "皇佑辛卯夏，六月朔伏暑。",
            "始伏之七日，大热极炎苦。",
            "赫日烧扶桑，焰焰指亭午。",
            "阳乌自焦铄，垂翅不西举。",
            "炙翻四海波，天地入烹煮。",
            "蛟龙窜潭穴，汗喘不敢雨。",
            "雷神抱桴逃，不顾车裂鼓。",
            "岂无堂室深，气鬰如炊釜。",
            "岂无台榭高，风毒如遭蛊。",
            "直疑万类繁，尽欲变修脯。",
            "尝闻昆阆间，别有神仙宇。",
            "雷散涤烦襟，玉浆清浊腑。",
            "吾欲飞而往，于义不独处。",
            "安得世上人，同日生毛羽。"
        ],
        "title": "苦热",
        "id": "ef105e39-9b24-4082-8548-39917ecda577"
    },
    {
        "author": "韩琦",
        "paragraphs": [
            "如何天地举寒令，独将杀气凌边遐。",
            "公园跬步亦难往，试来举目成吁嗟。",
            "长空黯淡作愁色，日光似透云还遮。",
            "朔风刮面不吹雪，徒扰万窍掀黄沙。",
            "园中索寞不可状，唯视众木攒枯槎。",
            "有如汉将肃行阵，远涉大漠平番家。",
            "貔貅冻列树营壁，巨矛长戟何交加。",
            "老松一二柯叶在，外皮皴裂埋僵蛇。",
            "幽禽声好久绝听，孤城远近号饥鸦。",
            "斋中酒热忍自酌，几何贫户无纤麻。",
            "冥官持权因意恶，直欲万类歼阴邪。",
            "穷严极烈势未已，不知泉底生阳芽。"
        ],
        "title": "後园寒步",
        "id": "f792a797-0ed1-4676-b627-9a121c0396b4"
    },
    {
        "author": "韩琦",
        "paragraphs": [
            "悲风吼林霜草白，杀气棱棱惨空碧。",
            "因畋讲事比其时，况值嘉平农已隙。",
            "暂整和门出近郊，猎猎旌旗原烧赤。",
            "狩场一望天四垂，貔虎意豪犹恨窄。",
            "鼓动围开翼复箕，人知部分如刀划。",
            "飞刊窜伏不得暇，狡兔幸生徒奋掷。",
            "饥鹰眼捷翅头健，下鞲风发无虚搦。",
            "鹘拳交击或未仆，继嗾韩卢追以咋。",
            "忽穿丛薄失所捕，耻焉便纵摩霄翮。",
            "不似寒鸱得腐鼠，傲然直视鸳雏吓。",
            "乌鹑鹊雉曷足数，亦有晨风竞搜索。",
            "其间骇兽欲陵突，焊卒争趋矜手格。",
            "前驱返旆弗及舍，邱山大委虞中获。",
            "翻车泻酒犒士众，万刀刲肉恣燔炙。",
            "塞防寓令岂徒然，不在诗人刺荒癖。",
            "王者设官犹取众，大奸宿猾许擒扼。",
            "乘时废职莫自效，勿谓鸷鸟无全策。",
            "别有老狐智计巧，只就高城营窟宅。",
            "疑冰识扱行步稳，此日胡由见踪迹。",
            "鵰兮鵰兮未得志，将军愤懑如何释。"
        ],
        "title": "腊日出猎近交",
        "id": "398ec477-968c-4783-834c-3a34469f445d"
    },
    {
        "author": "韩琦",
        "paragraphs": [
            "尘寰病思苦，仙府归魂劳。",
            "秃翼败风霰，卑栖掩蓬蒿。",
            "池圃摈时玩，鸡凫岂吾曹。",
            "谁知牢落心，万里孤云高。"
        ],
        "title": "病鹤贻刘易",
        "id": "567c4d35-aef1-4af0-b310-ea36574e609f"
    },
    {
        "author": "韩琦",
        "paragraphs": [
            "人惟万物灵，各肖天地貌。",
            "中人无贤愚，在禀父师教。",
            "禀则道业成，奋跃出泥淖。",
            "不禀坠素风，隐身于不孝。",
            "汝父最汝怜，五岁入学校。",
            "文采冀日彰，谓如隐雾豹。",
            "不见汝成人，赍恨掩泉窖。",
            "汝兮胡不思，先矩勉而效。",
            "奈何一夕眠，乃至巳午觉。",
            "开口受饮食，摩腹混笑闹。",
            "四体遂吾懒，万事绝挂挠。",
            "习焉而忘返，纨绮事不较。",
            "高秋八月凉，蚊蟆罢蒙罩。",
            "燃膏继昼景，着撰勤节抄。",
            "诏举有前期，富贵孰不乐。",
            "忍捐卿相科，甘坐阅酰酵。"
        ],
        "title": "示直彦",
        "id": "0531bff5-ad21-434e-8299-98fe5571b93d"
    },
    {
        "author": "韩琦",
        "paragraphs": [
            "公之德业天下重，四海万物思坏垆。",
            "太平之策未全发，先朝请老叩帝居。",
            "天子只欲励薄俗，不惜一夔从二疏。",
            "公持俭节出天性，下建万世清风孤。",
            "归卜睢阳旋营第，栋宇仅足容妻孥。",
            "自此闲燕何所乐，非丝非竹非歌壶。",
            "经史日与圣贤遇，参以吟咏为自娱。",
            "兴来弄翰尤得意，真楷之外精草书。",
            "因书乞得字数幅，伯英筋肉羲之肤。",
            "字体真浑远到古，神马初见八卦图。",
            "精神熠熠欲飞动，鸾凤鼓舞龙蛇摅。",
            "天姿瘦硬斥俗软，狂藤束缠岩松枯。",
            "中含婉媚更可爱，十葩万萼争春敷。",
            "开合向背一皆好，造化欲衒天工夫。",
            "张旭虽颠怀素逸，较以年力非公徒。",
            "公今眉寿俯八十，老笔劲健自古无。",
            "固知大贤不世出，百福来萃相所扶。",
            "公之佳壻苏子美，得公一二名已沽。",
            "矜奇恃儁颇自放，质之公法惭豪麤。",
            "乘欢捧以示僚属，一坐耸骇叹且呼。",
            "便欲刻石传不朽，荒边匠拙无人模。",
            "归来一一戒儿侄，秘重世与家谍俱。",
            "重巾密橐置吾室，宝护直比骊颔珠。",
            "神物孰敢容易探，电雹霹雳来须臾。"
        ],
        "title": "谢宫师杜公寄惠草书",
        "id": "af776988-c656-4e93-a830-ca7c9c8c62bf"
    },
    {
        "author": "韩琦",
        "paragraphs": [
            "开化得胜地，崇侈何代作。",
            "全山镵佛身，万木亘高阁。",
            "突然数百尺，较力陋禹凿。",
            "峰峦翠环合，与寺为郛郭。",
            "烟霞无四时，为我张幄幙。",
            "飞泉乘空来，直在庭砌落。",
            "松柏森成行，斗状蛟龙恶。",
            "如整万人阵，偏伍不敢错。",
            "春芳难悉名，红紫竞灼灼。",
            "点缀岩壁间，图画曾未若。",
            "距城纔一舍，旷绝类霄堮。",
            "噫吾何自劳，日窘吏事缚。",
            "到官踰二朞，未克造林壑。",
            "引疾得乡邦，昼锦行遂着。",
            "猛抛公几烦，不负真境约。",
            "精庐始一登，百虑已澄扩。",
            "徘徊延宾僚，开席盛燕酌。",
            "歌留岭上云，吹乱风前铎。",
            "勿讥清赏累，粗继东山乐。",
            "数刻方暂欢，俄景忽西薄。",
            "归鞅下危岑，眷恋心欲却。",
            "何处无林泉，隔阂牵宠爵。",
            "终期报国家，功业效涓勺。",
            "连露乞骸章，不待七十削。",
            "归来解朝绅，放意任衡霍。",
            "超然出世纷，安步适冲漠。",
            "山蔬充盘筵，村酿满瓢杓。",
            "吾寿此其全，何必不死药。"
        ],
        "title": "游开化寺",
        "id": "523d526b-bde0-4961-b8f5-8a56bb2096dd"
    },
    {
        "author": "韩琦",
        "paragraphs": [
            "蒙山崦里藏禅宫，朝苍暮翠岚光浓。",
            "枯松老柏竞丑怪，危峦峻岭相弥缝。",
            "劔峡路岐唯少栈，榆关气象全无烽。",
            "恩深报浅来未得，暂留金节开尘容。"
        ],
        "title": "再赋",
        "id": "d7a4e0d6-e0b7-4221-acca-7eae143b883c"
    },
    {
        "author": "韩琦",
        "paragraphs": [
            "女郎祠下池，清莹薄山脚。",
            "游鳞明鉴中，素恃神可托。",
            "羣嬉不畏人，似得天真乐。",
            "祠者常见怜，投食任争绰。",
            "且疑神佑之，纵嚵安敢摸。",
            "达者时公攘，羹鲙陷烹斫。",
            "神乎所保扶，未免挫阴恶。",
            "何如致君人，其道本宏博。",
            "天下日唐虞，声教尽熏灼。",
            "推此及微类，鱼鳖得咸若。"
        ],
        "title": "晋祠鱼池",
        "id": "ac20e48c-6c39-4b94-a89c-da66701ca63a"
    },
    {
        "author": "韩琦",
        "paragraphs": [
            "晋源发滥觞，勃勃涨春绿。",
            "泓然一鉴闲，俯视神意肃。",
            "游鯈何太繁，戢戢闹如粥。",
            "乌能污吾清，更足示容蓄。",
            "中或起蛟龙，威怒鼓天福。",
            "膏泽被九区，灵德潜山麓。",
            "平时任疏达，所存终海渎。",
            "常丰沃稻粱，余润沾花木。",
            "伊予临此泉，自得仁人勖。",
            "奚专智者心，犇走无停躅。"
        ],
        "title": "难老泉",
        "id": "ab25dd79-ca4e-43eb-9c57-817f0dbfde8c"
    },
    {
        "author": "韩琦",
        "paragraphs": [
            "中秋待月高楼上，浮云妬明逞顽黑。",
            "姮娥积贮一岁光，欲放天下不可得。",
            "今夕实系天下望，未必举世罹遮塞。",
            "欢明戚暗一时偏，人不咎天云所职。",
            "吾问云兮尔无心，胡为动与人相贼。",
            "岁旱不能含雨来，翻于此夜浓如墨。",
            "吾欲独仗倚天劔，上决重阴走奸慝。",
            "空中夺出黄金盘，万宇澄然同一色。"
        ],
        "title": "甲午中秋夜不见月",
        "id": "2c3b3006-a1b2-44f1-b08c-bfd9e0dc669d"
    },
    {
        "author": "韩琦",
        "paragraphs": [
            "日日颠风喧病枕，曾无片云飞虚空。",
            "方嗟大疾被囚缚，敢请上帝前民丰。",
            "人嘱衰翁略外事，心存众瘼能宽中。",
            "纷纷盈尺谅旦夕，和霁迎得春融融。"
        ],
        "title": "病中望雪",
        "id": "90a0c845-2b7e-4e5d-b623-e1362e579d73"
    },
    {
        "author": "韩琦",
        "paragraphs": [
            "公名杰出天下贤，终身师慕常颛颛。",
            "十年一面数日别，行行不忍移归軿。",
            "刚肠出泪收还注，感公知己难违去。",
            "黄昏病作宿荒城，离绪不堪纷似雨。"
        ],
        "title": "离并州至晋祠次韵答宣徽富公",
        "id": "7ecf39f2-bdd3-463d-93ab-8edbd3313547"
    },
    {
        "author": "韩琦",
        "paragraphs": [
            "临并踰二朞，病戚居其半。",
            "虽以志自勉，精识奈耗乱。",
            "故于一道事，十六七不干。",
            "贪权莫即乱，罪大孰可逭。",
            "纳节求本邦，所幸脱诛窜。",
            "君仁恻至诚，亟俾贤者换。",
            "与公同心人，金固其利断。",
            "安然解印归，万喜无一惋。",
            "为别信宿来，书日慰愚懦。",
            "张瑟久不调，易调犹未断。",
            "非才辱公知，处道诚一贯。",
            "至于措置间，在理有殊判。",
            "不当牵以私，经画误远算。",
            "愿公新政条，布若星日灿。",
            "害边者刬除，垢俗者涤浣。",
            "使兹全晋民，比屋竞耸观。",
            "仆远闻公为，省过安敢惮。",
            "虽有好事徒，议论乌得间。"
        ],
        "title": "涂次答宣徽富公书意",
        "id": "b2de1fe1-7a8b-4b5d-8968-816006a187f6"
    },
    {
        "author": "韩琦",
        "paragraphs": [
            "古人之富贵，贵归本郡县。",
            "譬若衣锦游，白昼自光绚。",
            "不则如夜行，虽丽胡由见。",
            "事累载方册，今复着俚谚。",
            "或纡太守章，或拥使者传。",
            "歌樵忘故穷，涤器掩前贱。",
            "所得快恩仇，爱恶任骄狷。",
            "其志止于此，士固不足羡。",
            "兹予来旧邦，意弗在矜衒。",
            "以疾而量力，惧莫称方面。",
            "抗表纳金节，假守冀乡便。",
            "帝曰其汝俞，建纛往临殿。",
            "行路不云非，观叹溢郊甸。",
            "病躯谐少休，先陇遂完缮。",
            "岁时存父老，伏腊洁亲荐。",
            "恩荣孰与偕，衰劣愧独擅。",
            "公余新此堂，夫岂事饮燕。",
            "亦非张美名，轻薄诧绅弁。",
            "重禄许安闲，顾己常竞战。",
            "庶一视题榜，则念报主眷。",
            "汝报能何为，进道确无倦。",
            "忠义耸大节，匪石乌可转。",
            "虽前有鼎镬，死耳誓不变。",
            "丹诚难悉陈，感泣对笔砚。"
        ],
        "title": "昼锦堂",
        "id": "76ab5083-a06e-4c17-88a8-2edb35d6a25e"
    },
    {
        "author": "韩琦",
        "paragraphs": [
            "惟人生多艰，康世岂易偶。",
            "服业罔不勤，乐事岂常有。",
            "朝家恩泽宽，宣布在封守。",
            "体民当有时，使得遂仁寿。",
            "时而无所适，是不守之咎。",
            "相署虽有园，狭陋日已久。",
            "州人岁节游，若度一筒口。",
            "至则无足观，叠迹但虚走。",
            "遂令欢赏心，归去成烦呕。",
            "有圃隔牙城，广袤半百亩。",
            "我来辟而通，高户敞轩牖。",
            "其中完废台，雄壮卑培塿。",
            "城野四望间，万景如在手。",
            "疏池育莲芰，表道植杨柳。",
            "粪壤悉反除，桃李换葱韮。",
            "成时寒食春，观者惟恐後。",
            "人一变壅阏，旷若在郊薮。",
            "或相携以歌，或相醉以酒。",
            "知为太平民，叹语竞聚首。",
            "曰非时之康，还得此乐不。",
            "予因揭是名，命意安敢苟。",
            "凡兹屏翰贤，一境实父母。",
            "必与众同乐，斯地肯藜莠。",
            "作诗告来者，庶可传不朽。"
        ],
        "title": "康乐园",
        "id": "ee5f295c-2f09-4a9b-840b-f66f231a025c"
    },
    {
        "author": "韩琦",
        "paragraphs": [
            "牙城之北好大圃，中有废台名抱螺。",
            "基圆有道盘屈上，故以螺目义匪佗。",
            "当时兴者择地审，气象爽垲形势多。",
            "今如孤冢但荆棘，不知隳坏年几何。",
            "背城人迹既罕到，往往满岁无一过。",
            "我来侵圃治兵库，得披榛莽登巍峩。",
            "襟怀豁若出尘外，四视天末穷纤罗。",
            "满城风物聚掌上，红芳绿树明交柯。",
            "太行之下不可数，万峯起落如翻波。",
            "北来州域尽平地，孰若旧邺襟山河。",
            "此为游览最佳处，遂施畚筑完陂陀。",
            "台头结宇尚简朴，台面甃甓严镌磨。",
            "魏宫冰井久湮没，铁梁有四沦耕禾。",
            "精刚之质不少动，俚俗传诧邻妖讹。",
            "云有神物常默护，守令千百无敢拖。",
            "我怜古物辇而至，为台之柱植四阿。",
            "州人闻至极惊异，就台观者肩相摩。",
            "榜以休逸岂独尚，与众共乐乘春和。",
            "主人间复命宾酌，樽前随分弦且歌。",
            "病来饮兴直衰浅，献酬勉强颜须酡。",
            "退尝内省尔何德，尔求自逸人讥诃。",
            "反思吾本任忠义，日不作伪心无颇。",
            "君恩至厚假乡守，正宜休此祛余疴。",
            "尫孱报国未能奋，慨然倚槛空长哦。"
        ],
        "title": "休逸台",
        "id": "471c6656-b3e2-445b-9f23-23d34f6a25fc"
    },
    {
        "author": "韩琦",
        "paragraphs": [
            "魏宫之废知几春，其间万事成埃尘。",
            "唯有昭阳殿瓦不可坏，埋没旷野迷荒榛。",
            "陶甄之法世莫得，但贵美璞踰方珉。",
            "数百年来取为砚，墨光烂发波成轮。",
            "求之日盛得日少，片材无异圭璧珍。",
            "巧工近岁知众宝，杂以假伪规钱缗。",
            "头方面凸槩难别，千百未有三二真。",
            "我来本邦责邺令，朝搜暮索劳精神。",
            "遗基坏地徧坑窟，始获一瓦全元淳。",
            "藓斑着骨尚干翠，夜雨点渍痕如新。",
            "当时此复近檐溜，即以篆字花其唇。",
            "磨砻累日喜成就，要完旧质知无伦。",
            "吾才寡陋不足称，思与好古能文人。",
            "好古能文今者谁，武宁秘书章表民。",
            "无诗尚欲两手付，何况大雅之奏闻铿纯。"
        ],
        "title": "答章望之秘校惠诗求古瓦砚",
        "id": "0c1b4eff-4a71-4518-9602-46fcb30aee06"
    },
    {
        "author": "韩琦",
        "paragraphs": [
            "邺宫废瓦埋荒草，取之为砚成坚好。",
            "求者如麻几百年，宜乎今日难搜讨。",
            "吾邦匠巧世其业，能辨环奇幼而老。",
            "随材就器固不遗，大则梁栋细棼橑。",
            "必须完者始称珍，何殊巨海寻三岛。",
            "荆人之璧尚有瑕，夏后之璜岂无考。",
            "况乎此物出坏陶，千耕万斸常翻搅。",
            "吾今所得不专全，秘若英瑶藉文缫。",
            "君诗苦择未如意，持赠只虞咍绝倒。",
            "君不见镇圭尺二瑁四寸，大小虽异皆君宝。"
        ],
        "title": "答陈舜俞推官惠诗求全瓦古砚",
        "id": "ce05dd33-820d-41f6-8e63-8aebe70a5c76"
    },
    {
        "author": "韩琦",
        "paragraphs": [
            "丹青之笔夺造化，能者几何登品录。",
            "蛟龙狞恶鬼神怒，更工不接时人目。",
            "有形之物至者稀，是否难欺众所瞩。",
            "绛台胡掾文章外，偏向画牛其好酷。",
            "海内驰名三十年，得者珍藏过金玉。",
            "老来纔始着青衫，养亲不及朝家禄。",
            "前日野服忽相过，云访恩知走京毂。",
            "微风入指未能画，示我蜡本数十幅。",
            "采摭诸家百余状，毫端古意多含蓄。",
            "斗者取力全在角，卧者称身全在腹。",
            "立身髣髴精神慢，背者分数头项促。",
            "行者动作皆得羣，乳者顾视真怜犊。",
            "当流泅戏益自在，欲渡或疑犹蓄缩。",
            "从容饮囓得天真，荷鞭时有童儿牧。",
            "或横一笛坐牛角，便是无声太平曲。",
            "江天雨云易溟蒙，风势掀号摧古木。",
            "欹斜蓑笠趁牛归，萧踈暮景烟村宿。",
            "奇哉胡掾老笔不可到，戴叟重生须死伏。",
            "吾观诸牛之态虽尽妙，尚有所遗思未熟。",
            "牛于生民功最大，不画牛功牛亦辱。",
            "胡君胡君听我言，别选轻绡成巨轴。",
            "写出区区耒耜勤，贵知天下由吾方食足。"
        ],
        "title": "观胡九龄员外画牛",
        "id": "a3c49c51-0476-4b11-8c6d-c94e47101105"
    },
    {
        "author": "韩琦",
        "paragraphs": [
            "去岁中秋安帅并，今岁中秋病守相。",
            "并筵极口詈浮云，终久蟾光被遮障。",
            "相台此夜天如水，露压凉风秋气王。",
            "有客轩然襟义高，直自睢阳来一访。",
            "相与僚贤共兹赏，坐看玉轮从海上。",
            "皓色疑专白帝权，晴舒万宇俱澄旷。",
            "斜汉昭回列纬繁，收缩精神乌敢放。",
            "有如大臣得时用，上化恢宣贤业畅。",
            "千官戢伏任施设，默默坏陶从巧匠。",
            "金波渐转落金樽，酒色映空寒动荡。",
            "一宵清景换尘寰，自得诗人难拟状。",
            "时挥大白目婵娟，意入杳冥搜绝唱。",
            "勿嗤幽圃陋吾邦，吾乐不知昆与阆。",
            "人生聚散固难必，明年此会知何向。",
            "相逢对月复开怀，诗笔斗豪杯斗量。",
            "不然千里起相思，百尺楼高同一望。"
        ],
        "title": "中秋对月送姚辟教授南归",
        "id": "f8995d1f-499b-4ee5-8930-328ffa35a08d"
    },
    {
        "author": "韩琦",
        "paragraphs": [
            "至和乙未夏，二麦死大旱。",
            "秋田不下种，熬然六月半。",
            "天意忽垂恻，滂泽遂弥漫。",
            "九谷饱甘滋，时若被溉灌。",
            "一变大有年，农籍脱逋窜。",
            "既丰复不雨，累月病干暵。",
            "骄阳发仲冬，温气袭闾闬。",
            "敛输诚无艰，瘥疠恐莫逭。",
            "何期日至前，风怒阴不散。",
            "吹开六出花，空际自凌乱。",
            "徐徐失埃氛，稍稍重枝干。",
            "移时平瓦陇，逮夕没田畔。",
            "虽下不及尺，近岁亦稀看。",
            "瑞谍宜首书，他物乌足冠。",
            "始寤天之神，俾下不可算。",
            "小民徒怨咨，一顾回屯难。",
            "君子当信天，夷险存大观。",
            "惠奸岂固然，福善终冥判。",
            "吾喜开吾樽，对客共欢叹。",
            "一病久诫饮，当席由吾断。",
            "引满且酣歌，轻凛谈间扞。",
            "未必不因此，反得摅吾患。"
        ],
        "title": "喜雪",
        "id": "4bfb45a9-46a1-46e9-bbfd-4913b0bb1b1a"
    },
    {
        "author": "韩琦",
        "paragraphs": [
            "一纪帅三垂，待士敢不至。",
            "推诚以求应，百不得一二。",
            "彦升其应者，所应由道义。",
            "幕中六七年，始卒无少异。",
            "严霜摧万木，老柏弥苍翠。",
            "烈火炽三日，良玉自温粹。",
            "奉亲不可留，含笑就委吏。",
            "须代处洺邑，洁羞勤以遂。",
            "我病来相台，去客无所觊。",
            "彦升两见过，顾旧不顾利。",
            "言别之远官，驽枥饲骐骥。",
            "蹄啮慎勿较，所困非吾类。",
            "自古贤者为，争免不肖忌。",
            "坐待天衢亭，万里观腾辔。"
        ],
        "title": "别镇阳监仓陈荐秘丞",
        "id": "927c48e7-3e73-465d-8815-b56c652f2000"
    },
    {
        "author": "韩琦",
        "paragraphs": [
            "春色清且明，节盛一百五。",
            "寒食遵遗俗，泼火霁微雨。",
            "非才忝国恩，因病得吾土。",
            "何以知殊荣，此日奉宗祖。",
            "新安唯皇考，丰安则王父。",
            "松楸各万株，岗势拥城府。",
            "二茔相去间，近止一舍许。",
            "前晓揭旌牙，蠲洁具罍俎。",
            "芬馨达孝诚，僾若侍容语。",
            "礼成无一违，观者竞墙堵。",
            "退惟愚小子，未老膺旄斧。",
            "顾己胡能然，世德大门户。",
            "思为後嗣诫，永永着家矩。",
            "子侄听吾言，汝各志心膂。",
            "汝曹生绮纨，得仕匪难苦。",
            "学业勤则成，富贵汝自取。",
            "仁睦周吾亲，忠义报吾主。",
            "间须求便官，坟陇善完补。",
            "死则托二茔，慎勿葬他所。",
            "得从祖考游，魂魄自宁处。",
            "无惑葬师言，背亲图福祜。",
            "有一废吾言，汝行则夷虏。",
            "宗族正其罪，声伐可鸣鼓。",
            "宗族不绳之，鬼得而诛汝。"
        ],
        "title": "寒食亲拜二坟因诫子侄",
        "id": "667baf3d-75ad-4b5d-a069-2280571ff77e"
    },
    {
        "author": "韩琦",
        "paragraphs": [
            "踈星挂阙角，落月含轻云。",
            "兀兀马上身，叱叱马前人。",
            "瘦骨酸秋霜，病瞳昏陌尘。",
            "自顾尔空空，胡以裨吾君。"
        ],
        "title": "初赴早朝",
        "id": "85d73e9f-fa41-402a-9a62-ac053d041d67"
    },
    {
        "author": "韩琦",
        "paragraphs": [
            "忆昔明道初，穷冬极短昼。",
            "给札金銮坡，孤拙并髦秀。",
            "诸公名世才，奋笔若神佑。",
            "芜辞亦见收，圣造等天覆。",
            "子渊亲契深，实出同试右。",
            "自兹接珍羣，轩翼羾紫宙。",
            "忠义必相勉，权利孰肯就。",
            "洞照无隐情，胸臆烂辰宿。",
            "宦路有亨塞，叨窃愧鄙陋。",
            "何时聚德星，一慰荀陈旧。"
        ],
        "title": "次韵答子渊学士",
        "id": "ac2828a6-a872-4c88-928c-e6d446d5b402"
    },
    {
        "author": "韩琦",
        "paragraphs": [
            "休官得宴闲，理固居处静。",
            "中或不自达，触物挠天性。",
            "遂令优游心，反致寂寞病。",
            "二川有耆英，识岂斯人并。",
            "周才当要职，美誉着羣听。",
            "气体殊未衰，援礼请还政。",
            "安车得西归，芜没治三径。",
            "萧然绝世纷，日以道自胜。",
            "以静名厥居，内外了相称。",
            "君怀本清虚，复此林泉莹。",
            "君道本和乐，况有琴樽命。",
            "新堂辟四隅，立意尤高迥。",
            "夷襟造真境，友益具子令。",
            "药品稽神仙，门法尚忠正。",
            "肌肤松菊香，庭砌芝兰盛。",
            "天宜锡难老，以示君子庆。",
            "予亦希君者，误宠窃机柄。",
            "无裨紫极尊，动有赤松兴。",
            "报国苟锱铢，窜身违陷穽。",
            "雅志呈未谐，高山徒景行。"
        ],
        "title": "寄题西京致政张郎中静居院",
        "id": "075c1ab1-78d0-44e8-aed8-bb50b9a2e7c8"
    },
    {
        "author": "韩琦",
        "paragraphs": [
            "朔风吹苦寒，近岁省未有。",
            "重裘不可御，冻袖敢出手。",
            "初严刮面肤，渐虐摇臂肘。",
            "终难凌壮肌，殊易挫衰朽。",
            "持觞欲为敌，病胃怯战酒。",
            "茵帱通作冰，强卧安得久。",
            "拥鼻反收吟，其孰噤汝口。",
            "何心窥园池，锐意墐户牖。",
            "流庸方满涂，天不念黔首。",
            "吁嗟卒无奈，默坐算五九。"
        ],
        "title": "戊申腊寒",
        "id": "f0e19253-9a87-4bbd-b638-c22c1f763bc9"
    },
    {
        "author": "韩琦",
        "paragraphs": [
            "非才忝四邻，待罪涉一纪。",
            "妨贤得云久，不退不自耻。",
            "永厚复土初，叠奏犯斧扆。",
            "乞身临本邦，多疾便摄理。",
            "帝曰吁汝琦，辅翼甚劳止。",
            "今俾尔荣归，揭节治故里。",
            "均逸向盛辰，宠异固绝拟。",
            "整装将北辕，羌衅兆西鄙。",
            "俄易帅感秦，旰食论所倚。",
            "艰难恶敢辞，奔走奉寄委。",
            "天声方震扬，狡穴惧夷毁。",
            "欵塞械凶酋，唯幸赦狂诡。",
            "疆事计日宁，拙疹乘衰起。",
            "披诚叩上仁，再遂守桑梓。",
            "尫疲解剧烦，宴息良自喜。",
            "园池昔恢拓，顾览尽遗轨。",
            "独于北堂北，地胜失经始。",
            "前人欲兴作，就此创基址。",
            "中辍如有待，命我成斯美。",
            "鸠材亟僝功，因陋谨增侈。",
            "芳林环密阴，鲸口下洹水。",
            "吾堂据其阳，万象来明炜。",
            "匪直怡病襟，间足具宾簋。",
            "僚属请吾名，在景或在己。",
            "吾谓夸风光，未若尊制旨。",
            "视榜以思报，义实昼锦比。",
            "或笑此翁愚，荣极尚不已。",
            "乡闾得蹔休，胡自勤勤耳。",
            "吾曰勤虽愚，吾虑亦长矣。",
            "天地施大恩，报上尽蝼蚁。",
            "终期谢贵仕，归第保颓齿。",
            "吾舍与公居，相去百举跬。",
            "岂无贤太守，有意待园绮。",
            "安车时一来，为我此加礼。"
        ],
        "title": "荣归堂",
        "id": "48f590e7-0a6e-4967-9d2b-a76916f10c82"
    },
    {
        "author": "韩琦",
        "paragraphs": [
            "并门昔岁叨拥旄，公厨酒熟醺葡萄。",
            "公时帅谓辄驰献，助临军享投芳醪。",
            "辱公诗答极爱重，气骨雄健凌风骚。",
            "公今大卤盛开府，我得乡守均疲劳。",
            "却烦新酿远相遗，故人义比丘山高。",
            "衰翁拜赐喜自酌，持杯有感生鬰陶。",
            "忆昨朔边被朝寄，亭燧灭警兵锋韬。",
            "时平会数景物好，齿发未老胸襟豪。",
            "当筵引满角胜负，金船滟溢翻红涛。",
            "间折圆荷代举酌，坐客骇去如奔逃。",
            "我乘余勇兴尚逸，直欲拍浮腾巨艘。",
            "此来病质极枯瘠，两目眵泪颠无毛。",
            "较前饮量复何有，十分耗谢余厘毫。",
            "复婴风眩戒食味，馋口绝望沾珍螯。",
            "虽然公酝敢轻用，留吞药剂倾甘膏。",
            "纵逢嘉客衒公贶，三爵已命缄封牢。",
            "锦堂风和弄弱柳，螺榭日暖烘夭桃。",
            "兹辰庆我重加惠，勉与父老同春遨。"
        ],
        "title": "谢并帅王仲仪端明惠葡萄酒",
        "id": "a501a41f-44eb-4c66-92c7-d865e21e61d4"
    },
    {
        "author": "韩琦",
        "paragraphs": [
            "公居胡葺为，非事土木盛。",
            "湫陋必气鬰，爽垲则神莹。",
            "全魏今别都，地总北道胜。",
            "轺传既旁午，牒诉亦纷竞。",
            "惟日过目前，岂暇图休静。",
            "因仍府舍间，敝坏殊不称。",
            "兹余忝帅守，上责赋荒政。",
            "无术济饥流，感速赖仁圣。",
            "连书大有年，愁戚变讴咏。",
            "渐舒绥集劳，犹治淹痼病。",
            "颐生择所宜，宴息务清迥。",
            "乘闲新此堂，庶用安吾正。",
            "汝正果何如，自得本天性。",
            "进特仗孤忠，退免全刚劲。",
            "内确信吾守，外一归诸命。",
            "安然而处思，吾宇甚泰定。",
            "诗酒延嘉宾，二战或酣醟。",
            "笙歌乐良辰，高郢下淫郑。",
            "射圃夹羣芳，角妙资豪兴。",
            "所适敢专享，意实在遐夐。",
            "继来皆鉅公，同调决相应。",
            "从容坐镇余，浩气端而挺。",
            "将宁道德渊，谅悉欣流泳。",
            "知不废吾堂，是可以前庆。"
        ],
        "title": "安正堂",
        "id": "7a2fcddb-453b-4dfd-97a0-e94626086447"
    },
    {
        "author": "韩琦",
        "paragraphs": [
            "金铜饰巨扉，其上覆高屋。",
            "青石凿双辙，其下走雕毂。",
            "东西翼危墉，阴以捍攻触。",
            "自昔藩镇强，尚此存遗躅。",
            "後守营厥居，郓拟苦迫促。",
            "余来亦患之，重改敢轻速。",
            "会兹岁月深，朽败鲜完木。",
            "一旦忽倾摧，僣迹讵可复。",
            "余得矫前为，命徒堕旧筑。",
            "堂皇遂延袤，兴寝适凉燠。",
            "廊庑悉舒明，瞻望快耳目。",
            "移楼成广厦，面势压平陆。",
            "既忘登陟劳，又远颠踬辱。",
            "外将延宾僚，内足燕亲族。",
            "乘闲娱诗书，遇节振丝竹。",
            "颐真与放怀，动静获所欲。",
            "于气贵能养，在礼思无渎。",
            "侯邦谨法度，是克绥遐福。",
            "踰制苟幸免，更久犹追戮。",
            "吾居已绝嫌，道义斯同育。"
        ],
        "title": "善养堂",
        "id": "1d22fdeb-da40-4049-b622-11d7fb7b5219"
    },
    {
        "author": "韩琦",
        "paragraphs": [
            "余兄天圣中，尚抑齐安守。",
            "余遭所生忧，得归侍左右。",
            "孤茕获苟存，朝夕赖诲诱。",
            "兄材无不宜，吏治孰可偶。",
            "公庭常寂然，所乐在文酒。",
            "临江三四楼，次第压城首。",
            "山光拂轩槛，波影撼窗牖。",
            "原鸰款集间，万景皆吾有。",
            "兄诗豪且奇，气焰摩星斗。",
            "优游预赓和，惟自愧荒丑。",
            "于今四十年，日月甚奔走。",
            "当时相聚者，十已丧八九。",
            "尝为春亭记，乌敢示不朽。",
            "孙君里中来，云亭废已久。",
            "徒有旧文在，况足失其手。",
            "兄後见曾孙，弟老成衰叟。",
            "一身虽宠荣，百虑锁纷纠。",
            "何如昔日欢，抆泣念爱友。"
        ],
        "title": "孙贲书记以齐安旧文为示感而成咏",
        "id": "c989b069-3f95-41db-8221-3922f52a2540"
    },
    {
        "author": "韩琦",
        "paragraphs": [
            "先茔东北隅，有泉渤而出。",
            "奔跳若爨鼎，万眼沸不一。",
            "始虽稍泓登，渐乃肆沕潏。",
            "吾尝展祀余，爱玩必终日。",
            "爰从大旱来，数岁竭如窒。",
            "伤哉利泽源，顿尔藏于密。",
            "吾今具畚锸，试欲疏潜屈。",
            "开无数尺间，旧脉俄腾溢。",
            "涓涓力尚微，势已舒沈鬰。",
            "我愿天道常，不使五行失。",
            "均调四气和，寒燠皆从律。",
            "宣其润下功，复得沾羣物。"
        ],
        "title": "开泉",
        "id": "ac2b0e64-afbd-4978-aa90-4d7df043bd17"
    },
    {
        "author": "韩琦",
        "paragraphs": [
            "余尝爱此君，中虚外有节。",
            "手植数年间，万戟竞森列。",
            "为堂于其中，一境遂清绝。",
            "虽归临本邦，事岂免羁绁。",
            "不得时相亲，固负好风月。",
            "方将乞残骸，就第养衰拙。",
            "孤怀造昆阆，直气卷金铁。",
            "终日对婵娟，卒岁伴高洁。",
            "春来忘芳非，夏至失炎热。",
            "秋深凌严霜，冬暮映积雪。",
            "居无一不宜，啸傲远尘媟。",
            "兹乐期谁同，实系长者辙。",
            "相从挹天真，共话到禅悦。",
            "簪箨豸冠耸，拉笋犀株折。",
            "乘醉卧踈影，敲玉应仙阙。",
            "此志吁未遂，对酒勿轻别。"
        ],
        "title": "虚心堂会陈龙图",
        "id": "16fb6972-04c9-436d-b610-64950c53a0a8"
    },
    {
        "author": "韩琦",
        "paragraphs": [
            "戆老新成池上堂，因忆乐天池上篇。",
            "乐天先识勇退早，凛凛万世清风传。",
            "古人中求尚难拟，自顾愚者孰可肩。",
            "但举当时池上物，媿今之有殊未全。",
            "池东无廪贮余粟，池西无亭挥五弦。",
            "中无高桥跨三岛，下压鳌背浮清涟。",
            "其间合奏散序者，童妓百指皆婵娟。",
            "平无三石展湘簟，静无双鹤翘丁仙。",
            "雅无吴郡青版舫，游泛安便牢且坚。",
            "吾今谋退亦易足，池南大屋藏羣编。",
            "一车岂若万籍富，子孙得以精覃研。",
            "夹堂修竹抱幽翠，森森拥槛竿逾千。",
            "池中所出粗可爱，芡盘菱角红白莲。",
            "芍药多名来江都，牡丹绝艳移洛川。",
            "及时花发池左右，香苞烂染朝霞鲜。",
            "戆老于此兴不浅，间会宾属陈芳筵。",
            "妖妍姬侍目嘉卉，吚哑丝竹听流泉。",
            "宜城酿法亦云美，诗酒仅可追前贤。",
            "狂吟气健薄霄汉，豪饮体放忘貂蝉。",
            "酒酣陶陶睡席上，醉乡何有但浩然。",
            "人生所适贵自适，斯适岂异白乐天。",
            "未能得谢已知此，得谢吾乐知谁先。"
        ],
        "title": "醉白堂",
        "id": "37a3893f-40b9-4678-81b0-1e9f144b40c0"
    },
    {
        "author": "韩琦",
        "paragraphs": [
            "育德知何宅，逢辰或见灵。",
            "配干虽有象，作解本无形。",
            "浃物周寰宇，遗功在杳冥。",
            "丹青如可状，试下叶公庭。"
        ],
        "title": "龙",
        "id": "ab4d862f-bb88-45d7-b30c-fdfa1854cb64"
    },
    {
        "author": "韩琦",
        "paragraphs": [
            "破卵应难至，闻韶定有仪。",
            "去同君子道，来协圣人期。",
            "苑竹多成实，宫梧几换枝。",
            "何时天阁上，巢可俯而窥。"
        ],
        "title": "凤",
        "id": "bc808987-8aaa-4e5b-975f-1fa014d31140"
    },
    {
        "author": "韩琦",
        "paragraphs": [
            "雪霁春来极目心，远眉新黛破遥岑。",
            "风传花信值寒晚，烟染柳姿随日春。",
            "酒美好陪游骑斗，桃香谁待此门寻。",
            "欢期未集芳辰在，冤对慵翻简字金。"
        ],
        "title": "次韵和春聊学士早春",
        "id": "2b0c0f47-bcaa-4919-9799-3caa6f4f6399"
    },
    {
        "author": "韩琦",
        "paragraphs": [
            "忠臣重此过邛崃，经计才优帝命谐。",
            "县弩清尘资远抚，史彤修职峻荣阶。",
            "蜀天星入人先候，剑路铭昏藓半埋。",
            "锦里万家迎使旆，壶浆应释去思怀。"
        ],
        "title": "明镐学士领漕益州",
        "id": "88289983-47df-4c6b-a7d4-e9507146e51d"
    },
    {
        "author": "韩琦",
        "paragraphs": [
            "天幕沉沉淑气温，雨丝轻软坠云根。",
            "洗开春色无多润，染尽花光不见痕。",
            "寂寞画楼和梦锁，依微芳树过人昏。",
            "堂虚座密珠帘下，试问淳于醉几樽。"
        ],
        "title": "次韵和子渊学士春雨",
        "id": "9676cf99-124c-4e99-ae66-54fa9afd5de2"
    },
    {
        "author": "韩琦",
        "paragraphs": [
            "庇身名邑得嘉禾，铜墨犹嗟滞俊科。",
            "前席未期宣室召，闻弦还继武城歌。",
            "酒旗穿柳春堤迥，鱼艇藏花夕唱和。",
            "对此不劳披县谱，且求新句解诗魔。"
        ],
        "title": "周沆着作宰秀州嘉禾",
        "id": "d0046018-1a9c-4c22-8a85-fc1c4e4dc303"
    },
    {
        "author": "韩琦",
        "paragraphs": [
            "厌直图书府，思为海岱州。",
            "郡符分竹使，亲膳洁兰羞。",
            "文石输忠密，仙山进职优。",
            "过家门纳驷，卜地陇眠牛。",
            "暮霰凌羁玉，朝暾艳戟油。",
            "恩宽敷汉札，政善洽齐讴。",
            "水际春芳盛，尊中客酝浮。",
            "物饶三服丽，居乐五民游。",
            "松鬣低容宴，峯螺翠入楼。",
            "行闻西掖召，真赏莫淹留。"
        ],
        "title": "叔平学士知青州",
        "id": "80dfbb22-406c-4a7c-97e1-cc16f61e36a2"
    },
    {
        "author": "韩琦",
        "paragraphs": [
            "玉山岑寂雪花干，仙掌风高露未漙。",
            "自笑曼都凡格在，一宵无奈月边寒。"
        ],
        "title": "馆直二阕  其一",
        "id": "e902632e-040c-42de-8624-6375ee8c8420"
    },
    {
        "author": "韩琦",
        "paragraphs": [
            "章沟传漏过三更，霜压寒威特地生。",
            "苦恨回环窗外铎，几番幽梦不教成。"
        ],
        "title": "馆直二阕  其二",
        "id": "d1edae14-d39b-49db-8a92-c5f2fb7e203a"
    },
    {
        "author": "韩琦",
        "paragraphs": [
            "发策无双动紫宸，班条新贰两朱轮。",
            "窅窊仙桂天香重，蔽芾甘棠俗化醇。",
            "驷马同荣归蜀道，二龙齐跃出云津。",
            "前期丹禁徊翔地，凤沼波平药树春。"
        ],
        "title": "张唐卿状元通判陜府",
        "id": "69f502f5-222a-4f81-ac21-ecd07854cc81"
    },
    {
        "author": "韩琦",
        "paragraphs": [
            "楼前轻雪未全销，偷得春光入嫩条。",
            "似向东风犹旅拒，可能浑忘舞时腰。"
        ],
        "title": "和春卿学士柳枝词五阕  其一",
        "id": "91d5b830-1115-476e-9931-ce34c3e5ac2a"
    },
    {
        "author": "韩琦",
        "paragraphs": [
            "陌闲宫古绿烟迷，惹尽春愁困拂堤。",
            "却为多情足离恨，故教沟水亦东西。"
        ],
        "title": "和春卿学士柳枝词五阕  其二",
        "id": "ee7f3814-0f5e-47a5-a304-c7e8832a93dc"
    },
    {
        "author": "韩琦",
        "paragraphs": [
            "章街风晓起新眠，寒食轻阴未雨天。",
            "无限青丝拂游骑，一生芳意负金鞭。"
        ],
        "title": "和春卿学士柳枝词五阕  其三",
        "id": "a1bc8d89-23bf-4066-baec-701f3d3480f4"
    },
    {
        "author": "韩琦",
        "paragraphs": [
            "淡烟轻日簇谁家，微出青旗一带斜。",
            "对景似嫌春意老，更摇踈影扫残花。"
        ],
        "title": "和春卿学士柳枝词五阕  其四",
        "id": "b431a40a-8f91-406f-be8d-0dc42f5c1d05"
    },
    {
        "author": "韩琦",
        "paragraphs": [
            "画桥南北水连天，纔听莺声又晚蝉。",
            "长使离魂容易断，春风秋月自依然。"
        ],
        "title": "和春卿学士柳枝词五阕  其五",
        "id": "062b61e3-700d-4218-ab54-675785e8c7a2"
    },
    {
        "author": "韩琦",
        "paragraphs": [
            "丝竹沉声月泛波，警宵方喜罢谁何。",
            "楼深酒密客留易，路远香残人去多。",
            "寒烛倚莲犹结泪，澹云归陇不停歌。",
            "那知梦稳瀛洲上，正是钧天九奏和。"
        ],
        "title": "和春卿学士上元罢灯",
        "id": "29afb5cb-8ac4-4423-90ee-f705a698c9e0"
    },
    {
        "author": "韩琦",
        "paragraphs": [
            "繁声沉夕籁，香烛竞春葩。",
            "玉射楼前雪，雪惊陌上车。",
            "月闲花院掩，风软酒帘斜。",
            "莫驻城南骑，游人自有家。"
        ],
        "title": "次韵酬子渊学士灯夕不出闻诸公继有游赏",
        "id": "98c059b9-d5b3-4e0e-8ef8-6eeee6a1f1f2"
    },
    {
        "author": "韩琦",
        "paragraphs": [
            "晓来延阁步层梯，春色周围一望低。",
            "残雪半留珠殿北，非烟长护绮窗西。",
            "幽情自逐归鸿断，芳意还因远树迷。",
            "金匮有书犹未见，秘封香篆锁芝泥。"
        ],
        "title": "和邃卿学士霁登秘阁",
        "id": "767a8a23-a075-4e92-be2c-f42021fd626c"
    },
    {
        "author": "韩琦",
        "paragraphs": [
            "天波新绿染成春，波面轻风起细鳞。",
            "隔岸鸟声低弄曲，出墙花艳远含嚬。",
            "柳经伤别还多绪，鸥为忘机不避人。",
            "三月偷游仙署友，肯思迢递走征轮。"
        ],
        "title": "上巳前与同舍出郊过金明池",
        "id": "44cc7127-47e2-418d-872f-f9bea31835d4"
    },
    {
        "author": "韩琦",
        "paragraphs": [
            "层阁鬰嵯峩，登临逸意和。",
            "雨余春物动，天阔夕阳多。",
            "棊布金杯第，环通璧沼波。",
            "泥中足车骑，应笑翟公罗。"
        ],
        "title": "和春卿学士登广文阁观京阙之盛",
        "id": "7cff59b0-2f37-4193-a93b-16adf6e14b7a"
    },
    {
        "author": "韩琦",
        "paragraphs": [
            "太极疏灵派，长河注远津。",
            "波明动星斗，气直贯秋旻。",
            "月满还知晦，云收不乱真。",
            "何妨借余润，膏雨及生民。"
        ],
        "title": "和曼卿学士明河",
        "id": "c8708531-2294-476f-99f0-f8a6ee5d2168"
    },
    {
        "author": "韩琦",
        "paragraphs": [
            "乡郡分符兔刻银，彯缨清晓别枫宸。",
            "驷车归邸夸新绶，鹤表还家谢故人。",
            "度日客樽盈若酒，经春诗笔赋汀苹。",
            "编民应久歌来暮，棠树成阴即旧邻。"
        ],
        "title": "叶参兵部知湖州",
        "id": "cfb3740b-ebe7-43e9-924a-d806f899d8a4"
    },
    {
        "author": "韩琦",
        "paragraphs": [
            "褐衣亲策对中宸，三道精求素业陈。",
            "履迹见穿期仕汉，璧瑕因指不留秦。",
            "云迷江树归艎促，翼退天阍客梦新。",
            "好俟乡人再推上，决科优等继平津。"
        ],
        "title": "邵亢茂材南归",
        "id": "394abe23-78cf-41ab-a77d-1426c262b7bf"
    },
    {
        "author": "韩琦",
        "paragraphs": [
            "官绶飞花使毂丹，腊天行色犯轻寒。",
            "持平久奉虞刑恤，宣泽新承汉诏宽。",
            "拥传想逢关吏叹，爱棠还接陜民欢。",
            "三堂风物应如旧，公退先寻记字看。"
        ],
        "title": "陈洎太博知虢州",
        "id": "a3ef0d7a-41a8-4055-94a7-cc0da3d1847f"
    },
    {
        "author": "韩琦",
        "paragraphs": [
            "西都为掾促征轮，南浦分携碧草春。",
            "卿寺试才方命秩，天衢飞步已逢辰。",
            "洛滨修禊浮觞散，水际看花第品新。",
            "樱酪有期谁其荐，曲江应记并游人。"
        ],
        "title": "王砺寺丞河南知录",
        "id": "36301379-47b7-43f9-b353-fae55bbb8663"
    },
    {
        "author": "韩琦",
        "paragraphs": [
            "翠影参差渐拂阶，清郎曾此占奇哉。",
            "辞君昔为莼羹去，恋尔今同菊径来。",
            "玉耸劲枝欺暮雪，绣残文箨委寒苔。",
            "虚心高节依然在，几见繁英落又开。"
        ],
        "title": "次韵和方谨言郎中再观省中手值竹",
        "id": "81ece79e-d953-4fd2-b44f-c7f659fc02b3"
    },
    {
        "author": "韩琦",
        "paragraphs": [
            "向宦心难止，遗荣世所稀。",
            "谁知怀绶去，便作挂冠归。",
            "行锦方为宠，装金已尽挥。",
            "官闲同吏隐，身逸晦尘几。",
            "山鹤来无怨，江鸥浄不飞。",
            "雨晴峯障活，秋老鲙丝肥。",
            "庭玉名方远，陔兰志暂违。",
            "倚门休结恋，史笔借光辉。"
        ],
        "title": "寄叶参兵部",
        "id": "2524e571-eb8e-413e-8cf3-86cfa31928ab"
    },
    {
        "author": "韩琦",
        "paragraphs": [
            "东南详谳得材臣，亲对天墀奉至仁。",
            "舜服暂平惟恤典，汉庭曾誉不寃民。",
            "圜扉鞠草提封静，高盖容门令德新。",
            "最好斋航初按部，柳汀花濑正逢春。"
        ],
        "title": "马寻比部两浙提点刑狱",
        "id": "c1d2add9-18f0-4b68-a6ad-4f82c9aabda2"
    },
    {
        "author": "韩琦",
        "paragraphs": [
            "叠鼓声喧下鹢舟，书山萧索别英游。",
            "青蔾照字观奇废，朱雀分符锡命优。",
            "霞夹乌樯晴旆卷，星摇渔浦夜灯幽。",
            "莼风正孰帆无恙，一色江天望处秋。"
        ],
        "title": "陈商学士知常州",
        "id": "683bb61d-49af-4d4c-b541-761123d738c6"
    },
    {
        "author": "韩琦",
        "paragraphs": [
            "仙桧移来近紫坛，亭亭将见起亭端。",
            "纤枝未觉来风韵，劲节先知度岁寒。",
            "得地最宜儒馆种，结根须作栋材看。",
            "愿将轩竹陪苍翠，带雪闻樽助雅欢。"
        ],
        "title": "得太清小桧植馆中",
        "id": "a0648ff4-7021-4d79-af37-55641539d808"
    },
    {
        "author": "韩琦",
        "paragraphs": [
            "讯察无冤善最闻，剸繁南邑遇盘根。",
            "还将决狱平反意，去作临民抚字恩。",
            "淮上月高生丽思，浦前春老醉离魂。",
            "知君阴德终阳报，容驷何妨大里门。"
        ],
        "title": "宋任着作宰江宁溧水",
        "id": "8996ed84-0244-4d1f-9d84-c2984c9671a4"
    },
    {
        "author": "韩琦",
        "paragraphs": [
            "倾酿留佳客，秋亭弭使旄。",
            "奉觞归养切，行算别魂劳。",
            "上若名乡近，长安美价高。",
            "清怀思酌水，惠政忆投醪。",
            "论德堪成颂，评诗更助豪。",
            "行闻趋节觐，同我怨持螯。"
        ],
        "title": "道卿学士领二浙漕赋得酒",
        "id": "6c9f034c-99b6-4e95-bd76-78617d743ecb"
    },
    {
        "author": "韩琦",
        "paragraphs": [
            "曲江风暖晓阴斜，翠色相宜拂钿车。",
            "自有春眠慵未起，日高人困又飞花。"
        ],
        "title": "再赋柳枝词二阕  其一",
        "id": "003a6cf4-4c54-4f63-9d38-65291d11dbea"
    },
    {
        "author": "韩琦",
        "paragraphs": [
            "叶叶新长约黛蛾，丝丝轻软任风梭。",
            "啼莺便学歌喉啭，知是春来舞意多。"
        ],
        "title": "再赋柳枝词二阕  其二",
        "id": "f32111d9-c1bd-4cc0-a2c8-8823c49fff7b"
    },
    {
        "author": "韩琦",
        "paragraphs": [
            "握节背都门，春天景半温。",
            "柔鞭难驻马，芳草易销魂。",
            "远目和烟重，离怀助酒昏。",
            "好花无奈野，时复映遥村。"
        ],
        "title": "离都",
        "id": "b6213dff-edb0-45a0-8199-29ed8c8848b2"
    },
    {
        "author": "韩琦",
        "paragraphs": [
            "远道今逢祓禊辰，雨余风物一番新。",
            "等闲临水还思旧，取次看花使当春。",
            "絮雪暖迷西苑路，车雷晴起曲江尘。",
            "台英正约寻芳会，谁是山阴作序人。"
        ],
        "title": "上巳",
        "id": "6e347c53-d6bb-46dd-a292-ab5a0f8d45f1"
    },
    {
        "author": "韩琦",
        "paragraphs": [
            "拥传修途倦，逢春旅思长。",
            "远烟含树色，细雨起尘香。",
            "陇麦成行绿，林莺并对黄。",
            "扬鞭聊自慰，举目见韶光。"
        ],
        "title": "寓目",
        "id": "9d8ba389-a4e1-4d3e-b2a1-3b2db3d63026"
    },
    {
        "author": "韩琦",
        "paragraphs": [
            "脂辖行伤早，扬旌兴莫穷。",
            "水遥天色共，云细月波通。",
            "巧舌争啼晓，香牙尽入风。",
            "纵吟殊未已，初旭放晴红。"
        ],
        "title": "早行",
        "id": "010a6929-a3be-44ba-8390-8997b469c085"
    },
    {
        "author": "韩琦",
        "paragraphs": [
            "汉宫新蜡未开烟，寒食东郊跃骏天。",
            "人面映花谁感事，客心燃火独成篇。",
            "塞鸿归渚遥书字，营柳因风强破眠。",
            "赖有目前随分景，数村如树起秋千。"
        ],
        "title": "寒食",
        "id": "5df5659c-07ce-4258-96e7-abee4d9897e7"
    },
    {
        "author": "韩琦",
        "paragraphs": [
            "远烟芳草媚斜阳，萧索邮亭一望长。",
            "尽日倚栏还独下，绿杨风软杏花香。"
        ],
        "title": "登永济驿楼",
        "id": "6f40808b-326e-4fa5-ad0d-6debf1a00f91"
    },
    {
        "author": "韩琦",
        "paragraphs": [
            "振野惊风拂面尘，赫曦流烁犯征轮。",
            "酒非逃暑虚成会，花未忘忧谩映人。",
            "绿水已伤春别旧，碧云长起暮愁新。",
            "朝来记得瀛洲梦，目断英游极怆神。"
        ],
        "title": "途中暑热忆诸同舍",
        "id": "03231d91-e318-4150-8bc1-858f7a17688c"
    },
    {
        "author": "韩琦",
        "paragraphs": [
            "古堞连云暝霭收，呜呜清调起边楼。",
            "雍琴垂泪虚情恨，羌笛残梅未胜愁。",
            "数曲伴风吹戍垒，几侵梦入宾邮。",
            "听来便觉春心破，素发生多不待秋。"
        ],
        "title": "闻角",
        "id": "1b7e938f-1fb9-421f-9604-cbf922104dab"
    },
    {
        "author": "韩琦",
        "paragraphs": [
            "云压孤城势渐低，昏昏台榭雪霏霏。",
            "人游兔苑何妨醉，使适龙沙未得归。",
            "夜馆月明交素影，晓涂霜重借严威。",
            "风前似慰征轺意，先学杨花二月飞。"
        ],
        "title": "雄州遇雪",
        "id": "3441bab3-d5b8-4fce-a545-be8db6ae33ba"
    },
    {
        "author": "韩琦",
        "paragraphs": [
            "草白岗长暮驿赊，朔风终日起平沙。",
            "寒鞭易促鄣泥跃，冷袖难胜便面遮。",
            "迥岭卷回云族破，远天吹入雁行斜。",
            "土囊微乞缄余怒，留送归程任摆花。"
        ],
        "title": "紫蒙遇风",
        "id": "493422f5-f373-4347-94c5-3becc9243c39"
    },
    {
        "author": "韩琦",
        "paragraphs": [
            "专对惭非出使才，拭圭申好敛旌回。",
            "礼烦偏苦元正拜，户大犹轻永寿杯。",
            "欹枕顿无归梦扰，据鞍潜觉旅怀开。",
            "明朝便是侵星去，不怕东风拂面来。"
        ],
        "title": "使回戏成",
        "id": "6e3d7890-64c8-4c0d-8c23-8ebded04ea39"
    },
    {
        "author": "韩琦",
        "paragraphs": [
            "东西层巘鬰嵯峩，关口纔容数骑过。",
            "天意本将南北限，即今天意又如何。"
        ],
        "title": "过虎北口",
        "id": "83dd9aa6-cee2-4415-97fe-7e222562af69"
    },
    {
        "author": "韩琦",
        "paragraphs": [
            "三峰晴晓碧相挨，仙掌分明出雾开。",
            "莫向巍峩衒高手，也曾先得桂枝来。"
        ],
        "title": "戏题仙掌",
        "id": "77655bc8-d5cd-4561-a5b5-ad0fe8c0fe63"
    },
    {
        "author": "韩琦",
        "paragraphs": [
            "嘉陵源出本朝宗，地险无因直赴东。",
            "从此逆流归顺去，恬波遥与峡江通。"
        ],
        "title": "题利州昭化驿",
        "id": "4d2ddd22-33c4-42dd-95e4-6a19c49f3078"
    },
    {
        "author": "韩琦",
        "paragraphs": [
            "洞户呀然透碧溪，竹轩茅榭映高低。",
            "行人不待桃花发，一到仙扃已自迷。"
        ],
        "title": "过三泉龙门二阕  其一",
        "id": "67033754-91e4-4fdf-b15c-a37f96b8af28"
    },
    {
        "author": "韩琦",
        "paragraphs": [
            "欣过龙门柅使车，顿惊凡目识仙都。",
            "海中知有三山在，未信能加此景无。"
        ],
        "title": "过三泉龙门二阕  其二",
        "id": "f978fcea-1ece-458d-aea5-a702534a93ae"
    },
    {
        "author": "韩琦",
        "paragraphs": [
            "欲使行人直过难，倚江凌汉任盘盘。",
            "纡回到顶终须下，如此天高甚处漫。"
        ],
        "title": "漫天岭",
        "id": "c26cf9ef-dcad-4380-957d-9a1fa246da59"
    },
    {
        "author": "韩琦",
        "paragraphs": [
            "欲知藩境得嘉名，试策筇枝上此亭。",
            "江色照城平似练，岚光堆槛活如屏。",
            "好遨民阜充衢乐，出品花奇袭坐馨。",
            "使驲暂来闲寓目，几多高意在鸿冥。"
        ],
        "title": "题嘉州嘉望亭",
        "id": "d5b12194-ebaf-431c-b61a-519c04007b60"
    },
    {
        "author": "韩琦",
        "paragraphs": [
            "槛外风光触处奇，岭头金像对巍巍。",
            "主人偏恋南犍乐，只恐瓜时示肯归。"
        ],
        "title": "再赋一阕",
        "id": "44fd12ee-5cba-43c2-a2fb-1a4e37cc04e2"
    },
    {
        "author": "韩琦",
        "paragraphs": [
            "去年巴蜀失秋成，西顾饥流恻睿情。",
            "尝忝乘轺宣渥命，更烦持节拯遐氓。",
            "夜亭微雨多侵梦，春峡繁花少记名。",
            "到日莫辞行部数，属城凋瘵望君生。"
        ],
        "title": "韩渎学士领益漕",
        "id": "2dd2fdff-20c6-47da-8a57-cbfdda37c91d"
    },
    {
        "author": "韩琦",
        "paragraphs": [
            "圣统垂千祀，天仁覆万方。",
            "思贤咏场藿，兴俭缉帷囊。",
            "宽法均疏网，忧民甚纳隍。",
            "画衣期不犯，行苇见无伤。",
            "列庙灵潜佑，高穹意默彰。",
            "故教生嗣晚，欲示卜年长。",
            "帝梦前推吉，郊禖此报祥。",
            "协辰初告望，纪节正迎商。",
            "和气城铜律，休符集画堂。",
            "清飚来美应，瑞旭荐荣光。",
            "九县欢声沸，三都惠泽滂。",
            "非才尘近掖，援笔颂无疆。"
        ],
        "title": "皇子诞庆五言十二韵",
        "id": "ce70c1d8-7f4e-4e34-a13b-3c2b6262c9ec"
    },
    {
        "author": "韩琦",
        "paragraphs": [
            "圣飨申精意，灵心察至虔。",
            "因知斋次雪，为显祭时天。",
            "清庙陈丰洁，中坛致吉蠲。",
            "乐和来瑞物，景霁见非烟。",
            "卜日灰飞管，通祠火举权。",
            "短茵新礼重，虚幄睟容专。",
            "盛美推穹昊，厘祥被幅员。",
            "庆成朝万玉，霈泽谨三钱。",
            "有幸瞻熙事，无才列奏篇。",
            "为民祈福应，亲记德音宣。"
        ],
        "title": "庆历甲申郊礼告成五言十韵",
        "id": "40246273-9e2d-470e-bcde-5c2578c71679"
    },
    {
        "author": "韩琦",
        "paragraphs": [
            "郁郁疑非雾，融融散薄阴。",
            "油然天下泽，淡若岭头心。",
            "适意自舒卷，有容谁浅深。",
            "朝来殊未起，幽谷閟龙吟。"
        ],
        "title": "云",
        "id": "28f8b7f2-ac90-46eb-bd83-382554dc09ec"
    },
    {
        "author": "韩琦",
        "paragraphs": [
            "霜威昨夜肃天区，平晓蒿兰一槩枯。",
            "一寤春仁入根本，只凭秋惨及皮肤。",
            "寒锋刺甲过矛戟，皓色禁人着鬓须。",
            "料得西风如未紧，且来枝上作明珠。"
        ],
        "title": "霜",
        "id": "8cf85120-b273-47b4-a7ad-a9c2109671d3"
    },
    {
        "author": "韩琦",
        "paragraphs": [
            "乍觉尘香动，风前细若缫。",
            "无声犹似雪，得润已如膏。",
            "美利存南亩，余滋付小桃。",
            "谁知青皡德，意不为嬉遨。"
        ],
        "title": "初雨",
        "id": "f3390a90-05ed-424a-9347-46e7364f3a71"
    },
    {
        "author": "韩琦",
        "paragraphs": [
            "弄黄含绿叶开眉，最有春来次第知。",
            "生计任随栽者意，却嗤松柏不禁移。"
        ],
        "title": "新柳二阕  其一",
        "id": "cdf1facb-bbbc-444a-a32e-8f26de557761"
    },
    {
        "author": "韩琦",
        "paragraphs": [
            "驿路行人东复西，等闲攀折损芳枝。",
            "有生自是无根物，忍向乐风赠别离。"
        ],
        "title": "新柳二阕  其二",
        "id": "2ed6d646-1092-4f85-8375-bd7d744ad717"
    },
    {
        "author": "韩琦",
        "paragraphs": [
            "看花关有分，分薄亦蹉跎。",
            "蜂蝶争无限，笙歌得几何。",
            "利名长自役，风雨不须多。",
            "趁取红香在，高吟卷醉螺。"
        ],
        "title": "惜花",
        "id": "6024abb5-8790-4d33-9b86-962b815568a3"
    },
    {
        "author": "韩琦",
        "paragraphs": [
            "惯恼东风不定家，高楼长陌奈无涯。",
            "一春情绪空撩乱，不是天生稳重花。"
        ],
        "title": "柳絮二阕  其一",
        "id": "612dc71f-54c0-4036-9126-b38df1878ad6"
    },
    {
        "author": "韩琦",
        "paragraphs": [
            "絮雪纷纷不自持，乱愁萦困满春晖。",
            "有时穿入花枝过，无限蜂儿作队飞。"
        ],
        "title": "柳絮二阕  其二",
        "id": "6add1fff-2943-4c49-a33f-e98c3d210387"
    },
    {
        "author": "韩琦",
        "paragraphs": [
            "碎剪红绡间绿丛，风流疑在列仙宫。",
            "朝真更欲熏香去，争掷霓衣上宝笼。"
        ],
        "title": "锦被堆二阕  其一",
        "id": "58ce814b-a17d-46aa-b4fb-5ad2120c510f"
    },
    {
        "author": "韩琦",
        "paragraphs": [
            "不管莺声向晓催，锦衾春晚尚成堆。",
            "香红若解知人意，睡取东君不放回。"
        ],
        "title": "锦被堆二阕  其二",
        "id": "4bac742e-b18e-4722-b93a-7a333b4c43e7"
    },
    {
        "author": "韩琦",
        "paragraphs": [
            "牡丹经雨发香芽，满地新红因饿鸦。",
            "利嘴可能伤国艳，只教春色入凡花。"
        ],
        "title": "牡丹初芽为鸦啄之感而成咏",
        "id": "fa1d931a-1926-444a-b598-ee294d6b70aa"
    },
    {
        "author": "韩琦",
        "paragraphs": [
            "游蜂纷扑竞花繁，未到香须只自喧。",
            "尽日却输蝴蝶计，闹红心里默无言。"
        ],
        "title": "游蜂",
        "id": "b51c73fb-3196-40c8-a0c3-7a4721c4743e"
    },
    {
        "author": "韩琦",
        "paragraphs": [
            "出入高堂性似驯，泥巢深稳足容身。",
            "雕梁并宿嫌频看，巧语多应是骂人。"
        ],
        "title": "新燕",
        "id": "66ad0fbf-a4b4-4ebd-8d70-c751e9765744"
    },
    {
        "author": "韩琦",
        "paragraphs": [
            "信马隋城下，行春访旧传。",
            "楼台在何处，瓦砾半耕田。",
            "远籁悲笳咽，余花坠靥圆。",
            "只留荒侈迹，千古监青编。"
        ],
        "title": "过隋城",
        "id": "31b02b2b-e7e4-4e67-a572-0b5357e02aae"
    },
    {
        "author": "韩琦",
        "paragraphs": [
            "暑雨朝来已厌多，蛙鸣犹更幸滂沱。",
            "虽然快尔狂跳志，争奈良田有害何。"
        ],
        "title": "苦雨方霁蛙声不已",
        "id": "7722ed3c-d380-4be7-95c6-13ff94b8f85a"
    },
    {
        "author": "韩琦",
        "paragraphs": [
            "钟峯隐隐隔江湍，翠色偏宜雨後看。",
            "大抵兴王须恃德，饶君终古作龙盘。"
        ],
        "title": "题翠钟亭",
        "id": "8a48a6d5-461d-4273-a967-6735319e5011"
    },
    {
        "author": "韩琦",
        "paragraphs": [
            "炎天花尽歇，锦绣独成林。",
            "不入当时眼，其如向日心。",
            "宝钗知自弃，幽蝶或来寻。",
            "谁许清风下，芳醪对一斟。"
        ],
        "title": "蜀葵",
        "id": "199ed629-a82e-4490-8ce0-0a76ecce0cd9"
    },
    {
        "author": "韩琦",
        "paragraphs": [
            "自古中秋月，风骚昨意难。",
            "几人亭醉笔，终夕凭危栏。",
            "海际掀鲸目，云端擢露盘。",
            "一年相别恨，并与此时看。"
        ],
        "title": "中秋月二首  其一",
        "id": "523c6a21-a5de-4e78-a38b-446a533013af"
    },
    {
        "author": "韩琦",
        "paragraphs": [
            "月满中秋夜，人人惜最明。",
            "悲欢徒自感，圆缺本无情。",
            "天外有相忆，世间多江平。",
            "嫦娥难借问，寂寞趁西倾。"
        ],
        "title": "中秋月二首  其二",
        "id": "f6f0cb86-6a5b-4c96-adb9-2477abfc4745"
    },
    {
        "author": "韩琦",
        "paragraphs": [
            "不因疔适出中林，尘外高踪岂易寻。",
            "鸿在碧霄谁可慕，云归苍岛本无心。",
            "堤奁一鉴平湖满，寺枕千屏叠嶂深。",
            "知己重留多下榻，故栖猿鹤莫惊吟。"
        ],
        "title": "张逸人归杭",
        "id": "baddf7ed-c2ec-4d15-906a-64514c508681"
    },
    {
        "author": "韩琦",
        "paragraphs": [
            "与君为郡不相遥，只隔瓜洲一信潮。",
            "诲字屡传来客素，治声常逐过江桡。",
            "词垣暂尔淹鸿笔，宴席何妨引巨蕉。",
            "诗句满筒烦借誉，爰居空自愧虞韶。"
        ],
        "title": "答丹阳李公素学士",
        "id": "135d7f81-3f23-470f-9c23-39edb7217cf9"
    },
    {
        "author": "韩琦",
        "paragraphs": [
            "高笼携得意何勤，玉树惭无可待君。",
            "只爱羽毛欺白雪，不知魂梦托青云。",
            "孤标直好和松画，清唳偏宜带月闻。",
            "自有三山归去路，莫辞时暂处鸡羣。"
        ],
        "title": "谢丹阳李公素学士惠鹤",
        "id": "ad1f24cb-3b99-4498-b9b5-85f2ec42e834"
    },
    {
        "author": "韩琦",
        "paragraphs": [
            "鬰鬰山头翠色攒，就中高格出林端。",
            "霜凌劲节难摧抑，石缠危根任屈盘。",
            "古鬣自随仙日老，孤风不入俗人看。",
            "时来匠者须回顾，且禀幽姿待岁寒。"
        ],
        "title": "和润倅王太博林畔松",
        "id": "48aea1fe-175b-4422-a2a8-13a1ac2b47e4"
    },
    {
        "author": "韩琦",
        "paragraphs": [
            "万卉趁枯死，香金斗晚葩。",
            "甘名应得露，野色岂如家。",
            "俗态惜迟暮，芳情谁怨嗟。",
            "重阳樽酒伴，不见牡丹花。"
        ],
        "title": "菊",
        "id": "b46823d7-26b7-494b-9027-b8e466ded328"
    },
    {
        "author": "韩琦",
        "paragraphs": [
            "寺枕隋家废苑前，登高还此会僚贤。",
            "凭轩莫赋悲秋事，剩捻黄花送酒船。"
        ],
        "title": "重九会光化二阕  其一",
        "id": "e9382e8f-b9ca-4ae0-be1d-9c9cb183fca6"
    },
    {
        "author": "韩琦",
        "paragraphs": [
            "谁言秋色不如春，及到重阳景自新。",
            "随分笙歌行乐处，菊花萸子更宜人。"
        ],
        "title": "重九会光化二阕  其二",
        "id": "8e0ca005-b222-46c1-8e71-861f44bc3c52"
    },
    {
        "author": "韩琦",
        "paragraphs": [
            "古邑万山里，区区一尉行。",
            "高堂方待养，寸禄岂宜轻。",
            "身屈何伤道，才多少晦名。",
            "赠言如可取，荣路坦然平。"
        ],
        "title": "黄通尉郧乡",
        "id": "626736dd-6111-4e6b-9f2e-0a22e7450a94"
    },
    {
        "author": "韩琦",
        "paragraphs": [
            "当年都寺接贤初，屈指光阴一纪余。",
            "自说三茆深处稳，不逢又鲤寄来书。",
            "隔江闻授诸生业，命驾因烦长者车。",
            "得见新诗与高论，积年劳吝已全祛。"
        ],
        "title": "答湖恢推官",
        "id": "8da01608-307f-4502-bd53-877ab3488c93"
    },
    {
        "author": "韩琦",
        "paragraphs": [
            "霁色破春昏，高楼日未曛。",
            "林稍零旧雨，山顶入残云。",
            "醉粉匀花颊，风罗绉水纹。",
            "踏青入误约，芳思几纷纷。"
        ],
        "title": "春晴",
        "id": "8c73a523-beda-437f-a14c-a8136c3e0be1"
    },
    {
        "author": "韩琦",
        "paragraphs": [
            "咫尺东郊路，春霖绝未通。",
            "销闲生弈思，醒睡费茶功。",
            "楼迥昏昏雾，窗寒霎霎风。",
            "待晴桑陌上，五马恣𤧚珑。"
        ],
        "title": "春霖",
        "id": "55de7cf8-ec1a-40bd-9951-ebcaf57980c9"
    },
    {
        "author": "韩琦",
        "paragraphs": [
            "二月风光尽属春，六霙何苦妬芳辰。",
            "东君等是回生意，须与莺花作主人。"
        ],
        "title": "马上成春雪二阕  其一",
        "id": "a80f2a89-fbba-4dba-ad2c-fa105b3ac05e"
    },
    {
        "author": "韩琦",
        "paragraphs": [
            "晓来飞雪抑香芽，料峭轻寒特地加。",
            "青帝似矜春意早，更妆新萼与梅花。"
        ],
        "title": "马上成春雪二阕  其二",
        "id": "12528cec-7f8f-45d7-ba82-ba55f66cb9b6"
    },
    {
        "author": "韩琦",
        "paragraphs": [
            "巨泽渺无际，斋船度日撑。",
            "渔人骇铙吹，水鸟背旗旌。",
            "蒲密遮如港，山遥势似彭。",
            "不知莲芰里，白昼苦蚊蝱。"
        ],
        "title": "过梁山泊",
        "id": "7723d80e-7212-46e9-9e85-d9c8d5af0ea7"
    },
    {
        "author": "韩琦",
        "paragraphs": [
            "常山画野直天街，寄重如何付不才。",
            "跃马敢辞奔命去，扞羌曾是奋身来。",
            "军中纪律劳人葺，林下罇罍得意开。",
            "引领恩轩无路到，几临风月独徘徊。"
        ],
        "title": "移帅真定次韵答致政杜公",
        "id": "f86ce2a3-db2f-44ea-b089-91a3498fc0ce"
    },
    {
        "author": "韩琦",
        "paragraphs": [
            "旌旗乘晓出郊原，五马临风一慨然。",
            "山势似屏西限晋，地形如掌北擒燕。",
            "麦含丰泽催齐秀，蚕饱柔桑起大眠。",
            "守帅勉希廉与蔺，九重高枕不忧边。"
        ],
        "title": "常山出郊马上口占",
        "id": "478fc241-d013-4c84-bba5-f787d3343cd3"
    },
    {
        "author": "韩琦",
        "paragraphs": [
            "蔼蔼西蓝阁，烦襟一望开。",
            "山川归盛德，奸杰委尘埃。",
            "城迥云连堞，烽闲草蔽台。",
            "谁知太守意，不为纳凉来。"
        ],
        "title": "登西大悲阁",
        "id": "0120b4a7-d8df-4223-b410-b2d98ffde5f4"
    },
    {
        "author": "韩琦",
        "paragraphs": [
            "一潭嘉景四时新，不得经年作主人。",
            "莲芰风前忘九夏，绮罗香里醉三春。",
            "勤劳疆场诚无避，妆点蓬瀛惜未真。",
            "多少胜游休结恋，报君须自立涓尘。"
        ],
        "title": "别潭",
        "id": "24249ced-f816-4a2d-9f8a-b125ea442675"
    },
    {
        "author": "韩琦",
        "paragraphs": [
            "宴宇新成苦未嘉，忽膺朝委易军牙。",
            "张侯暂喜留欢客，开槛凭谁种好花。",
            "北沼不难平钓岸，西峰犹欠入窗纱。",
            "後贤政敏多余暇，高会何妨月影斜。"
        ],
        "title": "新馆",
        "id": "fd66c1a3-4cf9-4d70-88c6-a0b62c11e00c"
    },
    {
        "author": "韩琦",
        "paragraphs": [
            "浅局虽难继大才，溪堂佳致亦添来。",
            "奇花并蔕宜新种，芳树连柯得旧栽。",
            "良执假途形咏叹，邻封为治惜淹徊。",
            "想君醉问歌人处，不向风前酹一杯。"
        ],
        "title": "次韵和兖州王待制过汶上见寄",
        "id": "e7ed3383-2e94-4750-9291-73fb648bf10b"
    },
    {
        "author": "韩琦",
        "paragraphs": [
            "中秋宜月不教晴，人倚危楼意未平。",
            "任是他时圆更好，争如今夜畧分明。"
        ],
        "title": "中秋不见月",
        "id": "686e1b44-d767-42f2-b974-98300305c275"
    },
    {
        "author": "韩琦",
        "paragraphs": [
            "四海尊方岳，常推朔镇雄。",
            "阳为中夏胜，阴与北胡穷。",
            "孕秀贤豪出，宣灵造化通。",
            "斗乘天位正，干发帝基隆。",
            "盛畜严凝气，横障广莫风。",
            "举头瞻峻极，危坐压崆峒。",
            "殖物资坤德，栖真固坎宫。",
            "星躔函毕昴，祀典轶王公。",
            "俗仰良材富，年随喜泽丰。",
            "左肱挥渤澥，右股跨獯戎。",
            "地险祠庭革，时平戍垒空。",
            "岚光朝扑黛，宝色夜舒虹。",
            "有药皆奇种，无花不异丛。",
            "层巅健雕鹗，怪穴老罴熊。",
            "肆觐仪虽阔，斯民望未充。",
            "何时清大漠，封牒纪宸功。"
        ],
        "title": "北岳",
        "id": "d4646ea2-2e7b-4f6c-8db1-55d60cc75d8c"
    },
    {
        "author": "韩琦",
        "paragraphs": [
            "朔雪飞残腊，融和变凛严。",
            "徐来花出在，骤急霰声兼。",
            "数住天应惜，争繁酒易添。",
            "积深函久润，济大畧微嫌。",
            "雅意明书幌，多情入宴帘。",
            "舞腰难学转，峯顶尚饶尖。",
            "露蕊仙盘挹，风毛鬣囿燖。",
            "宫墙胡粉画，梅梗蜀酥黏。",
            "影澹三春絮，光寒八月蟾。",
            "垣涂谁复辨，巨壑有何厌。",
            "狂助诗毫逸，清驱厉气潜。",
            "欢谣腾紫塞，喜色上彤幨。",
            "凝溜收冰乳，堆庭镂虎盐。",
            "吾民无足虑，丰岁可前占。"
        ],
        "title": "喜雪",
        "id": "0149a4ef-ff4d-428c-a94f-aa2b2dddb3cc"
    },
    {
        "author": "韩琦",
        "paragraphs": [
            "灯夕何萧索，朝家恤殣灾。",
            "民心无奈鬰，春意有谁开。",
            "明月舒云懒，游人怯漏回。",
            "堪嗤愚太守，独欲上熙台。"
        ],
        "title": "上元罢灯",
        "id": "5c95dd35-abd0-4859-b251-ffbdc234482d"
    },
    {
        "author": "韩琦",
        "paragraphs": [
            "合欢香影拂西斋，萱草前临小槛开。",
            "待尔忘忧与蠲忿，争如无事起灵台。"
        ],
        "title": "郡西斋有夜合萱草对开因成二阕  其一",
        "id": "8ae041d1-dec6-48f8-9c34-5269a8f6989a"
    },
    {
        "author": "韩琦",
        "paragraphs": [
            "合欢萱草两含芳，一见令人乐兴长。",
            "唯是忧边与忧国，对花终日不能忘。"
        ],
        "title": "郡西斋有夜合萱草对开因成二阕  其二",
        "id": "6c6a72d1-81d8-46ce-ad9a-58e0cdbfe7d1"
    },
    {
        "author": "韩琦",
        "paragraphs": [
            "穷边无处覩春荣，咫尺常山似洛城。",
            "会得主人将雅意，欲教邻境伏香名。",
            "全开正弄朝霞色，半谢犹含暮雨情。",
            "只上宾筵共一醉，也胜浑不见芳英。"
        ],
        "title": "谢真定李密学惠牡丹",
        "id": "e2c84003-3359-4fbb-9523-892bc54e1a03"
    },
    {
        "author": "韩琦",
        "paragraphs": [
            "蓬山曾许挹浮邱，踰纪光阴一瞬休。",
            "朔塞风霜人易老，申湖歌舞景长留。",
            "我临宾席频先醉，君对仙棊几自讴。",
            "千里诗来还感旧，不堪斜日凭边楼。"
        ],
        "title": "答陜府春卿资政",
        "id": "a5c3f973-e6b9-49d0-9dd0-17400956ba7c"
    },
    {
        "author": "韩琦",
        "paragraphs": [
            "一从西北困边尘，瀛馆仙游更莫亲。",
            "只惯弯弧挥太白，几曾横槊赋青春。",
            "晴郊按猎长侵暮，夜橐飞邮不待晨。",
            "多羡某棠閴无讼，时将佳句恼粗人。"
        ],
        "title": "再答",
        "id": "2e3e3f54-7fa5-447d-8984-172b065e99f7"
    },
    {
        "author": "韩琦",
        "paragraphs": [
            "极目知何胜，东西矗万岑。",
            "天虽限夷夏，人自失喉襟。",
            "远木已秋色，乱云犹夕阴。",
            "清风谁会我，太息抚霜镡。"
        ],
        "title": "题览胜亭",
        "id": "278276e9-27ef-4080-8dc1-3f5b9131f61a"
    },
    {
        "author": "韩琦",
        "paragraphs": [
            "新葺公居北，虚亭号养真。",
            "所期清策虑，不是爱精神。",
            "满目林壑趣，一心忠义身。",
            "吏民还解否，吾岂苟安人。"
        ],
        "title": "题养真亭",
        "id": "52494259-aa93-48f3-9edd-7dc4c90fcd0f"
    },
    {
        "author": "韩琦",
        "paragraphs": [
            "尽室林塘涤暑烦，旷然如不在尘寰。",
            "谁人敢议清风价，无乐能过白日闲。",
            "水鸟得鱼长自足，岭云含雨只空还。",
            "酒阑何物醒魂梦，万柄莲香一枕山。"
        ],
        "title": "北塘避暑",
        "id": "c16ff7ee-89c7-433b-acba-f1c94e7817c4"
    },
    {
        "author": "韩琦",
        "paragraphs": [
            "周旋通显竭忠勤，勇退翩然得谢身。",
            "鸣玉乍辞天上贵，挥金长示里中仁。",
            "满床黄卷闲为伴，一枕清眠任过晨。",
            "六十九归今昔少，万年青史纪高人。"
        ],
        "title": "次韵和致政王子融侍郎归休述怀二首  其一",
        "id": "fa77d16d-5960-41ef-ae13-20847b44baaa"
    },
    {
        "author": "韩琦",
        "paragraphs": [
            "礼称七十还君事，岂必如期许退身。",
            "臣子引年虽审分，朝廷图旧合推仁。",
            "晓登文石方延刻，暮挂危冠不待晨。",
            "窃惜圣神求治意，未宜轻去老成人。"
        ],
        "title": "次韵和致政王子融侍郎归休述怀二首  其二",
        "id": "679f826b-5885-4865-bd0b-75475e48444c"
    },
    {
        "author": "韩琦",
        "paragraphs": [
            "不有浮觞乐，谁知爱客深。",
            "投醪当席意，修禊昔贤心。",
            "自至疑仙术，虚来协道襟。",
            "去留虽任物，斟酌孰窥阴。",
            "阻挹斋中酒，空劳塞上吟。",
            "清潭时一望，搔首莫能簪。"
        ],
        "title": "次韵和真定李侍郎新创流杯",
        "id": "8bc49330-0b57-411a-a6bd-a8d9e2066814"
    },
    {
        "author": "韩琦",
        "paragraphs": [
            "只恨无才济阻饥，北塘因尔失春期。",
            "民心方喜稻禾熟，秋色不关台榭隳。",
            "一派芰连输水鸟，几船烟雨卧风旗。",
            "佳辰赖有诗人觉，较得红芳又变衰。"
        ],
        "title": "依韵和机宜陈荐请游城北池馆二首  其一",
        "id": "e62c480f-c50e-4b19-8031-919cb6a9394f"
    },
    {
        "author": "韩琦",
        "paragraphs": [
            "去岁饥流待抚循，日忧疲瘵苦伤神。",
            "细民沟壑方援手，别馆莺花任送春。",
            "举目山河生壮气，经时台榭极芳尘。",
            "秋来幸有丰年兆，还作偷安乐事人。"
        ],
        "title": "依韵和机宜陈荐请游城北池馆二首  其二",
        "id": "926d3a52-632e-44da-b545-331fa8e275cf"
    },
    {
        "author": "韩琦",
        "paragraphs": [
            "大暑丧余酷，凉秋袪众瘥。",
            "歊氛随雨断，素景入宵多。",
            "雁影穿池月，蛩声出砌莎。",
            "披襟予自快，楚泽任悲歌。"
        ],
        "title": "秋夕二首  其一",
        "id": "918b0c77-24ba-403c-9752-3797d284bbe1"
    },
    {
        "author": "韩琦",
        "paragraphs": [
            "此夕何清旷，新秋乍夺炎。",
            "凉飚来似旧，熏暑逝如潜。",
            "露重翻香芰，踈云点素蟾。",
            "放怀殊不寤，箕斗转前檐。"
        ],
        "title": "秋夕二首  其二",
        "id": "ad1d0add-d33f-4a77-8598-dc98bad5b460"
    },
    {
        "author": "韩琦",
        "paragraphs": [
            "疆野压雄边，乘秋行此田。",
            "万峯朝巨岳，多稼入平天。",
            "农饱忘饥後，童嬉逼社前。",
            "僚贤须共乐，举白尽歌筵。"
        ],
        "title": "秋日出郊",
        "id": "4f1ff865-bb7a-41ec-bdfe-dbf107974e39"
    },
    {
        "author": "韩琦",
        "paragraphs": [
            "清商纔过半，皓魄最宜圆。",
            "自是秋光好，非缘人意偏。",
            "一宵歌吹地，万里雪霜天。",
            "忍见西楼下，佳期又隔年。"
        ],
        "title": "中秋月",
        "id": "a4f8643c-d5b8-4f14-a95b-1ce7b34283cf"
    },
    {
        "author": "韩琦",
        "paragraphs": [
            "燕石宁参楚璧珍，六膺君桨共言纶。",
            "老聃道大谁同传，千古韩非是罪人。"
        ],
        "title": "蒙恩加职寄余杭希文资政",
        "id": "e49ba941-9762-4bfd-a888-a7575cf187e3"
    },
    {
        "author": "韩琦",
        "paragraphs": [
            "琴瑟烦更化，椒兰喜望邻。",
            "致仪惭蚁酬，申好忝莩亲。",
            "惜此登高节，难偕逐胜宾。",
            "遥知潭上酌，多少插花人。"
        ],
        "title": "重九次韵答真定李密学",
        "id": "537ea750-422e-4f35-a23d-851444736841"
    },
    {
        "author": "韩琦",
        "paragraphs": [
            "无劳迁职此何名，只有惭羞敢自荣。",
            "抚俗未能宣上意，治边徒欲振天声。",
            "邱山莫副推恩重，铢两唯忧效死轻。",
            "高句不须期任旧，已求三载奏官成。"
        ],
        "title": "次韵答致政宫保杜公",
        "id": "6fe22aee-0372-45da-8389-be82d860d637"
    },
    {
        "author": "韩琦",
        "paragraphs": [
            "不与皇家致太平，康宁时节便遗荣。",
            "寰中自乐乔彭寿，海内空流邴魏声。",
            "一品坐来恩固重，万钟抛去禄何轻。",
            "朝廷欲继姬周盛，会向磻溪问老成。"
        ],
        "title": "依前韵再答",
        "id": "83b4bc6c-d66f-4d52-83dd-57258074c8c9"
    },
    {
        "author": "韩琦",
        "paragraphs": [
            "此去参邦计，时才固异伦。",
            "富民知有道，言利不违仁。",
            "余帐无情日，归途适意春。",
            "前期对清问，牺阁近槐宸。"
        ],
        "title": "送省副崔刑部",
        "id": "805927b6-a6e2-42ac-8af6-98e81f435cd7"
    },
    {
        "author": "韩琦",
        "paragraphs": [
            "六花来应腊，望岁一开颜。",
            "歌舞喧侯第，风沙杂戍关。",
            "余芳留草树，清兴入江山。",
            "後夜高楼月，萧然昆阆间。"
        ],
        "title": "雪",
        "id": "9d24900d-a6df-41e6-bf5e-16b23da19f7d"
    },
    {
        "author": "韩琦",
        "paragraphs": [
            "区区边朔有何成，三失流年只自惊。",
            "无一事来头尚白，白人头处岂堪行。"
        ],
        "title": "发白有感",
        "id": "5788d38e-09dc-4fa8-a16a-61d83b4c4ad0"
    },
    {
        "author": "韩琦",
        "paragraphs": [
            "桃李知春意，阳和到嫩萌。",
            "风霜谁自困，莺蝶始多情。",
            "终入芳菲赏，休论早晚荣。",
            "穷边何所负，轰鼓醉金觥。"
        ],
        "title": "晚步後园觉有春色",
        "id": "23cd3de1-3466-4156-8498-a05eaa8fc66c"
    },
    {
        "author": "韩琦",
        "paragraphs": [
            "良畴芳圃汩飞埃，生意颙颙望震雷。",
            "北岭有云空自绕，几时为雨出山来。"
        ],
        "title": "北楼望春",
        "id": "d2c60b4c-36d9-46ea-b0bf-57db9ecd18c3"
    },
    {
        "author": "韩琦",
        "paragraphs": [
            "塞上逢寒食，郊园此重临。",
            "一时行乐意，万室欲春心。",
            "节物随人好，风光得处深。",
            "只思民尽适，守鬓忘霜侵。"
        ],
        "title": "寒食",
        "id": "18613114-2e10-4a62-a33a-f4615adb88d4"
    },
    {
        "author": "韩琦",
        "paragraphs": [
            "一来边障地，走马过三秋。",
            "万绪事常扰，九分春又休。",
            "莺花谁在目，霜雪只侵头。",
            "从得风光住，风光可奈忧。"
        ],
        "title": "感事",
        "id": "57b654c6-5d1b-4cdb-a013-2702780b8016"
    },
    {
        "author": "韩琦",
        "paragraphs": [
            "修禊春塘上，谁知物趣深。",
            "万花开喜色，众乐出和心。",
            "雨意随人住，杯情逐胜斟。",
            "从兹穷塞地，佳节似山阴。"
        ],
        "title": "上巳北塘席上",
        "id": "b7179960-5dd2-48ca-a60a-d0c2b41a2d09"
    },
    {
        "author": "韩琦",
        "paragraphs": [
            "晚雷驱雨协春雩，谁识天工用意殊。",
            "不许繁花私润泽，独教嘉谷足膏腴。",
            "羣心有答方思报，寸草无求亦自苏。",
            "始信云龙施美利，岂劳功力费毫铢。"
        ],
        "title": "喜雨",
        "id": "17c8fd2b-3e6c-4240-86f0-45ee89e13dbb"
    },
    {
        "author": "韩琦",
        "paragraphs": [
            "叶叶轻云帐薄罗，坐看膏泽洒庭柯。",
            "风前芳杏红香减，烟外垂杨绿意多。",
            "声落檐牙飞短瀑，点匀池面起圆波。",
            "晴来西北凭栏望，拂黛遥峯濯万螺。"
        ],
        "title": "北塘春雨",
        "id": "13e42c22-0775-43df-8d23-0112b4d678f3"
    },
    {
        "author": "韩琦",
        "paragraphs": [
            "牡丹京洛艳，惠我见新邻。",
            "一与樽前赏，重生塞上春。",
            "衰荣存主意，深浅尽天真。",
            "却似登兰室，清香暗袭人。"
        ],
        "title": "再谢真定李密学惠牡丹",
        "id": "a03aa3bb-b52d-4add-ba94-65f854b87575"
    },
    {
        "author": "韩琦",
        "paragraphs": [
            "去岁栽花遍小栏，只忧芳艳不禁寒。",
            "年来醉赏春风里，无限边人见牡丹。"
        ],
        "title": "新植花开",
        "id": "0f6079f1-fe55-4408-8698-d636bc919df1"
    },
    {
        "author": "韩琦",
        "paragraphs": [
            "真是羣芳主，羣芳更孰过。",
            "艳新知品少，开晚得春多。",
            "几日瑶姬梦，平生金缕歌。",
            "寒边今幸活，风雨莫相魔。"
        ],
        "title": "牡丹二首  其一",
        "id": "c66a49a2-a57e-459d-80c9-957286659460"
    },
    {
        "author": "韩琦",
        "paragraphs": [
            "青帝恩偏压众芳，独将奇色宠花王。",
            "已推天下无双艳，更占人间第一香。",
            "欲比世终难类取，待开心始觉春长。",
            "不教四季呈妖丽，造化如何是主张。"
        ],
        "title": "牡丹二首  其二",
        "id": "e33b7598-d5c7-4a15-b554-ca5585e53b57"
    },
    {
        "author": "韩琦",
        "paragraphs": [
            "妖艳凭谁主，春光去不停。",
            "离魂乱飞絮，生意逐浮萍。",
            "钱荚偷余态，茵芜袭旧馨。",
            "年年芳信在，慎勿叹飘零。"
        ],
        "title": "落花二首  其一",
        "id": "9810fa06-82a4-400e-b1e9-a3e42d7495ee"
    },
    {
        "author": "韩琦",
        "paragraphs": [
            "一夜残芳泣露痕，晓来红雨点兰荪。",
            "对人终有风流在，几片斜飞在酒樽。"
        ],
        "title": "落花二首  其二",
        "id": "d288439c-97b9-4550-a32a-027f35500aa9"
    },
    {
        "author": "韩琦",
        "paragraphs": [
            "池馆何无赖，青春几日回。",
            "酒随花谢减，心为水凉开。",
            "幽鸟闲鸣和，清风自往来。",
            "峯峦新在目，天与白云裁。"
        ],
        "title": "郡甫初夏",
        "id": "ca9c4580-a449-4e4a-b13c-35971dbca855"
    },
    {
        "author": "韩琦",
        "paragraphs": [
            "一夕轻云卷怒雷，回塘经雨绝纤埃。",
            "莲房倒盏挥人饮，柳幄牵丝待席开。",
            "未必鸥飞知客意，莫嫌蝉噪是风来。",
            "歊烦尽涤宜无累，奈有诗情费剪裁。"
        ],
        "title": "夏暑北塘",
        "id": "3ff6390f-0387-4b53-9068-9b9c4907370e"
    },
    {
        "author": "韩琦",
        "paragraphs": [
            "区区西北十经春，强力今为老病身。",
            "白发丹心论底事，清风明月属闲人。",
            "千钧未免嗤鼷鼠，一篑犹思抑孟津。",
            "早晚粗酬忠国志，五湖烟水乐吾真。"
        ],
        "title": "览刘易诗集感其游赏江山放怀自适",
        "id": "e34485e8-c7d3-43ae-a7f4-c5e10aba3902"
    },
    {
        "author": "韩琦",
        "paragraphs": [
            "柳际一蝉鸣，停樽忽自惊。",
            "所伤非节物，未立是功名。",
            "默默悲时事，区区狥世情。",
            "不须争噪急，衰鬓旧霜茎。"
        ],
        "title": "席上闻蝉",
        "id": "2690651a-2b5a-4d70-9ce4-7bd9b20a2554"
    },
    {
        "author": "韩琦",
        "paragraphs": [
            "时得不可失，时乎况得天。",
            "蔓图非易力，鸩毒是安眠。",
            "庙胜两楹决，壶浆一檄传。",
            "临关休发咏，归议主当然。"
        ],
        "title": "次韵和国信赵内翰北口见寄",
        "id": "1d13c8a5-56c2-462b-b4fc-af2c08bdfbc4"
    },
    {
        "author": "韩琦",
        "paragraphs": [
            "西北云高拂女墙，危亭虚豁望中长。",
            "田间堤陌成新险，天外江山是旧疆。",
            "古道入秋漫黍稷，远坡乘晚下牛羊。",
            "凭栏多少无言恨，不在归鸿送夕阳。"
        ],
        "title": "寄题广信军四望亭",
        "id": "8d4d6946-b2d2-4d8e-b5be-c830279a6ba4"
    },
    {
        "author": "韩琦",
        "paragraphs": [
            "闰首邮音得到无，使来还喜发双鱼。",
            "却思塞上经时问，恰是吴中当日书。",
            "人邈江山神自照，道存忠义信从踈。",
            "昔年元白慈恩事，诗意虽同志未如。"
        ],
        "title": "与余杭希文资政经时两绝音问忽得讯正与近致书同日因以诗寄",
        "id": "751f4a3b-ed33-4259-af27-ad6dba178524"
    },
    {
        "author": "韩琦",
        "paragraphs": [
            "一志事边徼，难甘景物催。",
            "流年花易落，久戍雁频回。",
            "细叶未成幄，飞蚊还聚雷。",
            "颠毛从自变，肯使壮心摧。"
        ],
        "title": "一志",
        "id": "1d5f0b33-23d1-41d9-bb1d-8de3e4e406bb"
    },
    {
        "author": "韩琦",
        "paragraphs": [
            "极塞将何奉燕娱，牡丹池馆一株无。",
            "谁人会我栽培意，欲见吴宫小阵图。"
        ],
        "title": "阅古堂八咏 牡丹",
        "id": "c7e7d047-7fdd-4364-9dbb-85fc1283c960"
    },
    {
        "author": "韩琦",
        "paragraphs": [
            "从来良守重农桑，何事栽花玷此堂。",
            "已爱昔贤形藻绘，更移嘉卉伴馨香。"
        ],
        "title": "阅古堂八咏 芍药",
        "id": "fad9d80a-ce84-46aa-a97a-31d2d35f11fd"
    },
    {
        "author": "韩琦",
        "paragraphs": [
            "东君于此最多情，先与黄金捻画成。",
            "何似亚夫坚壁地，因人千古得嘉名。"
        ],
        "title": "阅古堂八咏 垂柳",
        "id": "907568f1-69ce-47cc-a406-172396fc96a3"
    },
    {
        "author": "韩琦",
        "paragraphs": [
            "叠叠云根渍古苔，烟峦随指在庭阶。",
            "主人未有铭功处，日视崔嵬激壮怀。"
        ],
        "title": "阅古堂八咏 叠石",
        "id": "6417b05f-7b32-43c6-a098-05dba24e0835"
    },
    {
        "author": "韩琦",
        "paragraphs": [
            "堂下开畦植药苗，更将灵种悉名标。",
            "吾心尽欲医民病，长得忧民病不销。"
        ],
        "title": "阅古堂八咏 药圃",
        "id": "c57391b8-dd75-4363-aa8e-a2bcafc3b1e0"
    },
    {
        "author": "韩琦",
        "paragraphs": [
            "遥派分流过近阶，潺潺终日泻琼瑰。",
            "谁知到此幽闲地，多少余波润物来。"
        ],
        "title": "阅古堂八咏 沟泉",
        "id": "3cb0a5a3-fda5-4b7d-a009-b89200441805"
    },
    {
        "author": "韩琦",
        "paragraphs": [
            "小桧新移近曲栏，养成隆栋亦非难。",
            "当轩不是怜苍翠，只要人知耐岁寒。"
        ],
        "title": "阅古堂八咏 小桧",
        "id": "d63cf82e-885e-4c0a-bab9-5d7978dfd6cb"
    },
    {
        "author": "韩琦",
        "paragraphs": [
            "边俗稀曾识此科，南方地暖北寒多。",
            "孤芳莫念违天性，无奈深恩爱育何。"
        ],
        "title": "阅古堂八咏 芭蕉",
        "id": "b3d5b526-1b8b-447e-aa33-20befa465ccd"
    },
    {
        "author": "韩琦",
        "paragraphs": [
            "禁扃清切拟仙都，多病年年绝寒居。",
            "四海风雷归旧笔，二垂霜霰乃吾庐。",
            "道同今古犹相照，事役鳞鸿不计踈。",
            "莫谓安恬道留滞，是非终有史臣书。"
        ],
        "title": "次韵答承旨王端明",
        "id": "c66783ed-fd63-45c8-95e0-ec9da4202171"
    },
    {
        "author": "韩琦",
        "paragraphs": [
            "七夕今同末伏辰，方塘陶暑集珍羣。",
            "娇莺万啭风前曲，秀岭千层水上云。",
            "幽鹭倚蒲真入画，香荷擎酒不须熏。",
            "天孙莫衒机头巧，倒载归来岂羡君。"
        ],
        "title": "七夕同末伏会众春园",
        "id": "e1f97a40-7146-4657-80b5-f79112b7bccf"
    },
    {
        "author": "韩琦",
        "paragraphs": [
            "池塘凉意早，秋色动边关。",
            "酷暑不终暴，清风来自闲。",
            "畏螳蝉屡起，辞幕燕将还。",
            "尽日当轩卧，看云归故山。"
        ],
        "title": "初秋塘上",
        "id": "0c6e20b8-d34c-4912-9c92-e8523a5da824"
    },
    {
        "author": "韩琦",
        "paragraphs": [
            "十年西北保疆垂，只恐非才误委毗。",
            "报国心诚虽慷慨，背时踪迹极孤危。",
            "欲求褒贬明千古，直把穷通托二仪。",
            "多谢高篇远相劳，召南风格本王基。"
        ],
        "title": "次韵答渭帅王龙图",
        "id": "8c71c89e-0d02-412e-99af-bb34949da5b4"
    },
    {
        "author": "韩琦",
        "paragraphs": [
            "久陟风骚上将坛，更持旄钺抚边关。",
            "山川满目吟虽苦，戈甲藏胸意自闲。",
            "威望昔尝流塞外，雅歌今复奏兵间。",
            "禁中日夜思颇牧，四牡看随杕杜还。"
        ],
        "title": "览渭帅王龙图西行诗集",
        "id": "6cfccf1f-7cd0-41bf-8fa5-e444caf596b9"
    },
    {
        "author": "韩琦",
        "paragraphs": [
            "满怀经术欲谁传，却忆西归治洛田。",
            "富贵苟求诚损义，圣贤难遇亦推天。",
            "春风始入花王国，夜月长涵宓女川。",
            "岩谷弓旌如未及，且凭诗酒作闲仙。"
        ],
        "title": "送刘易归洛",
        "id": "a75ea008-8ce4-4d69-ac6d-a9070a991b84"
    },
    {
        "author": "韩琦",
        "paragraphs": [
            "千年贤迹一堂间，日企英风敢自安。",
            "争似公陈无逸义，君王图入殿屏看。"
        ],
        "title": "次韵答侍读张龙图索阅古堂诗石本",
        "id": "590e584d-8f48-4044-896c-8fc1b4dba9e9"
    },
    {
        "author": "韩琦",
        "paragraphs": [
            "只趁重阳选菊栽，当栏殊不及时开。",
            "风霜日紧犹何待，甚得迎春见识来。"
        ],
        "title": "阅古堂前植菊二本九月十八日花犹未开因以小诗嘲之",
        "id": "f7def685-4f91-4d9a-9b06-3f750237dbcf"
    },
    {
        "author": "韩琦",
        "paragraphs": [
            "堪嗤唐彦鄙连疆，不信重阳草木霜。",
            "樽里有花荷万叶，三年酣赏好风光。"
        ],
        "title": "北塘重九",
        "id": "f3b648e0-a5e5-48b4-a116-40dbdd8d20f1"
    },
    {
        "author": "韩琦",
        "paragraphs": [
            "试猎秋原亦治戎，飘然豪气满秋风。",
            "饥鹰猘犬争为用，不在人知指纵功。"
        ],
        "title": "试猎",
        "id": "698b3061-e599-48c1-924f-13ab8ce59044"
    },
    {
        "author": "韩琦",
        "paragraphs": [
            "灵岳祠宫尚未回，六花随祷下琼瑰。",
            "只忧风力狂无定，最喜云容重不开。",
            "但得余滋周畎亩，敢求娇意助樽罍。",
            "夜深犹使家人探，平地依稀几寸来。"
        ],
        "title": "祷雪有感",
        "id": "106b508c-f2a5-4dbb-9b79-3a2c07b54302"
    },
    {
        "author": "韩琦",
        "paragraphs": [
            "闻说西台遂恳章，一何钦耸一何伤。",
            "赤松世外诚先觉，白首兵间是不祥。",
            "得失两忘祛病术，利名相贼溺人乡。",
            "几时微立疆垂效，去伴公闲亦道光。"
        ],
        "title": "次韵答留台春卿集贤侍郎",
        "id": "7b3cf09a-4924-401b-9c1c-88b49d181e1a"
    },
    {
        "author": "韩琦",
        "paragraphs": [
            "拙者奔驰智者藏，细论朝体岂无伤。",
            "苍生困敝谁更化，贤弼优游自考祥。",
            "四海唐虞终我事，三川风月且吾乡。",
            "军中不识阳春赠，几按青萍骇夜光。"
        ],
        "title": "再答",
        "id": "e5c17a48-fd39-4546-817d-ea30bd88add3"
    },
    {
        "author": "韩琦",
        "paragraphs": [
            "久抛儒掖御戎疆，每忆青毡只自伤。",
            "马上文章终是俗，胸中戈甲亦非祥。",
            "哇声误入离韶耳，藻衮轻投被毳乡。",
            "赖得高贤时借誉，不然幽迹转无光。"
        ],
        "title": "再答",
        "id": "c303621f-7cb8-4735-829a-0d29efffc2a8"
    },
    {
        "author": "韩琦",
        "paragraphs": [
            "池圃足高趣，公余事少关。",
            "幽禽声自乐，流水意长闲。",
            "近竹花终俗，过栏草费删。",
            "心休谁似我，官府有青山。"
        ],
        "title": "後园闲步",
        "id": "a32133b3-dc7b-4732-a394-ba08faa6091c"
    },
    {
        "author": "韩琦",
        "paragraphs": [
            "大钧将首化，微物亦先知。",
            "草木色皆得，禽鱼意自怡。",
            "和风无不到，余凛欲何为。",
            "会与斯民乐，熙台兴未迟。"
        ],
        "title": "北塘探春",
        "id": "72d7f06e-2232-47d4-935b-4dabff3002c2"
    },
    {
        "author": "韩琦",
        "paragraphs": [
            "郊原飞隼拂晴霓，秋入丰年未惨凄。",
            "尝酒管弦先社集，捺弮禾黍极云齐。",
            "雪铺荞麦花漫野，黛抹蔓菁菜满畦。",
            "区脱狴牢无一事，山翁赢得醉如泥。"
        ],
        "title": "观稼回北园席上",
        "id": "6829ff68-fcbf-45a1-9029-d8a46822a82a"
    },
    {
        "author": "韩琦",
        "paragraphs": [
            "此夕仙花降羯陀，万灯光里雪花和。",
            "天心要足良农望，人世常多好事魔。",
            "云际未应成霢霂，风前疑欲助婆娑。",
            "阴晴况是民俱乐，无奈嘉宾惜醉何。"
        ],
        "title": "灯夕遇雪席上",
        "id": "87cd016b-d9da-4e51-8520-61b635670982"
    },
    {
        "author": "韩琦",
        "paragraphs": [
            "塞上区区罄拙勤，回头芳岁已三旬。",
            "何须更殢中山酒，日日忧边似醉人。"
        ],
        "title": "次韵答致政杜公小诗见戏",
        "id": "da47c8d3-06fc-46e3-a405-8be72704e6ed"
    },
    {
        "author": "韩琦",
        "paragraphs": [
            "满岁穷边喜未还，飞尘犹拟助高山。",
            "一年愿借虽惭寇，万里思归却笑班。",
            "紫塞风烟长冷淡，赤松光景正安闲。",
            "何时少奉挥金宴，免役劳魂梦寐间。"
        ],
        "title": "次韵答致政杜公以迁职惠诗",
        "id": "cb64339f-803c-4f9d-be1a-e7a8f5dc7360"
    },
    {
        "author": "韩琦",
        "paragraphs": [
            "一守中山四载余，栽成芳树满郊衢。",
            "州民如有某棠念，惜取清阴万万株。"
        ],
        "title": "种树",
        "id": "3862eea1-ce19-4634-bc67-b82f08927461"
    },
    {
        "author": "韩琦",
        "paragraphs": [
            "寒食郊园此会稀，吏民随意赏芳菲。",
            "樽前有乐人还去，墙外无花蝶乱飞。",
            "众里秋千应是騃，岸边鸥鸟却忘机。",
            "黄昏易觉春醪散，细雨迎风洒西归。"
        ],
        "title": "壬辰寒食众春园",
        "id": "210a2573-998b-419c-86ea-b210210f3fda"
    },
    {
        "author": "韩琦",
        "paragraphs": [
            "舍奠修彝礼，斋诚致吉蠲。",
            "普天同日祀，圣道几人传。",
            "穷厄当时教，雅崇万世贤。",
            "蒙然如可寤，朝夕在拳拳。"
        ],
        "title": "释奠庙中作",
        "id": "26eef373-8d8b-429f-bc36-e2e715954432"
    },
    {
        "author": "韩琦",
        "paragraphs": [
            "中山风物有前缘，经赏重阳第五年。",
            "莫为素毛悲晚岁，且吹黄菊酌芳筵。",
            "退求僻郡疑邀宠，甘老穷边似好权。",
            "笑问此身何计是，不如嘉节倒垂莲。"
        ],
        "title": "壬辰重九即席",
        "id": "17ceca7b-e8d9-4524-bfaf-ba05d80e7441"
    },
    {
        "author": "韩琦",
        "paragraphs": [
            "十稔违谈燕，区区混浊流。",
            "经时无一信，度夕是三秋。",
            "友会此难约，君恩尚未酬。",
            "何人伴高兴，洛棹与嵩楼。"
        ],
        "title": "次韵答留台春卿集贤侍郎见寄",
        "id": "2b05396b-203c-4acd-a976-37ec47f4530c"
    },
    {
        "author": "韩琦",
        "paragraphs": [
            "祈雪经冬未应人，岁除方喜六花匀。",
            "解苏民望终为腊，要入时宜不在春。",
            "欲使休祥同节贺，更教生物及年新。",
            "明朝元会排天仗，万玉相辉拜紫宸。"
        ],
        "title": "壬辰岁除喜雪",
        "id": "9e4d32f5-f916-43f5-bd01-3960117f46b6"
    },
    {
        "author": "韩琦",
        "paragraphs": [
            "候时宾雁觉秋分，便委胡霜遡楚氛。",
            "一片画屏横远岫，几行书字帖轻云。",
            "信通离阔诚虚语，声到英雄似不闻。",
            "莫趁衡阳恋闲暖，南儿矰缴正纷纷。"
        ],
        "title": "宾雁",
        "id": "3813157b-a2f1-4da6-814e-0e2c279083ba"
    },
    {
        "author": "韩琦",
        "paragraphs": [
            "西北连忧寄责深，十年回首失光阴。",
            "丹心报国期输尽，白日当天荷照临。",
            "赐钺何劳诚腼面，扞边虽久即甘心。",
            "孤根只有衰危甚，不得终身被傅霖。"
        ],
        "title": "次韵答致政杜公以加节见寄",
        "id": "69b19036-eb1d-4f61-a6fa-9e9a7668e162"
    },
    {
        "author": "韩琦",
        "paragraphs": [
            "一落粗官伍哙曹，清流甘分绝英髦。",
            "建牙恩有丘山重，扞塞功无尺寸高。",
            "许国壮心轻蹈死，殄戎豪气入横刀。",
            "只期名遂扁舟去，掉臂江湖掷锦袍。"
        ],
        "title": "次韵答留台春卿侍郎以加节见寄二首  其一",
        "id": "3b69c796-d827-461c-a7df-83f786df5521"
    },
    {
        "author": "韩琦",
        "paragraphs": [
            "洛下安然塞下劳，公持霜简我持旄。",
            "忧无虚日三垂重，闲入芳春万事高。",
            "病虎厌风摧汉节，卧龙悭雨涩吴刀。",
            "遥知啸傲烟霞外，肯把仙袍换战袍。"
        ],
        "title": "次韵答留台春卿侍郎以加节见寄二首  其二",
        "id": "979b6273-ab44-4c62-b79e-5d0e24658fd0"
    },
    {
        "author": "韩琦",
        "paragraphs": [
            "尺雪征涂已倦行，那堪寂寞过清明。",
            "农居近古秋千野，县堞成虚睥睨平。",
            "只见靓妆矜节服，更无闲地匝春耕。",
            "山川寓目皆形胜，可惜虚屯百万兵。"
        ],
        "title": "清明获鹿道中",
        "id": "b3c6325d-a052-4c5e-ac5c-9b57db8aa8d0"
    },
    {
        "author": "韩琦",
        "paragraphs": [
            "破赵降燕汉业成，兔亡良犬日图烹。",
            "家僮上变安知实，史笔加诬贵有名。",
            "功盖一时诚不灭，恨埋千古欲谁明。",
            "荒祠尚枕陉间道，涧水空传哽咽声。"
        ],
        "title": "过井陉淮侯庙",
        "id": "716bde8a-4dc8-4fc2-852f-6a06c5f1eada"
    },
    {
        "author": "韩琦",
        "paragraphs": [
            "早发天威驿，深春尚薄寒。",
            "龙蛇盘道路，波浪卷峯峦。",
            "古人萌常晚，新流势未端。",
            "忠臣方叱驭，更险不辞难。"
        ],
        "title": "离天威驿",
        "id": "d7e78fc6-c273-46bf-be51-db4f3a45c157"
    },
    {
        "author": "韩琦",
        "paragraphs": [
            "春入并州路，羣芳夹故关。",
            "前驺驱弩过，别境荷戈还。",
            "古戍余荒堞，新耕入乱山。",
            "时平民自适，白首乐农闲。"
        ],
        "title": "过故关",
        "id": "21e0c651-3cb1-408d-b842-231cb0b65cf8"
    },
    {
        "author": "韩琦",
        "paragraphs": [
            "漫岭夭桃树，无人亦自开。",
            "云霞深隐洞，锦绣远成堆。",
            "生意惊樵斧，芳情谢宴杯。",
            "莫迷行客路，不似武陵回。"
        ],
        "title": "百井路山桃盛开",
        "id": "f147f0df-8943-44df-b375-bf9a7faa36b5"
    },
    {
        "author": "韩琦",
        "paragraphs": [
            "诘曲榆关道，终朝险复平。",
            "後旌缘磴下，前骑半天行。",
            "举目自山水，劳生徒利名。",
            "报君殊未效，何暇及归耕。"
        ],
        "title": "黑砂岭路",
        "id": "3d633fe0-3ea1-451b-8667-7994a028eaa0"
    },
    {
        "author": "韩琦",
        "paragraphs": [
            "二月春光薄，川寒驿路长。",
            "虎蹲难动石，龙矫已刳桑。",
            "岭狭居多险，耕勤地少荒。",
            "山农骇车骑，儿女满庄墙。"
        ],
        "title": "过侧石驿",
        "id": "ffca8999-acce-4908-9db5-1e89c770ba01"
    },
    {
        "author": "韩琦",
        "paragraphs": [
            "待晓出山口，溟蒙雨乍晴。",
            "始知经尽险，终得坦然平。",
            "草树开春意，川原豁眼明。",
            "吏民当自信，竹马不须迎。"
        ],
        "title": "出山口",
        "id": "64486737-4cd8-4b24-8a4e-178b7c6f2211"
    },
    {
        "author": "韩琦",
        "paragraphs": [
            "十载辞乡志，登科一旦伸。",
            "青纶归养客，白发倚门人。",
            "家酿难禁蟹，江鲈正得莼。",
            "之官如自立，吾馆有贤宾。"
        ],
        "title": "送门人曾宏秘校登第南归",
        "id": "f972264b-9dd3-4b46-af47-b2ee05da6320"
    },
    {
        "author": "韩琦",
        "paragraphs": [
            "迩臣清举世推公，驿召归驰御史骢。",
            "不独危言开正道，更将高节激颓风。",
            "严霜透骨寒威重，健鹘盘空杀气雄。",
            "朝选虽精知尚薄，济时才业满胸中。"
        ],
        "title": "吕景初殿院被召归阙",
        "id": "f86a0a33-82e9-4758-8fda-bfa5b25a5418"
    },
    {
        "author": "韩琦",
        "paragraphs": [
            "万柳笼溪借碧涟，涤烦高会喜僚贤。",
            "人间酷暑病庚伏，世外清风有洞天。",
            "一枕易醒西峤雨，满筵思醉北池莲。",
            "棠阴讼閴边烽静，谁信榆关作地仙。"
        ],
        "title": "初伏柳溪",
        "id": "e7f61aa9-7093-4dad-815a-145457231c98"
    },
    {
        "author": "韩琦",
        "paragraphs": [
            "病襟深惜好重阳，莫接郊园醉晚芳。",
            "豪饮直输无比户，清欢全落少年场。",
            "感时萧索休成咏，中酒无流不是伤。",
            "猛战巨觥吹嫩菊，且陶佳节趁康强。"
        ],
        "title": "重九以疾不能主席因成小诗劝北园诸官饮",
        "id": "21a6e80c-7867-4217-85c9-7d3198ea1e8f"
    },
    {
        "author": "韩琦",
        "paragraphs": [
            "莫赋悲哉学楚骚，寒庭秋色一时高。",
            "霜严猎卫鹰权峻，风入弓胶士气豪。",
            "对月清吟森玳瑁，吹花芳酌醉葡萄。",
            "汾波照骨银河淡，晓夕寒光助帐刀。"
        ],
        "title": "并塞晚秋",
        "id": "7c197025-1361-4d42-b974-e49d10ba02c2"
    },
    {
        "author": "韩琦",
        "paragraphs": [
            "车书从此九区同，雉堞隳云百载空。",
            "欲把金汤角天命，却惊禾黍满秋风。",
            "虽余墟落人烟悄，不改山河气象雄。",
            "何必坏城心可坏，祖宗恩德浸无穷。"
        ],
        "title": "过太原旧城",
        "id": "da7076f0-b917-487c-84ff-3c2b3e5cd1ab"
    },
    {
        "author": "韩琦",
        "paragraphs": [
            "唐叔祠推晋域雄，乘春来谒想遗风。",
            "前庭树古圭曾剪，近垅禾新颖未同。",
            "山峻尚存维翰德，泉深长泻及人功。",
            "愚民不识邦君重，岁岁西神酒食丰。"
        ],
        "title": "晋祠",
        "id": "03c9380f-aea3-4cfc-b236-295d3caa9ea4"
    },
    {
        "author": "韩琦",
        "paragraphs": [
            "柳出狻猊首，天然瘿赘高。",
            "枫瘤嗤鬼伏，松干让龙豪。",
            "根耸伸狞爪，丝轻被毳毛。",
            "三眠汉宫树，人状可同褒。"
        ],
        "title": "狮子柳",
        "id": "c3d446b7-2787-4a8d-84ce-f25de223e292"
    },
    {
        "author": "韩琦",
        "paragraphs": [
            "奇种定仙草，长生晋水苹。",
            "采芳曾着咏，荐洁可供神。",
            "万卉衰何速，三冬色自新。",
            "大年如欲较，吾岂愧庄椿。"
        ],
        "title": "长生苹",
        "id": "361ec3f6-16c2-4e66-a623-c825cca4e7cc"
    },
    {
        "author": "韩琦",
        "paragraphs": [
            "甘泉穿石磴，山腹启禅扉。",
            "自笑逃尘境，翻来触静机。",
            "花开松色淡，歌咽磬声微。",
            "十里蔷薇路，香风送马归。"
        ],
        "title": "过甘泉寺",
        "id": "c80c7cbd-6f07-4b9e-9b13-b1f1c2c327a7"
    },
    {
        "author": "韩琦",
        "paragraphs": [
            "练士当时阅，临高共一观。",
            "势凭朝气锐，令入晓霜寒。",
            "事重三军国，形存八阵滩。",
            "烧烘旗帜动，雷吼鼓鼙干。",
            "画守谁能犯，循环莫见端。",
            "赴溪驱稚子，飘石走惊湍。",
            "弹压提封静，周旋四野宽。",
            "机深天地秘，知少古今难。",
            "寨巧花齐出，营新月未圆。",
            "全师充国慎，坚卧亚夫安。",
            "鹅鹳行虽卷，貔貅伎要殚。",
            "撒缰驰铁骑，叠箭取银盘。",
            "避槊身藏镫，扬尘足挂鞍。",
            "弩飞三刃剑，炮掷百星丸。",
            "铙管喧归队，肴觞足犒餐。",
            "父兄人自卫，凫藻众胥欢。",
            "有志铭燕石，无劳误汉坛。",
            "壮心徒内激，神武正胜残。"
        ],
        "title": "甲午冬阅",
        "id": "7c691aa8-2a92-47d5-84b4-3e236101b931"
    },
    {
        "author": "韩琦",
        "paragraphs": [
            "汉唐二傅推疏白，高退当时叹莫如。",
            "虽有清风传旧史，不闻优宠及安车。",
            "直缘贤迹光君辅，更约师模在帝储。",
            "何似诏公还庙席，万灵和乐浃堪舆。"
        ],
        "title": "贺宫师杜公增秩",
        "id": "82cb34bb-fcf4-40b4-a3bd-473cdeaa5e25"
    },
    {
        "author": "韩琦",
        "paragraphs": [
            "秘殿班崇极迩联，九重思旧及高贤。",
            "虽知荣宠公非乐，且喜孤忠帝尚怜。",
            "惠物袴襦联一境，得时霖雨即敷天。",
            "万方翘首皋夔入，待见唐虞致治年。"
        ],
        "title": "贺观文富公迁职",
        "id": "6465fc8a-8175-4a7a-9d59-3e4a9653ae6a"
    },
    {
        "author": "韩琦",
        "paragraphs": [
            "别殿深严峻宠班，再烦开府扼秦关。",
            "棠郊阴满修前治，蕙帐香销在故山。",
            "天意未容贤者乐，官方唯许老时闲。",
            "苍生况结为霖望，岂要穷边俗吏攀。"
        ],
        "title": "贺春卿加大资政职",
        "id": "28b2bbec-0fa9-43fa-af8c-424a6d7367c7"
    },
    {
        "author": "韩琦",
        "paragraphs": [
            "不草边书绝塞氛，英僚高会喜同羣。",
            "朋间射鹄虽连中，坐上飞觥不五分。",
            "烈士感时何晚岁，男儿行乐是从军。",
            "速挥大白申严令，多得红心即战勋。"
        ],
        "title": "走笔戏呈机宜着作与诸同席",
        "id": "8c8c8f66-ab24-47b8-b670-5794972b442d"
    },
    {
        "author": "韩琦",
        "paragraphs": [
            "天意如何未应人，蛟龙犹得戢乖鳞。",
            "民间望极经时雨，寒上寒深几日春。",
            "麦脚埋尘难自展，柳眉低水只干匀。",
            "西溪不在浮觞乐，且慰羣心祓禊辰。"
        ],
        "title": "上巳柳溪席上次韵答机宜张吉甫判官劝饮",
        "id": "9f644cd3-f234-406a-902d-e9a9975ec80d"
    },
    {
        "author": "韩琦",
        "paragraphs": [
            "清香奇色匝芳洲，只得公余一见休。",
            "道是好花堪嚯问，几时曾上美人头。"
        ],
        "title": "柳溪嘲莲",
        "id": "f4891526-c1e5-4bad-827b-c3ac7c71f7e7"
    },
    {
        "author": "韩琦",
        "paragraphs": [
            "建牙非称冢司官，正是宸襟注意安。",
            "即日太平归辅翼，侍祠重陟岱宗坛。"
        ],
        "tags": [
            "泰山"
        ],
        "title": "次韵答永兴安抚文公",
        "id": "5ad4aafd-8578-4d79-a30b-9bab319dcb36"
    },
    {
        "author": "韩琦",
        "paragraphs": [
            "绝塞风霜正树威，不知韶律起从微。",
            "十千酒且迎春酌，五九寒须半腊归。",
            "破屐好山连日上，费诗娇雪着人飞。",
            "属封所过皆蒙惠，民吏应如挟纩衣。"
        ],
        "title": "次韵和都运崔谏议寄示立春前一日宿岚谷山程",
        "id": "b44ceb6c-9884-44e1-a1c5-30288e1cb5eb"
    },
    {
        "author": "韩琦",
        "paragraphs": [
            "霄躔将欲正三台，促召深思辅翼才。",
            "只听燮调光玉铉，若为封驳滞银台。",
            "殿帷延纳君恩厚，经席敷陈圣虑开。",
            "命相几时符众望，递中看录白麻来。"
        ],
        "title": "代书寄大资政春卿侍郎",
        "id": "b41a7979-293e-4d6d-ad34-bdd85a8c5d4f"
    },
    {
        "author": "韩琦",
        "paragraphs": [
            "暑雨频经信宿休，近郊方出释潜忧。",
            "虽妨麦始二停获，且见苗知一半收。",
            "神岳怖民藏电雹，老松凭寺偃蛟虬。",
            "佳游况遇从丰谶，好饰千仓待有秋。"
        ],
        "title": "六月六日雨後过岳庙游从封寺观稼席上",
        "id": "59cd8f97-244d-43d6-817d-c76f4c6ab5ac"
    },
    {
        "author": "韩琦",
        "paragraphs": [
            "鄣泥何惜出郊游，始霁才宽望岁忧。",
            "鬰若山光疑是活，飘然诗思尽难收。",
            "隈林杏颊红初抹，拂砌莎髯绿自虬。",
            "禾黍坐看云四合，有年将乞载春秋。"
        ],
        "title": "自和",
        "id": "1bab4bbd-c78b-4745-a661-9aab64ded095"
    },
    {
        "author": "韩琦",
        "paragraphs": [
            "使台凝绩大河东，荣圃更临辅镇雄。",
            "鸾省要资虽锡命，牺图清职未推公。",
            "满天秋色增诗骨，一路欢谣入岁丰。",
            "会取朝家精选意，陪京今是汉扶风。"
        ],
        "title": "待制崔峄给事移守圃田",
        "id": "99e798f2-991d-430c-8f7f-416685a034cc"
    },
    {
        "author": "韩琦",
        "paragraphs": [
            "九日陪嘉客，金英泛酒船。",
            "拨醅时上下，浮蚁自周旋。",
            "香逐榴花发，甘嗤柏叶先。",
            "坐中宜醉挹，仙录载延年。"
        ],
        "title": "菊觞",
        "id": "5dac4ea8-aa98-43a1-a213-6c87eb526642"
    },
    {
        "author": "韩琦",
        "paragraphs": [
            "轻雨来秋晚，郊园对客樽。",
            "暂和春气味，将冷雪胚浑。",
            "声入关榆苦，阴缠塞岭昏。",
            "黄花应自笑，摇落独承恩。"
        ],
        "title": "北园秋雨",
        "id": "29a85726-e769-4a86-b633-1b04486eebee"
    },
    {
        "author": "韩琦",
        "paragraphs": [
            "天地久闭塞，气和方一开。",
            "花从无象出，泽藴太虚来。",
            "庆可万区浃，丰宜百瑞魁。",
            "病襟虽麤释，欢意阻宾罍。"
        ],
        "title": "病中喜雪",
        "id": "1ab72594-8541-4886-8eeb-bf3291993589"
    },
    {
        "author": "韩琦",
        "paragraphs": [
            "一纪三垂虑，中疲病早侵。",
            "人生何苦甚，世事愈思深。",
            "冬漏长难过，霜风峭不禁。",
            "几时抛组绶，芝朮老云林。"
        ],
        "title": "属疾",
        "id": "d37eb7bb-7028-4ba3-bf71-04b2c5a387dc"
    },
    {
        "author": "韩琦",
        "paragraphs": [
            "轺车勤按问，并部此先行。",
            "籴重伤农业，年丰报力耕。",
            "几时苏俗困，异日复民兵。",
            "公策方经远，提封可坐清。"
        ],
        "title": "次韵答运使杨畋舍人",
        "id": "8ad884fa-6555-4548-94be-7ef24e2b41cc"
    },
    {
        "author": "韩琦",
        "paragraphs": [
            "元日难逢是立春，普天谁不喜佳辰。",
            "一年气候均诸节，万卉芳菲实九旬。",
            "柏叶始倾为寿酒，土牛随示力耕人。",
            "故阴尽革无余腊，端朔阳来庆共新。"
        ],
        "title": "至和乙未元日立春",
        "id": "2e944207-38e3-4eef-8708-02786b0acf16"
    },
    {
        "author": "韩琦",
        "paragraphs": [
            "万家灯火彻重闉，通夕熙然本顺民。",
            "谁道升平无可状，请观丰稔及兹辰。",
            "月随游骑何曾动，莲嫁春风不是真。",
            "半病使君心未伏，欲驱歌吹逐香尘。"
        ],
        "title": "元夕",
        "id": "395aa916-4e3e-40b2-be86-6e84237c50fe"
    },
    {
        "author": "韩琦",
        "paragraphs": [
            "春寒着人骨，病躯殊未堪。",
            "雁慵难遡北，花怯不开南。",
            "诗笔少新兴，战觥思旧酣。",
            "边垂何事乐，寂寞月将三。"
        ],
        "title": "春寒",
        "id": "b122a444-3dda-4060-8046-d5eb65e50b0b"
    },
    {
        "author": "韩琦",
        "paragraphs": [
            "并塞园林古，春来似不知。",
            "雨轻成冻易，树老发花迟。",
            "剧事随年倦，欢悰入病衰。",
            "芳时期强赏，宴鼓揭天搥。"
        ],
        "title": "後园春日",
        "id": "6e6ca314-cfa6-4b13-bb03-0cd7724c96d9"
    },
    {
        "author": "韩琦",
        "paragraphs": [
            "三月秋千节，西郊菡萏洲。",
            "塞寒春尚浅，俗乐政同优。",
            "赏惬杯忘算，歌妍饵失钩。",
            "黄昏垂柳岸，人意共迟留。"
        ],
        "title": "乙未寒食西溪",
        "id": "a07d1327-0594-405c-8273-c7f31aa2dd88"
    },
    {
        "author": "韩琦",
        "paragraphs": [
            "拍堤春水展轻纱，元巳清明景共嘉。",
            "人乐一时看开禊，饮随节日发桐花。",
            "红芳雨过妆新拂，绿柳含风带尽斜。",
            "欲继永和书盛事，愧无神笔走龙蛇。"
        ],
        "title": "上巳西溪同日清明",
        "id": "36be12fa-d1ae-4731-8bbe-b794f1171170"
    },
    {
        "author": "韩琦",
        "paragraphs": [
            "巧匠矜能作水嬉，偶形千状拟真为。",
            "机关自谓无知者，手足其如有见时。",
            "钧叟投竿鱼自出，舞姬挥□□□□。",
            "□□□□□□□，□□□□□□□。"
        ],
        "title": "水嬉",
        "id": "48cef363-7a58-4d9a-8a92-c01934767d25"
    },
    {
        "author": "韩琦",
        "paragraphs": [
            "晋阳封守远睢阳，空有驰魂若侍傍。",
            "处世少容虽凿枘，与公相协自宫商。",
            "冥鸿愈适知难慕，疲驾将颠失预量。",
            "新句暗投频骇目，少陵光焰极辉煌。"
        ],
        "title": "诗一首",
        "id": "927a5464-a529-4dbe-8185-41a9bda86e11"
    },
    {
        "author": "韩琦",
        "paragraphs": [
            "百讽新篇百忘劳，直将渊旨质风骚。",
            "闲观景物辞终巧，意到安恬格自高。",
            "三代正声传雅乐，千年嘉味入蟠桃。",
            "谁知八十归休相，字体诗情日日豪。"
        ],
        "title": "谢宫师杜公寄示诗编",
        "id": "1d951d08-e0d6-4877-bb4c-04fe26c85409"
    },
    {
        "author": "韩琦",
        "paragraphs": [
            "彦国贤推不世奇，两谐交政辱公诗。",
            "如褎事契诚多幸，欲并才名敢固辞。",
            "疏傅退来光汉史，周公归已静淮夷。",
            "须知病守荣非浅，日对乡枌拥郡麾。"
        ],
        "title": "次韵谢宫师杜公惠诗庆富公为代",
        "id": "19c5e0e1-a188-4795-9016-eff135f8fbb5"
    },
    {
        "author": "韩琦",
        "paragraphs": [
            "怒雷倾雨洒无垠，天意须臾复至仁。",
            "比屋士民平叹息，一川和黍长精神。",
            "彻犁农喜通新种，隔辙人谁谓不均。",
            "大利岂当论小害，路泥深尺没征轮。"
        ],
        "title": "寺底遇大雨寄呈二运使",
        "id": "3ae57b55-5908-4806-9eba-17e6d87d80c2"
    },
    {
        "author": "韩琦",
        "paragraphs": [
            "冒暑行宜早，修途不困人。",
            "远风清逐睡，微露湿低尘。",
            "好月看无尽，高吟意益新。",
            "未鸡知渐晓，天角下星辰。"
        ],
        "title": "早行",
        "id": "015d9bfc-2afa-44da-9d62-62d2535676d1"
    },
    {
        "author": "韩琦",
        "paragraphs": [
            "山脚林成簇舍窠，门前流水养嘉禾。",
            "森森松柏围先陇，濈濈牛羊满近坡。",
            "官赋已供余岁备，村歌无节得天和。",
            "安全尽责廉平吏，三岁齐民更孰过。"
        ],
        "title": "褫高道中农居",
        "id": "117e3204-7b5b-4349-941a-292628c3a18b"
    },
    {
        "author": "韩琦",
        "paragraphs": [
            "山路何曾倦，官程幸不赊。",
            "片云无定雨，香草逐时花。",
            "暑序秋天气，农居古室家。",
            "乡关勤一望，峯翠列高牙。"
        ],
        "title": "山行",
        "id": "8f1aab50-e206-4eb6-b93a-04c50ed9155e"
    },
    {
        "author": "韩琦",
        "paragraphs": [
            "崎岖微子道，行路始知难。",
            "峻岭万千叠，纡途百十盘。",
            "地硗民力薄，天旱谷苗干。",
            "未寤苍苍意，平川雨泽宽。"
        ],
        "title": "过微子领",
        "id": "12fde474-90dc-4ed3-92c0-17fe4f6071fa"
    },
    {
        "author": "韩琦",
        "paragraphs": [
            "晓入吴儿谷，危涂信不虚。",
            "千峯疑绝路，一迳俯容车。",
            "山鸟过云语，田夫半岭锄。",
            "时平尽周道，天险欲何如。"
        ],
        "title": "过吴儿谷",
        "id": "b5b02b43-01d9-4e2d-96a5-496db8332df9"
    },
    {
        "author": "韩琦",
        "paragraphs": [
            "我从团柏历山岐，秀绝唯于熊耳知。",
            "芳草经年被重席，轻云无日展时旗。",
            "羊头有黍名终俗，壶口称关类亦卑。",
            "何似半天留鹤驭，此来凭轼与仙期。"
        ],
        "title": "过涉县熊耳山",
        "id": "902e89d5-7a51-4fe5-857d-9a55335af166"
    },
    {
        "author": "韩琦",
        "paragraphs": [
            "出却千山与万山，坦途由引达乡关。",
            "边垂未减宵衣念，闾里徒矜昼锦还。",
            "忧国敢忘经日虑，治身能得几时闲。",
            "遥知上冢光荣处，只在州城一舍间。"
        ],
        "title": "至昭德",
        "id": "7bc7fe48-3c13-4a14-9371-bd0c3a7930c7"
    },
    {
        "author": "韩琦",
        "paragraphs": [
            "欲知为郡宠，昼锦入家村。",
            "自古拜松槚，几人如子孙。",
            "麾幢新俗观，牛酒饫乡尊。",
            "儒者荣斯甚，将何报国恩。"
        ],
        "title": "拜坟",
        "id": "399f36b6-ff8c-4e2d-a5b3-72fa5fb04399"
    },
    {
        "author": "韩琦",
        "paragraphs": [
            "垂稔良田雨信愆，三农忧死只呼天。",
            "应时滂洽真无价，数日淹迟误有年。",
            "立解焦枯非甚力，不知神化此谁权。",
            "何妨四序均膏泽，长使生灵得自然。"
        ],
        "title": "喜雨",
        "id": "eb366e47-bf2a-497f-88e1-046c41bf82ce"
    },
    {
        "author": "韩琦",
        "paragraphs": [
            "尺雨滂然涤旱灾，行田因得过家来。",
            "催成禾黍拖泥秀，长就枌榆揭冻栽。",
            "三组不矜聊问俗，一廛虽陋且容杯。",
            "郊原跃马都忘病，随目山川气象开。"
        ],
        "title": "观稼二首  其一",
        "id": "a1d0a627-9c8d-4287-b6dc-6dec528f8517"
    },
    {
        "author": "韩琦",
        "paragraphs": [
            "一夕甘滋起瘁田，斗回灾沴作丰年。",
            "便晴谁恐禾生耳，将熟偏宜谷捺弮。",
            "云退不留驱旱迹，气清浑露已秋天。",
            "衰翁岂独同民乐，更觉诗豪似有权。"
        ],
        "title": "观稼二首  其二",
        "id": "aeef3507-c155-4215-abcb-784af4780458"
    },
    {
        "author": "韩琦",
        "paragraphs": [
            "雨过观田出近垌，敝庐还喜及柴刑。",
            "云平多稼彻天尽，黛拂远山随马行。",
            "寂寞秋风催晚角，徘徊先陇奈重城。",
            "乡人莫羡前驱弩，吾意何如负郭耕。"
        ],
        "title": "观稼回",
        "id": "ba501d37-b9b7-48d9-a0dd-712f800f5a11"
    },
    {
        "author": "韩琦",
        "paragraphs": [
            "叠叠山依皱晓霞，羲轮腾海露天涯。",
            "一川图画秋方静，万积京坻谷尽槎。",
            "旧邺余风含古意，太行高景落诗家。",
            "讼庭经日如僧舍，又到村居倚将牙。"
        ],
        "title": "早赴坟庄",
        "id": "686f2a91-29e5-4777-8dd5-615cabf78047"
    },
    {
        "author": "韩琦",
        "paragraphs": [
            "丰岁观农获，先畴路不遐。",
            "子多宜晚谷，生柪就新麻。",
            "荞麦方成龊，蔓菁未入桠。",
            "乡民愚自诧，太守是吾家。"
        ],
        "title": "再出行田",
        "id": "96fefede-888e-46bb-a9ec-8068a6c99199"
    },
    {
        "author": "韩琦",
        "paragraphs": [
            "洛中平日是吾家，时节芳菲正可夸。",
            "权去独思来卫幕，春归谁约醉桃花。",
            "晴飞县舄瞻仙翼，暖撷新兰荐洁牙。",
            "更想缑笙闻夜月，翩然高意薄青霞。"
        ],
        "title": "送张吉甫寺丞归洛",
        "id": "5411a412-aaee-4175-87d8-061da69ac064"
    },
    {
        "author": "韩琦",
        "paragraphs": [
            "延塞何须辍鉅公，西师今复久櫜弓。",
            "三台班秩名虽重，四海生灵泽未丰。",
            "莫泥兵韬求策胜，更充贤业俟时通。",
            "归来谈笑岩廊上，致主唐虞始是功。"
        ],
        "title": "贺春卿宣微出帅延安",
        "id": "0bbf9bd1-dc6d-4f3d-9167-3295ac1d7846"
    },
    {
        "author": "韩琦",
        "paragraphs": [
            "猛收宵雨发秋光，甲子朝来甚不伤。",
            "天意欲教成九谷，人心兼遂乐重阳。",
            "山开霁碧迎轩秀，菊染新黄助酒香。",
            "气与民和自无沴，岂须从俗佩萸囊。"
        ],
        "title": "重阳甲子雨霁",
        "id": "05a5ab8a-76d0-4d98-b4d3-c151979ee387"
    },
    {
        "author": "韩琦",
        "paragraphs": [
            "坏圃萧踈有废台，登高留客此徘徊。",
            "几年埋没荒榛满，今日崔巍宴席开。",
            "一境山川俱入眼，重阳风物尽宜杯。",
            "坐中不劝犹当醉，菊蕊浮香似拨醅。"
        ],
        "title": "登抱螺台",
        "id": "a6a8b8b5-a469-4829-a96c-0ec1a3e35d68"
    },
    {
        "author": "韩琦",
        "paragraphs": [
            "芳醇盈榼副风骚，慰我漳滨病拥旄。",
            "把菊不同陶令喜，白衣人只送香醪。"
        ],
        "title": "次韵答滑守梅龙图重阳惠酒二阕  其一",
        "id": "aa3bee52-c5f6-4897-88a4-ea792bd30d7e"
    },
    {
        "author": "韩琦",
        "paragraphs": [
            "滑醪清满菊花巵，只欠新螯左手持。",
            "欲报善邻将意厚，苦惭家酿带春醨。"
        ],
        "title": "次韵答滑守梅龙图重阳惠酒二阕  其二",
        "id": "636b65e2-b226-4b45-b4dc-b7788a176ba0"
    },
    {
        "author": "韩琦",
        "paragraphs": [
            "芳讯欣随客鲤开，雅篇并付木奴来。",
            "病翁逢酒唯忧过，更使湘包下滑杯。"
        ],
        "title": "次韵答滑州梅龙图惠鼎州甘橘",
        "id": "9c72531e-ed2d-4a7a-a339-9affd024226d"
    },
    {
        "author": "韩琦",
        "paragraphs": [
            "欲识芳园立意新，康辰聊以乐吾民。",
            "天收寒食时来雨，人得常年数倍春。",
            "密密楼台花外好，蚩蚩歌舞醉中真。",
            "朝来必要升平象，请绘轻绡献紫宸。"
        ],
        "title": "寒食会康乐园",
        "id": "7a9b251d-e969-4ba0-a7bd-d0941357dffc"
    },
    {
        "author": "韩琦",
        "paragraphs": [
            "对敌公如论酒兵，病夫虽劣敢先登。",
            "如将压境求诗战，即竖降旗示不胜。"
        ],
        "title": "次韵答滑州梅龙图以诗酒见寄二首  其一",
        "id": "c31c1c31-a636-4251-a3f0-465e850f0a59"
    },
    {
        "author": "韩琦",
        "paragraphs": [
            "东郡何能抑上才，召书看即日边来。",
            "名醪价重诗篇好，㮰泛西园感遇杯。"
        ],
        "title": "次韵答滑州梅龙图以诗酒见寄二首  其二",
        "id": "7df36675-8575-4fda-b2db-40c75b6b6266"
    },
    {
        "author": "韩琦",
        "paragraphs": [
            "楼角声喧促晓更，致虔茔域出西垌。",
            "春山带雨和云重，麦陇如梳破雪青。",
            "乡树溟蒙天水墨，村农淳野古畦丁。",
            "阴迷俄景催归驭，暂向东风俗眼醒。"
        ],
        "title": "拜西坟",
        "id": "98328b4a-eadc-4fc4-94a8-7797b8049abe"
    },
    {
        "author": "韩琦",
        "paragraphs": [
            "自昔能诗者，如公敏思稀。",
            "清风当世耸，大雅一时归。",
            "京辅方期治，天颜此暂违。",
            "召棠随有爱，庖刃不劳挥。",
            "吟笔闲邀战，邻邦动怯围。",
            "疲神支败北，对景失芳菲。",
            "无物酬明月，何心衒昼衣。",
            "惊弦常跕跕，突阵正騑騑。",
            "溪柳柔金幄，园花烂锦帏。",
            "嬉游成乐国，佳气俯端闱。",
            "郢曲高难和，荆栖近莫依。",
            "流年伤阻阔，好梦接容辉。",
            "不信降旗竖，犹胜走檄威。",
            "可惭貂莫续，安敌虎而飞。",
            "窘蹙图更郡，奔逃始见机。",
            "吾乡虽甚美，无计恋柴扉。"
        ],
        "title": "次韵酬滑州梅龙图惠诗",
        "id": "a9621781-8e1c-49f5-9328-738db46c2fb5"
    },
    {
        "author": "韩琦",
        "paragraphs": [
            "溪园高致此非遐，请为公陈众所夸。",
            "一境熙台跻旧俗，万民和气入新花。",
            "流芳只有人思召，行乐何须坐有车。",
            "不独清明资胜会，四时风月惬诗家。"
        ],
        "title": "次韵和滑州梅龙图寒食溪园",
        "id": "1cc37356-a720-43ae-917f-502c02d6bfd1"
    },
    {
        "author": "韩琦",
        "paragraphs": [
            "本邦为守获邻封，民政虽殊道则同。",
            "浃境欢然君有惠，一乡荣甚我何功。",
            "渐濡美化规模近，珍重高篇气格雄。",
            "德薄可能胜尹诵，穆如空自愧清风。"
        ],
        "title": "次韵答磁州王复都官",
        "id": "c135ee9f-2f5b-44bf-ab83-d6315021fbe7"
    },
    {
        "author": "韩琦",
        "paragraphs": [
            "谁言智者不兼仁，请看新渠激硙轮。",
            "本为酒材宽物力，更饶春月乐乡民。",
            "阴晴天色将寒食，狂醉人心即蜡宾。",
            "父老他年传故事，可忘修禊起兹辰。"
        ],
        "title": "上巳会城北新硙",
        "id": "6ff74d3e-283e-415c-9641-46cb0993c4a5"
    },
    {
        "author": "韩琦",
        "paragraphs": [
            "欲集珍丛称此堂，春来栽槛首花王。",
            "连砧不动开犹少，对酒多情格自强。",
            "白昼已凌乡锦色，清阴宜接讼棠芳。",
            "娱宾一奉笙歌赏，从此香名岁月长。"
        ],
        "title": "昼锦堂赏新牡丹",
        "id": "84ddcf4f-e285-4b26-9643-193c71709172"
    },
    {
        "author": "韩琦",
        "paragraphs": [
            "榆荚纷纷掷乱钱，柳花相扑辊新绵。",
            "一年寂寞频来地，三月芳菲已过天。",
            "树密只喧闲鸟雀，台高犹得好山川。",
            "病夫不饮时如此，徒有诗情益自然。"
        ],
        "title": "暮春康乐园",
        "id": "736a6323-1566-42e5-b1b0-5d163c2a5fd5"
    },
    {
        "author": "韩琦",
        "paragraphs": [
            "淫雨农畴害复收，彼何恩厚此何仇。",
            "高田谷穗拖牛尾，卑地庄窠没兽头。",
            "稔社彻宵喧鼓乐，灾居无日苦饥流。",
            "如云祸福关为政，安得丰凶在一州。"
        ],
        "title": "庚申相台闵稼",
        "id": "ce9c3fdb-5dca-4026-9b58-eab2ddcab480"
    },
    {
        "author": "韩琦",
        "paragraphs": [
            "直疑天际裂银潢，大雨连倾特异常。",
            "数里河声轰阵鼓，万条檐溜卓戎枪。",
            "雷霆势恶掀人脑，蛟□朋凶碎客航。",
            "正熟民田多没穗，几时仁恻动苍苍。"
        ],
        "title": "苦雨",
        "id": "c872669c-3af7-4106-a426-d07e530ce5fb"
    },
    {
        "author": "韩琦",
        "paragraphs": [
            "久雨无书致睦邻，坦途非邈尽长津。",
            "正忧吾里民灾甚，敢觊公斋酒味醇。",
            "得骋蛟龙方倚浪，未锄稂莠已齐身。",
            "太阳几日披云见，多少如葵仰望人。"
        ],
        "title": "次韵酬滑州梅龙图惠酒",
        "id": "dd8e7f7d-fe64-4184-b61b-8776f002934f"
    },
    {
        "author": "韩琦",
        "paragraphs": [
            "地下阳将复，人间气已和。",
            "羣阴明数极，六出见花多。",
            "贺称新年曲，欢侔故郢歌。",
            "同云留纪吉，柔荔借萌科。",
            "起认灰飞管，堆凝素出波。",
            "朝盈振鹭集，隙隘白驹过。",
            "树密轻黏萼，天圆细撼罗。",
            "洁非容物污，碎不在风搓。",
            "农亩经年瑞，诗家万古魔。",
            "平明开庆会，绿蚁荐红螺。"
        ],
        "title": "冬至前一日雪",
        "id": "26c2ef5b-5206-4c67-9827-31c8ad2790cd"
    },
    {
        "author": "韩琦",
        "paragraphs": [
            "笳鼓拥貔貅，韩陵山下头。",
            "人心忘岱岳，鹰眼快离娄。",
            "兔逸兹穷虏，孤歼即贵酋。",
            "乡民谁会我，衣锦乐畋游。"
        ],
        "tags": [
            "泰山"
        ],
        "title": "腊日出猎二首  其一",
        "id": "09c1472c-43f8-49c9-a13e-16681fa51516"
    },
    {
        "author": "韩琦",
        "paragraphs": [
            "习平礼乐存形器，要阅兵须有杀生。",
            "故备奸戎侔斩伐，唯于畋猎可申明。",
            "妖狐胆裂逃终戮，老鹘拳高下必精。",
            "大获未能矜小得，几何人不哂吾行。"
        ],
        "title": "腊日出猎二首  其二",
        "id": "f6aeb140-79f5-4bbc-be42-1bda468c826b"
    },
    {
        "author": "韩琦",
        "paragraphs": [
            "人正开统发新阳，盈尺稀逢雪载滂。",
            "不必宫声符善岁，却应和气得嘉祥。",
            "同云几刻藏春色，利泽经时洽众芳。",
            "遥想九天排晓仗，六花吹入万年觞。"
        ],
        "title": "元日雪",
        "id": "d846b92b-e700-49f9-9cf8-dcb6fad2a968"
    },
    {
        "author": "韩琦",
        "paragraphs": [
            "先陇比如何，新年重一过。",
            "风迎人意好，春入鸟声和。",
            "畎亩因时劝，松楸趁暖科。",
            "公余私遂及，吾幸比为多。"
        ],
        "title": "新岁拜坟二首  其一",
        "id": "88657634-9114-44a0-ac83-dc13ba36636e"
    },
    {
        "author": "韩琦",
        "paragraphs": [
            "新岁斋前寂讼铃，不妨诹日展先茔。",
            "遥知陇树春方到，一见家山眼又明。",
            "孝弟少期为俗劝，里闾乌足语吾荣。",
            "此行犹苦圭符累，名遂归来更尽诚。"
        ],
        "title": "新岁拜坟二首  其二",
        "id": "75d727bf-a406-430d-b3a0-654e685f666a"
    },
    {
        "author": "韩琦",
        "paragraphs": [
            "邺瓦搜来颇异常，寄诚安足奉文房。",
            "早陪神化丹青笔，莫滞边书赤白囊。"
        ],
        "title": "寄并帅庞公古瓦砚",
        "id": "3528599c-b423-445b-a586-964cf818ba0d"
    },
    {
        "author": "韩琦",
        "paragraphs": [
            "谁传石末首青州，邺砚今推第一流。",
            "更好岂堪濡化笔，报琼终念木瓜投。"
        ],
        "title": "次韵答并帅庞公谢寄古砚",
        "id": "5d274bc3-791c-495c-a0e7-d64fb5ac654f"
    },
    {
        "author": "韩琦",
        "paragraphs": [
            "陪京高选得名卿，勤葺公园匪自宁。",
            "政举辅藩无一事，意尊王室有三亭。",
            "看花篇什烦官课，对酒笙歌易讼铃。",
            "他日吏民铭惠爱，定随碑刻载图经。"
        ],
        "title": "寄题滑州梅龙图西溪园",
        "id": "d0f40cfe-7f1d-4709-adc2-03d7969f5d9e"
    },
    {
        "author": "韩琦",
        "paragraphs": [
            "四时风物隐天真，咫尺城隅惜示人。",
            "几岁坏堤埋老木，一朝春色与吾民。",
            "壶中有景知诚少，堂下无喧到始频。",
            "我亦治园同众乐，夹河相望称为邻。"
        ],
        "title": "寄题滑州梅龙图西溪",
        "id": "b688d405-82d3-4784-8b7f-80000d25baf4"
    },
    {
        "author": "韩琦",
        "paragraphs": [
            "花簇香亭万朵开，琱舆高自九关来。",
            "轻阴阁雨迎天步，寒色留春送寿杯。",
            "仙吹彻云终缥缈，恩鱼逢饵几徘徊。",
            "曾参二十年前会，今备台司得再陪。"
        ],
        "title": "御制後苑赏花钓鱼奉圣旨次韵",
        "id": "b3159c43-60ad-4478-b0db-d24a74eec8d7"
    },
    {
        "author": "韩琦",
        "paragraphs": [
            "宝阁三休地，琅函列圣文。",
            "天章横紫极，洛字覆青云。",
            "花拆惊雷起，龙腾骇浪分。",
            "宸毫知善断，更嗣禹邦勤。"
        ],
        "title": "御制天章阁观三圣御书奉圣旨次韵",
        "id": "6209b93e-0421-48e3-8e9b-26c9d02c9812"
    },
    {
        "author": "韩琦",
        "paragraphs": [
            "世积皇基厚，天扶帝极安。",
            "宸心思报重，灵答匪诚难。",
            "蠲洁斋居敞，凝严路寝宽。",
            "二仪通圣飨，三后接神欢。",
            "惠泽开秋惨，和声破晓寒。",
            "南山荐君寿，峣阙耸羣观。"
        ],
        "title": "恭谢天地庆成五言六韵",
        "id": "2f20827d-ca71-459c-a163-0bea7798cf7a"
    },
    {
        "author": "韩琦",
        "paragraphs": [
            "大飨无先祫，精祠贵必躬。",
            "历朝疑未讲，旷典属今崇。",
            "良月稽冬孟，容台访礼中。",
            "祀期当象闰，位向卒虚东。",
            "太卜诹元日，斋诚俨法宫。",
            "琱舆下丹地，琳馆荐清衷。",
            "雪密人初骇，天高德自通。",
            "阴云成瑞霭，凛色变和风。",
            "世室休严卫，宵衣集庶工。",
            "叙亲昭穆正，合食簋铏丰。",
            "既祼神斯格，居歆庆已蒙。",
            "欢欣流禹律，謦欬入尧聪。",
            "月射千圭白，星辉万燎红。",
            "茨歌将振作，晴旭渐曈昽。",
            "回跸升端阙，羣瞻耸上穹。",
            "蕃厘均庙馂，惠泽泰民穷。",
            "孝着钩钤动，恩疏贯索空。",
            "致祥书可信，让美意尔冲。",
            "此协亨嘉会，惭非辅翼功。",
            "唯知献君寿，巍与二仪同。"
        ],
        "title": "祫享庆成五言二十韵",
        "id": "5f5b1f48-d79d-45b0-a63c-64d29459122b"
    },
    {
        "author": "韩琦",
        "paragraphs": [
            "至矣君严父，其惟祀配天。",
            "明堂兹有法，路寝复申虔。",
            "礼简刊前误，图新焕昔传。",
            "干坤隆正位，辰火协高躔。",
            "宗德停参侑，推尊独大圆。",
            "兼崇太极坐，并享总章筵。",
            "节物丰秋後，斋精吉玄前。",
            "既祗真馆驾，遂洁閟宫牷。",
            "泛洒轻尘失，涵濡惠泽先。",
            "直由诚意感，卒使祭无愆。",
            "翌日回清跸，中宵俨邃延。",
            "一纯通肸蠁，五室敞蟺蜎。",
            "和必流金石，馨非主豆笾。",
            "灵光烛窗户，飚驾触旄旃。",
            "齐酌终三荐，神厘答万年。",
            "欢声摇海岳，瑞色变云烟。",
            "馂已均庖贱，恩思被幅员。",
            "星鸡随敕竖，赦鹤下楼宣。",
            "教不烦家至，民惟视德迁。",
            "普天知子道，斯匪化工然。"
        ],
        "title": "明堂庆成五言二十韵",
        "id": "b7182dc4-3c3f-4d33-9f8c-568745f842f2"
    },
    {
        "author": "韩琦",
        "paragraphs": [
            "内阁门清晓，中天对迩臣。",
            "唐虞遗典在，河洛奥书陈。",
            "二圣勤劳旧，千龄矩法新。",
            "帝晖方咫尺，宸翰复躬亲。",
            "鸾拂宫绡舞，花随御笔春。",
            "奎光连璧府，剑影动龙津。",
            "今古神功绝，颁宣上意均。",
            "玉峯罗俎豆，黼坐拱星辰。",
            "鱼藻符亨会，蓬瀛寄此身。",
            "流霞仙饮罢，又赐一杯醇。"
        ],
        "title": "天章阁观御飞白书五言十韵",
        "id": "cb4d1272-7d4b-4bc7-b94e-ef3066a9cf82"
    },
    {
        "author": "韩琦",
        "paragraphs": [
            "一纪前曾对此君，依然轩槛喜重亲。",
            "丹心自觉同高节，青眼相看似故人。",
            "不杂嚣尘终冷淡，饱经霜雪尚精神。",
            "枢廷岂是琴樽伴，会约幽居称幅巾。"
        ],
        "title": "枢廷对竹",
        "id": "1a138a1d-5385-4741-97a8-5dc74b6f4262"
    },
    {
        "author": "韩琦",
        "paragraphs": [
            "昔年疆场宠双旌，官寄洋州实治并。",
            "今喜远民留上意，故求贤守绍家声。",
            "升云仙迹唐祠古，踏石春游灙水清。",
            "时阅吏文应笑我，从前衔署只虚名。"
        ],
        "title": "韩缜太傅之任洋州",
        "id": "70c9bc3c-a8ee-4b8a-8702-3d4069c30046"
    },
    {
        "author": "韩琦",
        "paragraphs": [
            "好胜时多尚己为，前人勤力必随隳。",
            "所图营葺犹如是，欲树功名即可知。",
            "昔慕先贤形藻绘，本同来哲作箴规。",
            "得公诗刻增光焰，定警偷风变俗漓。"
        ],
        "title": "答定帅仲仪龙图寄示堂诗刻",
        "id": "4c6bb8b0-5050-4576-b664-7538407c6023"
    },
    {
        "author": "韩琦",
        "paragraphs": [
            "槐耳笼前槛，云峯透曲棂。",
            "凉风即昆阆，烦思入沧溟。",
            "荷弱翻青盖，榴新倒绿缾。",
            "晚来收骤雨，一枕梦魂醒。"
        ],
        "title": "夏景即事",
        "id": "a2bf9c2f-711e-4cc4-aa35-2dc0ee7fc9f0"
    },
    {
        "author": "韩琦",
        "paragraphs": [
            "凉风吹暑豁烦歊，上马迎风趁早朝。",
            "宿雾欲开星月澹，隐然双阙在层霄。"
        ],
        "title": "夏暑早时朝二首  其一",
        "id": "18ea6db7-55ec-40e4-ae38-23ccba066f78"
    },
    {
        "author": "韩琦",
        "paragraphs": [
            "夺热清风几快襟，禁街岑寂漏声沉。",
            "东方似动阴氛失，北斗高垂帝阙深。",
            "忧国远图深入梦，费诗闲景懒成吟。",
            "平明天外鸣鞘下，万玉颙然拱极心。"
        ],
        "title": "夏暑早时朝二首  其二",
        "id": "a53a9c26-d220-48e1-9f89-0dc0d246d388"
    },
    {
        "author": "韩琦",
        "paragraphs": [
            "黄金缀菊铃，兖地独驰名。",
            "细蕊浮杯雅，香筒贮露清。",
            "风休沉夜警，雨碎入寒声。",
            "自此传仙种，秋芳冠玉京。"
        ],
        "title": "重九席上赋金铃菊",
        "id": "018c01fa-4a33-4a42-b79e-dfea310d97e5"
    },
    {
        "author": "韩琦",
        "paragraphs": [
            "云阁崇先重，霜柑荐瑞新。",
            "临观纡法从，趋召独邻臣。",
            "虹实开天意，重荣浃上人。",
            "不随淮枳变，自比禹包珍。",
            "庙献宸心格，亲颁圣宠均。",
            "从兹魁众果，仙府占长春。"
        ],
        "title": "召赴天章阁观新柑",
        "id": "13c3bb7a-741f-4d83-b35b-79015a9e04c9"
    },
    {
        "author": "韩琦",
        "paragraphs": [
            "愆阳经腊恻皇情，徧走灵祠达意诚。",
            "马殆始知仙府迥，露寒如到月宫清。",
            "甘泉既久蠲民瘼，惠泽非难涤厉萌。",
            "日待神龙兴热窟，一吁嘉雪满寰瀛。"
        ],
        "title": "祈雪宿斋醴泉观",
        "id": "cd0d41a4-ff84-422c-824a-e41b0b8fd49f"
    },
    {
        "author": "韩琦",
        "paragraphs": [
            "新元迎晓朔风凉，零落同云势渐霶。",
            "气候未春终是腊，祷祈方得合称祥。",
            "拜章粉絮迷朝佩，献寿琼花入御觞。",
            "自是三农丰岁兆，人声何必问宫商。"
        ],
        "title": "戊戌元日喜雪",
        "id": "e9d85789-46b2-4fc0-911c-47c36d01cb29"
    },
    {
        "author": "韩琦",
        "paragraphs": [
            "去物轻遐邑，宸心与近均。",
            "宜将宽诏意，善恤远方民。",
            "寒驿凫先下，春郊雉自驯。",
            "白云休引望，馨膳有天伦。"
        ],
        "title": "张吉甫殿丞宰资阳",
        "id": "7246b317-a452-4ad7-81b1-f4976dc8f981"
    },
    {
        "author": "韩琦",
        "paragraphs": [
            "初暑轩窗覆翠阴，更宜飞雨濯尘襟。",
            "喜花添色自人意，为岁期丰独帝心。",
            "余润日随和气浃，好声时逐远风沉。",
            "郊原徧采农家议，一寸真如一寸金。"
        ],
        "title": "次韵和崔象之寺丞西亭雨下",
        "id": "80683911-1712-4593-825a-b9cbfb56c5e9"
    },
    {
        "author": "韩琦",
        "paragraphs": [
            "重九开樽节未寒，黄花初发叶皆单。",
            "待看旬日金铃绽，剩得东篱一醉欢。"
        ],
        "title": "庚子重九菊未盛开席上偶成",
        "id": "c4fce52c-4c8d-401d-badc-535028f1f3b9"
    },
    {
        "author": "韩琦",
        "paragraphs": [
            "谁知九日接宾觞，未放寒花折露房。",
            "早是生来悲晚节，那堪开不在重阳。",
            "满头且应良辰插，一夜宁衰浅意香。",
            "守待金铃披绝艳，共君搴蕊醉余芳。"
        ],
        "title": "九日赏菊未开席上次韵答崔象之寺丞",
        "id": "fb4afe1f-62bd-4405-9722-9f34c26de856"
    },
    {
        "author": "韩琦",
        "paragraphs": [
            "惊人侍句本天成，艳格清奇不易评。",
            "秋月照空澄万景，洛花无品尽多名。",
            "珠藏赤水搜求苦，矿出黄金锻炼精。",
            "郊庙有歌犹未采，只输高兴写幽情。"
        ],
        "title": "览崔象之寺丞诗编",
        "id": "f415182f-673d-45e9-9e61-cfe2bdf04036"
    },
    {
        "author": "韩琦",
        "paragraphs": [
            "紫菊披风碎晓霞，年年霜挽赏奇葩。",
            "嘉名自合开仙府，丽色何妨夺锦砂。",
            "雨径萧踈凌藓晕，露丛芬馥敌兰芽。",
            "孤标只取当筵重，不似寻常泛酒花。"
        ],
        "title": "和崔象之紫菊",
        "id": "82ac9681-dfbc-415c-9cba-32f32a0439f5"
    },
    {
        "author": "韩琦",
        "paragraphs": [
            "大祫休成庆泽新，广庭宣制宠臣邻。",
            "非烟荐瑞笼宫殿，出綍敷言耸搢绅。",
            "风结冰檐骈玉箸，日融霜瓦半鱼鳞。",
            "移时始放金吾仗，鹓鹭齐飞出禁闉。"
        ],
        "title": "祫享加恩押班宣制",
        "id": "887db8a0-ea53-4a02-8ecd-448217b68ff9"
    },
    {
        "author": "韩琦",
        "paragraphs": [
            "懊恼闲云取次生，中秋观月悞人情。",
            "一时虽不充羣望，万古终难掩至明。",
            "疑有阴魔憎好事，更虞淫雨害丰盛。",
            "须知席上徘徊意，直似葵心向日倾。"
        ],
        "title": "辛丑中秋不见月",
        "id": "a641f45a-fd0e-49f8-bbe3-e86825ee2758"
    },
    {
        "author": "韩琦",
        "paragraphs": [
            "君于荣利已恬然，此治韩城属荐贤。",
            "惠政即随春共煦，道心常与月同圆。",
            "门踈俗客禅诠远，亭掩修篁定力坚。",
            "思退几人曾上籍，可容名记托新篇。"
        ],
        "title": "崔象之中舍宰阳翟",
        "id": "17084384-02e0-436c-b60f-d663a973c4e0"
    },
    {
        "author": "韩琦",
        "paragraphs": [
            "紫极宸居重，黄扉禁户深。",
            "斋精严帝配，祗翼达天心。",
            "百刻延壶箭，千庐肃羽林。",
            "秋声来易感，仙梦断难寻。",
            "小雨随云散，踈星伴月沉。",
            "树鸡先晓唱，菊酒带香斟。",
            "寂尔潜神化，翛然适道襟。",
            "惟馨思在德，肸蠁伫灵歆。"
        ],
        "title": "辛丑季秋大飨明堂中书宿斋",
        "id": "64bcddfb-5fd6-403f-8345-f371cd31aa65"
    },
    {
        "author": "韩琦",
        "paragraphs": [
            "覆栏纤弱绿条长，带雪冲寒拆嫩黄。",
            "迎得春来非自足，百花千卉任芬芳。"
        ],
        "title": "中书东厅十咏 迎春",
        "id": "6db7ef04-6bdb-4832-9317-ca0c7465fbdc"
    },
    {
        "author": "韩琦",
        "paragraphs": [
            "当栏新植尽珍丛，异格同妍出化工。",
            "何物众人惊绝艳，一枝花坼瑞云红。"
        ],
        "title": "中书东厅十咏 牡丹",
        "id": "2c2a8d71-2898-41c8-8462-5b4de9ffde0c"
    },
    {
        "author": "韩琦",
        "paragraphs": [
            "合昏枝老拂檐牙，红白开成蘸晕花。",
            "最是清香合蠲忿，累旬风送入窗纱。"
        ],
        "title": "中书东厅十咏 夜合",
        "id": "1c0c68ed-3a2d-4a3e-a5ff-7052d46882d5"
    },
    {
        "author": "韩琦",
        "paragraphs": [
            "牡丹殊绝委春风，露菊萧踈怨晚丛。",
            "何似此花荣艳足，四时长放浅深红。"
        ],
        "title": "中书东厅十咏 四季",
        "id": "e6e88541-8d7c-4ea7-856d-72d3281bfc59"
    },
    {
        "author": "韩琦",
        "paragraphs": [
            "莫轻丛筱绿阴微，迸笋方抽嫩玉枝。",
            "结实他年臻瑞物，最宜栽向凤凰池。"
        ],
        "title": "中书东厅十咏 绿筱",
        "id": "9d8cf53f-d6d7-4613-8fba-1e036311dc47"
    },
    {
        "author": "韩琦",
        "paragraphs": [
            "蘼芜嘉种列羣芳，御湿前推药品良。",
            "时摘嫩草烹赐茗，更从云脚发清香。"
        ],
        "title": "中书东厅十咏 芎藭",
        "id": "0998bd12-ad5c-4c78-ad73-6792b805de9f"
    },
    {
        "author": "韩琦",
        "paragraphs": [
            "随竹萦回翠蔓延，土藷名异出前编。",
            "会须霜晚餐珠实，可挹浮后作地仙。"
        ],
        "title": "中书东厅十咏 山芋",
        "id": "d7f7e20a-9476-4fc5-90d9-1e28344dac2e"
    },
    {
        "author": "韩琦",
        "paragraphs": [
            "圆沼泓登璧彩浮，萍新殊未覆游鯈。",
            "纤鳞不用时惊没，香饵虽投是直钩。"
        ],
        "title": "中书东厅十咏 盆池",
        "id": "d1c81b71-3c0e-4ad3-9c48-3f8ca667ebf7"
    },
    {
        "author": "韩琦",
        "paragraphs": [
            "危峰叠叠起丸泥，莫爱幽奇是假为。",
            "黄阁何功宜自劾，去寻真隐老衰疲。"
        ],
        "title": "中书东厅十咏 假山",
        "id": "c63ea295-0756-4169-87e2-1bbb9e54f389"
    },
    {
        "author": "韩琦",
        "paragraphs": [
            "灵鹊双双日自驯，徘徊轩槛若相亲。",
            "主人素解忘荣辱，何用喃喃送喜频。"
        ],
        "title": "中书东厅十咏 驯鹊",
        "id": "4eed04b6-9b19-4db4-aecf-08b3b209e27b"
    },
    {
        "author": "韩琦",
        "paragraphs": [
            "去年同举菊花觞，自揭清音入醉乡。",
            "此日高秋来一别，几旬佳节负重阳。",
            "风生古操安新治，雨彻踈茅锁旧堂。",
            "民里更繁应自化，宰君心地本空王。"
        ],
        "title": "崔象之宰韩城",
        "id": "0d84d1ee-7ea1-40af-a76d-7b06597e968a"
    },
    {
        "author": "韩琦",
        "paragraphs": [
            "晓跸声干下九重，西郊岑寂款琳宫。",
            "骄阳尚作三春旱，多稼期沾一雨丰。",
            "恤物致虔归上德，应诚为答即神聪。",
            "从来圣感无旋日，不在商岩傅说功。"
        ],
        "title": "驾幸西太一宫祈雨",
        "id": "72bc639e-80d7-4637-ad1d-83acd69d2839"
    },
    {
        "author": "韩琦",
        "paragraphs": [
            "杪春时泽未全滂，西祷真祠徯福祥。",
            "蚕女舍笼惊法从，耕夫投耒目天光。",
            "劳勤率有优恩及，拜赐皆知佚道长。",
            "海内承风谁不劝，何须躬籍与躬桑。"
        ],
        "title": "驾幸西太一宫道傍耕桑者皆以茶绢赐之",
        "id": "e0c7ccd5-ec7f-418d-8b5e-20ddd8f58962"
    },
    {
        "author": "韩琦",
        "paragraphs": [
            "皇心悯雨出西垧，亲祷灵宫致洁诚。",
            "扈跸不知农事苦，辇前争笑叱牛声。"
        ],
        "title": "驾幸西太一宫陌上耕者叱牛声厉左右皆笑之",
        "id": "152e483e-3740-4b3d-bbb5-cda00bbf1806"
    },
    {
        "author": "韩琦",
        "paragraphs": [
            "太一尊神宅近垧，特纡天仗乞殊灵。",
            "清衷祠祷才三日，大澍滂沱足四溟。",
            "上释忧劳严报谢，民祛愁鬰得康宁。",
            "至诚有答真如响，更异言闲退守星。"
        ],
        "title": "驾幸西太一宫谢雨",
        "id": "587264a0-8373-4ae2-85e4-237845c22107"
    },
    {
        "author": "韩琦",
        "paragraphs": [
            "帐殿深沉压水开，几时宸辇一游来。",
            "春留苑树阴成幄，雨涨池波色染苔。",
            "空外长桥横螮蝀，城边真境辟蓬莱。",
            "匪朝侍宴临雕槛，共看龙艘夺锦回。"
        ],
        "title": "从驾过金明池",
        "id": "9bd9b635-41b7-4868-b99a-d70f12582936"
    },
    {
        "author": "韩琦",
        "paragraphs": [
            "西池风景出尘寰，春豫方乘禁坐闲。",
            "庶俗一令趋寿域，从官齐许宴蓬山。",
            "楼台金碧芳菲心，舟楫笙歌浩渺间。",
            "与众尽欢宫漏促，万花香里属车还。"
        ],
        "title": "驾幸金明池",
        "id": "a0628ddd-ccda-40e9-a089-70b9f36a7895"
    },
    {
        "author": "韩琦",
        "paragraphs": [
            "知君为邑解铜章，却复先庐坐葆光。",
            "对境风幡俱不问，安禅心法两皆忘。",
            "满庭修竹争高节，近砌幽兰称独芳。",
            "若论厌喧遭拄杖，何如趣驾返周行。"
        ],
        "title": "寄崔象之国博",
        "id": "8103219b-be7a-4ab5-bec0-b274926f8f6e"
    },
    {
        "author": "韩琦",
        "paragraphs": [
            "邃寂敞仙扃，心斋物外清。",
            "滂沲今应祷，肸蠁此通诚。",
            "月殿栖真境，风梧醒睡声。",
            "如何谢灵贶，至道本难名。"
        ],
        "title": "甲辰景灵宿斋谢雨",
        "id": "29464bf6-fde7-4274-aa0a-278470ec7c0a"
    },
    {
        "author": "韩琦",
        "paragraphs": [
            "一夜阴云匝四溟，朝来嘉雪洒寰瀛。",
            "因风絮起先春媚，剪水花飞到地轻。",
            "天际定迷琼蕊屑，世间今有玉楼成。",
            "应时何止销民疹，直压胡沙万里清。"
        ],
        "title": "癸卯喜雪",
        "id": "54209aab-64fa-4f0d-8ca4-ffd0d47138c5"
    },
    {
        "author": "韩琦",
        "paragraphs": [
            "几日知君命驾来，芳辰看失独徘徊。",
            "黄封御酒新沾赐，更偶金铃菊未开。"
        ],
        "title": "闻崔公孺国博将入都近重九未至",
        "id": "c2b4be09-3c21-43bc-a1b0-7f2b04658ed7"
    },
    {
        "author": "韩琦",
        "paragraphs": [
            "倦鹊穿林趁独栖，此情唯有老鳏知。",
            "西风日紧重阳近，忍对黄花把酒巵。"
        ],
        "title": "晚秋有感",
        "id": "2f0c45a6-e0f6-43c1-8cf2-00f2c27bfcc7"
    },
    {
        "author": "韩琦",
        "paragraphs": [
            "向陪亡室鹡鸰原，正是轻霜九日天。",
            "醉语忘形几尔汝，诗毫挥纸速云烟。",
            "思穷碧落今无术，泪洒黄花两换年。",
            "一览嘉章生百恨，孤怀还昧觉心圆。"
        ],
        "title": "次韵答崔公孺国博",
        "id": "578f2368-358a-4bf5-9095-c731b4236632"
    },
    {
        "author": "韩琦",
        "paragraphs": [
            "迁笔褒扬逸少书，孤风拂拂起襟裾。",
            "孝心知覩英灵在，世系元承福庆余。",
            "永向浄居同相好，任从深谷改丘墟。",
            "君诗意主称人善，义节轩然到古初。"
        ],
        "title": "先君写真得永叔为之赞而君谟书其侧崔公孺国博以诗称美次韵答之",
        "id": "db04d7ae-07f3-4b34-a442-f361a103989c"
    },
    {
        "author": "韩琦",
        "paragraphs": [
            "欲护亲茔荐福殊，僧蓝营葺几年余。",
            "名因先帝鸿恩锡，牌得君谟大字书。",
            "佛宇增辉良自尔，乡庐传美孰加予。",
            "须知体法多奇处，深造钟王奥妙墟。"
        ],
        "title": "次韵和崔公孺国博观君谟所书孝亲崇福院牌",
        "id": "0ce4b3a1-53a9-4504-ab1d-1313a8da2a1f"
    },
    {
        "author": "韩琦",
        "paragraphs": [
            "唐季诸侯孰擅雄，邺邦高袭世勋洪。",
            "图功自可超烟阁，接士殊优在雪宫。",
            "刀笔风流争战外，生灵安帖笑谈中。",
            "诗豪墨妙家藏久，二美刊传定不穷。"
        ],
        "title": "次韵和崔公孺国博观新模邺王书",
        "id": "74c24a71-1061-4507-82e9-d8280f2c4143"
    },
    {
        "author": "韩琦",
        "paragraphs": [
            "珍藏正献草书诗，传诫云来示永贻。",
            "几夜风涛偃松柏，半天雷雨起蛟螭。",
            "临池学苦应同妙，舞剑功如未是奇。",
            "刊石岂徒为世玩，更思清节可师之。"
        ],
        "title": "次韵和崔公孺国博观新模正献杜公草书",
        "id": "f7cc2627-7c3c-4f70-9227-ed5836a4762d"
    },
    {
        "author": "韩琦",
        "paragraphs": [
            "阅古堂成在北边，希文诗笔美前贤。",
            "高吟尚纪终军策，小字如观乐毅篇。",
            "欲起贵名增世慕，更刊余礼广人传。",
            "其他事业知难泯，尽入仁宗实录编。"
        ],
        "title": "次韵和崔公孺国博模刻文正范公阅古堂诗",
        "id": "400e3679-b151-43c6-8ef2-02aa7953a0cd"
    },
    {
        "author": "韩琦",
        "paragraphs": [
            "常喜交亲燕此中，忽移欢绪作悲翁。",
            "桃阴已盛何曾语，桧影长闲不厌风。",
            "数漏趁朝心拱北，忍饥开阁客盈东。",
            "人生易别须偷暇，为我樽前话苦空。"
        ],
        "title": "次韵答崔公孺国博西亭感怀",
        "id": "68d83053-7450-43f6-bfc1-5c36c77ba815"
    },
    {
        "author": "韩琦",
        "paragraphs": [
            "凛气回轻燠，凉飚绝怒号。",
            "飞霙难自拆，细雨反如缫。",
            "惠泽非常降，祥编想共襃。",
            "民阎清岁疠，农亩得春膏。",
            "天意虽滂洽，人心尚鬰陶。",
            "未逢银瓮出，不见玉楼高。",
            "酒兴来差浅，诗情病少豪。",
            "曾看纷似絮，举白待风骚。"
        ],
        "title": "甲辰冬雨",
        "id": "ed1edfe9-40bc-45fe-b85a-a47b1e6ea67e"
    },
    {
        "author": "韩琦",
        "paragraphs": [
            "虚亭还喜叩禅诠，顿觉襟怀鄙吝捐。",
            "陶暑屡开河朔饮，聚星看别颍川贤。",
            "我縻东府成衰叟，君向西湖即洞天。",
            "且缓归期时一笑，及瓜趋阙动三年。"
        ],
        "tags": [
            "西湖"
        ],
        "title": "留崔公孺国博",
        "id": "59631d9d-95bf-4a0b-99e7-3ef0463eecfb"
    },
    {
        "author": "韩琦",
        "paragraphs": [
            "苦厌繁机少适怀，欣逢重九启宾罍。",
            "招贤敢并翘材馆，乐事难追戏马台。",
            "藓布乱钱乘雨出，雁排新阵拂云来。",
            "何年得遇樽前菊，此日花随月令开。"
        ],
        "title": "乙巳重九",
        "id": "63fdbec6-25a1-473d-bb3d-f6fe60e47f32"
    },
    {
        "author": "韩琦",
        "paragraphs": [
            "尧历方归圣，虞琴始就声。",
            "不先惟帝飨，孰见事天明。",
            "谷旦诹阳复，鸿仪备吉行。",
            "宸襟正祗谨，阴孽忽孳萌。",
            "淫雨频兴阵，寒花几坠琼。",
            "多言摇改卜，上意益专精。",
            "宗社敷冥佑，穹苍答至诚。",
            "斗收连日晦，并与祀时晴。",
            "待晓披阊阖，凝旒下紫清。",
            "真廷陈洁馔，亲庙展嘉牲。",
            "爱旭辉黄道，非烟护彩城。",
            "旌旗停藻卫，铙吹起严更。",
            "冕服祛繁饰，坛壝即自成。",
            "晶荧奠琮璧，和雅荐英茎。",
            "继志还虚次，尊神戒侧迎。",
            "千龄俄受胙，万乘已旋衡。",
            "峣阙层霄迥，通衢众目倾。",
            "疏刑空犴狱，霈泽浃寰瀛。",
            "统业恢长治，生灵入太平。",
            "因知却徽号，传迹固难名。"
        ],
        "title": "乙巳郊礼庆成五言二十韵",
        "id": "293d4b0c-6473-4997-829b-62cee88deec5"
    },
    {
        "author": "韩琦",
        "paragraphs": [
            "常虚西馆待高贤，一见襟怀两释然。",
            "且叩真诠期进道，不论衰鬓逐凋年。",
            "顽金在矿须当变，逸骥无鞭亦自前。",
            "相叩屡辞虽未得，已齐朝市与林泉。"
        ],
        "title": "次韵和崔公孺国博西亭感怀",
        "id": "9cfff53c-9190-47ea-b976-52b0e24b5177"
    },
    {
        "author": "韩琦",
        "paragraphs": [
            "春来天气作轻寒，故使春芳欲见难。",
            "赖得好风摅俗愤，顿开韶景与人看。",
            "诗情遇敌豪虽减，杯兴逢辰老未阑。",
            "幸遇亲朋时枉驾，且偷壶刻奉清欢。"
        ],
        "title": "感春贻崔公孺国博",
        "id": "a31733b2-d3ea-4c23-a149-1fefd8118e04"
    },
    {
        "author": "韩琦",
        "paragraphs": [
            "颗颗装成药灶牙，日边开处近彤霞。",
            "真宜相阁栽培物，更是仙人种植花。",
            "高行出羣犹仰慕，香名超格合洪夸。",
            "诸贤继有寻芳会，欲奉欢游决自差。"
        ],
        "title": "次韵和崔公孺国博黄杏花",
        "id": "ef8f5cf5-30e4-497a-8df4-08e7839868a1"
    },
    {
        "author": "韩琦",
        "paragraphs": [
            "三十年来契分隆，更从亲炙达真空。",
            "明非独善诸昏破，理到无心万事通。",
            "莫话离悰伤祖席，且留欢刻醉春风。",
            "海棠亭下花看发，坏子臙脂点点红。"
        ],
        "title": "贻崔公孺国博",
        "id": "1983adfe-8169-4bae-9e50-2f53484b389e"
    },
    {
        "author": "韩琦",
        "paragraphs": [
            "绀园南北压通寰，气象超然出世间。",
            "只见庄严尊十地，不须微琐说三山。",
            "浮云自缚春春失，真境无尘事事闲。",
            "我有归依殊胜愿，吏文常扰几时还。"
        ],
        "title": "次韵和崔公孺国博游兴国寺广严院",
        "id": "241ed6f7-8741-4fbd-ad65-e8b751994d3a"
    },
    {
        "author": "韩琦",
        "paragraphs": [
            "一稔繁机困备员，芳时何暇目春妍。",
            "自惭东阁延才地，得会西豪聚里贤。",
            "益友至言皆有味，禅宗高论邈无边。",
            "须知樽酒相留意，老去离怀异少年。"
        ],
        "title": "次韵答崔公孺国博西亭燕饮",
        "id": "b235ded0-1e86-4597-bcb2-f4047ba73437"
    },
    {
        "author": "韩琦",
        "paragraphs": [
            "春光浓簇宝津楼，楼下新波涨鸭头。",
            "嘉节难逢真上巳，赐筵荣入小瀛洲。",
            "仙园雨过花遗靥，御陌风长絮走球。",
            "禊饮不须辞巨白，清明来日尚归休。"
        ],
        "title": "丙午上巳琼林苑赐筵",
        "id": "7f23deb6-0a9a-4c1b-8b16-92277e82189f"
    },
    {
        "author": "韩琦",
        "paragraphs": [
            "一霎轻尘小雨过，园林风物尚清和。",
            "巢栖旧燕将成子，盆植新莲未出荷。",
            "欲就好峰添异石，恶侵芳卉劚狂莎。",
            "病襟萧索宾如市，孤负良辰乐事多。"
        ],
        "title": "首夏西亭",
        "id": "12ff1562-7158-43ce-93c4-b1c01ec4a561"
    },
    {
        "author": "韩琦",
        "paragraphs": [
            "天阁当年拂雾宣，紫皇端扆侍羣仙。",
            "亲挥龙凤轩腾字，命继咸韶雅正篇。",
            "劝酌屡行均圣宠，赐花中出夺春妍。",
            "玉峯光景都如旧，但睇宸章极泫然。"
        ],
        "title": "召赴天章阁观新刻仁宗御诗",
        "id": "8dc06a1d-de37-49e4-83c8-6a5784ece1f8"
    },
    {
        "author": "韩琦",
        "paragraphs": [
            "暑雨滂然仅作霖，连宵殊未扩阴森。",
            "全祛下土将焚患，尽识高穹不忍心。",
            "斗厌埃氛开众目，了无烦热自吾襟。",
            "当轩倍胜松风过，何必清音一弄琴。"
        ],
        "title": "次韵和崔国博西亭喜雨",
        "id": "be806f78-a771-43a2-b0fe-32d63f439ca8"
    },
    {
        "author": "韩琦",
        "paragraphs": [
            "春意阴阴百五天，小池萧索会僚贤。",
            "孤芳映水花终淡，劲竹凌轩节自全。",
            "一阵森严林势合，万鱼跳落雨痕圆。",
            "当筵暂弭忧边虑，且伏诗魔驾酒船。"
        ],
        "title": "永兴寒食後池",
        "id": "14237eae-2a9f-4123-8af7-b5f7737d05df"
    },
    {
        "author": "韩琦",
        "paragraphs": [
            "喜陶嘉节曲池边，薄酒何须辨圣贤。",
            "谈席且夸珠履盛，种羌谁问蚁封全。",
            "白杨花落眠蚕老，红杏枝残笑靥圆。",
            "不似丁年为帅日，醉乡方拟拍浮船。"
        ],
        "title": "席上自和",
        "id": "f81837c0-cc7a-43d6-b937-dbc23462859d"
    },
    {
        "author": "韩琦",
        "paragraphs": [
            "连日阴岑此日晴，池头风物称清明。",
            "万鳞潜养云头坼，一鉴新开水面平。",
            "两两凫鹥波上没，憧憧车马柳间行。",
            "嘉宾须惜难并会，莫厌芳樽冷淡倾。"
        ],
        "title": "清明兴庆池上",
        "id": "8e2462b8-78aa-4467-aa2a-43ae9019bbd2"
    },
    {
        "author": "韩琦",
        "paragraphs": [
            "池北如趋紫府家，亭台高下景无涯。",
            "垂杨下绊游春骑，曲水时飘出洞花。",
            "万本竹深丛剑戟，一轩藤老缠龙蛇。",
            "使君欲共斯民乐，莫顾西山下日车。"
        ],
        "title": "垂萝洞",
        "id": "3a21b04f-7979-40c1-95db-c96bb1afbd7d"
    },
    {
        "author": "韩琦",
        "paragraphs": [
            "元巳开樽处，垂萝碧洞前。",
            "绮罗明浩渺，台榭插漪涟。",
            "曲水来如篆，轻桡去若仙。",
            "春寒芳意晚，未见柳飞绵。"
        ],
        "title": "上巳会兴庆池二首  其一",
        "id": "52448acc-3241-48ef-a5e2-fe18d5519578"
    },
    {
        "author": "韩琦",
        "paragraphs": [
            "兴庆池头三月三，柳如拖绶草如衫。",
            "禊觞临水筵相属，文鹢凌波尾竞衔。",
            "花雨乱飞红扑蔌，峯螺遥耸碧崭岩。",
            "芳辰况任游人乐，不必低将席帽搀。"
        ],
        "title": "上巳会兴庆池二首  其二",
        "id": "ca401191-4ddf-44fc-91de-a6be0384f043"
    },
    {
        "author": "韩琦",
        "paragraphs": [
            "九曲池边第一开，舣舟同赏尽高才。",
            "弯流自得黄河势，怪石应从紫阁来。",
            "尘外恍迷仙境界，竹间深有古亭台。",
            "徘徊复至丰碑下，花萼吁嗟作盗灰。"
        ],
        "title": "上巳晚游九曲池",
        "id": "f259e5db-8b29-4896-8712-82c05e89ac00"
    },
    {
        "author": "韩琦",
        "paragraphs": [
            "正是风和日暖天，重阴凌扰苦缠绵。",
            "蕉心自结凭谁展，柳眼慷开只待眠。",
            "草湿谩铺留醉席，榆寒难掷买春钱。",
            "几时霞外氛霾散，放出红轮一丈圆。"
        ],
        "title": "春阴马上",
        "id": "60865739-8d68-438f-aebd-bfe69ffba548"
    },
    {
        "author": "韩琦",
        "paragraphs": [
            "池榭春深合众芳，使台来赏好风光。",
            "波头滟日琉璃软，酒面摇花琥珀香。",
            "访古旧文昏琬琰，记游新刻上篔筜。",
            "临归定借西园步，愈觉禅诠气味长。"
        ],
        "title": "闻转运范纯仁司封会兴庆池",
        "id": "f50d6027-5b67-4472-b171-56962831619d"
    },
    {
        "author": "韩琦",
        "paragraphs": [
            "岑寂禅扉启昼关，公余为会一开颜。",
            "高台面垒包平野，老柏参天碍远山。",
            "花去春丛蝴蝶乱，雨匀朝圃桔槹闲。",
            "徘徊轩槛何时下，直待前枝倦鹊还。"
        ],
        "title": "登广教院阁",
        "id": "fdbf5d14-7b33-4671-a17d-784b33dfccc2"
    },
    {
        "author": "韩琦",
        "paragraphs": [
            "一春颜色与花王，况在庄严北道场。",
            "美艳且推三辅冠，嘉名谁较两京强。",
            "已攒仙府霞为叶，更夺熏炉麝作香。",
            "会得轻寒天意绪，故延芳景助飞觞。"
        ],
        "title": "赏北禅牡丹",
        "id": "70bc1976-9c76-445c-87e7-f35512f0f85b"
    },
    {
        "author": "韩琦",
        "paragraphs": [
            "骈枝三出牡丹红，奇有双头结未工。",
            "宛似灵芝相并秀，瑞云攒处起香风。"
        ],
        "title": "次韵和都运孙永待制广教院三头牡丹",
        "id": "ef80276f-83ca-4a42-b83c-154108eb3805"
    },
    {
        "author": "韩琦",
        "paragraphs": [
            "几酌西禅对牡丹，秾芳还似北禅看。",
            "千球紫绣擎熏炷，万叶红云砌宝冠。",
            "直把醉容欺玉斝，满将春色上金盘。",
            "魏花一本须称后，十朵齐开面曲栏。"
        ],
        "title": "赏西禅牡丹",
        "id": "6d12b8b8-a6d7-400e-a847-177e63250a89"
    },
    {
        "author": "韩琦",
        "paragraphs": [
            "莫厌烦蒸共此行，临流台榭极高明。",
            "风前自得披襟兴，林杪时闻脱袴声。",
            "洞竹交阴冠盖爽，砌泉争响梦魂清。",
            "凭轩最切云霓望，日待民田雨足耕。"
        ],
        "title": "四月望日会兴庆池",
        "id": "fcabf2d0-af82-419d-b1fe-b22a6166f924"
    },
    {
        "author": "韩琦",
        "paragraphs": [
            "终南频月晦峯峦，一雨民心万事宽。",
            "救彻旱苗充岁望，洗开山色与人看。",
            "半天横示全秦壮，积雪高连太白寒。",
            "欲识众多欣幸意，送湫歌舞满长安。"
        ],
        "title": "送湫马上始见终南",
        "id": "aa1d23f3-cac2-4703-af2f-c5ec63472273"
    },
    {
        "author": "韩琦",
        "paragraphs": [
            "崔园高绝五门西，尘外风光是处宜。",
            "唐室旧池因地得，汉宫遗址上楼知。",
            "青螺万岭前为障，碧玉千竿近作篱。",
            "我住邺台殊草创，一来尤觉愬归迟。"
        ],
        "title": "会故集贤崔侍郎园池",
        "id": "b152959c-a910-43f2-869a-bc80d9f51725"
    },
    {
        "author": "韩琦",
        "paragraphs": [
            "门径萦纡洞府间，了无尘外累幽闲。",
            "长杨十丈乱风雨，流水数枝鸣佩环。",
            "入户好峰谁可画，碍人新竹不容删。",
            "池亭面面圆荷满，薄暮飞香送客还。"
        ],
        "title": "再赋",
        "id": "43a10e71-a3cf-479b-a249-ef7c523427a5"
    },
    {
        "author": "韩琦",
        "paragraphs": [
            "危榭厌颓基，登临事可凄。",
            "邱墟唐殿左，禾黍汉宫西。",
            "台古疑藏剑，峯遥不见圭。",
            "山川难尽识，赖有旧图携。"
        ],
        "title": "登崔园城上亭",
        "id": "c8a6d5e4-08ea-47f6-8d5b-e30f2774650a"
    },
    {
        "author": "韩琦",
        "paragraphs": [
            "凛凛梁公万世尊，复唐功业并干坤。",
            "为臣所守能忠义，异代犹思录子孙。",
            "老嗣寂寥虽未振，大名瞻仰只如存。",
            "後人真有希颜志，岂特孤风擅一门。"
        ],
        "title": "览诸人赠狄国宾察推诗",
        "id": "c8c604f1-e762-4865-b726-50d95cc18148"
    },
    {
        "author": "韩琦",
        "paragraphs": [
            "衰拙何堪定绎骚，使台犹喜会英髦。",
            "治财绝扰常先恕，移用皆宜似不劳。",
            "此去任贤终漕挽，几时当路压风涛。",
            "家声莫拟君能绍，日看青云步步高。"
        ],
        "title": "送范纯仁司封移漕京西",
        "id": "cb40704e-7f98-4858-971c-459d1f4bbe97"
    },
    {
        "author": "韩琦",
        "paragraphs": [
            "游鳞惊触绿荷香，水马成羣股脚长。",
            "逐浪相追留篆迹，偃波垂露满芳塘。"
        ],
        "title": "凉榭池上二阕  其一",
        "id": "1b58fb0d-d284-406d-a3dd-395cc1a1a528"
    },
    {
        "author": "韩琦",
        "paragraphs": [
            "病襟思适绕东塘，水荇初花吐嫩黄。",
            "行困老樗阴下坐，儿童争喜拾红娘。"
        ],
        "title": "凉榭池上二阕  其二",
        "id": "e18ce825-d061-440a-9cc7-7903a9326d37"
    },
    {
        "author": "韩琦",
        "paragraphs": [
            "龙首高源析，螭吭乱玉锵。",
            "带花春共远，和雨夜何长。",
            "冷撼青蛇影，平拖白练光。",
            "烦襟来自涤，可待濯沧浪。"
        ],
        "title": "长安府舍十咏 流泉",
        "id": "6ed8d36a-e439-4779-a1cb-3ecb0d0e0b0e"
    },
    {
        "author": "韩琦",
        "paragraphs": [
            "忠闵规摹壮，耽然大厦开。",
            "无时佳燕在，正暑好风来。",
            "池面飞泉落，林端畏景回。",
            "谁知仙府路，琼室与瑶台。"
        ],
        "title": "长安府舍十咏 凉榭",
        "id": "08444275-eb88-4460-b568-dba95077f87d"
    },
    {
        "author": "韩琦",
        "paragraphs": [
            "台榭生凉处，奫沦瞰北塘。",
            "松筠成夏阴，莲芰入秋香。",
            "踈雨交寒晕，轻云衬晓光。",
            "无心投钓饵，游鲤莫惊藏。"
        ],
        "title": "长安府舍十咏 北塘",
        "id": "e0af5ace-90a0-407f-b430-26f46b314207"
    },
    {
        "author": "韩琦",
        "paragraphs": [
            "双石唐余物，来兹孰记年。",
            "嵌空危砌下，怪丑好花前。",
            "名氏坳犹刻，藤萝穴任穿。",
            "最宜秋後看，班驳藓痕圆。"
        ],
        "title": "长安府舍十咏 双石",
        "id": "970c0f52-63fa-4aff-84e2-9a2a7fb9baa8"
    },
    {
        "author": "韩琦",
        "paragraphs": [
            "待月西台早，移时凭曲栏。",
            "云端开玉叶，海面起金盘。",
            "燕席通宵雅，凉波入坐寒。",
            "香风来不断，清露裛红兰。"
        ],
        "title": "长安府舍十咏 月台",
        "id": "9edbddb4-bb8f-4da2-8968-bc10bcd6b889"
    },
    {
        "author": "韩琦",
        "paragraphs": [
            "亭出水中央，轻风四面凉。",
            "岸平飞略彴，波暖戏鸳鸯。",
            "静夜蟾蜍落，清秋菡萏芳。",
            "公余时独坐，万虑默皆忘。"
        ],
        "title": "长安府舍十咏 池亭",
        "id": "ba16ed87-351e-4c89-adf1-a7f651ffc5a2"
    },
    {
        "author": "韩琦",
        "paragraphs": [
            "西北高楼上，南山日面栏。",
            "势笼秦地胜，阴落渭波寒。",
            "带雨新屏活，穿云古道难。",
            "仙扃如可造，便拟挂朝冠。"
        ],
        "title": "长安府舍十咏 山楼",
        "id": "ee4676bf-4c69-4d25-9e4c-855f15ce5754"
    },
    {
        "author": "韩琦",
        "paragraphs": [
            "迢递穿花出，弯环作篆来。",
            "若非天上醴，不泛洞中杯。",
            "水鸟浮还没，仙航去复回。",
            "蓬瀛真境事，销得玉山颓。"
        ],
        "title": "长安府舍十咏 流杯",
        "id": "0571bfde-72a1-4aef-b761-fe36b17920a9"
    },
    {
        "author": "韩琦",
        "paragraphs": [
            "丛石竞崭岩，当轩翠扑岚。",
            "疑峯何啻九，仙岛迥侔三。",
            "润极云犹抱，温多玉尚含。",
            "楼高慵引望，坐看小终南。"
        ],
        "title": "长安府舍十咏 石林",
        "id": "9f0712ab-2cee-42d7-84aa-8ed1b7b2a328"
    },
    {
        "author": "韩琦",
        "paragraphs": [
            "北榭层基下，森森竹径幽。",
            "枝繁低拂盖，根密仅通流。",
            "劲节轻环粉，狂鞭怒走虬。",
            "风霜胡可动，松柏乃吾俦。"
        ],
        "title": "长安府舍十咏 竹径",
        "id": "b9d03df4-297f-4540-8e45-52c6b1ad590d"
    },
    {
        "author": "韩琦",
        "paragraphs": [
            "一挂朝冠谢世纷，终南高隐邈难羣。",
            "不容圣治询黄发，径宅幽岩卧白云。",
            "书簏遶床唯我伴，磴泉喧枕乃予闻。",
            "此时谁可攀真驭，应有浮邱解挹君。"
        ],
        "title": "题致政赵刚大卿卧云堂",
        "id": "4e1a4651-7873-4fc4-a1a4-faa0a6f5753b"
    },
    {
        "author": "韩琦",
        "paragraphs": [
            "家园休息敞虚堂，直造希夷境外乡。",
            "无物不推山下胜，有花皆似洛中芳。",
            "荷裁万扇悲长信，笋掷千簪醉孟尝。",
            "子蔼令名居自足，主公襟韵日康强。"
        ],
        "title": "题致政赵刚大卿宴息堂",
        "id": "f5edbca3-72c4-4a67-abad-fafe64143786"
    },
    {
        "author": "韩琦",
        "paragraphs": [
            "末伏居尝极藴隆，今辰俄与立秋同。",
            "虽余暴虐难禁暑，奈有萧骚已至风。",
            "冰出魏台犹示贵，扇思班箧欲收功。",
            "从兹渐入清凉境，林嘒寒蝉露暧空。"
        ],
        "title": "戊申末伏与立秋同日",
        "id": "35e984a0-29f5-4be2-972b-e4a6ba801e55"
    },
    {
        "author": "韩琦",
        "paragraphs": [
            "九龙朝发起程初，甘泽滂然洒路衢。",
            "敢倦征途泥没踝，且观嘉谷秀垂珠。",
            "高原直泻波头恶，弊伞平穿阵势粗。",
            "绣岭任遥须趁宿，莲花汤下洗尘躯。"
        ],
        "title": "初发长安遇雨",
        "id": "40d19328-469b-4d6a-bab3-db07ee4ace88"
    },
    {
        "author": "韩琦",
        "paragraphs": [
            "老木阴森盖满山，萧条宫展倚巑岏。",
            "留为治世无穷戒，自足明皇数纪欢。",
            "旧浴已残汤室暖，余悲尚惨渭川寒。",
            "欲知百二关河胜，更待朝元阁上看。"
        ],
        "title": "题灵泉观",
        "id": "a448fae2-0033-419a-bee7-6cfa2617855c"
    },
    {
        "author": "韩琦",
        "paragraphs": [
            "康定西征始壮余，往还休此任驰驱。",
            "白头又罢咸秦帅，却向温汤浴病肤。"
        ],
        "title": "题温汤",
        "id": "67a611e6-f85c-49de-9bba-19b6a7d05f7c"
    },
    {
        "author": "韩琦",
        "paragraphs": [
            "试往骊山顶上行，朝元孤绝耸峥嵘。",
            "了无楼殿嗟余侈，自见耕桑复太平。",
            "两後绿苔多滑径，叶间红子不知名。",
            "南巅更就丹霞挹，顿觉尫然病骨清。"
        ],
        "title": "题朝元阁",
        "id": "7f53e993-eb37-457e-a7ce-afd01293d57e"
    },
    {
        "author": "韩琦",
        "paragraphs": [
            "古寺跨山椒，虚明瞰泬寥。",
            "路危难进马，林密不容樵。",
            "飞瀑连云湿，凝岚带雨饶。",
            "崖穷徒一望，归步默无聊。"
        ],
        "title": "游石瓮寺路险而返",
        "id": "4f6ce40b-85af-43b2-8a40-95195a118257"
    },
    {
        "author": "韩琦",
        "paragraphs": [
            "灵馆骊山下，开元迹尚遗。",
            "莲穿喷玉溜，字缺照人碑。",
            "古殿天姿晦，真工石像奇。",
            "羽衣沉旧曲，锦雁失前池。",
            "不见长生鹿，犹看连理枝。",
            "辞雄小杜句，意尽老陈诗。",
            "治乱由斯监，贤愚共一悲。",
            "时君自奢俭，绣岭此何知。"
        ],
        "title": "灵泉览古",
        "id": "4d4548a1-91f1-4c3f-902f-d070d0e8f0aa"
    },
    {
        "author": "韩琦",
        "paragraphs": [
            "芳林环掩密相搀，仙府天成似隐潜。",
            "峯面槎牙屏簇画，溪心平澈鉴开奁。",
            "秾妆照槛秋莲合，碎玉敲篷夜雨添。",
            "暂柅客轩醒病目，日斜无意驭彤襜。"
        ],
        "title": "题镇潼西溪",
        "id": "0e74e5ea-1ed0-4b1b-9553-ceda18a8e7b2"
    },
    {
        "author": "韩琦",
        "paragraphs": [
            "仙掌峰前羽客家，玉虚宫殿倚云霞。",
            "最高顶上谁曾到，得见莲开十丈花。"
        ],
        "title": "题云台观",
        "id": "bf721eda-7891-4d11-92be-e9f55e892615"
    },
    {
        "author": "韩琦",
        "paragraphs": [
            "伊昔天真被谪书，亦教人境得仙居。",
            "开门翠霭三峰近，合眼红尘万事踈。",
            "髣髴旧容蝉已蜕，徘徊高隐室犹虚。",
            "何时归伴赤松子，稳驾寻君物外车。"
        ],
        "title": "题希夷先生真堂",
        "id": "53fa230b-86c4-4e92-80e9-732728efeb10"
    },
    {
        "author": "韩琦",
        "paragraphs": [
            "春早凡花百种荣，秋芳能得几多名。",
            "仙家八月灵葩发，不与寻常俗艳争。"
        ],
        "title": "仲秋之八日覩云台观冲观大师北轩羣花盛开",
        "id": "763450cc-a26b-4287-81a0-ed196839e7fb"
    },
    {
        "author": "韩琦",
        "paragraphs": [
            "两行修柏夹云根，引入莲峯直下村。",
            "病骨醒魂安气母，幽亭收景厌山孙。",
            "金堆望远千滩出，玉溜声喧万马奔。",
            "坐叹尘劳无计住，却寻归路日黄昏。"
        ],
        "title": "题玉泉院",
        "id": "b14cb3aa-e5d3-4160-b6ac-30b9bebb5e80"
    },
    {
        "author": "韩琦",
        "paragraphs": [
            "气爽风清八月天，雨余秋色自萧然。",
            "正当崤渑难行路，得见田畴大有年。",
            "丛薄远青供极望，霁云低白半危巅。",
            "河桥咫尺乡程便，病质虽疲喜强前。"
        ],
        "title": "硖石道中",
        "id": "ec5f9a30-e9cb-495b-bc06-a7c0b0561f2c"
    },
    {
        "author": "韩琦",
        "paragraphs": [
            "渡涧登坡直几重，岭头初日上曈昽。",
            "野花红紫连官道，露裛清香散晓风。"
        ],
        "title": "渑池道中",
        "id": "d64c0b91-4518-4f14-a17e-acbfd4627154"
    },
    {
        "author": "韩琦",
        "paragraphs": [
            "海东推出水晶球，碧抹晴空暝霭收。",
            "素景独宜惟上节，清光无敌是中秋。",
            "家为梵室黄金界，人在天宫白玉楼。",
            "当此客途衰病者，敢于诗酒擅风流。"
        ],
        "title": "戊申西洛中秋对月",
        "id": "80b00f24-43de-4b56-8e3a-a98ffbdef151"
    },
    {
        "author": "韩琦",
        "paragraphs": [
            "永日劳君倍驿驰，相期无失见相思。",
            "义均吕驾来千里，情过阳关书一巵。",
            "喜接禅医开道眼，愧逢诗将立降旗。",
            "此行且纵漳滨卧，免弄幽并侠少儿。"
        ],
        "title": "次韵答崔公孺比部至陈桥驿来别相会",
        "id": "edead239-f082-4228-8a16-8c47ead474d4"
    },
    {
        "author": "韩琦",
        "paragraphs": [
            "客邮聊得接交亲，夜席开谈彼此真。",
            "薄酒不辞知易别，征车从解喜难申。",
            "请看随分樽罍事，可是留心富贵人。",
            "早晚共成林下约，钓潭风月有竿纶。"
        ],
        "title": "又次韵答夜宴陈桥驿",
        "id": "891936b3-7b42-4a6b-b82d-22c64c4c3213"
    },
    {
        "author": "韩琦",
        "paragraphs": [
            "欲知连日柅征车，倾盖唯忧後会赊。",
            "被顾高情非白眼，论空真理黜黄牙。",
            "还家粗喜松成径，怀印谁惊绶引花。",
            "卧治必难逃吏责，羡君奇志托青霞。"
        ],
        "title": "又次韵答陈桥话别",
        "id": "e29efbd5-0a1b-43e8-aee2-8ff68e5773bd"
    },
    {
        "author": "韩琦",
        "paragraphs": [
            "邮馆侵晨举别觞，一时佳节遇重阳。",
            "莫悲白首分行袂，且伴黄花入醉乡。",
            "旅雁带霜横寒阵，香萸和露贮宫囊。",
            "诸君送我无多念，病质将休昼锦堂。"
        ],
        "title": "重九与诸亲会别桥驿",
        "id": "651219c3-6c0c-4b25-9c3d-3541464f083b"
    },
    {
        "author": "韩琦",
        "paragraphs": [
            "北去川原极目平，修途尘敛雨初晴。",
            "岁丰禾黍高低积，天晓云霞散乱明。",
            "宵露尚漙香草木，朔风时紧撼旗旌。",
            "病襟斗觉精神健，屈指乡邦近数程。"
        ],
        "title": "早发韦城",
        "id": "fc599116-f7a7-42a9-9f16-d79ddf72d177"
    },
    {
        "author": "韩琦",
        "paragraphs": [
            "未交符竹展先坟，肃肃秋天雨半昏。",
            "荣入松楸虽动色，感深闺闑复伤魂。",
            "山川望远平如日，父老欢迎识旧恩。",
            "白昼锦衣人已骇，更留旄节宿郊村。"
        ],
        "title": "初拜先坟",
        "id": "5745079c-42de-43fc-9462-ad251ae99813"
    },
    {
        "author": "韩琦",
        "paragraphs": [
            "为郡偏荣昼锦归，再容乡任古来稀。",
            "邸人只骇新章贵，仙表谁瞻旧鹤飞。",
            "浃境士民增慰悦，一轩风物起光辉。",
            "镵诗又志君恩厚，鼎镬捐身报亦微。"
        ],
        "title": "再题昼锦堂",
        "id": "ef70da40-432f-4d73-b9df-8c878ba29fb5"
    },
    {
        "author": "韩琦",
        "paragraphs": [
            "冰井梁摧几百秋，昔移为柱立台头。",
            "层基面垒盘蜗壳，倒影侵池侧蜃楼。",
            "拂槛落霞凌绮席，入檐初月误琼钩。",
            "芳林已合阴成茂，不见西山涌万邱。"
        ],
        "title": "再题休逸堂",
        "id": "a34904d6-3120-4866-944d-63145e38b202"
    },
    {
        "author": "韩琦",
        "paragraphs": [
            "名园初辟至和中，思与康时众乐同。",
            "一纪丰光虽易老，万家春色且无穷。",
            "归来敢衒吾乡胜，到此须知旧邺雄。",
            "病守纵疲犹强葺，欲随民适醉东风。"
        ],
        "title": "再题康乐园",
        "id": "e96324ed-49b0-4fce-ada4-0bb4139441c1"
    },
    {
        "author": "韩琦",
        "paragraphs": [
            "亭压东池复坏基，园林须喜主人归。",
            "憩棠犹茂应存爱，植柳堪惊仅过围。",
            "鱼泳藻间谙物性，月沈波底发禅机。",
            "羣鸥只在轻舟畔，知我无心自不飞。"
        ],
        "title": "狎鸥亭",
        "id": "fef1570c-59e2-4adb-8b42-636a6b4104eb"
    },
    {
        "author": "韩琦",
        "paragraphs": [
            "雨後方池碧涨秋，观鱼亭槛俯临流。",
            "时看隐荇骈头戏，忽见开萍作队游。",
            "喜掷舟前翻乱锦，静潜波下起圆沤。",
            "吾心大欲同斯乐，肯插筠竿饵钓钩。"
        ],
        "title": "观鱼轩",
        "id": "902f85f9-dc35-4ed7-b02a-282df5570f01"
    },
    {
        "author": "韩琦",
        "paragraphs": [
            "当日曾移碧玉竿，缭坦交植竞檀栾。",
            "栽培尽力宜长盛，翦拂无人已半残。",
            "洗出烟姿还雅澹，削开龙影起幽蟠。",
            "此君高节殊堪慕，贤者来须着意看。"
        ],
        "title": "洗竹",
        "id": "88a61476-5395-401f-8190-664c8d3dc28d"
    }
]