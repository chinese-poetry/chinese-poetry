[
    {
        "author": "宋庠",
        "paragraphs": [
            "十畝名園隔世塵，山嵇風義暗相親。",
            "只應歲晚凌霜操，併託松篁待主人。"
        ],
        "title": "和參政丁侍郎洛下新置小園寄留臺張郎中詩三首  其三",
        "id": "981ae151-6d5c-4b9b-8fa0-a14ea8afd96c"
    },
    {
        "author": "宋庠",
        "paragraphs": [
            "府廨寥寥似野廬，晏眠猶厭閣鈴呼。",
            "不知雲夢澤南日，得似富平津北無。"
        ],
        "title": "睡足",
        "id": "87c460de-8afc-4e1d-8f50-5eaf2802380d"
    },
    {
        "author": "宋庠",
        "paragraphs": [
            "磴道盤紆薄晚雲，天邊疑見斗方春。",
            "清風萬里知何意，吹盡華纓漠漠塵。"
        ],
        "title": "晚登信美亭",
        "id": "f291cb97-902b-40af-a603-15103c32d959"
    },
    {
        "author": "宋庠",
        "paragraphs": [
            "洛渠西北暮煙來，碧瓦朱軒壓水開。",
            "岸曲便容刳木艇，階脣仍作釣魚臺。"
        ],
        "title": "照虛亭",
        "id": "6d033f6e-87e3-4c8a-997c-04b57d21252c"
    },
    {
        "author": "宋庠",
        "paragraphs": [
            "金谷蒼茫舊里存，年年芳草怨王孫。",
            "游人慎莫尋荒徑，霜露霑衣似淚痕。"
        ],
        "title": "廢園",
        "id": "b15f04ab-3c9b-4ce4-bc25-42d4da89aa21"
    },
    {
        "author": "宋庠",
        "paragraphs": [
            "新結禪菴當小齋，見山何必上高臺。",
            "嵩巖更似知音賞，雨罷先供翠色來。"
        ],
        "title": "過紫嵩菴",
        "id": "bdd70432-484c-4d64-8d66-003dd189fc14"
    },
    {
        "author": "宋庠",
        "paragraphs": [
            "臘脚春槽細溜香，一杯何幸得君嘗。",
            "十年離恨無銷處，且付山公酩酊鄉。"
        ],
        "title": "和謝酒",
        "id": "3057b2c7-0e10-4cba-ba87-b31b5548a410"
    },
    {
        "author": "宋庠",
        "paragraphs": [
            "虎眼春波溢宕溝，萬艘銜尾餉中州。",
            "控淮引海無窮利，枉是滔滔本濁流。"
        ],
        "title": "汴渠春望漕舟數十里",
        "id": "e4f2f8e9-8df5-4497-9653-24ab0ffc8ad1"
    },
    {
        "author": "宋庠",
        "paragraphs": [
            "蜜勺瓊漿薦羽巵，脩門工祝儼相依。",
            "蛾眉雜遝無窮樂，澤上迷魂底不歸。"
        ],
        "title": "屈原  其一",
        "id": "fa68f0b6-fd65-47c0-b60d-692892dd9ca1"
    },
    {
        "author": "宋庠",
        "paragraphs": [
            "司命湘君各有情，九歌愁苦薦新聲。",
            "如何不救沈江禍，枉解堂中許目成。"
        ],
        "title": "屈原  其二",
        "id": "b5514112-f0fa-43c8-902c-a7ca9d6e942f"
    },
    {
        "author": "宋庠",
        "paragraphs": [
            "從古忠賢困佞邪，區區塵冊費長嗟。",
            "讒人肉味知何似，豺虎剛嫌汙齒牙。"
        ],
        "title": "雜感  其一",
        "id": "dfe045cc-c8f4-40dd-8bee-ab778072fb6c"
    },
    {
        "author": "宋庠",
        "paragraphs": [
            "枉尺由來賤直尋，巧機愁殺漢川陰。",
            "莫將三四爲朝暮，虛攪羣狙喜怒心。"
        ],
        "title": "雜感  其二",
        "id": "96b268e3-f6ee-481e-97b7-b89b050c01a8"
    },
    {
        "author": "宋庠",
        "paragraphs": [
            "嵇阮生平憶共游，此君高節最凌秋。",
            "兒童少作并門騎，千畝留封渭水侯。"
        ],
        "title": "詠竹",
        "id": "6133cf5d-cebe-4258-ad36-e33ded11c0d8"
    },
    {
        "author": "宋庠",
        "paragraphs": [
            "簇雲絲雨共凄迷，紅日應銜苑樹西。",
            "陌上絳塗深幾許，羸驂無錦可障泥。"
        ],
        "title": "冒雨出省示同舍",
        "id": "e0456951-3440-4ee8-aa1c-bb6ed50ac6ed"
    },
    {
        "author": "宋庠",
        "paragraphs": [
            "禿翁無版出無軒，清藻千章愬舊冤。",
            "可惜騷人能設問，皇天終不答根源。"
        ],
        "title": "黄孝恭失官多作歌詩極于哀麗",
        "id": "fb36551b-bf4b-4315-830a-f377db43b169"
    },
    {
        "author": "宋庠",
        "paragraphs": [
            "仙樓觚闕概雲霓，奕奕威靈擁太禧。",
            "海內兵銷無伐國，牡荆閒偃漢宮旗。"
        ],
        "title": "宿齋太一宮即事五首  其一",
        "id": "d5f549be-9749-493f-a92b-533668eb52f2"
    },
    {
        "author": "宋庠",
        "paragraphs": [
            "蹇産通天百尺臺，歲祠三一羽旗開。",
            "卧聞野雉宮前雊，應有神光壇上來。"
        ],
        "title": "宿齋太一宮即事五首  其二",
        "id": "0efae8d6-6d59-4f4a-b349-f75f745a7eb0"
    },
    {
        "author": "宋庠",
        "paragraphs": [
            "宮垣寶勢壓靈鼇，䆗窱齋房宿幕高。",
            "倦枕不知秋已至，商音半夜入雲璈。"
        ],
        "title": "宿齋太一宮即事五首  其三",
        "id": "523305b9-dada-41d1-b4b9-9cfce61bcdc7"
    },
    {
        "author": "宋庠",
        "paragraphs": [
            "琅蔬瓊屑奉齋場，薜席時飄鵲炷香。",
            "永晝不聞賓榻語，併儲真氣助龜腸。"
        ],
        "title": "宿齋太一宮即事五首  其四",
        "id": "41f14284-ff17-4177-a28d-029efdcaaba8"
    },
    {
        "author": "宋庠",
        "paragraphs": [
            "碧篠珍叢北戶陰，時時天籟著風琴。",
            "體中癡黠何須判，一夜甘爲洛客吟。"
        ],
        "title": "宿齋太一宮即事五首  其五",
        "id": "1fcd1b6b-6e6d-4f87-9091-4e2e6b2c2a94"
    },
    {
        "author": "宋庠",
        "paragraphs": [
            "詔恩蠲謁靜朝扉，掀淖都街獨未知。",
            "同舍恣成莊蝶夢，可憐臣朔忍朝饑。"
        ],
        "title": "遇雨放朝余至掖門方審戲呈同舍",
        "id": "4dfdcf01-adfc-4512-9604-707feda5c8b7"
    },
    {
        "author": "宋庠",
        "paragraphs": [
            "出守西周又許田，白頭何幸再朝天。",
            "升階子細瞻堯日，不似侏儒夢竈年。"
        ],
        "title": "過都造朝入見之日蒙恩延登賜坐感天荷德退而成篇",
        "id": "ba05d269-3317-40e9-a842-82f1599b8ef9"
    },
    {
        "author": "宋庠",
        "paragraphs": [
            "親見烏衣竹馬年，如何便學草樓仙。",
            "長安名利非真趣，好趁春膏種玉田。"
        ],
        "title": "周道士本簪裳世家齠年便慕真教今爲廬江黄冠與余有中表之好千里見訪惻其孤立因告別也爲小詩以勞其志",
        "id": "f8b03bed-286a-42d2-ad54-18a3289e20c2"
    },
    {
        "author": "宋庠",
        "paragraphs": [
            "晝枕高舂體不勤，客來猶復著綸巾。",
            "冒榮初牒無三最，寧是朝家予告人。"
        ],
        "title": "小疾請告",
        "id": "7679ca35-cc5e-4919-99a3-f75020269ecc"
    },
    {
        "author": "宋庠",
        "paragraphs": [
            "關外春來亦可憐，平明簫鼓濁河邊。",
            "殿門恩澤催幡勝，不預朝簪整八年。"
        ],
        "title": "祭春偶作呈通判職方",
        "id": "f172fd95-44e3-4903-ae05-0c698399b88c"
    },
    {
        "author": "宋庠",
        "paragraphs": [
            "昔迎留守蕭丞相，今哭談經戴侍中。",
            "一代高情無覓處，落花殘日九原風。"
        ],
        "title": "晏公喪過州北哭罷成篇二首  其一",
        "id": "2e19aa04-27c3-4a99-b006-cb7214a90e42"
    },
    {
        "author": "宋庠",
        "paragraphs": [
            "故郡迎喪匝野悲，柳車丹旐共逶迆。",
            "泉塗自古無春色，可惜森森瓊樹枝。"
        ],
        "title": "晏公喪過州北哭罷成篇二首  其二",
        "id": "eec8f140-03ba-43d9-9e58-c2835f4fdbed"
    },
    {
        "author": "宋庠",
        "paragraphs": [
            "吹律蕤賓動，乘離玉燭明。",
            "薦盤荆俗黍，頒餌漢祠羹。"
        ],
        "title": "皇帝閣端午帖子詞  其一",
        "id": "0393333c-d694-4b59-a1e1-e348d92226cb"
    },
    {
        "author": "宋庠",
        "paragraphs": [
            "寶軫流薰唱，仙壺永瑞曦。",
            "欲知人厲息，天報艾生遲。"
        ],
        "title": "皇帝閣端午帖子詞  其二",
        "id": "b0842580-f1d0-4f82-b53b-d2e737d6b973"
    },
    {
        "author": "宋庠",
        "paragraphs": [
            "寶典靈辰舊，皇居瑞應偏。",
            "冰紈能辟暑，絲縷解延年。"
        ],
        "title": "皇帝閣端午帖子詞  其三",
        "id": "5eda38b5-e3f3-41ef-a0b6-b7061d7c57ec"
    },
    {
        "author": "宋庠",
        "paragraphs": [
            "宮中命縷千絲合，階下祥蓂五莢芳。",
            "漢殿桃枝先作印，楚人蘭葉續爲湯。"
        ],
        "title": "皇帝閣端午帖子詞  其四",
        "id": "21149be7-1531-410b-99c9-8fb1479f0ea6"
    },
    {
        "author": "宋庠",
        "paragraphs": [
            "天關却暑金爲狄，帝坐禳氛斗轉樞。",
            "不似人間傳節物，歲時長作辟兵符。"
        ],
        "title": "皇帝閣端午帖子詞  其五",
        "id": "be716e3b-11a3-44a2-9ace-9826016f6a56"
    },
    {
        "author": "宋庠",
        "paragraphs": [
            "蕊宮瓊構切昭回，五月嘉辰萬壽杯。",
            "舜殿薰風琴裏散，漢閨明月扇中來。"
        ],
        "title": "皇帝閣端午帖子詞  其六",
        "id": "98822afc-54d9-430d-b73c-b4581c7d7837"
    },
    {
        "author": "宋庠",
        "paragraphs": [
            "魏井開冰潔，齊宮獻服新。",
            "宮門無暑氣，猶許艾爲人。"
        ],
        "title": "皇后閣端午帖子詞  其一",
        "id": "1bd3c103-b9ff-4505-8349-980cb585a88b"
    },
    {
        "author": "宋庠",
        "paragraphs": [
            "朱索連葷種，仙繒篆祕符。",
            "誰知萬靈貺，先日擁椒塗。"
        ],
        "title": "皇后閣端午帖子詞  其二",
        "id": "043fd0ce-d288-4afb-a747-0b55f3ada7d5"
    },
    {
        "author": "宋庠",
        "paragraphs": [
            "鮮雲瑞旭樓前曉，寶艾芳椒殿裏香。",
            "五數已知隨地永，九重更自配天長。"
        ],
        "title": "皇后閣端午帖子詞  其三",
        "id": "0080e598-77b5-49f2-a513-c6d3eb4eaa61"
    },
    {
        "author": "宋庠",
        "paragraphs": [
            "楚筒結糉金盤麗，班箑裁紈玉字輕。",
            "琥枕透蚊光不滅，瑶箱乳燕羽初成。"
        ],
        "title": "皇后閣端午帖子詞  其四",
        "id": "f7d95bb1-d95c-4c65-b187-92a87c41b95b"
    },
    {
        "author": "宋庠",
        "paragraphs": [
            "篆桃刻印神圖術，采藥和丹寶笈功。",
            "欲驗嘉辰蠲毒處，輕炎不入廣寒宮。"
        ],
        "title": "皇后閣端午帖子詞  其五",
        "id": "8d975f18-333c-4341-8046-d95f8fbb29f5"
    },
    {
        "author": "宋庠",
        "paragraphs": [
            "令月辰標午，皇居物效祥。",
            "仙蒲九節長，宮樹萬年芳。"
        ],
        "title": "天人閣端午帖子詞  其一",
        "id": "d512969d-e847-411d-9b20-26a0bd3d5003"
    },
    {
        "author": "宋庠",
        "paragraphs": [
            "越簟輕裁玉，齊紈巧縷冰。",
            "宮中雖命節，何處有炎蒸。"
        ],
        "title": "天人閣端午帖子詞  其二",
        "id": "e4e8a264-49d7-403c-91e4-978d5e66e62c"
    },
    {
        "author": "宋庠",
        "paragraphs": [
            "漢家宮掖與天連，桃印金刀瑞氣鮮。",
            "朱夏雖稱五之日，皇圖自樂萬斯年。"
        ],
        "title": "天人閣端午帖子詞  其三",
        "id": "3a4c7b1e-7e43-473f-90d5-ec9103f7e6a3"
    },
    {
        "author": "宋庠",
        "paragraphs": [
            "金徒漏永烏猶渴，寶扇風徐雉欲飛。",
            "借問人間傳綵縷，何如石上拂仙衣。"
        ],
        "title": "天人閣端午帖子詞  其四",
        "id": "724ddd15-18ba-4aa7-9c7f-eb618b57b8c6"
    },
    {
        "author": "宋庠",
        "paragraphs": [
            "紙尾勤勤問姓名，禁林依舊玷華纓。",
            "莫驚書錄題臣向，便是當時劉更生。"
        ],
        "title": "答葉道卿",
        "id": "1ba10a9f-3699-430a-a445-f943377f88a4"
    },
    {
        "author": "宋庠",
        "paragraphs": [
            "飛錫眷瑶琴，行行望海陰。",
            "香花上都供，猿鳥故巖心。",
            "午鉢凝齋劑，晨舟載梵音。",
            "庭柯舊桂子，依約半春林。"
        ],
        "title": "送梵才大師歸天台",
        "id": "15300dc3-66ac-4ec5-81c4-089f56ccf177"
    },
    {
        "author": "宋庠",
        "paragraphs": [
            "偶作河梁餞，翻爲池上賓。",
            "歸驂不忍駕，新月共留人。"
        ],
        "title": "同吳侍郎小園池上送楊端明歸馬上口占",
        "id": "38c816e6-34e4-4013-85c9-7d7fcc606429"
    },
    {
        "author": "宋庠",
        "paragraphs": [
            "走馬東來冒驛塵，今年重識帝城春。",
            "自憐已作衰翁態，苑樹宮花笑殺人。"
        ],
        "title": "二月社日到都門見花卉初發",
        "id": "377c130f-730a-4a04-be09-3b00673b73af"
    },
    {
        "author": "宋庠",
        "paragraphs": [
            "陳蕃推席偏憂國，孟國囊頭不祭神。",
            "一自太官供賽具，皇天無意福忠臣。"
        ],
        "title": "讀黨人篇",
        "id": "bd2e7683-a061-4a0e-9430-246b3a15a07c"
    },
    {
        "author": "宋庠",
        "paragraphs": [
            "枌榆鄉社轉春蹊，坐蔭芳林日欲西。",
            "觸袖野花多自舞，避人幽鳥不成啼。"
        ],
        "title": "春日會連舜賓別墅",
        "id": "ca450496-55ab-486b-ac26-5c52ff311f40"
    },
    {
        "author": "宋庠",
        "paragraphs": [
            "旦夕人語喧，汎舟北城曲。",
            "十里望禪剎，飄若塵外躅。",
            "是日秋宇高，清輝澹晨旭。",
            "林風唱殘蜩，澤稗下饑鵠。",
            "野實迎露黄，川蕪傲霜綠。",
            "循涯得微徑，捨楫步幽麓。",
            "佛寺訝靚深，僧廬互重複。",
            "山氣導真想，天香洗煩欲。",
            "嗟余秉微尚，丘壑返初服。",
            "失計蹈塵囂，虛名玷纓轂。",
            "妄排金馬門，謬草紫泥牘。",
            "溫省專慎辭，中階佐調餗。",
            "器偏固自傾，綆短良難續。",
            "何言一麾出，尚參九州牧。",
            "恩深無後疵，顔靦有餘恧。",
            "孔訓懲憚改，羲爻許頻復。",
            "朅來清凈區，冀脫泥塗辱。",
            "醉象或可調，藩羝悔前觸。",
            "萬緣自我空，至道非外勗。",
            "聊謹三載期，吾得事棲伏。"
        ],
        "title": "季秋曉出題山光寺",
        "id": "5929d7fb-f067-44c5-9b96-a2a30e3eb1d7"
    },
    {
        "author": "宋庠",
        "paragraphs": [
            "軒野龍催馭，堯宮鶴厭寒。"
        ],
        "title": "句  其一",
        "id": "0990e56d-fdcf-429a-b2d0-3968b1536184"
    },
    {
        "author": "宋庠",
        "paragraphs": [
            "草平天一色，風暖燕雙高。"
        ],
        "title": "句  其二",
        "id": "64fb110f-e766-4be3-abde-8824371c2a98"
    },
    {
        "author": "宋庠",
        "paragraphs": [
            "羽毛丹穴種，頭角玉麟兒。"
        ],
        "title": "句  其三",
        "id": "95b82229-2763-45a6-9ea4-281ee9f0380e"
    },
    {
        "author": "宋庠",
        "paragraphs": [
            "積高人上雍，昭配禮從周。"
        ],
        "title": "句  其四",
        "id": "88b0524a-90bb-479f-a270-38f3b1fa19b2"
    },
    {
        "author": "宋庠",
        "paragraphs": [
            "花寒陰鶴警，霜草腐螢疏。"
        ],
        "title": "句  其五",
        "id": "3b8b2bdb-ee0a-4245-8559-85489bbffe7e"
    },
    {
        "author": "宋庠",
        "paragraphs": [
            "露夕梨津飽，霜天蟹甲肥。"
        ],
        "title": "句  其六",
        "id": "615f4a8d-3dad-424d-9103-8655d96dd982"
    },
    {
        "author": "宋庠",
        "paragraphs": [
            "筒分細細泉。"
        ],
        "title": "句  其七",
        "id": "09f4206a-970f-41c4-b969-fe2da8842536"
    },
    {
        "author": "宋庠",
        "paragraphs": [
            "竹塢度鐘聲。"
        ],
        "title": "句  其八",
        "id": "29100160-ead1-4d04-b80a-ba31732af162"
    },
    {
        "author": "宋庠",
        "paragraphs": [
            "青牛恃力狂挨樹。"
        ],
        "title": "句  其九",
        "id": "803b86be-0ed4-4bab-b84d-8e28b7543b79"
    },
    {
        "author": "宋庠",
        "paragraphs": [
            "冰萼瓊華次第開。"
        ],
        "title": "句  其一○",
        "id": "fd96b56c-a74c-4d76-8dd7-b165bf355ac1"
    },
    {
        "author": "宋庠",
        "paragraphs": [
            "詩題：莊獻太后哀輓應制二首首句（全詩）：其一：寶慈垂母訓，一紀御淨除。",
            "地有占沙舊，天仍補石餘。",
            "軒星淪夕緯，翟輅去宸居。",
            "異日金縢啟，方知復辟書其二：肝仄身無撣，寒暄疾有加。",
            "災生織女□，魂斷濯龍車。",
            "廞翣浮辰旭，邊簫咽螟霞。",
            "唯留長樂注，刊美在皇家。"
        ],
        "title": "存目  其一",
        "id": "3db80828-7470-4c99-b894-fcc94057fc20"
    },
    {
        "author": "宋庠",
        "paragraphs": [
            "詩題：莊惠太后挽歌應制二首首句（全詩）：其一：媯幄柔明訓，堯闈保護賢。",
            "別居長樂寢，讓給水衡錢。",
            "謹疾方加膳，收神亟去仙。",
            "宸襟增服紀，追報煥終天。",
            "其二：昔帝推嬪則，吾君頼母慈。",
            "陪陵漢家葬，異室箇宮祠。",
            "露暗星軒隠，天愁月御移。",
            "翟車參享路，無復廟中期。"
        ],
        "title": "存目  其二",
        "id": "1e2465af-5b2a-482c-be96-5cabf3c7b48f"
    },
    {
        "author": "宋庠",
        "paragraphs": [
            "詩題：送梵才大師歸天台首句（全詩）：玉宇重來訪舊游。"
        ],
        "title": "存目  其三",
        "id": "75131500-fe87-4d6a-ae59-59c3f216bbf4"
    },
    {
        "author": "宋庠",
        "paragraphs": [
            "詩題：予自到嶺外居嵐瘴中未嘗不以先死對治人人見其浩然若有所得者今歲在海外遇寒食困發家書想望松楸不能自理偶成此詩示兒子首句（全詩）：春日自明霽按：末句作詩示阿張，有注云：阿張，孟堅小字。"
        ],
        "title": "存目  其四",
        "id": "1b3deeb6-6635-47b3-81f4-7bb416c0c568"
    },
    {
        "author": "宋庠",
        "paragraphs": [
            "詩題：四月昌州奏聖祖殿下生芝草一本四莖及面有紅光如悅懌之狀首句（全詩）：昌之遠地凝和氣。"
        ],
        "title": "存目  其五",
        "id": "e9769df1-e0f0-4107-b5ab-fdf7cf322a70"
    },
    {
        "author": "王洙",
        "paragraphs": [
            "燕退朝事希，鳴騶出雲閣。",
            "近遊速朋彥，名園接闉郭。",
            "幽芳尚閒整，新樾已清漠。",
            "歡談一坐傾，遞飲百分涸。",
            "我亦醒而狂，遵溪縱行樂。",
            "晚駕方惜歸，正巾墜香萼。"
        ],
        "title": "春集東園賦得萼字",
        "id": "da6dfdbb-9b78-4138-add6-85e9018bde05"
    },
    {
        "author": "王洙",
        "paragraphs": [
            "每讀梁公傳，青編日屢開。",
            "神交慕英烈，自喜見雲來。",
            "一命須朝祿，連章薦楚材。",
            "凡昇黄綬秩，世代乃身媒。"
        ],
        "title": "贈狄國寅",
        "id": "93c89c91-6e3b-46cc-b02c-75c0235cceb9"
    },
    {
        "author": "王洙",
        "paragraphs": [
            "景純過官舍，走馬不曾下。",
            "驀地趁朝歸，便遭官長駡。"
        ],
        "title": "戲改杜贈鄭廣文詩",
        "id": "723df29c-328e-4a6b-89ed-3999008c06da"
    },
    {
        "author": "王洙",
        "paragraphs": [
            "襄陽南出大路奔，小山曰峴名特尊。",
            "山形卑墮不峻極，屹若巨首臨江濆。",
            "大山半空不成霍，絕水闕左非其亹。",
            "砠巔贔屭戴危石，箕踞曼衍羅芳蓀。",
            "漢流長騖濱其足，東望瀰迆皆平原。",
            "槎頭下瞰罟罶集，蔡洲近眺田園蕃。",
            "何物茲山匪秀出，得使今古聞聽喧。",
            "自昔羊公好登覽，山名直爲賢者存。",
            "鹿門望楚鎮區境，鳳林冠蓋延山樊。",
            "丹巖翠壁互幽勝，日月虧蔽煙嵐屯。",
            "公胡遺彼而樂此，談者未始聊診論。",
            "吾謂聖達意超豁，高覽便欲周乾坤。",
            "孔登泰山小天下，阮升廣武歎豎昏。",
            "會稽探穴禹書出，之罘望海雲濤翻。",
            "此中風景亦虛遠，極目見盡江山源。",
            "東吳未定勞機策，置酒嘯詠紓憂煩。",
            "數顧潤甫恤躬後，誓將百歲游清魂。",
            "對公盛德與山永，正唯湛輩如公言。",
            "今茲去公僅千載，凜然英氣猶軒軒。",
            "我來追古一長息，舊迹廢毀成悲吞。",
            "民豪占山童其木，嘉植不得容本根。",
            "利取薪蘇積稛絭，粥之陶瓬供燒燔。",
            "羊公無廟忽不祀，但縱淫鬼歆牲蘩。",
            "中庭有碑即墮淚，至今觀者懷仁恩。",
            "於民何誅不足問，非民忘德由官惛。",
            "下教邑里復祠宇，敘諸祭典躋之元。",
            "思仁愛樹恭所茇，禁止樵伐修壖垣。",
            "且欲王命得守固，謄言狀事馳九閽。",
            "書聞天子蒙報可，金石款刻垂後昆。",
            "使民永念古遺愛，勖爾風化常丕敦。"
        ],
        "tags": [
            "泰山"
        ],
        "title": "重建峴山羊侯祠歌",
        "id": "2de0734a-1b96-4c7a-9291-bb63455a92c3"
    },
    {
        "author": "王洙",
        "paragraphs": [
            "無正文。"
        ],
        "title": "來燕堂聯句",
        "id": "2d9ba40a-8641-49d3-895d-3c594d00321f"
    },
    {
        "author": "王洙",
        "paragraphs": [
            "槐杪青蟲縋夕陽。"
        ],
        "title": "句",
        "id": "35cf4e19-c5bf-4a23-9ef0-7ef20f229fb3"
    },
    {
        "author": "王洙",
        "paragraphs": [
            "詩題：贈日本國僧首句：滄波泛瓶錫。"
        ],
        "title": "存目",
        "id": "a09868c2-bd5d-4953-9073-db0dc2c6f019"
    },
    {
        "author": "狄遵度",
        "paragraphs": [
            "佳城鬰鬰頹寒煙，孤雛乳兔號荒阡。",
            "夜卧北斗寒挂枕，木落霜拱雁連天。",
            "浮雲西去伴落日，行客東盡隨長川。",
            "乾坤未死吾尚在，肯與蟪蛄論大年。"
        ],
        "title": "佳城篇",
        "id": "35ecfe6e-167b-462d-86b7-3a993e11cec8"
    },
    {
        "author": "狄遵度",
        "paragraphs": [
            "洞庭葉下凉颼颼，凍天頑白凝不流。",
            "圓月擬缺不忍缺，輕露欲浮終未浮。",
            "憶吹朱籟鳳軿上，更采紫芝雲嶠陬。",
            "玉樓天半幾千尺，珠樹玲瓏懸上頭。"
        ],
        "tags": [
            "洞庭湖"
        ],
        "title": "和渙之深秋月夜書事",
        "id": "36013cb5-6613-4a06-baa2-8767f0cfebf6"
    },
    {
        "author": "狄遵度",
        "paragraphs": [
            "高林風怒雨聲黑，小閣燈背人語闌。",
            "誰知雲外月高照，定是葉間鶑最寒。",
            "時覺急飄愁未已，似聞徐滴喜初翻。",
            "驪駒北首榆關路，天晴煙樹沙磧寬。"
        ],
        "title": "雨",
        "id": "56605dbb-7d76-4576-bb02-5b0a9a994cb8"
    },
    {
        "author": "狄遵度",
        "paragraphs": [
            "道之不行乘桴浮，赴河蹈海成今遊。",
            "春歸應到嶺北樹，日出先照天南樓。"
        ],
        "title": "登樓三首  其一",
        "id": "87354bc1-f184-4053-883c-b7f1f24ba6d8"
    },
    {
        "author": "狄遵度",
        "paragraphs": [
            "羣山南走失所往，百川東逝茲其窮。",
            "天低水國疑將壓，人過月塘愁欲空。"
        ],
        "title": "登樓三首  其二",
        "id": "fb281eaf-096c-47c0-bcf4-60da63cc8d53"
    },
    {
        "author": "狄遵度",
        "paragraphs": [
            "莎青石細淺見底，天空雲淡無一毫。",
            "波間圓月照不動，海上清風來最高。"
        ],
        "title": "登樓三首  其三",
        "id": "87d3597d-fd90-4216-8748-33ad2dbb202e"
    },
    {
        "author": "狄遵度",
        "paragraphs": [
            "植蕉低簷前，雙叢對含雨。",
            "葉間求丹心，一日視百腑。",
            "胸中數寸赤，不惜爲君吐。",
            "心盡腹亦空，況復霜雪苦。",
            "非無後凋意，柔脆不足禦。"
        ],
        "title": "詠芭蕉",
        "id": "dea3b8e8-cf00-4fa2-b496-7a865a444424"
    },
    {
        "author": "狄遵度",
        "paragraphs": [
            "秋風吹白雲，觸處自何谷。",
            "初猶半洞門，欻出遍巖腹。",
            "零落依水湄，片段掛枯木。",
            "餘影透微白，滅跡混空綠。",
            "煙蘿自蘙密，島溆徒縈曲。",
            "安知蒼梧野，下覆猿鳥哭。",
            "誰能久徘徊，返顧視黄鵠。"
        ],
        "title": "看白雲愛而成詩",
        "id": "d61b1dda-f669-4c6f-b21c-381bf1792228"
    },
    {
        "author": "狄遵度",
        "paragraphs": [
            "月出高樹枝，影動酒樽處。",
            "樹深月色薄，稍以燈火助。",
            "主人喜我過，斟酌亦云屢。",
            "於時幸無累，所談非近務。",
            "凉風自遠至，清景淡吾慮。",
            "方期西山秋，歷覽陪杖屨。"
        ],
        "title": "謁孔先生",
        "id": "58aec669-43a8-4c21-abff-51278be850e8"
    },
    {
        "author": "程戡",
        "paragraphs": [
            "歸騎翩翩去路賒，鬰蔥佳氣望天涯。",
            "艱危劍閣三千里，惠愛刀州十萬家。",
            "龍尾道邊瞻日彩，鹿頭關外別春華。",
            "金明扈從宸遊處，休憶連年泛浣花。"
        ],
        "title": "送鈐轄館使王公",
        "id": "b17ecc26-714d-44f1-b851-8ff10dec974d"
    },
    {
        "author": "靳宗",
        "paragraphs": [
            "再任坤維報政成，紫泥恩詔下神京。",
            "摇鞭有客添歸興，折柳何人不愴情。",
            "杜宇江山經鳥道，海棠池館憶龜城。",
            "尊前執手難收淚，投分從來比弟兄。"
        ],
        "title": "送鈐轄館使王公",
        "id": "360465d1-83bc-4088-94aa-ee3513cfc674"
    },
    {
        "author": "章岷",
        "paragraphs": [
            "卧龍東嶺冠雲霞，亭面谿流對若耶。",
            "秋霽獨先初夜月，春陰見盡滿城花。",
            "疏篁遶檻棲寒雀，喬木依簷泊暮鴉。",
            "紅燭未殘賓已醉，倚風歌管到人家。"
        ],
        "title": "留題新建五雲亭",
        "id": "fe013be7-036a-4703-8328-7bab80057dde"
    },
    {
        "author": "章岷",
        "paragraphs": [
            "郡閣高檐半納雲，危欄徙倚惜芳辰。",
            "澄潮疊嶂新經雨，啼鳥開花各爲春。",
            "案有牋毫難賦景，席無歌管懶邀賓。",
            "自憐莫厭登臨數，即是葵丘代戍人。"
        ],
        "title": "春日獨登蓬萊閣",
        "id": "da48b6c1-16e6-41d6-be44-9bcb248427de"
    },
    {
        "author": "章岷",
        "paragraphs": [
            "乘興訪遺基，扁舟宿煙渚。",
            "水凈寫天形，山空答人語。",
            "風篁自成韵，霜葉紛如雨。",
            "寒亭暮響清，饑猿夜啼苦。",
            "疑將洞府接，似與人寰阻。",
            "不羨重城中，喧喧聽笳鼓。"
        ],
        "title": "釣臺",
        "id": "e73f9dba-a0e4-4975-ada1-894c913295ec"
    },
    {
        "author": "章岷",
        "paragraphs": [
            "古寺依山起，幽軒對竹開。",
            "翠陰當晝合，凉氣逼人來。",
            "夜影疏排月，秋鞭瘦竹苔。",
            "雙旌容託乘，此地舉茶杯。"
        ],
        "title": "陪范公登承天寺竹閣",
        "id": "c0e66258-eca1-45de-946b-fe8f8aa42181"
    },
    {
        "author": "章岷",
        "paragraphs": [
            "故山蘿蔓鎖雲扉，幾夕扁舟已夢歸。",
            "蓮社招賢移歲月，芝巖編句滿珠璣。",
            "金刀擁雪新彫鬢，香祴欺蘭舊賜衣。",
            "後夜吳門對霜月，懷師餘意在琴徽。"
        ],
        "title": "送梵才大師歸天台",
        "id": "330e557e-45f4-485f-89d8-67cc0adc0915"
    },
    {
        "author": "章岷",
        "paragraphs": [
            "邑境人歌令尹賢，構亭裁址俯清漣。",
            "風高送目帆侵日，秋霽凭闌水接天。",
            "越茗似雲邀客試，吳蓴如線佐庖鮮。",
            "政餘授館多投轄，費盡公田種秫錢。"
        ],
        "title": "如歸亭",
        "id": "58b9771c-ac21-4ad2-a695-1658e2ea680b"
    },
    {
        "author": "龔宗元",
        "paragraphs": [
            "曦輪獵野枯杉松，火焚泰華雲如峰。",
            "天地爐中赤煙起，江湖喣沫烹魚龍。",
            "生獰渴獸脣焦斷，峻翮無聲落晴漢。",
            "饑民逃生不逃熱，血迸背皮流若汗。",
            "玉宇清宮徹羅綺，渴嚼冰壺森貝齒。",
            "炎風隔斷真珠簾，池口金龍吐寒水。",
            "象牀珍簟凝流波，瓊樓待月微酣歌。",
            "王孫晝夜縱娛樂，不知苦熱還如何。"
        ],
        "title": "六月吟",
        "id": "95b79ecb-e0c4-449e-9e54-e4378ed32218"
    },
    {
        "author": "龔宗元",
        "paragraphs": [
            "兔魄侵階夜三刻，蜀錦堆香花院窄。",
            "風動簾旌玳瑁寒，露垂蟲網珍珠白。",
            "美人匝席羅弦管，綺幄雲屏爐麝暖。",
            "只恐金壺漏水空，不怕鸞觴琥珀滿。",
            "勸君莫負秉燭遊，曾見古人傷晝短。"
        ],
        "title": "夜宴",
        "id": "fd94fd61-ea17-443b-a075-47da5d0d02a1"
    },
    {
        "author": "龔宗元",
        "paragraphs": [
            "高蹈遺塵蛻，含華傲素園。",
            "璜溪頻下釣，蕙帳不驚猿。",
            "養浩時清嘯，忘機只寓言。",
            "幾回生蝶翅，明月在西軒。"
        ],
        "title": "贈處士林逋",
        "id": "d50398e9-b8c2-4702-83dc-eced24e04ad2"
    },
    {
        "author": "龔宗元",
        "paragraphs": [
            "短亭祖帳接平川，柳拂回波繫畫船。",
            "漸向落暉分繡袖，忍聽離曲怨鵾弦。",
            "雲連稽嶺應懷古，路近花源好訪仙。",
            "那更憑高望天際，江堤煙重草綿綿。"
        ],
        "title": "送陳君子之四明",
        "id": "af955774-4d19-401f-8de5-d5cfa20e36ef"
    },
    {
        "author": "龔宗元",
        "paragraphs": [
            "星河耿耿寒煙浮，白龍銜月臨霜樓。",
            "誰家砧弄細腰杵，一聲擣破江城秋。",
            "雙桐老翠墮金井，高低冷逐西風緊。",
            "靜如秋籟暗穿雲，天半驚鴻斷斜影。",
            "哀音散落愁人耳，何處離情先喚起。",
            "長信宮中葉滿階，洞庭湖上波平水。",
            "萬里征夫眠未成，摇風擣月何丁丁。",
            "楚關秦嶺有歸客，一枕夜長無限情。"
        ],
        "tags": [
            "洞庭湖"
        ],
        "title": "擣砧詞",
        "id": "1dd996dd-4b65-4dd9-9a70-702bad90fa23"
    },
    {
        "author": "張肅",
        "paragraphs": [
            "去謁吾君遇太平，太平明主重南能。",
            "不關名利真開士，却返林泉伴野僧。",
            "御賜白金爲長物，身歸青嶂策枯藤。",
            "只應待到天台日，齋炷檀烟定有燈。"
        ],
        "title": "送僧歸護國寺",
        "id": "b68e31f1-7748-45dd-897b-ae400193b758"
    },
    {
        "author": "邵炳",
        "paragraphs": [
            "光武休戈詔子陵，高臺時暫別煙汀。",
            "當時四海皆臣妾，獨有先生占客星。"
        ],
        "title": "題釣臺",
        "id": "dd5f9291-a335-4d92-9153-92036d937cce"
    },
    {
        "author": "邵炳",
        "paragraphs": [
            "雲峰千仞對吾廬，洞古名新郡守書。",
            "須信神靈知受賜，先興霖雨遠隨車。"
        ],
        "title": "酬通判楊殿丞名霖巖洞",
        "id": "53b2c5b2-bf7c-45f8-ba48-a896ee27ba03"
    },
    {
        "author": "林杞",
        "paragraphs": [
            "天開八葉蓮花峰，神龜引子巢其中。",
            "千年皮骨老化石，玉色不與凡工同。"
        ],
        "title": "蓮花峰",
        "id": "a61de63a-4220-4322-b5b3-2fc32ab7da76"
    },
    {
        "author": "王陶",
        "paragraphs": [
            "尋幽碧落外，此境真洞天。",
            "乳竇穿碧澗，葆樹蒙塞煙。",
            "迹與氛𡏖絕，身亡名利纏。",
            "日暮嬾回首，遲拍洪崖肩。"
        ],
        "title": "遊碧落洞",
        "id": "fa71a55b-68ba-4300-9466-01a9862c4b56"
    },
    {
        "author": "孫抗",
        "paragraphs": [
            "舊駐東方騎，因題北牖名。",
            "來須風作御，去認斗爲城。",
            "日氣晚方到，雲收寒易生。",
            "予心匪游衍，拱北振華纓。"
        ],
        "title": "北牖洞",
        "id": "d51f7e3e-6859-49a0-9c33-f6f2d6c91f0a"
    },
    {
        "author": "孫抗",
        "paragraphs": [
            "禽貴羽毛潔，地憐巖壑幽。",
            "名非華陰凍，景似秀林秋。",
            "不睹音塵繼，空驚歲月遒。",
            "何如潁川鳳，千古冠緹油。"
        ],
        "title": "白雀洞",
        "id": "413ebc0a-35cf-4540-ac55-7252ae1e16d0"
    },
    {
        "author": "孫抗",
        "paragraphs": [
            "峭徑入蒼烟，他山盡一拳。",
            "上盤朱鳥翼，中寓漆園仙。",
            "清可携壺賞，凉堪拂石眠。",
            "九疑生接境，曾此按薰弦。"
        ],
        "title": "南華洞",
        "id": "986c9686-b27c-4230-b319-265cd0a94e7b"
    },
    {
        "author": "孫抗",
        "paragraphs": [
            "險絕信天開，春蘿蔭古苔。",
            "不愁雲影閉，先得日光來。",
            "片石充棋局，凉坡遞酒杯。",
            "東風偏著意，草木爛成堆。"
        ],
        "title": "朝陽洞",
        "id": "1ce274f0-d12c-4964-82f3-6d985d260422"
    },
    {
        "author": "孫抗",
        "paragraphs": [
            "地應連海眼，終古蓄寒泉。",
            "四列青蒼壁，雙開菡萏蓮。",
            "已嗟真賞去，猶訝昔香傳。",
            "未媿東林下，霜葩社衆賢。"
        ],
        "title": "嘉蓮洞",
        "id": "158f51c5-2434-4664-ab1f-74461918a8a2"
    },
    {
        "author": "孫抗",
        "paragraphs": [
            "塵寰雖未遠，顥氣覺偏滋。",
            "日落鳥歸去，秋高風勁時。",
            "吟餘下天籟，坐久凜冰肌。",
            "信是棲幽境，凉蟾照履綦。"
        ],
        "title": "夕陽洞",
        "id": "49447564-f2b8-49e9-bda7-6daaa8c9ad3c"
    },
    {
        "author": "孫抗",
        "paragraphs": [
            "寬踰城闕峻瑶魁，萬壑吟風四壁苔。",
            "不獨雲霞可招隠，溪流常送落花來。"
        ],
        "title": "棲霞洞",
        "id": "9e27d343-078b-489d-b2d1-5cd3e3df93a6"
    },
    {
        "author": "孫抗",
        "paragraphs": [
            "天下名山數南國，峴首首推襄漢域。",
            "前年假節使湖外，道出銅鞮一攀陟。",
            "檀溪西下烟雨繁，夢澤南迴雲霧織。",
            "絕壁頹巖畫障開，陽林雜蘤天光逼。",
            "飄然不減京臺樂，城闕弦歌野耕植。",
            "借問人心誰見思，雲來遠庇羊公德。",
            "乃知仁愛與山俱，奚用沈碑衒金刻。",
            "追詢耆舊訪祠宇，遲拜丹青紀聰直。",
            "佛藍神館鬰相望，獨此寂寥遺肸飾。",
            "欒公燕國戚藩佐，朱邑桐鄉嗇夫職。",
            "居民立社中詔嘉，撫舊勸來區淑慝。",
            "指期還臺首章奏，立使閟宮膋血食。",
            "半途得郡旋治中，迴睇鳳林空太息。",
            "仙郎作鎮未朞月，起廢補亡罄心力。",
            "凡予所欲塵黈聰，文符一一條其極。",
            "庚桑畏壘既禋薦，魯國靈光亦顛踣。",
            "由晉至今更幾秋，隼畫干旟熊伏軾。",
            "但矜□□□形勝，誰祀賢人思物色。",
            "公當□□乃□□，只□徊翔預倫□。",
            "漢波平遠山巍然，共仰羊王譽充□。"
        ],
        "title": "峴山",
        "id": "5a0f27eb-8db1-4ccb-89d7-79e6858f1559"
    },
    {
        "author": "趙諴",
        "paragraphs": [
            "龍卧山形滴翠微，翬飛閣勢搆空危。",
            "六鼇不是湖中蟄，一島疑從海上移。",
            "屏障牋毫吟詠處，神仙羅綺燕遊時。",
            "自慚爲吏非香案，又躡雲梯從使麾。"
        ],
        "title": "和孔司封題蓬萊閣",
        "id": "65b541f9-3458-4452-a89e-ac7394a21880"
    },
    {
        "author": "趙諴",
        "paragraphs": [
            "竟夕雨聲寒，黎明日氣暄。",
            "峰巒添積潤，谿澗漲新痕。",
            "鐘鼓連三寺，杉松共一邨。",
            "不須遊賞徧，麗句滿清軒。"
        ],
        "title": "遊雲門寺",
        "id": "00f8e5d0-9ec2-4e12-a202-130cae54dc0f"
    },
    {
        "author": "趙諴",
        "paragraphs": [
            "世稱幽景屬金仙，若是精藍豈妄傳。",
            "澗湧雙泉雷出地，山圍四面管窺天。",
            "唐僧手澤神毫健，梁帝宸恩寶器妍。",
            "今日喜償平昔志，更逢閩客此安禪。"
        ],
        "title": "遊天衣寺",
        "id": "08db09b0-daa5-4fd7-bb5d-a58777fdcdfb"
    },
    {
        "author": "趙諴",
        "paragraphs": [
            "欲遊城郭應難遍，每訪湖山亦自勞。",
            "坐致眼前無限景，僧房寄處蕺峰高。"
        ],
        "title": "遊戒珠寺",
        "id": "625a6dd1-609d-42e4-81de-4bebac1238df"
    },
    {
        "author": "盛奇",
        "paragraphs": [
            "別開洞壑翠微齊，蘿薜雲深路轉迷。",
            "一榻繁陰炎掃午，六秋巖畔足幽棲。"
        ],
        "title": "毘藍巖",
        "id": "d83feeb5-66a2-4ac2-8756-e7ca6c9cbd74"
    },
    {
        "author": "阮逸",
        "paragraphs": [
            "竹石寒相倚，雲窗曉共開。",
            "閑身方外去，幽意靜中來。",
            "墜響風隨籜，移陰日上苔。",
            "遲留秋更夜，待月露盈杯。"
        ],
        "title": "和范公同章推官登承天寺竹閣",
        "id": "01a39193-386b-4e63-84e5-f497f04c6841"
    },
    {
        "author": "阮逸",
        "paragraphs": [
            "易立泰山石，難枯上林柳。"
        ],
        "tags": [
            "泰山"
        ],
        "title": "句",
        "id": "9c96121b-58f7-4a6b-9c8c-45b97773a314"
    },
    {
        "author": "阮逸",
        "paragraphs": [
            "詩題：題竹閣首句：僧閣倚寒竹。"
        ],
        "title": "存目",
        "id": "79b36b1d-d8ed-4781-b22e-e294cad3e054"
    },
    {
        "author": "丘濬",
        "paragraphs": [
            "殿宇時聞燕雀喧，虛庭盡日少人行。",
            "孤吟獨坐情何限，時喜風傳中鵠聲。"
        ],
        "title": "寺中聞射因成",
        "id": "9b0765de-4b62-46d9-bfe7-00ff1d3cf629"
    },
    {
        "author": "丘濬",
        "paragraphs": [
            "何事化工情愈重，偏教此卉大妖妍。",
            "王孫欲種無餘地，顔巷安貧欠買錢。",
            "曉檻競開香世界，夜闌誰結醉因緣。",
            "須知村落桑耘處，田叟饑耕婦不眠。"
        ],
        "title": "儀真太守召看牡丹",
        "id": "305583cb-4b46-4461-a98e-c19ffbd3daab"
    },
    {
        "author": "丘濬",
        "paragraphs": [
            "碧睛蠻婢頭蒙布，黑面胡兒耳带環。",
            "幾處樓臺皆枕水，四周城郭半圍山。"
        ],
        "title": "贈五羊太守",
        "id": "3fd7c6a0-9c44-4768-ba46-51cb5f0c369c"
    },
    {
        "author": "丘濬",
        "paragraphs": [
            "鳴鳳相邀覽德輝，松蘿從此與心違。",
            "孤峰萬仞月正照，古屋數間人未歸。",
            "欲助唐虞開有道，深慚巢許勸忘機。",
            "明朝又引輕帆去，紫朮年年空自肥。"
        ],
        "title": "秩滿寄茅山道友",
        "id": "e58dd21d-da37-4d4d-86b2-d1c5a8b7287d"
    },
    {
        "author": "丘濬",
        "paragraphs": [
            "金商肅肅淬龍淵，白曉揮開東北天。",
            "天孫引下翡翠煙，層層堆列參井邊。",
            "便於裸壤蟠危巔，城雉岧嶢暗接連。",
            "地祇欲誇融結權，蘚花斸破蟄蟲遷。",
            "皮刳骨露判混元，一支一節相貫穿。",
            "洞庭波浪徹底乾，驅來不用暴秦鞭。",
            "大者臲尯下騰騫，尊卑序立鴻雁聯。",
            "欲覲曜寶禮法專，貘豹甝虎競差肩。",
            "稟命踧蹜未敢前，精神張王腰攣拳。",
            "霸臣納土窮海堧，怪狀埋沒幾百年。",
            "中和有美既爭先，磷磷丹漆排雕椽。",
            "太守擇之繼曩賢，念此嵌空清且堅。",
            "遽於峭絕創墀軒，名之以介非徒然。",
            "介是長男變初世，六二爻辭藴深祕。",
            "重門待暴乃其卦，未兆未萌堪畏避。",
            "公性中正仍盡瘁，悔吝何憂憂道義。",
            "道義興行皇綱備，乃是擇之之本志。",
            "平湖巨浸六幕寬，此時非獨圖宴憙。",
            "暑月芙蓉秋月濤，截斷風光千百里。",
            "鵬雲沆瀣南北透，離朱瞪目曠傾耳。",
            "料公豈戀葦苕地，才業施爲自茲始。",
            "或借前筯或赤箠，式遏蠻戎順文軌。",
            "炎上潤下火兼水，無燥無烈無圮毀。",
            "張衡巧製塵灰纍，八虬困睡金丸止。",
            "勸公速爲蒼生起，起輔垂裳聖天子。",
            "永永勳庸輝信史，此亭萬古鎮星紀。"
        ],
        "tags": [
            "洞庭湖"
        ],
        "title": "題聖果寺介亭詩",
        "id": "44cf9c7b-dd3c-489e-9f67-9a2f2ba6e3d8"
    },
    {
        "author": "丘濬",
        "paragraphs": [
            "南屏高瞰府城西，畫舸千艘共醉迷。",
            "四柱臺邊煙是幕，百花橋畔葑連隄。",
            "龍檀咽路迎輿隼，綺繡登山汙粉題。",
            "暮色沈沈郛郭閉，寶燈輝映梵天低。"
        ],
        "title": "詠錢塘",
        "id": "f93a7c77-b65a-4dc8-8fea-24f181230766"
    },
    {
        "author": "丘濬",
        "paragraphs": [
            "尋遊心緒忍闌珊，高處重登始是觀。",
            "晚吹劃開三面碧，晨曦收住一天寒。",
            "南屏洞戶蘿陰合，東極鼇峰雪浪漫。",
            "遠近聲形窮不得，離朱師曠漫凭欄。"
        ],
        "tags": [
            "西湖"
        ],
        "title": "登西湖北樓  其一",
        "id": "89b38bf0-419f-4464-8226-08cd75546ca3"
    },
    {
        "author": "丘濬",
        "paragraphs": [
            "澄霽無涯混一區，似開塵網到華胥。",
            "圖抨水墨煙昏處，國占清凉月上初。",
            "雲夢澤寬城邑遠，華嚴川好酒胥疏。",
            "祇期擺脫名韁了，來約真仙傍此居。"
        ],
        "tags": [
            "西湖"
        ],
        "title": "登西湖北樓  其二",
        "id": "8a277349-9249-4a65-8509-65b6b76813e5"
    },
    {
        "author": "丘濬",
        "paragraphs": [
            "春雲片片揭新綿。"
        ],
        "title": "句  其一",
        "id": "0177fc70-62c4-400a-85c8-9d2e8bbe014d"
    },
    {
        "author": "丘濬",
        "paragraphs": [
            "醜却天下美人面，正得世間君子心。"
        ],
        "title": "句  其二",
        "id": "d56a59a8-68c6-494b-a143-645e46c10948"
    },
    {
        "author": "丘濬",
        "paragraphs": [
            "階上腥臊堆蜆子，口中濃血吐檳榔。"
        ],
        "title": "句  其三",
        "id": "b04e0c6a-1452-469c-a8b4-88191c133ac1"
    },
    {
        "author": "丘濬",
        "paragraphs": [
            "風腥蠻市合，日上瘴雲紅。"
        ],
        "title": "句  其四",
        "id": "fb303165-2fee-402b-9b99-1ea74170ad0f"
    },
    {
        "author": "丘濬",
        "paragraphs": [
            "郭京楊式劉無忌，皆在東南卧白雲。"
        ],
        "title": "句  其五",
        "id": "da56736f-83d9-4119-bcb6-f03057bd32c8"
    },
    {
        "author": "李之才",
        "paragraphs": [
            "去年三月洛城遊，今日尋春到鳳州。",
            "欲托雙魚附歸信，嘉陵江水不東流。"
        ],
        "title": "行次鳳州",
        "id": "cfbd8bf6-1133-4030-ac9f-9afc5e83bc21"
    },
    {
        "author": "李之才",
        "paragraphs": [
            "羨子幽棲地，空山十月天。",
            "清簷朝飯後，寒壁夜深禪。",
            "霜樹留殘果，冰崖斷舊泉。",
            "劉雷好爲社，邑客有誰賢。"
        ],
        "title": "奉答懃師山中見寄",
        "id": "a6a22113-d275-4df9-a1d4-146161eedb6a"
    },
    {
        "author": "孫甫",
        "paragraphs": [
            "外臺富園池，茲焉甲西南。",
            "異花間棠梅，良木森楩楠。",
            "飄飄壺中仙，亹亹物外談。",
            "聯毫賦詩題，刻石留翠龕。"
        ],
        "title": "和運司園亭 西園",
        "id": "5de95e90-1d0c-41d3-94a1-ab6ecee94f41"
    },
    {
        "author": "孫甫",
        "paragraphs": [
            "華堂殿方池，雅名題玉谿。",
            "南榮翠樾陰，北望花島低。",
            "時聞細泉鳴，間或幽鳥啼。",
            "深宜世外人，冥坐窺天倪。"
        ],
        "title": "和運司園亭 玉谿堂",
        "id": "24e389f6-4ff9-47c3-b9b1-ac73861f9aa8"
    },
    {
        "author": "孫甫",
        "paragraphs": [
            "金穀計浩穰，山水志契闊。",
            "晴空倚危樓，快對西山雪。",
            "胸中浩氣充，物外囂塵絕。",
            "無事坐清吟，遠岫窗中列。"
        ],
        "title": "和運司園亭 雪峰樓",
        "id": "12430721-4f41-465c-b4cf-89a1ade02b7d"
    },
    {
        "author": "孫甫",
        "paragraphs": [
            "高軒瞰方池，澄波隔瑣窗。",
            "中島植奇花，鮮逾濯錦江。",
            "水府集羣仙，紅雲罩翠幢。",
            "畫圖入禁庭，榮耀知無雙。"
        ],
        "title": "和運司園亭 海棠軒",
        "id": "7b204449-3ee5-4227-9be3-7b146c430684"
    },
    {
        "author": "孫甫",
        "paragraphs": [
            "俗流嗜喧卑，世才務高潔。",
            "築臺僅踰尋，清夜延明月。",
            "四垂天幕低，千里蟾光發。",
            "美人□□才，裁賦何清絕。"
        ],
        "title": "和運司園亭 月臺",
        "id": "0f89a6a8-44b4-4e87-bdea-394a6a2857c4"
    },
    {
        "author": "孫甫",
        "paragraphs": [
            "森森棟梁材，駢空翥鸞鳳。",
            "危亭搆其間，曾不礙梁棟。",
            "檐陰織翠紋，砌溜諧清弄。",
            "攤飯宜晝眠，一枕華胥夢。"
        ],
        "title": "和運司園亭 翠錦亭",
        "id": "210da96a-8b49-42bf-9303-ac50fa51dad4"
    },
    {
        "author": "孫甫",
        "paragraphs": [
            "回環引細泉，泉聲漱檐底。",
            "美哉知者心，清通樂流水。",
            "琤琮戛鳴球，淅瀝泛綠綺。",
            "塵慮無由得，何須洗雙耳。"
        ],
        "title": "和運司園亭 潺玉亭",
        "id": "5ca340eb-4646-4885-b875-ca26e2f5425d"
    },
    {
        "author": "孫甫",
        "paragraphs": [
            "結茅作禪菴，不卑亦不廣。",
            "地占官府雄，盤基才袤丈。",
            "几席供燕閒，松筠助蕭爽。",
            "座有逍遥公，虛中息塵想。"
        ],
        "title": "和運司園亭 茅菴",
        "id": "5d88227d-d64e-4d0d-b783-8eb27b496c81"
    },
    {
        "author": "孫甫",
        "paragraphs": [
            "小閣聯雪峰，憑欄憙幽玩。",
            "紅接海棠洲，綠對篔簹岸。",
            "有時開罇罍，波影侵几案。",
            "何須架長虹，然後沖霄漢。"
        ],
        "title": "和運司園亭 水閣",
        "id": "ca7cb246-e0d8-4612-9011-86397c25df5f"
    },
    {
        "author": "孫甫",
        "paragraphs": [
            "蕭森玉谿南，小亭屹相向。",
            "使華雙軺車，禪境二方丈。",
            "固將物理齊，室隘志自廣。",
            "松竹周四簷，足以備幽賞。"
        ],
        "title": "和運司園亭 小亭",
        "id": "986c6f90-7b88-43fb-9646-d313ca8b845d"
    },
    {
        "author": "孫甫",
        "paragraphs": [
            "衰病自憐無酒趣，塵容猶頼有詩情。"
        ],
        "title": "句",
        "id": "9cf8431c-60f5-4bae-bf06-580e746f91ef"
    },
    {
        "author": "宋祁",
        "paragraphs": [
            "孰順其祀，明明天子。",
            "天子謙讓，詔羣臣其議。",
            "惟章獻、章懿，遂祔先帝。",
            "宜索而典，而古而今。",
            "順考攸宜，慰我孝心。",
            "羣臣稽首，不遠厥成。",
            "伊先猷是程，伊大孝是經。",
            "匪祥符孰從，則莫我京。",
            "三代廟寢，止一帝后。",
            "漢制已遷，儒臣罔究。",
            "禮缺不稱，因樸趨陋。",
            "親靡祔尊，神挈斯祐。",
            "帝曰俞哉，予奉二慈。",
            "匪曰無典，實成訓是依。",
            "促灼爾龜，爰蕝爾儀。",
            "琢金追玉，昭款信辭。",
            "不敢先後，惟以順躋。",
            "孟冬十月，大饗其時。",
            "朕不憚勤，于庭遣之。",
            "吉日辛酉，帝自文德。",
            "至于大慶，奉寶授冊。",
            "永懷劬勞，孝貫天極。",
            "虞賓在位，百官承式。",
            "顯顯太歲，惟冊寶是將。",
            "和鸞有容，龍旗孔揚。",
            "既至于廟，是承是告。",
            "奉遷后主，合侑文考。",
            "有主則止，有匹得行。",
            "遂旅豆籩，以及芼牲。",
            "明水太羹，有飶有澄。",
            "鼓鐘欽欽，鼓瑟鼓琴。",
            "考悅妣安，蠲我德音。",
            "德音惟何，帝受純嘏。",
            "不專斯饗，用赦天下。",
            "開釋罪辜，賜逮九軍。",
            "一人作孝，庶邦蒙仁。",
            "禮非天作，托始于聖。",
            "聖克正始，萬世攸定。",
            "作述交善，神人胥慶。",
            "天謂皇帝，既付所覆。",
            "帝克孝治，奉親以侑。",
            "其收丕祺，蕃衍後昆。",
            "萬有億年，繼繼存存。"
        ],
        "title": "順祀詩",
        "id": "72374072-630a-46be-8685-897bc9fc99e7"
    },
    {
        "author": "宋祁",
        "paragraphs": [
            "彼嶽惟崧，天作其神。",
            "嗣生我公，我公斤斤。",
            "嘉猷矢陳，柄國之均。",
            "帝親命之，纂成前人。",
            "不顯其道，惟申是保。"
        ],
        "title": "上許州呂相公嗣崧許康詩二首 嗣崧詩 其一",
        "id": "e34c147f-3ccd-4484-8494-30b9cfb85471"
    },
    {
        "author": "宋祁",
        "paragraphs": [
            "公邁厥德，祗祗翼翼。",
            "柔嘉而直，模我彝倫。",
            "揉我方國，施于夷貊。",
            "百度是毗，庶績允熙。",
            "罔敢不恪，惟公是若。"
        ],
        "title": "上許州呂相公嗣崧許康詩二首 嗣崧詩 其二",
        "id": "74ab31f8-dd45-4246-ac10-9741ae252179"
    },
    {
        "author": "宋祁",
        "paragraphs": [
            "帝詔執事，徹申土疆，衍沃腴良。",
            "賦輿溱溱，莫樂于申。",
            "昔在四岳，佑堯象禹，爲國心膂。",
            "受民作邦，于今以光。"
        ],
        "title": "上許州呂相公嗣崧許康詩二首 嗣崧詩 其三",
        "id": "de8547f6-9022-4302-83dd-a71ce804a122"
    },
    {
        "author": "宋祁",
        "paragraphs": [
            "帝告于公，紹胥爾宇。",
            "憲是文武，如申如甫，爲周之輔。",
            "誕錫爾祉，惟申甫是似。",
            "乘車錯衡，淑施英英，式遄其榮。"
        ],
        "title": "上許州呂相公嗣崧許康詩二首 嗣崧詩 其四",
        "id": "301813f9-3063-450e-81a4-221cfc7321a8"
    },
    {
        "author": "宋祁",
        "paragraphs": [
            "公拜稽首，敢揚王休。",
            "祈天之久，爲天子萬壽。",
            "彼嶽磐磐，松柏丸丸，公福祿實蕃。",
            "有崇而岡，有大而陵，公壽考是承。"
        ],
        "title": "上許州呂相公嗣崧許康詩二首 嗣崧詩 其五",
        "id": "ed117120-50ab-4dd7-b2ba-824fbb374de2"
    },
    {
        "author": "宋祁",
        "paragraphs": [
            "許麗而康，岳孫奠之。",
            "曰公之屏，實維似之。",
            "公徒增增，朱綅綠縢。",
            "不戁不驚，鉤膺鏤錫。",
            "稱娖顔行，噦焉綏章。",
            "總我列侯，式時南疆。"
        ],
        "title": "上許州呂相公嗣崧許康詩二首 許康詩 其一",
        "id": "bc7ea29e-3811-4c4b-8682-068703b1f116"
    },
    {
        "author": "宋祁",
        "paragraphs": [
            "公之相攸，孔樂于許。",
            "其原膴膴，其川訏訏。",
            "有芃禾麻，有京稷黍。",
            "藪焉麋麕，渚焉魴鱮。",
            "有李有桃，有柘有檀。",
            "樹我之園，令居則安。"
        ],
        "title": "上許州呂相公嗣崧許康詩二首 許康詩 其二",
        "id": "98210ce1-e8f3-4b97-b218-05a91e2d05f8"
    },
    {
        "author": "宋祁",
        "paragraphs": [
            "公視于庭，師兵翼翼，孔武有力。",
            "公適于府，陪卿髦士，罔不就緒。",
            "公宴于堂，嘉賓我從。",
            "琴瑟鼓鐘，或揳或摐。",
            "靜好鏗鏘，萬舞有容。"
        ],
        "title": "上許州呂相公嗣崧許康詩二首 許康詩 其三",
        "id": "4061235d-983c-4d26-b585-5d8d39f08b22"
    },
    {
        "author": "宋祁",
        "paragraphs": [
            "左拂其殽，炰鼈燔羔，給鮮于庖。",
            "右烹其蔌，筍菭蒲葅，柔嘉惟馥。",
            "旨酒且多，其飲溫克。",
            "攝爾攸儀，侑公宴嬉。",
            "俾胖而樂，俾艾而耆。"
        ],
        "title": "上許州呂相公嗣崧許康詩二首 許康詩 其四",
        "id": "e4160126-f894-4b2d-a9cb-dda49544c443"
    },
    {
        "author": "宋祁",
        "paragraphs": [
            "明明天子，股肱一體。",
            "于蕃于宣，邦人咸喜。",
            "主芣之山，浚{氵冀}之渠。",
            "弗童而材，弗竭而漁。",
            "皇惠斯人，俾公焉依。",
            "公報其成，帝曰還歸。"
        ],
        "title": "上許州呂相公嗣崧許康詩二首 許康詩 其五",
        "id": "3ff05311-720c-468b-a167-dbd621f0fae9"
    },
    {
        "author": "宋祁",
        "paragraphs": [
            "省舍諸吏休，前軒成獨步。",
            "月色凈牟首，星痕隠溫樹。",
            "稍聽班馬鳴，猶見昏鴉度。",
            "索居易興感，幽抱邈誰晤。",
            "自問遊落姿，胡攖文墨務。",
            "企歡無剩娛，即事有盈慮。",
            "遠寄江海心，冷風儻能御。"
        ],
        "title": "夜直省舍",
        "id": "1f1a4751-d231-4d6c-80b5-38fbf98ebc7e"
    },
    {
        "author": "宋祁",
        "paragraphs": [
            "日稷城陰生，塵露稍云歇。",
            "密樹抱烟沈，高禽映天沒。",
            "外物既不擾，清機亦徐發。",
            "何意羲皇風，吹我襟袖末。",
            "少駐北堂陲，娟娟待明月。"
        ],
        "title": "省舍晚景",
        "id": "889c8e5a-13df-481b-ac69-8366bd37ffa0"
    },
    {
        "author": "宋祁",
        "paragraphs": [
            "昔承上庠乏，蒔竹北堂軒。",
            "飭吏勤浸灌，冉冉榮孤根。",
            "日晏到官下，對賞忘塵喧。",
            "海月影宵戺，天風籟晨顛。",
            "去年主人斥，負謗爲淮藩。",
            "後來異好尚，欲諉不敢宣。",
            "何幸覯時哲，乃加封殖恩。",
            "千里走書驛，語竹遥相存。",
            "不才好冷局，異日期歸旋。",
            "千萬屏剪伐，勿令孤願言。"
        ],
        "title": "正言田學士況書言上庠祭酒廳北軒予所種竹滋茂",
        "id": "878c8d6f-066f-4bc8-9c30-00f23a42503e"
    },
    {
        "author": "宋祁",
        "paragraphs": [
            "盛夏挾驕陽，于以搆炎熯。",
            "歊塵坌天蓋，烈御煽雲漢。",
            "稻穎茁然秀，涸流不勝灌。",
            "田畯卹歲功，釋耒共愁歎。",
            "太守忝農使，閉閣重慚惋。",
            "曾是謬政綱，曾是濫囚犴。",
            "一食三失匕，冀亦思過半。",
            "馳祝訴羣望，願以身塞譴。",
            "先帝隠民癠，致和格靈變。",
            "圖龍著繪法，令甲布州縣。",
            "愚計不知出，奉行安敢慢。",
            "外日築層壇，丙夜封舒雁。",
            "奉匜再三跪，信辭靡虛薦。",
            "幸勿爲龍羞，敢不報神眷。",
            "翼日耿弗寐，徂野視宵奠。",
            "幽血粲靜蠲，執事便傳讚。",
            "薄誠蒙昭享，距躍私自忭。",
            "回車未及稅，雲油默焉徧。",
            "窮海遂涔涔，籠山茲漫漫。",
            "旱麓衆卉蘇，焦原暍氛散。",
            "寸苗蔚如揠，新波鱗欲渙。",
            "何意一溉窘，有望千箱衍。",
            "揆予乏嘉績，聖詔仰成憲。",
            "恤祀神罔恫，昏作人胥勸。",
            "抒藻拙言詞，竊用慰羣掾。"
        ],
        "title": "仲夏愆雨穉苗告悴輒按先帝詔書繪龍請雨兼禱霍山淮瀆二祠戊寅蕆祀己卯獲雨謹成喜雨詩呈官屬",
        "id": "a4897636-824c-4290-928a-3659034f530d"
    },
    {
        "author": "宋祁",
        "paragraphs": [
            "仲春告言歸，道次古長葛。",
            "水窮既舍舟，僕具始脂轄。",
            "南登高原望，天宇莽庨豁。",
            "溱{氵冀}澹無波，芣騩森相軋。",
            "春鳩日夜鳴，陽膏淺深達。",
            "田畯挈壺漿，稚子勤襫襏。",
            "驅牛灑先稑，趣車載輸秸。",
            "郊柘色欣欣，梢溝流活活。",
            "縣官恩澤美，農節未嘗奪。",
            "賢牧謹詔書，民隠罔遺察。",
            "射蠲贅聚勞，賦檢誅求猾。",
            "我亦占一廛，聞茲慰饑渴。",
            "矢詩雖不多，要附許風末。"
        ],
        "title": "長葛道中作寄侍讀梅給事",
        "id": "c6a957f7-35d6-4bb0-a6e2-644ea93d9179"
    },
    {
        "author": "宋祁",
        "paragraphs": [
            "解龜淮陽區，浮鷁暮春月。",
            "州民擁前道，重爲使君別。",
            "尊酒却略跪，絲管參差發。",
            "共謂君此行，寵命煥朝節。",
            "進伏丹泥戺，勉之奮芳烈。",
            "使君慚且嗟，處躬素衷拙。",
            "雖爾荷賜環，安敢冀榮轍。",
            "頓首謝上畢，行當避時傑。",
            "願移邦人愛，孤根保勿伐。"
        ],
        "title": "去郡作",
        "id": "d92f1c78-6c6f-4d46-99b6-db9113de4a5e"
    },
    {
        "author": "宋祁",
        "paragraphs": [
            "東譙已自高，復此構層宇。",
            "誰謂淮南遠，風物美無度。",
            "飛岑納晝碧，流月遺宵素。",
            "揆予乏仙氣，樓居庶可慕。"
        ],
        "title": "壽州十詠 熙熙閣",
        "id": "f7ff4a19-1621-4072-b47c-c2a9783d19c3"
    },
    {
        "author": "宋祁",
        "paragraphs": [
            "堂皇敞而華，簷牙照池水。",
            "鈿葉矗新團，玉莩粲繁蘤。",
            "游鱗竟潑潑，幽石仍齒齒。",
            "寄言採秋芳，何必涉江涘。"
        ],
        "title": "壽州十詠 白蓮堂",
        "id": "1777a952-0eef-439f-8aab-e3b24c924935"
    },
    {
        "author": "宋祁",
        "paragraphs": [
            "涉園憇何處，道左蔭華榱。",
            "幽尋乏朋往，勝晤徒自知。",
            "文禽弄不歇，惠風至無期。",
            "含情重徙倚，物色到霞霏。"
        ],
        "title": "壽州十詠 春暉亭",
        "id": "a2bddf77-42d3-4e82-8398-26c2491c1287"
    },
    {
        "author": "宋祁",
        "paragraphs": [
            "使君班春還，于焉衎吾屬。",
            "四阿住翬棘，聊以便凉燠。",
            "棟表飛雲逝，題端邀月宿。",
            "無德與斯人，式宴良自恧。"
        ],
        "title": "壽州十詠 式燕亭",
        "id": "f47d56e2-93a6-42d4-a2a1-45f52ccb1947"
    },
    {
        "author": "宋祁",
        "paragraphs": [
            "蘭菊被秋坂，危宇冠層巔。",
            "雜樹自隠日，脩條爭刺天。",
            "石斜苔附秀，樛窮蔓倒懸。",
            "擷英欲誰遺，佇立徒娟娟。"
        ],
        "title": "壽州十詠 秋香亭",
        "id": "5c351ea2-a35a-4e53-9135-631e3493faa8"
    },
    {
        "author": "宋祁",
        "paragraphs": [
            "昔人有機心，鷗鳥舞不下。",
            "太守心異昔，寒灰與時化。",
            "爾既不我猜，余亦無爾詐。",
            "隨波以全軀，于茲伴多暇。"
        ],
        "title": "壽州十詠 狎鷗亭",
        "id": "69aa8486-1e90-4049-aad4-5a71bb939d9a"
    },
    {
        "author": "宋祁",
        "paragraphs": [
            "肇允締層宇，岧岧少城隈。",
            "憑軒肄師孑，中坐合賓罍。",
            "白日披霞上，蒼山障霧回。",
            "眷言西北道，吾師安在哉。"
        ],
        "title": "壽州十詠 齊雲亭",
        "id": "2a89b49f-187b-4c89-a498-e7301523def0"
    },
    {
        "author": "宋祁",
        "paragraphs": [
            "嘗聞淮南王，雞犬從此去。",
            "至今山頭石，馬跡尚有處。",
            "使臣辭從官，終日絕塵慮。",
            "望望雲漢間，想見賓天馭。"
        ],
        "title": "壽州十詠 望仙亭",
        "id": "2bcadff9-0479-43ef-838a-401912e5475e"
    },
    {
        "author": "宋祁",
        "paragraphs": [
            "煙篠環曲隄，飛軒俯幽渚。",
            "水容靜可鑒，倒見城頭樹。",
            "青蒲矗爾秀，白鳥瞥然去。",
            "勝晤與時新，遂歌奚能敘。"
        ],
        "title": "壽州十詠 清漣亭",
        "id": "0d96306d-5354-44bd-bd49-33f54bbf5c9e"
    },
    {
        "author": "宋祁",
        "paragraphs": [
            "童童挺十尋，一蓋摩空綠。",
            "斜月礙枝回，凉烟附葉宿。",
            "拙斧無妄加，要經匠者目。"
        ],
        "title": "草木雜詠五首 楠",
        "id": "193d7a95-7b3f-4d61-abe4-4b65a0195127"
    },
    {
        "author": "宋祁",
        "paragraphs": [
            "虺蔓相結蟠，虬梢互回屈。",
            "紛若未契繩，繁如已綸綍。",
            "峭格外團陰，尤堪庇炎日。"
        ],
        "title": "草木雜詠五首 藤",
        "id": "30343b1f-172c-44d9-9fc2-5162e19ccb20"
    },
    {
        "author": "宋祁",
        "paragraphs": [
            "紺實紛纍纍，柔柯緩若若。",
            "葉以代新陳，花仍開續落。",
            "味雖不常御，香能破酲惡。"
        ],
        "title": "草木雜詠五首 櫞",
        "id": "1ab876f6-d99e-47f1-ac74-b6832408306d"
    },
    {
        "author": "宋祁",
        "paragraphs": [
            "哆熾風葉張，囷皴雨皮厚。",
            "叢橑列蓋端，攢旄注旗首。",
            "物以希見珍，材緣怪志醜。"
        ],
        "title": "草木雜詠五首 海椶",
        "id": "d83b399d-6149-479b-b726-8ea46063baea"
    },
    {
        "author": "宋祁",
        "paragraphs": [
            "有果産西裔，作花凌蚤寒。",
            "樹繁碧玉葉，柯疊黄金丸。",
            "上都不可寄，咀味獨長歎。"
        ],
        "title": "草木雜詠五首 枇杷",
        "id": "d615bd40-3841-46f8-8211-16e871b3ba32"
    },
    {
        "author": "宋祁",
        "paragraphs": [
            "塞垣八月暮，百卉已凄然。",
            "沙驚甌脫路，霧暗單于天。",
            "衛霍始開府，辛趙數屯邊。",
            "鏖霜奔金戟，攢月駛飛鋋。",
            "彫弧六鈞勁，犀札七重穿。",
            "一戰薄澣海，再討窮祁連。",
            "露布報天子，稱觴壽萬年。"
        ],
        "title": "塞垣",
        "id": "18859d94-b54b-441c-811d-a8e2d9d5833e"
    },
    {
        "author": "宋祁",
        "paragraphs": [
            "茂氣遍春逵，結客並游軫。",
            "勝踐屬園墟，歡言駐騶引。",
            "跼情適野豁，遠目向天盡。",
            "林馥樹纔花，町疏篁未筍。",
            "飲來無留釂，嘲往有餘囅。",
            "耳熱謝時人，戚戚良可憫。"
        ],
        "title": "春集東園詩賦得筍字",
        "id": "73565b67-bf91-4798-92bc-73f200c80967"
    },
    {
        "author": "宋祁",
        "paragraphs": [
            "一不堪，性嗜日高寢。",
            "疊鼓震餘夢，星毛欹倦枕。",
            "冠劍朝已盈，當關視門闖。"
        ],
        "title": "七不堪詩七首  其一",
        "id": "db3c0e69-54e3-45b5-95c5-b1f57b9b498f"
    },
    {
        "author": "宋祁",
        "paragraphs": [
            "二不堪，草野樂垂釣。",
            "潑潑錦鱗游，潑潑翠竿掉。",
            "夕負槁桐還，行吟面煙徼。"
        ],
        "title": "七不堪詩七首  其二",
        "id": "5156d174-6472-4ad8-afd3-4a53f6fc7da6"
    },
    {
        "author": "宋祁",
        "paragraphs": [
            "三不堪，坐痹不得摇。",
            "湯沐乏薰濯，蟣蝨喜爬搔。",
            "俯惕板在手，回慚綬結腰。"
        ],
        "title": "七不堪詩七首  其三",
        "id": "73d22a15-1371-481f-ba65-98a6372e7f52"
    },
    {
        "author": "宋祁",
        "paragraphs": [
            "四不堪，不喜謝書疏。",
            "正無刀筆能，拙作餐飯句。",
            "自勉信非長，愆酬亦逢怒。"
        ],
        "title": "七不堪詩七首  其四",
        "id": "da7ffcef-2546-445c-8730-fcab4c21b775"
    },
    {
        "author": "宋祁",
        "paragraphs": [
            "五不堪，未始臨喪弔。",
            "倍重秦失號，禮譏老聾笑。",
            "勉順當世情，爲哀損真妙。"
        ],
        "title": "七不堪詩七首  其五",
        "id": "36092d4f-4e01-4022-8ce5-2b2060943687"
    },
    {
        "author": "宋祁",
        "paragraphs": [
            "六不堪，不樂俗人共。",
            "聒聒沸蟈集，紛紛臭孥衆。",
            "怒遷多市色，禮煩方聚訟。"
        ],
        "title": "七不堪詩七首  其六",
        "id": "8e4684b3-54ca-4bfc-b166-57cbbb0baf49"
    },
    {
        "author": "宋祁",
        "paragraphs": [
            "七不堪，束紳對文案。",
            "吏若鳬鴨趨，文驚朱墨抏。",
            "自襮安所能，深心託蕭散。"
        ],
        "title": "七不堪詩七首  其七",
        "id": "938b124f-ed02-4533-ae8d-836e81e61fa9"
    },
    {
        "author": "宋祁",
        "paragraphs": [
            "望郎東南秀，奯然悟真理。",
            "身雖宰官身，子即諸佛子。",
            "畫諾閣鈴下，塵慮未嘗滓。",
            "成金不復礦，見月詎存指。",
            "東道整朝珂，西亭摻離襼。",
            "無用樂山林，山林即朝市。"
        ],
        "title": "庫部閔員外還都",
        "id": "02491b4f-dc54-4d3a-b3cb-edd9b18c87a9"
    },
    {
        "author": "宋祁",
        "paragraphs": [
            "剉蘗染新蘤，插鈿成密房。",
            "仙人文玉字，宮女道家妝。",
            "聞說蕊間露，能令肌骨香。"
        ],
        "title": "葵",
        "id": "1c2a6ea6-aadc-446e-aca7-1778a5567644"
    },
    {
        "author": "宋祁",
        "paragraphs": [
            "子牟懷魏闕，陳咸思帝城。",
            "他鄉豈不美，吾土樂所生。",
            "況復撫凋節，憑高懷上京。",
            "山川不可見，葱鬰凝神縣。",
            "紫氣抱關迴，玉斗侵城轉。",
            "負羽長楊獵，撞鐘平樂宴。",
            "高冠照華蟬，英俊皆比肩。",
            "朝奏主父牘，夜召賈生賢。",
            "五侯交薦幣，諸公亟爲言。",
            "我生流離極，十年悲去國。",
            "葉願洛陽飛，魚寧武昌食。",
            "當棄關下符，一對危言策。"
        ],
        "title": "和登山城望京邑",
        "id": "4761b3d4-a393-408d-8fb1-999abfdb9193"
    },
    {
        "author": "宋祁",
        "paragraphs": [
            "之子被尉薦，走馬赴關西。",
            "西人待賢相，撫育庶有宜。",
            "羌羶汙右鄙，秦隴含創痍。",
            "健將貪屯聚，砦柵猶鱗差。",
            "四年結不解，糧餉先自疲。",
            "兵分勢已弱，賊入縱橫馳。",
            "營陣訖不立，安得張吾師。",
            "比來守禦計，尚復紛相訾。",
            "子今位苦下，何由能奮奇。",
            "悉力字羸瘼，姑守簿書期。"
        ],
        "title": "送平陸知縣尹象先",
        "id": "b962c251-02ac-47b2-b2f7-ec8073af448b"
    },
    {
        "author": "宋祁",
        "paragraphs": [
            "驚風吹客夢，西落劍南天。",
            "自問何爲爾，官牒見嬰纏。",
            "遽傳非久舍，黎明徒御喧。",
            "俯輪千仞底，仰轡百尋巔。",
            "憑高一以眺，野氣正蒼然。",
            "崖奔仆僵樹，湍躁啼荒泉。",
            "羈禽易去木，奔麕不擇阡。",
            "撫物重增嘆，去邦邈以綿。",
            "何爲久行役，坐使歡心捐。"
        ],
        "title": "次陝郊",
        "id": "f1b380d3-55d0-494b-9459-b9f2d12c6b4e"
    },
    {
        "author": "宋祁",
        "paragraphs": [
            "使者艤行舟，是行及凄序。",
            "祖帳俯平沙，從騎羅前渚。",
            "一進酒惟醴，再進魴及鱮。",
            "遠客已少悰，況將暌宴語。",
            "勁風自薄林，寒流稍分浦。",
            "訟矢久已閒，農坻矧就緒。",
            "歲晏亟言旋，無爲負延佇。"
        ],
        "title": "提刑使者還嘉州",
        "id": "14a05e3f-6a03-4295-bcb3-3c95fd0ca3b4"
    },
    {
        "author": "宋祁",
        "paragraphs": [
            "案部聊北征，肅舲復東下。",
            "江溜澹泱泱，檣烏紛雅雅。",
            "離醑不餘杯，征棹亟沿洄。",
            "遠岫隨時見，幽花無候開。",
            "清氛霽平陸，林艿信重複。",
            "僰路繚山顔，駹田耨巖腹。",
            "屬此屢豐期，仍當省斂時。",
            "擊壤係途樂，餘糧尋畝棲。",
            "嘉陽信嘉處，時與賞心遇。",
            "霽樹抱空輪，寒濤下翔鷺。",
            "還轅眷仲秋，秋序日方遒。",
            "歸諾果無負，遲子臨江樓。"
        ],
        "title": "提刑勸農使者還嘉州",
        "id": "53ee7f15-f62e-4d99-815d-1e7f2077dc1b"
    },
    {
        "author": "宋祁",
        "paragraphs": [
            "有客款我廬，念我衰暮齒。",
            "自言上真書，有藥名不死。",
            "黄金乃能化，白髮安足治。",
            "謂我刀圭餘，已足度年紀。",
            "驅還扶桑面，黄昏付蒙氾。",
            "主人詭謝客，吾生本塵滓。",
            "少來誦詩書，不識怪神理。",
            "驚聞河漢言，浩然弗知涘。",
            "今也病未能，異日從吾子。"
        ],
        "title": "雜詠三首  其一",
        "id": "e07d03c1-ef71-49d1-ac8f-743be9399795"
    },
    {
        "author": "宋祁",
        "paragraphs": [
            "金爐焚蕙荃，香播蕙已灰。",
            "郁馥誠可貴，無乃爲蕙災。",
            "上瓦編翠烟，下礎挺沈質。",
            "所用不必同，相濟成宮室。"
        ],
        "title": "雜詠三首  其二",
        "id": "9003aefd-89a0-4c97-8a93-7fcd1506c8f7"
    },
    {
        "author": "宋祁",
        "paragraphs": [
            "樂羊振歸旅，光艷充國都。",
            "矜心激盛氣，奮若長虹舒。",
            "君王勞軍罷，爲出一篋書。",
            "避席再拜跪，功非臣所圖。",
            "不待一盈篋，寸書已有餘。",
            "成功在主君，斯語不可誣。"
        ],
        "title": "雜詠三首  其三",
        "id": "7e0b6d46-0598-4be2-8739-772ff4b65eb7"
    },
    {
        "author": "宋祁",
        "paragraphs": [
            "瑶楮鏤空濛，冰紈捲重疊。",
            "寒光欲衝斗，迴秀難藏葉。",
            "誰碎辟邪香，氤氳飛作蝶。"
        ],
        "title": "玉玫瑰",
        "id": "d7cbfabb-3cef-4a2a-8042-d67ce7574e73"
    },
    {
        "author": "宋祁",
        "paragraphs": [
            "衣冠昔奔波，晉社亦中徙。",
            "水府擁宮闕，六姓傳劍璽。",
            "名卿入理窟，黔首多兵死。",
            "真人剗墉障，六合如平砥。",
            "三山屹不化，城郭無形似。",
            "冥冥桑麻村，殘鋒出耘耔。",
            "前朝絕遺老，故事稽野史。",
            "我頃爲中山，蠲租案田水。",
            "刳木枕波濤，礲刀伐荆杞。",
            "叢祠及荒壠，幽處無不履。",
            "車停客登席，酒盡詩在紙。",
            "游深造遐邃，語苦出奇詭。",
            "投囊凡幾時，蓬塵失料理。",
            "劉侯見之笑，謂此那可毀。",
            "濡毫請揮灑，買石親鎸紀。",
            "嗟予政理疏，無德行嵔壘。",
            "編民願尸祝，有愧庚桑子。",
            "惟茲楚客謠，可以傳下里。",
            "何時見椎擊，斷仆清江尾。"
        ],
        "title": "劉伯誠見惠僕所作中山雜詠石刻",
        "id": "5fddce41-c91d-42d7-8797-9970197bf4d0"
    },
    {
        "author": "宋祁",
        "paragraphs": [
            "僕本草茅人，守植自有素。",
            "偶與力運偕，牽絲及榮路。",
            "矢將保獨行，安敢邀詭遇。",
            "朝躋綠霧閣，夕舍金馬署。",
            "鷃志屈鴻翼，珉質謝瑶圃。",
            "內省實空虛，焉得久留處。",
            "悟非不必老，斑領況云屢。",
            "竟獲一麾來，果此避賢趣。",
            "載以朱轓車，佩以銀符兔。",
            "君寵寄華冕，癯醜不成惡。",
            "淮郡梁楚交，刀筆紛民務。",
            "粗欲逃官責，何暇收民譽。",
            "平生覯宗工，亟爲拯淪誤。",
            "慚負知己言，遂貽越鄉慮。",
            "何圖霄與泥，肯問簪與屨。",
            "辛勤風波事，尺牘奚能訴。",
            "代馬愁南嘶，鷓鴣憎北翥。",
            "所戀明主恩，未理歸田馭。"
        ],
        "title": "寫懷寄獻樞密太尉",
        "id": "52ab7712-43be-4c74-8413-1c92c59a27d2"
    },
    {
        "author": "宋祁",
        "paragraphs": [
            "唐昌觀中樹，曾降九天人。",
            "鑾駕久何許，雪英如舊春。",
            "豈無遺佩者，來效捧心顰。"
        ],
        "title": "瓊花",
        "id": "364260e0-1d8d-4eeb-a9ac-5145d00a8815"
    },
    {
        "author": "宋祁",
        "paragraphs": [
            "僕本寒鄉士，始願託田隴。",
            "偶與亨會并，遂竊空名寵。",
            "黌胄信清閒，文書無倥傯。",
            "牽絲玷外舉，挾冊陪春誦。",
            "縹帙芸葉香，清池璧流壅。",
            "雖均五能知，猶冀三陌踊。",
            "有志慕孤直，多言畏奇中。",
            "往往犯怒狙，時時遭嚇鳳。",
            "脅肩方病畦，洗足幾成湩。",
            "言充衛士爨，賦蓋吳人甕。",
            "但望不汝瑕，安能賈予勇。",
            "叢雲屬帝辰，烝油樂賢共。",
            "前追三代風，旁鼓天下動。",
            "方正召華郤，賢良命晁董。",
            "務擢平津對，無罪賈生慟。",
            "裒然羣儁來，燦若春葩縱。",
            "咨予苦澀訥，望風猶陰拱。",
            "愁多目似蒿，疾久带移孔。",
            "直慮醒而狂，遂同微且尰。",
            "三千御上方，八九吞雲夢。",
            "訂正清廟詩，白罷旅獒貢。",
            "夫寧本無志，良憂拙于用。",
            "擊轅固歌鄙，殙金誠外重。",
            "中夕撫躬嘆，明恩愧孤奉。",
            "況復年苒苒，坐驚頭種種。",
            "閒居昔有潘，廣宅今非仲。",
            "塵容化衣襘，雨氣昏刀䩬。",
            "所頼庇明哲，盱衡顧閒冗。",
            "每辨驥垂耳，力排儒發冢。",
            "不爾謝病歸，鉏釣事江葑。"
        ],
        "title": "抒懷上孫侍講學士",
        "id": "3582d338-6119-4338-ba06-930fead8aa5c"
    },
    {
        "author": "宋祁",
        "paragraphs": [
            "溪上玩秋水，使人意自清。",
            "烈烈回飈餘，鱗鱗夕浪生。",
            "有魚可垂餌，有蒲可芼羹。",
            "況值新酒熟，鮭菜辛鹹并。",
            "興來命一樽，樽至壺自傾。",
            "便值人間慮，浩然滄海情。"
        ],
        "title": "溪上",
        "id": "35bcd15c-a2f5-4ab1-98e7-b5c3aec808a7"
    },
    {
        "author": "宋祁",
        "paragraphs": [
            "秋日苦凄凄，味若虀臼辛。",
            "如何多感地，更送將歸人。",
            "高蓋浮清旭，長纓縛素塵。",
            "慘色動車僕，離言發坐賓。",
            "霜珂響征馬，星脂滑行輪。",
            "契闊何所道，良飯自寵珍。"
        ],
        "title": "送行",
        "id": "90059fde-70ab-40e3-a88f-172069f24300"
    },
    {
        "author": "宋祁",
        "paragraphs": [
            "曉櫛理斑鬢，蕭蕭徧愁顛。",
            "多病始計日，蚤衰不待年。",
            "青青固未幾，種種今乃然。",
            "寡髮有巽象，施髲慚莊篇。",
            "且復委蓬葆，言就東山眠。"
        ],
        "title": "曉櫛",
        "id": "9c2656b9-9bed-4a84-84d4-5734c091885a"
    },
    {
        "author": "宋祁",
        "paragraphs": [
            "山阿彼有人，葺宇映脩竹。",
            "露籜新舊斑，風梢動摇綠。",
            "此君自虛心，主公今實腹。"
        ],
        "title": "筠亭",
        "id": "7963fd5f-591b-407d-a547-09f7d8cf13ef"
    },
    {
        "author": "宋祁",
        "paragraphs": [
            "飛霜逐凋節，歲籥忽已闌。",
            "奈何送歸客，置酒長江干。",
            "十載始一遇，別易會故難。",
            "此地嗟素領，昔日皆朱顔。",
            "詎意前歡餘，更爲後感端。",
            "行舟望不見，留驂相與還。",
            "芳訊幸無保，時付凌風翰。"
        ],
        "tags": [
            "长江"
        ],
        "title": "送屯田張員外",
        "id": "e8d06d10-e290-4752-af6c-1efe6247b0b1"
    },
    {
        "author": "宋祁",
        "paragraphs": [
            "薄宦若秋蔕，飄然去林枝。",
            "盲風不我愛，吹墮清淮湄。",
            "淮南苦憀慄，九月繁霜飛。",
            "晚蕙相爲歎，崇蘭偕此衰。",
            "凋落雖云苦，芬香終不移。",
            "但願陽春動，要當三秀期。"
        ],
        "title": "古意",
        "id": "90ad7a69-9aa8-421d-bb87-86b700b2c4e3"
    },
    {
        "author": "宋祁",
        "paragraphs": [
            "清濁還二儀，秋氣颯然肅。",
            "溪潔潦已殘，林疏條自矗。",
            "寒蛩思長階，歸燕眷華屋。",
            "凋年自茲始，鄉懷念松菊。"
        ],
        "title": "秋氣",
        "id": "c61e0156-34fc-472b-a167-2009631d35c3"
    },
    {
        "author": "宋祁",
        "paragraphs": [
            "曩笑長者言，感恨歲時遽。",
            "不云笑未幾，倐已及衰路。",
            "却懷眼中人，落落星向曙。",
            "寧無新相知，論新不如故。",
            "夫子惠然至，適慰離羣慕。",
            "締交三十載，契闊不同處。",
            "醜老向來妍，鬢黑今也素。",
            "伐木喜求舊，谷風念將懼。",
            "我顧濫榮班，君乃嘆奇數。",
            "根柢假容進，纏牽以長誤。",
            "久領一麾行，江湖極沿泝。",
            "杯酒曾未款，僕夫告方具。",
            "前樂暫還衿，後戚已盈慮。",
            "丈夫固有志，膂力經世務。",
            "何必常相從，卑若堂下屨。",
            "歲滿亟來旋，中朝著翔步。"
        ],
        "title": "感舊送虞曹楊員外",
        "id": "37b77d78-9c40-4907-9a33-d4890a6fef04"
    },
    {
        "author": "宋祁",
        "paragraphs": [
            "雲山鬰嵯峨，宮戶莽轇轕。",
            "摧峰隠馳道，鑱岫啟繡闥。",
            "游鵾邈飛鬭，陽馬恣陵突。",
            "危淙注銅池，翠瀲潄崖骨。",
            "落虹拖晨軒，奔蟾守夜窟。",
            "憑高眺鴻洞，念古一超忽。",
            "咄嗟有隋後，締構窮剞劂。",
            "徒矜昔日工，乃忘後世拙。",
            "居爲唐家保，功業何汩汩。",
            "牛酒望幸民，巖廊衛守卒。",
            "殘松抱空偃，卧楊委新伐。",
            "千載徧荒愁，金鋪鎖崷崒。"
        ],
        "title": "擬杜工部九成宮",
        "id": "163882a1-dd7e-480b-8df8-5252ec4033c4"
    },
    {
        "author": "宋祁",
        "paragraphs": [
            "淮山相蟬聯，萬景歸宇下。",
            "來波澹天末，歸霧滅巖罅。",
            "凄凄草色繁，肅肅桂叢亞。",
            "吾人愧攸館，僊屬冀來舍。"
        ],
        "title": "望仙亭",
        "id": "5ffc86c9-5a68-4718-a04a-6aaae12cd12b"
    },
    {
        "author": "宋祁",
        "paragraphs": [
            "一水抱天回，千巖互相映。",
            "寒湖囓沙痕，狂峰貫霞景。",
            "持此寫琴心，寧無子期聽。"
        ],
        "title": "湖山",
        "id": "36730d37-35ea-4a11-9dd1-1e25f2189fc2"
    },
    {
        "author": "宋祁",
        "paragraphs": [
            "酌酒奉君壽，勸君慎勿辭。",
            "只今舉酒罷，已異行觴時。",
            "波瀾前後來，日月分寸推。",
            "稚容不耐久，縞領無停緇。",
            "獨醒信勞人，茲事定何悲。",
            "假令古無死，晝夜常倭遲。",
            "正恐爽鳩樂，後人非所希。"
        ],
        "title": "勸酒",
        "id": "86897eef-b937-4c5c-951a-95e34fe4ee28"
    },
    {
        "author": "宋祁",
        "paragraphs": [
            "世皆笑幽獨，可不少自貶。",
            "種竹南軒間，亦足以相驗。",
            "況茲歲華晚，衆卉日凋斂。",
            "清節良自如，栽培匪爲諂。"
        ],
        "title": "種竹",
        "id": "beaa2726-7d96-4ad0-b75e-69cfe7931a19"
    },
    {
        "author": "宋祁",
        "paragraphs": [
            "凉蟾囓殘雲，飛影上西廡。",
            "鵲鴉依空牆，蠨蛸已在戶。",
            "君行閱三歲，确戰亦云苦。",
            "新衣本自綻，故裳復誰補。",
            "朔風萬里來，儻或從君所。",
            "風過無傳音，徘徊獨誰語。"
        ],
        "title": "凉蟾",
        "id": "f3e55511-ccfc-4229-a0cd-118ee27f878c"
    },
    {
        "author": "宋祁",
        "paragraphs": [
            "上天分四序，素秋獨可悲。",
            "商風勁危條，寒露鮮繁蕤。",
            "依依燕去巢，嘒嘒蟬抱枝。",
            "撫物喟然嘆，流光忽已馳。",
            "危衿恧新壯，華領移故緇。",
            "願君策高足，無後功名時。"
        ],
        "title": "楊秘校秋懷  其一",
        "id": "248320be-cad6-40fb-a718-b90b1acf36c6"
    },
    {
        "author": "宋祁",
        "paragraphs": [
            "凉風颯彫年，遥昔耿多慮。",
            "冽冽寒螿鳴，離離客鴻度。",
            "之子懷茂器，有志康庶務。",
            "未蒙徐樂召，方感董生遇。",
            "道局駿願違，絃絙危響赴。",
            "此際怊悵情，偕之歲云暮。"
        ],
        "title": "楊秘校秋懷  其二",
        "id": "a5eb5a0d-ab32-4d61-a2e6-628401b73786"
    },
    {
        "author": "宋祁",
        "paragraphs": [
            "治畹當樹蘭，治林當植桂。",
            "蘭生可香國，桂茂絕藂薈。",
            "邈哉志士節，所趣與人異。",
            "意經千古上，心包九垠際。",
            "道勝外物輕，矧復韁鎖細。",
            "所以搶榆者，局局笑鵬翅。"
        ],
        "title": "楊秘校秋懷  其三",
        "id": "0002e2fc-a31e-4c03-91b6-64c7725f162b"
    },
    {
        "author": "宋祁",
        "paragraphs": [
            "彼美夜光喻，益之新甫名。",
            "纍纍雲際艷，皎皎月中英。",
            "勿誚素爲絢，相期隆德聲。"
        ],
        "title": "真珠龍柏",
        "id": "53832f27-9cde-4e7e-8ea9-24489f979cb9"
    },
    {
        "author": "宋祁",
        "paragraphs": [
            "人不怨飄瓦，何用罪飛石。",
            "石墜不可常，人值亦其適。",
            "去去走嶔崟，千金幸自惜。"
        ],
        "title": "度飛石嶺",
        "id": "2f6ca7f8-fe5d-4455-935b-b3214876f882"
    },
    {
        "author": "宋祁",
        "paragraphs": [
            "荷鋤往瓜田，煙蔓紛廣疇。",
            "植杖未及憇，有客眷林丘。",
            "騶哄羅戶前，冠蓋蔭道周。",
            "進客北堂上，藉以氍毹柔。",
            "持盃再三跪，酌我清白酧。",
            "時時高興酣，矯首望神州。",
            "長衢貫廣陌，反宇注飛樓。",
            "惠風林間翔，早暉花上浮。",
            "新葉向蒙密，鷇雛已啁啾。",
            "時哉物可玩，況復忘吾憂。",
            "故人心儻爾，駕言時見求。"
        ],
        "title": "擬王右丞瓜園",
        "id": "68b6c9c5-d424-4c4f-959a-863287c6eff8"
    },
    {
        "author": "宋祁",
        "paragraphs": [
            "相公納衡樞，卜築來東里。",
            "恤他匪足尚，自適乃云美。",
            "中園興夷爽，薄言謝朝市。",
            "壤石非遠遷，松竹皆故蒔。",
            "絳蘤謝游軒，素波鳴禊戺。",
            "遐蒼眺京隩，側縹抱嵩趾。",
            "畦塍互演漾，灌薄紛靃靡。",
            "崒崒相向山，濺濺自流水。",
            "高雲靡還期，冥鴻無慕理。",
            "公時挾勝想，朅來遵逸軌。",
            "逢觴即陶然，坐樹亦欣止。",
            "沖情舍天倪，妙歌怯物類。",
            "揮金屢空鎰，愛客輒留屣。",
            "式俾衛公壽，弗取安石侈。",
            "有守卧淮壖，聆風竦予企。",
            "他日果西歸，角巾望松梓。"
        ],
        "title": "寄題宮師相公宴息園",
        "id": "51a06bf8-e19b-480d-846a-06b9d5465a4e"
    },
    {
        "author": "宋祁",
        "paragraphs": [
            "唐溪析春溜，一股入清渠。",
            "循庭始演漾，走圃輒縈紆。",
            "淙淙潄幽石，唯唯泳纖魚。",
            "瀑來聊激濁，澄罷復涵虛。",
            "恃源纔自潤，流波愧挹餘。"
        ],
        "title": "小渠",
        "id": "6167d10b-8b46-4eec-888c-e34e436f2650"
    },
    {
        "author": "宋祁",
        "paragraphs": [
            "黎明走蒼山，千仞勢如削。",
            "北斗挂西巔，徘徊久未落。",
            "驛道轉巖肩，人烟聚岑脚。",
            "太虛交昏旦，顥氣自噴薄。",
            "陽光排暗升，陰氛值明郤。",
            "翔禽散喬枿，啼狖思空壑。",
            "逢隈霧尚屯，投險泉爭躍。",
            "生平好山意，每遭事嬰縛。",
            "安得乘冷風，窮躋叩寥廓。"
        ],
        "title": "曉過二里山",
        "id": "7b4c0f66-1e03-4cc0-a38f-60c41b3a0ff6"
    },
    {
        "author": "宋祁",
        "paragraphs": [
            "忝中二千石，罷去輒圖真。",
            "揆予本完士，蚤蒙善養仁。",
            "執笏班華位，飛綏侍邃宸。",
            "如何金紫服，乃裹丘壑身。",
            "西南一面重，朅來駕朱輪。",
            "牽拙歲再期，初無德在民。",
            "形象安足紀，崖略聊自陳。",
            "質陋眸子瞭，志泰眉宇伸。",
            "誰謂彼其子，而傳阿堵神。",
            "爵里三十八，赫赫多名臣。",
            "瞻前謝前哲，垂後慚後人。"
        ],
        "title": "思賢閣圖予真愧而成詠",
        "id": "36712143-dcf5-4b07-98f7-c7c4a95f2b1a"
    },
    {
        "author": "宋祁",
        "paragraphs": [
            "陽九協嘉辰，斯人始多暇。",
            "五藥會廣廛，遊肩鬧相駕。",
            "靈品羅賈區，仙芬冒闉舍。",
            "擷露來山阿，斸煙去巖罅。",
            "載道雜提携，盈簷更薦藉。",
            "乘時物無賤，投乏利能射。",
            "饔苓互作主，參薺交相假。",
            "曹植謹贋令，韓康無二價。",
            "西南歲多癘，卑濕連春夏。",
            "佳劑止刀圭，千金厚相謝。",
            "刺史主求瘼，萬室繫吾化。",
            "顧頼藥石功，捫襟重慚唶。"
        ],
        "title": "九日藥市作",
        "id": "6aad856b-b7f9-4790-b723-dae02987570c"
    },
    {
        "author": "宋祁",
        "paragraphs": [
            "青陸斗杓回，河內動新灰。",
            "冰際綃紋綻，雲邊鶴影來。",
            "漢宮行慶罷，花樹剪刀催。"
        ],
        "title": "迎春曲三闋  其一",
        "id": "95574683-9341-4825-be61-d5690de2be36"
    },
    {
        "author": "宋祁",
        "paragraphs": [
            "東郊風馭軟，嚴署漏籌添。",
            "柳拂將軍壁，梅飄公主奩。",
            "舞衣裁幾許，新人解織縑。"
        ],
        "title": "迎春曲三闋  其二",
        "id": "0dc89b88-7d12-4556-ab84-25047c9bcc8b"
    },
    {
        "author": "宋祁",
        "paragraphs": [
            "荔達陽膏動，冰解水紋融。",
            "天花四面碧，日氣幾竿紅。",
            "不言雙燕晚，爲嘆玉箱空。"
        ],
        "title": "迎春曲三闋  其三",
        "id": "0ec1ff5c-7b5d-443b-bf42-5dbb630c8abe"
    },
    {
        "author": "宋祁",
        "paragraphs": [
            "磴道何盤盤，百步人一憩。",
            "弭節高山顛，關存不置吏。",
            "昔緣暴客須，今爲有道廢。"
        ],
        "title": "散關",
        "id": "633d9105-8b3d-42a0-b10a-7ccb6623a734"
    },
    {
        "author": "宋祁",
        "paragraphs": [
            "西山有尊者，秀出于稻麻。",
            "徧參居第一，諸佛素所嗟。",
            "錫聲來赤縣，被祴垂青霞。",
            "流出一切妙，普見大千沙。",
            "我法果無在，昧者茲有涯。",
            "是凡方是聖，歸正即歸邪。",
            "妄懷萬緣息，舉意千里差。",
            "有客謝病免，清辭春月賒。",
            "靜眠金粟室，厭坐馬融紗。",
            "觀化哂罨勒，自呼嗤鏌鋣。",
            "瞻言世外友，相期心不遐。",
            "揮斤郢匠室，流水子期家。",
            "披雲示駛月，拂果去空花。",
            "師嘆未曾有，君對無以加。",
            "清襟互默遣，所得非齒牙。",
            "層陰朋盍阻，坐久丹霏斜。",
            "涵毫泚仙滴，抒藻揚晨葩。"
        ],
        "title": "和成上人",
        "id": "b404a6c2-e427-4546-8e7b-cc728a3c54d3"
    },
    {
        "author": "宋祁",
        "paragraphs": [
            "曉波清蒼痕，豗激翠將腐。",
            "奔濤已東决，磊塊留不去。",
            "巧匠取之出，入資園亭趣。",
            "陰罅囓餘苔，寒凹逗輕露。",
            "彼怪予弗談，不轉吾所慕。"
        ],
        "title": "水文疊石",
        "id": "e823cf35-a09d-4bbc-a16c-1c52ff3e06a9"
    },
    {
        "author": "宋祁",
        "paragraphs": [
            "楚人巧悲秋，分作四種戚。",
            "最極有遠行，百感攢羈臆。",
            "林鳥戢和哢，屯雲獻慘色。",
            "客久歸念長，年驚壯圖窄。",
            "撫物盈近嘆，驅騑擁遥惻。",
            "曉斗亦告勞，垂杓卧樓北。"
        ],
        "title": "遠行",
        "id": "2185da32-913e-474f-8b3d-f49c7dcf24cd"
    },
    {
        "author": "宋祁",
        "paragraphs": [
            "一葉飛足驚，要是變衰始。",
            "毛澤自茲竭，多露方夜委。",
            "凉蜩抱空號，腐燐變幽煅。",
            "怊然感物化，鬚髮不常美。",
            "羲和鞭白日，已復向濛氾。",
            "功名未及見，軒冕胡足恃。",
            "坐客憫予憂，粲然啟玉齒。",
            "輟嗟謝諸郎，長年行自爾。"
        ],
        "title": "早秋有感",
        "id": "98ed266e-607d-4b55-88c0-9667ec119af1"
    },
    {
        "author": "宋祁",
        "paragraphs": [
            "素節倐已宴，高風送浮凉。",
            "拂席進賓客，釃酒羅壺觴。",
            "黄鷄跖跖美，紫蟹螯螯香。",
            "莫矜來歡早，須念後戚長。",
            "奔川無緩瀾，徂日不還光。",
            "願客且安坐，調絃未遽央。"
        ],
        "title": "讌集",
        "id": "090d683f-fb9a-44b9-8f02-d59dd5d166e8"
    },
    {
        "author": "宋祁",
        "paragraphs": [
            "渺渺遡雲波，盈盈柅霜馭。",
            "碎璧擁舟來，流金映沙聚。",
            "夜寂波已休，何人薦真趣。"
        ],
        "title": "水月",
        "id": "c8bb92ef-fe98-4bf1-9e2c-3c4a116778b9"
    },
    {
        "author": "宋祁",
        "paragraphs": [
            "使舲既邅迴，淮溜劇沿泝。",
            "我行非不遠，君節自前路。",
            "烟汰歷濠汭，霧氛逗荆樹。",
            "感此言邁情，慰予索居慕。",
            "曰歸歸未辰，慘別別已屢。",
            "努力保素衿，天途遲還翥。"
        ],
        "title": "和君貺學士宿淮上見寄",
        "id": "6ccbfe60-cacb-4eac-bdd1-8dadb03672f6"
    },
    {
        "author": "宋祁",
        "paragraphs": [
            "聚散非一端，賢逸難兩遂。",
            "擁節北臨邊，安得久交臂。",
            "此行詎不遠，印瑞三且二。",
            "背劍車炙輠，徑秦驂舞轡。",
            "雄州乃劇藩，喉領塞南地。",
            "譯通老上庭，道係單于使。",
            "適館授主粲，乘韋交客贄。",
            "列戍儼趨風，諸將走咨事。",
            "應變君所長，立功今可冀。",
            "君家誠易知，世烈在青史。",
            "齊楚異姓王，陰鄧后家里。",
            "券字金對行，戟带霞交尾。",
            "濬源無近波，高峰本洪址。",
            "行矣勵壯猷，公侯當復始。"
        ],
        "title": "鈐轄冒上閤就移知雄州",
        "id": "8fd0bb62-e576-4962-83fa-eda345324487"
    },
    {
        "author": "宋祁",
        "paragraphs": [
            "塊然兩奇石，譎怪狀難悉。",
            "千仞裂嵯峨，一氣與崷崒。",
            "四隅蘚剝膚，萬古雲漬骨。",
            "補餘天所委，隕罷星不沒。",
            "橫蒼對偃蹇，怒翠競騰突。",
            "神媼祕弗露，狂鼇抃而失。",
            "由茲落人宇，得用玩奇質。",
            "屹如不可轉，挺若無所屈。",
            "鬭虎攫餘痕，乖龍卧殘窟。",
            "撐掉壯士槊，奮立直臣笏。",
            "危頂烟夭矯，窄竇雷鬰律。",
            "濤頭縮不長，魖臂憤相捽。",
            "變現載靈牒，呵護費神物。",
            "窮陬苦陋庳，珍碧恐湮汩。",
            "各保堅䃭姿，以待封山日。"
        ],
        "title": "常山楊氏有二怪石奇險百狀田曹張中行家雒陽徧見都中諸家所得異石皆出此下予他日思之恐常人忽而不珍作詩以詫其處并邀中行伯逢同賦",
        "id": "436f55ca-3b72-4f54-8498-40c579b530d1"
    },
    {
        "author": "宋祁",
        "paragraphs": [
            "我聞上天樂，仙聖並游賓。",
            "離楚何所據，招回逐客魂。",
            "謂門有九關，虎豹代守閽。",
            "砥舌饑涎流，觸之輒害人。",
            "譏呵自有常，帝意寧不仁。",
            "窮壤苦恨隔，傳聞恐失真。",
            "我欲稽首問，無梯倚青雲。",
            "塊然守下土，此憤何由伸。"
        ],
        "title": "反騷",
        "id": "5c3d1942-5c8d-471c-b3b6-43faab0ef4e4"
    },
    {
        "author": "宋祁",
        "paragraphs": [
            "寡求願易足，久計還中林。",
            "君恩容有報，宿留未抽簪。",
            "淺謀乏經濟，流景倏頹侵。",
            "企翰羨鴻翥，俯泳愧魚沈。",
            "榮名非不勉，高坻良可歆。",
            "奈何賈生慟，又將莊舄吟。",
            "投沙乃聞古，懷春方在今。"
        ],
        "title": "懷三封墅  其一",
        "id": "804cb932-b7e2-40e2-88c6-69e6d49c1e1b"
    },
    {
        "author": "宋祁",
        "paragraphs": [
            "三封何所懷，懷我東南畝。",
            "方春原田秀，是時簦笠聚。",
            "杏花燦晴落，菖葉甲陰浦。",
            "泱泱雲抱岑，眇眇林鳴扈。",
            "野老携晨饁，薄醪間炊黍。",
            "安知五熟滋，但慰四友苦。",
            "日作夕還家，烟火青林下。",
            "嗟我仕易稼，窮年宦三輔。",
            "誓畢尚生累，將從平子賦。",
            "自省非大人，請事學農圃。"
        ],
        "title": "懷三封墅  其二",
        "id": "601476bf-169c-4f9a-ba20-889abeba31ce"
    },
    {
        "author": "宋祁",
        "paragraphs": [
            "昨夜東風急，疏窗薦雨入。",
            "溪南梅正花，狼藉隨塵沙。",
            "皓皓多易汗，不得同春葩。",
            "春葩能有幾，紛紛入桃李。",
            "時哉小興衰，人生猶物理。",
            "明發簷沈聲，鳥雀喧新晴。",
            "老農脫襏沖，一犁原上耕。"
        ],
        "title": "風雨",
        "id": "49f0693b-32a0-4b0c-a995-c599d2177745"
    },
    {
        "author": "宋祁",
        "paragraphs": [
            "西顥肅凉氛，天宇正岑寂。",
            "凄風條末吟，浩露林下滴。",
            "寥寥燕辭楹，促促蛩在壁。",
            "池潦湛寒綠，鱗雲屯晚白。",
            "齊紈不復御，桃笙已復易。",
            "嗟哉無壯士，翻車忽西匿。",
            "有客過我廬，問我何悽惻。",
            "氣索不能對，披襟長太息。"
        ],
        "title": "秋興",
        "id": "52f7e41a-5eb6-46b6-8781-2751cea289e6"
    },
    {
        "author": "宋祁",
        "paragraphs": [
            "疊葉倚風綻，翩翾凌霧排。",
            "齊名仙母使，寫樣漢宮釵。",
            "俗眼未應妬，勿憂珠彈來。"
        ],
        "title": "金雀花",
        "id": "12a5eb2d-8dad-454c-8dd9-bfb61a5184e4"
    },
    {
        "author": "宋祁",
        "paragraphs": [
            "乞食古爲恥，浮屠名自修。",
            "黎明抱應器，禺中飫乾餱。",
            "果腹固其願，之墦非所羞。",
            "歉歉常不足，遑遑茲有求。",
            "素飽聊安坐，調饑復來游。",
            "顧爾殊靈輒，翳桑何用酬。"
        ],
        "title": "浮屠",
        "id": "06ad1e7e-1072-451b-bec3-66e6a51b08aa"
    },
    {
        "author": "宋祁",
        "paragraphs": [
            "羣葩各分榮，此獨貫時序。",
            "聊披淺深艷，不易冬春慮。",
            "真宰竟何言，予將造形悟。"
        ],
        "title": "四季花",
        "id": "a6682e34-9a2f-4c7b-af30-0741e8f8ac3c"
    },
    {
        "author": "宋祁",
        "paragraphs": [
            "寒暑亟徂謝，日月如崩波。",
            "稚容不再妍，戚戚奈老何。",
            "聞有遯世客，安處西山阿。",
            "手操九籥契，晝夜養丹砂。",
            "藥成可化金，舉身凌紫霞。",
            "我願從之游，脫身此世羅。",
            "辦裝秣吾馬，臨路更自訶。",
            "古來松喬流，矜己好浮夸。",
            "萬一爲藥誤，得無我計差。",
            "速還具肴酒，毋爲後人嗟。"
        ],
        "title": "雜興  其一",
        "id": "2d4ab40f-a6c9-4f9f-a92a-8478f0e24d99"
    },
    {
        "author": "宋祁",
        "paragraphs": [
            "河東有賢守，帝念不能已。",
            "欲置之大夫，徵軺疾于水。",
            "留邸月餘罷，君恩詎可恃。",
            "召以一人譽，去由一人毀。"
        ],
        "title": "雜興  其二",
        "id": "0cdc22ac-2046-4955-865b-079ffcd3bd8c"
    },
    {
        "author": "宋祁",
        "paragraphs": [
            "鉅平名世賢，媢者强相軋。",
            "毀語填君聰，亡吳計中奪。",
            "人生不如意，在十常九八。",
            "茲事可奈何，惆悵千載末。"
        ],
        "title": "雜興  其三",
        "id": "ce51fa54-1189-454d-b628-db7bca91841f"
    },
    {
        "author": "宋祁",
        "paragraphs": [
            "殘暑辭遥夕，初凉澹蕭辰。",
            "燕索西飛伴，雁作南來賓。",
            "霽巒靜矗矗，遠水清鱗鱗。",
            "由來摇落恨，先付長年人。"
        ],
        "title": "雜興  其四",
        "id": "bb385eff-72c7-401b-916a-b2c423a68822"
    },
    {
        "author": "宋祁",
        "paragraphs": [
            "長夏宜高明，緩带散煩窘。",
            "憑軒一超然，目與天共盡。",
            "山從雲端現，日就林外隠。",
            "風來草樹披，烟生井閭近。",
            "自公況多暇，沖臆無留藴。",
            "即此可宴居，何須事遊軫。"
        ],
        "title": "錦亭晚矚",
        "id": "d3b85366-0269-4831-a2cc-dd7811e694c5"
    },
    {
        "author": "宋祁",
        "paragraphs": [
            "伏時詔休偃，閉門謝朋儕。",
            "羲和挾升陽，曉氣紅崔嵬。",
            "炎林欝歊露，焦原橫赭埃。",
            "怒甚崒崒雲，旱始隆隆雷。",
            "況我庇茨宇，煩襟安得開。",
            "囚拘訴巾幘，仇怨被酒杯。",
            "湯沐未及具，反爲蟣虱咍。",
            "北風殊杳嘿，羲人安在哉。"
        ],
        "title": "初伏休沐",
        "id": "98b6600e-a6a0-473b-a622-63b17b70d950"
    },
    {
        "author": "宋祁",
        "paragraphs": [
            "顥風肅九旻，樓榭注明迥。",
            "林爽無剩繁，溪澄有餘映。",
            "四阿延清霏，六幕盡高興。",
            "號枝蟬腹厲，掠野鶻拳勁。",
            "山意日久高，差差插空凈。"
        ],
        "title": "遊矚",
        "id": "ca641cf0-8a95-48b2-be7e-43c7143da342"
    },
    {
        "author": "宋祁",
        "paragraphs": [
            "美箭出東南，之子裒然秀。",
            "綽綽令兄弟，茂器偕年就。",
            "九流無近討，六藝乃遐究。",
            "詔書求異等，二惠茲來覯。",
            "牘均方朔多，輻比吾丘湊。",
            "蹀足蟻封埸，刷羽桐花囿。",
            "孤音或少和，至寶不期售。",
            "肇允褰褐衣，薄言返巖竇。",
            "江皋看魚樂，山徑懷雉嗅。",
            "無忽豫章材，行參柏梁構。"
        ],
        "title": "送蔡元翰賢良昆仲",
        "id": "d34156cb-629d-440a-a3a3-1f81c0396366"
    },
    {
        "author": "宋祁",
        "paragraphs": [
            "君年已艾服，沿牒困風塵。",
            "硎新始發刃，鳴晚逾驚人。",
            "毋辭滯下邑，姑欲慰斯民。",
            "此路塵車往，明年郊雉馴。",
            "恨乏雙鳬舄，從子伊水濱。"
        ],
        "title": "送伊闕鄭著作",
        "id": "63065bf2-275b-4ed1-9919-e01e02120b2e"
    },
    {
        "author": "宋祁",
        "paragraphs": [
            "晚匣寫菱影，試觀憔悴顔。",
            "支離骨不媚，蕭颯鬢垂斑。",
            "安得長康畫，致之巖壑間。"
        ],
        "title": "攬鏡",
        "id": "e0819cd8-4063-4fdc-9318-a500c529518b"
    },
    {
        "author": "宋祁",
        "paragraphs": [
            "夏琯倐已新，夕杓見南指。",
            "孤月霧中來，餘光淡前戺。",
            "賞襟初不淺，極睇天漢涘。",
            "浮雲竟未還，多露已徐委。",
            "太虛本自寂，遊氛强爲滓。",
            "安得千里風，披霄玩澄晷。"
        ],
        "title": "望月西廡作",
        "id": "7bd42c86-6f51-4444-ab61-e27936af9e95"
    },
    {
        "author": "宋祁",
        "paragraphs": [
            "皇天降豐年，本憂貧士食。",
            "貧士無良疇，安能得稼穡。",
            "工傭輸富家，日落長歎息。",
            "爲供豪者糧，役盡匹夫力。",
            "天地莫施恩，施恩强有得。"
        ],
        "title": "歲豐",
        "id": "c2205990-599c-48cc-90f3-94397eecacdc"
    },
    {
        "author": "宋祁",
        "paragraphs": [
            "對言方有默，因默乃名庵。",
            "庵留默不遣，一物遂爲三。",
            "龜掃泥中痕，正恐力弗堪。",
            "自問呵默者，了然成妄談。"
        ],
        "title": "題信相院默庵",
        "id": "f3f6a04d-7e2a-4ab5-ad47-c98b80258a92"
    },
    {
        "author": "宋祁",
        "paragraphs": [
            "夕風搜前林，墜葉快如剪。",
            "老月扣戶低，傾河去人遠。",
            "吉士感物化，勞勞意不展。",
            "輟飲屏樽杓，留釭討墳典。",
            "觸事孟軻迂，臨途安國蹇。",
            "不歎歲月遒，所悼功名晚。"
        ],
        "title": "感懷",
        "id": "19542a7b-d44a-4ff6-aa35-988604d1bedf"
    },
    {
        "author": "宋祁",
        "paragraphs": [
            "歲月不待人，驅我向衰境。",
            "朱顔日辭貌，縞鬢颯垂領。",
            "意昏若坐霧，歡墜似羸井。",
            "病多茲及慵，志怯遂依靜。",
            "問我何功德，乃玷鷄翹省。",
            "始願常謬悠，薄霄圖振景。",
            "棧車值塞路，蹇蹇莫吾騁。",
            "君恩蓋如天，分虎向東郢。",
            "沈憂誠萬緒，通宵付耿耿。",
            "失旦安暇鳴，值露徒能警。",
            "私計狹且偷，榮路浩方永。",
            "惟餘昧死章，將露乞身請。"
        ],
        "title": "念衰",
        "id": "e822ad13-5938-46c0-83b1-b6c4a9e65ed2"
    },
    {
        "author": "宋祁",
        "paragraphs": [
            "甘泉烽火照黄昏，候騎駸駸入雁門。",
            "光祿塞前逢夜月，黄龍城下見愁雲。",
            "隠隠輕雷逐車響，顔行使者樂相望。",
            "勞軍細柳尊亞夫，持節雲中赦魏尚。",
            "自從天子樂休牛，故障遺亭豈重修。",
            "李廣不生高祖世，豈得今封萬戶侯。"
        ],
        "title": "擬東武曲二首  其一",
        "id": "963101c5-8ce9-4d15-b03a-6dc2b1c5cb8b"
    },
    {
        "author": "宋祁",
        "paragraphs": [
            "我家世世山西士，二十期門從天子。",
            "始隨驃騎破祁連，晚逐樓船下䍧水。",
            "漢北雰雰飛雪暗，海中跕跕翔鳶墜。",
            "歸來武庫祭蚩尤，得從甘泉參豹尾。",
            "何意一朝兵後期，簿責侵誣屬軍吏。",
            "黄金納贖爲庶人，白首還家事田里。",
            "結髮從軍七十戰，利鏃金痍猶可記。",
            "龍鍾雖入玉關門，止呵還遇灞陵尉。",
            "不及金張藉舊勳，七葉華貂長富貴。"
        ],
        "title": "擬東武曲二首  其二",
        "id": "426cf5a1-19b8-41c6-93ae-6b57d8f25561"
    },
    {
        "author": "宋祁",
        "paragraphs": [
            "君不見漢家五陵諸少年，白馬驪駒大道邊。",
            "紫綸裁帽映兩紐，黄金錯带佩雙鞬。",
            "經過主第賜綠幘，歸宴前堂羅曲筵。",
            "長安多逐韓嫣彈，別藏仍收張氏錢。",
            "傳言天子將羽獵，千乘萬騎向甘泉。",
            "奉車金吾共馳騁，外家戚里見招延。",
            "徑去平岡馳狡兔，虛彎天際落飛鳶。",
            "朅來別館恣行樂，胡姬當罏酒十千。",
            "薄暮聊歸渭橋曲，明旦復會黄山前。"
        ],
        "title": "少年行",
        "id": "0e8cfeb9-c1a8-4756-a0d7-c8028d8b997a"
    },
    {
        "author": "宋祁",
        "paragraphs": [
            "九霞凝標倚霄極，爾時師在雲巖側。",
            "坐中不起見諸方，滿祴天香嗅薝蔔。"
        ],
        "title": "天台梵才師長吉在都數以詩筆見授因答以轉句  其一",
        "id": "3f948c99-0c0f-4167-8c31-18efa45a2b4a"
    },
    {
        "author": "宋祁",
        "paragraphs": [
            "海嶠嶄嶄萬佛螺，赤髭半頷誰相過。",
            "卓錫時攀三宿樹，翻經詎著四圍駝。"
        ],
        "title": "天台梵才師長吉在都數以詩筆見授因答以轉句  其二",
        "id": "5f137c72-e70a-4d94-9574-e631097a87ee"
    },
    {
        "author": "宋祁",
        "paragraphs": [
            "何年擲鉢來京轂，抱蓬成畦紫蘭馥。",
            "王公撇席爭逢迎，不意當今有平叔。"
        ],
        "title": "天台梵才師長吉在都數以詩筆見授因答以轉句  其三",
        "id": "b76ceaad-82ec-4d73-81d0-d02a34e09927"
    },
    {
        "author": "宋祁",
        "paragraphs": [
            "第一多聞師子兒，碧雲餘力嗣工詩。",
            "盡把天光注言語，真將清氣入肝脾。"
        ],
        "title": "天台梵才師長吉在都數以詩筆見授因答以轉句  其四",
        "id": "ece97ded-1af7-415c-b4d5-ca360a49d5ec"
    },
    {
        "author": "宋祁",
        "paragraphs": [
            "有人官冷抱窮愁，客坐無氈塵影流。",
            "吃口倦談真寂寞，移書避事喜旬休。"
        ],
        "title": "天台梵才師長吉在都數以詩筆見授因答以轉句  其五",
        "id": "cd7d02e6-5985-4f3d-be6c-26e80fabb114"
    },
    {
        "author": "宋祁",
        "paragraphs": [
            "愧慚禪嫡來相問，刮目探懷授珍藴。",
            "已輕安石爲老生，更惱王筠賦强韵。"
        ],
        "title": "天台梵才師長吉在都數以詩筆見授因答以轉句  其六",
        "id": "b31c29b7-8961-47b5-9bd3-9df55fdc92cf"
    },
    {
        "author": "宋祁",
        "paragraphs": [
            "比來緇侶頗言文，局促啁啾寧足論。",
            "私地蛙鳴徒聒耳，長沙國小僅回身。"
        ],
        "title": "天台梵才師長吉在都數以詩筆見授因答以轉句  其七",
        "id": "fe4c52ab-4633-4ff2-81c3-23182e060231"
    },
    {
        "author": "宋祁",
        "paragraphs": [
            "惟師墨海多雄藻，具足身中無欠寶。",
            "先追禦寇跨泠風，後伴騷人拾香草。"
        ],
        "title": "天台梵才師長吉在都數以詩筆見授因答以轉句  其八",
        "id": "e365ea60-7c01-48ed-acde-c01f78861663"
    },
    {
        "author": "宋祁",
        "paragraphs": [
            "嗟余投報乏瓊瑰，目睇金園剩九回。",
            "籃轝媻姍兩生舉，定容元亮醉中來。"
        ],
        "title": "天台梵才師長吉在都數以詩筆見授因答以轉句  其九",
        "id": "61fffd46-e327-409f-bf35-e362504dd6b3"
    },
    {
        "author": "宋祁",
        "paragraphs": [
            "規裁珍素裂輕雲，柄剪春篁燥叢露。",
            "製以爲扇持贈君，拂君懷袖袪君暑。",
            "蜀天六月苦炎歊，赤龍秋秋駐雲霧。",
            "火走膚脈汗若流，暗逗浮凉下天宇。",
            "畫作飛蠅緣誤點，徐隔游塵不成污。",
            "何以爲報我知之，奉揚仁風慰黎庶。"
        ],
        "title": "謝提點刑獄李郎中贈扇",
        "id": "f344efc5-dfe8-4c43-b240-0f1d2c47504e"
    },
    {
        "author": "宋祁",
        "paragraphs": [
            "湖邊烟樹與天齊，獨愛湖波照影時。",
            "崖蔣渚蘋春披靡，佛樓僧閣暝參差。",
            "相君萬一來湖上，手弄潺湲更憶誰。"
        ],
        "tags": [
            "西湖"
        ],
        "title": "詠西湖上寄潁州相公",
        "id": "a03d3cb9-ebe2-4a5e-8651-1552d8fabaa5"
    },
    {
        "author": "宋祁",
        "paragraphs": [
            "唐家六葉太平罷，宮豔醉骨恬無憂。",
            "阿犖詬天翠華出，糢糊戰血腥九州。",
            "乾瘡坤痍四海破，白日殺氣寒颼飀。",
            "少陵背賊走行在，採梠拾橡填饑喉。",
            "眼前亂離不忍見，作詩感慨陳大猷。",
            "北征之篇辭最切，讀者心隕如摧輈。",
            "莫肯念亂小雅怨，自然流涕袁安愁。",
            "才高位下言不入，憤氣鬰屈蟠長虬。",
            "今日奔亡匪天作，向來顛倒皆廟謀。",
            "忠骸佞骨相撐拄，一燎同燼悲崑丘。",
            "相君覽古慨前事，追美子美真詩流。",
            "前王不見後王見，願以此語貽千秋。"
        ],
        "title": "和賈相公覽杜工部北征篇",
        "id": "870c0b88-255a-4a97-b181-fe76544e0315"
    },
    {
        "author": "宋祁",
        "paragraphs": [
            "乘障一麾逮出守，終更三歲今來旋。",
            "巴雲晨趣東北道，僰月曉背西南天。",
            "故人把酒數卷白，離亭贈柳長于鞭。",
            "屬羌羈詔久款塞，歸爲天子細論邊。"
        ],
        "title": "羅承制自戎州罷歸",
        "id": "a1579eaf-a0ed-454a-b4bd-cbd468960878"
    },
    {
        "author": "宋祁",
        "paragraphs": [
            "蜀天向臘寒未極，倚檻綿睇亭臯分。",
            "一萍團紅江上日，數蓋淡白樓頭雲。",
            "杯中竹葉與誰舉，笛裏梅花那忍聞。",
            "願君枉步數相勞，他時離緒徒紛紛。"
        ],
        "title": "高亭駐眺招宮苑張端臣",
        "id": "0d05a184-15ec-49c1-911c-cda2e24c7cdd"
    },
    {
        "author": "宋祁",
        "paragraphs": [
            "十年去國老蒙召，今歲始見家園春。",
            "雙燕初來即賓客，羣鶑相逢如故人。",
            "蒙茸草樹延野色，碎璅鮭菜供盤珍。",
            "多慚吾黨共醒醉，收得澤邊憔悴身。"
        ],
        "title": "嘉祐庚子秋七月予還臺明年始對家圃春物作",
        "id": "c4db4b65-e4b9-4b1e-836c-fe547b9b4a4a"
    },
    {
        "author": "宋祁",
        "paragraphs": [
            "少城西北最高處，憑檻極眺襟懷開。",
            "糢糊烟樹鳥邊靜，突兀雲山天外來。",
            "歸檣櫛櫛逗淮浦，凉颸獵獵生巖隈。",
            "雖非吾土信云美，伴客留連傾一盃。"
        ],
        "title": "登齊雲亭",
        "id": "b4fb1a91-b41c-40aa-a7fc-f3e8f68b03f3"
    },
    {
        "author": "宋祁",
        "paragraphs": [
            "喜雪靜氛埃，繁雲即日回。",
            "清光動冠劍，餘素著樓臺。",
            "樹雜瓊枝竦，途平玉轍開。",
            "惟應餘兩騎，知是海神來。"
        ],
        "title": "太廟侍祠雪霽有作",
        "id": "ec1ff493-94ed-4bd9-b697-cfb1eb2ab134"
    },
    {
        "author": "宋祁",
        "paragraphs": [
            "上路鳴騶遠，叢霄故館開。",
            "華簪堯豸出，輕舄漢鳬來。",
            "探妙雲敷笈，蠲煩露溢杯。",
            "直須重締約，飛蓋一徘徊。"
        ],
        "title": "和吳侍郎朝謁天慶宮",
        "id": "ed77c542-2909-4985-b272-77d1cb86cac4"
    },
    {
        "author": "宋祁",
        "paragraphs": [
            "清籞披蘭路，雕輿眷蕙辰。",
            "漢池平浴日，溫樹暗留春。",
            "樂石來威鳳，恩波上翠鱗。",
            "成文傳睿唱，賡曲徧華紳。"
        ],
        "title": "後苑賞花釣魚應制",
        "id": "3cef86d2-f40e-4a77-9eb8-fb85cba700d0"
    },
    {
        "author": "宋祁",
        "paragraphs": [
            "寶典叢三朔，中闈闢九閽。",
            "羣臣深拱宁，列仗儼屯門。",
            "輦出東房秘，辰居北極尊。",
            "熊羆連案負，日月傍旗翻。"
        ],
        "title": "元會詩",
        "id": "b118d3da-2178-420f-862a-029aa2fe6dec"
    },
    {
        "author": "宋祁",
        "paragraphs": [
            "璇杓臨乙位，羲御屆婁初。",
            "碧浪桃花湧，珍叢錦段舒。",
            "輪蹄晴縹緲，鐘漏夕虛徐。",
            "穆穆宣溫殿，披文日有餘。"
        ],
        "title": "奉和聖製清明日",
        "id": "6185b5db-3f1d-4b0a-b3e0-bc13ceefa06a"
    },
    {
        "author": "宋祁",
        "paragraphs": [
            "上直蓬山遠，輕軒截九逵。",
            "曉光銜睥睨，秋色靜罘罳。",
            "漸覺蘇裘敝，行嗟潘領衰。",
            "鷦鷯自有志，不羨帝梧枝。"
        ],
        "title": "晨赴書局",
        "id": "341bb685-39f3-4c50-bd14-d41346b73174"
    },
    {
        "author": "宋祁",
        "paragraphs": [
            "素秋來蕊館，瑞祝達霄晨。",
            "蘋薦祠無餼，樓居地不塵。",
            "擲波琴鯉樂，傍畤漢雞馴。",
            "此際清懷極，盈杯沆瀣津。"
        ],
        "title": "和道卿舍人奉祠太一齋宮  其一",
        "id": "09815a19-f393-4cc9-be3d-829d59bb7692"
    },
    {
        "author": "宋祁",
        "paragraphs": [
            "塵氛不可到，深注五城樓。",
            "素瑟少今韵，仙春無俗秋。",
            "晨杯三秀潔，夜檠九光流。",
            "順報通霄極，紛綸瑞福遒。"
        ],
        "title": "和道卿舍人奉祠太一齋宮  其二",
        "id": "ceeea2e6-a0f5-402e-b31d-fbaf50a11b4d"
    },
    {
        "author": "宋祁",
        "paragraphs": [
            "地占叢霄勝，人持禁橐來。",
            "詩長清夜徧，祠罷素秋回。",
            "爽籟天中發，虛絃月際開。",
            "無容以風解，身自到蓬萊。"
        ],
        "title": "和道卿舍人奉祠太一齋宮  其三",
        "id": "24673682-7176-46f9-ae60-de55b58ba60b"
    },
    {
        "author": "宋祁",
        "paragraphs": [
            "順祝齋琳館，翛然隔世埃。",
            "空歌靈鵠下，祠節寶雞來。",
            "瑞木千尋竦，仙圖幾卷開。",
            "如無清夜唱，誰識帝車回。"
        ],
        "title": "和天休舍人奉祠太一宮見寄",
        "id": "66d6fcf3-b418-4c65-89a5-190881860ff5"
    },
    {
        "author": "宋祁",
        "paragraphs": [
            "七年辭玉署，再入佐黄扉。",
            "樹與青春換，人將素領歸。",
            "磚花仍可記，厦雀稍驚飛。",
            "爐蕙非無意，逢人尚襲衣。"
        ],
        "title": "玉堂感舊",
        "id": "32c34f42-5a42-480b-865a-e5b3275f27df"
    },
    {
        "author": "宋祁",
        "paragraphs": [
            "薄澣還私室，陶嘉屬小園。",
            "筍餘林嚮密，花後果初繁。",
            "燕口將泥重，蜂脾抱蜜喧。",
            "此時蕭散意，都欲忘乘軒。"
        ],
        "title": "旬沐二首  其一",
        "id": "cd396de4-4261-46aa-9630-db30900431ed"
    },
    {
        "author": "宋祁",
        "paragraphs": [
            "待詔官非急，還家體不勤。",
            "里無休汝騎，窗有上羲人。",
            "密樹稍迎夏，晚花猶及春。",
            "幽懷誰與晤，杯酒强相親。"
        ],
        "title": "旬沐二首  其二",
        "id": "9eff3a62-25e6-4030-b388-36ea65315340"
    },
    {
        "author": "宋祁",
        "paragraphs": [
            "驟雨挫炎威，歸軒廣陌西。",
            "渠聲流作瀑，日脚側成霓。",
            "換錦龍媒埒，淹花燕子泥。",
            "比來巾角墊，李郭定相携。"
        ],
        "title": "學舍直歸晚霽三首  其一",
        "id": "24ae5638-30b4-4f78-a8b1-853669b2c773"
    },
    {
        "author": "宋祁",
        "paragraphs": [
            "雨罷殘陽在，風微酷暑收。",
            "餘昏淡雲翳，聚沫泛河流。",
            "桃簟雙紋展，盤瓜五色浮。",
            "潘郎最多感，庭樹莫先秋。"
        ],
        "title": "學舍直歸晚霽三首  其二",
        "id": "8fef7c4e-867e-40f9-a81a-9a8fc1a44478"
    },
    {
        "author": "宋祁",
        "paragraphs": [
            "密霧披層宙，濃雲霽四溟。",
            "亂流初潄玉，紅日不藏萍。",
            "萬葉張晴幄，千山卓翠屏。",
            "無煩事鐃吹，蛙響自堪聽。"
        ],
        "title": "學舍直歸晚霽三首  其三",
        "id": "731a0f4a-0746-47e5-b950-866eab04b011"
    },
    {
        "author": "宋祁",
        "paragraphs": [
            "上直驅羸馬，凌晨望百廛。",
            "壚喧滌器市，簫暖賣餳天。",
            "流水隨輕轂，翻花送駛韉。",
            "區區市門吏，無復子真仙。"
        ],
        "title": "赴直馬上觀市",
        "id": "ff965b9e-7dcd-488b-9be7-965744a9b603"
    },
    {
        "author": "宋祁",
        "paragraphs": [
            "專城四十外，中石二千餘。",
            "曠日慚良術，班春頼細書。",
            "學慵前志忘，身遠故人疏。",
            "姑俟天藏疾，雌堂日燕居。"
        ],
        "title": "初到郡齋  其一",
        "id": "7d81272c-bd15-46c1-8d23-5a943d2fcbe8"
    },
    {
        "author": "宋祁",
        "paragraphs": [
            "省分由來拙，操心本自危。",
            "十年今得調，三匝此逢枝。",
            "攘臂貪豐粟，裝懷倦訴詞。",
            "竹林誰見憶，迢遞始平麾。"
        ],
        "title": "初到郡齋  其二",
        "id": "058c5071-2bcc-40b4-af88-29025a746e98"
    },
    {
        "author": "宋祁",
        "paragraphs": [
            "暫解樞機任，來從海上閒。",
            "浮雲富貴外，一馬是非間。",
            "月衮生潮浦，風香墮桂山。",
            "蒼生雖繫望，要作冶城還。"
        ],
        "title": "初到郡齋三首  其一",
        "id": "5d7db8c6-72a4-4ff4-b1bf-4c48439524a7"
    },
    {
        "author": "宋祁",
        "paragraphs": [
            "我里誠云樂，公今况釋勞。",
            "秋蓴不下豉，霜蟹恣持螯。",
            "林靜來晨燎，江喧入夜濤。",
            "功成奮嘉藻，寧欲傍離騷。"
        ],
        "title": "初到郡齋三首  其二",
        "id": "d1666ed1-6146-43e9-9b58-6d315b7cab2b"
    },
    {
        "author": "宋祁",
        "paragraphs": [
            "溫省綢繆罷，鄉州偃息時。",
            "鶴情歸不怨，鳳德老無衰。",
            "月樹供園蒔，仙囊續宴巵。",
            "自慚淮守薄，千里與言詩。"
        ],
        "title": "初到郡齋三首  其三",
        "id": "edfbb503-a567-4ab7-aba1-17880070f660"
    },
    {
        "author": "宋祁",
        "paragraphs": [
            "芳歲已三換，寵名仍再遷。",
            "生平一丘壑，衰晚右櫜鞬。",
            "客眼登樓外，鄉愁把酒前。",
            "巾箱多舊賦，只是欠歸田。"
        ],
        "title": "到官三歲四首  其一",
        "id": "b58a612a-f469-48ec-ba47-94c9eba0abed"
    },
    {
        "author": "宋祁",
        "paragraphs": [
            "一忝中山守，仍班第四春。",
            "老應無所事，少尚不如人。",
            "適野愚謀短，將蕪舊産貧。",
            "須慚丈二組，羈束最慵身。"
        ],
        "title": "到官三歲四首  其二",
        "id": "9cc0aa63-d3d6-43ab-b1b3-c97131e9445e"
    },
    {
        "author": "宋祁",
        "paragraphs": [
            "儒帥非真帥，瓜時定幾時。",
            "丹心雖許壯，白髮不藏衰。",
            "罟密游鱗駭，山遥倦翼遲。",
            "歲成無奏最，準擬雁門踦。"
        ],
        "title": "到官三歲四首  其三",
        "id": "6cae98aa-c001-4c89-84ad-475d4cbac227"
    },
    {
        "author": "宋祁",
        "paragraphs": [
            "塞下靜無事，軍中奚告勞。",
            "青山側身遠，白日舉頭高。",
            "作奏閒雙筆，流年耗二毛。",
            "惟應不能飲，元解讀離騷。"
        ],
        "title": "到官三歲四首  其四",
        "id": "d89654b9-a3d2-4bf7-bcce-b11ec9ee25c4"
    },
    {
        "author": "宋祁",
        "paragraphs": [
            "去時成恨恨，喜見眼中人。",
            "共束西崑帙，都爲左虎鄰。",
            "年華衰意早，酒所故情親。",
            "後日孤舟遠，離懷怯重陳。"
        ],
        "title": "潁上唐公張集仙相勞",
        "id": "a5bba36a-9f01-49e5-9ad0-9f4062f272f7"
    },
    {
        "author": "宋祁",
        "paragraphs": [
            "南風今日好，歸棹上淮津。",
            "川迥舟如葉，山遥石似人。",
            "波光篙底動，沙壘漲餘新。",
            "誰信機心少，溪鷗伴此身。"
        ],
        "title": "同張子春淮上作",
        "id": "2ca42a9b-ad8a-4ae3-b84a-128344069c70"
    },
    {
        "author": "宋祁",
        "paragraphs": [
            "去國倏三歲，頗知歸思紛。",
            "南心曉城斗，北眼暮樓雲。",
            "珥筆行將脫，朝珂冷不聞。",
            "莫論持帥節，畎畝尚思君。"
        ],
        "title": "思歸",
        "id": "cecaa22b-a089-494a-8d75-55ee619a0970"
    },
    {
        "author": "宋祁",
        "paragraphs": [
            "比出淮陽守，今移寰內州。",
            "真無弱翁治，只是茂陵求。",
            "換節矜新假，循襟釋故愁。",
            "桑榆知未晚，前失庶能收。"
        ],
        "title": "有詔換淮陽",
        "id": "7d1f4764-c913-41d1-be56-c0b4bdbbb581"
    },
    {
        "author": "宋祁",
        "paragraphs": [
            "道險疑無地，巖高欲近天。",
            "家收代田粟，官鑄即山錢。",
            "雲變陰晴候，林容旦暮烟。",
            "落花真有意，時解拂行韉。"
        ],
        "title": "次江都  其一",
        "id": "a795803e-c393-4017-bbce-abd1a71fcf9f"
    },
    {
        "author": "宋祁",
        "paragraphs": [
            "江溜灘灘急，崖腰棧棧新。",
            "天深罕見日，路險不容塵。",
            "遠草夤緣綠，幽花落漠春。",
            "逢津何必問，夫我自知津。"
        ],
        "title": "次江都  其二",
        "id": "bbd7893c-ddbc-47a4-b441-537794995218"
    },
    {
        "author": "宋祁",
        "paragraphs": [
            "山暝日云稷，天清風寖和。",
            "樹花紅暗淡，城草綠坡陀。",
            "歸艇衝烟去，昏鳬接翅過。",
            "年華無限樂，判作是狂歌。"
        ],
        "title": "齊雲亭晚矚",
        "id": "96a1b5ef-43b6-4a05-a679-80ec9539d3ca"
    },
    {
        "author": "宋祁",
        "paragraphs": [
            "遠水同縈带，聯隄類築垣。",
            "行舟壓天底，卧木擁沙痕。",
            "魴鱮逃空罶，鳬鷖泊迥村。",
            "層波真可羨，由此到都門。"
        ],
        "title": "惠民隄河晚矚",
        "id": "d9dc1fc3-d19d-4f1a-adc5-d5dcfd592caf"
    },
    {
        "author": "宋祁",
        "paragraphs": [
            "良辰獨據鞍，節物强相干。",
            "酒駐衰顔淺，風吹客帽寒。",
            "暫吟非有屬，倦曲不成歡。",
            "多謝黄花意，還如故國看。"
        ],
        "title": "九日至衛南",
        "id": "af1ad1c0-c228-42fb-b2b0-93a908cdcf28"
    },
    {
        "author": "宋祁",
        "paragraphs": [
            "不知東里叟，遺跡但堪尋。",
            "語愛東家淚，論交季子心。",
            "故墳猶有石，遺鼎遂無金。",
            "謬政爲邦久，千秋謝所欽。"
        ],
        "title": "鄭子産廟",
        "id": "db966f36-d4f1-4998-83b4-e6e573456cda"
    },
    {
        "author": "宋祁",
        "paragraphs": [
            "霍射盤西北，高樓勝覽并。",
            "景閒思謝守，名重擬宣城。",
            "天闕雲來緩，風微鳥去輕。",
            "客憂銷更有，須到此中傾。"
        ],
        "title": "疊嶂樓",
        "id": "c1f87cc8-23de-4705-8a5c-fa8843e92849"
    },
    {
        "author": "宋祁",
        "paragraphs": [
            "暮投京縣宿，氣象已紛羅。",
            "菀樹道旁密，侯田關內多。",
            "高城切星斗，秋水似天河。",
            "自問還臺馬，猶餘幾子珂。"
        ],
        "title": "去鄭暮次中牟",
        "id": "ee941305-e1a4-40ba-bf0a-4441fe092ccf"
    },
    {
        "author": "宋祁",
        "paragraphs": [
            "當年食溱洧，此地控長津。",
            "却見爲陵日，難尋病涉人。",
            "落霞遥送鶩，荐草暗留麏。",
            "代往詩風變，田渠數報春。"
        ],
        "title": "廢鄭河",
        "id": "b1228402-d6c6-4829-94ee-7506c173deae"
    },
    {
        "author": "宋祁",
        "paragraphs": [
            "宛丘真善地，承詔幸班春。",
            "鈴下聽無訟，日邊來有人。",
            "吟餘多感客，睡足本慵身。",
            "蟣虱休相賀，吾今湯沐頻。"
        ],
        "title": "宛丘作",
        "id": "6c29e0a5-f9a6-490c-b2f1-98175d78ea35"
    },
    {
        "author": "宋祁",
        "paragraphs": [
            "西導岷源闊，南浮楚望開。",
            "弄珠嫌蚌隠，投璧讓蛟迴。",
            "岸翠山烟逼，波紅日影來。",
            "萬艘徒擾擾，誰是濟川材。"
        ],
        "title": "望漢江",
        "id": "18b7f523-ad21-4734-a23d-6d9a2d2e9cac"
    },
    {
        "author": "宋祁",
        "paragraphs": [
            "昔驅千騎往，今解五魚還。",
            "誰憚老銷髀，自憐生入關。",
            "春風來迥野，曉斗掛空山。",
            "却整康成帢，依然愧膩顔。"
        ],
        "title": "次劍門",
        "id": "4d888f73-d129-40f9-a903-814ecd661497"
    },
    {
        "author": "宋祁",
        "paragraphs": [
            "纖鱗藏介石，物化自何年。",
            "無復西江水，長依東海田。",
            "苔紋堪代藻，雲葉即成蓮。",
            "琥珀藏蚊影，佳名共此傳。"
        ],
        "tags": [
            "长江"
        ],
        "title": "隴州魚龍川石魚",
        "id": "6aaac40d-a546-47f9-858f-bc0b3c000204"
    },
    {
        "author": "宋祁",
        "paragraphs": [
            "行行芳序深，秀色媚諸岑。",
            "早葉易經吹，暖雲難久陰。",
            "擁條孤狖嘯，戲荇一鳬沈。",
            "不是無樽酒，其誰共獻斟。"
        ],
        "title": "次梓潼",
        "id": "d7fccbc9-08ef-49b1-b2eb-7bfdde0534c8"
    },
    {
        "author": "宋祁",
        "paragraphs": [
            "偉哉真丈夫，廟食此山隅。",
            "生作百夫特，死爲南面孤。",
            "鹿庖償故約，雷杼驗幽符。",
            "潼水無時腐，英名相與俱。"
        ],
        "title": "張亞子廟",
        "id": "fb6051b7-facc-4ec8-aeda-4321e3a36a9d"
    },
    {
        "author": "宋祁",
        "paragraphs": [
            "陶姚民屋富，梁魏敝風存。",
            "士闕游鄉校，人爭倚市門。",
            "椎埋時結客，博掩競成喧。",
            "誰與遷荼堇，移甘膴膴原。"
        ],
        "title": "敝俗",
        "id": "6fba0306-ec45-4e2c-b7c6-e9c9befdff98"
    },
    {
        "author": "宋祁",
        "paragraphs": [
            "次舍梁陳外，風烟周鄭間。",
            "徐驅四郊路，徧識屬城山。",
            "野雪融殘素，岑霞就暝殷。",
            "幾宵星影動，知伴傳車還。"
        ],
        "title": "城外",
        "id": "617591d6-839f-4502-8795-89ea0c3788c7"
    },
    {
        "author": "宋祁",
        "paragraphs": [
            "蜀嶂紛重沓，祇園隠寂寥。",
            "花供法界雨，江助梵音朝。",
            "海水聞鐘下，天風引磬遥。",
            "少陵佳句後，物色付吾僚。"
        ],
        "title": "題蜀州修覺寺",
        "id": "78094574-8b22-437d-9dae-0a4e82891972"
    },
    {
        "author": "宋祁",
        "paragraphs": [
            "古戍連沙曲，層阿屬岸隈。",
            "天長倦鳥沒，山晚跛牂回。",
            "斜日低官樹，輕寒犯客杯。",
            "還城聞暮角，三疊落江梅。"
        ],
        "title": "巡視河防置酒晚歸作二首  其一",
        "id": "b879626f-103a-42e4-85f8-496cf98b271c"
    },
    {
        "author": "宋祁",
        "paragraphs": [
            "夾石雙隄轉，逍遥千騎留。",
            "川昏多晝霧，水落足寒洲。",
            "岸石危相倚，橋澌暮不流。",
            "風烟非渭曲，誰有釣璜鈎。"
        ],
        "title": "巡視河防置酒晚歸作二首  其二",
        "id": "3212b487-138a-49ab-97f5-4791b822ead0"
    },
    {
        "author": "宋祁",
        "paragraphs": [
            "此日疾爲解，遂將杯酒疏。",
            "多愁庾開府，苦瘦沈尚書。",
            "倦曲琴襓後，霏香藥裹餘。",
            "莫令詩思劇，正是落花初。"
        ],
        "title": "轉運彭季長學士小集數辭宴集",
        "id": "28513405-e0ea-4251-a952-8e8f3228f0e1"
    },
    {
        "author": "宋祁",
        "paragraphs": [
            "駛騎柳枝鞭，春逵望雒廛。",
            "賦才賓右俊，掾諾府中賢。",
            "宮楯含櫻密，王渠泛醳聯。",
            "勝期資一笑，刑矢措周年。"
        ],
        "title": "送張法曹",
        "id": "06ddd937-5123-4dcf-a757-5fde3bc2f8fb"
    },
    {
        "author": "宋祁",
        "paragraphs": [
            "秋涯艤客艫，潘鬢不勝梳。",
            "去决卿軍事，還親城旦書。",
            "驛鴉啼月早，庖鯉躍冰餘。",
            "白沖公庭步，翹材首曳裾。"
        ],
        "title": "送呂太初法曹之許田",
        "id": "af448da6-4c3d-48cc-a672-384d3060e3d8"
    },
    {
        "author": "宋祁",
        "paragraphs": [
            "農歌非度曲，新樂信蚩蚩。",
            "迺父知田事，吾王采諺辭。",
            "折楊時動笑，鼓腹自成嬉。",
            "日暮牛童笛，連聲下遠陂。"
        ],
        "title": "農歌",
        "id": "cc1387c8-4dc6-47bb-af99-2e6f631bb292"
    },
    {
        "author": "宋祁",
        "paragraphs": [
            "辭閣玉堂東，依然昔所從。",
            "舊池空嘆鳳，殘友不成龍。",
            "制藁流塵積，磚花駁蘚重。",
            "過車三步約，何日酹塋松。"
        ],
        "title": "初宿東閣追憶文簡丁公作",
        "id": "0cb55387-58bb-457e-96ca-a75cf80e3d54"
    },
    {
        "author": "宋祁",
        "paragraphs": [
            "涉園求勝賞，時菊艷秋光。",
            "散漫仙潭餌，褵褷瑞鵠裳。",
            "酒熏吹晚蕊，蜂冷抱殘香。",
            "公意周盈感，留杯盡夕陽。"
        ],
        "title": "三司晏尚書西園玩菊",
        "id": "0e804daf-5123-428b-a4ab-e379ba8b02ae"
    },
    {
        "author": "宋祁",
        "paragraphs": [
            "高秋玩佳菊，繁采照前除。",
            "似粟金無算，爲裳鵠有餘。",
            "不甘興薏謗，長免共蘭鉏。",
            "爲爾浮罇酒，非邀栗里輿。"
        ],
        "title": "玩齋前菊",
        "id": "d63b04fc-7732-4e02-9700-134aa82b811b"
    },
    {
        "author": "宋祁",
        "paragraphs": [
            "危軒冠層堞，永日付登臨。",
            "寒雁猶能陣，喬柯自不林。",
            "溪流橫趣島，樵路側依岑。",
            "西北雖堪望，浮雲易作陰。"
        ],
        "title": "望僊亭書所見  其一",
        "id": "7d5864f2-abb7-4c1c-8ae5-09e35db1fffe"
    },
    {
        "author": "宋祁",
        "paragraphs": [
            "南國冬無雪，居然氣候迷。",
            "柔蔬傲霜甲，幽鳥逆春啼。",
            "神鼓聲無歇，樵歌韵不齊。",
            "舉頭看白日，還過太山西。"
        ],
        "title": "望僊亭書所見  其二",
        "id": "61c118e5-e4fa-4fb6-bd36-2caf4a2b7337"
    },
    {
        "author": "宋祁",
        "paragraphs": [
            "歲秋無異卉，佳菊自成妍。",
            "薄采稱觴客，繁開落帽天。",
            "抱池閒沮洳，留蝶小翩翾。",
            "爲結胡公賞，并懷酈水邊。"
        ],
        "title": "和楊學士同晏尚書西園對菊",
        "id": "300f3652-457d-475e-85d5-9e65ac6592f2"
    },
    {
        "author": "宋祁",
        "paragraphs": [
            "左圃魚鱗闊，前軒翬翅開。",
            "虹將一雨罷，潮送萬艘來。",
            "山凈秋妍露，林虛晚籟回。",
            "此時蕭散樂，誰奉醉言杯。"
        ],
        "title": "東亭",
        "id": "b4fbb347-6867-4e8e-b903-f2132b532b33"
    },
    {
        "author": "宋祁",
        "paragraphs": [
            "宴場禪集盛，霜幅繪毫工。",
            "竺社同開葉，嵇姿宛送鴻。",
            "法身寧滯相，世眼願瞻風。",
            "厨鑰方傳寶，非專巖壑中。"
        ],
        "title": "隴西都尉禪會圖",
        "id": "9c0e88ee-6c1b-43e4-bf7d-81f7622d5122"
    },
    {
        "author": "宋祁",
        "paragraphs": [
            "丈室傳心地，安閒歲臘賒。",
            "水能涵寶月，風解去萎花。",
            "鵠焰紗圍短，牛香篆引斜。",
            "化城無憚遠，門外即三車。"
        ],
        "title": "善惠大師禪齋",
        "id": "f34e60d0-69fd-494b-829e-fa3769dc0e68"
    },
    {
        "author": "宋祁",
        "paragraphs": [
            "螟崦霞霏罷，嚴城鼓疊通。",
            "梧陰破階月，筵吹亂林風。",
            "浩露來無際，明河望若空。",
            "玉繩低影處，知是建章宮。"
        ],
        "title": "晚夏北軒",
        "id": "22f8585d-7dee-4f6c-9aff-72c7625e0729"
    },
    {
        "author": "宋祁",
        "paragraphs": [
            "離邦嗟病免，道舊樂朋簪。",
            "刻畫忘齊醜，膏肓倚鄭箴。",
            "軒鴻遡霄路，和鶴答溪陰。",
            "爲薙求羊徑，時容一往尋。"
        ],
        "title": "呈胡希元進士二首  其一",
        "id": "d88adce5-bcdb-4d51-92b3-15bef796d634"
    },
    {
        "author": "宋祁",
        "paragraphs": [
            "煢煢官綬解，落落飲瓢空。",
            "君惠容藏疾，交情助諱窮。",
            "倦談嗟墨客，掉首覯鴻蒙。",
            "已卜良鄰計，無憂吾道東。"
        ],
        "title": "呈胡希元進士二首  其二",
        "id": "b560fa3c-0e9a-4310-a3e3-5da15234806b"
    },
    {
        "author": "宋祁",
        "paragraphs": [
            "罷征光祿塞，初入玉門關。",
            "殘月邊兵盡，寒風壯士還。",
            "旗光侵桂卷，箭鏑半星閒。",
            "歸賜將軍第，長銘竇憲山。"
        ],
        "title": "贈罷征邊將",
        "id": "418ad1ee-cb1b-4747-bccd-c13e342a4b62"
    },
    {
        "author": "宋祁",
        "paragraphs": [
            "遥源辭疊嶂，澄派鑒晴虛。",
            "流迅無汾惡，波長盡楚餘。",
            "隠之徒酌水，鄭伯謾名渠。",
            "不必西江去，憑君起鮒魚。"
        ],
        "title": "惠泉",
        "id": "377bf0fa-346b-45db-a64a-7509b1146260"
    },
    {
        "author": "宋祁",
        "paragraphs": [
            "舊租丞相國，新治使君州。",
            "坐樹貪循政，懷鉛倦雅遊。",
            "猿驚鄉嶺樹，蜃結海天樓。",
            "誰見行春盛，東方最上頭。"
        ],
        "title": "寄沂州王學士",
        "id": "48370812-2b7f-4a33-b347-b6288f6968ea"
    },
    {
        "author": "宋祁",
        "paragraphs": [
            "馬上逢元朔，匆匆記物華。",
            "趁盤呈柏葉，偷筆弄椒花。",
            "臈暝殘晨炬，春暉上早霞。",
            "三城今日酒，知我獨思家。"
        ],
        "title": "途中新歲憶三城兄長相公",
        "id": "bea87fd7-a317-4490-9eb3-346431f12cee"
    },
    {
        "author": "宋祁",
        "paragraphs": [
            "五十爲衰始，仍餘五歲衰。",
            "雙眸不明鑑，殘鬢已紛絲。",
            "銅虎雖頻剖，荷囊信濫持。",
            "何須依老格，先作故山期。"
        ],
        "title": "入壬辰新歲",
        "id": "2be3ec13-281c-4630-b605-e485f9113ee5"
    },
    {
        "author": "宋祁",
        "paragraphs": [
            "蓬葆已蕭蕭，從官越絕遥。",
            "山圖禹穴近，濤氣伍神驕。",
            "卧帳藏新論，舟行問故樵。",
            "寄聲時謝我，江上足蘭苕。"
        ],
        "title": "送餘姚尉顧洵美先輩",
        "id": "c4f8cb74-82c8-4488-b62a-78bbb8b8e540"
    },
    {
        "author": "宋祁",
        "paragraphs": [
            "千名聯唱第，一尉滯徒勞。",
            "山入黄旗國，江浮白鷺濤。",
            "苑葩依日晚，官樹共秋高。",
            "少賦思歸恨，潘才是二毛。"
        ],
        "title": "送張士安同年赴上元尉",
        "id": "1a9d71ee-bae5-40a4-b52e-8983fb2079ea"
    },
    {
        "author": "宋祁",
        "paragraphs": [
            "飲有乘舟樂，舟因得飲名。",
            "能招習池客，便載景山鐺。",
            "暫脣留頹玉，徐牽倒醉罌。",
            "莫辭沿泝遠，雙檝自逢迎。"
        ],
        "title": "同賦飲舫",
        "id": "3557bd9f-f60f-454a-a1c4-9594a20a0356"
    },
    {
        "author": "宋祁",
        "paragraphs": [
            "堂皇對岑蔚，歡酌坐怡然。",
            "蟹美持螯日，魴甘抑鮓天。",
            "渚翹幽處鷺，林響靜時蟬。",
            "老去興非淺，無妨清夜旋。"
        ],
        "title": "閱古堂",
        "id": "81632e05-0655-44eb-a767-9acf2da92a37"
    },
    {
        "author": "宋祁",
        "paragraphs": [
            "久困天官調，東南亦第如。",
            "客篙新溜急，春樹雜花餘。",
            "越𦞦豐池鴨，吳袍競庫綀。",
            "還音與歸夢，併附浙江魚。"
        ],
        "title": "胡寅赴明州慈溪尉",
        "id": "537b293b-7e17-4cb2-99ee-28880a0cb7a8"
    },
    {
        "author": "宋祁",
        "paragraphs": [
            "一行爲吏日，千里背淮人。",
            "蘭助朝昏膳，絲垂宛轉綸。",
            "雲容侵驛曉，江態引帆春。",
            "靜治龍舒邑，氂生盜向秦。"
        ],
        "title": "孫景赴懷寧尉",
        "id": "8102c63b-7d67-4eb5-bbec-6563e0e15fec"
    },
    {
        "author": "宋祁",
        "paragraphs": [
            "氈毫聯署榜，蘭酒悵離杯。",
            "作吏緇衣國，工吟白社才。",
            "浮凉御風至，澄翠溢滎來。",
            "盜息連殊課，章封刺史臺。"
        ],
        "title": "送王鼎同年尉滎陽",
        "id": "6b316f5c-3ba0-45bf-b9b0-2816edbff1d7"
    },
    {
        "author": "宋祁",
        "paragraphs": [
            "初命東南尉，征途上下弦。",
            "傳家萬石貴，結綬半綸鮮。",
            "邑籍饒岷芋，公囊滿鄧錢。",
            "仙才今有助，銘閣待新篇。"
        ],
        "title": "奉節朱尉",
        "id": "3ba69b46-76b3-4ff3-9e3c-74a0ff930131"
    },
    {
        "author": "宋祁",
        "paragraphs": [
            "豪錐殘試墨，綸綬照恩裳。",
            "沿牒天官調，承家父任郎。",
            "曲長溪舫遠，宴密酒螯香。",
            "得助江山國，仍縫古錦囊。"
        ],
        "title": "送靜海勾稽高洎",
        "id": "2798e06e-3ae6-4f5a-89f5-b22883559e5b"
    },
    {
        "author": "宋祁",
        "paragraphs": [
            "倪侯喜清曠，遇物乃虛舟。",
            "富貴知輕視，胸懷肯誤投。",
            "青雲非近器，滄海納羣流。",
            "道在從藏顯，功名晚可收。"
        ],
        "title": "送倪敦復朝奉",
        "id": "bb09ab7f-fd84-43a4-8480-f040bb73b519"
    },
    {
        "author": "宋祁",
        "paragraphs": [
            "沸蟻雲罍溢，離鵾雪苑開。",
            "吏催東府計，卿待楚人材。",
            "舊隠周蘿月，前期禹鑿雷。",
            "我慚芳歲晚，猶俊蹇修媒。"
        ],
        "title": "寄王共",
        "id": "13cef7d9-3da3-41a3-a88a-7370a9bbc5f2"
    },
    {
        "author": "宋祁",
        "paragraphs": [
            "懇乞東南節，貪榮綵繡衣。",
            "禁中嚴助往，江上子牟歸。",
            "併覺秋蓴美，時驚夜鶴飛。",
            "遥知具雞黍，日與故人揮。"
        ],
        "title": "寄葉道卿",
        "id": "388f1cad-5dd1-497a-9659-f6e846bf28e6"
    },
    {
        "author": "宋祁",
        "paragraphs": [
            "曉河迴北陸，夕雨凈西郊。",
            "水足魚忘喣，林寒鳥戀巢。",
            "閣苔浮綠暈，社橘老丹包。",
            "誰與同真想，清風是淡交。"
        ],
        "title": "秋霽二首  其一",
        "id": "a1479d81-16e7-4ee0-8855-a2450bc303bf"
    },
    {
        "author": "宋祁",
        "paragraphs": [
            "氣爽無餘暑，天高不住陰。",
            "霞殘仍是綺，風冷即名金。",
            "烟沼雙魚樂，霜郊一鶚心。",
            "此時靈運唱，無復答愁霖。"
        ],
        "title": "秋霽二首  其二",
        "id": "12199e61-7209-4992-89ef-df4e4e9308dd"
    },
    {
        "author": "宋祁",
        "paragraphs": [
            "佳節雖云晚，繁英尚獨開。",
            "新醪相伴熟，寒蝶不空來。",
            "細折愁香破，長吟恐暝催。",
            "自嫌霜白鬢，將插重裴回。"
        ],
        "title": "玩晚菊",
        "id": "ab53a78a-bc49-40a4-bcf6-f2169e0926ed"
    },
    {
        "author": "宋祁",
        "paragraphs": [
            "霜旻初畢雨，日氣上熹微。",
            "寒水流無急，高雲薄未歸。",
            "書閒仍積簀，琴燥乍移徽。",
            "負郭泥妨轍，翻勞急掩扉。"
        ],
        "title": "殘秋霽景",
        "id": "7dffa4f1-38bc-4268-9080-cadaf286bded"
    },
    {
        "author": "宋祁",
        "paragraphs": [
            "賓席滿浮埃，勞歌倦撫懷。",
            "囊風寒薄木，鵾雪夜平階。",
            "莊室虛仍白，顔心靜已齋。",
            "北山如借問，矯首謝丹崖。"
        ],
        "title": "冬日呈應之",
        "id": "1c1ad113-5455-4de6-b12c-6ce093230db4"
    },
    {
        "author": "宋祁",
        "paragraphs": [
            "槭槭始遥夜，騷騷無寐時。",
            "啼螿思歲晚，寒葉伴人衰。",
            "白髮生將遍，丹砂化苦遲。",
            "多情是殘月，通曉共遥帷。"
        ],
        "title": "秋夕不寐",
        "id": "8a114433-400b-4eb7-b6e6-2ba9217688bb"
    },
    {
        "author": "宋祁",
        "paragraphs": [
            "霜郊堪極目，萬籟共騷騷。",
            "遠水無窮綠，寒雲自不高。",
            "候鴻差入渚，田雀短翔蒿。",
            "歲稔期民阜，中田饁凍醪。"
        ],
        "title": "冬日野外  其一",
        "id": "f9514c53-c59c-49a5-a260-b755a2a00109"
    },
    {
        "author": "宋祁",
        "paragraphs": [
            "野迥人來少，天平鳥去長。",
            "魚梁四寸罟，樵市五家漿。",
            "谷轉留寒霧，霞休罷夕陽。",
            "不須教目極，即是到迴腸。"
        ],
        "title": "冬日野外  其二",
        "id": "e7972e85-0fe8-409c-bbb5-914360829ef1"
    },
    {
        "author": "宋祁",
        "paragraphs": [
            "朔吹低凝野，層陰迥匝天。",
            "葉飄霜外柳，烟山燒餘田。",
            "晼晚流芳後，崢嶸急景前。",
            "平生魚鳥志，寧免爲留連。"
        ],
        "title": "冬日野外  其三",
        "id": "722b298a-1ad1-4cba-83e1-48f423339c00"
    },
    {
        "author": "宋祁",
        "paragraphs": [
            "綠野陽膏動，春旗出曉衢。",
            "川長羅後乘，林轉隠前驅。",
            "早蕊紅粘杏，輕苞紫綴榆。",
            "桑郊不敢問，直爲使君愚。"
        ],
        "title": "行春野外",
        "id": "d8a9f6ab-92d4-479b-a9e4-e1fa79fd6886"
    },
    {
        "author": "宋祁",
        "paragraphs": [
            "高臘頷髭霜，棲閒寄寶坊。",
            "祕園金側布，薰夾字旁行。",
            "賜服恩華重，分燈祖意長。",
            "祗陀學久徧，餘力在雕章。"
        ],
        "title": "贈文雅度大士",
        "id": "56b15731-b8f7-43ad-ad69-8ff6421d80f2"
    },
    {
        "author": "宋祁",
        "paragraphs": [
            "已覺新杓動，猶聞促漏餘。",
            "夜寒窮臘尾，春色併年初。",
            "事往成追計，身羈況索居。",
            "明朝爲壽酒，無奈故人疏。"
        ],
        "title": "守歲",
        "id": "7346c48e-34d0-425c-8480-f2af9946be94"
    },
    {
        "author": "宋祁",
        "paragraphs": [
            "已嗟官落魄，更值歲崢嶸。",
            "一絓區中累，千慚谷口耕。",
            "休文偏恨瘦，夷甫太鍾情。",
            "借問長安米，侏儒有底榮。"
        ],
        "title": "歲晚私感",
        "id": "bea6b9af-c9f3-4014-9b7a-a8fadaf2dbcf"
    },
    {
        "author": "宋祁",
        "paragraphs": [
            "檜檝艤河滣，東南再命新。",
            "還家倦游客，隠市謫仙人。",
            "驛舍霜梅早，鄉壺蟻酎醇。",
            "疏林摇落盡，持底贈蕭辰。"
        ],
        "title": "送同年葉文卿尉高郵",
        "id": "6da510ee-6d20-43f0-b2bf-d26b48bbe01d"
    },
    {
        "author": "宋祁",
        "paragraphs": [
            "小有負薪疾，早成憔悴姿。",
            "無人來迓跛，頼酒與扶衰。",
            "樸斲知林短，腥膢厭席卑。",
            "西山一丸藥，何忍獨相遺。"
        ],
        "title": "春晏病體少悰退卧北齋有寄",
        "id": "91ee834e-1b2d-4043-b53d-9330a03b9059"
    },
    {
        "author": "宋祁",
        "paragraphs": [
            "林下感餘歡，流芳逐雨殘。",
            "香歸蜜房盡，紅入燕泥乾。",
            "夢短休成蝶，腸迴却掩鸞。",
            "故應成異果，持去擲潘安。"
        ],
        "title": "殘花",
        "id": "1a975a79-38d8-4f42-ac54-132d09623009"
    },
    {
        "author": "宋祁",
        "paragraphs": [
            "矩步敝長裾，清漳訪病夫。",
            "得交欣鳳舉，賞賦怯霓呼。",
            "道勝稽論秀，人遐亟去都。",
            "一篷江上雨，歸思滿菰蘆。"
        ],
        "title": "王秀才贄賦乞詩爲別歸毗陵",
        "id": "0386bcf9-44c5-4c64-902d-c9a1466fdad2"
    },
    {
        "author": "宋祁",
        "paragraphs": [
            "睡足猶欹枕，歡沉即掩樽。",
            "風花飛有態，烟絮墜無痕。",
            "野色兼山遠，溪流漲雨渾。",
            "淵明有歸意，惟是對桐孫。"
        ],
        "title": "春郊曉望",
        "id": "3b9164dc-2515-4e64-9769-d0ed790fc8d7"
    },
    {
        "author": "宋祁",
        "paragraphs": [
            "上京漫客刺，西道摻離裾。",
            "天倚呼嵩外，川橫鬭穀餘。",
            "敝襓琴晦軫，行笈簡聯書。",
            "却見槐花候，期君促計車。"
        ],
        "title": "送王識游洛陽",
        "id": "32f42e59-5089-4907-bb30-db15a567edf1"
    },
    {
        "author": "宋祁",
        "paragraphs": [
            "抱病苦幽憂，都城困倦游。",
            "身拋禿翁版，言入稗家流。",
            "世路風波惡，天涯日月遒。",
            "危心正無泊，持底喻窮愁。"
        ],
        "title": "僑居二首  其一",
        "id": "8a8623a3-a2e0-45aa-83cb-57182c6f3c64"
    },
    {
        "author": "宋祁",
        "paragraphs": [
            "公宇靜寥寥，居然俗意銷。",
            "屐閒誰記齒，带適自忘腰。",
            "畝首秋殘穫，城西日暮樵。",
            "比來行樂熟，隨意度溪橋。"
        ],
        "title": "僑居二首  其二",
        "id": "e1ba4e0a-1763-46d5-a5a5-3803f0b35c40"
    },
    {
        "author": "宋祁",
        "paragraphs": [
            "春物在無幾，景隨人意閒。",
            "筍生迷塢缺，花盡失林殷。",
            "墜絮來何所，輕雲久未還。",
            "持杯問流照，肯信有朱顔。"
        ],
        "title": "春晏北園三首  其一",
        "id": "340ec80a-0275-4212-ad93-931093804bb2"
    },
    {
        "author": "宋祁",
        "paragraphs": [
            "天意歇餘芳，人閒日始長。",
            "落花風觀閣，睡鴨雨池塘。",
            "稍倦持螯手，猶殘婪尾觴。",
            "春歸無所預，羈客自迴腸。"
        ],
        "title": "春晏北園三首  其二",
        "id": "b57b47e1-8789-4cdf-b803-82dda6ce56bb"
    },
    {
        "author": "宋祁",
        "paragraphs": [
            "日晏休塵慮，中園眷物華。",
            "驚禽曳啼去，弱柳受吹斜。",
            "暝早月沈碧，凉生水進涯。",
            "悠然望層堞，千翅度昏鴉。"
        ],
        "title": "春晏北園三首  其三",
        "id": "2ba80027-6d47-45c6-a06d-082ff1d6218b"
    },
    {
        "author": "宋祁",
        "paragraphs": [
            "僑版農廛陋，飛灰歲琯周。",
            "危疴負薪困，生事播精求。",
            "雨露遺幽谷，乾坤占一丘。",
            "惟餘道邊樹，獨爲報春遊。"
        ],
        "title": "屏居寄獻侍講孫尚書",
        "id": "b5791973-1dd6-4831-a2e0-94c722eb1128"
    },
    {
        "author": "宋祁",
        "paragraphs": [
            "霽碧凝天宙，規紅轉日車。",
            "鵲輕來燥枿，蜂濕抱寒花。",
            "林果高仍在，葅菘晚自嘉。",
            "須知窮僻處，要是酇侯家。"
        ],
        "title": "和丞相小園雨霽",
        "id": "1952bd3f-82a1-40f0-aacb-8f5ce5701ac5"
    },
    {
        "author": "宋祁",
        "paragraphs": [
            "別曲慘鵾雞，沿湘望翠微。",
            "人從南浦別，客向洞庭歸。",
            "曉雁并蘆遠，宵禽負葉飛。",
            "還家落秋後，社橘老金衣。"
        ],
        "tags": [
            "洞庭湖"
        ],
        "title": "送人歸衡陽",
        "id": "6a3294e6-6c3f-4112-921d-9479fb4fad1e"
    },
    {
        "author": "宋祁",
        "paragraphs": [
            "冒雪虬枝密，凌空麈影勻。",
            "葉傾秦帝雨，華老宓妃塵。",
            "不見棲鸞客，多逢繫馬人。",
            "寄聲遭匠石，千尺謝輪囷。"
        ],
        "title": "松",
        "id": "a06e0637-da2c-43ac-bb58-1a0c74c8c715"
    },
    {
        "author": "宋祁",
        "paragraphs": [
            "秋風日夕驚，庭樹喝蟬聲。",
            "衰意先鶗鴂，繁音伴沸羹。",
            "斜陽掛高柳，落日淡遥城。",
            "此際君懷苦，非徒客子情。"
        ],
        "title": "聞蟬",
        "id": "dea227d7-148a-4c19-aebd-01b8cb37baa4"
    },
    {
        "author": "宋祁",
        "paragraphs": [
            "初聞蜀樹蟬，含喝晚風前。",
            "便把凄凉意，催成摇落天。",
            "易驚惟遠客，所得是流年。",
            "空腹悲何事，繁于五十絃。"
        ],
        "title": "聞蟬有感三首  其一",
        "id": "a609555c-165d-4be0-8c4f-35beaa469f3d"
    },
    {
        "author": "宋祁",
        "paragraphs": [
            "殘蛻拋何處，新聲集迥枝。",
            "歲芳鵙後妬，露信鶴前知。",
            "風塢嘶清御，霞梢咽暝規。",
            "此時兼一葉，併助長年悲。"
        ],
        "title": "聞蟬有感三首  其二",
        "id": "9490f30e-755e-42e2-b21e-c4631baa5e9b"
    },
    {
        "author": "宋祁",
        "paragraphs": [
            "勞君驚暮節，助我思流年。",
            "嘒若橫吹管，繁如未破絃。",
            "城殘嘶外月，林暝噪餘烟。",
            "塊坐秋風裏，潘郎鬢颯然。"
        ],
        "title": "聞蟬有感三首  其三",
        "id": "0d0eb2c3-3682-4fe2-bed3-cf7db44d10c3"
    },
    {
        "author": "宋祁",
        "paragraphs": [
            "平原已超忽，山徑亦紆餘。",
            "匹練迷征馬，孤蓬伴客車。",
            "江楓極目外，隴水斷腸初。",
            "行行不顧返，秋露泫人裾。"
        ],
        "title": "遠行",
        "id": "3116bf87-8c5c-4342-bef6-04aec9e8cd32"
    },
    {
        "author": "宋祁",
        "paragraphs": [
            "炎氛歇層宇，清氣肅重帷。",
            "籟遠天人雜，宵閒甲乙遲。",
            "江湖牽客慮，日月與人衰。",
            "經國謀安在，悠悠空我思。"
        ],
        "title": "夜緒",
        "id": "1402fa5a-051b-4ff9-ad30-3aaa1b360843"
    },
    {
        "author": "宋祁",
        "paragraphs": [
            "已伴傳書燕，休隨匝樹鴉。",
            "春鳴變高柳，暮散落餘花。",
            "格磔林烟迥，啁啾觀月斜。",
            "寧同七十二，鎮在莫愁家。"
        ],
        "title": "幽禽",
        "id": "65582bbd-d80e-4530-b285-2fd60ac807ea"
    },
    {
        "author": "宋祁",
        "paragraphs": [
            "五月追凉地，滄江剩素漣。",
            "林烟昏午日，樓影壓池天。",
            "篠密工迷徑，荷欹巧避船。",
            "機忘更何事，魚鳥亦留連。"
        ],
        "title": "集江瀆池亭",
        "id": "065f04f6-7027-411f-bfda-6774fa4b973d"
    },
    {
        "author": "宋祁",
        "paragraphs": [
            "茂草平堪藉，長楊綠自垂。",
            "郊晴艾帳遠，橋迥犢車遲。",
            "有鶴迎飛蓋，無蛇賭賜巵。",
            "秦樓何用識，馬尾結青絲。"
        ],
        "title": "出郊",
        "id": "dd66f889-5011-42b4-934f-7f961028514b"
    },
    {
        "author": "宋祁",
        "paragraphs": [
            "亭外大江流，亭前萬里舟。",
            "春波賦別地，秋水送歸愁。",
            "客路風烟闊，年光日月遒。",
            "瑶華何所爲，從古伴離憂。"
        ],
        "title": "清暉亭",
        "id": "22aa3fd3-462f-48c5-9fc9-93a567be3e17"
    },
    {
        "author": "宋祁",
        "paragraphs": [
            "不言非巧宦，要是乏高符。",
            "託社天教散，爲公谷與愚。",
            "桂枝懷隠樹，荆葉戀歡株。",
            "榮路多高足，爭傳八列呼。"
        ],
        "title": "不言",
        "id": "364f74d1-e8ca-4422-b382-80516cced07d"
    },
    {
        "author": "宋祁",
        "paragraphs": [
            "天嶺循歸道，征旟面早暾。",
            "灘聲逢石怒，山氣附林昏。",
            "谷囀如禽哢，塵交作馬痕。",
            "萋萋芳草意，無乃爲王孫。"
        ],
        "title": "朝天嶺",
        "id": "fc56985e-cb86-4267-adb6-acd71bf7d791"
    },
    {
        "author": "宋祁",
        "paragraphs": [
            "叛將闚華日，英臣死節年。",
            "城當勁兵處，人甚綴旒然。",
            "直木摧貪隧，長隄制盜泉。",
            "羯塵雖覆馬，不污沛南天。"
        ],
        "title": "讀張巡故事",
        "id": "748b3282-83d2-46ea-8905-de775534f9c0"
    },
    {
        "author": "宋祁",
        "paragraphs": [
            "脫兔馳岡地，饑鷹厲吻天。",
            "爲煩麋狗顧，遂給獸人鮮。",
            "狂目兼槐落，驚毫共月捐。",
            "可嗟多狡穴，歸肉助庖羶。"
        ],
        "title": "兔",
        "id": "27c7074c-edce-4326-87c5-941771843c82"
    },
    {
        "author": "宋祁",
        "paragraphs": [
            "君家能賦別，釋褐重凄然。",
            "客袂移緇素，離杯並聖賢。",
            "坐曹煩折獄，奏牘竚懷鉛。",
            "十載青袍困，須饒草色鮮。"
        ],
        "title": "江休復潞掾",
        "id": "8b5d0ead-43e2-4da1-ae20-97f2ac3a6ac9"
    },
    {
        "author": "宋祁",
        "paragraphs": [
            "俊名參吏啟，掾事補編堂。",
            "盡取黄金酒，重紆碧鶴裳。",
            "佐庖鮭菜厚，束帙秘厨香。",
            "認得公庭步，鬑鬚白皙郎。"
        ],
        "title": "同年李宗太平法掾",
        "id": "641c57d2-2b15-4901-acf7-9f2bf7dd1ecb"
    },
    {
        "author": "宋祁",
        "paragraphs": [
            "囊文嘗奏御，軍事此參卿。",
            "座隘升堂友，鄉榮乞墅甥。",
            "清言飄麈毳，慎疾搴芝英。",
            "談幄尸官久，煩襟怯報瓊。"
        ],
        "title": "答安陸龐掾",
        "id": "07568a46-94e0-4c8c-baba-01b53814b269"
    },
    {
        "author": "宋祁",
        "paragraphs": [
            "下馬清林下，翛然忘俗情。",
            "山禽不辨種，溪草盡無名。",
            "露笋披斑箬，風葩抗紫莖。",
            "徘徊漱巖溜，未忍濯塵纓。"
        ],
        "title": "出城暫憩林下",
        "id": "4838a6fd-5ed9-4b20-8207-1062515a6482"
    },
    {
        "author": "宋祁",
        "paragraphs": [
            "林下追凉久，山西反照初。",
            "蘭苕香自怨，蟬腹飽猶虛。",
            "李暗傾冠外，棋殘折屐餘。",
            "蕭然臯壤樂，何必羨池魚。"
        ],
        "title": "林下",
        "id": "fd1bb19f-f926-4002-b83c-00d269d585a9"
    },
    {
        "author": "宋祁",
        "paragraphs": [
            "南國豪華地，東風駘蕩天。",
            "露蘭薰夕夢，烟柳重春眠。",
            "歌斷雲空度，書長燕未傳。",
            "吟成休自許，芳草更綿綿。"
        ],
        "title": "南國",
        "id": "187141d4-2bc1-4d08-8d0c-3bb0b711cea2"
    },
    {
        "author": "宋祁",
        "paragraphs": [
            "再赴天官調，仍還多士鄉。",
            "華陰餘霧散，光祿故垣長。",
            "春柳侵湖綠，秋雲際幕黄。",
            "片言民訟息，編美冠州堂。"
        ],
        "title": "送鞏漢卿同年赴五原理掾",
        "id": "10b4bc41-099a-4ee9-b33f-c210db5a5ac1"
    },
    {
        "author": "宋祁",
        "paragraphs": [
            "竹箭征艫駛，驪駒客袂分。",
            "倦游銷仲産，參事厭卿軍。",
            "象闕天中隔，鄉朝月外聞。",
            "西山朝氣爽，拄頰待談雲。"
        ],
        "title": "馮彭年蘇州法掾",
        "id": "ef3511c6-bef4-419c-ba42-9631032ffdfa"
    },
    {
        "author": "宋祁",
        "paragraphs": [
            "吏上重門鑰，樓喧疊鼓撾。",
            "翠沈遥嶺樹，紅斂暝叢花。",
            "杼促蟲聲急，眉拖月魄斜。",
            "煩心銷熱盡，不待鎮嘉瓜。"
        ],
        "title": "吏上",
        "id": "95bdf9e0-31de-4829-b5ec-bc052dce2538"
    },
    {
        "author": "宋祁",
        "paragraphs": [
            "曲幌囊風入，前軒峽雨收。",
            "醉羅初解夕，珍簟暗知秋。",
            "衰柳金城恨，幽蘭楚國愁。",
            "更堪聞短笛，珪月在西樓。"
        ],
        "title": "曲幌",
        "id": "85131a4b-0dde-4234-8a23-25cec427ceb6"
    },
    {
        "author": "宋祁",
        "paragraphs": [
            "林缺榛苞綻，溪平芡嘴開。",
            "衰烟稍辭柳，寒雨併饒苔。",
            "天意凄凄早，鄉愁衮衮來。",
            "此時論四戚，方驗楚人材。"
        ],
        "title": "林缺",
        "id": "31a2cbe8-51cb-4b64-a2f3-dca7faca6d46"
    },
    {
        "author": "宋祁",
        "paragraphs": [
            "手把臨渦酒，人歸如夢城。",
            "何言一歡笑，便作兩離情。",
            "園樹丹蕤老，家山鈿髻明。",
            "不妨還軫促，芝崦趁春耕。"
        ],
        "title": "送朱十翁",
        "id": "6db03558-a86f-4141-8860-ec66a2ea5f15"
    },
    {
        "author": "宋祁",
        "paragraphs": [
            "故臺千古恨，猶對舊家山。",
            "半夜鸞凰去，他年駟馬還。",
            "死憂封禪晚，生愛茂陵閒。",
            "惟有飄飄氣，仍存天地間。"
        ],
        "title": "司馬相如琴臺",
        "id": "cedc72c4-f616-4ac1-89b7-2dd7d37db052"
    },
    {
        "author": "宋祁",
        "paragraphs": [
            "街徼曙鼕喧，行人岸艤船。",
            "杓星背城隠，萍日過江圓。",
            "霧晦書囊竹，塵昏劍室蓮。",
            "他時漢廷用，未減賈生年。"
        ],
        "title": "黄孝基歸上饒",
        "id": "ddaa19e9-393d-4ef0-a12b-c9b0dc46d92d"
    },
    {
        "author": "宋祁",
        "paragraphs": [
            "歲晏心無著，時清遁更肥。",
            "江蓴縈箸滑，海鳥傍帆飛。",
            "鄉思生閩霧，吟懷入楚霏。",
            "趨庭多令子，綵服間荷衣。"
        ],
        "title": "送謝處士南歸",
        "id": "bd74701b-b8a0-4e5a-a907-a67a96e25903"
    },
    {
        "author": "宋祁",
        "paragraphs": [
            "年華無限景，況復上高臺。",
            "曉氣先明樹，春寒不著梅。",
            "幽禽仍早囀，戲蝶即雙來。",
            "此地流霞意，同誰一釂杯。"
        ],
        "title": "登望臺",
        "id": "fcf237c4-7d71-4709-8703-0ca370fe77b4"
    },
    {
        "author": "宋祁",
        "paragraphs": [
            "烟樹徧雲中，迎君馬首東。",
            "鳴雞關下曉，歸鳥漢陽窮。",
            "倦客辭城闕，深耕託灌叢。",
            "還將數日惡，故故惱衰翁。"
        ],
        "title": "連秀才東歸",
        "id": "50c6d471-0652-4428-832d-e60029f12514"
    },
    {
        "author": "宋祁",
        "paragraphs": [
            "舊國青山闊，仙巖綠桂春。",
            "金壺柱史客，玉札上清人。",
            "學霧應成市，泠風肯待旬。",
            "他年留半劑，牝谷願凝神。"
        ],
        "title": "徐帥北歸",
        "id": "a07d6a7b-566e-44a2-b9ea-7670029d4f87"
    },
    {
        "author": "宋祁",
        "paragraphs": [
            "一水清波駛，還將檜檝歸。",
            "纓緌成素濫，猿鶴恐長違。",
            "斗外城隅出，雲端闕影微。",
            "定知朝夕鳥，却望漢臺飛。"
        ],
        "title": "北歸",
        "id": "824c8e7b-21bc-4ed7-90df-d88fa4f7609c"
    },
    {
        "author": "宋祁",
        "paragraphs": [
            "祕幄留高議，雄邊倚茂勛。",
            "風流自南國，禮樂得中軍。",
            "卧疾初無損，遺忠忍遽聞。",
            "寢門今日慟，長作死生分。"
        ],
        "title": "宣徽太尉鄭公挽詞二首  其一",
        "id": "bcaadfe6-2314-4536-ae9b-e1e7a752c5f2"
    },
    {
        "author": "宋祁",
        "paragraphs": [
            "誰爲云亡恨，曾無可贖身。",
            "江山歸國路，桃李泣蹊人。",
            "追冊君恩厚，題功史筆新。",
            "所嗟經濟事，不及相平津。"
        ],
        "title": "宣徽太尉鄭公挽詞二首  其二",
        "id": "cab5bd02-1fe5-43a1-b590-1df8ad2abbfd"
    },
    {
        "author": "宋祁",
        "paragraphs": [
            "拂世謨謀盛，端朝載采熙。",
            "上前推汲直，天下詠曹隨。",
            "密啟多焚草，加餐饜嗜葵。",
            "不圖霜露疾，奄忽喪元龜。"
        ],
        "title": "肅簡魯公挽詞四首  其一",
        "id": "af467ca4-55cf-40b3-9ca6-6dc561841dc8"
    },
    {
        "author": "宋祁",
        "paragraphs": [
            "震邸陪翔鳳，天壇侍祭牲。",
            "參謀大丞相，別對小延英。",
            "上棟方隆國，頹山遽奠楹。",
            "武公年不至，輔德是功名。"
        ],
        "title": "肅簡魯公挽詞四首  其二",
        "id": "0e5a985a-f2c6-43f5-b3fa-eb187966da80"
    },
    {
        "author": "宋祁",
        "paragraphs": [
            "憂國神無愛，呼醫體寖臞。",
            "人憂一臺坼，帝遣兩騶扶。",
            "臨視回襄御，遺言入舜謨。",
            "七兵榮贈冊，沉礎賁龜趺。"
        ],
        "title": "肅簡魯公挽詞四首  其三",
        "id": "e7872eb9-4798-475c-9404-435c500fadf7"
    },
    {
        "author": "宋祁",
        "paragraphs": [
            "密勿千齡旦，生平三命恭。",
            "承家男得鳳，擇婿女乘龍。",
            "酇邑窮遺産，邢山卜素封。",
            "空餘弔客淚，傾海望長松。"
        ],
        "title": "肅簡魯公挽詞四首  其四",
        "id": "7049c945-f6bc-478d-8720-fc8a10f174af"
    },
    {
        "author": "宋祁",
        "paragraphs": [
            "盡瘁辭當國，均勞得偃藩。",
            "幄中留秘畫，天下滿危言。",
            "日企還三事，寧圖閟九原。",
            "誰將河海淚，一灑問乾坤。"
        ],
        "title": "王沂公挽詞三首  其一",
        "id": "2696a602-ee20-4352-b4d9-61fe11ce6078"
    },
    {
        "author": "宋祁",
        "paragraphs": [
            "下閣成憂疢，飛郵走詔醫。",
            "遵鴻徒望渚，浴鳳不歸池。",
            "宣室君朝罷，翹車客涕垂。",
            "正應廊廟上，畫一奉蕭規。"
        ],
        "title": "王沂公挽詞三首  其二",
        "id": "3a372905-b57b-4d88-bf96-9a3167980575"
    },
    {
        "author": "宋祁",
        "paragraphs": [
            "翣路風號野，松阡水溢滎。",
            "滕君今見日，傅魄上騎星。",
            "詒訓金籯滿，圖功籀史青。",
            "空嗟令君坐，千古掩餘馨。"
        ],
        "title": "王沂公挽詞三首  其三",
        "id": "81d6256e-6ed1-4296-8bb4-591d2adfb36e"
    },
    {
        "author": "宋祁",
        "paragraphs": [
            "自樂顔居陋，非論晏市囂。",
            "西山宜託疾，東路便歸樵。",
            "穴邃狐情樂，巢完鳥意遥。",
            "居然深隠去，寧待左生招。"
        ],
        "title": "卜居",
        "id": "0910d53e-d6c3-48ba-8342-0f7fc99f778a"
    },
    {
        "author": "宋祁",
        "paragraphs": [
            "青蘿白石扉，霞薄動春暉。",
            "鶴去書空在，鳬閒舄自飛。",
            "驂鸞僊馭遠，出岫昔心違。",
            "拂衽雄風動，猶疑禦寇歸。"
        ],
        "title": "訪隠者不遇",
        "id": "cf6dbde3-a8a6-465e-8161-204f05e2c983"
    },
    {
        "author": "宋祁",
        "paragraphs": [
            "干祿非三釜，躬耕戀一丘。",
            "才無作奏巧，窮有著書愁。",
            "雀噪門羅晚，蓬飛鬢葆秋。",
            "平生鷗鳥志，未去戀滄洲。"
        ],
        "title": "退居五首  其一",
        "id": "f3e5563d-38b4-42c4-bc35-13cab83ad7c7"
    },
    {
        "author": "宋祁",
        "paragraphs": [
            "貧極非關病，憂多信自傷。",
            "悲歌一頃豆，驚饋五家漿。",
            "擁耒宜耕石，沈鉤豈爲璜。",
            "中林環室在，開徑望求羊。"
        ],
        "title": "退居五首  其二",
        "id": "694d7260-62cc-4143-98b5-8ede2926b1c2"
    },
    {
        "author": "宋祁",
        "paragraphs": [
            "昔愧公車牘，今投海岸簪。",
            "逢齏還忌熱，居陸更憂沈。",
            "楚岫偏藏玉，燕臺豈乏金。",
            "前途見楊阮，只是有沾襟。"
        ],
        "title": "退居五首  其三",
        "id": "3636ff16-f56f-444a-bc1c-23b887505a0f"
    },
    {
        "author": "宋祁",
        "paragraphs": [
            "利固慚龍斷，長非累纆牽。",
            "難求迎鮒水，空望戴盆天。",
            "喘急常悲月，驚多遂惡弦。",
            "誠非窮者歎，民頌正堯年。"
        ],
        "title": "退居五首  其四",
        "id": "f21d685b-af7a-44cb-afcd-6101fd48d4ea"
    },
    {
        "author": "宋祁",
        "paragraphs": [
            "勇退方藏密，營生信有涯。",
            "千株素封栗，五色故侯瓜。",
            "虞骨誠非媚，潘毛故易華。",
            "履穿誰復問，新進競青緺。"
        ],
        "title": "退居五首  其五",
        "id": "bd51a026-a902-4051-bee9-21621d4e3911"
    },
    {
        "author": "宋祁",
        "paragraphs": [
            "雨牆蒼暈合，烟渚碧紋通。",
            "賦閣并塵掩，詩階伴藥紅。",
            "萍流煩結實，絮亂枉因風。",
            "少閟回腸恨，春閨隔歲空。"
        ],
        "title": "詠苔",
        "id": "9cc2f2c7-8088-4954-b70d-2f4db2bc9c04"
    },
    {
        "author": "宋祁",
        "paragraphs": [
            "隠有山林願，閒非江海身。",
            "孔書罕言命，莊意闇同人。",
            "敢衒能鳴雁，須慚不獵鶉。",
            "緣何無麗句，多病極漳濱。"
        ],
        "title": "南齋二首  其一",
        "id": "02e6cdd3-ffce-4510-9067-6dd88f820a6b"
    },
    {
        "author": "宋祁",
        "paragraphs": [
            "曩宦緣三釜，今歸分一丘。",
            "杯棬非柳性，塗尾是龜謀。",
            "薪意矜來仕，瓜名託故侯。",
            "恍然桑下計，蠶妾詎相尤。"
        ],
        "title": "南齋二首  其二",
        "id": "c543f802-185a-4ac2-8bc7-a62ea657973a"
    },
    {
        "author": "宋祁",
        "paragraphs": [
            "早傳黄石系，未伴赤松遊。",
            "暴疹驚牀蟻，深恩賜養牛。",
            "谿璜俄碎玉，川檝遂藏舟。",
            "蕭相今無嗣，夫人紹酇侯。"
        ],
        "title": "哀故文節公  其一",
        "id": "98a668a9-af44-408d-8181-2779a8d71559"
    },
    {
        "author": "宋祁",
        "paragraphs": [
            "順采思忠藎，宣謀歎巧勞。",
            "憗遺無一老，投弔剩三號。",
            "撤奠哀笳引，追榮斂衮褒。",
            "欲知憑厚慶，弟覽得傳刀。"
        ],
        "title": "哀故文節公  其二",
        "id": "6e0bd607-16a6-4f6f-8e39-cb3a77435e21"
    },
    {
        "author": "宋祁",
        "paragraphs": [
            "霜露纔嬰疾，龍蛇已喪賢。",
            "神騎尾星次，家託寢丘田。",
            "長樂申君弔，東堂罷禊筵。",
            "佳城白日掩，從此即千年。"
        ],
        "title": "哀故文節公  其三",
        "id": "63d43ff1-073c-4829-bedc-31f7e3a6f0a4"
    },
    {
        "author": "宋祁",
        "paragraphs": [
            "華殿推名學，南宮重亞卿。",
            "心無二何佞，身有兩龔清。",
            "歸沐賓綦鮮，幽通筆思精。",
            "邦人爲公恨，不見相承平。"
        ],
        "title": "章靖馮公哀詞  其一",
        "id": "62df023b-97a6-4ae1-a486-9be83b44eeed"
    },
    {
        "author": "宋祁",
        "paragraphs": [
            "讀易三編斷，當朝萬事知。",
            "由來不語怪，何意遂無兒。",
            "酒德歡長絕，書林藁尚遺。",
            "異時逢玉尺，方爲阮咸悲。"
        ],
        "title": "章靖馮公哀詞  其二",
        "id": "8017dd67-e0ad-416b-8eb7-fcb88dc4ea4f"
    },
    {
        "author": "宋祁",
        "paragraphs": [
            "睆簀綿疴革，中楹奠夢還。",
            "蕝儀猶在野，書副即藏山。",
            "友酹生芻潔，君恩刻印頒。",
            "一朝交臂失，寧復易睎顔。"
        ],
        "title": "章靖馮公哀詞  其三",
        "id": "90b0031a-b406-4a43-bd08-9f664f6513f9"
    },
    {
        "author": "宋祁",
        "paragraphs": [
            "風旌引素轅，歌紼遠猶喧。",
            "此路成千古，何人歎九原。",
            "未亡鍾淑儷，不朽寄空言。",
            "兄子今爲後，春秋無餒魂。"
        ],
        "title": "章靖馮公哀詞  其四",
        "id": "a6d6b3e2-aafe-43ea-8019-81fe439db93c"
    },
    {
        "author": "宋祁",
        "paragraphs": [
            "八十浮齡盡，三千去日長。",
            "叢蘭秋寂寞，卿月夜蒼茫。",
            "里友歌迎紼，州民酹續漿。",
            "英魂知所託，橋梓藹成行。"
        ],
        "title": "光祿葉大卿哀詞  其一",
        "id": "3bf45bb2-915b-4926-a09e-d33da3f9d12d"
    },
    {
        "author": "宋祁",
        "paragraphs": [
            "偃息朋三壽，生平定四知。",
            "鄉人榮衣繡，光祿號能詩。",
            "未赴安車召，遽成埋玉悲。",
            "方珉紀遺愛，無誑冢中辭。"
        ],
        "title": "光祿葉大卿哀詞  其二",
        "id": "839cf98b-8a77-47c9-a3a4-628cd295c334"
    },
    {
        "author": "宋祁",
        "paragraphs": [
            "壤色擁行肩，南方應有緣。",
            "歸艎素車浪，寶戺赤城天。",
            "宴樹春園密，談花畫祴鮮。",
            "憑師無閡智，呵黜二宗禪。"
        ],
        "title": "辨才少白師歸天台",
        "id": "01b9b805-91b8-47f5-b5cd-28ace187e652"
    },
    {
        "author": "宋祁",
        "paragraphs": [
            "解職青袍困，驚年素髮多。",
            "囊中彭澤米，門外下邽羅。",
            "露鶴驚霄島，風蜩喝暝柯。",
            "此時潘簟冷，爭奈近秋何。"
        ],
        "title": "懷滕秘校書",
        "id": "b403f95c-c709-4a99-9b0d-cca8fdb9b22a"
    },
    {
        "author": "宋祁",
        "paragraphs": [
            "妙齡看試牘，共嘆俊登喧。",
            "十載重來調，猶參軍事煩。",
            "吳艎沿迅溜，京炙伴芳樽。",
            "東觀他年選，當求江夏孫。"
        ],
        "title": "送黄秘校書",
        "id": "46710527-c069-42af-acb1-0f0c0c6251de"
    },
    {
        "author": "宋祁",
        "paragraphs": [
            "日下炎氛歇，風生凉意添。",
            "樹花閒纂纂，樓月靜纖纖。",
            "倦綆仍垂缶，昏鈎半上簾。",
            "畦瓜已堪摘，納履自無嫌。"
        ],
        "title": "公會亭  其一",
        "id": "8f3d580e-f389-4af7-80e6-25437aa03a14"
    },
    {
        "author": "宋祁",
        "paragraphs": [
            "吏罷得休沐，襟懷蕭散中。",
            "靜時飛蝶夢，閒處上皇風。",
            "稚篠因依碧，疏花磔索紅。",
            "素餐無所事，天幸一衰翁。"
        ],
        "title": "公會亭  其二",
        "id": "ba2816a6-a491-452e-851f-1de8a530130f"
    },
    {
        "author": "宋祁",
        "paragraphs": [
            "天帟暮雲消，飛觴夜正遥。",
            "洛吟聊擁鼻，陶舞惜迴腰。",
            "露曉蟬嘶樹，河秋鵲映橋。",
            "客歡殊未幾，離恨又霞朝。"
        ],
        "title": "和小飲",
        "id": "51db5ea7-4609-4332-afc9-9323f79f1800"
    },
    {
        "author": "宋祁",
        "paragraphs": [
            "飛檻枕溪光，歡言客徧觴。",
            "暫雲消樹影，驟雨發荷香。",
            "辛臼橙齏熟，庖刀膾縷長。",
            "蘋風如有意，盈衽借浮凉。"
        ],
        "title": "夏日江瀆亭小飲",
        "id": "a13d1599-27bb-4d1c-a966-cd58e2dfd49b"
    },
    {
        "author": "宋祁",
        "paragraphs": [
            "縮宿沈榆彩，滄溟轉若華。",
            "纔晞漢盤露，便映洛神霞。",
            "鳴鳳梧岡迥，桑柔桂籠斜。",
            "照梁休自許，城上已啼鴉。"
        ],
        "title": "朝陽",
        "id": "fb153861-c711-48f4-baeb-fcd0210d8302"
    },
    {
        "author": "宋祁",
        "paragraphs": [
            "斯人天挺傑，賊膽畏膏肓。",
            "疾戰江陵破，長驅頡利亡。",
            "成功在不伐，垂烈付無疆。",
            "血食雄京輔，于今異姓王。"
        ],
        "title": "唐李衛公廟",
        "id": "71e35d5c-a499-4f5a-bcb3-ad3e2eade3e2"
    },
    {
        "author": "宋祁",
        "paragraphs": [
            "隴首孤雲斷，坳塘綠水周。",
            "螢光不欺夜，蟲織自悲秋。",
            "早雁離離度，歸舟泛泛流。",
            "萱蘇共摇落，底處是忘憂。"
        ],
        "title": "夜出溪上",
        "id": "ec2011bd-c1f3-42a1-8d90-b415420676b6"
    },
    {
        "author": "宋祁",
        "paragraphs": [
            "積水增波潤，蒼霞變露餘。",
            "斷煙隨鳥遠，寒葉向人疏。",
            "萍老猶迎日，蓮衰尚戲魚。",
            "臨川方病涉，誰借鄭卿輿。"
        ],
        "title": "秋晚溪上",
        "id": "b8d47b26-00a0-4a21-8898-40ed2a5c836f"
    },
    {
        "author": "宋祁",
        "paragraphs": [
            "二月雨堪愛，霏霏膏澤盈。",
            "添成竹箭浪，催發杏花耕。",
            "迥濕風頭冷，微含日脚明。",
            "居然嘉應在，誰是束長生。"
        ],
        "title": "出城所見賦五題  其一",
        "id": "f6349adb-73f5-4ea5-8379-8606780c1234"
    },
    {
        "author": "宋祁",
        "paragraphs": [
            "二月水堪愛，泮流清復渾。",
            "影深天在底，紅亂日摇痕。",
            "鶩沒小舟度，魚喁新藻翻。",
            "有人無限思，慚愧仲長言。"
        ],
        "title": "出城所見賦五題  其二",
        "id": "70869f80-dd16-4487-a84d-97b3df7139da"
    },
    {
        "author": "宋祁",
        "paragraphs": [
            "二月花堪愛，全開未落時。",
            "香輕長抱蕊，霞破即團枝。",
            "舞蝶何曾定，流鶑不待期。",
            "勞君金縷唱，更盡拍浮巵。"
        ],
        "title": "出城所見賦五題  其三",
        "id": "c2448d7b-548b-41f4-b963-474254ba2cf7"
    },
    {
        "author": "宋祁",
        "paragraphs": [
            "二月草堪愛，一番芳意還。",
            "遠迷天泱泱，低隠雉斑斑。",
            "細雨鮮原潤，東風古道閒。",
            "王孫歸定否，持問桂枝山。"
        ],
        "title": "出城所見賦五題  其四",
        "id": "d1488eef-da29-400f-8044-0e36815e728c"
    },
    {
        "author": "宋祁",
        "paragraphs": [
            "二月風堪愛，悠悠天際生。",
            "向空鳴籟細，乘暝作寒輕。",
            "拂水紋層浪，穿條杌紫莖。",
            "煩君期素魄，相伴倒春清。"
        ],
        "title": "出城所見賦五題  其五",
        "id": "0253092e-4269-48f5-af0e-754bb0aeafd2"
    },
    {
        "author": "宋祁",
        "paragraphs": [
            "屨市喧卑極，家林改築初。",
            "藩傾猶置筆，楹破尚逢書。",
            "徑草臨江府，園畦洛涘居。",
            "憑誰遣真意，仁義亦蘧廬。"
        ],
        "title": "重葺敝廬有作",
        "id": "a3e22e97-8ea7-4eb1-ad7d-670b3b049209"
    },
    {
        "author": "宋祁",
        "paragraphs": [
            "山近重嵐逼，溪長匹練分。",
            "霽波平撼日，寒崦側藏雲。",
            "弄荇魚差尾，投汀鷺列羣。",
            "如何去尋丈，塵路已紛紛。"
        ],
        "title": "華州西溪",
        "id": "124ce624-8dd2-498d-9a0e-ebde655e691d"
    },
    {
        "author": "宋祁",
        "paragraphs": [
            "西出都門路，橫參送客鞍。",
            "低雲能作暝，輕吹不成寒。",
            "天勢高無極，原姿秀可餐。",
            "長年傷別甚，作惡叵能歡。"
        ],
        "title": "送客",
        "id": "d105f64f-612c-4597-8485-e3d197b0f61f"
    },
    {
        "author": "宋祁",
        "paragraphs": [
            "密疏即儲胥，指言刀鋸餘。",
            "難排趙高鹿，竟葬楚江魚。",
            "憤魄棲長瀨，冤氛犯太虛。",
            "無人抉君目，他日見誅除。"
        ],
        "title": "僖宗在蜀諫官孟昭圖上疏言田令孜屏書不奏沈之蝦蟆津詩人鄭谷傷之略曰徒將心許國不識道消時予欽其人作詩投弔",
        "id": "eb3eaf0d-ab7e-4849-b8e5-6317990d4b67"
    },
    {
        "author": "宋祁",
        "paragraphs": [
            "雲棧馬蕭蕭，銅章庇邑遥。",
            "晨暉碧雞路，春色錦官橋。",
            "美政方宣布，斯人舊富饒。",
            "早須飛兩舄，歸趁漢家朝。"
        ],
        "title": "李九言寺丞知懷安軍金堂縣",
        "id": "ffbd5bd6-631b-4226-bd4a-8a04efeba8f3"
    },
    {
        "author": "宋祁",
        "paragraphs": [
            "象服流恩貴，輕輿就養榮。",
            "新成大家賦，經餉潁封羹。",
            "過隙誠難駐，藏舟自不驚。",
            "子賢能順禮，三月祔佳城。"
        ],
        "title": "挽張元常葬母夫人二首  其一",
        "id": "c5713cd2-cafb-4168-a5f1-3c718720dd76"
    },
    {
        "author": "宋祁",
        "paragraphs": [
            "嬰病曾無苦，期頤未滿年。",
            "風酸吹棘地，露泣採蘭天。",
            "庀具藏分澤，張琴委暗絃。",
            "江流終不竭，懿範此俱傳。"
        ],
        "title": "挽張元常葬母夫人二首  其二",
        "id": "83b25cdb-ac7e-4ebf-88a6-86f7f0f054ba"
    },
    {
        "author": "宋祁",
        "paragraphs": [
            "兩朝推巨德，萬務罄斯猷。",
            "漢日左右手，堯年忠孝侯。",
            "名言天下滿，故事省中留。",
            "宸篆旌碑首，刊文又幾秋。"
        ],
        "title": "遣吏視諸公塋樹回有感 文正王丞相",
        "id": "e9988459-f31f-45ed-a36e-b62a1fa66e34"
    },
    {
        "author": "宋祁",
        "paragraphs": [
            "慶曆公三入，邊陲擾太平。",
            "啖金真間敵，撓酒不寒盟。",
            "上印情雖切，然髭病遽輕。",
            "惜哉天弗憗，宸幄淚先橫。"
        ],
        "title": "遣吏視諸公塋樹回有感 文靖呂丞相",
        "id": "a43d05b5-3e57-407e-bc50-011ed87a8547"
    },
    {
        "author": "宋祁",
        "paragraphs": [
            "昔去勸明辟，俄歸參大鈞。",
            "公孫未及相，諸葛已傷神。",
            "名待天淵蔽，文爭日月新。",
            "英魂同玉樹，不向土中春。"
        ],
        "title": "遣吏視諸公塋樹回有感 宣獻宋公",
        "id": "b427b37b-62fa-4f4e-8065-362640e3d5ac"
    },
    {
        "author": "宋祁",
        "paragraphs": [
            "巖廊號元老，禮數盛中台。",
            "萬石父子貴，八元兄弟才。",
            "新詩玉可扣，奇隸鵲爭回。",
            "今日看碑字，真緣灑淚來。"
        ],
        "title": "遣吏視諸公塋樹回有感 文惠陳丞相",
        "id": "f9e2b5aa-07b1-4e1b-b5ea-939dcb9933bb"
    },
    {
        "author": "宋祁",
        "paragraphs": [
            "賤子空虛甚，何煩跪自陳。",
            "摧藏不鳴雁，排迮後來薪。",
            "櫛短三秋髮，途奔四海塵。",
            "安能得所欲，況是數奇人。"
        ],
        "title": "答客",
        "id": "6f0bac35-4889-46b7-bfab-1b23e35a0399"
    },
    {
        "author": "宋祁",
        "paragraphs": [
            "鼕鼕報曙天，歸趁越人船。",
            "閩月長留夢，吳門自是仙。",
            "漆書多汗竹，圭祀有名田。",
            "剩著凌雲賦，囊帷待奏篇。"
        ],
        "title": "送同年吳瑴尉烏程",
        "id": "1e124c64-648a-43e9-8107-9d9d50c05c22"
    },
    {
        "author": "宋祁",
        "paragraphs": [
            "土甑殘炊黍，津航促扣舷。",
            "雲迷孝王苑，星認太丘躔。",
            "破瑟弦鵾舞，吟囊錦獸鮮。",
            "晚淮他夜月，離思共娟娟。"
        ],
        "title": "送王庾  其一",
        "id": "0f6a7c2e-31e1-4488-ba44-8ee7a050ec00"
    },
    {
        "author": "宋祁",
        "paragraphs": [
            "倦客衣空化，求知刺欲漫。",
            "孤飛回鷁路，別淚溢鮫盤。",
            "待舉秋槐老，承顔夏枕安。",
            "新篇時寄我，魚信接長瀾。"
        ],
        "title": "送王庾  其二",
        "id": "ce0839b0-9b95-4d37-bd06-162c5c516615"
    },
    {
        "author": "宋祁",
        "paragraphs": [
            "昔誓繻仍在，今行綬已新。",
            "春鶑得遷友，夜鶴怨歸人。",
            "倦枕低潮月，征帆截渚蘋。",
            "清時偏樂職，寒鼈佐吳醇。"
        ],
        "title": "送祝熙載",
        "id": "e4eceed7-9550-4d93-9d87-125683615c29"
    },
    {
        "author": "宋祁",
        "paragraphs": [
            "有客改南轅，春郊駐祖筵。",
            "罇寒禁火國，風暖浴沂天。",
            "茂草平無際，殘花慘更妍。",
            "鹿鳴偕計近，簪盍約初年。"
        ],
        "title": "寒食日送李公佐歸漢東",
        "id": "c1524ca3-0f18-4678-b9b8-bf3d986cd504"
    },
    {
        "author": "宋祁",
        "paragraphs": [
            "之子遠參卿，勞勞千里行。",
            "素衣因客變，華髮看秋生。",
            "遇鯉頻爲訊，逢蓴試作羹。",
            "塵埃半通綬，何地免將迎。"
        ],
        "title": "送連庶",
        "id": "57a882f9-3c55-411f-993a-8601f0ddfe2d"
    },
    {
        "author": "宋祁",
        "paragraphs": [
            "綈帙拋蓬觀，軍牙佐柳屯。",
            "伏熊均軾寵，睡貉襲裘溫。",
            "睢苑寒雲隔，漁撾暝鼓喧。",
            "帛書無厭數，知有雁爲門。"
        ],
        "title": "送陳動之",
        "id": "2cbc7179-48e8-4a84-8233-0dcd3a93ff51"
    },
    {
        "author": "宋祁",
        "paragraphs": [
            "祖帟都門路，秋風滿客衣。",
            "臺舟三鷁駛，官舄兩鳬飛。",
            "鄉思臨波遠，離憂傍酒微。",
            "不應緣事事，手自廢談圍。"
        ],
        "title": "送梅堯臣",
        "id": "838143d2-f6c7-460f-8375-69df1d2732f3"
    },
    {
        "author": "宋祁",
        "paragraphs": [
            "春序倏云晚，高臺芳意多。",
            "花成風地纈，鳥作暝林歌。",
            "樹氣薰繁幄，池文疊細波。",
            "夾城歸騎散，煙絮徧銅駝。"
        ],
        "title": "春暉寓目二首  其一",
        "id": "5c2c79c3-b695-4b1c-882a-a27d46f55ec6"
    },
    {
        "author": "宋祁",
        "paragraphs": [
            "春意都無幾，還持歡緒歸。",
            "游蜂抱蕊去，驚燕失泥飛。",
            "風下幡幡影，霞留暝暝霏。",
            "既知瑶席恨，不減欲沾衣。"
        ],
        "title": "春暉寓目二首  其二",
        "id": "9111e968-5727-46a4-bf03-d53b0623fdfb"
    },
    {
        "author": "宋祁",
        "paragraphs": [
            "乘秋萬竅怒，拂野恣離披。",
            "祭鳥東門酒，鳴鳶上將旗。",
            "有誰樵旦暮，無客賦雄雌。",
            "何用呼號甚，枯桑了不知。"
        ],
        "title": "累夕大風",
        "id": "e50aa611-138c-4a6c-9779-c06c9aa3c7dc"
    },
    {
        "author": "宋祁",
        "paragraphs": [
            "貴甚宮中勢，軒然帝右趨。",
            "所貪惟狗馬，寧是學盤盂。",
            "驕取武庫地，氣凌轅下駒。",
            "淮南他日語，悔不共嚴誅。"
        ],
        "title": "武安侯",
        "id": "8298899a-6465-47fc-8cd4-d8b10a3632ab"
    },
    {
        "author": "宋祁",
        "paragraphs": [
            "嗟爾一拳質，塊生天地中。",
            "柱雲蒸作潤，山溜滴成空。",
            "松蓋何年化，星槎此路窮。",
            "無邀什襲裹，近出宋臺東。"
        ],
        "title": "庭石",
        "id": "467911ed-c1fa-4a56-ba5a-077af38773f7"
    },
    {
        "author": "宋祁",
        "paragraphs": [
            "樂事行將晚，華年怯早衰。",
            "翻車壯士速，落葉長年悲。",
            "別燕風簾靜，驚烏月樹危。",
            "播精寧有用，皮骨極支離。"
        ],
        "title": "感秋",
        "id": "81279b3d-1d64-45af-9a9c-bcadd6143ba7"
    },
    {
        "author": "宋祁",
        "paragraphs": [
            "短影悠揚日，薄寒憀慄天。",
            "林聲蟬后老，陂影雁賓聯。",
            "悽感客自爾，變衰時適然。",
            "何須問容鬢，所遇是凋年。"
        ],
        "title": "秋日四首  其一",
        "id": "61193cb8-c506-4334-ae93-41d00f002d01"
    },
    {
        "author": "宋祁",
        "paragraphs": [
            "客心驚暮節，天意歇餘芳。",
            "蓮罷池收子，榴成露罅房。",
            "綈袍親故暖，紈扇委空凉。",
            "庾信真愁否，仍能用斛量。"
        ],
        "title": "秋日四首  其二",
        "id": "bcfd59ba-ff73-4fbe-a59d-f073ef7e9b24"
    },
    {
        "author": "宋祁",
        "paragraphs": [
            "禁林成宿忝，愚谷負深歸。",
            "未識前途遠，容知昨日非。",
            "巧勞真物役，靜勝乃天機。",
            "君看琴中意，何嘗在玉徽。"
        ],
        "title": "秋日四首  其三",
        "id": "0bf875fc-1c71-4fe6-b6ba-8e2a5796d810"
    },
    {
        "author": "宋祁",
        "paragraphs": [
            "秋氣颯然爽，宴居差有情。",
            "蠅休几案潔，蟬罷亭臯清。",
            "溪水照心碧，雲山刮眼明。",
            "其如歲云晏，天地莽崢嶸。"
        ],
        "title": "秋日四首  其四",
        "id": "c6d09cfc-8f5c-4283-9d11-2204daa34508"
    },
    {
        "author": "宋祁",
        "paragraphs": [
            "候鼓遥喧岸，行舟逆上湍。",
            "輕煙著波面，斜月罷林端。",
            "颯沓鳬鷖亂，蒼茫葭葦寒。",
            "致君何所憚，便道許之官。"
        ],
        "title": "晚發  其一",
        "id": "88666864-8d80-46eb-9682-d8c1e1933819"
    },
    {
        "author": "宋祁",
        "paragraphs": [
            "曉瀨雖能迅，寒波不復揚。",
            "林聲散棲鳥，隄影度風檣。",
            "茲歲方云暮，吾行未遽央。",
            "病身非汲黯，安敢薄淮陽。"
        ],
        "title": "晚發  其二",
        "id": "09d68d13-0870-44a8-a56e-6fe964d2fa76"
    },
    {
        "author": "宋祁",
        "paragraphs": [
            "十里雲邊寺，重驅千騎來。",
            "天形欹野盡，江勢讓山回。",
            "園竹濃成幄，樓鐘近殷雷。",
            "斜陽歸鞅促，飛蓋冒輕埃。"
        ],
        "title": "遊海雲寺",
        "id": "00a730d5-8fb8-43e6-b72a-80198be39161"
    },
    {
        "author": "宋祁",
        "paragraphs": [
            "行藥徧城闉，仍逢摇落辰。",
            "塢風焦粟罅，園露飽梨津。",
            "遠水多成浦，高雲自作鱗。",
            "匕丹無復得，魂斷小山人。"
        ],
        "title": "行藥",
        "id": "4a67b46f-2f10-4a8e-8627-e3919a3b27eb"
    },
    {
        "author": "宋祁",
        "paragraphs": [
            "湖平潦已收，清興暫夷猶。",
            "風舸時摇纜，眠鳬自去洲。",
            "荒藤依樹老，殘芡聽波浮。",
            "珍重芣山色，蒼蒼到暝樓。"
        ],
        "title": "湖上晚矚",
        "id": "884a0564-b289-4d60-9b65-002d9d0c196f"
    },
    {
        "author": "宋祁",
        "paragraphs": [
            "乞得二千石，終非循吏才。",
            "霜蓬根易動，籠鳥翅難開。",
            "夢寤慚封邑，陶埏仰鉉台。",
            "報言殊麗藻，虛附驛筩回。"
        ],
        "title": "答京西提刑張司封次韵",
        "id": "0e0e8593-2b7e-4914-b485-0e0685de541c"
    },
    {
        "author": "宋祁",
        "paragraphs": [
            "春物都城晚，歡遊一倍慵。",
            "輕風生樹態，暖日淡雲容。",
            "小閣時翻燕，閒花更少蜂。",
            "幽襟真濩落，所得是無悰。"
        ],
        "title": "閏月晦日",
        "id": "fceb75a2-ce46-4436-8531-f662cb565ce5"
    },
    {
        "author": "宋祁",
        "paragraphs": [
            "丈室錦城隈，庭閒地徧苔。",
            "飯從香積取，花續少林開。",
            "講晝經殘葉，禪宵燭委煤。",
            "無嫌一時學，要是暮雲才。"
        ],
        "title": "贈楞嚴舒上人",
        "id": "853836d4-5ede-4c83-915c-4b1bfde51778"
    },
    {
        "author": "宋祁",
        "paragraphs": [
            "行年踰八十，安坐布金園。",
            "指柏仍餘樹，栽桐遂見孫。",
            "巖泉晨自濯，經葉夜能翻。",
            "顧我生多病，勞師默遣言。"
        ],
        "title": "柔上人",
        "id": "6693a18b-fe57-460a-8959-1f1616434522"
    },
    {
        "author": "宋祁",
        "paragraphs": [
            "拂曉鐶鳴月，迎寒毳擁霞。",
            "衆香摩詰飯，五葉祖師花。",
            "託宿林枝俯，分風夕影斜。",
            "前期逢晤賞，持對碧雲誇。"
        ],
        "title": "壽上人南游",
        "id": "281ac946-0039-4afe-909b-6dfe6cfb80fc"
    },
    {
        "author": "宋祁",
        "paragraphs": [
            "歸祴卷蘭芽，城標拂曙霞。",
            "溪行鷗避錫，巖供馬銜花。",
            "翠柰經園密，蒼莓渡彴斜。",
            "暮雲他日合，相望在天涯。"
        ],
        "title": "送梵才長吉還天台",
        "id": "3d2bc714-9be9-45f2-abc1-0ba12416a395"
    },
    {
        "author": "宋祁",
        "paragraphs": [
            "南方有尊者，卓錫戀林丘。",
            "演法三千界，多聞第一流。",
            "爐烟熏定几，笋脯供齋甌。",
            "社約慚成負，霜蓮落幾秋。"
        ],
        "title": "寄藥山長老省賢",
        "id": "bc2dc229-eeaf-4fb6-bd94-11f445dad694"
    },
    {
        "author": "宋祁",
        "paragraphs": [
            "近郭一牛鳴，金園界寶繩。",
            "衆花天作雨，千焰佛傳燈。",
            "碧柰垂園老，青蓮雜漏凝。",
            "病襟多俗物，時此訪南能。"
        ],
        "title": "訪僧舍",
        "id": "f88a7dee-f610-4299-b200-84de899fc0dc"
    },
    {
        "author": "宋祁",
        "paragraphs": [
            "寥寥私沐地，索索晚秋時。",
            "高樹足危響，寒花無媚姿。",
            "遠砧投會急，昏雁赴行遲。",
            "撫物能無感，年華及始衰。"
        ],
        "title": "寥寥",
        "id": "e15b1d7a-45b7-4c6c-b7b7-ee4a31d2b1a9"
    },
    {
        "author": "宋祁",
        "paragraphs": [
            "脫葉驚彫歲，翻車送落暉。",
            "蔗漿晨渴減，桃簟夜凉歸。",
            "怨月收紈扇，輕雲怯紵衣。",
            "沈愁知幾許，带眼不勝圍。"
        ],
        "title": "早秋",
        "id": "e7bc238b-bf08-4d21-b0e0-916c1d5cb583"
    },
    {
        "author": "宋祁",
        "paragraphs": [
            "新火暮春天，窮山寄一廛。",
            "畹蘭催酒熟，溪草作茵眠。",
            "落絮輕無定，殘花淺自憐。",
            "緇帷談久倦，江上問挐船。"
        ],
        "title": "山中晚春",
        "id": "7092592e-cad1-42f3-a459-089a18fc396c"
    },
    {
        "author": "宋祁",
        "paragraphs": [
            "春來人暗知，何物驗來時。",
            "林暖樹改色，山晴雲弄姿。",
            "歸鴻高的的，生浪細差差。",
            "老帥非行樂，劭農一駐旂。"
        ],
        "title": "早春  其一",
        "id": "1b325159-5560-410b-8ff9-36947c8ad453"
    },
    {
        "author": "宋祁",
        "paragraphs": [
            "鵾雪鎖平苑，烏風裊迥竿。",
            "暖容侵柳動，寒意向梅殘。",
            "雲薄來無定，天晴望更寬。",
            "杯霞莫辭醉，朝野日多歡。"
        ],
        "title": "早春  其二",
        "id": "21ec32e1-7514-44c1-92a8-f33145f93e21"
    },
    {
        "author": "宋祁",
        "paragraphs": [
            "芳意稍菲菲，春城濃淡暉。",
            "霞留早陰住，風遣薄寒歸。",
            "細溜兼沙漾，初禽隠葉飛。",
            "要知刀筆暇，文酒得相依。"
        ],
        "title": "西園早春二首  其一",
        "id": "eeca50ac-5489-4f25-b128-045082a0849e"
    },
    {
        "author": "宋祁",
        "paragraphs": [
            "樽酒不常滿，年華祗自春。",
            "言歸雖薄澣，業已負良辰。",
            "野翠欣欣徧，林紅撲撲新。",
            "其如好風景，料理愛詩人。"
        ],
        "title": "西園早春二首  其二",
        "id": "092c1ec2-e515-4190-950f-e79bd233a341"
    },
    {
        "author": "宋祁",
        "paragraphs": [
            "登高大夫事，感物古詩流。",
            "韵變齊風緩，辭凌漢氣遒。",
            "恨非雌霓賞，惟祝洞簫求。",
            "病客無盤玉，琅玕未易酬。"
        ],
        "title": "答翁愈賦卷",
        "id": "c04cd6ce-7065-4949-a01f-f0f40001f77b"
    },
    {
        "author": "宋祁",
        "paragraphs": [
            "晚矚西池上，池清暑氣微。",
            "雲煙互明滅，蒲荇兩因依。",
            "戲鰋來無定，眠鳬久自飛。",
            "紛吾刀筆慮，逢此憺忘歸。"
        ],
        "title": "池上  其一",
        "id": "262caa1e-6171-4835-ad1f-84477732c694"
    },
    {
        "author": "宋祁",
        "paragraphs": [
            "雨止菰蒲老，風生杜若秋。",
            "水光晴動日，蓮氣晚薰舟。",
            "暗塢飛螢出，疏叢白鳥留。",
            "此時成麗賦，寧減翫游鯈。"
        ],
        "title": "池上  其二",
        "id": "b4f13ef3-4cb5-4a10-9937-3c71d165591a"
    },
    {
        "author": "宋祁",
        "paragraphs": [
            "中園稍蕭槭，日脚凈空埃。",
            "寒蝶飛還下，饑鷗去又回。",
            "林高風攪葉，垣暗雨留苔。",
            "頗賦高秋興，人非騎省才。"
        ],
        "title": "北園池上",
        "id": "da2a46db-aede-41cb-be2c-9b5b1f8d82b0"
    },
    {
        "author": "宋祁",
        "paragraphs": [
            "溪淺容篙短，舟移覺岸長。",
            "煙稠芰荷葉，霞熱荔支房。",
            "技疊參撾鼓，杯寒十饋漿。",
            "便成逃暑醉，官事底相妨。"
        ],
        "title": "避暑江瀆祠池",
        "id": "255151bd-c462-47a8-9797-01ab939752cc"
    },
    {
        "author": "宋祁",
        "paragraphs": [
            "溪流來不近，永日映霞霏。",
            "水荇自相繚，汀禽無次飛。",
            "頹沙時損路，幽瀨忽藏磯。",
            "誰欲留連我，相將日暮歸。"
        ],
        "title": "夏日池上  其一",
        "id": "76cbb950-e66d-4558-b3c3-74cbc74822ce"
    },
    {
        "author": "宋祁",
        "paragraphs": [
            "獨坐溪堂上，炎天客少過。",
            "紅垂初熟果，碧捲未開荷。",
            "曳絮雲更塢，摇金日弄波。",
            "一杯聊自舉，凉意雨前多。"
        ],
        "title": "夏日池上  其二",
        "id": "6c9dd5fe-e8b1-4bc1-a252-7345bdb8d430"
    },
    {
        "author": "宋祁",
        "paragraphs": [
            "宅廢經池在，人亡墨溜乾。",
            "蟾蜍兼滴破，科斗共書殘。",
            "蠹罷芸猶翠，蒸餘竹自寒。",
            "他楊無可問，撫物費長嘆。"
        ],
        "title": "揚雄墨池",
        "id": "6cc51ac3-8ab0-40dd-b162-98a06edd088c"
    },
    {
        "author": "宋祁",
        "paragraphs": [
            "風物連南國，炎威逼早秋。",
            "墮飛波上翼，誤喘月中牛。",
            "雲杼衣全解，冰壺渴未瘳。",
            "此時班女怨，虛爲素紈愁。"
        ],
        "title": "秋熱",
        "id": "9b5e20cb-14a2-4017-842e-1ee3609a908b"
    },
    {
        "author": "宋祁",
        "paragraphs": [
            "官舍同山舍，蕭然日杖藜。",
            "饑鷗守冰沼，寒薺犯蔬畦。",
            "霜逼晴空迥，霞牽晚照低。",
            "城鴉棲已定，無事莫驚啼。"
        ],
        "title": "晚冬行園",
        "id": "f0470ad9-7e45-475c-a745-9ccbc2ef8e97"
    },
    {
        "author": "宋祁",
        "paragraphs": [
            "人往名長在，欽風歷故居。",
            "社殘蓮即老，園廢柰仍疏。",
            "麈憶清談外，雲經合座餘。",
            "裴回視齋壁，行草暗殘書。"
        ],
        "title": "過惠崇舊居  其一",
        "id": "793fb410-14b3-466a-abd4-c93de87f41af"
    },
    {
        "author": "宋祁",
        "paragraphs": [
            "雖昧平生契，懷賢要可傷。",
            "生涯與薪盡，法意共燈長。",
            "遺畫空觀貌，殘詩孰補亡。",
            "神期通一語，無乃困津梁。"
        ],
        "title": "過惠崇舊居  其二",
        "id": "8a29464d-f587-4dc0-9ae8-1c2927c75411"
    },
    {
        "author": "宋祁",
        "paragraphs": [
            "鹿園開別墅，牛駕此回輪。",
            "花識莊嚴界，林容宴坐人。",
            "遠煙時誤晚，靜塢若遺春。",
            "共照前溪水，煩師洗六塵。"
        ],
        "title": "和鑒宗遊南禪別墅",
        "id": "278cb9df-4989-4082-9ad7-b1157eec967c"
    },
    {
        "author": "宋祁",
        "paragraphs": [
            "林梢霞尾暗，海面月華新。",
            "一水開天鑑，千金上佛輪。",
            "幽巖涵靜桂，潜蚌溢凉津。",
            "不必姑山去，翛然自玉人。"
        ],
        "title": "對月  其一",
        "id": "dc66bee5-9728-4822-9475-4ad3650afc94"
    },
    {
        "author": "宋祁",
        "paragraphs": [
            "月華真可愛，堂上共徘徊。",
            "白露方徐貺，清風適共來。",
            "蚌津隨照滿，烏閣爲啼開。",
            "萬慮方岑寂，愁看雲漢回。"
        ],
        "title": "對月  其二",
        "id": "ba0d9f35-bb95-4b1d-be00-9eb86713f0d3"
    },
    {
        "author": "宋祁",
        "paragraphs": [
            "早月始娟娟，西南寥泬天。",
            "魄中藏暗樹，輪外上虛弦。",
            "傍漢含銀淺，過雲漏葉鮮。",
            "遥知今夜鵲，猶得穩枝眠。"
        ],
        "title": "望月",
        "id": "d03bd16b-465a-43d3-bbfe-e1649d6e6d20"
    },
    {
        "author": "宋祁",
        "paragraphs": [
            "出郭曉雲霽，泛舟春日遲。",
            "詩懷隨物放，酒面任風吹。",
            "循岸煩鷗起，看山惜棹移。",
            "州人輕此樂，頼與汝曹期。"
        ],
        "title": "同小姪珪璞溪上汎舟",
        "id": "a3899266-553d-4e47-a310-c2df1b5a411f"
    },
    {
        "author": "宋祁",
        "paragraphs": [
            "玉漏催成夜，蘭釭換作晨。",
            "併花排綵樹，分月送遊人。",
            "醉幕星臨酒，天街露禁塵。",
            "輕雷與流水，隨意伴香輪。"
        ],
        "title": "擬明月逐人來",
        "id": "0fbd4b4d-a841-467f-a2cb-a1f328c6492d"
    },
    {
        "author": "宋祁",
        "paragraphs": [
            "西顥凉飈度，金樞宿靄收。",
            "映波休混璧，入幔且迷鈎。",
            "蚌冷侵珠潤，羅疏逼帳秋。",
            "風流知不淺，庾令在江樓。"
        ],
        "title": "月",
        "id": "b3a6365a-b8bb-4714-8cc3-c9bd8c50defa"
    },
    {
        "author": "宋祁",
        "paragraphs": [
            "幾宵閒北寢，始見映西樓。",
            "曲篆臨鈎誤，殘黄映額羞。",
            "桂稀山自冷，珠淺蚌兼愁。",
            "巧作纖纖句，纔能喻兩頭。"
        ],
        "title": "新月",
        "id": "126ae8ad-3518-4850-9510-9012d1e19b30"
    },
    {
        "author": "宋祁",
        "paragraphs": [
            "陰光隨落宿，有意待朝陽。",
            "暈缺灰餘影，潮平鷺息狂。",
            "殘兵驕子國，隠語大刀郎。",
            "此夜方諸淚，寧能減數行。"
        ],
        "title": "殘月",
        "id": "14dbb51d-aea5-49e5-bdc7-4912c8db6693"
    },
    {
        "author": "宋祁",
        "paragraphs": [
            "娟娟天外月，正見上朝人。",
            "老桂欹藏樹，纖鈎側抱輪。",
            "氣清仍泛露，光淡即迎晨。",
            "尚作裴回意，西樓對結鄰。"
        ],
        "title": "馬上見殘月",
        "id": "b630724e-b865-4bc3-846f-2e84826a02dd"
    },
    {
        "author": "宋祁",
        "paragraphs": [
            "已照金樞穴，初乘玉女扉。",
            "望花愁桂老，數葉畏蓂稀。",
            "漢蚌兼珠隠，邊兵背塞歸。",
            "持將離妾恨，一問上天飛。"
        ],
        "title": "落月",
        "id": "0ca04b97-89fc-43ac-923a-e1771aebb029"
    },
    {
        "author": "宋祁",
        "paragraphs": [
            "嘉月嘉州路，軻峨按部船。",
            "山圍杜宇國，江入夜郎天。",
            "霽引溪樓望，凉供水館眠。",
            "愧君舟檝意，遂欲濟長川。"
        ],
        "title": "答勸農李淵宗嘉州江行",
        "id": "de6bfd2c-fea1-4029-84e5-01178313d897"
    },
    {
        "author": "宋祁",
        "paragraphs": [
            "曉戍朧朧白，春流納納深。",
            "生煙纔著樹，罷月稍依林。",
            "野路趨斜岸，漁舠泊暗潯。",
            "尚緣歸國意，差足慰離襟。"
        ],
        "title": "早發大堰",
        "id": "dade499b-b549-4146-b01a-f6dc7b485927"
    },
    {
        "author": "宋祁",
        "paragraphs": [
            "最愛中唐竹，春來百箇鮮。",
            "笋殘霞落泊，梢散粉嬋娟。",
            "早葉危銜露，昏枝巧住煙。",
            "寧孤一日賞，況在此君前。"
        ],
        "title": "新竹",
        "id": "efba290c-49bc-4355-9a48-c181634dcde8"
    },
    {
        "author": "宋祁",
        "paragraphs": [
            "大旆關河遠，同雲天地浮。",
            "凌晨逢朔雪，此路向西州。",
            "寒襲生犀健，光催暢轂流。",
            "餘清念東郭，穿履趁英游。"
        ],
        "title": "永興鄭資政鞏縣路逢雪見寄",
        "id": "79c0db58-ebd4-4daa-a604-a8cb6dc221d7"
    },
    {
        "author": "宋祁",
        "paragraphs": [
            "峽內逢霏霰，凌辰望已迷。",
            "寒花纔集棧，斜片旋沈溪。",
            "戶入垂繒壤，田成種玉畦。",
            "速乾殊未惜，山道潤無泥。"
        ],
        "title": "峽中逢雪",
        "id": "37cd34b7-48a3-4a3e-b27b-495a28e397f7"
    },
    {
        "author": "宋祁",
        "paragraphs": [
            "大雪浹天畿，晨驂望禁扉。",
            "二儀連皓氣，萬物共清輝。",
            "樓迥標銀闕，臺寒壓粉圍。",
            "瑞花真有意，偏著入朝衣。"
        ],
        "title": "冒雪馬上作",
        "id": "0f5ded65-548d-46d1-9499-b3ba37fb8459"
    },
    {
        "author": "宋祁",
        "paragraphs": [
            "秋城聊一眺，物色已蒼茫。",
            "爽籟風驅遠，寒烟晚曳長。",
            "祠成樗作社，戍罷女留牆。",
            "要是凋年感，能回倦客腸。"
        ],
        "title": "四望亭",
        "id": "ca3a6b1c-3f5c-4e49-98c4-5feb91633802"
    },
    {
        "author": "宋祁",
        "paragraphs": [
            "秋旻蕩喧濁，茂宰屬高情。",
            "水遶溪初浪，林乾籟自聲。",
            "醉茵留剩暖，歡瑟泛餘清。",
            "尚念江湖守，其如華髮生。"
        ],
        "title": "秋日書懷",
        "id": "be859be4-f4ca-4950-89c3-cf7105b35338"
    },
    {
        "author": "宋祁",
        "paragraphs": [
            "捧檄去三銓，招招客叩船。",
            "倦游驚密雪，離思著幺絃。",
            "淮月開帆暝，京塵減綬鮮。",
            "枳鸞非久息，刷羽竚來旋。"
        ],
        "title": "送潘秘校赴潁上簿",
        "id": "649b8a5b-de04-4d26-9f5b-78d454af4c51"
    },
    {
        "author": "宋祁",
        "paragraphs": [
            "密雪妍辭盛，垂窗怒翼開。",
            "聊從百里佐，初露七年材。",
            "集隼趨侯府，歌驪酧客罍。",
            "時年無道茀，庇邑邇天臺。"
        ],
        "title": "送南頓胡簿",
        "id": "b4bee2b5-a6af-4edc-9aa8-03f530303bf9"
    },
    {
        "author": "宋祁",
        "paragraphs": [
            "舟行不礙動，縱目望聯隄。",
            "稍覺前川近，徐驚後樹低。",
            "魚游隨聚沫，禽度带殘啼。",
            "自趣家田路，春清況日携。"
        ],
        "title": "舟中三首  其一",
        "id": "195c7b00-6ed3-464f-8afa-ad90691f9f9d"
    },
    {
        "author": "宋祁",
        "paragraphs": [
            "漠漠朝煙上，霏霏野氣和。",
            "驚鴻自去渚，戲鶩不沈波。",
            "田畯耕扶耒，溪童食啄蠡。",
            "紺舟時一眺，䍧踐損春莎。"
        ],
        "title": "舟中三首  其二",
        "id": "77ff00aa-ddc8-4c80-8682-f5f9efb4961c"
    },
    {
        "author": "宋祁",
        "paragraphs": [
            "霧迥絙林趾，波生齧岸沙。",
            "漫紅披杏带，短碧上蒲芽。",
            "鮭菜隨宜有，漿醪不用賒。",
            "行行樂蕭散，未覺遠京華。"
        ],
        "title": "舟中三首  其三",
        "id": "dd43d32e-6f4d-453a-acc5-d9badc668beb"
    },
    {
        "author": "宋祁",
        "paragraphs": [
            "飛宇冠蒼岑，盤盤上百尋。",
            "風含太虛爽，雲作下方陰。",
            "塢桂寒仍燠，岩猿暝始吟。",
            "知君有高興，天壤共登臨。"
        ],
        "title": "物外亭",
        "id": "38549d4f-0232-410d-9eba-6be22f6ed93b"
    },
    {
        "author": "宋祁",
        "paragraphs": [
            "庭樹報秋歸，蕭然芳意衰。",
            "露危陰處葉，風勁暝前枝。",
            "嘒嘒蟬嘶早，梢梢鵲定遲。",
            "江潭正摇落，司馬不無悲。"
        ],
        "title": "秋日詠庭樹",
        "id": "3b7ddbf1-2b78-4be3-ac35-2d387777e8b0"
    },
    {
        "author": "宋祁",
        "paragraphs": [
            "斯文推舊德，憂國變華顛。",
            "夙夜勞三事，東西止百年。",
            "溫辭聯冊祕，良史大都傳。",
            "他日賢臣壠，心知望圃田。"
        ],
        "title": "司徒侍中宣獻公挽詞二首  其一",
        "id": "ca497e8e-7e91-41b6-8fde-46e2a0a31772"
    },
    {
        "author": "宋祁",
        "paragraphs": [
            "美疢交明晦，浮齡詎控摶。",
            "宗盟一箇弱，人贖百身難。",
            "賜歛榮絺衮，臨哀駐玉鑾。",
            "欲知桃李愛，朝紱共汍瀾。"
        ],
        "title": "司徒侍中宣獻公挽詞二首  其二",
        "id": "9112df6f-453e-48b4-a294-d0eabdccb708"
    },
    {
        "author": "宋祁",
        "paragraphs": [
            "曾第飄飄賦，仍勞冉冉趨。",
            "嘆時三嗅雉，倦別一飛鳬。",
            "句簿虛公几，迎漿溢里壺。",
            "異時齎閥閱，明陟在丹塗。"
        ],
        "title": "送蒙城簿謝煜先輩",
        "id": "8610623d-8026-46dc-ad92-00819bee4bbb"
    },
    {
        "author": "宋祁",
        "paragraphs": [
            "黌舍久過從，清言服阿戎。",
            "半綸人結綬，一箭水分風。",
            "行稻鮮原綠，攀花雜樹紅。",
            "羨君談有助，新論得王充。"
        ],
        "title": "送江陰簿江楚材先輩",
        "id": "8753b919-507f-4722-a25d-b354dce176a8"
    },
    {
        "author": "宋祁",
        "paragraphs": [
            "世德封胡後，英游終賈年。",
            "塵緇去郡客，木落渡淮天。",
            "揖吏貪持簿，勞歌倦倚弦。",
            "無憂親釜薄，新復古圭田。"
        ],
        "title": "送炳宗巢簿",
        "id": "1bd75167-b3d3-4920-87b0-08b1a24ac695"
    },
    {
        "author": "宋祁",
        "paragraphs": [
            "擁節趨瑶縣，回輿禮梵仙。",
            "望雲催覲日，零雨記歸年。",
            "蕙露霏毫潤，尼珠入局圓。",
            "斯人具瞻地，二絕賁金田。"
        ],
        "title": "觀相國長城公留題藥師院壁",
        "id": "0490a869-ed2d-4e74-9ec1-112b8bf282d5"
    },
    {
        "author": "宋祁",
        "paragraphs": [
            "齋橑翠霏間，人高境自閒。",
            "禪心溪上月，佛髻檻前山。",
            "晝漏依蓮改，晴雲識棟還。",
            "誰持快哉意，來此共躋攀。"
        ],
        "title": "題玉溪符上人清風閣",
        "id": "f86e39fe-28e3-4ead-b31c-83334be371c7"
    },
    {
        "author": "宋祁",
        "paragraphs": [
            "家賜齊侯履，人推郤縠文。",
            "結婚榮外館，謀帥得中軍。",
            "盛集追園蓋，遒章託隴雲。",
            "不圖新渚畔，更作死生分。"
        ],
        "title": "李中令挽詞二首  其一",
        "id": "6ac82577-3727-4f37-a16b-327d352b1577"
    },
    {
        "author": "宋祁",
        "paragraphs": [
            "贈窆充幽隧，鳴簫異素輪。",
            "山丘華屋遠，桃李故蹊春。",
            "使幕被愁霧，談犀委暗塵。",
            "須知悟生滅，終得法爲身。"
        ],
        "title": "李中令挽詞二首  其二",
        "id": "90cfe97b-1c7d-4314-90aa-d84f12d8259a"
    },
    {
        "author": "宋祁",
        "paragraphs": [
            "磴齒緣蒼巘，簷牙冒紫氛。",
            "樓鳴穿峽瀨，堂宿抱峰雲。",
            "鳥散生臺晏，僧歸浴樹曛。",
            "居然化城地，長與客塵分。"
        ],
        "title": "龍巖寺",
        "id": "a200809f-e59a-4b11-9866-83d5f4247aac"
    },
    {
        "author": "宋祁",
        "paragraphs": [
            "菌閣俯江干，西南蜀塞寬。",
            "看雲記巫峽，望日省長安。",
            "鈿崒峰頭碧，霞皴荔子丹。",
            "比來秋物好，誰伴數憑欄。"
        ],
        "title": "農閣",
        "id": "a038f771-af12-4782-ad55-b30a70996145"
    },
    {
        "author": "宋祁",
        "paragraphs": [
            "傳聞望帝冤，底處最堪憐。",
            "蜀月將殘夜，巴山欲曉天。",
            "周軍嘗化鶴，齊后亦爲蟬。",
            "物變皆如此，非君是偶然。"
        ],
        "title": "聞杜宇",
        "id": "4f68d77f-b9ef-42ed-a243-2739a88e9580"
    },
    {
        "author": "宋祁",
        "paragraphs": [
            "茂氣回鮮野，寒姿換故林。",
            "敗防溪響急，新甽耒痕深。",
            "乳雉嬉原隩，歌牛下浦陰。",
            "吾廬堪學稼，將老有初心。"
        ],
        "title": "春野觀農事",
        "id": "a0654d5f-84d3-467a-adcc-8beee4f6cfe2"
    },
    {
        "author": "宋祁",
        "paragraphs": [
            "五鼓歇津亭，風帆去斗城。",
            "美材王國秀，獨木縣官征。",
            "萍密浮罌劑，蓴絲雜釜羹。",
            "袁郎秋詠去，江月對盈盈。"
        ],
        "title": "唐詔監簿池陽市征",
        "id": "7b0f6748-6586-4ef6-a816-aef137e6f803"
    },
    {
        "author": "宋祁",
        "paragraphs": [
            "穹旻炎𡏖歇，顥氣襲中閨。",
            "倦鵲兼河轉，初蟾共月西。",
            "客愁無處所，世慮足端倪。",
            "清客纔成泫，皋禽且穩棲。"
        ],
        "title": "早秋夜坐",
        "id": "29e04741-1288-4df4-b7f7-c2b5352d9e2a"
    },
    {
        "author": "宋祁",
        "paragraphs": [
            "風頭日蕭索，爽氣自西岑。",
            "暝戍有傳鼓，寒城無罷砧。",
            "未論鄉思苦，且念歲華侵。",
            "目羨高高雁，先時到上林。"
        ],
        "title": "秋日書懷",
        "id": "140ae53d-b7ec-4346-8958-b4bfc48880c3"
    },
    {
        "author": "宋祁",
        "paragraphs": [
            "書來何所道，報我二毛生。",
            "種種因年化，星星著領明。",
            "別離纔幾日，感慨若爲情。",
            "且莫悲遲暮，須容四海兄。"
        ],
        "title": "得伯逢書",
        "id": "56df449a-e19c-4e5e-b71d-f06b187e0e3a"
    },
    {
        "author": "宋祁",
        "paragraphs": [
            "予從大夫後，祿乃二千餘。",
            "簪筆論何事，藏山著底書。",
            "病教年事早，拙使宦情疏。",
            "合治菟裘未，蝸牛尚有廬。"
        ],
        "title": "伯逢欲予買一田墅因成自訟",
        "id": "66c6759a-6a44-40b4-be71-7a107e3441bb"
    },
    {
        "author": "宋祁",
        "paragraphs": [
            "弱柳蒙蒙密，新花衮衮繁。",
            "貪尋芳蒨遠，遂到落霞昏。",
            "亭橑銜山靄，池波撼月痕。",
            "惜春還語客，慎勿訴餘樽。"
        ],
        "title": "西園晚眺",
        "id": "478c0048-7bae-4225-bf51-d036342addf1"
    },
    {
        "author": "宋祁",
        "paragraphs": [
            "有客過窮巷，門羅日晏開。",
            "南州一榻下，平轝二龍來。",
            "霏雪欣談麈，炊菰乏案杯。",
            "自慚鄰壁焰，時照不燃灰。"
        ],
        "title": "李先輩昆仲見過",
        "id": "e2a5e2d6-c21e-4eda-83d8-7c0b8d8db27b"
    },
    {
        "author": "宋祁",
        "paragraphs": [
            "幽興足端倪，危橋便見溪。",
            "浪輕魚喜擲，山近鳥工啼。",
            "弱葦披風溆，凉蔬甲雨畦。",
            "使君來已屢，林下自成蹊。"
        ],
        "title": "公園",
        "id": "e875b38e-2a92-4e43-a529-97510fa458c3"
    },
    {
        "author": "宋祁",
        "paragraphs": [
            "明月不常值，中秋能暫新。",
            "誰言一堂上，相與異州人。",
            "適意苦難得，舉杯寧厭頻。",
            "清光定千里，他日遠相親。"
        ],
        "title": "八月十四日夜東軒餞趙同州志元吳陝州沖卿徐潤州君章",
        "id": "a212344e-9dca-4c3a-81b7-e077a0aa3445"
    },
    {
        "author": "宋祁",
        "paragraphs": [
            "巖徑躡雲層，藤蘿失晦明。",
            "青谿一道士，籃轝兩門生。",
            "山溜足奔響，松風無罷聲。",
            "願同沮桀侶，林下耦寒耕。"
        ],
        "title": "訪隠者因題壁",
        "id": "0091da0f-bfa0-4d09-97fe-c33252621769"
    },
    {
        "author": "宋祁",
        "paragraphs": [
            "倉卒聞嬰疾，何辜遂沒身。",
            "哭筵同産子，霜寢未亡人。",
            "冢有邢山舊，天爲京兆鄰。",
            "想君齎志恨，不使白楊春。"
        ],
        "title": "哭郭仲微三首  其一",
        "id": "07843c3e-9285-43c4-b3ba-a90f5a9df9d5"
    },
    {
        "author": "宋祁",
        "paragraphs": [
            "我作魚符守，君司鳳詔文。",
            "他時談笑罷，今日死生分。",
            "怨涕翻滎浪，悲魂引鄭雲。",
            "山陽懷舊笛，腸斷不堪聞。"
        ],
        "title": "哭郭仲微三首  其二",
        "id": "f990c75c-af6d-4282-ad46-920ee7a3af18"
    },
    {
        "author": "宋祁",
        "paragraphs": [
            "謝氏雖多女，中郎竟乏兒。",
            "人生忽至此，天道果無知。",
            "一代英才往，千篇故稿遺。",
            "生平同翰墨，不及鏤豐碑。"
        ],
        "title": "哭郭仲微三首  其三",
        "id": "8c8cffcc-da55-4025-8f84-fbcb91b0fc54"
    },
    {
        "author": "宋祁",
        "paragraphs": [
            "岸幘坐前楹，天圍極望青。",
            "日華開嶺霧，風影碎池星。",
            "重露驚棲鶴，幽叢带暗螢。",
            "塵機心久息，寧待據梧瞑。"
        ],
        "title": "夕坐",
        "id": "7ad094b4-88d6-47b1-ab76-5b58fefd51ff"
    },
    {
        "author": "宋祁",
        "paragraphs": [
            "炎氛隨日入，岑寂坐遥帷。",
            "倦鶩昏投浦，驚蟬夜去枝。",
            "桂華兼月破，槎影带星移。",
            "珍重窗風好，羲人即此時。"
        ],
        "title": "西樓夕望",
        "id": "2128a502-4327-459d-824c-8edff08afc14"
    },
    {
        "author": "宋祁",
        "paragraphs": [
            "悲秋葆髮生，倦客厭離身。",
            "九奏莊禽眩，千鈞楚俗輕。",
            "媒勞傷偃蹇，歲晏恨崢嶸。",
            "誰訝游都久，方歸谷口耕。"
        ],
        "title": "偶書",
        "id": "460835d3-4090-4c4d-9410-916b9d1760dc"
    },
    {
        "author": "宋祁",
        "paragraphs": [
            "欒欒餘病骨，踽踽本孤臣。",
            "夷餓懷餐粟，軻居憶徙鄰。",
            "舊圍寬脅带，鑱刻暗書筠。",
            "親見揚雄者，容儀不動人。"
        ],
        "title": "答書  其一",
        "id": "506b8f2c-ece4-4070-9ebe-6c9a827125ca"
    },
    {
        "author": "宋祁",
        "paragraphs": [
            "答書牛馬走，卜疏草茅人。",
            "久謝輪囷器，羞言阿堵神。",
            "觸籠摧勁翮，喣沫瀑窮鱗。",
            "尚欲求糟粕，心知老斲輪。"
        ],
        "title": "答書  其二",
        "id": "8d7a7565-e09f-43b4-8fd7-39ff34b4ab3b"
    },
    {
        "author": "宋祁",
        "paragraphs": [
            "滯淹連春晦，層陰接夜分。",
            "驍壺惟發電，愁棟但生雲。",
            "里突居無爨，官蛙坐厭聞。",
            "遥知霖唱罷，客思轉相紛。"
        ],
        "title": "和朱少府苦雨",
        "id": "b8efaa94-f731-4f71-af31-a2014e1995f4"
    },
    {
        "author": "宋祁",
        "paragraphs": [
            "彫節真如借，良宵此向闌。",
            "家儲宿歲酒，鄉送大儺寒。",
            "舊卉回新物，來情續往歡。",
            "匆匆餘幾刻，催具五辛盤。"
        ],
        "title": "歲除",
        "id": "c569d920-3c70-4ad1-a582-ebd27a73a6ae"
    },
    {
        "author": "宋祁",
        "paragraphs": [
            "刻像小蹁躚，無情是所憐。",
            "客歡迎指顧，觴冷寄回旋。",
            "屢轉疑投節，將休似取妍。",
            "勞君戢深意，醒者勿須傳。"
        ],
        "title": "詠酒壺",
        "id": "ca760890-2dc6-4c04-817d-eeed695c53ba"
    },
    {
        "author": "宋祁",
        "paragraphs": [
            "經㰅摧無幾，書刀削未休。",
            "胡能反招隠，更欲傍牢愁。",
            "澌硯寒餘滴，窗燈明映篝。",
            "子威銷骨盡，何相得封侯。"
        ],
        "title": "答書",
        "id": "da854b69-89b4-4163-9b6e-1d4346a0bbce"
    },
    {
        "author": "宋祁",
        "paragraphs": [
            "日晏來憑檻，要知刀筆休。",
            "晚雲山曲岪，麤飯客稽留。",
            "未覺清言減，猶堪大白浮。",
            "狂歌誰擊節，只是自摇頭。"
        ],
        "title": "望仙亭晚眺",
        "id": "f10269e6-877b-4fb1-871c-8ef32dc3c62d"
    },
    {
        "author": "宋祁",
        "paragraphs": [
            "湖色淡無際，月華相與閒。",
            "臨波雙璧映，照浦一珠還。",
            "宿火汀洲外，橫烟桑柘間。",
            "不妨清思劇，舉國盡溪山。"
        ],
        "title": "明月湖",
        "id": "55b27d54-a038-4fd8-a571-47fc816c9569"
    },
    {
        "author": "宋祁",
        "paragraphs": [
            "危欄真可倚，極目盡高原。",
            "雙堠驛邊道，孤烟山下村。",
            "高風生樹響，寒水落溪痕。",
            "坐見斜陽盡，歸鴉滿翅昏。"
        ],
        "title": "晚眺",
        "id": "32dd9cfb-25e7-495e-86fa-8fd9d7bb3401"
    },
    {
        "author": "宋祁",
        "paragraphs": [
            "籠櫻沈醵宴，津鼓愴離羣。",
            "道出東南水，心留西北雲。",
            "秫田供醖劑，練幅換書裙。",
            "熛闕方呼俊，歸來竚獻文。"
        ],
        "title": "胡同年恢信州弋陽簿",
        "id": "8e462064-9694-4a38-9e6b-726b267d59dd"
    },
    {
        "author": "宋祁",
        "paragraphs": [
            "靈風徹宴巵，十幅曙帆飛。",
            "路入江山國，人兼綵繡衣。",
            "草堂空岫幌，偃室聽琴徽。",
            "誰識無雙譽，新從日下歸。"
        ],
        "title": "黄垍勾建昌簿",
        "id": "fa94c868-edd3-4055-b572-896ab9a83150"
    },
    {
        "author": "宋祁",
        "paragraphs": [
            "軍府沈千奏，邊城佐一同。",
            "鄉書黄耳遠，客爨扊扅空。",
            "怨曙羌笳月，嘶寒代馬風。",
            "未應期會急，平日廢談叢。"
        ],
        "title": "元處宗安化簿",
        "id": "3ed27fb1-3ca9-4e61-902e-aa87df6ba607"
    },
    {
        "author": "宋祁",
        "paragraphs": [
            "年衰冬集罷，鷁首曉帆催。",
            "枳棘非鸞處，膏腴得父才。",
            "澄江限天闊，孤鶩透霞來。",
            "此地留清賞，誰同耻宴罍。"
        ],
        "title": "同年毛洵勾簿新建",
        "id": "4b452b8e-a3e6-4cd9-93ae-f747aeba891f"
    },
    {
        "author": "宋祁",
        "paragraphs": [
            "霜宇澹秋光，崢嶸歇歲芳。",
            "地形侵楚庳，渠尾入淮長。",
            "廥集牛初下，羅稀鳥恣翔。",
            "病悰多感極，身託茂陵傍。"
        ],
        "title": "霜宇",
        "id": "27a46d97-0317-41b1-88d0-8002d25b7f15"
    },
    {
        "author": "宋祁",
        "paragraphs": [
            "上恩留不遣，仍棹越船回。",
            "人忝玉堂署，魚還符節臺。",
            "危心摧櫓罷，病眼刮雲開。",
            "讀徧淮南詔，慚非視草才。"
        ],
        "title": "季秋十九日追還學士院回舟入都作二首  其一",
        "id": "92a6e79e-cb86-44a6-8a0a-1a68311a68e9"
    },
    {
        "author": "宋祁",
        "paragraphs": [
            "得麾初出守，趨召遽言旋。",
            "露藿元傾日，秋槎却上天。",
            "丹塗容蹇步，星弁許華顛。",
            "再奏皆聞罷，慚妨此路賢。"
        ],
        "title": "季秋十九日追還學士院回舟入都作二首  其二",
        "id": "737eb72c-e439-44d1-8736-a4190992aa5d"
    },
    {
        "author": "宋祁",
        "paragraphs": [
            "古邑蓬池上，私居市道鄰。",
            "初拋三釜粟，來作一廛民。",
            "乞火黔薪突，繙經振隙塵。",
            "何從復何去，更欲問圓神。"
        ],
        "title": "古邑二首  其一",
        "id": "29cc9f55-c27e-4902-a9e8-c8cb0443c741"
    },
    {
        "author": "宋祁",
        "paragraphs": [
            "墜雨離邦遠，編蓬僦廡卑。",
            "人非一國敵，家乏萬錢貲。",
            "江海嗟漂蕩，乾坤惜變衰。",
            "此時看落葉，寧翅長年悲。"
        ],
        "title": "古邑二首  其二",
        "id": "c83259ae-4d05-400b-8b4f-6d9b4efb6b41"
    },
    {
        "author": "宋祁",
        "paragraphs": [
            "驅馬三封下，還家值日西。",
            "林間尋路隘，露裏入山迷。",
            "僮倦仍依樾，雞閒已上棲。",
            "暫來翻似客，鄰酒夜過携。"
        ],
        "title": "三封田墅  其一",
        "id": "c7ea70d1-2995-4e70-8fe1-0bb046b39c5e"
    },
    {
        "author": "宋祁",
        "paragraphs": [
            "清和遷首序，岑寂此憑欄。",
            "澗雨虹前罷，林櫻鳥後殘。",
            "野姿連草向，天影入池寬。",
            "日暮嚴城阻，裴回惜據鞍。"
        ],
        "title": "三封田墅  其二",
        "id": "4b0cdb7c-d553-4493-89eb-5b507d6c71d7"
    },
    {
        "author": "宋祁",
        "paragraphs": [
            "行藥來溪上，園秋損物華。",
            "漫叢繁野菊，荒蔓繫寒瓜。",
            "野曠難藏樹，山明即變霞。",
            "病身慵事事，樓鼓謾催衙。"
        ],
        "title": "行藥",
        "id": "45517e56-b359-4941-b2bf-175b2e79eb4c"
    },
    {
        "author": "宋祁",
        "paragraphs": [
            "萬里江南客，三年澤畔身。",
            "驚弦已瘡雁，涸轍欲窮鱗。",
            "日月奔騰晚，烟花感慨春。",
            "誰能爲此曲，無乃數奇人。"
        ],
        "title": "江夏黄孝恭數遺新詩因以是答",
        "id": "c8ca93b1-0849-4ce0-906f-18e240fda41d"
    },
    {
        "author": "宋祁",
        "paragraphs": [
            "聞到清淮上，還乘清溜回。",
            "緣持使者節，難把故人杯。",
            "曙蓋星銜柳，昏郵雨亞梅。",
            "愴離并感昔，都向句中來。"
        ],
        "title": "答轉運王工部到壽陽却乘流東下以詩見寄",
        "id": "a977ef19-7a36-430d-9019-2083ad5f07ea"
    },
    {
        "author": "宋祁",
        "paragraphs": [
            "玉帳論兵罷，東方靜守藩。",
            "有塵都是客，無法可容言。",
            "海鳥逢觴怯，醯雞戀甕喧。",
            "因公四句惠，彌覺對酬煩。"
        ],
        "title": "答景亳宣徽吳尚書見寄短偈",
        "id": "9b211a0c-b7e1-4cb8-ba4f-1fbccc999b6e"
    },
    {
        "author": "宋祁",
        "paragraphs": [
            "京華倦遊客，顧我損文鱗。",
            "道覺窮方勝，交緣淡更親。",
            "句成池草夕，訊到隴梅春。",
            "欲答雙盤恨，清才彼有人。"
        ],
        "title": "答連生見寄兼簡同邑胡希元",
        "id": "9a9d2e59-77c4-40db-b4de-748fce9363bb"
    },
    {
        "author": "宋祁",
        "paragraphs": [
            "請告煩開許，循衰分退藏。",
            "病淹三折臂，愁熱九迴腸。",
            "凍酌思同釂，仙丸得徧嘗。",
            "深慚白雲老，相憶未相忘。"
        ],
        "title": "答刑部王侍郎病中見寄",
        "id": "9c1f8c7d-fab1-4cf8-a17d-b8ee39e860da"
    },
    {
        "author": "宋祁",
        "paragraphs": [
            "遮莫傳衣去，饒他舍筏回。",
            "雪雖爐上見，珠自髻中來。",
            "劫劫無真諦，人人止妄猜。",
            "公知兜率否，舉足便塵埃。"
        ],
        "title": "偈答王侍郎",
        "id": "72de1d57-4526-43ec-b1ac-e7720f5267e7"
    },
    {
        "author": "宋祁",
        "paragraphs": [
            "白草開平野，炎暉照暮雲。",
            "商原寧易嚮，崑玉怯同焚。",
            "田燭宵俱遠，邊烽曉不分。",
            "方陽休自任，阮瑀久從軍。"
        ],
        "title": "觀燒",
        "id": "64462db0-58bf-442c-9fa2-d4b08b979d2d"
    },
    {
        "author": "宋祁",
        "paragraphs": [
            "霜華零暮節，日氣淡長穹。",
            "池減無留潦，林寒少罷風。",
            "蟲鳴星杼促，蟬起露緌空。",
            "隠几無紛慮，窺園嗜晚菘。"
        ],
        "title": "西齋秋晚",
        "id": "5cd2eab3-82e4-438f-b35b-46d5c0195f63"
    },
    {
        "author": "宋祁",
        "paragraphs": [
            "中園秋物曉，清玩日無窮。",
            "暝篠深留翠，寒花淺作紅。",
            "鶴鳴殘滴露，蜩咽已凉風。",
            "誰伴調絲管，心知憶戴崇。"
        ],
        "title": "西園晚秋見寄",
        "id": "c935cf14-da01-408c-bd40-2acd83f14fe6"
    },
    {
        "author": "宋祁",
        "paragraphs": [
            "握臂苦愔愔，蒼華倦晝簪。",
            "悟非蘧瑗早，達想凈名深。",
            "齊鹿閑三㰅，仙圖戲一禽。",
            "獨應吳客問，眉宇識侵淫。"
        ],
        "title": "和伯氏小疾原韵",
        "id": "b5c4bbc8-e2da-4276-b76a-d5f44997199b"
    },
    {
        "author": "宋祁",
        "paragraphs": [
            "兩股飛神錫，千金供住園。",
            "吹毛曾有問，得髓更無言。",
            "蘭紫恩袍異，蓮香社侶繁。",
            "雙林今奄忽，淚目送風幡。"
        ],
        "title": "悼祚禪師二首  其一",
        "id": "3f04d3fd-bff8-41ac-9869-8da030ace754"
    },
    {
        "author": "宋祁",
        "paragraphs": [
            "擊電傳心要，浮漚厭世喧。",
            "一牀空病室，五葉讖諸孫。",
            "風慘萎花墜，塵流舊鑑昏。",
            "導師寧怛化，緇侶自銷魂。"
        ],
        "title": "悼祚禪師二首  其二",
        "id": "3eadda02-592a-4d69-ab23-9d37eb3a547c"
    },
    {
        "author": "宋祁",
        "paragraphs": [
            "積雨漲秋濠，輕舟共此邀。",
            "菰蒲斂鋩鍔，蓮芡熟櫜韜。",
            "岸靜魚跳月，林喧鳥避篙。",
            "歸時興不淺，風物正蕭騷。"
        ],
        "title": "陪謝紫微晚泛",
        "id": "6a022ae6-ab81-4e6b-afb2-eab617f91d7f"
    },
    {
        "author": "宋祁",
        "paragraphs": [
            "珍卉分清賞，飛郵附翠籠。",
            "蹄金點鬢密，璋玉鏤跗紅。",
            "香惜持來遠，春應摘後空。",
            "玩時仍把酒，恨不與君同。"
        ],
        "title": "答朱公綽牡丹",
        "id": "a3c8a899-4dc9-4d0b-920b-bbeedcb8e5c7"
    },
    {
        "author": "宋祁",
        "paragraphs": [
            "春過湘江渡，真觀八景圖。",
            "雲藏嶽麓寺，江入洞庭湖。",
            "晴日花爭發，豐年酒易沽。",
            "長沙十萬戶，遊女似京都。"
        ],
        "tags": [
            "洞庭湖"
        ],
        "title": "渡湘江",
        "id": "14817138-59e3-4a07-95fd-0250da471286"
    },
    {
        "author": "宋祁",
        "paragraphs": [
            "寒日繫難定，鳴笳弄已休。",
            "凍崖初辨馬，昏谷自量牛。",
            "漢樹臨關密，荒泉入塞流。",
            "登高能賦未，風物古堯州。"
        ],
        "title": "臘後晚望",
        "id": "ce578a8a-bcb4-499a-a3e5-b8ab01fbea4f"
    },
    {
        "author": "宋祁",
        "paragraphs": [
            "齋舫談經後，官池載酒行。",
            "斜陽鳥外落，新月樹端生。",
            "清漾思江浦，夷猶遶郡城。",
            "東轅有遺恨，日日物華清。"
        ],
        "title": "中秋新霽壕水初滿自城東隅泛舟回謝公命賦",
        "id": "b66318e9-f8a7-4fa0-8167-38eddd587733"
    },
    {
        "author": "宋祁",
        "paragraphs": [
            "嫌忌蕭朱末，盈虛田竇間。",
            "言雖甘若醴，心定險于山。",
            "覆轍何能救，頹波遂不還。",
            "居然孝標論，抵几若爲刪。"
        ],
        "title": "讀絕交論",
        "id": "ffa3ab11-284f-4511-b1c2-7e311adbb897"
    },
    {
        "author": "宋祁",
        "paragraphs": [
            "盛府從軍日，大家隨子初。",
            "伯兮均潔膳，仲也慶將輿。",
            "霧舍嵩塵薄，霜程鞏樹疏。",
            "循陔傳詠切，匪夕佇歸歟。"
        ],
        "title": "和夏推官奉太夫人就養仲氏次韵",
        "id": "917f6bcd-b4a0-46ca-9d95-4f549762ff84"
    },
    {
        "author": "宋祁",
        "paragraphs": [
            "我作東南守，君爲河朔行。",
            "旌旂向江步，笳鼓入邊聲。",
            "共結光華遇，難禁離索情。",
            "惟應指羊酪，未肯下蓴羹。"
        ],
        "title": "寄涇北都運待制施正臣",
        "id": "efdc238c-a7af-4cb5-ba4c-f1975ba50fe9"
    },
    {
        "author": "宋祁",
        "paragraphs": [
            "尋幽路窮處，略彴跨回溪。",
            "一水虹相映，雙華鶴自棲。",
            "淺痕過釣艇，斜勢截橫隄。",
            "弭節誰憑望，秋光徧水西。"
        ],
        "title": "探題得小橋",
        "id": "a9d21c47-e183-454e-a1fa-d18a22f4b270"
    },
    {
        "author": "宋祁",
        "paragraphs": [
            "大道來中縣，餘糧徧近原。",
            "狙林朝芋隕，豳屋晝茅喧。",
            "短日方催暮，低雲屢向繁。",
            "我憂寧易寫，惟有悄無言。"
        ],
        "title": "蓬池二首  其一",
        "id": "391e70a9-c7c4-4e2e-8e45-376b15ca0259"
    },
    {
        "author": "宋祁",
        "paragraphs": [
            "天形垂沆漭，原勢带紆餘。",
            "社久熏無鼠，淵澄察見魚。",
            "駉駉開牧庌，蹇蹇度柴車。",
            "却望斜陽市，行人掉臂初。"
        ],
        "title": "蓬池二首  其二",
        "id": "e6225b66-bf13-42cc-ad0a-68676b198ae5"
    },
    {
        "author": "宋祁",
        "paragraphs": [
            "滯雨兼蘭夕，遥帷更燭房。",
            "疾雷方破柱，驚電或生牆。",
            "易斷幽衾夢，頻迴逐客腸。",
            "新歡誰復得，最是楚高唐。"
        ],
        "title": "雨夜",
        "id": "fee6993e-dbad-43d8-8369-9bcc68d1ae5c"
    },
    {
        "author": "宋祁",
        "paragraphs": [
            "唱第千人俊，從軍十部賢。",
            "雞翹迂賜綬，鷁首赴歸船。",
            "別思瑶華岸，懷鄉玉膾天。",
            "不妨賓弁側，新曲徧鵾絃。"
        ],
        "title": "送睦州柳從事",
        "id": "692d1d2e-141d-4a1d-a02e-e305993bdda2"
    },
    {
        "author": "宋祁",
        "paragraphs": [
            "寥寥天意晚，稍覺井閭閒。",
            "水落呈全嶼，雲生失半山。",
            "牛羊樵路暗，燈火客舟還。",
            "暝思輸鳬鵠，歸飛沆漭閒。"
        ],
        "title": "城隅晚意",
        "id": "741450c0-533c-44f3-b11d-b5cf59cc7d74"
    },
    {
        "author": "宋祁",
        "paragraphs": [
            "中伏翻無暑，斜陽未即曛。",
            "暫光風處葉，餘墨雨殘雲。",
            "圃埒繁蔬甲，堂坳疊蘚文。",
            "巾㡚殊上喜，文酒半離羣。"
        ],
        "title": "即事",
        "id": "859173b2-16f7-43eb-b1ec-f112d8f17dda"
    },
    {
        "author": "宋祁",
        "paragraphs": [
            "地漬蚌衣接，天澄縠霧開。",
            "微風發琴籟，殘月減珠胎。",
            "鳥散纖條動，魚遊細浪來。",
            "坐堂兼伏檻，恨乏楚人才。"
        ],
        "title": "水亭",
        "id": "82dc67cf-8729-46b4-9826-f3da1c7eea9e"
    },
    {
        "author": "宋祁",
        "paragraphs": [
            "左典吳山冶，行行榜客舟。",
            "終無善宦巧，肯爲著書愁。",
            "別思都成惡，芳辰信易遒。",
            "江南饒杜若，何興奈高秋。"
        ],
        "title": "送戚秘丞典上饒錢監",
        "id": "f7c803e3-5510-4860-8110-ca57ddb989ef"
    },
    {
        "author": "宋祁",
        "paragraphs": [
            "奕世依巖石，褒恩下帝庭。",
            "姓名高士傳，父子少微星。",
            "池溜遥通澗，家林近带坰。",
            "分明詔書意，天極賜鴻冥。"
        ],
        "title": "贈清逸魏閒處士",
        "id": "d388ef2b-e53e-4f0d-8fe3-4b11d50fb4c7"
    },
    {
        "author": "宋祁",
        "paragraphs": [
            "客雁歸何處，寒螿鳴不休。",
            "兼之清夜永，副以長年愁。",
            "家令有移带，中郎餘白頭。",
            "此懷誠自感，何頼怨高秋。"
        ],
        "title": "七月二十七日",
        "id": "898fd08c-e2d8-483f-8ca7-0045020611d5"
    },
    {
        "author": "宋祁",
        "paragraphs": [
            "秋物向摇落，客心真悄然。",
            "高風已凉夜，澹月始晴天。",
            "拂幌單綀怯，凝塵故扇捐。",
            "露華休早滴，羈鵠不曾眠。"
        ],
        "title": "七月二十八日",
        "id": "258e7d2a-8a1b-46d0-99fb-5df3aef8c67b"
    },
    {
        "author": "宋祁",
        "paragraphs": [
            "四海秋風晚，千門夜刻長。",
            "梧桐老空井，蟋蟀近人牀。",
            "暗燭勤垂燼，離鴻短趁行。",
            "生平江海志，耿耿未渠央。"
        ],
        "title": "寒夜始長",
        "id": "ef5dde62-ce75-4014-aab4-10480660fa16"
    },
    {
        "author": "宋祁",
        "paragraphs": [
            "遠假西南守，三逢梅柳新。",
            "衰令宦情薄，老惜歲華頻。",
            "郫釀供銷日，巴禽巧喚春。",
            "離家何所恨，雁後作歸人。"
        ],
        "title": "將歸二首  其一",
        "id": "f1612209-1ca7-4798-a59a-e4fea0f577b5"
    },
    {
        "author": "宋祁",
        "paragraphs": [
            "雲棧短長亭，今茲重作經。",
            "邛崍叱殘馭，蜀分使回星。",
            "旅鬢雙垂雪，羈懷一泛萍。",
            "驪駒在門久，此曲若爲聽。"
        ],
        "title": "將歸二首  其二",
        "id": "5526c2e0-652f-42ed-9328-434a2acda0da"
    },
    {
        "author": "宋祁",
        "paragraphs": [
            "聊隨漢使者，一上周王城。",
            "片雨北郊晦，殘陽西嶺明。",
            "野禽呼自別，香草問無名。",
            "誰復歌離黍，惟興箕潁情。"
        ],
        "title": "夏日陪提刑彭學士登周襄王故城",
        "id": "e3bf909e-a4e4-4507-9534-5118a35b6c87"
    },
    {
        "author": "宋祁",
        "paragraphs": [
            "名高身愈隠，孤錫倚巖扃。",
            "園布黄金地，臺藏白馬經。",
            "菴雲吞暝燭，澗月瀉虛瓶。",
            "坐想谿橋路，莓苔又幾青。"
        ],
        "title": "寄大固山嘉祐院長吉上人",
        "id": "b0d83b7e-7827-44f7-8e34-93f0f8b4cd97"
    },
    {
        "author": "宋祁",
        "paragraphs": [
            "故人詩未報，恨恨復經年。",
            "夢去長江路，心知寶所天。",
            "孤情巖桂老，逸思暮雲傳。",
            "無奈纓緌累，猶乖方外緣。"
        ],
        "tags": [
            "长江"
        ],
        "title": "寄凈名菴僧長吉",
        "id": "f8d97217-9e58-4f90-a76b-69cdf3d188bc"
    },
    {
        "author": "宋祁",
        "paragraphs": [
            "倉卒浮江日，聲名建號初。",
            "羣臣讓禁臠，上宰製單綀。",
            "氣銳開桁戰，心歡折屐書。",
            "纖兒競撞壞，不念好家居。"
        ],
        "title": "東晉",
        "id": "66164264-755b-4143-bab4-6cca67441061"
    },
    {
        "author": "宋祁",
        "paragraphs": [
            "故歲東南客，新來西北飛。",
            "聲迷江月老，陣入塞雲稀。",
            "遠恨拋書素，餘音付玉徽。",
            "行人落君後，搔首未成歸。"
        ],
        "title": "聞歸雁",
        "id": "e91b7d28-9861-4f69-96e2-c626636f5347"
    },
    {
        "author": "宋祁",
        "paragraphs": [
            "聲繁知併舉，陣急想斜分。",
            "臆飽江南稻，身隨代北雲。",
            "足書煩遠寄，箭道怯虛聞。",
            "口噤悲黄鵠，相望不及羣。"
        ],
        "title": "春夕聞雁",
        "id": "ec3f4593-0e51-4154-a813-0fa1a95edfb6"
    },
    {
        "author": "宋祁",
        "paragraphs": [
            "間關羈籍遠，跌宕壯心違。",
            "倦逐淮禽去，欣同塞馬歸。",
            "時來富且貴，事往是耶非。",
            "姑共春清酌，徐徐遣世機。"
        ],
        "title": "送黄寺丞謫濠梁",
        "id": "3b3025cb-af46-4b7b-acc7-603cbb8fd837"
    },
    {
        "author": "宋祁",
        "paragraphs": [
            "壽客若爲情，風流友麯生。",
            "殿秋安晚節，爲隠被香名。",
            "曼衍南陽種，凄凉楚澤英。",
            "見山應自語，今古幾淵明。"
        ],
        "title": "詠菊",
        "id": "de8fb997-cf64-473f-a148-a11e2ca72ab2"
    },
    {
        "author": "宋祁",
        "paragraphs": [
            "驛道雲山裏，悠悠千騎行。",
            "猿禽互啼嘯，崖嶺各陰晴。",
            "樹合天疑窄，川回地忽平。",
            "錦官何日到，菖葉已催耕。"
        ],
        "title": "黄花道",
        "id": "193e7bcd-7c49-4332-af04-196801845017"
    },
    {
        "author": "宋祁",
        "paragraphs": [
            "圓期壓秋半，飛影破雲端。",
            "明極翻無夜，清餘遂作寒。",
            "桂繁團露濕，輪駛渡河乾。",
            "且置窮邊思，何殊故國看。"
        ],
        "title": "中秋對月",
        "id": "8ff424b7-30c3-4c53-b89b-6757dd49bc4c"
    },
    {
        "author": "宋祁",
        "paragraphs": [
            "舊筆刑丹燥，新辭苑雪妍。",
            "一名遲上月，再擊始垂天。",
            "鷁首凌波穩，鳬翁賜綬鮮。",
            "邑歌豐暇日，擿句暮爭傳。"
        ],
        "title": "孫抗寺丞宰晉陵",
        "id": "c48e7903-7d9d-48ac-b296-da8bce406903"
    },
    {
        "author": "宋祁",
        "paragraphs": [
            "官事未易了，田家胡不歸。",
            "煙原射雉樂，春糝養魚肥。",
            "菜密成巖幄，蘿長代石衣。",
            "無爲落吾事，坐老故山薇。"
        ],
        "title": "有懷舊隠",
        "id": "0f3be929-9189-42b1-b936-f838a638fd7e"
    },
    {
        "author": "宋祁",
        "paragraphs": [
            "腐肉填鴟素，華軒載鶴身。",
            "閉關吾有謂，當路彼何人。",
            "带眼移仍數，顛毛變愈新。",
            "惟無公幹譽，他味似漳濱。"
        ],
        "title": "屬疾五首  其一",
        "id": "0d9e5512-6b3d-4f67-89f8-098cc1529f4d"
    },
    {
        "author": "宋祁",
        "paragraphs": [
            "淹卧日無聊，年侵葆鬢凋。",
            "久衰翻似鳳，危息乍成鷮。",
            "筆倦長棲格，琴慵不褫襓。",
            "心知煩慮苦，寧望一丸銷。"
        ],
        "title": "屬疾五首  其二",
        "id": "2859a292-165d-4d29-89cf-6492ee92772f"
    },
    {
        "author": "宋祁",
        "paragraphs": [
            "自昔聞稱疾，于今是養疴。",
            "三盃留客案，五子倦朝珂。",
            "落落堪憂苦，星星奈老何。",
            "酒希非所嗜，揚宅竟誰過。"
        ],
        "title": "屬疾五首  其三",
        "id": "801f1c1e-53b0-4825-ab8b-347569723fab"
    },
    {
        "author": "宋祁",
        "paragraphs": [
            "天假支離養，人懷寂寞慚。",
            "衰容行得老，苦節遂無甘。",
            "飛鳥惟宜下，疲馿詎可驂。",
            "吾生知所守，嘲客勿多談。"
        ],
        "title": "屬疾五首  其四",
        "id": "2cc52d1c-7c79-4676-90b6-c93cd96b70b0"
    },
    {
        "author": "宋祁",
        "paragraphs": [
            "里旅居仍隘，臺家疾見寬。",
            "何言漢樸學，正似楚枝官。",
            "煦渚藏勞尾，投林戢倦翰。",
            "上恩何日報，怯步已蹣跚。"
        ],
        "title": "屬疾五首  其五",
        "id": "3e0bdb5d-aa6c-4ee4-8fc5-0f5c6f6caa07"
    },
    {
        "author": "宋祁",
        "paragraphs": [
            "前時同出守，星鬢各蕭蕭。",
            "蹊李伐不食，原禽行自摇。",
            "棹前饒沸浪，蓬處但驚飈。",
            "素願山林隠，公乎不在招。"
        ],
        "title": "祗答公序相國二兄見寄二首  其一",
        "id": "ebcaeeb9-9d0f-49d9-a7a1-6967e1298392"
    },
    {
        "author": "宋祁",
        "paragraphs": [
            "壯引朱顔往，衰招白髮生。",
            "危心幾何折，勞尾自然赬。",
            "把酒天涯恨，搔頭歲暮情。",
            "將何獻康樂，衰思頓如酲。"
        ],
        "title": "祗答公序相國二兄見寄二首  其二",
        "id": "1416b4e6-866d-419b-9600-a087542fc982"
    },
    {
        "author": "宋祁",
        "paragraphs": [
            "宗工方出守，大士此相親。",
            "不有今平叔，難酬彼上人。",
            "氈毹連榻具，笋脯對盂珍。",
            "別後臨川偈，同翻幾葉新。"
        ],
        "title": "智成上人奉陪中山公赴淝上",
        "id": "d2e9a4f2-852a-4954-b35a-d6a0048efb21"
    },
    {
        "author": "宋祁",
        "paragraphs": [
            "江南高比樹，塞北僅成叢。",
            "向晚誰爭艷，防寒淺作紅。",
            "弄條風淅淅，銜蕊蝶匆匆。",
            "且作黄花伴，無令歎斝空。"
        ],
        "title": "江南木芙蓉張子春云其高如樹中山地寒纔數尺花瘠色淡八月已開",
        "id": "a6417a1a-f73f-4a2a-bb1e-daf5b931d7f5"
    },
    {
        "author": "宋祁",
        "paragraphs": [
            "雷鼓殷山春，槍苗第一新。",
            "雲供烹處碧，露餉摘時津。",
            "甌潔凝芳乳，羅纖撼練塵。",
            "貺予知有爲，多渴思遲人。"
        ],
        "title": "通判茹太博惠家園新茗",
        "id": "b3cdeb69-80cd-4cc2-bd87-416dc6c02ab0"
    },
    {
        "author": "宋祁",
        "paragraphs": [
            "天地西風徧，亭臯衰意生。",
            "寒雲終不雨，危葉自多聲。",
            "晚蟪猶嘶樹，啼鴉稍著城。",
            "默然孤客思，年序共崢嶸。"
        ],
        "title": "秋興  其一",
        "id": "86180709-5e2b-4e09-a9fd-b424861bdbad"
    },
    {
        "author": "宋祁",
        "paragraphs": [
            "遥夕何曾寐，孤懷有爲憂。",
            "謀多真逗撓，師老但誅求。",
            "朔霧摩邊壘，羌風殷戰枹。",
            "吾生誠用寡，歎罷只搔頭。"
        ],
        "title": "秋興  其二",
        "id": "8ad2835b-87ef-4503-acf3-a512deade2c9"
    },
    {
        "author": "宋祁",
        "paragraphs": [
            "先日二毛生，秋來無復驚。",
            "南風隨楚俗，北斗望都城。",
            "塢栗霜開罅，池蓮雨折莖。",
            "停罇問天意，何適付枯榮。"
        ],
        "title": "秋興  其三",
        "id": "5c30ac11-f4ad-43a6-a33e-16410391a1ed"
    },
    {
        "author": "宋祁",
        "paragraphs": [
            "夜分羣動息，秋意久勞勞。",
            "林凈月華上，河明天界高。",
            "街風遥疊鼓，園露暗僵桃。",
            "萬事蹉跎外，惟應得二毛。"
        ],
        "title": "夜分",
        "id": "f7bdbb4b-0b66-41ea-a851-9f2cd51f900e"
    },
    {
        "author": "宋祁",
        "paragraphs": [
            "朝弁辭清曉，齋艎汎暮秋。",
            "官華飛雉省，地劇左魚州。",
            "湓水遥浮郭，天章近占樓。",
            "知君乘月夕，不淺是風流。"
        ],
        "title": "送駕部俞員外良孺知江州",
        "id": "f1a55c0f-15b2-454d-8656-c809acd7a4b7"
    },
    {
        "author": "宋祁",
        "paragraphs": [
            "新秋摇落意，只似舊秋時。",
            "流景預何事，長年真自悲。",
            "芙蕖兼露歇，楊柳带蟬衰。",
            "歎罷蹉跎在，惟應素領知。"
        ],
        "title": "賦得新秋似舊秋",
        "id": "5da4d7d2-4b06-4a1a-828a-b4094ca4c59f"
    },
    {
        "author": "宋祁",
        "paragraphs": [
            "老去慣摇落，第看芳歲陰。",
            "穗殘饑鳥集，荷破曝龜沈。",
            "遠岫多餘紫，寒溪有定潯。",
            "殘蟬何所畏，緘口抱秋林。"
        ],
        "title": "老去",
        "id": "e1a5ccb5-1fab-4886-bb83-ee6fe456253f"
    },
    {
        "author": "宋祁",
        "paragraphs": [
            "眩罷目還暗，花殘鬢益稀。",
            "長吟病莊舄，孤憤老韓非。",
            "坊酒叨常秩，鵰花濫賜衣。",
            "家田耕熟未，元亮欲言歸。"
        ],
        "title": "衰感  其一",
        "id": "bfb10943-5cf3-4f8b-9902-66094c408ad6"
    },
    {
        "author": "宋祁",
        "paragraphs": [
            "秋色徧華顛，真成私自憐。",
            "身慵寧復事，秋早不依年。",
            "作吏惟思隠，從僧寖悟禪。",
            "支離果如此，只稱據梧眠。"
        ],
        "title": "衰感  其二",
        "id": "64e1c967-5726-44f4-a045-e2263f862bd6"
    },
    {
        "author": "宋祁",
        "paragraphs": [
            "偃藩多式宴，佳雪屢飄霙。",
            "意感年將盡，歡容酒剩行。",
            "伊公調鼎樂，羊祜衣裘輕。",
            "況屬輶軒暇，須容心賞并。"
        ],
        "title": "張轉運席上",
        "id": "820bcd8e-20dc-40af-81cc-6f5ac46f5ae7"
    },
    {
        "author": "宋祁",
        "paragraphs": [
            "勝地紆佳客，高秋會賞心。",
            "返霞延落照，餘岫補疏林。",
            "捉麈談方熟，持螯酒屢斟。",
            "無煩命絲竹，擿句是清音。"
        ],
        "tags": [
            "西湖"
        ],
        "title": "答張學士西湖即席",
        "id": "4a2d5ea0-c17c-46a6-ac52-ad9f482ec485"
    },
    {
        "author": "宋祁",
        "paragraphs": [
            "迴堞巑岏極，長天蒼莽中。",
            "遠溪寒不浪，高木暝饒風。",
            "棧廥休王馬，槍纍隔苑熊。",
            "殘霞牽望眼，時到夕陽東。"
        ],
        "title": "迴堞",
        "id": "a989f1a6-fc3c-4966-ad98-34d7f0846aee"
    },
    {
        "author": "宋祁",
        "paragraphs": [
            "彼美雲章子，翛然天外情。",
            "凝眉逐層翥，俯手散餘清。",
            "霄迥心逾遠，徽遷曲暗成。",
            "千秋想蕭散，方覺繪毫精。"
        ],
        "title": "嵇中散畫像",
        "id": "b303cb72-d853-48b9-b50f-02b59668af52"
    },
    {
        "author": "宋祁",
        "paragraphs": [
            "容與下層岑，飛流界百尋。",
            "記方誰辨玉，雜溜自成琴。",
            "細浪浮烟闊，迴波逗月深。",
            "我來聊挹注，嚼藥有初心。"
        ],
        "title": "泉",
        "id": "05767678-e007-43ca-841c-da585ec11190"
    },
    {
        "author": "宋祁",
        "paragraphs": [
            "逃臘藏深柢，乘春發故荄。",
            "雨障單蓋側，風偃半旗開。",
            "脆理繒爭裂，斜規扇欲裁。",
            "無堅喻浮世，金粟信多才。"
        ],
        "title": "芭蕉",
        "id": "84773f8e-366b-4457-a888-fbdfef90e750"
    },
    {
        "author": "宋祁",
        "paragraphs": [
            "志豈觀非聖，才猶恥壯夫。",
            "窮愁五經笥，感慨八騶呼。",
            "昔隠思投耒，今行誓裂繻。",
            "莫邪方有請，誰爲鼓洪爐。"
        ],
        "title": "言志",
        "id": "2df757f8-9dcc-4d2b-b52b-d0f92d88ce09"
    },
    {
        "author": "宋祁",
        "paragraphs": [
            "比日投簪隠，孟逢列舍椽。",
            "值巖因鑿牖，仍磵即疏泉。",
            "斧爛仙棋路，花飛佛雨天。",
            "諫帷他夜夢，猶在翠微顛。"
        ],
        "title": "寄題元華書齋",
        "id": "0640b3bc-5a62-44eb-96fd-eb8756721696"
    },
    {
        "author": "宋祁",
        "paragraphs": [
            "林下復池邊，其如春暮天。",
            "花仍無數落，柳亦第三眠。",
            "强飲非能劇，狂歌不取妍。",
            "流芳何預事，只是自怡然。"
        ],
        "title": "小酌感春邀坐客並賦",
        "id": "a70bba2f-4039-4362-8959-893caec8b711"
    },
    {
        "author": "宋祁",
        "paragraphs": [
            "風林曾語別，王舍此相逢。",
            "凈月常涵水，孤雲易去峰。",
            "供緣賓閣飲，耳界帝城鐘。",
            "却舉當年話，無言促麈松。"
        ],
        "title": "喜藥山賢師見過",
        "id": "13dd4ead-a651-42a5-90b1-07b78dbbdd93"
    },
    {
        "author": "宋祁",
        "paragraphs": [
            "昔人牛口下，胥宇化南州。",
            "祖地千燈續，荒垣八字留。",
            "漏長蓮葉晦，園勝柰陰稠。",
            "後嗣推崇意，同風古佛流。"
        ],
        "title": "寄題藥山牛欄庵壁",
        "id": "13e9496e-a2b0-4161-8bde-c4cc48253cd3"
    },
    {
        "author": "宋祁",
        "paragraphs": [
            "督府監軍重，清時握節榮。",
            "長雲抱漢壘，殘月偃邊兵。",
            "戍霧漁撾疊，衢風鶴蓋平。",
            "不應煩暑路，河朔趁飛觥。"
        ],
        "title": "送天雄監兵李中吉",
        "id": "931b3414-25a3-4e19-922c-2570862b608a"
    },
    {
        "author": "宋祁",
        "paragraphs": [
            "仁里樂丘園，茨茅構迴軒。",
            "檻風叢篠密，畦雨晚菘繁。",
            "列岫非他境，疏流即故源。",
            "彥倫回駕日，于此愧驚猿。"
        ],
        "title": "萬秀才園齋",
        "id": "c0e69ad4-0494-4991-9b65-c2605bd3365e"
    },
    {
        "author": "宋祁",
        "paragraphs": [
            "淙波聲可愛，最與靜相宜。",
            "激射不平處，潺湲無罷時。",
            "擁花含驟咽，礙石濺空危。",
            "便作山林趣，寧妨吏隠師。"
        ],
        "title": "水聲",
        "id": "ac2cb7f3-5199-4b58-99d6-5fbce4cc5db7"
    },
    {
        "author": "宋祁",
        "paragraphs": [
            "三輔古風烟，征驂悵未前。",
            "山園蓬顆外，宮室黍離邊。",
            "樹老經唐日，碑殘刻漢年。",
            "便須真隕涕，不待雍門絃。"
        ],
        "title": "長安道中悵然作三首  其一",
        "id": "5437932e-c90f-4dca-9e2a-ab146e79e842"
    },
    {
        "author": "宋祁",
        "paragraphs": [
            "興亡作今古，事往始堪悲。",
            "宮破黄山在，城空北斗移。",
            "走岡寒兔急，啼戍暮鴉饑。",
            "灞岸重回首，惟餘王粲詩。"
        ],
        "title": "長安道中悵然作三首  其二",
        "id": "9540f463-ca14-40b0-84e9-e55a4833e93a"
    },
    {
        "author": "宋祁",
        "paragraphs": [
            "城闕今安在，關河昔所憑。",
            "種祠秦故畤，抔土漢諸陵。",
            "花樹圓排薺，樓雲淡引繒。",
            "南山不改色，千古恨相仍。"
        ],
        "title": "長安道中悵然作三首  其三",
        "id": "287b9a29-86d7-48b8-adb7-c4aec5830b36"
    },
    {
        "author": "宋祁",
        "paragraphs": [
            "積晦澄天宇，浮凉湛物華。",
            "遠雷猶送電，殘照即成霞。",
            "賀燕翻空迥，傾梧疊影斜。",
            "披襟無內熱，寧憶鄭生瓜。"
        ],
        "title": "晚晴",
        "id": "6a1066c9-0c48-4cec-b98f-df2d122fec07"
    },
    {
        "author": "宋祁",
        "paragraphs": [
            "齋幄連蜷駐玉虬，萬靈遥護翠雲裘。",
            "寶雞竝雊迎神曲，卓馬爭趨助祭侯。",
            "封屋都人差賜帛，賤星牢口閴無囚。",
            "露蕭雷解疏恩美，萬和歡聲速置郵。"
        ],
        "title": "聞圜丘禮成肆眚",
        "id": "c79c32e6-fb4e-4bd4-ad5c-3a4591b502c0"
    },
    {
        "author": "宋祁",
        "paragraphs": [
            "三時受詔擁緹油，曲筆無功苦思抽。",
            "不得成書同太史，須知非我異春秋。",
            "空言自合因人廢，殘藁猶應蓋瓿留。",
            "歸卧私庭深閣筆，飽嘗雞膳太悠悠。"
        ],
        "title": "癸酉六月奉詔修耤田記十一月詔罷賦詩",
        "id": "43fa30d4-5074-47c8-8dcf-fb4cbef67cd5"
    },
    {
        "author": "宋祁",
        "paragraphs": [
            "仗外鮮雲斂夕容，蹕聲遥下紫營東。",
            "迎神秘座摐金密，腏食清壇烈火紅。",
            "七萃禁戈攢月冷，萬侯朝璧照霜空。",
            "天心帝意通歡豫，併在柴薰縹緲中。"
        ],
        "title": "和晏公圜丘詩",
        "id": "bb63bcba-3243-4925-9248-48b64a64abbc"
    },
    {
        "author": "宋祁",
        "paragraphs": [
            "雲端嶢闕下呼鞭，綵樹遥分坐狄前。",
            "山戲百層平樂地，佛輪千影瑞陁天。",
            "祥風入助銀花麗，寶月來供雉扇圓。",
            "獻歲承平多樂事，擊靴誰美唱唐年。"
        ],
        "title": "元夜觀正陽錫宴",
        "id": "e4a04455-7189-4654-8b86-445e1425a4fa"
    },
    {
        "author": "宋祁",
        "paragraphs": [
            "邇英何幸奉經筵，俗狀婆娑艾服年。",
            "蘭葉初窺圖上字，奎鈎乍識禁中天。",
            "坐憑重席慚清問，能讀三墳頼衆賢。",
            "猶藉向來稽古力，不然須合早歸田。"
        ],
        "title": "初侍講筵有感上呈經筵諸公",
        "id": "dc183089-bd46-4357-bdf4-72342baa3b3b"
    },
    {
        "author": "宋祁",
        "paragraphs": [
            "露門重幄紫雲開，何意孤臣得重陪。",
            "攀樹已驚劉放老，受釐猶及賈生來。",
            "華綈藉暖瞻宸几，甘露浮香入賜杯。",
            "稽古雖勤成底力，心知不及漢儒才。"
        ],
        "title": "再侍經筵有感",
        "id": "43bf549c-4270-4247-a99d-a002e6fa03c4"
    },
    {
        "author": "宋祁",
        "paragraphs": [
            "相閣齋居政事西，茲辰正值朔雲低。",
            "雪園鵾冷應先舞，雀樹鷄閒欲早栖。",
            "擱筆暫停黄紙尾，解驂猶放紫茸題。",
            "仙謠唱罷微陽動，誰見林間荔甲齊。"
        ],
        "title": "奉和晏相公攝事圜丘中書致齋",
        "id": "9c072df0-fe89-44ff-bfbb-5210945312a3"
    },
    {
        "author": "宋祁",
        "paragraphs": [
            "枌榆秋報漢家壇，齋誓先朝令不刊。",
            "抱蕝一身依禮署，飯蔬三日屬祠官。",
            "天池唳鶴驚宵滴，宮堞棲烏噪暮寒。",
            "倦枕不煩神櫟夢，有人無用亦常嘆。"
        ],
        "title": "禮局致齋",
        "id": "02b04c29-6ab3-4ffe-b4d5-5e4c740555b8"
    },
    {
        "author": "宋祁",
        "paragraphs": [
            "破月餘光淡禁街，駐車聊候九門開。",
            "雙蟠曉闕蒼龍動，斜倚春城北斗回。",
            "漏箭急傳催疊鼓，酒爐爭擁賣寒醅。",
            "元規塵影真堪畏，已傍游人要路來。"
        ],
        "title": "禁門待漏",
        "id": "30aa8d23-3cef-447d-94ec-ad8bcd3adc6b"
    },
    {
        "author": "宋祁",
        "paragraphs": [
            "翠裘朝罷轉昕霞，頒服諸方走使車。",
            "泥和五芳中出詔，錦裁雙獸織成花。",
            "官叨侍橐恩加等，例及和門賜有差。",
            "坐襲餘溫身更寵，不慚多病带鐶賒。"
        ],
        "title": "仲冬二日使到頒翠毛錦旋襴",
        "id": "ab52f095-ea7e-4171-8d4d-e07f204db220"
    },
    {
        "author": "宋祁",
        "paragraphs": [
            "腷膊雞聲夜向晨，東方飛景到雲林。",
            "簾幃已是曈曈曉，庭戶全無曀曀陰。",
            "可是梧桐長得地，也應葵藿久傾心。",
            "日邊早晚來環賜，見說清光注意深。"
        ],
        "title": "朝陽",
        "id": "f84c00a1-d8f4-409e-9920-c6b94a1a9356"
    },
    {
        "author": "宋祁",
        "paragraphs": [
            "鬰葱佳氣護天臺，銜尾茸題隘路槐。",
            "金箭忽鳴衡漏盡，火城爭撲相車來。",
            "黄人日映仙盤上，閶闔天隨禁鑰開。",
            "規地凝深誰得見，渚鸞雝鷺自趨陪。"
        ],
        "title": "觀上朝",
        "id": "53463e93-76ff-4532-b51b-29faf0073bbf"
    },
    {
        "author": "宋祁",
        "paragraphs": [
            "銀臺路入複門賒，四載重來鬢愈華。",
            "況自秋毫皆帝力，何言舊物是吾家。",
            "宮盤浩氣浮襟爽，省樹珍陰疊殿斜。",
            "書枕夢殘聞吏報，日痕還復度磚花。"
        ],
        "title": "再入翰林",
        "id": "309d0e7f-e9a6-46ae-a9f6-a2a6b8e01310"
    },
    {
        "author": "宋祁",
        "paragraphs": [
            "漢家殿幄紫雲連，萬品仙葩匝賜筵。",
            "露蕊半晞仙掌外，斗杓長在帝車前。",
            "液池綷鳥棲連籞，鉤盾祥麰徧弄田。",
            "病客無階陪槀飫，除因斷夢到鈞天。"
        ],
        "title": "聞後苑賜宴",
        "id": "a78ba399-87d3-4449-87b7-65dd6486a3fd"
    },
    {
        "author": "宋祁",
        "paragraphs": [
            "秘殿霞暾幾刻移，天臨法座儼朝緌。",
            "魚龍霧暗充庭後，羯鼓風乾解渴時。",
            "山答歡聲來廣座，花留和氣入繁枝。",
            "自憐侍從非方朔，不識壺𪙾是隠詞。"
        ],
        "title": "陪季秋大宴",
        "id": "80d05987-bc7c-4d9f-b541-aae8695c42ea"
    },
    {
        "author": "宋祁",
        "paragraphs": [
            "長懷禁籞宴嬉年，帳殿深沉望碧蓮。",
            "秦地河流疑象漢，上林宮繚欲捫天。",
            "恩盃蘭末流霞溢，蹕道梧陰綷羽鮮。",
            "紫陌暮歸人籍籍，汗帷揮雨杏粘韉。"
        ],
        "title": "憶上苑錫宴",
        "id": "06f7cd2f-4d6e-4e3e-bed8-b6200c86de9e"
    },
    {
        "author": "宋祁",
        "paragraphs": [
            "四陵煙柏蔽團暉，曉束朝紳拜廟闈。",
            "臺下俗無西向射，寢中人護月游衣。",
            "垂髯上漢龍難見，耘野連天鳥自飛。",
            "酹畢驅車循故道，經時回望悵依依。"
        ],
        "title": "謁四陵下宮",
        "id": "d2a15ea1-2317-4442-a01b-7e8a95739493"
    },
    {
        "author": "宋祁",
        "paragraphs": [
            "本自悲凉葆髮多，何緣末至濫中阿。",
            "馬肝不食非論味，狗曲猶輕枉爲歌。",
            "舊學空疏緣病廢，壯情牢落伴年過。",
            "終然野鹿江魚性，長在雲林與素波。"
        ],
        "title": "直講周歲",
        "id": "4dbe8bbb-06d0-443d-8b1f-b50b6f892b15"
    },
    {
        "author": "宋祁",
        "paragraphs": [
            "良辰酒所獨持杯，目極南雲首重回。",
            "榮路久嗟冠一免，經筵貪愛㰅三摧。",
            "多年道勝胸中戰，即席人推客右才。",
            "深詔糊名求異等，佇看揮筆映天臺。"
        ],
        "title": "寄南郡直講王聖源",
        "id": "b1cd337d-96a3-4d1c-8fea-7459c691ee52"
    },
    {
        "author": "宋祁",
        "paragraphs": [
            "中天銅雀長鳴罷，清籞滮池告稔初。",
            "刈斂方從弄田出，頒分更自導官餘。",
            "霜莖矗秀紆宸玩，玉粒凝甘剩禁儲。",
            "慚愧有年君賜厚，等閒欹枕夢爲魚。"
        ],
        "title": "賜禁中所種稻米",
        "id": "a86eb299-c594-4a6b-8b24-401ba41939d6"
    },
    {
        "author": "宋祁",
        "paragraphs": [
            "火樹繒山鳳闕前，皇都美景屬新年。",
            "烟花併作長春國，日月潜移不夜天。",
            "道上落梅飄脆管，陌頭繁杏著遊韉。",
            "須知鈞會人同樂，莫嘆秦侯抱疾眠。"
        ],
        "title": "燈夕在告聞遊人甚盛",
        "id": "ef52f926-3931-4365-81d3-dc984c1a4dde"
    },
    {
        "author": "宋祁",
        "paragraphs": [
            "出休連日似山郎，坐有蛩氈沐有湯。",
            "缸面酒華隨日轉，琴中松韵共風長。",
            "宮卑寧爲今無巧，愚極曾聞古是狂。",
            "自顧支離身碌碌，襆歸囊被亦何妨。"
        ],
        "title": "休沐",
        "id": "a195a679-b15a-4587-9e7a-f8d0da36649a"
    },
    {
        "author": "宋祁",
        "paragraphs": [
            "彌旬出沐道山頭，僦廡蕭蕭避世游。",
            "枉是胸中存壘塊，可能皮裏有陽秋。",
            "駕車款段慚鄉品，託乘鴟夷笑客愁。",
            "曲突不黔賓坐冷，時聞庭雀一啁啾。"
        ],
        "title": "歸沐",
        "id": "fe922037-4815-443b-b34d-557709b8fed8"
    },
    {
        "author": "宋祁",
        "paragraphs": [
            "病粟支離月有儲，漢家湯沐許家居。",
            "材同曲社真無用，拙比河陽恐有餘。",
            "半夜羈魂隨鶴警，九秋嘶腹共蟬虛。",
            "誰言舐痔非長策，却得君王五乘車。"
        ],
        "title": "休日",
        "id": "e94a2923-feef-4d0b-8512-e5063557a48f"
    },
    {
        "author": "宋祁",
        "paragraphs": [
            "火雲疊影抱炎曦，霑沐身閒與勝宜。",
            "卷葉初開芰荷沼，輕房半繫石榴枝。",
            "茶槍早翠吟魂適，蔗境餘佳渴肺知。",
            "汗馬屬鞬非我事，到頭攘臂是支離。"
        ],
        "title": "旬休  其一",
        "id": "74df9cae-80fa-4fd0-b835-0a3b4233f5e7"
    },
    {
        "author": "宋祁",
        "paragraphs": [
            "門依北郭最閒坊，休令歸來白晝長。",
            "司馬苦消非我事，次公無酒是真狂。",
            "午雞初下繁陰合，夢蝶徐翻倦枕凉。",
            "自笑此生疲挾筴，不知呼塞亦亡羊。"
        ],
        "title": "旬休  其二",
        "id": "fe08bb83-1ce5-4615-83ce-5fd30f52393e"
    },
    {
        "author": "宋祁",
        "paragraphs": [
            "散带家居首任蓬，閉關窮巷避雌風。",
            "官非言責如餘裕，流在儒家覺少功。",
            "慢態已成書几積，黠姿無半畫厨空。",
            "此生信有天年樂，堪置蒙莊大社中。"
        ],
        "title": "旬休  其三",
        "id": "50e57836-de87-4f8e-8480-c388097c0dd8"
    },
    {
        "author": "宋祁",
        "paragraphs": [
            "寒雲萬里送殘宵，面旋祥霙集歲朝。",
            "繁影未能藏夜燎，薄花仍欲伴春椒。",
            "光含象闕蒼龍舞，氣勒交衢卓馬驕。",
            "豐兆歡歌誰不爾，百官兼放五門朝。"
        ],
        "title": "和樞密晏太尉元日雪",
        "id": "1a8dcead-4799-46a0-aaf7-16caa3b9dd85"
    },
    {
        "author": "宋祁",
        "paragraphs": [
            "曾見芳英上舞裙，緣何此地寄輪囷。",
            "烟滋黛葉千條困，露裂星房百子勻。",
            "未羨扶南收作釀，曾經騎省賦爲珍。",
            "須知博望來時晚，莫促幽芳趁暮春。"
        ],
        "title": "學舍石榴",
        "id": "6bb44a6a-11e3-4033-baf5-a026b518c842"
    },
    {
        "author": "宋祁",
        "paragraphs": [
            "長廊盡北到禪扃，宴坐林間共褫纓。",
            "秋氣只知雙鶴唳，塵喧已去一牛鳴。",
            "晨鐘暮磬無時歇，翠竹黄花相間明。",
            "妙墨仙郎題爵里，他年爲寄此中行。"
        ],
        "title": "秋日與天章侍講王原叔曾明仲正言余安道三學士集普光院",
        "id": "e1cfa5c2-b944-4b41-b310-c2bbd8079676"
    },
    {
        "author": "宋祁",
        "paragraphs": [
            "王家賜第曾開府，天子營宮此嚮儒。",
            "壞壁有經還闕里，廢臺無鹿嘆姑蘇。",
            "泉疑自湧供池溜，柱欲飛來荷棟桴。",
            "獻歲成工觀盛禮，願陪希瑟趁風雩。"
        ],
        "title": "太學建講殿割王第西偏營置",
        "id": "740d634d-58fa-4ca7-9fa4-c4da0194b37e"
    },
    {
        "author": "宋祁",
        "paragraphs": [
            "紫房丹萼旋辭春，素瑟悲多不忍聞。",
            "暮雨便從巫峽散，餘香猶上魏臺分。",
            "魂銷南浦波空綠，望絕長門日易曛。",
            "翠被已空桃檝遠，自今搔首更離羣。"
        ],
        "title": "落花  其一",
        "id": "da153dbb-b2f3-4df3-b19b-3c613d400966"
    },
    {
        "author": "宋祁",
        "paragraphs": [
            "墜素翻紅各自傷，青樓烟雨忍相忘。",
            "將飛更作回風舞，已落猶成半面妝。",
            "滄海客歸珠迸淚，章臺人去骨遺香。",
            "可能無意傳雙蝶，盡委芳心與蜜房。"
        ],
        "tags": [
            "寓人",
            "咏物",
            "咏物诗",
            "古诗三百首",
            "宋诗",
            "花",
            "写花"
        ],
        "title": "落花  其二",
        "id": "3c05c1c1-600b-4f6c-82c3-4a9cecdb44df"
    },
    {
        "author": "宋祁",
        "paragraphs": [
            "留滯符魚素領垂，十年方喜覲彤闈。",
            "平臺雪罷鄒陽老，宣室釐殘賈誼歸。",
            "疲馬有情依櫪嘆，倦禽知困傍林飛。",
            "相君門下餘塵在，擁篲應容一叩扉。"
        ],
        "title": "回郡將東還獻梁相公",
        "id": "6e09c0dd-a4f7-4ac5-a220-4d8aaa07e110"
    },
    {
        "author": "宋祁",
        "paragraphs": [
            "老還東觀復懷鉛，坐對秋風鬢颯然。",
            "怨曲未平曾破瑟，故瘡雖愈尚驚弦。",
            "蕭條門巷張羅外，閴寂曹司擱筆前。",
            "借問不才爲累否，古來山水盡天年。"
        ],
        "title": "老還",
        "id": "fb39f3e3-abca-4528-a2f1-6d974b2aedc0"
    },
    {
        "author": "宋祁",
        "paragraphs": [
            "湖天初日駐彤幨，雪霽樓臺朔氣嚴。",
            "浮隰淺花全裂縞，拂沙殘白暫成鹽。",
            "澌迎客棹容徐進，寒著賓罍喜細添。",
            "農壤徧膏民癘息，相君餘興付厭厭。"
        ],
        "title": "雪後與張轉運任通判何都官游湖上",
        "id": "520bd0ea-4747-4469-8c1b-e572e6080d86"
    },
    {
        "author": "宋祁",
        "paragraphs": [
            "孑孑歸檣五兩斜，浮雲盡處是京華。",
            "不隨東魯人浮海，正似新豐犬識家。",
            "笏首新荷尋珥筆，腰間故印解垂緺。",
            "多年蹇足蹣跚甚，却畏丹泥九墄賒。"
        ],
        "title": "離宛丘舟中作",
        "id": "6b1c4401-4ad3-4fb1-b482-7a59a21c1ca4"
    },
    {
        "author": "宋祁",
        "paragraphs": [
            "茂陵移病在窮年，尚省長安在日邊。",
            "生意不隨枯樹盡，危心重伴死灰燃。",
            "秋風壓苑檀欒近，夕斗橫臺睥睨連。",
            "側注舊冠塵滿屋，定須彈拂故人前。"
        ],
        "title": "將還都寄獻臣",
        "id": "e91b84da-2a84-4859-81d8-238e27bb7b89"
    },
    {
        "author": "宋祁",
        "paragraphs": [
            "一封東走罷州麾，却趁清班上赤墀。",
            "侍史香爐留直夜，王孫春草見歸時。",
            "虛名所頼天藏拙，晚歲無如病與衰。",
            "要在屬車何所用，只堪盛酒比鴟夷。"
        ],
        "title": "還都",
        "id": "f6123f41-bb81-4592-9b74-e3c8af69594e"
    },
    {
        "author": "宋祁",
        "paragraphs": [
            "方道逍遥一品身，盡收和氣付凝神。",
            "小車殿裏拋丞相，南極星邊伴老人。",
            "雙鶴對眠雲帳月，五芝催耨雨巖春。",
            "支離舊客公知否，私計東山作近鄰。"
        ],
        "title": "丞相龐公歸政就第數有新詩傳播都下偶成拙句上紀盛德二首  其一",
        "id": "53f5819f-b07e-4d5e-929b-f89ab7c5fdd3"
    },
    {
        "author": "宋祁",
        "paragraphs": [
            "第門行馬護清埃，拂席時時宴具開。",
            "安石風流今日是，平津賓客幾人來。",
            "幄中謀熟君籌在，川上身閒汝檝回。",
            "絕俗新章滿都紙，向時疏傅定無才。"
        ],
        "title": "丞相龐公歸政就第數有新詩傳播都下偶成拙句上紀盛德二首  其二",
        "id": "a9c8bd58-63c2-429a-ac0b-39360a97c0c8"
    },
    {
        "author": "宋祁",
        "paragraphs": [
            "調元罷後久忘機，三見東山拜詔時。",
            "言在典謨經舜問，規留廊廟許曹隨。",
            "人間歲月尊黄髮，方外謳謠續紫芝。",
            "舉酒祝公千萬壽，逍遥長與赤松期。"
        ],
        "title": "寄獻南京致政杜相公",
        "id": "0093310d-f05e-4a14-a02f-804062ad936e"
    },
    {
        "author": "宋祁",
        "paragraphs": [
            "五馬新回金絡頭，方春稀訟釋南囚。",
            "荆岑漢滸聯形勝，渚月臺風遞宴游。",
            "自許良辰偏有感，不知清唱遂無儔。",
            "比來酒所聞相憶，對倚層城近此樓。"
        ],
        "title": "答安陸王工部早春郡園見寄次韵",
        "id": "f94090a6-645c-47e4-aa72-e028b4b391c5"
    },
    {
        "author": "宋祁",
        "paragraphs": [
            "名帖唐家十二時，囊封自乞阮咸麾。",
            "三行牛酒過鄉墅，九向雲山駐使旗。",
            "蘭露夕薰歡潔膳，桂風秋遣怨叢枝。",
            "不應晚計還臺約，紫掖深沈竚演辭。"
        ],
        "title": "送劉學士守衡陽兼還故里",
        "id": "d9b9861a-8d18-421e-843e-0c5a5356fa37"
    },
    {
        "author": "宋祁",
        "paragraphs": [
            "寂寥臺榭使君家，日涉中園到日斜。",
            "林下歸心紛似葉，菊前衰鬢晚于花。",
            "支離粟飽寧無愧，漫漶書成未足誇。",
            "猶有一杯相伴在，判從鶗鴂耗年華。"
        ],
        "title": "晚秋北園二首  其一",
        "id": "8219e61b-1bf0-4b89-b032-884bc483cc60"
    },
    {
        "author": "宋祁",
        "paragraphs": [
            "午陰初轉歇餘喧，暫到高齋一凭軒。",
            "蒲芡因依殘漲沼，棗梨狼藉晚秋園。",
            "輕凉著衽如堪掇，靜境留人自不煩。",
            "須信吏中逢隠趣，隨宜鮭菜伴芳樽。"
        ],
        "title": "晚秋北園二首  其二",
        "id": "f33f29db-30da-4eff-8ecd-7b06690152f8"
    },
    {
        "author": "宋祁",
        "paragraphs": [
            "鬰葱喜氣抱天迴，飛柱門深拂曉開。",
            "樹綠遠隨馳道出，塵清曾傍屬車來。",
            "霧中溫洛浮仙牒，雲表神崧薦壽杯。",
            "何日東都參第賦，班生猶是令蘭臺。"
        ],
        "title": "過洛陽有作",
        "id": "3e44585a-38d6-4b20-b80d-5c72fbb7d8b9"
    },
    {
        "author": "宋祁",
        "paragraphs": [
            "爲樂東平得再麾，別營層閣駐經幃。",
            "溢囊祕簡青皆汗，署榜宸毫白正飛。",
            "罇喜客來銜酒數，畫疑仙去啟厨稀。",
            "門前即枕春溪路，幾曲歌成使舫歸。"
        ],
        "title": "聞中山公淝上家園新成秘奉閣輒抒拙詩寄獻",
        "id": "4630614f-24d8-421f-a1eb-a1582b2385f9"
    },
    {
        "author": "宋祁",
        "paragraphs": [
            "十年獨漉走天涯，耗盡流光得鬢華。",
            "猶喜此身隨社燕，擬將何面對林花。",
            "牢騷續罷文誰讀，塊壘澆平酒自賒。",
            "舊隠不須相掉罄，要須歸種邵平瓜。"
        ],
        "title": "移病還臺凡閱半歲乃愈始到家園視園夫治畦植花因成自嘆二首  其一",
        "id": "f3306b89-7cb7-45c9-bf59-c0ad23e139e4"
    },
    {
        "author": "宋祁",
        "paragraphs": [
            "卧治無功賜告回，驟叨鳴履上中臺。",
            "壺公天壤非真死，蒙叟軒裳是儻來。",
            "經灌早蔬扶隴出，失刊園蕊犯簷開。",
            "此身疏拙真丘壑，不是當年王佐才。"
        ],
        "title": "移病還臺凡閱半歲乃愈始到家園視園夫治畦植花因成自嘆二首  其二",
        "id": "77ce4ffd-dd6a-422e-a0a6-922b472d5014"
    },
    {
        "author": "宋祁",
        "paragraphs": [
            "漢東煙樹露蟬嘶，迴首周南涕易危。",
            "梁苑謾傳居右賦，扶風誰識最良眉。",
            "仙巾雨墊愁懷路，素壁塵凝憶問詩。",
            "他夜夢魂知不遠，蘧蘧長繞越禽枝。"
        ],
        "title": "送長兄遊隨陽",
        "id": "d50e0416-8a92-448e-ad7a-44cc5a98433d"
    },
    {
        "author": "宋祁",
        "paragraphs": [
            "誤持軍印攝中牙，朔雪添成兩鬢華。",
            "大抵不侯寧戰罪，由來寡要是儒家。",
            "山南近暖先迎日，樹北緣寒晚作花。",
            "歲晏知非宦情薄，潁田歸興滿蒼霞。"
        ],
        "title": "假節",
        "id": "4a73f5ca-0599-4c6f-8698-1b5eaad70e7c"
    },
    {
        "author": "宋祁",
        "paragraphs": [
            "競爽吾宗屬俊翹，凌雲辭氣剩飄飄。",
            "十年締思輕傖賦，一骨評風壓楚謠。",
            "縱玩書窗迷野馬，長吟秋社續寒蜩。",
            "夫君自有何郎恨，枉使東陽臂肉銷。"
        ],
        "title": "覽從兄咸劍池編",
        "id": "364181fe-b4b7-4bc7-99fc-e6fea06b7c60"
    },
    {
        "author": "宋祁",
        "paragraphs": [
            "關外車徒籍籍歸，章街柳色綠如絲。",
            "薰衣別館香三日，卜夜重樓燭九枝。",
            "雪市雲迴翻祕曲，蘅臯波暖寄微辭。",
            "十年酒美俄星弁，肯信尚書對有期。"
        ],
        "title": "少年",
        "id": "308adaac-e2c3-4e4d-94fc-efb6865cea2c"
    },
    {
        "author": "宋祁",
        "paragraphs": [
            "四十爲郎信倦游，虛名韁鎖太悠悠。",
            "危心正似葵傾日，衰質先于柳望秋。",
            "要路風塵疲驥足，故潭煙雨廢槎頭。",
            "潁灘漸報耕疇熟，終乞閒身守一丘。"
        ],
        "title": "自詠  其一",
        "id": "ab946510-67ed-4700-b61a-eb535c90f474"
    },
    {
        "author": "宋祁",
        "paragraphs": [
            "上都頻見歲華陰，偃息由來本茂林。",
            "醉若有鄉須裂地，吏如逢隠即投簪。",
            "銜無窶數知容冗，病似支離亦挫針。",
            "況自疏家兄弟約，他年擉鼈故溪潯。"
        ],
        "title": "自詠  其二",
        "id": "b05482c8-d4ec-4543-b5a5-8ea01bd877aa"
    },
    {
        "author": "宋祁",
        "paragraphs": [
            "誤懷手版應弓招，汩汩塵容葆鬢凋。",
            "潘拙本無鄉曲譽，嵇駑偏恃母兄驕。",
            "雨畦菘葉晨羞薄，風竈茶煙午睡銷。",
            "縱到北山堪自笑，春蘿秋桂久寥寥。"
        ],
        "title": "自詠  其三",
        "id": "726ab8ac-174c-4af7-ac4a-69086f29d6ec"
    },
    {
        "author": "宋祁",
        "paragraphs": [
            "未老辭榮上所褒，官閒猶寄白雲曹。",
            "海邊人樂鷗先下，籠外天多鶴始高。",
            "此路逍遥真有趣，他年侍從信爲勞。",
            "清商弟子歌聲妙，誰判揮金引凍醪。"
        ],
        "title": "聞王侍郎請老",
        "id": "ee119744-a0e1-4f78-abf9-da445ff03d77"
    },
    {
        "author": "宋祁",
        "paragraphs": [
            "倦持塵簿著綸巾，清眺城隅夏物新。",
            "幽鷺儀容高似客，晚鶑言語巧于人。",
            "雨邊斜照猶銜嶺，風後餘凉自舞蘋。",
            "天借使君仁智地，此來山水更相親。"
        ],
        "title": "步藥北園",
        "id": "8dd769fe-168d-41e1-8af5-272d2bcb11c4"
    },
    {
        "author": "宋祁",
        "paragraphs": [
            "空函檄草聚浮埃，日愧西園綴上才。",
            "著帽每容司馬進，脫巾多伴使君來。",
            "孤根易變江南橘，歸夢先隨隴首梅。",
            "惟有酬恩無限淚，異時應濺別離杯。"
        ],
        "title": "將解職抒懷上郡守",
        "id": "cb405637-c463-4511-a5d4-7adda40f051d"
    },
    {
        "author": "宋祁",
        "paragraphs": [
            "緇帷悵別倏經年，榮路心危重惘然。",
            "寧死道邊終自直，狂歌河上欲誰憐。",
            "魂隨夜蝶星垂地，信斷秋鱗水接天。",
            "早晚承明慶三入，願持雲漢續遺篇。"
        ],
        "title": "抒懷上南京常山公",
        "id": "1c3cec52-e956-4f16-841a-fcae1758f76c"
    },
    {
        "author": "宋祁",
        "paragraphs": [
            "密雪天街客履穿，更將羈思敵彫年。",
            "無人載酒誰同樂，有物燒愁便許燃。",
            "腷臆文章千牘上，蕭條光景二毛邊。",
            "我能知子今何頼，無用長于馬腹鞭。"
        ],
        "title": "段釋之客都下作詩道其懷",
        "id": "c37d7849-9e2b-4d81-8414-f87fae3cd21d"
    },
    {
        "author": "宋祁",
        "paragraphs": [
            "濫陪坐諾已三年，始望霜威紺弩前。",
            "舊業久辭南郡帳，深恩獨戴故人天。",
            "頭欹解散慚星弁，腹飽侏儒費月錢。",
            "欲託牙琴愬真賞，流塵無奈晦幺絃。"
        ],
        "title": "獻外臺王侍御",
        "id": "33e3604d-e3c5-4457-aeb9-f5482a60e7e1"
    },
    {
        "author": "宋祁",
        "paragraphs": [
            "柱後峨冠久未還，江南行府使旗鮮。",
            "陳陳洪庾催輸粟，往往吳山即鑄錢。",
            "暝月早霞千里國，廢樓殘社六朝天。",
            "時清憲筆無彈劾，供助騷人藻思妍。"
        ],
        "title": "送蔣御史漕江南",
        "id": "76064bfc-62c7-4905-b599-75c557c2c41f"
    },
    {
        "author": "宋祁",
        "paragraphs": [
            "晚雨跳珠萬蓋勻，紅房高下照池新。",
            "採時雙艇須加槳，行罷微波不見塵。",
            "解把清香貽密坐，忍將芳意付蕭晨。",
            "如何老帥殘風味，三占秋英作主人。"
        ],
        "title": "荷花",
        "id": "c62c9edc-5511-49f1-baf3-91bd2ae6ab82"
    },
    {
        "author": "宋祁",
        "paragraphs": [
            "病褫荷囊避禁闈，彌年專氣養瓊枝。",
            "仙都去後桃尋熟，溫室重來樹更滋。",
            "宮月舊蟾涵靜滴，武泥前劄燥殘芝。",
            "寶釘賜带輝腰組，尚苦春來幾眼移。"
        ],
        "title": "翰長再有北門之拜",
        "id": "e7a39130-ec54-4951-ac6c-b133d1f8ed9f"
    },
    {
        "author": "宋祁",
        "paragraphs": [
            "江天退卧久沈冥，秋入顛毛翠葆驚。",
            "原憲桑樞貧不病，子真巖石老歸耕。",
            "樵風掛席晨昏至，屐齒登山上下平。",
            "鄅稻已收霜橘熟，深心寧逐徹侯榮。"
        ],
        "title": "李處士",
        "id": "24bc18da-1ea1-407a-9a6c-3ff785ae6fed"
    },
    {
        "author": "宋祁",
        "paragraphs": [
            "直舍沈沈掩迴廊，古壇槐柳對蒼凉。",
            "一囊有客愁饑死，三尺無人問喙長。",
            "瞑據槁梧真用拙，束歸高閣分深藏。",
            "日斜廣陌驅歸鞅，更似笭箵作漫郎。"
        ],
        "title": "學舍諸生罕至或累旬倚席不講愧而成詠",
        "id": "51d045b7-89c5-4c27-8a80-a1b39cd27e65"
    },
    {
        "author": "宋祁",
        "paragraphs": [
            "瑞節前驅晝錦身，堂成署榜示州民。",
            "遷鶑賀燕翩翻集，大樹甘棠次第春。",
            "漳岸夕波能沼溜，魏堂暾日弄梁塵。",
            "君看千古青編上，得意如公有幾人。"
        ],
        "title": "寄題相臺太尉韓公晝錦堂",
        "id": "fc08ebfc-8e9e-4a73-90fd-c14aa3430925"
    },
    {
        "author": "宋祁",
        "paragraphs": [
            "射圃雲堋枕庾園，危亭虛白敞南軒。",
            "霜柯橘嫩金衣薄，風沼荷傾鈿扇翻。",
            "謝枕吟魂迷带草，嵇襟真慮屬堂萱。",
            "岸巾晝日聊相對，坐聽凝笳出繚垣。"
        ],
        "title": "秋日射堂寓目呈應之",
        "id": "a9954c1b-7431-4ed4-b8c3-72f78a803c7b"
    },
    {
        "author": "宋祁",
        "paragraphs": [
            "已是南宮素髮郎，尚持衰味對風光。",
            "愛吟詎敢追梁甫，倚醉時能問葛彊。",
            "才苦空疏殘史牒，分從澄汰襆衣囊。",
            "江樓夜月清高地，試問同君一據牀。"
        ],
        "title": "偶作寄季長學士",
        "id": "ea154300-524a-4bfb-8b44-db45ef097a03"
    },
    {
        "author": "宋祁",
        "paragraphs": [
            "紅梨秋老石渠霜，併欲蕭蕭伴祖觴。",
            "臺上襆綾收柘枕，水邊古獸得鞶囊。",
            "浮雲並蓋辭京輦，曉月將潮促使艎。",
            "緣飾有文成政速，剩儲靈氣茹芝房。"
        ],
        "title": "送常州陳商學士",
        "id": "854971f8-bcae-4283-9477-950a90346bd7"
    },
    {
        "author": "宋祁",
        "paragraphs": [
            "鳬乙天遥水驛長，笠車貪貳會稽章。",
            "風從射的迎仙舸，水是山陰作禊堂。",
            "鈴閣宴盤留薤白，書林官筆燥雌黄。",
            "庾郎于此情非淺，應許諸人共據牀。"
        ],
        "title": "寄會稽天休學士",
        "id": "eaf2e2bf-4248-4a8d-ae86-24a1f10e6503"
    },
    {
        "author": "宋祁",
        "paragraphs": [
            "新年給札漢家臺，愛伏枚臯受詔才。",
            "偃蹇不隨虞弁進，棲遲翻逐阮麾來。",
            "倡優技拙飛觴淺，寒具盤空秘畫開。",
            "早暮傳車趨一節，敝冠猶望振窮埃。"
        ],
        "title": "寄弋陽王學士",
        "id": "26644730-5a28-4b1d-b2d8-d3db3ffc46f4"
    },
    {
        "author": "宋祁",
        "paragraphs": [
            "隨岸秋風慘別袪，崢嶸歲晏得雙魚。",
            "定因南浦傳能賦，却到西河問索居。",
            "夜月連江金液動，曉山圍國鈿螺疏。",
            "端倪欲報懷人恨，滴盡瑶蟾尚有餘。"
        ],
        "title": "喜得當塗葉學士手筆",
        "id": "9d480af5-1edd-42e9-b020-3e2a405e9af1"
    },
    {
        "author": "宋祁",
        "paragraphs": [
            "梅天霞破候旗乾，鄉樹依然越絕間。",
            "挾策當年逢掖去，懷章此地繡衣還。",
            "亭餘內史浮觴水，路入仙人取箭山。",
            "牛酒盛夸先墅宴，不妨春詔得親班。"
        ],
        "title": "送越州陸學士",
        "id": "733027fd-1669-4f40-9956-c110a5e18fc2"
    },
    {
        "author": "宋祁",
        "paragraphs": [
            "白髮書林作丈人，陝郊迢遞駕朱輪。",
            "謾誇燕許文章手，未得嚴徐侍從臣。",
            "列岫倚窗吟榭曉，亂花窺酒宴堂春。",
            "幾篇新詠留珉刻，首記鑾輿八月巡。"
        ],
        "title": "陝府祖擇之學士",
        "id": "5a811dd5-d481-4d98-a8c4-834353b74fd4"
    },
    {
        "author": "宋祁",
        "paragraphs": [
            "溢滎清溜接家田，白首辭榮鉉席賢。",
            "直使斯人歌畫法，後容吾黨記歸年。",
            "五禽習戲探仙術，萬法觀空證佛緣。",
            "聞道巖谿春更好，許誰飛蓋奉周旋。"
        ],
        "title": "和待制龐學士寄獻宮師相公之作",
        "id": "3e38e16e-6493-428f-bedf-081eb39a592f"
    },
    {
        "author": "宋祁",
        "paragraphs": [
            "洛霧嵩雲滿眼春，仙郎清路擁雙輪。",
            "却陪賓客趨東閣，已爲陽秋得素臣。",
            "淵秘圖書探漢舊，地交風雨訪周人。",
            "歲時獻壽嚴君府，誰見家庭玉樹新。"
        ],
        "title": "河南希深學士",
        "id": "cfa5b2f8-2e25-45d8-933a-c49e7b8e6d58"
    },
    {
        "author": "宋祁",
        "paragraphs": [
            "文惠祠前旌旆飛，茫然南望涕橫衣。",
            "勤勞塞外凋雙鬢，蕭散江頭把一麾。",
            "都水酒樽花下倒，青塘釣艇月中歸。",
            "薦書繼上公憐舊，何力酬恩與意違。"
        ],
        "title": "寄臨江知軍劉子先學士",
        "id": "c0225329-fa5d-442d-857b-e276d4991d1b"
    },
    {
        "author": "宋祁",
        "paragraphs": [
            "左幡彤赤抗前旌，捧詔西歸覲大庭。",
            "漢署餘香薰錦帳，唐家新政紀雲屏。",
            "迎秋畫隼開朱旆，別夜哀烏動列星。",
            "從此回翔宸渥厚，冠緌清曉俯階蓂。"
        ],
        "title": "送楊學士三首  其一",
        "id": "5f5de9ed-e749-4b2a-bf93-5f2ea4df9a9b"
    },
    {
        "author": "宋祁",
        "paragraphs": [
            "青絲千騎漢臺郎，入奏星藩解郡章。",
            "荷橐再親文石陛，班春初捲赤帷裳。",
            "百壺帳飲杯醽釂，一劄泥封詔檢香。",
            "幾日西清勞侍從，鬰葱佳氣接明光。"
        ],
        "title": "送楊學士三首  其二",
        "id": "0f705701-0cba-4461-98f4-f68333ae2e5c"
    },
    {
        "author": "宋祁",
        "paragraphs": [
            "觚稜初日九天開，躞蹀桑郊五馬迴。",
            "羣玉三山藏冊府，偃壺雙筆給中臺。",
            "編堂舊政盤留薤，畫省新辭砌有苔。",
            "闕里諸生彌屬望，雪園他日待延枚。"
        ],
        "title": "送楊學士三首  其三",
        "id": "111a056f-09ff-4830-838e-8c8545911762"
    },
    {
        "author": "宋祁",
        "paragraphs": [
            "東眺湖波十里平，竹椽疏舍瞰澄瀛。",
            "山花暗落談經地，水鳥時聞念佛聲。",
            "薺樹繞天春色晚，綵雲垂地夕凉生。",
            "後車官冷曾過此，祗得幽人笑縛纓。"
        ],
        "title": "題景陵乾明院湖亭",
        "id": "1779c9bd-cb9b-4584-9888-d2300fb518e1"
    },
    {
        "author": "宋祁",
        "paragraphs": [
            "擁棟溪雲暝夕霏，蕭辰寥落意多違。",
            "寒蟬自爲齊王怨，歸燕長逢阿母飛。",
            "杜若汀洲殘綠暗，芙蓉池沼墜紅稀。",
            "流塵滿席賓綦絕，誰問西河戰勝肥。"
        ],
        "title": "秋陰",
        "id": "b065a5ec-3c99-4e76-b99e-da687d059691"
    },
    {
        "author": "宋祁",
        "paragraphs": [
            "霧著青旗燕尾斜，輕陰連日徧天涯。",
            "上林已暖先催雁，細柳猶疏不礙鴉。",
            "積潤未妨鏗畫瑟，薄寒仍欲定流霞。",
            "問君何事貪官事，只倚雕章念歲華。"
        ],
        "title": "和葉道卿連日陰曀坐曹無緒見寄",
        "id": "d867fc2a-2450-4d1e-b924-0197b62e0a3c"
    },
    {
        "author": "宋祁",
        "paragraphs": [
            "輕寒剪剪著春旗，樓外晨光已暗移。",
            "小霧不還添柳弱，餘寒未去惱花遲。",
            "幺絃促柱愁成曲，遠水迎船巧作漪。",
            "誰在河橋望歸客，莫將雷響誤輕輜。"
        ],
        "title": "賀中丞晏尚書春陰",
        "id": "4fc567ee-5f56-410e-b4bd-f8d318c5d761"
    },
    {
        "author": "宋祁",
        "paragraphs": [
            "茂樹交軒地不塵，江光野氣望中新。",
            "客來魚鳥皆知樂，夢罷池塘併得春。",
            "烟竹有痕時拂戶，風花無意自飄人。",
            "當年幕客今追恨，不共山公岸醉巾。"
        ],
        "title": "題翠樾亭",
        "id": "499531ed-8431-417d-8a1f-19461bf42e9e"
    },
    {
        "author": "宋祁",
        "paragraphs": [
            "州堞巑岏迥勢回，一翬斜翥四軒開。",
            "晴光獵草雄風度，曉氣浮江赤日來。",
            "望極長天閒倚杵，醉殘嚴角暝休梅。",
            "須知故楚多餘感，剩費登高作賦才。"
        ],
        "title": "夢野亭在景陵集仙王君爲郡日所創",
        "id": "b4471292-d6ce-44e2-a01c-21a378481e2b"
    },
    {
        "author": "宋祁",
        "paragraphs": [
            "酥酪君家伯仲賢，相從黌舍倏經年。",
            "三巵酒薄難爲聖，一腹書空但喜眠。",
            "庾信刻筠懷舊塢，隠侯題壁有新篇。",
            "糅甘調滑思歸養，溢握陔蘭照露鮮。"
        ],
        "title": "送連氏昆仲還省侍",
        "id": "7ebb0cfd-dcdb-4f53-aa40-58b6882c419b"
    },
    {
        "author": "宋祁",
        "paragraphs": [
            "楚江楓老樹無烟，池上悲秋一惘然。",
            "素蚌虧盈長伴月，戲魚南北各依蓮。",
            "風驅野燐寒爭出，露警臯禽怨不眠。",
            "伏檻臨流未成下，紫荷聲外轉珠躔。"
        ],
        "title": "秋夕池上",
        "id": "a4623143-0de7-4b0c-a05f-515fd4c9756f"
    },
    {
        "author": "宋祁",
        "paragraphs": [
            "楚江南望見脩門，靈鼓聲沈蕙捲樽。",
            "五日長蛟虛望祭，九關彫虎枉招魂。",
            "蘭苕獵翠凄寒露，楓葉摇丹嘯暝猿。",
            "賈誼揚生成感後，沈沙投閣兩銜冤。"
        ],
        "title": "屈原祠",
        "id": "3403e4ad-f459-410f-a0fc-2679ee3df84e"
    },
    {
        "author": "宋祁",
        "paragraphs": [
            "曾聯郡將署鄉書，目見函關賣出符。",
            "奏頌一揮雲落紙，賜袍三浴蕙飄爐。",
            "高軒竝照連乾錦，飲膳分頒萐莆厨。",
            "病幕日期迎晝繡，塵容甘預弩前驅。"
        ],
        "title": "州舉俊民以藝中第爲詩馳賀",
        "id": "059e4a8e-5f1e-4446-ae51-ccd57f3eac4a"
    },
    {
        "author": "宋祁",
        "paragraphs": [
            "月樞殘白伴征輪，雪嶺蕭蕭久墊巾。",
            "此去崤函天設險，古來京洛地多塵。",
            "翠含山氣猶疑夜，紫動林梢已放春。",
            "自笑衰翁應分定，寵光行役兩平均。"
        ],
        "title": "澠池道中",
        "id": "c30a003d-fc08-4781-90bb-a9dc29c687c8"
    },
    {
        "author": "宋祁",
        "paragraphs": [
            "避賢求假左朱輪，衡石通章觸罷頻。",
            "十駕似駑寧取道，五能如鼠不藏身。",
            "危心事國區區在，短領侵年種種新。",
            "君惠轉深無報日，長教猿鶴怨歸人。"
        ],
        "title": "屢乞近郡詔不許",
        "id": "46c0a9e7-4d3a-475c-8f66-49a565792ffd"
    },
    {
        "author": "宋祁",
        "paragraphs": [
            "故園回眼隔雲羅，野馬征塵拂袂過。",
            "息影有時悲惡木，回車無暇避朝歌。",
            "風號萬響天衢籟，山矗千頭佛國螺。",
            "遊子行行歸計晚，庾心一寸奈愁何。"
        ],
        "title": "祗役鄰郡道中曉發",
        "id": "6640ea9d-1d0c-49d0-bc34-adbd2a62501f"
    },
    {
        "author": "宋祁",
        "paragraphs": [
            "兩鬢蓬飛歲月侵，收還秘殿上恩深。",
            "鳥毛落盡那勝彈，桐尾燒焦敢望琴。",
            "前日化工依大冶，今茲舊物恃遺簪。",
            "塵容喜接熒煌座，未忍公然動越吟。"
        ],
        "title": "將道洛先寄太師文相公",
        "id": "42452fd7-ba53-4a2b-8459-7bab8941d12e"
    },
    {
        "author": "宋祁",
        "paragraphs": [
            "曉色青烟萬瓦間，飛譙極望盡通闤。",
            "輪音鬧過叢臺市，歲計多于畏壘山。",
            "獵路向寒鷹眼疾，戍亭無事犬聲閒。",
            "邑民訟息風謠樂，坐飫雙雞止厚顔。"
        ],
        "title": "登樓望郡中美人物之盛",
        "id": "ddd75a70-d4aa-4b7d-afdb-766671520202"
    },
    {
        "author": "宋祁",
        "paragraphs": [
            "外署清郎出佐州，嘲辭不畏上山頭。",
            "天中倦目迷雲闕，江上歸帆避石郵。",
            "佳設自隨賓早晏，還書寧畏渚沈浮。",
            "疁田越鎛農知勸，時伴春旗暗綠疇。"
        ],
        "title": "送史溫虞部佐郡四明",
        "id": "aaa4c69a-bac6-4002-8504-061524edd0f9"
    },
    {
        "author": "宋祁",
        "paragraphs": [
            "二年憔悴擁州旂，尺詔初容覲帝暉。",
            "何幸復燃灰不死，未應爲失馬重歸。",
            "蛟螭對舞瞻層閣，翁仲雙扶識故扉。",
            "病骨多憂黧黑甚，豫慚臺史與薰衣。"
        ],
        "title": "有詔解郡作  其一",
        "id": "2a8c41c3-b1c1-4211-997e-45a567aff1f6"
    },
    {
        "author": "宋祁",
        "paragraphs": [
            "塵晦荷囊裂舊縫，驚聞臺召計匆匆。",
            "忽從楚水楓林下，還入甘泉豹尾中。",
            "即日遂收西望涕，方春便趁北歸鴻。",
            "休誇四入高凉地，已是人間素領翁。"
        ],
        "title": "有詔解郡作  其二",
        "id": "4c273508-64a2-468f-ac80-407a6c2520bc"
    },
    {
        "author": "宋祁",
        "paragraphs": [
            "稷野英僚抱蕝新，東甌假守左朱輪。",
            "吳刀列衛州儀盛，越鎛催耕海葑春。",
            "萍渚日華摇使旆，蜃天樓影暗潮津。",
            "射堂西出賓簪樂，飛盡歌梁幾夕塵。"
        ],
        "title": "送太常邊博士守永嘉郡",
        "id": "3864dff7-89be-4231-8af4-2dfb57752515"
    },
    {
        "author": "宋祁",
        "paragraphs": [
            "廣內多年鐵㰅摧，監州新命詔函開。",
            "河東世擅鵷雛譽，江左人瞻竹箭才。",
            "即席離弦凄鵠韵，幾程殘魄晦珠胎。",
            "興禾善俗蓬仙友，剩舞吳歈耻宴罍。"
        ],
        "title": "送薛學士伯垂同理嘉興郡兼簡太守集仙柳著作",
        "id": "e5c2d956-306b-407f-98df-1522515d7acc"
    },
    {
        "author": "宋祁",
        "paragraphs": [
            "郎署新疇出宰功，海閩關夾使旌雄。",
            "晨塗倦伏雙毫奏，暮席貪隨五兩風。",
            "芳荈摘山唐貢遠，薧魚升豆漢祠豐。",
            "賭囊貴胄膏腴盛，麗唱行聞溢褚中。"
        ],
        "title": "謝都官監建安郡",
        "id": "7aa98cbd-2b70-4bdd-a150-4204799e8154"
    },
    {
        "author": "宋祁",
        "paragraphs": [
            "一翬掀翅壓溪隅，吏事初閒此晏居。",
            "斷岸有時通略彴，輕風盡日戰栟櫚。",
            "雲鴻送目揮絃後，客板看山拄頰餘。",
            "芰碧蒲青來更數，江人多識使君旟。"
        ],
        "title": "江瀆池亭",
        "id": "6080fb98-162c-4f5c-9c6b-50b01c85e04c"
    },
    {
        "author": "宋祁",
        "paragraphs": [
            "博妖齊許取侯封，褒貶都歸竹帛中。",
            "三虎有無空逞辯，一狐埋伏妄貪功。",
            "輪囷自許先枯木，首鼠何曾忌禿翁。",
            "堪笑雲羅彌藪澤，不知天外有冥鴻。"
        ],
        "title": "古意",
        "id": "8c827598-83d8-425a-b027-79f40aee0c5a"
    },
    {
        "author": "宋祁",
        "paragraphs": [
            "一雨初回逗晚凉，近郊連帟儼相望。",
            "乞漿易醉墦間客，就養初閒竈下郎。",
            "暖吹未休緣迥野，低烟不散爲垂楊。",
            "家家鐘鼓爭行樂，肯信龍蛇是怨章。"
        ],
        "title": "寒食野外書所見",
        "id": "a299c436-2181-4c75-8803-7ed6c49b94a0"
    },
    {
        "author": "宋祁",
        "paragraphs": [
            "再試州旟驗不才，却將憔悴到中臺。",
            "相車問罷同牛喘，大厦成時與燕來。",
            "今日謀猷須丙魏，他年賓客但鄒枚。",
            "西園聞道餘春在，尚及花前灧灧盃。"
        ],
        "title": "將到都先獻樞密太尉相公",
        "id": "a03f06ae-1120-41bc-8eaf-dae4849d6634"
    },
    {
        "author": "宋祁",
        "paragraphs": [
            "連章得請避洪鈞，赭案除書天下聞。",
            "久冠鵷鸞爲上宰，別驅貔虎作中軍。",
            "單車款曲懷遼帳，一燧平安出隴雲。",
            "今日朝紳回首看，始知知退是元勳。"
        ],
        "title": "送太尉相公赴鎮安軍二首  其一",
        "id": "7973c8b4-6be5-45ca-ad30-2e920c1c358c"
    },
    {
        "author": "宋祁",
        "paragraphs": [
            "碧波三宿暫沿洄，豹尾雙驅大旆開。",
            "堂上謨成蕭宰去，人間事少赤松來。",
            "巖霖舊潤爲軒雨，醴麴餘甘作宴醅。",
            "下客無緣陪後乘，只應前席欠鄒枚。"
        ],
        "title": "送太尉相公赴鎮安軍二首  其二",
        "id": "86528673-ca47-4ecd-96d0-e8089d6d5bc1"
    },
    {
        "author": "宋祁",
        "paragraphs": [
            "安車就第上優賢，不使當關損晏眠。",
            "勳重舊更三府地，體强初過六身年。",
            "游籃凈貯茶經具，醉幕閒垂酒頌天。",
            "獨念相如久稱疾，時時令預雪臺篇。"
        ],
        "title": "答龐丞相",
        "id": "baa01684-7b12-4254-ad83-74093c03722f"
    },
    {
        "author": "宋祁",
        "paragraphs": [
            "本乏微功輔斗樞，避賢仍忝領州旟。",
            "病依一室由旬坐，老愧專城四十居。",
            "憩石雨苔同髮短，嘯軒霜竹伴心虛。",
            "掛冠尚有三年調，高躅空瞻廣武廬。"
        ],
        "title": "宮保龐丞相以詩見寄次韵和答",
        "id": "94e69ed3-6ca8-4fbf-8c63-370c81be7a18"
    },
    {
        "author": "宋祁",
        "paragraphs": [
            "晚花吹酒送行人，迢遞風烟上七閩。",
            "江海身孤雖戀闕，豺狼路靜不埋輪。",
            "陽林擷露茶腴早，側樹烘霞荔子新。",
            "毛竹乾魚仙祀古，請君尋徧武夷春。"
        ],
        "title": "送張司勳福建轉運使",
        "id": "66960c6d-9b7b-4734-9426-e115086aa856"
    },
    {
        "author": "宋祁",
        "paragraphs": [
            "玉樹扶疏入紫烟，鳴騶偕計望甘泉。",
            "十行深詔言成綍，三道摛華藻掞天。",
            "澤國東風占鵲喜，杏園初日待鸞遷。",
            "自嗟擁鼻沈冥極，生看青雲著祖鞭。"
        ],
        "title": "送友人赴舉",
        "id": "c16ba082-18f7-452d-b438-2d3bfdf0c1a1"
    },
    {
        "author": "宋祁",
        "paragraphs": [
            "薦衡上表獨垂蜺，密雪梁園逼賦期。",
            "秦市千金懷拱璧，舜韶九奏待長離。",
            "劉楨病久曾淹卧，宋玉才多故剩悲。",
            "幾日繡衣榮白晝，郡章驚紱駟車馳。"
        ],
        "title": "送令狐秀才赴舉",
        "id": "dd5be81b-4d0c-47b7-a3a7-c716ffec9f05"
    },
    {
        "author": "宋祁",
        "paragraphs": [
            "蠟鳳當筵占美名，文齋大被集時英。",
            "人同潁水將車樂，賦待尚書給筆成。",
            "鄉酒出郊浮蟻釂，故林馳霧暝猿驚。",
            "省知唱第藂雲幄，歸夢因君到斗城。"
        ],
        "title": "孫景隨侍赴舉",
        "id": "31333bad-dff4-454f-aa1d-1bbff8ac0c6a"
    },
    {
        "author": "宋祁",
        "paragraphs": [
            "君家日下有高名，驥子雙馳嗣世靈。",
            "滄海賦毫多灑白，南山書簡偏蒸青。",
            "縣歌酒釂催鳴鹿，學舍綀寒亂散螢。",
            "崑玉林枝期帝問，差肩唱第邇堯蓂。"
        ],
        "title": "黄注昆仲赴舉",
        "id": "beda6990-698c-4b0e-86d0-790aa7209ff3"
    },
    {
        "author": "宋祁",
        "paragraphs": [
            "漢家廉詔舉翹英，銀紵觀賓望斗城。",
            "北地高門傳玉節，西京舊學秘金籯。",
            "郵亭續食星軺急，嶺路馳烟月狖驚。",
            "幾日東歸榮晝錦，度關遥識棄繻生。"
        ],
        "title": "送朱進士赴舉",
        "id": "20fddab6-3b1d-4a7b-a5c1-26fde6966839"
    },
    {
        "author": "宋祁",
        "paragraphs": [
            "老依渦曲作藩侯，月例黄堂給宴醅。",
            "敢把百壺夸顯父，且將三品敵荆州。",
            "味新聊稱長螯蟹，酌淺尤宜小樣甌。",
            "珍重故人貽麗句，縱傾家釀若爲酬。"
        ],
        "title": "答轉運王工部謝公醪",
        "id": "a9e95565-f098-498d-a5fd-a261633343df"
    },
    {
        "author": "宋祁",
        "paragraphs": [
            "歡餘惜對清談劇，遠路行嗟又愴違。",
            "寒蟻酒空催客別，曉驪歌罷怨人歸。",
            "乾風擺柳衰條短，驟霰迷鴻側陣微。",
            "殘歲念君同恨恨，麗章貽我慰依依。"
        ],
        "title": "提刑張都官回文詩",
        "id": "08a2e36b-37b3-4868-b386-63ced1244d79"
    },
    {
        "author": "宋祁",
        "paragraphs": [
            "共看仙山玉樹秋，從簪朝笏記同游。",
            "調元遂慶登三府，抱帙惟堪讀九丘。",
            "重印垂腰榮擁節，征鞍摩體忝爲州。",
            "如何却舐投殘筆，敢與陽春接唱酬。"
        ],
        "title": "祗答延州安撫吳宣徽",
        "id": "1fc74508-d3cc-4f5c-ac4a-3845277cf14d"
    },
    {
        "author": "宋祁",
        "paragraphs": [
            "謝遏香囊奕思餘，短亭暾景駕驪駒。",
            "客盤飲嗜豐千蹠，仙舄歸飛伴兩鳬。",
            "官柳摇摇縈早絮，縣花的的照晴跗。",
            "東陽玉骨春偏瘦，省對霞朝憶上都。"
        ],
        "title": "李秘校省覲畢却赴乘氏",
        "id": "6a4d2fe0-d3df-4c71-a2dd-055658c9973c"
    },
    {
        "author": "宋祁",
        "paragraphs": [
            "相從同是日邊人，兩見江南碧草生。",
            "馮鋏車魚初倦客，梁山風雨苦思親。",
            "虹橋刻柱前盟苦，獸錦裁囊麗曲新。",
            "袍雪紛紛君莫顧，漢皇終自識平津。"
        ],
        "title": "陳濟赴舉兼省覲",
        "id": "2cd7a7d5-2319-49d1-a576-bbeb485d31e4"
    },
    {
        "author": "宋祁",
        "paragraphs": [
            "酪和盤櫻舊宴空，鳳岐新辟逐旌弓。",
            "坐陪府幄談成藪，趨問家庭史有公。",
            "春斝促浮萍葉紫，夜章催刻密枝紅。",
            "青袍玉骨英游盛，上路爭看側帽風。"
        ],
        "title": "同年梅鼎臣赴鳳翔幕兼省覲",
        "id": "4207e2f3-c0a7-41f2-9206-c53ddb15b0cf"
    },
    {
        "author": "宋祁",
        "paragraphs": [
            "歲滿林光會計期，天緡還賞動慈帷。",
            "貪榮壽母咳蘭養，不過忠臣坂道危。",
            "雲表晨鳬翻舄影，齋中夜鶴應琴絲。",
            "未妨休沐邀清賞，市霧峰蓮共蔽虧。"
        ],
        "title": "梁子材宰葉州鄭縣",
        "id": "54ea33d3-907a-46de-8959-c0d272de1ecb"
    },
    {
        "author": "宋祁",
        "paragraphs": [
            "危樓孤堞共巑岏，怒激號風結暝寒。",
            "校尉登臨非廣武，王孫回望即長安。",
            "來麰蔽隴蹊牛下，密網橫山獵騎攢。",
            "梁霰楚氛催歲晏，有人惆悵悔憑欄。"
        ],
        "title": "北樓",
        "id": "949fbad7-98b9-4175-a63c-b44dbe1ff603"
    },
    {
        "author": "宋祁",
        "paragraphs": [
            "棧外秋高薺樹繁，一星飛影伴輶軒。",
            "屬城導騎賨歌密，近野迎漿蜀老喧。",
            "濯錦萬梭催貢篋，熬鹽千井算牢盆。",
            "行臺自昔書林寵，不爲傷離更黯魂。"
        ],
        "title": "轉運李宥學士",
        "id": "82be7d9e-f5c1-44f6-b23f-81fd1a30ca0a"
    },
    {
        "author": "宋祁",
        "paragraphs": [
            "江西使節擁朱輪，正用中臺鶴髮人。",
            "漕米爭銜千鷁舶，即山催鑄萬蚨緡。",
            "宴齋螺岫披雲出，醉館星苞照露勻。",
            "雙筆詎能藏藻思，落霞孤鶩向蕭辰。"
        ],
        "title": "送江西轉運李定度支",
        "id": "0d4c2f1b-bb04-472e-b60f-7c4561578fc5"
    },
    {
        "author": "宋祁",
        "paragraphs": [
            "漢廷擇日築韓壇，綠詔連催覲帝關。",
            "十乘元戎方叔貴，九天鳴鼓亞夫還。",
            "袍薰瑞氣葱葱外，仗入清塵九九間。",
            "好爲君王言敵事，早將功業勒燕山。"
        ],
        "title": "送王太尉被召歸覲",
        "id": "200487e3-c5f1-45e8-b672-f94b7443c1ad"
    },
    {
        "author": "宋祁",
        "paragraphs": [
            "一雨初晴小霧披，海天羊胛報晨暉。",
            "寒消艷雪沈樓唱，暖入重簾御袷衣。",
            "柳外輕黄紛漠漠，梅梢殘白悵微微。",
            "烟臯笑電無窮樂，行御鯨牙逐錦翬。"
        ],
        "title": "春霽",
        "id": "429127f3-06ac-4dde-83bb-a97c74b840d8"
    },
    {
        "author": "宋祁",
        "paragraphs": [
            "紅蕖薰幕得僚英，膝下斑裳捧檄榮。",
            "露茗一槍蠲蜀渴，絲蓴千里佐吳羹。",
            "駐車吏識官橋柳，作賦人傳隴坻鸚。",
            "夜席兩宮求士切，天官寧復带糊名。"
        ],
        "title": "寄鄂渚胡從事",
        "id": "ba44b609-af09-47b0-8dc4-cc50d9772c0f"
    },
    {
        "author": "宋祁",
        "paragraphs": [
            "風物繁雄古奧區，十年傖父巧論都。",
            "雲藏海客星間石，花識文君酒處壚。",
            "兩劍作關屏對繞，二江聯派練平鋪。",
            "此時全盛超西漢，還有淵雲抒頌無。"
        ],
        "title": "成都",
        "id": "c116fc2c-a19a-4d4d-a7a7-41da4338da1e"
    },
    {
        "author": "宋祁",
        "paragraphs": [
            "有處行春住杏韉，列亭相望鬭翬聯。",
            "花銜曉圃三竿日，樹遶洪河一曲天。",
            "芳草細迎吟路屐，翠篙徐轉飲溪船。",
            "勝遊惠政成雙紀，乞與州圖後世傳。"
        ],
        "title": "寄題滑臺園亭",
        "id": "c7be52c0-0891-4b8a-8dc3-47cb076442ab"
    },
    {
        "author": "宋祁",
        "paragraphs": [
            "菑停滯穗壤餘蔬，畝首東南樂隠居。",
            "席地雕觴千日酒，振緡丹水百金魚。",
            "潺湲弄月蘋汀晚，嗢噱調琴菌閣虛。",
            "霄外高情思把袂，西疇何日一巾車。"
        ],
        "title": "史逸人",
        "id": "7231c5fa-7205-4feb-81e0-5866f3f0561a"
    },
    {
        "author": "宋祁",
        "paragraphs": [
            "傾座仙風冠潁奇，枳鸞移調位猶卑。",
            "蘭薰夕膳三林案，草妬春袍一綵絲。",
            "烟戍星殘低序雁，隴天雲斷送歌驪。",
            "報成結課行堪待，慰薦連章達帝帷。"
        ],
        "title": "送保定張員外",
        "id": "a9b998db-f9a4-41e6-ae6f-aeb193c85e90"
    },
    {
        "author": "宋祁",
        "paragraphs": [
            "岷峨俗美漢條寬，野實呈秋照露寒。",
            "賣劍得牛人息盜，乞漿逢酒里餘歡。",
            "錦波濯綵霞湔浦，磑浪催輪雪沸灘。",
            "告稔不須騰驛奏，自應銅爵報長安。"
        ],
        "title": "歲稔務閒因美成都繁富",
        "id": "b7f3d223-4dd4-4fa5-9e2d-e1b1aa924811"
    },
    {
        "author": "宋祁",
        "paragraphs": [
            "竹石梅蘭號四清，藝蘭栽竹種梅成。",
            "一峰久矣思湖玉，三物居然闕友生。",
            "頼得髯參令我喜，飛來靈鷲遣人驚。",
            "小軒從此完無恨，急掃新詩爲發明。"
        ],
        "title": "蘭軒初成公退獨坐因念若得一怪石立于梅竹間以臨蘭上隔軒望之當差勝也然未嘗以語人沈吟之際適髯生歷階而上抱一石至規製雖不大而巉巖可喜欲得一書籍易之時予几上適有二書乃插架之重者即遣持去尋命小童置石軒南花木之精彩頓增數倍因作長句書以遺髯生聊志一時之偶然也",
        "id": "4c5770f0-8b5e-4cce-9b52-f5e4ad1662c6"
    },
    {
        "author": "宋祁",
        "paragraphs": [
            "飛軒憑望俯丹梯，星雨囊風暝夕曦。",
            "翠阜天遥雲待簇，紺園花老樹低枝。",
            "巾車預畏烟疇迥，蠟屐先憂磴道危。",
            "未似庾公年最少，桑郊盤馬帽簷敧。"
        ],
        "title": "白兆山寺值雨呈同坐",
        "id": "52bd8f19-747f-4467-9733-d23e39a2d10e"
    },
    {
        "author": "宋祁",
        "paragraphs": [
            "青綾襆罷歇徐薰，粗吏多年嘆不文。",
            "病合避賢拋內署，老堪爲帥忝中軍。",
            "聲名已愧空如餠，富貴原知薄似雲。",
            "多謝翔鸞念籠鵠，不然誰信舊同羣。"
        ],
        "title": "祗答洛臺資政房春卿侍郎",
        "id": "3c8878ce-08c4-41dc-b88e-b208dc79db49"
    },
    {
        "author": "宋祁",
        "paragraphs": [
            "淹卧清漳續畔牢，平時賦筆謝登高。",
            "决科漫欲當三道，作頌何曾敵二豪。",
            "久侍經幃慚肉緩，驟歌樓雪覺心勞。",
            "兼金滿橐萱憂釋，空仰文星在漢曹。"
        ],
        "title": "答屯田齊員外見贈",
        "id": "9ce91d19-df3c-4371-a20d-005ddc531c3f"
    },
    {
        "author": "宋祁",
        "paragraphs": [
            "天外仙鳬舄影翻，河干畫鷁棹聲喧。",
            "奇才欲向菰蘆國，麗賦空留霰雪園。",
            "短柳摇摇迎去袂，初花的的伴離罇。",
            "汀蘋續賞饒清思，爲拂吳興舊墨痕。"
        ],
        "title": "送馮彭寺丞長興知縣",
        "id": "1e1787d6-58ba-4db2-85c0-6ac26bccb577"
    },
    {
        "author": "宋祁",
        "paragraphs": [
            "綠髮如雲艾綬青，絃歌百里久沈英。",
            "琴臺滯訟投刀釋，月觀雕章夢草成。",
            "紫芋蹲鴟編富籍，飛觴浮蟻析朝酲。",
            "何當入會甘泉計，玉樹扶疏倚太清。"
        ],
        "title": "寄贈高知縣",
        "id": "e9f5e929-ebdc-4465-8864-8f5213a1939e"
    },
    {
        "author": "宋祁",
        "paragraphs": [
            "連天橐筆侍天臺，始見東方畫隼開。",
            "路避晚風崤外轉，人瞻冬日絳中來。",
            "笳簫後隊聯幽俠，璧馬中軍聘楚材。",
            "自昔河東股肱地，不應歸節嘆淹徊。"
        ],
        "title": "送梅學密赴并州",
        "id": "5367a95c-e1bd-4ae9-9762-8b041a5bcdb1"
    },
    {
        "author": "宋祁",
        "paragraphs": [
            "從祀天壇歇翠薰，西門征軷愴離羣。",
            "暫違冊府三重閣，先過樓船一曲汾。",
            "賨炙擊魚開左席，戲壺爭馬宴中軍。",
            "鸛樓西北懷都思，盡日憑高不礙雲。"
        ],
        "title": "送河中司馬待制",
        "id": "1a3c9189-711e-49c3-a46d-3fbf1c77dd5d"
    },
    {
        "author": "宋祁",
        "paragraphs": [
            "誰謂斯人玷玉堂，憂懷易得復難忘。",
            "素書不答還堆案，長簟無情但竟牀。",
            "涸思論文成軋軋，流年著鬢有蒼蒼。",
            "病襟殊忘支離醜，爲恃君家白雪章。"
        ],
        "title": "抒懷恭答待制施正臣",
        "id": "531cb6d3-192c-4d07-8619-a28e57e4245c"
    },
    {
        "author": "宋祁",
        "paragraphs": [
            "昔歲裁詩送爲郡，今年把袂喜還臺。",
            "遒妍賦筆悲秋罷，寂寞衣囊被謗迴。",
            "勁節肯凋霜外葉，驚湍須畏岸前堆。",
            "撫塵舊友今皆在，笑口何妨爲數開。"
        ],
        "title": "喜屯田凌員外至",
        "id": "f1e01970-5ef4-4ca8-8f40-e1e5adbfefe2"
    },
    {
        "author": "宋祁",
        "paragraphs": [
            "憶共西州把酒巵，酒酣風味未全衰。",
            "人驚李郭同舟日，句索羊何共和時。",
            "省帳飄香君覲早，篋書騰謗我歸遲。",
            "他年會面須驚悵，瘦盡崑山玉樹枝。"
        ],
        "title": "寄連元禮屯田員外",
        "id": "a75fa4b7-3f6a-406d-9017-834a67b9c21d"
    },
    {
        "author": "宋祁",
        "paragraphs": [
            "謁舍修容倦刺毛，紛紛朱紫笑銀袍。",
            "吳天破月愁歸晚，楚俗傷春忌唱高。",
            "江步挐舟雙打槳，酒亭橫幟一持螯。",
            "平臺鄒馬英游盛，霏霰連天待賦毫。"
        ],
        "title": "張生南歸",
        "id": "9ffe3da4-6c2f-458c-b3d0-5306abd68785"
    },
    {
        "author": "宋祁",
        "paragraphs": [
            "艾夜更壺幾沸殘，尚持杯酒禦輕寒。",
            "半分沈令傷多瘦，數刻劉郎惜暫歡。",
            "天外月痕迷倦鵲，庭中霜氣伴衰蘭。",
            "接䍦不倒糟難藉，坐見丹煤委燭盤。"
        ],
        "title": "冬夕酌酒",
        "id": "8a64d6e4-597c-4aa1-b604-bba84f6b0060"
    },
    {
        "author": "宋祁",
        "paragraphs": [
            "紫荷焦脫燥宮毫，萬里邊霜擾鬢毛。",
            "不稱衰年開幕府，只堪平世掾功曹。",
            "飛蓬轉野初無定，瘡雁驚弦久未高。",
            "猶有一愁何計奈，擲䃉難報美人刀。"
        ],
        "title": "答常山屯田張中行寄贈",
        "id": "10a6ca6c-097b-4e9c-ade1-88942f9846a0"
    },
    {
        "author": "宋祁",
        "paragraphs": [
            "曉趁霞暾立殿螭，翠凹濡墨慶逢時。",
            "褚生徒記爲郎事，方朔猶慚待詔饑。",
            "目極天關趨䆗窱，步依宮柞蔭華滋。",
            "故人雅意相憐厚，親唱陽春護草衰。"
        ],
        "title": "答郭仲微以予記注見慶之作",
        "id": "3bcc6c7a-7abe-4183-b752-efac54c9e5e6"
    },
    {
        "author": "宋祁",
        "paragraphs": [
            "秋郊帳飲曙烟銷，素籥凉颸滿泬寥。",
            "南國大沽三獻玉，西京催駕一封軺。",
            "頻年衣敝緇塵化，幾夕文成密雪飄。",
            "奏御前期深底處，紫清仙闕鬰岧嶢。"
        ],
        "title": "送袁進士赴舉",
        "id": "eec27b8e-db53-4bbc-b4e5-c25aa9564a4a"
    },
    {
        "author": "宋祁",
        "paragraphs": [
            "巖樹蕭蕭秋興歸，師臣仍此褫朝衣。",
            "羽觴聊欲同賓壽，玉體何曾待戰肥。",
            "風圃薄寒浮醉衽，雨滎新浪拍漁磯。",
            "清篇自有夔龍舊，方外相從屏世機。"
        ],
        "title": "次韵宮師相公答太傅相公秋書",
        "id": "2cdaa2d4-dff4-4934-b43d-5e6cb3681430"
    },
    {
        "author": "宋祁",
        "paragraphs": [
            "百尺危樓照綵霓，憑高不見羽人歸。",
            "桑田海上悲深淺，城郭人間歎是非。",
            "急槳征帆來未定，遠雲低樹去相依。",
            "古歡今恨成多少，詎減江聲與翠微。"
        ],
        "title": "登樓",
        "id": "628a69c7-39e1-4d7c-bbce-290a17b76068"
    },
    {
        "author": "宋祁",
        "paragraphs": [
            "景陵同坐貫花筵，日月飛馳三十年。",
            "兩股尋回江上錫，一燈分照劍南天。",
            "巖雲護鉢龍降呪，林露侵衣鶴警眠。",
            "此地相逢須重別，在家靈運已華顛。"
        ],
        "title": "送元諍歸中巖",
        "id": "50384521-3911-4961-a108-620e0f44bb7e"
    },
    {
        "author": "宋祁",
        "paragraphs": [
            "刻意悲秋髮未華，諸曹頻費杜陵嗟。",
            "歌緣郢客高難和，璧是秦人誤指瑕。",
            "綠底恩書褒振滯，烏衣羣從慶還家。",
            "離宮萬戶經庠盛，却對諸生坐絳紗。"
        ],
        "title": "同年王聖源南都講授",
        "id": "bdf28337-da90-488a-9c2a-b82c5eee01ef"
    },
    {
        "author": "宋祁",
        "paragraphs": [
            "天心北顧倚長城，上相元戎兩印榮。",
            "雞羽靜沈傳處檄，虎皮間裏戰餘兵。",
            "九宵冬日人蒙惠，萬耒春霖俗勸耕。",
            "和氣愈充身愈退，只憂難避是功名。"
        ],
        "title": "守塞三年上北京留守賈相公  其一",
        "id": "23c91da2-91eb-4345-87de-6ddde2d524a9"
    },
    {
        "author": "宋祁",
        "paragraphs": [
            "雨洗星街夜祲空，暫持魚牧守離宮。",
            "臯陶舊曲明良內，郤縠高談禮樂中。",
            "載筆後車雲蓋密，鳴鐃前隊錦褠紅。",
            "不妨華髮千官上，始稱凌烟第一功。"
        ],
        "title": "守塞三年上北京留守賈相公  其二",
        "id": "24c190e1-2a0d-4c29-b988-5d9f4b142ed1"
    },
    {
        "author": "宋祁",
        "paragraphs": [
            "伏檻臨堂更曲池，鮮風淡蕩燕參差。",
            "蕙殘已覺銅盤冷，梅落猶煩玉笛吹。",
            "拂世只愁衣带緩，當筵但訴玉杯遲。",
            "羲和辛苦真何益，不放金烏宿故枝。"
        ],
        "title": "暮春",
        "id": "6b85a5e1-3a0e-4796-be21-77300fe75b30"
    },
    {
        "author": "宋祁",
        "paragraphs": [
            "俯首周南淚未乾，驚開魚素得雙盤。",
            "心隨月樹烏三匝，病費仙山藥一丸。",
            "久許橫經陪闕里，更憂舉步學邯鄲。",
            "髀銷衣緩風波苦，鴻陸歸飛燕厦寬。"
        ],
        "title": "感懷",
        "id": "635f7640-7733-4e4d-8de8-030e7d7fa8a6"
    },
    {
        "author": "宋祁",
        "paragraphs": [
            "出案屯營卧治州，黄雲三結塞垣秋。",
            "敦詩未必真謀帥，有恨何妨老不侯。",
            "百慮參差非壯境，一樽寥落但邊愁。",
            "此時自躍知無愧，萬物爐中許見收。"
        ],
        "title": "續抒感懷",
        "id": "5622842c-8486-43f1-8b19-818b21a25821"
    },
    {
        "author": "宋祁",
        "paragraphs": [
            "俸微纔給斗升儲，煬竈烟沈乏爨蘇。",
            "下澤出游無款段，長安飽死羨侏儒。",
            "病杯殘蟻分蛇影，夢管流塵晦鼠鬚。",
            "天極包荒恩未報，敢隨張翰憶秋鱸。"
        ],
        "title": "官廩月錢不足經費",
        "id": "57a5c954-14f7-4f09-b446-b8ff31017599"
    },
    {
        "author": "宋祁",
        "paragraphs": [
            "顔徒陋巷不堪憂，日晏南榮擁敝裘。",
            "已識交情一貴賤，寧論書置自沈浮。",
            "爭名在昔聞探穴，嗅餌何人肯直鉤。",
            "强欲誅茆啟三徑，邑中無客繼羊求。"
        ],
        "title": "書懷  其一",
        "id": "bcd9ecec-035e-48e6-83b6-8fd8084148ef"
    },
    {
        "author": "宋祁",
        "paragraphs": [
            "功成有意避齋壇，睨柱無瑕玉更寒。",
            "萬里長風收戍旆，三年零雨拂歸鞍。",
            "樽中酒美催高會，圯上書閒得細看。",
            "歲晏雪園賓蓋少，要須枚叟奉餘歡。"
        ],
        "title": "書懷  其二",
        "id": "a254d666-899e-46a8-94ee-4e410b37a387"
    },
    {
        "author": "宋祁",
        "paragraphs": [
            "銀礫欺春亂眼來，重陰萬里壓平臺。",
            "光沈後牖將飛瓦，艷補南枝已落梅。",
            "池曲平翻冰共泮，山腰未積玉爭頹。",
            "長安併長旗亭價，蜀女當壚自滌盃。"
        ],
        "title": "春雪",
        "id": "59786dfb-5851-4a2a-bfde-b4fca50f777b"
    },
    {
        "author": "宋祁",
        "paragraphs": [
            "風御憑空攬玉塵，急飄斜舞碎霙勻。",
            "九重闕裏都無夜，五出花前自作春。",
            "賸借薄寒添雁夕，强留餘晦惱鸞晨。",
            "須知柳絮紛紛態，迷殺章臺便面人。"
        ],
        "title": "春雪寄鄭府尹",
        "id": "0ea2e64c-d0df-4382-90b8-d749932ebe1c"
    },
    {
        "author": "宋祁",
        "paragraphs": [
            "慘淡繁雲密霰狂，結瑶城堞儼相望。",
            "偷尋柳絮思隋岸，誤折蔾光認洛陽。",
            "斜透綺簾欺翡翠，旋迷樓瓦失鴛鴦。",
            "平臺賓客今何在，誰繼鄒枚從孝王。"
        ],
        "title": "看雪",
        "id": "7784f691-333b-4f3b-82e7-2394c4158bf2"
    },
    {
        "author": "宋祁",
        "paragraphs": [
            "雪壓春期蔽曙空，憑高把酒思無窮。",
            "光侵病鬢都成白，寒著酡顔久未紅。",
            "淮滸亂迷珠罅月，柳園狂誤絮時風。",
            "使君醉筆慚妍唱，半落巴人下里中。"
        ],
        "title": "望仙亭置酒看雪",
        "id": "640809f2-6366-4df3-ae28-14f4bfed5148"
    },
    {
        "author": "宋祁",
        "paragraphs": [
            "親祝星魚裂繪綃，再旬方見瑞英飄。",
            "陰連臘底寒威在，潤壓春頭癘氣銷。",
            "碎粒有聲欺瓦屋，亂花無次惱林條。",
            "府中上客真才子，首爲常民續楚謠。"
        ],
        "title": "答通判張太博賀雪應期",
        "id": "8d686c42-56e8-4d20-ad2f-f3622200b0c1"
    },
    {
        "author": "宋祁",
        "paragraphs": [
            "風過龍山萬里沙，密霙疏霰渺無涯。",
            "臺疑穆滿都成璧，樹憶黄奴併是花。",
            "曾許輕姿饒白羽，解將寒力減流霞。",
            "梁王不悅鄒枚老，同坐睢園念歲華。"
        ],
        "title": "對雪二首  其一",
        "id": "3a2d52cd-04f6-4740-a30c-7830452b08fe"
    },
    {
        "author": "宋祁",
        "paragraphs": [
            "縈叢著樹半瀟瀟，皓氣妍華混泬寥。",
            "爲倚風流偏解舞，故藏朝晛未成消。",
            "玉繩四徹仙峰迥，銀界三千佛國遥。",
            "向曙紛紛殊未已，九門知有謝莊朝。"
        ],
        "title": "對雪二首  其二",
        "id": "0ce6efb7-9034-4ab3-bc2e-7a007c6309e1"
    },
    {
        "author": "宋祁",
        "paragraphs": [
            "天京飛雪灑車裝，九九清塵御路長。",
            "斜影不迷宣曲騎，薄花纔點羽林槍。",
            "觀邊麗色含鳷鵲，蓋外輕陰亞鳳凰。",
            "誰識憲騶巡趠盛，賜袍衝霰入林光。"
        ],
        "title": "和晏相公乘輿宿殿致齋日巡仗遇雪",
        "id": "b2c53b58-edfa-407f-9d90-ece1c84852da"
    },
    {
        "author": "宋祁",
        "paragraphs": [
            "孝王臺下糅花飛，草草歸驂驟碧啼。",
            "斗作暝寒凌冒絮，更回餘舞拂鄣泥。",
            "城連迥闕迷蒼鳳，人度長橋壓素霓。",
            "頹玉正酣天幕靜，不妨清思入新題。"
        ],
        "title": "和晏相公夜歸遇雪",
        "id": "51763381-4f3f-4d2c-83d9-85ada012ce11"
    },
    {
        "author": "宋祁",
        "paragraphs": [
            "的暈遥連射圃牆，碧簾烟瓦鬭翬翔。",
            "庭中桂樹含春早，席外簾衣拂地長。",
            "鱠縷薦盤鯿項縮，酒杯行算蟹螯香。",
            "主翁綬带多歡極，賓轄沈聲在井牀。"
        ],
        "title": "漢南都監官廨射亭",
        "id": "3d141449-f662-493b-8751-7b8758f6fe1e"
    },
    {
        "author": "宋祁",
        "paragraphs": [
            "右輔風烟接上都，功成番愛駐州旟。",
            "爐經萬物爲銅後，田是諸侯假璧餘。",
            "合宴金匏催大白，當年賓從照紅蕖。",
            "向來病守成惆悵，不預懷鉛奉相車。"
        ],
        "title": "寄獻許昌晏相公",
        "id": "7475bd14-68ec-4ce3-b164-80553e2b6e52"
    },
    {
        "author": "宋祁",
        "paragraphs": [
            "多年卧病厭腥膢，香飯初依竺國流。",
            "宣父蒲葅真可學，鍾岏蚶蠣更無求。",
            "爐銷午篆天花泊，几隠宵燈偈葉留。",
            "割肉炰羔非我事，此身今悟一浮漚。"
        ],
        "title": "絕葷",
        "id": "63b5fe2f-18b2-4ddd-8428-9d220bd02460"
    },
    {
        "author": "宋祁",
        "paragraphs": [
            "魯簡多年屋壁藏，始營翬棘瞰堂皇。",
            "髹厨四匝香防蠹，鏤槧千題縹製囊。",
            "定與鄉人評月旦，何妨婢子誦靈光。",
            "良辰更此邀清賞，庭樹交陰雋味長。"
        ],
        "title": "寄題眉州孫氏書樓",
        "id": "8d8eb834-c9a7-4834-a529-821fbc4eb569"
    },
    {
        "author": "宋祁",
        "paragraphs": [
            "春暉明淡上三竿，風菀愁紅邁蔕殘。",
            "夢後單衾凌晚薄，體中餘酒向醒寒。",
            "山梁嗅雉晨羞飫，楯鼻磨鉛藻思乾。",
            "深愧府公賓禮厚，不教持版預粗官。"
        ],
        "title": "南峴候館晚春有感獻郡守",
        "id": "4450f208-da71-457d-80b7-cfb04b645058"
    },
    {
        "author": "宋祁",
        "paragraphs": [
            "靜彈塵幘照溪流，落泊春芳向盡頭。",
            "早葉乍濃留客坐，晚花猶在索人愁。",
            "最憐幽草能縈带，已覺浮雲解映樓。",
            "玉髮未多須劇飲，贏輸寧屬阿戎籌。"
        ],
        "title": "三月晦日",
        "id": "8e465b62-e30f-44b8-b5e9-cd2ac1fa5978"
    },
    {
        "author": "宋祁",
        "paragraphs": [
            "卜夜金華逼綺寮，星河垂地漏聲遥。",
            "吟龍遞怨先供舞，留鳳愁寒不傍簫。",
            "隔坐聯章催鏤管，分行度曲認金翹。",
            "平明便是驪駒別，莫使衣香即日消。"
        ],
        "title": "夜宴",
        "id": "97aa9845-0839-4545-a3bc-0cddab1e92a5"
    },
    {
        "author": "宋祁",
        "paragraphs": [
            "百花洲外六花寒，使幕凌晨把酒看。",
            "舞袂回風人鬭麗，醉山頹玉客留歡。",
            "斜霏北渚離鴻下，密灑東風寶騎攢。",
            "猶念平臺舊朋侶，遠將清句代幽蘭。"
        ],
        "title": "答燕龍圖對雪宴百花見寄",
        "id": "0b29022a-9be5-4d69-b59e-1834221d540e"
    },
    {
        "author": "宋祁",
        "paragraphs": [
            "宴堂叢橑倚晨霏，客衽風清酒力微。",
            "曲沼新荷能礙釣，霽林濃葉不通飛。",
            "盤紛素膾魚腴美，齒漬寒津蔗境肥。",
            "一笑相歡無吏責，張扶應悟坐曹非。"
        ],
        "title": "休日閱古堂小宴",
        "id": "a4cccc47-4bf7-432b-aef7-726ac29cf3d3"
    },
    {
        "author": "宋祁",
        "paragraphs": [
            "大庭聯袂掞英華，龍鳳池名在一家。",
            "雁塔墨痕鴒繼序，桂林春色棣交花。",
            "袍薰茂草萋萋遠，檣豎歸風櫛櫛斜。",
            "靈越弦歌皆勝踐，遞賡清思賦餘霞。"
        ],
        "title": "陳奉禮宰四明",
        "id": "5170bb42-85a2-49ae-bc1d-bf4049f67977"
    },
    {
        "author": "宋祁",
        "paragraphs": [
            "四忝方州換隼旟，九番官樹老儲胥。",
            "淹留太史編殘藁，廢忘河東篋裏書。",
            "遠想淵雲才不逮，略通邛僰計仍疏。",
            "夢迴密友偏矜我，時損瑶音附鯉魚。"
        ],
        "title": "答彭州職方朱員外公綽",
        "id": "65c2b5b4-1fda-489a-b270-f69c90f3b052"
    },
    {
        "author": "宋祁",
        "paragraphs": [
            "使麾得請印垂腰，不畏秋風病鬢凋。",
            "游子已携河上手，客槎猶在斗邊橋。",
            "水從南浦傷離劇，馬近東方作意驕。",
            "曉榻夢回翻自愧，卧聽人赴午門朝。"
        ],
        "title": "艤舟懷信亭",
        "id": "7a00beee-6c66-4851-8278-bbc8b946a88d"
    },
    {
        "author": "宋祁",
        "paragraphs": [
            "君趨召節向中臺，我滯邊州未得回。",
            "頭白羞論天下事，眼青欣舉故人杯。",
            "池蛟得雨鱗先動，霜隼乘風翅始開。",
            "見上若詢頗牧將，爲言儒帥果非才。"
        ],
        "title": "省判李度支碩相過敘別兼述感懷",
        "id": "6efce499-5c1e-4a0e-ba36-afcb9146611b"
    },
    {
        "author": "宋祁",
        "paragraphs": [
            "殊庭詔蹕斗車回，學省歌驪宴豆開。",
            "孺子橐閒同放筆，景山鐺暖不停杯。",
            "橋門細溜生寒沼，經市斜光落晚槐。",
            "捉麈知君非興淺，枉教華劇計籌催。"
        ],
        "title": "監中會兩禁諸公飲餞吳舍人梁正言富修撰葉龍圖以計省不赴作詩見寄",
        "id": "aca20e6a-bdad-49a6-a71d-542aa1bb73a3"
    },
    {
        "author": "宋祁",
        "paragraphs": [
            "寒山倒影入樓扉，鈴唱愔愔少諍辭。",
            "左手持螯人嗜飲，一斑窺豹客爭棋。",
            "萍游倦斝傷酲夕，星落殘枰鬭劫遲。",
            "日日忘懷還憶否，戍時瓜老是歸時。"
        ],
        "title": "客自茂來言元禮日觀棋劇飲",
        "id": "ccea90ce-fd40-44fa-9828-3e6be16310ba"
    },
    {
        "author": "宋祁",
        "paragraphs": [
            "酏顔夜酌釂蘭巵，悵憶彫年事半違。",
            "雪墅隴雲寒寡色，霜天幌月暗通輝。",
            "素書有恨隨鴻遠，蘧夢無成伴蝶歸。",
            "可得延陵重一聽，流波雅引在金徽。"
        ],
        "title": "冬夜飲散悵然有感",
        "id": "b37d84be-4f2c-468a-833d-3fe36ed8d812"
    },
    {
        "author": "宋祁",
        "paragraphs": [
            "像閣緣雲一水東，鹿園珍樹蔽青葱。",
            "漂殘劫燼神池浪，吹去菱花講坐風。",
            "仙石拂衣寒起霧，層沙聚塔遠凌空。",
            "赤髭凈侶移談久，牛首青烟匝篆紅。"
        ],
        "title": "東湖禪院",
        "id": "c205d7de-0654-4ba7-bad1-6d529b3a89d0"
    },
    {
        "author": "宋祁",
        "paragraphs": [
            "苑路高高雪作泥，始知春信到芳蹊。",
            "綠波水暖魚腮驟，縹色陂長麥首齊。",
            "萬里碧雲隨望合，半規紅日有情低。",
            "榆牙柳目相看數，枉是迴腸付解携。"
        ],
        "title": "送客野外始見春物萌動",
        "id": "12cd843b-4ccc-4472-afbe-a4056ddd4e67"
    },
    {
        "author": "宋祁",
        "paragraphs": [
            "祖帟難留十里筵，亭臯衰柳但長烟。",
            "班騅不及來時路，黄鵠空驚去後絃。",
            "曾是松心同歲晚，怒無梅信發春前。",
            "南樓漫作憑高計，望盡天涯更有天。"
        ],
        "title": "送客不及",
        "id": "d8e76e06-0cc7-418c-9869-e0dbc8804089"
    },
    {
        "author": "宋祁",
        "paragraphs": [
            "十里長臯五里亭，天涯送月淚緣纓。",
            "洛辭但許凌波渡，桃曲猶煩用檝迎。",
            "遠信即時勞裂素，客心何日免摇旌。",
            "芳晨莫遣歸期晚，碧草江南正亂鸞。"
        ],
        "title": "江上送客",
        "id": "d1db63ff-f5b8-42ba-a85b-b0d6edc08aea"
    },
    {
        "author": "宋祁",
        "paragraphs": [
            "貂裘敝盡飲瓢空，身滯平臺倦客中。",
            "濩落本依莊櫟社，飄颻誤閉隴鸚籠。",
            "心緣遠別長依旆，髮近窮年已付蓬。",
            "素願祿儲過六百，雲羅天外有冥鴻。"
        ],
        "title": "倦客",
        "id": "e22fbd09-97d1-4451-b8bc-3d7d46b93eed"
    },
    {
        "author": "宋祁",
        "paragraphs": [
            "寶梯斜級上盤空，千里亭臯一眺窮。",
            "翠柰自生經苑地，萎花時墮佛天風。",
            "橋橫潁岸淙幽碧，日下嵩雲插倒紅。",
            "暫滌六塵憑檻久，可嗟歸御太匆匆。"
        ],
        "title": "登師利寺文殊閣",
        "id": "6fd2d7cd-7216-4ea2-a5ae-3698654b4e08"
    },
    {
        "author": "宋祁",
        "paragraphs": [
            "自有西京七發才，蠲疴不待更延枚。",
            "摐金廣樂迷魂寤，蔽月飛雲病膜開。",
            "宮鼠晦鬚拋賜琯，蓬魚霏縷强晨杯。",
            "何人過問維摩室，定有文殊作禮來。"
        ],
        "title": "中山公損疾二首  其一",
        "id": "822cc2ce-54e9-4fed-8bd5-bb3e379fc9dc"
    },
    {
        "author": "宋祁",
        "paragraphs": [
            "懇避嚴廬十拜章，一麾重許出東方。",
            "批成詔鳳多焚草，戲入仙禽不亂行。",
            "麗正書編爭授簡，荆州象笏別持囊。",
            "絳帷有客悲秋早，預怯臨流奉祖觴。"
        ],
        "title": "中山公損疾二首  其二",
        "id": "945d3034-e7d6-4a15-8d28-8f19c262c6c6"
    },
    {
        "author": "宋祁",
        "paragraphs": [
            "絳幘雞人唱夜籌，宿廬遥忖道山頭。",
            "夢思園吏成覊寢，書掩冤家倦對讎。",
            "雨閣氣昏蓮蔕并，燭簾光動蒜條鈎。",
            "孤吟一夕懷康樂，廣陌黎明望紫騮。"
        ],
        "title": "長兄冬夕遞宿偶成長句上寄",
        "id": "88973180-b84d-4b13-ac2d-5aae8393000d"
    },
    {
        "author": "宋祁",
        "paragraphs": [
            "二星秋早駕雲車，此夕聞君寓直廬。",
            "月在宮中穿線處，香傳樓下曝衣餘。",
            "橋烏徑度明河近，巢鳳歸翻暝閣虛。",
            "寂寞潜郎誰晤語，只應藜燭伴讎書。"
        ],
        "title": "和王龍圖七夕直宿",
        "id": "57720d02-c23b-4535-a16f-6330573191d1"
    },
    {
        "author": "宋祁",
        "paragraphs": [
            "龍樓一品亞臺聯，佚老歸來帝養賢。",
            "商皓嶺芝追隠伴，胡公潭菊得高年。",
            "客盤梅熟經調鼎，宴渚舟橫舊濟川。",
            "延閣裁章紆和曲，玉音風馭共泠然。"
        ],
        "title": "和宮師相公待制龐學士賢年二韵續川然兩字",
        "id": "dc035863-db00-46ed-9aa5-07461dbf580c"
    },
    {
        "author": "宋祁",
        "paragraphs": [
            "雩上鮮風拂袂過，訟庭談樹自婆娑。",
            "東家屋壁韋經絕，左氏門庭賦筆多。",
            "岫幌蟾蜍生夕露，墨池科斗動圓波。",
            "學詩夢草豐餘暇，萬壽稱觴醉弁俄。"
        ],
        "title": "友人書齋",
        "id": "2d7a17ce-eac8-4fcf-ac99-096c571ce037"
    },
    {
        "author": "宋祁",
        "paragraphs": [
            "曹鼠秦車未足多，幾人曾此動悲歌。",
            "鴻心不慕冥冥弋，鳬脛長隨泛泛波。",
            "方朔一生游禁籞，彥倫終古老山阿。",
            "江淹若是真多恨，古往今來奈爾何。"
        ],
        "title": "感事",
        "id": "78433ddb-be25-435d-8fe2-d0b677c95c4c"
    },
    {
        "author": "宋祁",
        "paragraphs": [
            "身是雞翹侍從流，單車淮上老爲州。",
            "全生正似婆娑樹，不死翻成觳觫牛。",
            "今日空名同地餠，晚年歸計有瓜疇。",
            "慚君遠寄相思句，不啻三逢採艾秋。"
        ],
        "title": "答李從著作",
        "id": "2bde66a2-9dd7-4c4f-9915-8fe5adcbb933"
    },
    {
        "author": "宋祁",
        "paragraphs": [
            "漢臯烟浪潑醅春，弭節江干一問津。",
            "南浦草平偏送客，大堤花晚欲留人。",
            "歸心怨逐摇摇旆，尺素愁迷六六鱗。",
            "湘冊聚螢嵇几靜，露軒香粉暗書筠。"
        ],
        "title": "朱舜卿南遊有寄",
        "id": "6012f558-1348-4636-9c99-6cc40ce76f2a"
    },
    {
        "author": "宋祁",
        "paragraphs": [
            "星翼分疆鎮上游，江山和氣擁行舟。",
            "芝房照露供盤劑，萍日橫波送棹謳。",
            "楚塞路長雲戀幕，孺亭天晚月呈鈎。",
            "漢家夜席歸期近，宮篋書空謗焰收。"
        ],
        "title": "賀紫微舍人改鎮",
        "id": "ba7667a3-c41d-4f2f-a057-9a903ba2fb44"
    },
    {
        "author": "宋祁",
        "paragraphs": [
            "江邊瑶草鬭袍青，所樂從軍得四明。",
            "新水一篙催泛鷁，故林三月及聞鶑。",
            "羽書無警棲毫熟，談幄多歡醉葉傾。",
            "我亦中都厭羊酪，爲傳秋思與蓴羹。"
        ],
        "title": "送孫皋",
        "id": "304bb1ac-cadf-459d-9512-5ba0649b43db"
    },
    {
        "author": "宋祁",
        "paragraphs": [
            "橫步文林二十春，華顛初得半通綸。",
            "江邊又濯滄浪水，堂上寧招骯髒人。",
            "未分塵纓慚蕙帳，不緣羊酪棄羹蓴。",
            "思家夕夢還都信，併附秋波六六鱗。"
        ],
        "title": "送黄灝",
        "id": "b680532a-5ff6-4644-bbfa-72185f05f3c9"
    },
    {
        "author": "宋祁",
        "paragraphs": [
            "草遠花明溝水頭，同君此地併離愁。",
            "蓋餘甕酒沈三賦，合作盤鯖厭五侯。",
            "覺在他鄉應有夢，信非吾土少登樓。",
            "楚山不見西江遠，莫反騷文剩駐留。"
        ],
        "title": "送張問南游",
        "id": "741c7108-0a82-4dd2-b7ca-2b3482c779b0"
    },
    {
        "author": "宋祁",
        "paragraphs": [
            "春筠蒸徧擿鋒摧，剡奏飄然別上臺。",
            "授簡客驚枚乘去，探書人繼史公來。",
            "爆桐度曲離筵慘，樵的分風使棹催。",
            "千萬禊濱傳善序，永和三月有流盃。"
        ],
        "title": "送鄭天休",
        "id": "c0dd60fb-99d2-41e9-a0a0-f27cbeac2ee1"
    },
    {
        "author": "宋祁",
        "paragraphs": [
            "百五天長甚雨回，祖筵離思冷如灰。",
            "騁辭睢苑繁雲散，拄頰西山曉氣來。",
            "草色不須爭去袂，花光正欲傍迎醅。",
            "相君卧鎮羣英集，一府翹然用楚材。"
        ],
        "title": "送馬房",
        "id": "ce98df60-688b-4d06-b4d3-1e0601541d32"
    },
    {
        "author": "宋祁",
        "paragraphs": [
            "中園愛客重游陪，三月林花落復開。",
            "鏤管喜傳吟處筆，白波催卷醉時杯。",
            "歡襟已快邀風度，舞地猶寬放雪回。",
            "不是年芳相假借，使君兼乏斐然才。"
        ],
        "title": "三月四日玩園花小集",
        "id": "a15d61cc-3fc8-4e6e-8007-ce0b57113d9d"
    },
    {
        "author": "宋祁",
        "paragraphs": [
            "江雲夜雨過前墀，菌閣微凉縠霧披。",
            "戒井漏殘銀箭促，青天笑罷玉壺欹。",
            "文波弱荇浮清瀨，珍樹驚禽遶暗枝。",
            "縱使何郎詩筆在，未應幽恨抵蘭時。"
        ],
        "title": "春夕雨歇",
        "id": "7f49fd1f-de5d-4fa1-8d2e-e05c54304dc0"
    },
    {
        "author": "宋祁",
        "paragraphs": [
            "北榭風輕爽醉襟，天涯摇落對登臨。",
            "一篙寒浪船移浦，千尾殘陽鳥赴林。",
            "倦客亭臯時遠笛，早寒墟里漸疏碪。",
            "憑欄不覺休邊角，暝氣蒼茫失半岑。"
        ],
        "title": "城西晚眺",
        "id": "3f49eab1-53f5-4e59-b615-a3cd116d2bb7"
    },
    {
        "author": "宋祁",
        "paragraphs": [
            "隠路高高入翠微，人亡宅在有餘悲。",
            "自圓溪月知吟處，不散巖雲憶卧時。",
            "素壁塵昏三紀貌，白楊風老幾尋枝。",
            "草堂故集篇篇好，要與商翁續紫芝。"
        ],
        "title": "題著作魏仲先隠墅",
        "id": "698a20dd-4b06-4e0a-bab4-99c63dafbaa3"
    },
    {
        "author": "宋祁",
        "paragraphs": [
            "三年去國別堯雲，一篋書空此謗分。",
            "賈誼有才偏隕涕，屈原何賦不思君。",
            "諫囊久晦沈餘草，綬笥重開續舊薰。",
            "幾日班春向桑野，漢家新詔十行文。"
        ],
        "title": "杜少卿知陸州",
        "id": "f0764c29-8ada-403a-836d-c7c6ab1834c0"
    },
    {
        "author": "宋祁",
        "paragraphs": [
            "墀塗晝對光堯蓂，細札芝泥襲綬馨。",
            "三獨舊臺呼輻寵，十連新府夢刀靈。",
            "雲梯霽日明鈎棧，雨閣蒼苔蝕劍銘。",
            "只恐廉襦歌未厭，螢煌歸應六符星。"
        ],
        "title": "程密學知益州",
        "id": "9ec58e3c-33b4-4df8-89ca-a685fd280ae9"
    },
    {
        "author": "宋祁",
        "paragraphs": [
            "漢家關內使騶來，廣魯風旟畫隼開。",
            "地得股肱雄近輔，書留筋骨冠中臺。",
            "儒宮剗壁嚴祠豆，督府均羊盛宴罍。",
            "應望仙閭舊車道，倚天媧石篆昭回。"
        ],
        "title": "張屯田知兖州",
        "id": "e8e85791-80d8-42cb-bae0-c583fdac23a1"
    },
    {
        "author": "宋祁",
        "paragraphs": [
            "歲久中臺鵠領垂，牢盆罷計擁藩麾。",
            "新加綬艾天香襲，密對簾鬚禁刻移。",
            "青舸信潮隨早暮，赤轓靈雨徧公私。",
            "樹猶如此成前感，重蔭當年蔽芾枝。"
        ],
        "title": "葉司封知宣州",
        "id": "6b67ea56-a9ca-432a-9576-62cac50f4309"
    },
    {
        "author": "宋祁",
        "paragraphs": [
            "病興還見歲華陰，身屬櫜鞬久未任。",
            "主畫固須煩孟博，作書寧免倩陳琳。",
            "仙丸玉匕貪餘餌，甜酎銀甌喜細斟。",
            "誰笑衣囊長寂寞，橫思新得漢臺金。"
        ],
        "title": "病興",
        "id": "0f097548-04fc-409f-91c9-671aa0a7231b"
    },
    {
        "author": "宋祁",
        "paragraphs": [
            "懇乞江南太守麾，過家爲有故山期。",
            "使軒密雨千騶擁，瑣闥斜陽一拜辭。",
            "枕底潮雞參驛鼓，船頭沙鴇避牙旂。",
            "此行正及吳羹美，雉尾蓴香欲變絲。"
        ],
        "title": "送俞給事知宣州",
        "id": "ac98c064-e1b3-403c-ab91-396e8eb5ec2e"
    },
    {
        "author": "宋祁",
        "paragraphs": [
            "坡殿程篇屬思精，飄飄老氣薄黔嬴。",
            "一臺舊服郎官筆，千騎新提太守兵。",
            "候吏騰裝催去舸，故人引脰悵離觥。",
            "雲波莫苦秋江闊，自有桃歌用檝迎。"
        ],
        "title": "凌屯田知和州",
        "id": "9a106191-eff1-4e60-8fa9-0a9d947f6e61"
    },
    {
        "author": "宋祁",
        "paragraphs": [
            "螭階看引羽林兵，罷直還家得使旌。",
            "黼帳三雲清曉別，錦鄣千騎上頭迎。",
            "鴛沈故瓦秋烟闊，鳳下長阿夕照平。",
            "誰伴燕休同把酒，嘈嘈歌鼓亞夫營。"
        ],
        "title": "送郭太保知相州",
        "id": "fb1f08b6-b75f-4f2f-9b1f-8ceeb8a18586"
    },
    {
        "author": "宋祁",
        "paragraphs": [
            "二年同守夢刀城，遥節初爲北道行。",
            "飛將負才曾捕虜，伏波見上數論兵。",
            "劍南剩臘梅迎使，塞下新春柳映營。",
            "貴寵逼身頭未白，七貂終嗣漢西京。"
        ],
        "title": "張宮苑拜嘉州刺史知恩州",
        "id": "98ae157f-90db-4ff2-936d-63d1592a1975"
    },
    {
        "author": "宋祁",
        "paragraphs": [
            "窮愁四十鬢華侵，肘卧垂楊感慨深。",
            "遺墨未乾園令札，悲絃長絕獻之琴。",
            "嗟賢有夢龍占苦，對臆無言鵩坐陰。",
            "三步過車綿酹薄，死生從此隔朋簪。"
        ],
        "title": "哭公孫子正",
        "id": "93b969d6-7fd8-472c-8f17-6b63bcd89b48"
    },
    {
        "author": "宋祁",
        "paragraphs": [
            "開秋七夕到佳辰，里俗爭誇節物新。",
            "烏鵲橋頭已凉夜，黄姑渚畔暫歸人。",
            "裴回月御斜光斂，宛轉蛛絲巧意真。",
            "卜肆沈冥誰復問，年年槎路上天津。"
        ],
        "title": "七夕  其一",
        "id": "8fee50e9-56cc-424f-b8ec-abce7e6eebc0"
    },
    {
        "author": "宋祁",
        "paragraphs": [
            "西南新月玉成鉤，奕奕神光渡飲牛。",
            "素彩低浮承露掌，清香不散曝衣樓。",
            "天邊華幄催雲卷，星外橫橋伴客愁。",
            "莫使銀河到滄海，人間溝水易東流。"
        ],
        "title": "七夕  其二",
        "id": "29e66737-9113-4086-a361-f7f67f43a0fc"
    },
    {
        "author": "宋祁",
        "paragraphs": [
            "城外斜光角已催，城頭倦客首空回。",
            "星霜牢落凋年往，天地蒼茫暝色來。",
            "千尾昏鴉愁迥戍，幾蹄征馬思窮埃。",
            "使君興罷惟無緒，不是登高能賦才。"
        ],
        "title": "冬眺",
        "id": "ca8cd9f4-4926-44bd-9e39-7150ba3f197c"
    },
    {
        "author": "宋祁",
        "paragraphs": [
            "逍遥初服偃郊扉，學舍經旬望貢綦。",
            "庾信移談思講樹，周顒迴駕避低枝。",
            "摛華更喜聯新唱，散秩猶煩瑩舊疑。",
            "欲序三都先自媿，士安風痹素清羸。"
        ],
        "title": "朱舜卿歸自別墅",
        "id": "713a1d1f-3748-4569-828d-791f55a6e162"
    },
    {
        "author": "宋祁",
        "paragraphs": [
            "迴腸病骨兩驚秋，已作衰翁未白頭。",
            "天上有星寧免客，人間無地可埋憂。",
            "車翻落日何曾定，臂化鳴鴞豈易求。",
            "莫就離鴻寄歸思，離鴻身世更悠悠。"
        ],
        "title": "感秋",
        "id": "4a6fbc3c-22e4-4f4a-8c03-5838fb8324b4"
    },
    {
        "author": "宋祁",
        "paragraphs": [
            "共憑高榭眺雲波，使節將歸可奈何。",
            "醇酒暫留丞相飲，驪駒愁對主人歌。",
            "千巖日下催雲合，萬里風長送雁過。",
            "茲會難言須惜別，歲陰光景玩蹉跎。"
        ],
        "title": "和十九日湖上與張集賢餞提刑張都官韵",
        "id": "bc911ab4-0563-45d3-8629-4532beb8f3fe"
    },
    {
        "author": "宋祁",
        "paragraphs": [
            "雲陣窮天雨足低，陰霞不照露盤西。",
            "城高已蔽觚稜鳳，水濁先愁獨漉泥。",
            "戰蟻爭封緣暗穴，怒蛙邀軾沸空蹊。",
            "齋窗病枕迷昏晏，只有喈喈託曙雞。"
        ],
        "title": "苦雨中作",
        "id": "3eaf4ead-a5f8-4286-85a3-7c9a1f03dd00"
    },
    {
        "author": "宋祁",
        "paragraphs": [
            "雲陣星躔促傳車，長安初日望儲胥。",
            "金閨引籍中天闕，玉字藏家上帝書。",
            "祖道泛萍觴易釂，賦園飛雪席應虛。",
            "承明再過懷先業，磐石深沈禁樹疏。"
        ],
        "title": "送韓太祝",
        "id": "164e0f7c-6495-4263-bf2a-5365ce0d9ef0"
    },
    {
        "author": "宋祁",
        "paragraphs": [
            "秋江九月鷺濤平，楚客征檣拂縣星。",
            "射的初過若耶渚，禊林重訪永和亭。",
            "畏蛟俗富風移古，飛乙天長日際冥。",
            "幾帙異書藏卧帳，肯容傖客廣蒸青。"
        ],
        "title": "送蕭山宰劉寺丞",
        "id": "f699f1fd-91e1-4900-b184-4859d944301e"
    },
    {
        "author": "宋祁",
        "paragraphs": [
            "舳尾東銜鳥羽輕，滄浪餘沫恣霑纓。",
            "尚沈幕府千人俊，却勸疁田二耦耕。",
            "蓮有艷歌邀夕泛，蔗留佳境析朝酲。",
            "行行正及吳蠶咡，脆盡商絃別曲聲。"
        ],
        "title": "孫沆從事宰吳興邑",
        "id": "e6c3103d-da2a-4491-89c9-81a4c4d06864"
    },
    {
        "author": "宋祁",
        "paragraphs": [
            "使旆高翻西北雲，舟梁橫過九江濆。",
            "文書吏樂輕車府，表幟人知大樹軍。",
            "引溉劭農渠雨密，感凉邀會帳霞醺。",
            "花門車子能歌地，樂職聲詩日夕聞。"
        ],
        "title": "寄獻澶淵太傅",
        "id": "dd4749e5-1176-4e00-965c-8a0f6499c865"
    },
    {
        "author": "宋祁",
        "paragraphs": [
            "鴨陂清浪撼城隅，此地班春忝細書。",
            "琪樹老來拋禁省，玉繩低處認皇居。",
            "君軒戀結蕭蕭馬，客素愁憑六六魚。",
            "相閣裁章憐舊物，爲曾簪筆從雕輿。"
        ],
        "title": "祗答太傅鄧國張相公",
        "id": "8ca9de5e-8e7e-4330-a35f-e3fc643bfa32"
    },
    {
        "author": "宋祁",
        "paragraphs": [
            "窣堵緣霄雁勢聯，憑闌清眺俯三川。",
            "春華已徧燃燈地，日氣猶烘噀雨天。",
            "游蓋結陰塵不動，飲籌催釂客爭傳。",
            "須知四級題名處，要記浮生六十年。"
        ],
        "title": "登塔",
        "id": "d541a5b9-3fb7-454e-a2a5-8fce4d4fcc58"
    },
    {
        "author": "宋祁",
        "paragraphs": [
            "交戟多年著皂衣，乞州初逐阮咸麾。",
            "驚殘鳥翮虛弓笑，傾盡葵心白日知。",
            "宿莽騷人傳麗賦，女蘿山鬼賽叢祠。",
            "自慚念舊殊非計，正是朋游掉臂時。"
        ],
        "title": "和延州龐龍圖見寄",
        "id": "5fa610cb-52e0-4e84-b67c-b11f80751ff4"
    },
    {
        "author": "宋祁",
        "paragraphs": [
            "鈴下呼兒破錦鱗，新篇遺我故情親。",
            "鎩鸞遂有翻飛日，行葦應無踐履人。",
            "讒毒未銷須刮骨，上恩難報止沾巾。",
            "夫君何事材爲累，短褐征衣擁塞塵。"
        ],
        "title": "再寄",
        "id": "b342ce8e-a472-4f2e-a0ae-97f1a3a27c4a"
    },
    {
        "author": "宋祁",
        "paragraphs": [
            "一雨東郊捲夕雲，山中坐對寂寥春。",
            "高低桃錦紅相倚，輕重榆錢綠不勻。",
            "杯冷羅門拋午案，簺殘犀槊晦流塵。",
            "漢鯿漸美開魚禁，已約溪公下釣緡。"
        ],
        "title": "山中清明",
        "id": "7d4f1062-80c4-4bcd-a178-513e3460776c"
    },
    {
        "author": "宋祁",
        "paragraphs": [
            "空齋隠几度流光，濩落由來我所長。",
            "枉許是非同喻馬，不知書簺兩亡羊。",
            "空名更甚浮雲薄，代事都無半捶强。",
            "心誓前賢六百石，異時初服返東岡。"
        ],
        "title": "隠几",
        "id": "be082b76-8aa5-43e2-a1d0-07b60dbff682"
    },
    {
        "author": "宋祁",
        "paragraphs": [
            "寶坊雲構壓河流，梁日東南宿霧收。",
            "湧塔千層排候雁，叢楹四注倚陰虬。",
            "低翻楚蕙鮮風曉，橫逗吳飈下瀨秋。",
            "暇日便堪供賦筆，不煩王粲更登樓。"
        ],
        "title": "題多寶寺水閣",
        "id": "40f9c65d-bea9-423f-968f-79839c71dcc7"
    },
    {
        "author": "宋祁",
        "paragraphs": [
            "青絲垂領稱華簪，結駟千門別第深。",
            "學舍問詩衣五綵，家庭佐酒壽千金。",
            "赬蘭媚畹供晨膳，碧草生塘動晝吟。",
            "獨感舊遊移岸谷，山陽疏笛淚涔涔。"
        ],
        "title": "贈張齋郎",
        "id": "fa0baa61-555d-4890-bdb7-c92256010396"
    },
    {
        "author": "宋祁",
        "paragraphs": [
            "吟塘春草奪袍青，蘭玉仙姿出謝庭。",
            "刻羽彫章傳雪市，煎波麗賦淹雲溟。",
            "逢衣四座開賓榻，綵服千金獻壽醽。",
            "漢殿前期思削牘，紫圍翔步弁如星。"
        ],
        "title": "贈潘齋郎",
        "id": "b2082cd4-c8a2-419b-a565-61ddeba64511"
    },
    {
        "author": "宋祁",
        "paragraphs": [
            "碧山千疊隠招提，凈剎岧亭拂彩蜺。",
            "月澗溜琴喧菌閣，雨天雲葉晦璇題。",
            "寒銷爐篆螟風細，密亞巖烟鳳竹低。",
            "病久毗邪真得賞，迷津一滴戀曹溪。"
        ],
        "title": "題橫山寺",
        "id": "8025c1ab-63f8-4898-9778-4a870f8b20df"
    },
    {
        "author": "宋祁",
        "paragraphs": [
            "尋春送客共留連，雨罷春郊物物妍。",
            "黄抹柳梢初徧後，紫粘花萼未開前。",
            "朋襟自爲交歡悴，醉斝誰能辨聖賢。",
            "猶頼斜陽催跋馬，不然離恨損絲絃。"
        ],
        "title": "閏正月二十五日送客尋春集裴氏園",
        "id": "57365761-4f54-47b7-b135-e67dfda2742f"
    },
    {
        "author": "宋祁",
        "paragraphs": [
            "把酒同尋湖畔春，賞心何況更良辰。",
            "留陰岸雨溥紅杏，送暖汀風惱綠蘋。",
            "低寫卧虹橋齒密，小裝文鷁舫頭新。",
            "聚星亭上華簪客，即是高陽舊里人。"
        ],
        "tags": [
            "西湖"
        ],
        "title": "和李屯田西湖尋春",
        "id": "6ba84ce3-2e8a-4c07-a26f-411090c410ac"
    },
    {
        "author": "宋祁",
        "paragraphs": [
            "陝樓重倚望軒城，百感中來久未平。",
            "屈指疑遷饒歲月，逼身添重許功名。",
            "飛觴置酒高陽興，舊樹攀條司馬情。",
            "昔日使君今上將，請看前後萬犀兵。"
        ],
        "title": "和武宣徽陝樓晚望有懷舊遊",
        "id": "e43e615e-7390-4161-80a5-404a72053aaf"
    },
    {
        "author": "宋祁",
        "paragraphs": [
            "欹枕風窗雪絮繁，夢迴紅日轉南軒。",
            "棲遲自樂周人什，偃息終非魏國藩。",
            "書習練裙聊弄翰，吟隨池草欲迷魂。",
            "疏慵不喜當關報，羅雀先時署翟門。"
        ],
        "title": "欹枕",
        "id": "4704ed16-9ccd-4964-9d02-b8254b3681ec"
    },
    {
        "author": "宋祁",
        "paragraphs": [
            "把酒同爲花下賓，東風一十五回春。",
            "歡情墜若瓶邊綆，感緒多干臼裏辛。",
            "枚馬老能持從筆，夔龍今已避鴻鈞。",
            "附塵舊好公須憶，憔悴惟殘厭次人。"
        ],
        "title": "祗答天平相國龐公追記舊遊見寄",
        "id": "16170392-3f71-42b2-abbf-1248212bdeb2"
    },
    {
        "author": "宋祁",
        "paragraphs": [
            "連年三換左朱輪，正用臺郎第二人。",
            "帷殿程書清刻永，家牀添笏賜袍新。",
            "潤波仍跨洪河曲，敏政將肥瘠魯民。",
            "趣引前旍向桑野，漢皇恩詔重方春。"
        ],
        "title": "楊都官日嚴赴鄆州",
        "id": "9a15af2d-cbc7-42c3-9187-7002dadaa279"
    },
    {
        "author": "宋祁",
        "paragraphs": [
            "獨計年華念鬢華，秋來依舊滯天涯。",
            "半分沈約愁銷臂，一束鍾繇憶賜花。",
            "寂寞林蟬應自嘆，氃氋庭鶴待誰誇。",
            "西江聞道通星漢，試借君平問客槎。"
        ],
        "title": "杪秋官舍念歸",
        "id": "1e575a5e-f709-4a99-87c4-8a1c65138b39"
    },
    {
        "author": "宋祁",
        "paragraphs": [
            "喜祓塵襟屬麗譙，高旻雨罷暑氛銷。",
            "遊回宿鳥霞橫嶺，唱殺寒蟬柳抱橋。",
            "戍壁風烟閒尉候，客亭燈火混漁樵。",
            "山川信美非吾樂，已是三年去國遥。"
        ],
        "title": "登高晚思",
        "id": "a395f459-af88-42d6-a04c-3fb5fecae008"
    },
    {
        "author": "宋祁",
        "paragraphs": [
            "一雨初收細細凉，碧雲西畔見殘陽。",
            "歸期只覺刀頭遠，別恨偏教带眼長。",
            "梅驛使稀誰託信，蕙盤烟冷不成香。",
            "酒泉已是三千里，何況關門未得望。"
        ],
        "title": "一雨",
        "id": "12a3bd91-b35c-4050-83cd-ab0a462506d5"
    },
    {
        "author": "宋祁",
        "paragraphs": [
            "初得中臺滿歲遷，七閩猶貳左魚權。",
            "雞香燼晦華星闥，虎眼波迎下瀨船。",
            "幾種珍鮭資晝膳，萬岑芳茗蔽春廛。",
            "行行正及陶嘉月，溪樹烘霞荔子鮮。"
        ],
        "title": "謝都官監治建州",
        "id": "b47944c2-5b00-4022-808b-dc3018a1a9ba"
    },
    {
        "author": "宋祁",
        "paragraphs": [
            "菱花照鬢感流年，始覺空名盡偶然。",
            "十擲成犍寧是拙，一丸求藥浪圖仙。",
            "位卑司敗無言責，事少當關許晏眠。",
            "上此隳官堪自劾，不煩公掾更平鎸。"
        ],
        "title": "筆次",
        "id": "1945ab3b-1940-4a57-b1c8-bd7815d61973"
    },
    {
        "author": "宋祁",
        "paragraphs": [
            "中山花下舉離樽，縞髮蕭蕭重黯魂。",
            "假節共辭金馬闥，滿更先入玉關門。",
            "彌年錦帳殘香燎，幾夕蘭陔擷露痕。",
            "早伏青規奏邊事，五芝泥熟待新恩。"
        ],
        "title": "送屯田張中行罷成德軍通判還朝",
        "id": "c373b3dd-c230-4b5b-ab8c-f99b34a20226"
    },
    {
        "author": "宋祁",
        "paragraphs": [
            "百尺譙城一凭欄，提封占盡古常山。",
            "公私雨足耕疇徧，赤白囊空寒候閒。",
            "撥剌河魴供大嚼，含糊趙瑟勸酡顔。",
            "正應此地從軍樂，先播辭人麗藻間。"
        ],
        "title": "按行府城通判張太博有詩美山川風俗因繼作",
        "id": "88c392f0-42c5-4b9f-9878-4d9cf30ae6e5"
    },
    {
        "author": "宋祁",
        "paragraphs": [
            "姑山羽客冰爲骨，金掌仙人露代餐。",
            "化作妙辭真扣玉，寫成初藁剩驚鸞。",
            "心隨零雨濛濛密，恨過清溪曲曲寒。",
            "此秘東陽誇未睹，靈均千載有餘嘆。"
        ],
        "title": "覽聶長孺蘄春罷歸舟中詩筆",
        "id": "df13f235-bb6d-463f-9337-733d5abf2463"
    },
    {
        "author": "宋祁",
        "paragraphs": [
            "秋水江南紫蟹生，寄來千里佐吳羹。",
            "楚人欲使衷留甲，齊客何妨死願烹。",
            "下筯未休資快嚼，持螫有味散朝酲。",
            "定知不作蟛蜞悞，曾厠西都博士名。"
        ],
        "title": "吳中友人惠蟹",
        "id": "68b17bcc-a790-481e-8cd7-9fc15b142554"
    },
    {
        "author": "宋祁",
        "paragraphs": [
            "日日西園春思催，携觴結客上高臺。",
            "正緣從事青州至，更許書生洛下來。",
            "早葉已成花半落，新巢未定燕千迴。",
            "芳辰物物皆堪愛，併作高陽倒載媒。"
        ],
        "title": "清明日集西園",
        "id": "8f2c026c-60aa-4484-9f37-e5820d0e5b8e"
    },
    {
        "author": "宋祁",
        "paragraphs": [
            "遇酒忘憂聞樂喜，世人未到惠山前。",
            "泉供勝味輕糟麴，松獻清音異管絃。",
            "陸子舊文殘琬琰，湛家餘跡撫雲烟。",
            "珍禽幽石應容我，翠麓亭深晚更便。"
        ],
        "title": "遊惠山",
        "id": "bc65a4c4-c15c-4e3a-9906-ce63c0a94d64"
    },
    {
        "author": "宋祁",
        "paragraphs": [
            "蕭宇齋空夜景深，長康勉力效長吟。",
            "池風過處琴遺韵，牆月斜時樹倒陰。",
            "几隠原灰同木槁，書繙故網有魚侵。",
            "漏壺漸促星榆轉，獨背篝燈擁薄衾。"
        ],
        "title": "西齋夜思",
        "id": "50d03dbf-7b2d-41a5-828e-c994b0cc9b21"
    },
    {
        "author": "宋祁",
        "paragraphs": [
            "東風鶑友舊聯飛，彫歲鵾弦此愴離。",
            "路怨亭臯長續短，客嗟京邑素爲緇。",
            "且欣便道還家近，未厭無聞得掾卑。",
            "漢殿有人能夜誦，君才不減子虛辭。"
        ],
        "title": "同年成楷濰州理掾",
        "id": "3763e170-4bb8-439e-b361-e0fc49311a71"
    },
    {
        "author": "宋祁",
        "paragraphs": [
            "中銓覆擬下慈宸，又作東西補掾人。",
            "去國雖逢零霰暮，過江未失雜花春。",
            "西山氣爽聊持版，白紵袍餘且製巾。",
            "星貫文稀堪樂事，聯曹鮑照藻辭新。"
        ],
        "title": "送黄昱秘校太平理掾兼簡法掾李伯元",
        "id": "24564dcd-3f1a-483d-b801-22c5afe178b8"
    },
    {
        "author": "宋祁",
        "paragraphs": [
            "故人握節遠屯邊，三見寒飈折塞綿。",
            "俎豆何妨學軍旅，兜鍪遂欲出貂蟬。",
            "酒酣帳下摐金夕，雪灑軍中蹋鞠天。",
            "不惜裁章報吾黨，欲將餘力鏤燕然。"
        ],
        "title": "答龐龍圖塞下秋意",
        "id": "291c2f03-6cbc-455f-9416-7d098c3f1443"
    },
    {
        "author": "宋祁",
        "paragraphs": [
            "石磴松蹊自不塵，亭名遲客客回輪。",
            "山中桂好雖留隠，嶺上雲多肯寄人。",
            "夢草數殘康樂夜，禊杯閒記永和春。",
            "共游弭蓋爭摛藻，剩破林煙炙翠筠。"
        ],
        "title": "胡氏遲客亭觀詩",
        "id": "01fca315-7b50-438c-888d-e4133966f519"
    },
    {
        "author": "宋祁",
        "paragraphs": [
            "股錫飄然指上方，翠微巖腹掩鷹房。",
            "江山極睇才多助，竿木投機戲幾場。",
            "麝墨洗餘池溜變，玉瓷清極茗華香。",
            "秋風莫負重來約，凈社霜蓮徧碧塘。"
        ],
        "title": "病免",
        "id": "93ec92ad-173e-4cd1-a960-b2f83bfcb231"
    },
    {
        "author": "宋祁",
        "paragraphs": [
            "省帳香殘捲夕紅，名郎去守日圍東。",
            "組垂丈二腰章貴，騎擁千餘使幕雄。",
            "弭節亭臯鄉梓近，貫都河溜客魚通。",
            "朞年美化流歡頌，盡入中和樂職中。"
        ],
        "title": "送宿州李明允都官",
        "id": "ab591c7b-1b76-4552-a525-7fdb6961ad27"
    },
    {
        "author": "宋祁",
        "paragraphs": [
            "東泊驂驔一駐車，騩雲芣木澹扶疏。",
            "風經禦寇仙遊外，野識裨諶草創餘。",
            "潁谷寒煙仍井邑，侯門殘日但丘墟。",
            "兩都大道過從盛，不稱支離佩左魚。"
        ],
        "title": "官下",
        "id": "cb70a3af-034b-47a2-9756-f3ce484cd11d"
    },
    {
        "author": "宋祁",
        "paragraphs": [
            "千尺虹泉界道飛，陰虬橫絕負雲楣。",
            "浮梁跨岸神移石，劫燼翻波地獻池。",
            "度日銜花翔翠鳥，經年支榻養靈龜。",
            "披襟便可袪煩恡，不獨東京叔度陂。"
        ],
        "title": "白兆山橋亭",
        "id": "1432fab3-c64a-4c1f-bb0c-634eb6fc8132"
    },
    {
        "author": "宋祁",
        "paragraphs": [
            "稼雲彌望默紆餘，雨徧公私告稔初。",
            "田父此時歌擊壤，牧人他夜夢爲魚。",
            "勸符數下收遺穧，漕穀相銜餉剩儲。",
            "莫謂衰翁止蒙福，有年須待史官書。"
        ],
        "title": "屬邑告稔寄轉運勸農二使臺",
        "id": "2c3f4e56-67f3-47f2-b6bb-6bb6e695d714"
    },
    {
        "author": "宋祁",
        "paragraphs": [
            "雪雲寒氣著離杯，道北輕風大旆開。",
            "太守直居千騎上，將軍仍自九天來。",
            "征鼙曲曲漁陽摻，後乘人人鄴下材。",
            "忠孝相移難兩遂，沁園歸戀徧蘭陔。"
        ],
        "title": "送冀州李團練",
        "id": "f065b1af-379c-4d4d-8bf5-1a5d83b62e1d"
    },
    {
        "author": "宋祁",
        "paragraphs": [
            "當年弛鐙避清塵，此地聯麾喜故人。",
            "豸角去冠休觸佞，虎頭分綬且行春。",
            "謗銷不復投親杼，宦拙猶須讓後薪。",
            "酌酒爲君賡一曲，江邊收得子牟身。"
        ],
        "title": "答宿州王素都官",
        "id": "76ea86f3-7c15-48bd-802d-6b06acad6884"
    },
    {
        "author": "宋祁",
        "paragraphs": [
            "倦把菱花照病容，蕭蕭斑鬢作衰翁。",
            "虞翻到骨終無媚，阮籍逢途但有窮。",
            "敢望君恩收墜屨，决須私計付冥鴻。",
            "銜盃後會何能定，萬里驚飈一轉蓬。"
        ],
        "title": "又寄王都官",
        "id": "9f9836a6-dcfc-440e-b2c6-f54b2bbfc969"
    },
    {
        "author": "宋祁",
        "paragraphs": [
            "熛闕歸心戀九關，凭高郡閣見南山。",
            "彤轓冒雨春疇闊，紫闥焚香夜帳閒。",
            "宴弁側星陪卜晝，妍歌抽雪送酡顔。",
            "西京地大民風厚，蜀秭沈波月蚌還。"
        ],
        "title": "萬州齊都官",
        "id": "0db1e941-1222-4676-a992-484822b624ab"
    },
    {
        "author": "宋祁",
        "paragraphs": [
            "十行泥檢潤瓊芝，序轉仙曹漢省闈。",
            "月隠偃波三署筆，光添侍史五時衣。",
            "星躔入夜哀烏動，軍蓋迎晨雊雉飛。",
            "幾日霄塗歸奏御，景龍妍唱掩牙緋。"
        ],
        "title": "賀齊都官",
        "id": "1c67c680-bbd6-4ed4-9bd8-442ad92b61b6"
    },
    {
        "author": "宋祁",
        "paragraphs": [
            "素領潘郎滯進階，東南沿牒得卿材。",
            "隋河鼓枻波成箭，越驛蒸衣雨是梅。",
            "客詠南風蒱齒勝，食無寒具畫厨開。",
            "政餘底處邀真賞，洲上風蘋若下醅。"
        ],
        "title": "章判官詵赴吳興幕",
        "id": "e8303056-901e-4003-9a12-f3f47808aa54"
    },
    {
        "author": "宋祁",
        "paragraphs": [
            "皂衣京兆數論兵，西護秦臺暫抗旍。",
            "顯父百壺連帳出，良家六郡佩鞬迎。",
            "甘泉路邇烽槔偃，非子川長馬庌平。",
            "左右漢臣聊作帥，非緣侍從厭承明。"
        ],
        "title": "送王龍圖鎮秦亭",
        "id": "d9bacfd7-390d-439b-9a19-62b99cc38ca6"
    },
    {
        "author": "宋祁",
        "paragraphs": [
            "刻意傷春屬暮樓，江臯歸棹悵夷猶。",
            "青蘿怨鶴英山曉，疏笛吟龍卧塢秋。",
            "掩泣泥陽思祖廟，長懷彭澤廢先疇。",
            "裂繻前誓風霜苦，早晚懷黄識漢侯。"
        ],
        "title": "思歸",
        "id": "e0ab31c3-fd74-4345-8854-007f33893053"
    },
    {
        "author": "宋祁",
        "paragraphs": [
            "開顔忽見故人書，併得雕章念索居。",
            "自是犧尊憶溝水，敢將吾笠望卿車。",
            "流年遂往蹉跎在，末路雖還連蹇餘。",
            "彈飾舊冠猶有愧，別來蒼鬢不勝梳。"
        ],
        "title": "答翰林蘇學士",
        "id": "bb41660b-2483-4520-8fad-29094a68cd61"
    },
    {
        "author": "宋祁",
        "paragraphs": [
            "九門煙樹蔽春廛，小雨初晴潑火前。",
            "草色引開盤馬地，簫聲催暖賣餳天。",
            "縈絲早絮輕無著，弄袖和風細可憐。",
            "鼇署侍臣貪出沐，珉麋珠餡愧頒宣。"
        ],
        "title": "寒食假中作",
        "id": "44dd3b09-074e-4a73-a4a3-0bcf880f0d95"
    },
    {
        "author": "宋祁",
        "paragraphs": [
            "歌管嘈嘈月露前，且將身世付酡然。",
            "謾誇鼷鼠機頭箭，不識醯鷄甕外天。",
            "青史有人譏巧宦，黄金無術治流年。",
            "君看醉趣兼醒趣，始覺靈均更可憐。"
        ],
        "title": "把酒",
        "id": "11c65fb1-b312-4416-9102-3a805460845a"
    },
    {
        "author": "宋祁",
        "paragraphs": [
            "天入虛樓倚百層，四方遥謝此登臨。",
            "驚風借壑爲寒籟，落日容雲作暝陰。",
            "峴井北拋王粲宅，楚衣南逐女媭砧。",
            "十年不識長安道，九籥宸開紫氣深。"
        ],
        "title": "擬杜子美峽中意",
        "id": "18ece993-442a-49e8-b993-adcc220feabb"
    },
    {
        "author": "宋祁",
        "paragraphs": [
            "月夜亭臯秋氣生，又從摇落到崢嶸。",
            "寒花尚作茸茸密，晚葉偏能颯颯鳴。",
            "對把蟹螯何處酒，悵懷蓴菜此時羹。",
            "西風萬里吹斑鬢，可待中郎麗賦成。"
        ],
        "title": "早秋二首  其一",
        "id": "a8619b5c-18a2-4a6c-b9b2-b39b3dc20592"
    },
    {
        "author": "宋祁",
        "paragraphs": [
            "落照臨風細細寒，已收紋簟未收紈。",
            "山中桂老初含紫，澤上楓多併是丹。",
            "月過河橋低映榭，露從霄極暗供盤。",
            "何人刻意離憂苦，不字靈均即姓潘。"
        ],
        "title": "早秋二首  其二",
        "id": "edf05d28-0beb-4ca2-8013-eedaf29f7302"
    },
    {
        "author": "宋祁",
        "paragraphs": [
            "苑樹櫻殘罷宴甌，驪駒籍籍望西州。",
            "左思麗賦都中貴，張載新銘劍外留。",
            "幾日戲裳貪潔膳，即時歸雨勸耕疇。",
            "如何蔽芾甘棠國，再見臨淄第一流。"
        ],
        "title": "送張狀元監丞通理陝郊先覲親蜀道",
        "id": "2943fd6d-b049-4b0b-b769-34781e876deb"
    },
    {
        "author": "宋祁",
        "paragraphs": [
            "曉日東南欲照梁，藏鴉密柳暗橫塘。",
            "行庖束蜜停晨爨，別館熏衣冷夜香。",
            "陌上鮮風橫去幰，陽濱翠瀲泛行觴。",
            "獨嗟楚客流芳晚，淹卧愔愔带眼長。"
        ],
        "title": "清明",
        "id": "da689ca6-d600-4c27-b5af-20cd93f9d679"
    },
    {
        "author": "宋祁",
        "paragraphs": [
            "綠楊枝外斗闌干，出客雞鳴過近關。",
            "豈有車徒休汝上，暫同鄰里到方山。",
            "離魂正對春波苦，羈思猶隨倦鳥還。",
            "多謝滄浪送征棹，更霑餘沫洗衰顔。"
        ],
        "title": "過安陸舊居鄰里相送",
        "id": "eb560ebb-067f-4679-b9d7-597baef7a1ed"
    },
    {
        "author": "宋祁",
        "paragraphs": [
            "先疇少失杏花耕，十載窮塵困縛纓。",
            "山上有山成久客，吏中非吏得空名。",
            "吟塘碧草他年廢，霧驛哀猿此夜驚。",
            "何日謁歸聊望里，況無車騎得鄉評。"
        ],
        "title": "懷故里偶成",
        "id": "8cda45fa-0f7e-46d6-b170-2cc05522de17"
    },
    {
        "author": "宋祁",
        "paragraphs": [
            "曉原霜重俊鷹肥，一席歸風路不迷。",
            "林下會徒從霧合，海邊停梵見潮低。",
            "霜籃烹茗尋前圃，雨屐粘苔認故蹊。",
            "知有詩魔未降伏，湯休日在碧雲西。"
        ],
        "title": "了凈歸天竺寺",
        "id": "587db893-510a-4772-bfea-00a224312a46"
    },
    {
        "author": "宋祁",
        "paragraphs": [
            "吳門練影逐金羈，共羨潜郎得請歸。",
            "殖産舊封千戶橘，去臺初襆五時衣。",
            "晨杯鬭豉江蓴滑，夕俎供糖渚蟹肥。",
            "分籍未容妨隠趣，海鷗汀鷺對忘機。"
        ],
        "title": "寄葉兵部",
        "id": "709ef6a0-433d-48a1-8e43-b40f0082360d"
    },
    {
        "author": "宋祁",
        "paragraphs": [
            "面壁觀空度幾春，靈山法會更離羣。",
            "定心不動池俱滿，標指無言月自分。",
            "經葉晝閒落毳祴，空花晨靜貯餘薰。",
            "金園晤賞人誰見，萬里殘陽送碧雲。"
        ],
        "title": "真上人",
        "id": "e42519d2-b359-4b4f-aa42-668f872c59c3"
    },
    {
        "author": "宋祁",
        "paragraphs": [
            "虎錫多年寄寶坊，氍毹宴坐赤髭長。",
            "鵠燈雪嶺分千焰，蒲饌雞園積聚香。",
            "定水晝寒銷漏葉，社池秋晚亞蓮房。",
            "何時拂席升麟殿，麈毳微飄法座傍。"
        ],
        "title": "贈昭長老",
        "id": "2d007464-4082-4419-86c4-24c9779008cf"
    },
    {
        "author": "宋祁",
        "paragraphs": [
            "旁行經葉振餘埃，社侶欣聞錫股回。",
            "林鳥入花迎擁裓，江龍停浪送浮杯。",
            "他年應共銷香飯，幾夕飛談辯劫灰。",
            "漸次南征知有爲，化成今在故巖隈。"
        ],
        "title": "送靜照大師歸餘杭",
        "id": "536be6fb-7f8d-459a-a211-7176098d8e13"
    },
    {
        "author": "宋祁",
        "paragraphs": [
            "上都初見赤髭年，竝在西州絳帳前。",
            "每與文殊同問疾，不知靈運遽生天。",
            "淮山永憶吟無社，梁苑重來供有緣。",
            "休問外堂諸弟子，餓思周粟賦歸田。"
        ],
        "title": "再逢成上人",
        "id": "fe6ed593-07dc-44dc-aadc-7cf2240d1ab6"
    },
    {
        "author": "宋祁",
        "paragraphs": [
            "越絕天長曉霧低，若耶雲樹蔽春暉。",
            "江龍浪穩迎杯度，巖虎蹊空避錫歸。",
            "晨飯聚香齋品潔，夜盆沈漏睡魔稀。",
            "玉璫誰望西來氣，五葉花開祖有衣。"
        ],
        "title": "送僧遊越",
        "id": "a16e3926-26a3-4382-b922-a597f611cfa2"
    },
    {
        "author": "宋祁",
        "paragraphs": [
            "年少青春苦惜春，溪頭風物更留君。",
            "無花地展如茵草，欲雨天垂似鶴雲。",
            "船近鵝兒頻引頸，水清魚子忽分羣。",
            "吟情飲量皆豪俊，酒盞須斟一百分。"
        ],
        "title": "和趙南正溪上二首  其一",
        "id": "479d3a1f-75c0-4fa5-bf61-b5819483e020"
    },
    {
        "author": "宋祁",
        "paragraphs": [
            "一樽狂計即留春，更把詩篇惱使君。",
            "繞岸正摇千步柳，歸山曾約萬重雲。",
            "孤懷欲寫情空感，佳句相酬自不羣。",
            "怯見杜潘無處避，便知優劣此間分。"
        ],
        "title": "和趙南正溪上二首  其二",
        "id": "42146fd5-8206-4911-b242-54eb279a6461"
    },
    {
        "author": "宋祁",
        "paragraphs": [
            "北斗邊城春柄回，閏年飄縠占餘灰。",
            "鼓聲催徧江南草，驛路傳殘隴首梅。",
            "寒日已高猶沆漭，薄雲無待故徘徊。",
            "何郎素憶慚杯杓，强欲乘閒撥凍醅。"
        ],
        "title": "臘後書所見",
        "id": "8899c3ef-84d3-4e67-9a39-10c6f675d1aa"
    },
    {
        "author": "宋祁",
        "paragraphs": [
            "紫宙星翻唾霧開，據鞍追昔剩裴回。",
            "空聞曲裏陽春老，不見城西艇子來。",
            "苦李成蹊誰駐蓋，行雲無所自縈臺。",
            "江臯魚鳥留連極，枉被從軍驛馬催。"
        ],
        "title": "過郢中",
        "id": "7e3b8212-e58a-4528-8fe3-ed562ecfafac"
    },
    {
        "author": "宋祁",
        "paragraphs": [
            "白玉堂中舊演綸，赤帷裳底老班春。",
            "攫煤自省非嘗飯，投杼徐知不殺人。",
            "常恐虛名遭嚇鼠，寧防平路解摧輪。",
            "由來辨謗須君宰，收得江魚未葬身。"
        ],
        "title": "祗答天平龐相公",
        "id": "aca6a0f2-42ee-4b89-8eb2-5c1f9a97bbe0"
    },
    {
        "author": "宋祁",
        "paragraphs": [
            "東風掠野暫輕埃，灑灑殘寒伴落梅。",
            "曉報谷鶑朋友動，暖將塞雁弟兄回。",
            "驟生溪水迎人遠，自喜林花索露開。",
            "老罷何顔玩芳物，試憑狂醉上春臺。"
        ],
        "title": "病興見春物欣盛釋然有臨眺之意",
        "id": "b4a588d6-1cc2-47b3-8ed4-f047ed1334fa"
    },
    {
        "author": "宋祁",
        "paragraphs": [
            "苑花聯醉七經春，猶佩當年一綵綸。",
            "京邑風塵初倦客，楚傖塗轍欲妨人。",
            "信潮暮送吳艎穩，公秫秋供箬酎醇。",
            "江外何因憑尺素，宕渠波惡損文鱗。"
        ],
        "title": "吳感勾歸安簿",
        "id": "2ddd6fab-d7ad-4cc3-8970-08376146eacb"
    },
    {
        "author": "宋祁",
        "paragraphs": [
            "干牘公車與願違，却懷黄綬去江湄。",
            "中都食酪憂蓴老，要路編苫笑錦遲。",
            "酒幟亭長離帟罷，浪花風穩暝帆移。",
            "驚秋感別俱成恨，瘦盡森森瓊樹枝。"
        ],
        "title": "送同年孫錫勾簿巢縣",
        "id": "0ed788d6-abcb-4c9c-9b09-c7d1c7e62755"
    },
    {
        "author": "宋祁",
        "paragraphs": [
            "歸路青袍雜綵裳，何言縣枳滯鸞翔。",
            "恨無旨酒邀枚叟，愁聽斑騅送陸郎。",
            "四剖楚萍資夕膳，一絃淮月望春艎。",
            "鈴齋坐鎮儒林丈，密啟行聞達上方。"
        ],
        "title": "送胡宿同年主合肥簿",
        "id": "3c784f00-b0a3-4f28-8b09-0e5828ab8ec7"
    },
    {
        "author": "宋祁",
        "paragraphs": [
            "帆在天邊客倚樓，此時相望最離憂。",
            "星槎路遠迷全影，繡被香遥認半謳。",
            "不見鮫盤休墜涕，莫逢蓮葉更障羞。",
            "石城艇子知非是，始信無愁果有愁。"
        ],
        "title": "和遥見歸舟",
        "id": "204d02dc-bc76-4666-90c2-05e4cbd975a4"
    },
    {
        "author": "宋祁",
        "paragraphs": [
            "雪序繁雲掠苑回，行人此地一銜杯。",
            "東西溝上歌流水，南北枝頭怨贈梅。",
            "綿竹誦篇沈祕幄，堵坡題字晦輕埃。",
            "莫辭縣枳淹鸞翮，密啟天官佇薦才。"
        ],
        "title": "送同年張孝孫勾簿潁陰",
        "id": "d16ad86e-6532-4be0-97fc-92e90fcfd607"
    },
    {
        "author": "宋祁",
        "paragraphs": [
            "編政黄堂碧鸛衣，遠餐周粟位猶卑。",
            "人推東魯丘園秀，吏得西京法令師。",
            "驪駕路長雲拂蓋，鵠歌亭曉桂凝巵。",
            "上書自薦時非晚，囊牘三千正集帷。"
        ],
        "title": "赴調",
        "id": "ac8d2778-ffea-43c6-9f2a-bcc9ec6c6300"
    },
    {
        "author": "宋祁",
        "paragraphs": [
            "萬瓦凉聲挫暑威，輕風斜濕看茸題。",
            "禁溝花咽先聞溜，馳道沙平久未泥。",
            "拂水有紋飛燕下，翻珠不定紫荷低。",
            "城陰霧密千門掩，更恐歸驂五里迷。"
        ],
        "title": "馬上遇雨",
        "id": "f497d24e-794f-4912-a1cd-b658f324046d"
    },
    {
        "author": "宋祁",
        "paragraphs": [
            "病骨巖巖怯早衰，月枝三繞寄身危。",
            "避風寧望鶢鶋享，出卜頻遭僂句欺。",
            "烟糝蔽江懷隠伴，雨苗頹壟負耕期。",
            "開年幾許他鄉淚，盡付窮途與素絲。"
        ],
        "title": "偶書",
        "id": "1ffa4ff8-d9f3-4240-bc62-fa830c7a343f"
    },
    {
        "author": "宋祁",
        "paragraphs": [
            "寶樓斜倚闕西天，北轉樓陰壓素漣。",
            "白雪久殘梁複道，黄頭閒守漢樓船。",
            "塵輕未損朝來霧，樹暖纔容臘外煙。",
            "弭節不妨饒悵戀，待歌魚藻記他年。"
        ],
        "title": "兄長莒公赴鎮道出西苑作詩有長楊獵近寒熊吼太液歌餘瑞鵠飛語警邁予輒擬作一篇",
        "id": "0fa98956-11f9-4761-9476-569ef36f0037"
    },
    {
        "author": "宋祁",
        "paragraphs": [
            "異時仙閣對三休，頓首辭榮動邃旒。",
            "疏廣故僚供祖帳，鴟夷盡室付歸舟。",
            "謝階生玉懷歡宴，燕壁圖山代遠遊。",
            "新句漸高塵累少，紫微巖曲要相求。"
        ],
        "title": "和致政燕侍郎舟中寄晏尚書",
        "id": "065f3e5c-61e5-42f0-8dc8-6c68f9604f27"
    },
    {
        "author": "宋祁",
        "paragraphs": [
            "楚雲朝暮蔽前峰，佳節尋芳已半空。",
            "三日薰爐沈蕙綠，一星春火併榆紅。",
            "文鱗對擲回塘水，賀燕交飛翠幕風。",
            "悵憶沈齋題句罷，碎英無響墜華桐。"
        ],
        "title": "答友人清明雨思",
        "id": "8daf7602-303d-47e3-b92c-df2cbea1de7b"
    },
    {
        "author": "宋祁",
        "paragraphs": [
            "秋晚佳辰重物華，高臺複帳駐鳴笳。",
            "邀歡任落風前帽，促飲爭吹酒上花。",
            "溪態澄明初畢雨，日痕清澹不成霞。",
            "白頭太守真愚甚，滿插茱萸望辟邪。"
        ],
        "tags": [
            "饮酒",
            "登高",
            "抒怀",
            "重阳节"
        ],
        "title": "九日置酒",
        "id": "ad41027d-e290-4d6b-8396-2442234fb06c"
    }
]